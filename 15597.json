[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nفلسفه\r\nمقدمات ، شناخت ، ديالكتيك\r\nوادراكات حقيقى واعتبارى\r\nباتجديد نظر وويرايش\r\nحضرت آيت الله العظمى گرامى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nشناسنامه كتاب\r\nنام كتاب : فلسفه\r\nتأليف : حضرت آيت الله العظمى گرامى\r\nناشر : دفتر حضرت آيت الله العظمى گرامى\r\nنوبت چاپ : پنجم\r\nنوبت چاپ دفتر : اول\r\nچاپ : حافظ\r\nشمارگان : 3000\r\nشابك : 2 - 6 - 90947 - 964 - 978\r\nقيمت : 5000 تومان\r\nسايت دفتر : www . gerami . orj\r\nايميل دفتر : inf @ gerami . orj\r\nتلفن هاى دفتر : 7743399 - 7477 - 913 - 774\r\nدفتر فروش :\r\nانتشارات مشهور\r\nانتشارات مشهور / ميراث ماندگار\r\nدفتر فروش قم : خيابان ارم / پاساژ قدس / طبقه آخر - پلاك 184\r\nص . پ 3396 - 37185 تلفن 7831636 - / 7737461 - 0251\r\nدفتر مركزى / خيابان سميه / كوچه 26 / پلاك 8 / واحد 1 / تلفن : 7838911 - 7831646 - 0251\r\nمشهد : چهار راه شهدا / پشت باغ نادرى / پاساژ گنجينه كتاب / طبقه اول پلاك 306 تلفن : 02244144\r\nاصفهان : مركز فرهنگى گلستان شهداى اصفهان / همراه : 09133097417 - 09133151551\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nدفتر اول : مقدمات\r\n\r\nفلسفه چيست ؟\r\nبسم اللَّه الرحمن الرحيم\r\nوصلّىاللَّه على سيدنا محمّد وآله الطاهرين\r\nحدود سى و اندى سال پيش كه حضرت آيت‌اللَّه العظمى گرامى از زندان ستم‌شاهى پس از حدود چهار سال زندان و تحمل شكنجه‌هاى طاقت‌فرسا آزاد شده و به قم برگشتند ، احساس نمودند كه پيگيرى برخى مسائل عقلى در حوزه ضرورت دارد ، و بدين جهت علاوه بر بحث‌هاى فقهى و اصولى كه داشتند ، تدريس كتاب اسفار مرحوم صدرالمتألهين رحمه الله را شروع نمودند ، كه يك دوره آن با حذف جلد 4 و 5 كه در طبيعيات است حدود 9 سال طول كشيد ، دور دوم را نيز شروع كردند و تا جلد سوم ادامه دادند . اصرار بر تدريس بيشتر فقه ، ايشان را از ادامه تدريس اسفار بازداشت . البته مدتى در محل تخصصى كلام حوزه به‌طور خاص ادامه يافت . از جمله مباحث عقلى كه در آن تاريخ انجام دادند يك سلسله مباحثى در هفته سه شب تحت عنوان فلسفه اسلامى - درس خارج فلسفه براى جمع زيادى از فضلاء حوزه مطرح كردند كه بعداً تا چهار دفتر آن منتشر شد . اين چهار دفتر بارها چاپ و منتشر گرديد و اينك براى شايد چاپ پنجم به‌طور يك جا در يك جلد تقديم حضورتان مىشود . اميد است مفيد باشد .\r\nقم - دفتر حضرت آيت‌اللَّه العظمى گرامى\r\nمهرماه 1387\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\nدفتر اول :\r\nمقدمات\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\nكلمه‌ى فلسفه از يونان وارد حوزه‌ى علمى مسلمين شد و سپس در عرف شيوع پيدا كرد . از دو كلمه‌ى « فيلو » ، به معنى دوستدارى ، و « سوفيا » به معنى دانايى تركيب يافته است . پيش از سقراط علما را « سوفيست » ( دانشمند ) مىناميدند ولى چون اين كلمه لقبى خاص براى آن عده از گويندگان خطابه‌هاى دادگاهى آتن كه مطالب را به دلخواه خود تغيير مىدادند و پيروان آن‌ها كه در اثر عمل گويندگان مزبور معتقد به موهوم بودن جهان خارج شده بودند ، گشته بود ، سقراط مايل نبود او را به اين نام بخوانند و افلاطون ، شاگرد سقراط او را « فيلوسوفس » ( دوستدار دانايى ) خواند . گويا مىخواست بفهماند علم و دانش حقيقى چيز آسانى نيست كه در اختيار هر كس قرار بگيرد و ما هم ادعاى علم و دانش نداريم ، ما دوستدار دانش هستيم نه دانشمند .\r\nدر ميان مسلمين نيز ابتدا اين كلمه به معناى مطلق دانش عقلى و يا به تعبير صحيح‌تر ، غير نقلى به كار رفت . علوم غير نقلى را به دو دسته تقسيم كردند : فلسفه‌ى نظرى و فلسفه‌ى عملى . فلسفه‌ى نظرى بحث درباره\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nچيزهايى است كه از حوزه‌ى عمل ما خارج است و فلسفه‌ى عملى بحث در مسائل عملى ، مانند سياست و اخلاق است . فلسفه‌ى نظرى را هم سه قسمت كردند : الهيات يا فلسفه‌ى عليا و اولى ، رياضيات يا فلسفه‌ى وسطى ، طبيعيات يا فلسفه سفلى .\r\nفلسفه‌ى عليا و اولى ، مسائل كلى وجود و مباحثى درباره‌ى خداوند را شامل مىشد ، و به نام‌هاى ديگرى هم‌چون علم اعلى و علم كلى و الهيات و علم ما بعدالطبيعه خوانده مىشد . و چون مباحث مزبور كلىتر و ادله‌ى آن برهانى و قطعى بود ، اشرف علوم حساب مىشد و از اين نظر كه ارسطو اين‌گونه مباحث را پس از بحث‌هاى فلسفه‌ى سفلى ( طبيعيات ) ذكر كرده بود و نام خاصى هم به آن نداده بود ، علم مابعدالطبيعه هم خوانده شد . و بدين جهت متافيزيك نام گرفت .\r\nعده‌اى از جمله ابن سينا در كتاب شفا تصور كردند كه نام‌گذارى مزبور با توجه به فوق الطبيعه بودن مباحث مزبور انجام شده است و گفتند خوب بود به نام ما قبل الطبيعه مىناميدند ؛ زيرا رتبه‌ى آن‌ها پيش از طبيعت و مباحث آن مىباشد .\r\nتدريجاً رياضيات از كتاب‌هاى فلسفه جدا شد و در اين اواخر بسيارى از مباحث طبيعيات نيز از كتاب‌هاى فلسفى حذف شد و تنها به كلّياتى از مباحث طبيعيات اكتفا شد . و برعكس مسائل فلسفه‌ى اولى ( كليات مربوط به هستى و مسائل مربوط به ذات و صفات و افعال مستقيم الهى ) رشد بيش‌ترى پيدا كرد ؛ و حق هم همين بود . زيرا تنها در اين مسائل است كه براهين عقلى يقينى و ضرورى مىتوان اقامه نمود . طبيعيات بايد بيش‌تر به وسيله‌ى تجربه و علوم تجربى بررسى شود . بسيارى از مسائل طبيعى كه بر اساس مطالب فرضى در افلاك و غيره گفته مىشد ، امروز قطعى البطلان شده است .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nبه عنوان نمونه اين گفته مرحوم حاجى سبزوارى رحمه الله را در منظومه ببينيد : نُه فلك داريم . اول فلك اطلس و دوم همان فلكى است كه حركتى بطئى و كند دارد . ولى فلك اول حركتى سريع دارد كه وقتى شما يك كلمه‌ى « واحد » را تلفظ مىكنيد ، فلك مزبور 2700 ميل از سطح فلك دوم را مىپيمايد « 1 » اساس اعتقاد به فلك و اندازه‌ى حركتش و مقياس آن با تلفظ كلمه‌ى واحد ( كه معلوم نيست با چه سرعتى تلفظ شود ) مسائلى غير برهانى هستند .\r\nارسطو اوّلين كسى است كه مسائلى كلى درباره‌ى جهان هستى را كه در علوم ديگر نيست جمع كرد و فهميد كه محور همه‌ى اين مباحث « موجود بما هو موجود » مىباشد . امتياز اين علم را از ديگر علوم با همين امتياز در موضوع دانست ؛ ولى اين مسائل كلى درباره‌ى وجود بعدها توسعه بيش‌ترى پيدا كرد . مابعد الطبيعه ابن سينا را از همان قرن‌هاى اوليه اسلام با مابعدالطبيعه ارسطو مقايسه كنيد تا توسعه مزبور تا حدودى معلوم شود .\r\nكتاب‌هاى فلسفى ديگر مسلمين ، به‌خصوص اسفار مرحوم صدرالمتألهين در اين قرن‌هاى اخير شاهد خوبى بر توسعه‌ى بسيار زياد مسائل كلى فلسفه در نسبت با مباحث اوليه فلسفه مىباشد .\r\nدر عصر جديد اروپا از قرن 16 به بعد كه دوران رنساس شروع شد ، با فلسفه مخالفت شد . دكارت فرانسوى و بيكن انگليسى اشكالاتى به روش استدلال قياسى گرفتند و شناخت جهان را تنها بر پايه‌ى تجربه ممكن دانستند و لذا طبيعيات را به‌كلى وارد علوم تجربى كردند و رياضيات را هم نيمه تجربى دانستند . عده از اروپائيان براى جبران كمبود حاصل از نفى\r\n\r\n\r\n","description":"","footnote":"\r\n( 1 ) - / والفلك الكلّي تسعه وذى . اوّلها الاطلس ثانيها الذي . حركة بطيئة تضاف له . وبالسريعة اخصصن‌ّاوّله . يقطع حيث لفظ واحد قيلا . من سطح ثان هق قصوميلًا . ( منظومه حكمت )\r\n","page_name":" 17 ","page_number":17},
  {"content":"\r\n\r\nمسائل كلى فلسفى طرح فلسفه‌اى بر اساس علوم تجربى ريختند و به نام فلسفه‌ى علمى ناميدند . در اين فلسفه از مسائل متنوع علوم تجربى ، كلياتى انتزاع و استفاده شده و چون تعميم يافته ، فلسفه و چون اين تعميم از مسائل تجربى نشأت گرفته ، علمى ناميده شده است . اگوست كنت فرانسوى و فيليسين شاله از پايه‌گذاران اين روش شمرده مىشوند .\r\nنسبت فلسفه‌ى مزبور با علوم تجربى نسبت معرفت كم‌تر با يك درجه معرفت بيش‌تر است . زيرا همان مسائل تجربى است كه تعميم بيش‌ترى يافته است . برخى چون كانت آلمانى در فلسفه بيش‌تر به مسائل مربوط به شناخت پرداخته‌اند . مكتب نقادى « كانت » كه در نقد علم پى ريزى شده به منطق نزديك‌تر است تا فلسفه !\r\n\r\nعلم و فلسفه\r\nهمان‌طور كه ديديم فلسفه بر حسب اصطلاحات متعدد تحوّلاتى ديده و طبق روش و اصطلاحات مختلف مسائل گوناگونى پيدا كرده است .\r\nاگر فلسفه را مطلق دانش غير نقلى بدانيم ، علم - تجربى - جزو آن خواهد بود ؛ ولى اگر فلسفه را تنها به حوزه‌ى مسائل عقلى برهانى درباره‌ى جهان هستى مخصوص ، و علم را محدود به مسائل تجربى كنيم ، روشن است كه علم از فلسفه جداست . بنابراين به خوبى پيداست كه جدايى علم از فلسفه جنبه‌ى اصطلاحى دارد و هيچ‌گونه ارتباطى به اكتشافات جديد تجربى و به اصطلاح تكامل علمى ندارد . در گذشته‌ى تاريخ مسلمين ، كتاب‌هايى درباره فلسفه به اصطلاح اول ( همه‌ى علوم رايج غير نقلى آن زمان ) نگاشته شده است ؛ كه از جمله بايد درة التاج قطب‌الدين شيرازى ( متوفى 170 ه ق ) را نام برد . كتاب‌هايى هم در فلسفه در حدّ\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nكليات هستى و طبيعيات نوشته شده است كه بسيار زياد و از جمله اسفار مرحوم صدرالمتألهين و منظومه مرحوم سبزوارى مىباشند . اخيراً قسمت طبيعيات خيلى خلاصه شده و بيش‌تر به مسائل كلى هستى و الهيات به معناى خاص ( خدا و صفاتش ) پرداخته‌اند كه از جمله دو كتاب استاد علامه طباطبائى رحمه الله ( بدايه و نهايه ) اين‌طور مىباشد .\r\nاگر علت پيدايش اين علم را مورد توجه قرار دهيم به خوبى مىفهميم كه بايد كدام يك از اصطلاحات و روش‌ها را بپذيريم . اساساً علت نياز ما به اين علم اين است كه ما طبق غريزه‌ى كنجكاوى خود مىخواهيم از نظام كلى جهان آگاه شويم . مىخواهيم روابط جهان هستى را بفهميم و علت نخستين را از معلول‌ها تميز بدهيم . ازليت و يا حدوث عالم را بدانيم .\r\nبدانيم كه نظام جهان يك نظام ضرورى است يا نه ؟ از يك مبداً واحد بسيط ( خداوند ) چگونه اين همه تكثرات به‌وجود آمده است ؟ و مسائل زيادى ديگر از اين قبيل .\r\nهيچ‌يك از علوم به اين سؤال‌هاى ما پاسخ نمىدهند . فلسفه براى رفع اين نياز به‌وجود آمد . فلسفه آمد تا روابط جهان را در حد كلى برايمان توضيح دهد تا ما ترسيمى اجمالى از همه‌ى جهان داشته باشيم .\r\nدر ابتدا نام خاصى هم براى مسائل كلى هستى معين نشده بود . ارسطو پس از مباحث طبيعيات ذكر نموده بود و از اين جهت نام مابعدالطبيعه گرفت . بعدها كه اهميت اين مسائل بهتر روشن شد ، نام خاصى پيدا كرد و به فلسفه‌ى اولى يا عليا يا الهيات بالمعنى الاعم ( در مقابل الهيات بالمعنى الاخص كه فقط مباحث مربوط به ذات و صفات خداوند را متعرض مىشود ) ناميده شد .\r\nبنا به آن‌چه گفته شد ، فلسفه مسائل مربوط به هستى ( به طور عام ) و\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nقوانين و اقسام هستى و طبقات هستى را مورد بحث قرار مىدهد . يعنى آن‌چه مربوط به اصل هستى است . و از اول هم از علوم تجربى جدا بوده و اكنون هم جداست . اما اختصاص كلمه‌ى علم به علوم تجربى ، يك اصطلاح جديدى است كه پس از رنسانس به وجود آمد و از درماندگى غرب در مسائل عقلى و كلى نشأت مىگرفت . چون راه درستى به مسائل فلسفى نداشتند ، آن را منكر شدند و از حريم علم به كلى خارجش دانستند تا آن‌جا كه راسل انگليسى گفت علم چيزى است كه مىدانيم ، فلسفه چيزى است كه نمىدانيم .\r\nبه‌نظر ما علم عبارت از انكشاف يا كشف واقعيت است و يا خود واقعيت كه به نحوى در ذهن حاصل مىشود . ( هر گونه واقعيت و هر گونه كشف و انكشاف تجربى و غيره ، عقلى و غيره ) . و بنابراين فلسفه هم علم مىباشد ، و خواهيم ديد كه شريف‌ترين علم است .\r\n\r\nتعريف فلسفه\r\nتعريف‌هاى زيادى براى فلسفه شده است : از جمله 1 - علمى كه همه‌ى هستى را به عنوان موضوع واحد مورد بحث قرار مىدهد 2 - علمى كه درباره‌ى كلىترين مسائل هستى بحث مىكند 3 - بحث درباره موجود قبل از هرگونه تخصص « 1 » 4 - بحث در حقيقت مفاهيم بر اساس منطق عقلى « 2 » 5 - علمى كه بر اساس نياز شناخت كلى جهان پايه‌ريزى شده است\r\n\r\n\r\n","description":"","footnote":"\r\n( 1 ) - / يعنى هر بحثى كه موضوعش نفس هستى يا موجود است ، بدون قيد و تخصص خاصى از قبيل‌موجود طبيعى ، موجود جوهر و موجود عرض و . . . اين‌ها مربوط به موجود خاص هستند كه اول موضوع قيد و تخصص پيدا مىكند و سپس از عوارض آن بحث مىشود ؛ به خلاف بحث از اصالت وجود يا تشكيك وجود يا بحث از اين‌كه موجود يا مادى است يا مجرد و . . .\r\n( 2 ) - / حقيقت مفاهيم ، يعنى وجود . زيرا حقيقت مفهوم همان وجود است و مفهوم بدون وجود هيچ‌گونه حقيقتى ندارد\r\n","page_name":" 20 ","page_number":20},
  {"content":"\r\n\r\n6 - علمى كه درباره‌ى خدا و امور مجرد بحث مىكند « 1 » 7 - بحث از حقيقت به قدر امكان است 8 - بحث در حقيقت اشياء و ارتباط آن‌ها 9 - استكمال نفس انسان با فراگرفتن حقايق جهان به ترتيب واقعى 10 - تشبّه به حضرت بارى به وسيله‌ى علم به حقايق جهان 11 - تحول انسان از يك موجود مادى به جهانى عقلى و ذهنى شبيه جهان عينى خارج 12 - يك سلسله مسائل بر اساس برهان و قياس عقلى كه از مطلق وجود و احكام آن بحث مىكند 13 - همان ايمان است كه در آيه‌ى كريمه‌ى « والمؤمنون كل آمن بالله وملائكته وكتبه ورسله . . . » آمده است 14 - علمى كه بحث از موجود بما هو موجود مىكند . 15 - استكمال نفس انسانى با شناخت حقايق موجودات ، آن طور كه هستند و تحقيق بود و وجودشان به مقدار امكان با برهان ، نه با ظن و گمان و تقليد 16 - نظم عقلى و ذهنى دادن به جهان به مقدار وسع انسان ( اين دو تعريف از صدرالمتألهين است ) 17 - هر علمى كه با روش قياسى تحقيق مىشود و تجربه در آن راه ندارد « 2 » 18 - نظرياتى درباره‌ى جهان كه در علمى خاص مطرح نيست « 3 » 19 - تحقيقات نظرى درباره‌ى موضوعاتى كه هنوز شناخت دقيق آن‌ها امكان‌پذير نيست « 4 » 20 - بحث در موضوعاتى كه نمىدانيم ( چون از دور از حس و منطق معمولى است ) و علمى چيزى است كه مىدانيم « 5 » 21 - اكتشاف يك عده\r\n\r\n\r\n","description":"","footnote":"\r\n( 1 ) - / پيداست كه اين تعريف با سوء تفاهم از مابعد الطبيعه به وجود آمده است . خيال كرده‌اند مابعدالطبيعه يعنى بحث از ماوراء طبيعت ، در حالى كه ديديم اين نام گذارى صرفاً به خاطر اين بود كه ارسطو اين مسائل را پس از بحث طبيعيات و بدون نام و نشان خاصى ذكر كرده بود . اين تعريف از برخى غربىها مىباشد\r\n( 2 ) - / اين تعريف هم از برخى غربىها است و شامل منطق و اخلاق و رياضيات و . . . نيز مىشود\r\n( 3 ) - / اين هم از اروپائيان است\r\n( 4 ) - / اين را برتراندراسل در مصاحبه‌اش با وايت مىگويد\r\n( 5 ) - / اين را هم راسل گفته است\r\n","page_name":" 21 ","page_number":21},
  {"content":"\r\n\r\nكليات و روابط عمومى كه مىتواند روابط علوم خاص قرار گيرد 22 - تحقيق و كاوش در يك عده مسائلى كه شناسايى دقيق آن‌ها امكان‌پذير نيست « 1 » 23 - بحث در الفاظ ، آن هم براى اثبات بىمعنا بودن اصطلاحات فلسفه « 2 » 24 - بحث از وجود و دو مقابلش ، يعنى عدم و ماهيت 25 - علمى كه درباره هستى و انواع آن و طبقات آن و قوانين آن بحث مىكند و . . .\r\nاگر به كتاب‌هاى فلسفه و تاريخ فلسفه و شرح عقايد بزرگان فلاسفه‌ى شرق و غرب رجوع شود ، تعريف‌هاى بسيار زيادى از فيلسوفان و متفلسفان آمده است . « 3 »\r\nاگر به آن‌چه ما درباره‌ى علت نياز به اين علم گفتيم دوباره رجوع كنيد ، توجه خواهيد كرد كه كدام يك از اين تعريف‌ها از كسانى است كه فلسفه را درك كرده‌اند و كدام يك مربوط به كسانى است كه فلسفه را نفهميده‌اند و شايد دريابيد كه كدام يك از اين تعريف‌ها از فلاسفه‌ى شرق اسلامى مىباشد و كدام يك از غربىهاست . راسل ، تاريخ فلسفه نوشته است ؛ ليكن نوشتن تاريخ فلسفه با درك عمق فلسفه فرق دارد . وقتى او مىگويد در آينده فلسفه اهميت خود را حفظ نمىكند و پيشرفت علم موجب كاهش ارزش فلسفه مىشود . شما خود توجه داريد كه او چه دركى از فلسفه دارد ؟\r\n\r\n\r\n","description":"","footnote":"\r\n( 1 ) - / 21 و 22 را وايتهد و هربرت اسپنسر گفته‌اند و به فلسفه‌ى علمى مربوط مىشود\r\n( 2 ) - / لودويگ ويتگنشتاين در كتاب تحقيقات فلسفى\r\n( 3 ) - / از جمله : سير حكمت در اروپا به قلم فروغى ، تاريخ فلسفه از دكتر هومن ، فلسفه‌ى معاصر اروپائى به قلم بوخنسكى ، فيلسوفان بزرگ به قلم ياسپرس و ترجمه‌ى دكتر مبشرى . تاريخ فلسفه‌ى غرب به قلم راسل ، اسفار مرحوم صدرالمتألهين ، منظومه‌ى مرحوم سبزوارى ، علم كلّى مهدى حائرى ، فلسفه‌ى تحليل منطقى ، تاريخ فلسفه به قلم ويل دورانت ، تاريخ فلسفه به قلم اميل بريه ، فلسفه علمى به قلم فيليسين شاله و . . .\r\n","page_name":" 22 ","page_number":22},
  {"content":"\r\n\r\nوايت هم كه در برابر راسل مىخواهد فلسفه را اهميت بدهد ، مىگويد كه علم هرچه پيش برود ، احتياج به تعميم دارد و آن بحث فلسفى است .\r\nاين مطلب را اگوست فرانسوى هم گفته است . اين‌ها همه فلسفه را مأخوذ از علم مىدانند و فايده آن را فقط تعيمم دادن به مباحث علوم تجربى مىدانند .\r\nفيليسين شاله اين جمله را از اگوست كنت نقل مىكند كه فلسفه‌ى قديم در عين اين كه مولود وهم و خيال است ، اين حسن را داشت كه كلى بود و نظريه جامعى راجع به جهان داشت و احتياج ذهن بشر را از اين راه برمىآورد .\r\nاين جمله از اين نظر كه فلسفه را منحصر به تعميم دادن مباحث علمى ندانسته ، صحيح است . ليكن از اين نظر كه فلسفه را مولود وهم و خيال مىداند پيداست كه گوينده‌ى آن براهين امور عامه‌ى فلسفه را درك نكرده و يا فلسفه را تنها از ديده‌ى مباحث طبيعيات فلسفه نگريسته است .\r\nتعريف‌هاى شماره‌هاى 23 و 22 و 20 و 19 و 17 و 6 نيز هر كدام از نقص دريافت تعريف كنندگان اين علم حكايت دارد .\r\nفرانسيس بيكن فرانسوى فلسفه را بر اساس قواى ادراكى انسان تقسيم كرده و چنين گفته است چون انسان سه قوّه ذهنيه دارد : حافظه و متخيله و عقل ، پس علوم سه دسته‌اند : تاريخ براى حافظه ، كه آن هم به تاريخ مدنى و تاريخ طبيعى تقسيم مىشود . شعر از متخيله ( كه به منظوم و غير منظوم تقسيم مىشود ) ، و فلسفه از عقل است كه سه موضوع دارد : خدا و طبيعت و انسان .\r\nبه هر حال از آن‌چه گذشت به‌خوبى دريافت مىشود كه فلسفه‌اى كه مورد نظر ماست ( و از اول هم همين بوده و تنها نزد عده‌اى به انحراف و\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nسپس به ابتذال كشيده شده است ) علم به هستى و انواع و قوانين آن به طور كلى به اندازه‌ى امكان مىباشد و وقتى مسائل هستى به طور كلى درك شوند ، در حقيقت همه‌ى جهان در ذهن ما حضور به هم رسانيده و ما جهانى ذهنى شبيه جهان خارجى خواهيم شد .\r\nناگفته نماند كه منظور از لفظ حكمت نزد مسلمين همان فلسفه است .\r\nگفته‌اند كه منظور از آيه قرآن « و من يوت الحكمة فقد اوتي خيراً كثيراً » « 1 » يعنى به هر كس حكمت داده شود خير زيادى به او داده شده است ، نيز همان فلسفه است . حكمت ، هر مطلب محكم و حقى است و بنابراين بايد با برهان يقينى ثابت شده باشد و با دليل يقينى به جهان نگريسته شود ، و اين همان فلسفه است . فلسفه‌ى عملى هم ( چون اخلاق و سياست و . . . ) نيز هرچند برهان يقينى عقلى ندارد ، ولى به هر حال با دليل‌هاى محكم نسبى ( طبق متد استدلال حكمت عملى ) بايد ثابت شود .\r\n\r\nموضوع و هدف فلسفه\r\nمشهور علما معتقد بوده‌اند هر علمى موضوعى مىخواهد كه محور مباحث آن علم باشد و مىگفته‌اند امتياز علوم از يك‌ديگر به امتياز موضوعات آن‌هاست . شايد اولين مرتبه ارسطو اين مطلب را گفته و سپس ديگران هم پذيرفته‌اند . آنگاه براى كشف موضوع هر علمى گفته‌اند موضوع هر علمى آن چيزى است كه از عوارض ذاتى آن در علم مزبور بحث مىشود . هر محمولى كه براى موضوعى ثابت شود ، عارض بر آن موضوع مىباشد ، ولى عوارض بر دو نوع هستند : عرض قريب و عرض غريب . به طور كلى نُه قسم محمول داريم كه عارض بر موضوع مىشود :\r\n1 - محمولى كه بدون واسطه‌ى چيزى عارض بر موضوع مىشود و اين\r\n\r\n\r\n","description":"","footnote":"\r\n( 1 ) - / بقره / 269\r\n","page_name":" 24 ","page_number":24},
  {"content":"\r\n\r\nخود سه قسم است : الف محمولى كه مساوى با معروض باشد . مانند هر درك‌كننده‌ى كليات درك امور غير عادى را نيز دارد ( اين موضوع و محمول با هم مساوى هستند و همه جا با هم صدق مىكنند ) ب محمولى كه اعم از موضوع خود باشد . مانند درك‌كننده‌ى كليات حيوانيت هم دارد ج محمولى كه اخص از موضوع خود باشد . مانند حيوان درك كليات مىكند . ( يعنى برخى حيوان‌ها ) .\r\n2 - محمولى كه با واسطه بر موضوع خود حمل مىشود و واسطه‌ى آن هم جزء اعم خود موضوع است . مانند انسان جاگير و اشغال كننده‌ى فضاست ؛ كه علت حكم مزبور جسم بودن انسان است كه جزء ذات آن است ، آن هم جزئى اعم كه در اجسام ديگر نيز هست .\r\n3 - محمولى كه به واسطه‌ى جزء مساويش بر موضوع حمل مىشود .\r\nمانند انسان امور غير عادى را درك مىكند و چون انسان درك كليات عادى را دارد پس غير عادى را نيز درك مىكند و درك كليات جزو ذات انسان است . انسان را « حيوان ناطق » تعريف كرده‌اند ؛ يعنى حيوان درك كننده‌ى كليات . « 1 »\r\n4 - محمولى كه به واسطه‌ى چيزى خارج از موضوع ، ولى مساوى با آن عارض بر موضوع شود . چون ادراك كننده‌ى كليات شگفتى هم دارد . يعنى چون امور غير عادى را هم درك مىكند .\r\n5 - محمولى كه به واسطه‌ى چيزى خارج از موضوع ، ولى اعم از آن بر موضوع عارض شود . چون بعضى چيزهاى سفيد متحرك هستند يعنى آن‌ها كه جسم هستند و چون جسم هستند .\r\n\r\n\r\n","description":"","footnote":"\r\n( 1 ) - / اين اصطلاح اهل منطق و فلاسفه بوده ، و گرنه نطق در لغت به اين معنى نيامده است . حتى قدماى علما اين اصطلاح را نداشته‌اند . مقصودالطالب ، به قلم مؤلف كتاب\r\n","page_name":" 25 ","page_number":25},
  {"content":"\r\n\r\n6 - محمولى كه به واسطه‌ى چيزى خارج از موضوع ، ولى اخص از آن بر موضوع عارض شود . چون بعضى حيوان‌ها ضاحك هستند يعنى آن‌ها كه انسانند و چون انسانند .\r\n7 - محمولى كه به واسطه‌ى چيزى خارج از موضوع ، ولى مباين با آن بر موضوع عارض شود . چون آب داغ است يعنى آب‌هايى كه مجاورت با آتش دارند .\r\nبه همين جهت قدما مىگفته‌اند هر محمولى كه بدون واسطه يا باواسطه‌ى جزء مساوى يا خارج مساوى عارض بر موضوع شود ، عرض قريب و ذاتى است و باقى عرض غريب و غير ذاتى هستند . ولى متأخرين معتقدند كه وساطت جزء اعم نيز ضررى به ذاتى بودن نمىزند . « 1 »\r\nاز تقسيم‌بندى مزبور درباره‌ى عوارض و امتياز دادن عرض ذاتى از غريب مىتوان دريافت نمود كه اختصاص دادن عرض ذاتى به اقسام مزبور براى اين است كه تصور مىكرده‌اند در اين اقسام محمول رابطه‌ى مستقيمى با موضوع دارد و بدون نياز به دليل ديگرى براى موضوع ثابت است و بنابراين بهتر است كه عرض ذاتى را اين طور تعريف كنيم محمولى كه مقتضاى موضوع است بنفسه . يعنى اگر موضوع به خودى خود محمول را اقتضا كند و نيازى به دليل ديگرى جز دقت در خود موضوع نباشد ، محمول مزبور عرض ذاتى است . « 2 » و بنابراين محمول بىواسطه يا باواسطه جزء مساوى و حتى باواسطه جزء اعم ذاتى است . زيرا به هر حال به اقتضاى نفس ذات است و دليل ديگرى نمىخواهد ؛ ولى محمول به\r\n\r\n\r\n","description":"","footnote":"\r\n( 1 ) - / مير سيد شريف جرجانى و قطب رازى و محقق لاهيجى در شوارق گفته‌اند كه حق با قدماست ر . ك : مقصودالطالب ، ص 74\r\n( 2 ) - / اين تعريف از كتاب برهان ابن سينا استفاده مىشود و اينجانب نيز در كتاب المنطق المقارن‌همين را به كار بسته‌ام\r\n","page_name":" 26 ","page_number":26},
  {"content":"\r\n\r\nواسطه‌ى خارج ، هرچند مساوى ، عرض غريب و غير ذاتى مىباشد .\r\nگفتيم موضوع هر علمى چيزى است كه از عوارض ذاتى آن در علم مزبور بحث شود . مثلًا در علم منطق درباره‌ى خصوصيات قياس و معرف و قضيه و . . . بحث مىشود . بحث‌هايى كه مربوط به خود اين‌هاست ، عرض ذاتى است . مثلًا قياس به خودى خود چهار نوع تصور مىشود :\r\nقسم اول ( برهان ) آن بنفسه نتيجه مىدهد و بديهى است كه نتيجه مىدهد ، قضيه چند جزء دارد ، كلى چگونه مفهومى است ، و همين‌طور ساير مباحث منطق .\r\nدر فلسفه هم اگر بخواهيم ببينيم چه موضوعى دارد ، بايد بحث‌هايش را ببينيم . مىبينيم كه مباحث فلسفه درباره‌ى وجود و عدم و ماهيت ، و روابط وجودها و اقسام وجود مىباشد كه اين‌ها همه از ذات وجود استخراج مىشوند ، و يا درباره‌ى عدم و ماهيت هستند كه به قياس و به نسبت با وجود درك مىشوند . پس مىگوييم موضوع فلسفه نفس وجود است ، يا وجود و دو مقابلش عدم و ماهيت .\r\nبرخى از علما معتقدند كه علم اساساً موضوع خاصى نمىخواهد و امتياز علوم هم از يك‌ديگر با امتياز اغراض و نتايج آن‌هاست . وقتى يك عده مسائل خاصى يك نتيجه را مىدهند و غرض واحدى را تعقيب مىكنند ، اين‌ها جزو يك علم هستند و مسائل ديگرى كه هدف ديگرى را تعقيب مىكنند علم ديگرى را تشكيل مىدهند . از اين دسته مرحوم آخوند رحمه الله صاحب كفاية الاصول مىباشد .\r\nبعضى ديگر معتقدند تمايز علوم به نفس ذات مسائل آن علم بوده و ربطى به موضوع و غرض ندارد . اين عقيده‌ى استاد بزرگوارم ، رهبر انقلاب اسلامى ايران مىباشد . معظم له معتقد است كه غرض ( چه غرض از\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nتدوين علم منظور باشد و يا غرض از تعلم و يادگيرى آن ) در رتبه‌اى پس از رتبه‌ى ذات مسائل علم قرار دارد و نمىتواند منشأ وحدت ذاتى خود مسائل علم باشد . تمايز موضوعى و بحث غرض ذاتى هم كه به هيچ وجه قابل تطبيق بر بسيارى علوم نيست ، مثلًا جغرافيا و تاريخ . زيرا مباحث اين گونه علوم تدريجاً با زحمت دانشمندان به وجود آمده و هر كسى قسمتى درباره‌ى شخص يا قوم يا محلى ذكر كرده است . هدف از جغرافيا از اوّل بحث از احوال و عوارض كره‌ى زمين نبود و كره‌ى زمين را هم به عنوان موضوع واحد در نظر نداشته‌اند . با اين كه مىگويند موضوع جغرافيا كره‌ى زمين است ، تاريخ هم همين‌طور ، مىگويند بحث از حوادث واقعه در زمان با اين كه نويسندگان تاريخ از آغاز چنين نظرى نداشته‌اند .\r\nدر فلسفه هم بحث از ماهيت و عدم و كيفيت معاد و غيره از عوارض وجود نمىباشد . در فقه هم مباحث ارث و نجاسات و مطهرات از عوارض موضوعى كه براى فقه گفته‌اند ، يعنى عمل مكلّف ، نمىباشند و بنابراين تمايز علوم با تمايز ذات مسائل است كه سنخيت واحدى با هم دارند و وجدان ما ، خود تشابه و سنخيت و رابطه آن‌ها را درك مىكند .\r\nقضاوت ميان اين عقايد گوناگون را بايد در كتاب‌هاى مفصل‌تر فلسفه و علم اصول جستجو نمود . آن‌چه اينك به نظر لازم مىرسد اين است كه بگوييم به طور كلى علوم بر دو دسته‌اند : علوم عقلى برهانى ، چون فلسفه و رياضيات ؛ و علوم ديگر . در علوم عقلى برهانى تنها دليل حاكم در مسائل آن علم قياس‌هاى برهانى است كه از قضاياى يقينى تشكيل شده باشند و قضيه يقينى قضيه‌اى است كه موضوع آن بنفسه اقتضاى محمول آن را داشته باشد تا بدون اتكا به دليل ديگرى خود قابل تحقيق باشد .\r\nلازمه‌ى اين گونه قضايا و برهان‌هاى متشكل از اين قضايا اين است كه\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nدر اين علوم فقط از عوارض ذات موضوعات مسائل بحث شود .\r\nموضوعات مسائل به جهت روابطى كه با يك‌ديگر دارند به موضوع واحد برمىگردند .\r\nو بنابراين در علوم عقلى برهانى ، موضوع معينى داريم و امتياز علوم هم با همان موضوع مىباشد . البته از اين نظر كه موضوع هر چند با وساطت موضوعات مسائل ، جزو مسائل علم مىباشد ، مىتوان گفت تمايز علوم به نفس مسائل است . ليكن اگر گفته شود تمايز علوم به نفس مسائل است ، مىتوانيم بپرسيم هر مسئله سه جزء دارد موضوع و محمول و نسبت ؛ كدام يك را مىگوييد تمايز را با محمولات مسائل مىگيريد يا موضوعات يا نسبت‌ها .\r\nالبته ، آن چه گفتيم درباره علوم عقلى برهانى بود . در علوم ديگر به قياس روش علوم برهانى مىتوان گفت موضوع واحدى مىخواهند ليكن برهان و دليل روشنى ندارد و صرفاً به روش علوم عقلى در اين‌ها هم اين‌طور گفته مىشود . و مىتوان گفت تمايز آن‌ها با سنخيت وحدت مسائل آن‌ها مىباشد .\r\nبرگرديم به اصل بحث : موضوع فلسفه ، وجود و دو مقابلش ( عدم و ماهيت ) است كه در فلسفه درباره‌ى آن‌ها بحث مىشود . بحث از معاد هم در حقيقت بحث از عوارض وجود است كه حركت صعودى وجود طبيعى چگونه مىباشد .\r\n\r\nهدف\r\nهدف از فلسفه آگاهى به جهان است كه يكى از كمالات بزرگ انسانى است . همه آگاهىهاى ديگر در صورتى ارزش دارند كه در ارتباط با آگاهى\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nمربوط به كل جهان انجام يابند تا بتوانند حركت‌هاى طبيعى را با انسانى ، و حركت‌هاى مختلف انسانى را از فرد و جامعه و جوامع گوناگون ، با يك‌ديگر در خط واحد مشخصى ببينند تا بتوانند در اعمال خود حركتى همگون در جهان داشته باشند .\r\nآگاهى مزبور براى رهبران فكرى و عملى جوامع انسانى بيش‌تر ضرورت دارد ، و چون در مباحث وجود ذهنى مىآيد - انشاء اللَّه - كه علم و آگاهى ، دريافت حقيقت اشياء مىباشد ، بنابراين آگاهى به جهان خارج ، دريافت حقيقت جهان ( به قدر امكان ) است و به تعبير ديگر واجد يك جهان ذهنى بودن است ، شبيه جهان عينى خارج .\r\nاز طرف ديگر همه‌ى آگاهىهاى انسان ، كمالات وجودى شخص هستند ، و بالاخره به وجود برمىگردند كه موضوع فلسفه مىباشد و بنابراين هدف از فلسفه جزء خود فلسفه است و خارج از آن نمىباشد . اين است كه گفته‌اند . الفلسفه مقصودةٌ لذاتها . ( دقت كنيد ) .\r\n\r\nتوجه كنيد كه\r\n1 - استدلال‌هايى كه در فلسفه مىشود يا از حاق ذات وجود و با دقت در احكام خود وجود مىباشد ( در عدم و ماهيت نيز همين‌طور ) ، و يا از راه « خلف » كه اگر چنين نباشد چنان مىشود و آن محال است . استدلال از علت بر معلول كه دليل « لمّى » خوانده مىشود در مسائل عامه فلسفه امكان ندارد ، زيرا وجود علتى خارج از خود ندارد ، و اساساً در عالم چيزى جز وجود نيست كه علت آن بشود . چنان‌كه استدلال از معلول بر علت كه اصطلاحاً دليل « انّى » خوانده مىشود نيز در فلسفه نيست ، زيرا اساساً دليل مزبور تمام نيست . اگر علم به معلول به وصف معلوليت و با توجه به معلوليت داريم ، بايد در رتبه پيش از آن علم به علت داشته باشيم . زيرا رتبه‌ى علت قبل از معلول است ! و بنابراين دليل‌هاى\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nفلسفى از راه لوازم عمومى وجود مىباشند كه از بطن وجود استخراج مىشوند مثلًا از دقت در خود وجود ، و در لوازم اصالت مهيت ، اصالت وجود را كشف مىكنيم و همين‌طور .\r\n2 - فلسفه از همه‌ى علوم شامل‌تر و اعم مىباشد زيرا درباره‌ى وجود بحث مىكند كه همه‌ى هستى را دربردارد .\r\n3 - علوم ديگر به فلسفه نياز دارند ، ولى فلسفه به آن‌ها نياز ندارد . زيرا هر علمى بايد ابتدا موضوع خود را اثبات كند و سپس درباره‌ى عوارض آن بحث كند . اثبات وجود ( براى هر موضوع ) جايش در فلسفه است كه به‌طور عامّ اثبات مىشود .\r\n4 - محمولاتى كه عارض بر موضوعات مسائل فلسفى مىشوند يا نفس موضوع فلسفه هستند مثل هر موجودى وحدت دارد ، كه وحدت عين وجود است ( توضيح اين مطلب در بحث وحدت و كثرت مىآيد ، ان شاء اللَّه ) و يا اخص از موضوع علم هستند ، مثل بحث از عليت برخى موجودات ، كه همه موجودات علت نيستند و موجود علت ، اخص از موجود به‌طور كلى مىباشد .\r\n5 - مسائل فلسفى بيش‌تر برعكس آورده مىشوند به اين معنى كه موضوع به جاى محمول ( و برعكس ) مىنشيند . مثلا گفته مىشود واجب الوجود موجود است ، يا اصالت براى وجود است ، كه در حقيقت اين‌طور است . بعضى موجودات واجب هستند ، يا وجود اصيل است . اصالت و يا وجوب حكمى است كه براى وجود و موجود ثابت مىشود .\r\n\r\nمخالفت با فلسفه\r\nدر گذشته مخالفت‌هاى شديدى با فلسفه و فيلسوفان شده است .\r\nبرخى مخالفت‌ها جنبه‌ى مذهبى داشته است . تصور مىكرده‌اند فلسفه\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nخط مشى مذهبى ندارد و بلكه راه مذهب را منحرف مىكند . سيد قطب مصرى معتقد بود كه فلسفه‌ى اسلام بايد فقط از قرآن و حديث و سيره و روش‌هاى علمى پيامبر اخذ شود . نامبرده در كتاب عدالت اجتماعى در اسلام مىگويد كه فلسفه‌ى واقعى و حقيقى اسلام را نبايد نزد ابن سينا و ابن رشد و فارابى و از كسانى كه اسم فلاسفه‌ى اسلام بر آن‌ها اطلاق مىشود طلب نمود . فلسفه‌ى اينان ، همه سايه‌هايى از فلسفه‌ى يونان است كه به حسب حقيقت با روح اسلام بيگانه است . فكر اصيل كلى اسلام را درباره‌ى اصول نظرى آن بايد از قرآن و حديث و سيره و روش‌هاى علمى پيغمبر جستجو نمود و اين‌ها براى كسى كه اهل بحث و دقت بوده و در صدد فهم طرز فكر كلى اسلام - كه مصدر و سرچشمه تعاليم و قوانين آن است - باشد كافى است . اسلام رابطه‌ى بين خالق و مخلوق ، هستى و حيات و انسان ، و پيوند انسان و روح وى ، و فرد اجتماع ، و فرد و دولت و بين همه ملل جهان ، و بين نسلى با نسل‌هاى ديگر و غيره را دربر دارد و همه‌ى اين‌ها را به يك فكر كلى و جامع كه حدودش در فروع و تفصيلات ملاحظه مىشود ، مربوط نموده است و همين است فلسفه اسلام ! و من مىخواهم آن را طرز فكر اسلام بنامم . « 1 »\r\nدر كتاب‌هاى برخى از نويسندگان معاصر كشور خودمان نيز همين مطلب به چشم مىخورد . يكى از نويسندگان محترم معتقد است كه فلسفه چيزى جز خيالبافى نيست . در قرآن همه جا دستور رجوع به طبيعت داده شده و به « سير فى الأرض » سفارش شده است و هرگز مردم را دعوت به استدلال‌هاى فلسفى نكرده است . « 2 »\r\n\r\n\r\n","description":"","footnote":"\r\n( 1 ) - / عدالت اجتماعى در اسلام ، ص 70\r\n( 2 ) - / راه طى شده ، از مهندس بازرگان\r\n","page_name":" 32 ","page_number":32},
  {"content":"\r\n\r\nاين دو جمله را از اين دو شخصيت به عنوان نمونه ذكر كرديم ؛ « ورنه سخن بسيار است » . مقدمه‌ى اسفار را ببينيد كه مرحوم صدرالمتألهين چه قدر ناراحت است كه عده‌اى تبليغات مسموم به راه انداخته‌اند كه فلسفه بدعت است . غزالى در كتاب « تهافت الفلاسفه » بيست مسأله از عقايد مختلف فلاسفه را جمع‌آورى كرده است كه يكى از آن‌ها مسأله‌ى حدوث و قدم جهان مىباشد و ابن سينا را به علت اعتقاد به قدم عالم تكفير كرده است .\r\nگاهى يك جمله‌ى مبهم گفته مىشود كه گفتنش زحمتى ندارد ولى پاسخ گفتن و روشن كردن محتواى آن دردسر دارد . بايد به طور خلاصه پرسيد منظور از خيالبافى چيست ؟ مىخواهيد بگوييد فلاسفه هرچه گفته‌اند تخيلات نفسانى و بدون هيچ برهان عقلى بوده است ؟ يعنى استدلال‌هايى كه بر اثبات صانع يا وحدانيت او ذكر كرده‌اند همه غلط و تخيلات است ! و بايد فقط از راه سير فى الأرض به خدا رسيد ؟ اين مطلب كه خيلى بىانصافى است !\r\nاساساً سير فى الأرض و دقت در مظاهر قدرت الهى در طبيعت مگر ما را جز به نظم دقيق جهان مىرساند ؟ و اما بررسى اين كه آيا نظم مزبور ، ذاتى ماده و حركت ذاتى تكاملى ماده است يا مربوط به علتى خارج از ماده ؟ و آن علت خارجى ابدى و ازلى است و عليت ابدى دارد ، يا فقط در احداث طبيعت منظم ، دخالت داشته و ديگر نيست ! يا هست و عليت ندارد ، و اساساً وجود علت نخستين از نظر كمالات چگونه است ؟ و معناى لاحدّى و اطلاق وجود و بىنهايت بودن كمالات او چيست ؟ و بسيارى مسائل ديگر . . . آيا دقت در طبيعت و علوم طبيعى مىتواند اين مسائل را به ما بفهماند ؟\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nمگر خود قرآن بر برهان و دليل عقل تكيه نكرده است ؟ آيا تسبيح كل جهان براى خداوند را مىتوان با علوم طبيعى فهميد ؟ و يا شعور همه‌ى جهان نسبت به علت خويش از مباحث علوم طبيعى است ؟\r\nشما اين تعبيرات روايات و آيات را چگونه با علوم طبيعى توجيه مىكنيد :\r\nهو اللَّه احد ، اعوذ بنور وجهك الذى اضائت له السموات والارضون ، يافاقد كل مفقود\r\n( دعاى ماه رجب ) ،\r\nكل مسمى بالوحدة غير قليل\r\n( نهج‌البلاغه ) ،\r\nو من حده فقد عدّه ، لا يقال متى ، ولا يضرب له امدٌ بحتى ، الظاهر لا يقال مما ، والباطن لا يقال فيما ، لا تحدّه الصفات ، بتجهيره الجواهر عرف ان لا جوهر له . . . » . « 1 »\r\nتحقيق در اين مطالب فقط با روش عقلى ميسر است . البته فلاسفه محقق اسلام هم به متون مذهبى توجه دارند و از آن استفاده مىكنند .\r\nنهايت اين‌كه چون در مباحث عقلى تعبد معنى ندارد ، استفاده از ادله‌ى نقلى در اين گونه مباحث در حدّ راهنمايى به واقعيت است نه به عنوان تعبد و حجيت . البته اختلاف نظر در نوع برداشت از متون مذهبى وجود دارد و ممكن است مثلا صدرالمتألهين از آيات قرآن مربوط به معاد مطلبى برداشت كند كه ما آن طور برداشت نكنيم ؛ ليكن اين اختلاف نظرها در همه‌ى علوم به‌خصوص علم فقه وجود دارد و اين خود نشانه‌ى دمكراسى فكرى اسلام است و موجب طرد گروهى خاص نمىباشد . اين است كه در فلسفه هم تفكرات مختلفى وجود دارد و فى المثل عقيده‌ى به قدم و ازليت جهان ( اعم از طبيعت ) كه نزد غزالى موجب تكفير مىشود ، نزد بسيارى از فلاسفه كمال توحيد مىباشد .\r\nبرخى از اين گونه مخالفين فلسفه ، كه از جنبه‌ى مذهبى با فلسفه\r\n\r\n\r\n","description":"","footnote":"\r\n( 1 ) - / ر . ك : خدا در نهج البلاغه : نوشته‌ى مؤلف\r\n","page_name":" 34 ","page_number":34},
  {"content":"\r\n\r\nمخالفند برخى روايات را مورد استشهاد خود قرار مىدهند و استدلال مىكنند . از جمله اين روايت كه مرحوم محدث قمى رحمه الله در كتاب سفينة البحار ذكر كرده كه امام حسن عسكرى عليه السلام به ابوهاشم جعفرى فرموده است :\r\n« زمانى مىآيد كه مردم رخسارهاى خندان و بشاش دارند ليكن دلهايشان گرفته و تاريك است . سنت در ميانشان بدعت است و بدعت ، سنت ، مؤمن در ميان آن‌ها تحقير مىشود و فاسق محترم مىباشد . فرماندهانشان ستمگرانند و علمايشان به دربار ستمگران رفت و آمد مىكنند . ثروتمندانشان غذاى فقرا را مىدزدند و كوچك‌ترها بر بزرگان تقدم مىجويند . هر نادانى نزد آن‌ها خوب و هر حيله‌گرى فقير محسوب مىشود . ميان افراد خالص و مشوب فرق نمىگذارند و ميش را از گرگ جدا نمىكنند . علمايشان بدترين مخلوقات الهى در زمين هستند ؛ زيرا به فلسفه و تصوف تمايل مىكنند ! و به خدا قسم اين‌ها اهل دشمنى و انحراف ( يا شغل طلب ) هستند . در دوستى مخالفين ما افراط مىكنند و شيعيان و دوستان ما را گمراه مىكنند . اگر به منصبى دست يافته از رشوه سير نمىشوند و اگر طرد شده و كنار گذاشته شوند رياكارانه عبادت خدا مىكنند . بدانيد كه اين‌ها قاطعان طريق هستند . . . اين مطلب از اسرار ماست و جز از اهل سر ما مكتوم بدار . »\r\nدر حديث ديگرى ، امام به دو نفر از علماى اهل تسنن مىگويد :\r\n« به شرق و غرب برويد به خدا قسم هيچ علم درستى پيدا نمىكنيد مگر آنچه از نزد ما اهل بيت خارج شود . » « 1 »\r\n\r\n\r\n","description":"","footnote":"\r\n( 1 ) - / وسائل الشيعة ، باب 84 ، احكام اولاد ، حديث 3 و 2\r\n","page_name":" 35 ","page_number":35},
  {"content":"\r\n\r\nبه همين جهت امام از اصحاب خود مىخواهد كه با علوم خويش خود را مستغنى كنيد تا محتاج ديگران نشويد . وقتى يكى از اصحاب ما با فهم خود خويشتن را بىنياز نسازد ، محتاج آن‌ها مىشود و وقتى محتاج آن‌ها شد ، او را ناآگاهانه در گمراهى خودشان وارد مىكنند . « 1 »\r\nبا دقت در اين دو حديث اخير به خوبى استفاده مىشود كه مخالفت با فلسفه ( اگر روايت آن درست باشد و البته سند معتبرى ندارد ) به اين علت است كه مباحثى كه به عنوان فلسفه به مشتاقان تحويل مىداده‌اند ، فلسفه‌ى واقعى نبوده و تحت پوشش فلسفه مطالب فاسد و به تعبير ما « ضلالت » خود را به آن‌ها منتقل مىكرده‌اند .\r\nواقعيت هم اين است كه با سير تكاملى فلسفه ، اين علم اينك به جايى رسيده است كه به آن‌چه به نام فلسفه در زمان ائمه به مردم القا مىكرده‌اند چندان تناسبى ندارد . آن مقدار از فلسفه‌ى واقعى هم كه در آن زمان بوده در اختيار متفلسفان و حكماى دروغينى كه در فكر نان و آب بوده‌اند ، بوده است ، و گرنه امام با استدلال صحيح عقلى براى اثبات خداوند يا صفات آن كه مخالف نبوده است . « 2 »\r\nدر حديث آمده است كه يونس بن يعقوب مىگويد : « در حضور امام\r\n\r\n\r\n","description":"","footnote":"\r\n( 1 ) - / وسائل الشيعة ، باب 84 ، احكام اولاد ، حديث 3 و 2\r\n( 2 ) - / غزالى با آن همه پافشارى در رد فلسفه بيشتر به سه مسأله تكيه دارد و فقط همين سه مسأله را در عقايد فلاسفه موجب كفر و زندقه مىداند : 1 - اعتقاد به قدم عالَم ، 2 - اعتقاد به عدم علم خدا به جزئيات ، 3 - انكار حشر جسمانى . ولى مسأله‌ى دوم و سوم را فقط عده‌اى گفته‌اند و نبايد به پاى همه حساب شود و در مسأله اوّل هم اگر دقت شود كمال توحيد است و از اعتقاد به الهيت خداوند ناشى مىشود . البته ممكن است عقيده‌ى مزبور را بر خلاف ظاهر آيات بدانيم . به كتاب خدا در نهج البلاغه به قلم نويسنده رجوع شود . در آن‌جا توضيح داده شده است كه شايد روايات ، نظريه‌ى حدوث زمانى بعدالقدم را مىگويد . ليكن اين‌طور هم نيست كه هر كس قائل به ازليت و قدم عالم شود مساوى با كافر باشد . او مىگويد : خداوند هميشه فياض است ، اين صفت ذاتى اوست ، پس هميشه خلقى بوده و گرنه انقطاع فيض لازم مىآيد\r\n","page_name":" 36 ","page_number":36},
  {"content":"\r\n\r\nصادق عليه السلام بودم كه مردى از اهل شام وارد شد و گفت من شخصى دانشمند در علوم كلام و فقه و مواريث هستم و آمده‌ام تا با اصحاب شما مباحثه كنم . سپس حضرت فرمود : يونس ، اگر كلام را به خوبى مىدانستى با او مناظره مىكردى ! يونس گفت واحسرتا . . . ولى شنيدم شما از كلام نهى مىكرديد و مىگفتيد . . . واى بر اصحاب كلام كه مىگويند اين مىشود و آن نمىشود . . . اين معقول است و آن نامعقول . حضرت فرمود اين را گفتم در صورتى كه حرف‌هاى ما را رها كرده و هر چه خود مىخواهند بگويند . . . » . « 1 »\r\nنظير همين مطلب در روايتى ديگر در شرح آيه‌ى « وجادلهم بالتى هى احسن » ( به بهترين وجه مناظره كن ، 125 نحل ) آمده است . و بنابراين نوع خاصى از فلسفه و شناخت ، طرد شده است . همان نوع غير واقعى و رسمى دربار خليفه .\r\nبه هر حال اعتبار فلسفه به معناى واقعى آن ، ذاتى است و با هيچ عنوان سلب نمىشود ، واقعيت ، و بحث از واقعيت كه نمىتواند بد باشد ، فقط مىتوان گفت بايد بيش‌تر دقت كرد و به خصوص آيات و روايات را هم به خوبى ديد تا جهات مختلف لازم براى كشف واقعيت كاملًا ديده شود .\r\n2 - عده‌اى ديگر مىگويند اگر فلسفه چيز خوبى بود ، اين همه اختلافات ميان فلاسفه نبود . اين‌ها در بسيارى مسائل با يك‌ديگر اختلاف دارند و اين خود دليل عدم اعتماد به فلسفه است . « 2 »\r\nاين هم مثل اين است كه بگوييم اگر فقه چيز خوبى بود ، اين همه اختلافات ميان فقها نبود . در همه‌ى علوم اختلافاتى هست . اختلافات عقايد علمى دليل بطلان علم نيست ، بلكه فقط موجب لزوم دقت بيش‌تر در مسائل آن است .\r\n\r\n\r\n","description":"","footnote":"\r\n( 1 ) - / اصول كافى ، باب الاضطرار الى الحجة ، حديث 4\r\n( 2 ) - / محدت امين استرآبادى در كتاب فوائد المدينه\r\n","page_name":" 37 ","page_number":37},
  {"content":"\r\n\r\n3 - مىگويند خود فلاسفه مسائل مهم جهانى را نشناخته‌اند ، ما ديگر مىخواهيم چه كنيم . مثلًا ابن سينا را ببينيد چگونه به جهل خود اعتراف مىكند . بهمنيار از او پرسيد چه طور برخى قواى نفس ادراكى و برخى غير ادراكى هستند با اين كه همه قواى يك ذات مىباشند ؟ ابن سينا در پاسخ گفت : « اين مطلب را كشف نكرده‌ام » . « 1 »\r\nو نيز او پرسيد : اگر يك چيز ثابتى را در انسان و حيوان نشانم بدهى ممنون مىشوم . ابن سينا گفت : اگر بتوانم . . . كه نمىتوانم . « 2 » و باز بهمنيار از او پرسيد آيا غير از انسان ، حيوانات ديگر نيز شعور و علم به ذات خود دارند و دليل اين مطلب چيست ؟ ابن سينا گفت : بايد فكر كنم . « 3 »\r\nهمچنين در نامه‌اى به يكى از شاگردانش مىنويسد در اين مسأله دقت كردم ، برخى از جواب‌ها را به قدر كافى دادم و برخى را به اشاره و شايد از پاسخ برخى هم عاجز باشم . « 4 »\r\nابن سينا نتوانست تجرد قوه‌ى خيالى انسان را اثبات كند و بدين جهت در مسأله بقاى نفس پس از مرگ دچار تحير شد . گاهى در « مجالس سبعه » مىگفت نفس پس از مرگ بقا ندارد ، و زمانى معتقد شد كه چون انسان برخى مطالب اوليات را مىداند ، پس از مرگ بقا دارد . « 5 »\r\nآرى موارد جهل فلاسفه بسيار است ، ليكن اين‌ها از عظمت آن‌ها و فلسفه نمىكاهد . مگر فقها و علماى ساير علوم همه‌ى مسائل آن علوم را مىدانند .\r\n\r\n\r\n","description":"","footnote":"\r\n( 1 ) - / به نقل از اسفار ، ج 9 ، ص 110\r\n( 2 ) - / همان ، ص 111\r\n( 3 ) - / همان\r\n( 4 ) - / همان ، ص 113\r\n( 5 ) - / همان ، ص 115\r\n","page_name":" 38 ","page_number":38},
  {"content":"\r\n\r\nتعبيرهاى « احوط » و « اشكال » و « تأمل » در ميان فقها زياد است . مرحوم صدرالمتألهين شيرازى با آن عظمت و دقت و قدرت فهم در بحث شوق ماده به صورت مىگويد « من چون مواظب ادب نسبت به اساتيد علمى خويش كه شبيه پدران روحانى عقلانىام در عالم عقول مقدسه هستند مىباشم ، هرگز به خود اجازه نمىدهم در مسأله‌اى كه مثل ابن سينا كه خداوند در دو جهان عقلى و مثالى منزلتش را بزرگ داشته و درجات علم و عمل بلند مقامش گرداند ، به عجز خود اعتراف نموده است بخواهم اظهار كشف حقيقت كنم ، بلكه سكوت را ترجيح داده و من هم چون او اعتراف به عجز مىكردم گرچه براى من مطلب روشن است . . . » . « 1 »\r\nمرحوم صدرالمتألهين در جاى ديگرى مىفرمايد ابن سينا چندان گرفتار مشاغل مادى نبوده است و شگفت است كه هر وقت بحث‌هاى او از مرز امور عامه و احكام كليه گذشته و به تحقيقات وجودى مىرسد ذهن او كند مىشود و عاجز مىماند . « 2 »\r\nولى اين عجزها و اعتراف‌ها هيچ‌كدام نمىتوانند ارزش علمى را كه بر پايه‌ى عقل بنا شده است پايمال كننده اين‌ها دليل عدم غرور آن‌ها و آزاد فكريشان است .\r\n4 - عده‌اى فلسفه و همه‌ى مباحث عقلى را كه بر پايه‌ى قياس و برهان است ، باطل و بىاساس مىدانند و راه تحقيقات قياسى را بيراهه مىشمارند . برتراندراسل انگليسى با اين كه مختصر عقيده‌اى به فلسفه دارد و در پاسخ سؤال « وايت » درباره‌ى فايده فلسفه مىگويد : « فلسفه دو فائده دارد 1 - زنده نگه داشتن تحقيقات درباره‌ى چيزهايى كه هنوز به\r\n\r\n\r\n","description":"","footnote":"\r\n( 1 ) - / اسفار ، ج 2 ، ص 235\r\n( 2 ) - / همان ، ج 9 ، ص 109\r\n","page_name":" 39 ","page_number":39},
  {"content":"\r\n\r\nحيطه‌ى دانستنىهاى علمى نيامده و فلسفه مىتواند يك شناخت اجمالى بدهد 2 - چيزهايى در فلسفه جزو دانستنىها مىدانستيم و بعداً مىفهميم كه نفهميده بوديم . و اين خلاف درآمدن برخى عقائد ، ما را از اعتقاد جزمى افراطى به علوم بازمىدارد ! و لذا فلسفه تا حدى خادم علم است . برخى موضوعات هم هست كه علم به آن‌ها راه ندارد . مثل مسائل مربوط به ارزش‌ها كه علم نمىتواند ارزش نهائى خوب و بد را معين كند .\r\nالبته موضوعاتى هم هست كه علم خادم فلسفه است . مثلا علم اقسام حركت‌هاى فيزيكى و شيميايى را در اختيار ما مىگذارد و سپس فكر آن‌ها را تعميم مىدهد . . . » . « 1 »\r\nولى با همه‌ى اين‌ها مىگويد كه فلسفه چيزى است كه نمىدانم و علم چيزى كه مىدانم . يعنى راه علم ، تجريه است و فلسفه به آن كارى ندارد .\r\nكانت آلمانى ( متوفى 1804 م ) هم گفته است كه مسائل فلسفه‌ى اولى ، اساساً موضوع علم واقع نمىشوند و لفاظى است .\r\nلودويك ويتگنشتاين در كتاب تحقيقات فلسفى مىگويد : « عالم چنان است كه هست و به نظر مىآيد و وراى ظواهر قابل ادراك و بيان ، حقايقى نيست و اگر باشد قابل تعقل و بيان نيست ، و بايد سكوت كرد .\r\n چو هر خبر كه شنيدم رهى به حيرت داشت * از اين سپس من و رندى و وضع بىخبرى \r\nفلسفه معانى عرفى را به معانى خاص بدل مىكند و به تناقضات مىرسد » !\r\n\r\n\r\n","description":"","footnote":"\r\n( 1 ) - / از مصاحبه‌ى راسل با وايت . ملاحظه مىكنيد كه اعتقاد راسل به فلسفه فقط در حد 1 - تعميم برخى مسائل علمى ( فلسفه‌ى علمى ) است و 2 - يكى هم به جهت ديد اجمالى به جهان به طور حالت منتظره تا علم به آن‌جا برسد و 3 - يكى هم بطلان برخى مسائل فلسفى كه موجب مىشود به علم خودمان اين قدر مغرور نشويم\r\n","page_name":" 40 ","page_number":40},
  {"content":"\r\n\r\nولى وقتى ما تفكر منطقى را فطرى مىدانيم ، و تنها راه صحيح درك را تفكر مىدانيم ، و حتى تجربه را هم بر اساس يك مقدمه‌ى عقلى حجت مىدانيم ، ديگر جاى اين حرف‌ها نيست . ما اين مباحث را ان شاء اللَّه در بحث‌هاى « شناخت » ذكر خواهيم كرد .\r\n5 - مىگويند فلسفه انسان را عزلت نشين و گوشه گير و دور از مباحث اجتماعى مىكند و حتى شنيده مىشود كه مىگويند با ذوق فلسفى ديگر ما اساساً تمايلى به دخالت در مسائل اجتماعى و سياسى نداريم . با اين كه يك فرد هدف‌دار و مؤمن به مكتب ، بايد در متن جامعه باشد . حتى ابن سينا برخى عقايد فلسفى را هم صوفيانه مىخواند ( نظريه اشتياق ماده به صورت نوعى فصل حقيقى ، و مىگويد اين عقيده را كه با عقايد صوفيانه تشابه دارد ، نمىفهمم . )\r\nاين اعتراض هم صحيح نيست . فلسفه مىتواند با ديدى كه درباره‌ى جهان به فرد مىدهد ، حركت جامعه و حركت طبيعت را هماهنگ سازد و از اين هماهنگى براى تكامل انسان‌ها استفاده كند . و بدين جهت افلاطون در كتاب جمهوريت خويش معتقد بوده است كه بايد فلاسفه شهرياران جامعه‌ها شوند تا مدينه‌ى فاضله ايجاد شود . مرحوم بحرالعلوم رحمه الله وقتى مرجع تقليد شد ، انتظامات خاصى به وجود آورد كه پيش از آن در سازمان مرجعيت شيعه وجود نداشت . و حركت انقلابى رهبر كبير انقلاب اسلامى ايران ( كه پيش از دوران تدريس فقه ، مدرّس رسمى فلسفه‌ى حوزه نيز بوده است ) را بالعيان مىبينيد . از طرفى بايد بدانيم فلسفه به آن جهت كه « علم » است ، فقط ديد مىآورد . تحرك ، مربوط به احساس است ، نه هر فيلسوف بىحركت است و نه هر غير فيلسوف متحرك . ولى شخص متحرك احساسى ، اگر فيلسوف باشد ، حركتش پخته‌تر و سالم‌تر خواهد بود و\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nعاقلانه‌تر كار خواهد كرد ، و چون مرگ را ادامه‌ى وجودى همين جهان مىداند و كمال مىشمرد ، احساسش هم اصيل‌تر و مؤثرتر شده و در خدمات اجتماعى و برخورد با حوادث سهمگين و با دشمنان ، شجاع‌تر خواهد شد . هم اكنون در اين قطعه حساس تاريخ كشورمان برخورد يك رهبر فيلسوف و فقيه را با بزرگ‌ترين اهريمنان طاغوتى جهان ببينيد .\r\nشما خطبه‌هاى نهج البلاغه را ببينيد كه چقدر در سطح مطالب عقلانى ، بلند است و آن وقت روح توفنده و سلحشورش را نيز در رزم‌هاى سراسر عمرش ، و به خصوص جنگ‌هاى احد و هوازن و ليلة الهرير صفين بنگريد ، و سپس تماشا كنيد كه چطور در شوق مرگ در راه خدا مىگريد و مىگويد « من به مرگ از طفل به پستان مادر عاشق‌ترم » . و تازه على عليه السلام ، شاگرد مكتب محمّد صلى الله عليه و آله است و على المنقول خود را يكى از بردگان آن حضرت مىشمارد .\r\n« انا عبد من عبيد محمّد » . « من علّمنى حرفا فقد صيّرنى عبدا . » « 1 »\r\n\r\nروش‌هاى مختلف حقيقت‌يابى\r\nتا كنون در مكتب اسلام و نيز غير آن ، هفت روش براى تحقيق جهان به كار رفته است ، كه برخى از آن‌ها به نوبه‌ى خود به روش‌هاى فرعى ديگرى تقسيم مىشوند :\r\n1 - روش عرفا : عرفا راه رسيدن به حقايق را رياضت و كشف و شهود مىدانند و معتقدند با رياضت نفس ، پرده‌هاى تاريك عالم ماده از برابر دل و قلب ما كنار مىروند و حقايق به طور عريان در برابر ما تجلى مىكنند و ما شهود مىكنيم .\r\n\r\n\r\n","description":"","footnote":"\r\n( 1 ) - / البته شايد اين جمله على عليه السلام به اين معنى است كه كسى جز خدا و پيامبرش - كه آن هم از طريق وحى مىباشد - به من چيزى ياد نداده و نمىتواند ياد بدهد ، و گرنه بنده‌اش خواهم بود\r\n","page_name":" 42 ","page_number":42},
  {"content":"\r\n\r\nمرتاض‌هاى غير مسلمان هندى و غيره را نيز بايد در همين گروه شمرد .\r\nبسيارى معتقدند اساساً ما براى كشف نمىرويم ، بلكه با رياضت نفس ، واقعيت خود به ديدن ما مىآيد و دست ما را مىگيرد و به حقايق مىرساند .\r\n گر مىبرندت واصلى ور مىروى بىحاصلى * رفتن كجا بردن كجا توفيق ربانى است اين \r\nدر برخى از روايات مذهبى نيز به اين روش اشاره شده است . از جمله حديث\r\n« من اخلص للَّه‌اربعين صباحاً جرت ينابيع الحكمة من قلبه على لسانه »\r\nيعنى كسى كه چهل روز براى خداوند خالص شود ، چشمه‌هاى حكمت از دلش بر زبانش جريان مىيابد . و در قرآن آمده است كه « ان تتقوا اللَّه يجعل لكم فرقاناً » يعنى اگر تقواى از خدا داشته باشيد ، روشن‌بينى و ديد تشخيص به شما مىدهد .\r\nشك نيست كه با رضايت و تقواى عملى و عرفانى ، و تحصيل قلبى پاك و بىآلايش ، و بدون وابستگى به علائق پست مادى ، مىتوان حدس درست و ديدى صحيح نسبت به جهان پيدا كرد . ليكن اين راه بر خلاف تصور كسانى كه فكر مىكنند از درس خواندن راحت‌تر است ، بسيار مشكل مىباشد . منظور از تقوا در اين مرحله ، همان خلوص در همه حركات و سكنات زندگى است كه اگر دقت شود بسيار مشكل است .\r\nخوردن و خوابيدن و نگاه كردن و نوشتن و سخن گفتن و حتى سكوت ، همه و همه بدون غفلت ، و با توجه به اللَّه و براى اللَّه ، كارى است كه به زبان آسان است ! و اگر خلوص چهل شبانه روز را شامل فكر و خيال و قواى باطنى هم بگيريم كه ديگر هيچ . . . اين مسأله ، معصيت نكردن نيست ، مسأله‌ى تداوم يك عشق روحى در همه‌ى حالات است . از پيامبر اكرم صلى الله عليه و آله\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nنقل است كه گاهى بر دل و قلبم پرده‌اى همچون قطعه‌هاى ابر مىافتد و من هفتاد مرتبه استغفار مىكنم . « 1 » البته بديهى است كه منظور از پرده و استغفار از آن در اين گونه احاديث پرده‌ى معاصى معمولى و استغفار از آن‌ها نيست .\r\nبايد در اين مرحله آن قدر بالا رفت كه انسان ، واقعيت را واقعاً ببيند و گرنه اشتباه بسيار مىشود و خيالات و اوهام ، واقعيت‌ها را تحريف مىكند . همچون خواب و حالت كشف و شهود كه احياناً بين خواب و بيدارى دست مىدهد و اگر ثابت شود كه از همان نوع خواب صحيح و شهود كامل است ، مسلماً بالاترين و بهترين نوع درك احساسى واقعيت است ، ليكن اگر اشتباه شود ، خطراتى به بار مىآورد . و مهم اين كه تشخيص اين را هم خود فرد بايد بدهد .\r\nبراى اين تشخيص ، حالت انقطاع از خلق به حق لازم است . و آن هم به اختيار انسان كم‌تر حاصل مىشود و تنها برخى اولياء اللَّه خود جلو مىافتند و از خلق منقطع مىشوند ، آن هم به طور مثبت و نه منفى . در افراد ديگرى كه احياناً مورد الطاف خفيه‌ى الهى قرار مىگيرند ، فقط مقدمات بعيده‌ى اختيارى از خودشان مىباشد ، ولى حالت زدگى از خلق از راه لطف به آن‌ها جبراً تحميل مىشود آن هم براى حصول همان انقطاع مثبت ، تا بتوانند براى جامعه خود مثبت باشند . ليكن بايد توجه داشت كه تمييز انقطاع مثبت از منفى در اين مرحله‌ى انقطاع تحميلى و عمل طبق مثبت آن نيز كارى مشكل است .\r\nاز كسانى كه برخى عرفا ادعا كرده‌اند و يا درباره‌ى آن‌ها گفته شده است\r\n\r\n\r\n","description":"","footnote":"\r\n( 1 ) - / ( انى ليغان على قلبى و انّى استغفراللَّه كل يوم سبعين مرة ) ؛ شرح سيد عليخان بر صحيفه‌ىسجاديه . در برخى روايات در كتاب شريف كافى ، صد مرتبه استغفار آمده است\r\n","page_name":" 44 ","page_number":44},
  {"content":"\r\n\r\nكه از اين راه رفته‌اند بايزيد بسطامى و ابوسعيد ابوالخير و خواجه عبداللَّه انصارى رحمه الله و ابوطالب مكى و محيى الدين عربى و ابن فارض و مولوى است . ليكن حقيقت اين است كه عرفان واقعى بدون دريافت و انجام فرامين الهى در حدّ اعلا امكان‌پذير نيست . عرفان كامل و واقعى در حضرت سيد الشهداء امام حسين عليه السلام است كه همه چيز خود را در راه خدا فدا نمود و در آخر هم اعلام نمود كه از روى رضا و رغبت و در كمال معرفت توحيد برنامه خود را به انجام رسانده است .\r\nالبته عرفا خود دستجات مختلفى دارند و برخى از آن‌ها در عرفان به صورت يك علم دقيق كار كرده و آن را مبناى رياضت خود قرار مىدهند .\r\n2 - روش كلامى : در اين روش بر اساس فكر كار مىشود ليكن از دو سو فكر محدود است و آزاد نمىباشد 1 - از نظر هدف از بحث . در اين روش ، هدف ، حفظ مبانى عقيدتى مذهبى است . متكلم مىخواهد به هر صورت ظواهر شرع را حفظ كند . 2 - از نظر مقدمات دليل . در اين روش الزام و تعهدى براى به كار بردن قياس برهانى كه واقعيت را به طور عريان و بدون هيچ پيرايه مىطلبد ، نيست . بلكه چه بسا به مقدمات و قضاياى مشهور ، و آن‌ها كه به عنوان مثل رايج شده‌اند ، استناد مىجويد و چه بسا اين هم نيست و همين كه طرف مقابل بحث ، مطلبى را قبول داشته باشد براى ما كافى بوده و مىتوانيم بدان استناد كنيم . به اصطلاح علم منطق روش مزبور ، تعهدى بيش از قياس جدلى ندارد كه بر اساس مشهورات و مسلمات مبتنى است .\r\nدر روش كلامى بر حسن و قبح خيلى تكيه مىشود و آن را عقلى مىدانند و قاعده‌ى انتخاب اصلح و قواعدى ديگر را بر اساس حسن و قبح طراحى مىكنند . در حالى كه فلاسفه حسن و قبح را عقلى نمىدانند و\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nآن را اعتبارى مردمى و يا شرعى مىدانند . متكلمين نيز گروه‌هاى مختلف و با ديدهاى گوناگونى هستند كه مهترين آن‌ها در اسلام معتزله و اشاعره و شيعه هستند . از معتزلىها ابوهذيل علاف و نظام و جاحظ و از اشاعره ابوالحسن اشعرى ( رئيس اشعرىها متوفى 330 ق ) و از شيعيان هشام بن حكم شاگرد مستقيم امام صادق عليه السلام و بعدها نوبختىها كه خاندانى متكلم هستند ، و سپس شيخ مفيد و سيد مرتضى علم الهدى و به خصوص خواجه نصيرالدين طوسى رحمه الله صاحب كتاب تجريد الاعتقاد و سپس علامه‌ى حلى شارح كتاب مزبور مىباشند ( كتاب مزبور را فاضل قوشچى از متكلمين غير شيعه نيز شرح كرده است ) .\r\n3 - روش فكرى فلسفى مشائى : روش مزبور بر اساس استدلال برهانى و آزاد از قيد مذهب مىباشد . به دنبال واقعيت مىگردد ، آن طور كه خود تشخيص مىدهد و نه آن طور كه از ظاهر مذهب استفاده مىشود . البته اگر برهان صحيح باشد ، حتماً با شرع مطابق است و خلاصه عقل برهانى با نقل صحيح ، هيچ گونه تعارضى ندارند ؛ ليكن فيلسوف تعهدى به اين مطابقت ندارد و آزاد بحث مىكند . مىگويند روش مزبور را ارسطو تأسيس كرده است و منطق را به عنوان مقدمه‌اى براى شناخت جهان وضع كرده است . البته نمىتوان باور كرد كه پيش از ارسطو اساساً روش شناخت و فعاليت شناختى براى دريافت جهان نبوده است . زيرا به قول مرحوم حاجى سبزوارى اين‌ها فيوضات الهى هستند و خداوند دائم الفيض مىباشد . ليكن ارسطو منطق را تدوين نمود و به صورت مضبوط درآورد . و براى اوّلين بار مسائلى كلى درباره‌ى امور عامه‌ى فلسفه تدوين نموده و پس از بحث طبيعيات در كتاب خود ذكر نمود .\r\nكلمهء « مشّاء » از اين جهت به ارسطو اطلاق مىشد كه در حال راه رفتن\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nدرس مىگفت . « الكسيس كارل در كتاب انسان موجود ناشناخته مىگويد حركت عضلات در حال راه رفتن موجب تحريك ياخته‌هاى مغزى و فعاليت بهتر آن‌ها مىشود .\r\nشهرستانى در جلد دوّم كتاب ملل و نحل مىگويد : افلاطون به احترام حكمت همواره در حال راه رفتن تعليم مىكرد و ارسطو نيز از اوپيروىكرد .\r\nاز كلمات مرحوم سبزوارى برمىآيد كه علت نام‌گذارى مزبور اين است كه اين‌ها پيرو مكتب تفكر در كشف حقايق هستند و فكر ، حركت و رفتن است ؛ رفتن از مجهول به سوى مقدمات و از مقدمات به سوى مجهول مطلوب كه پس از مقدمات معلوم شده است . در اسلام نيز روش فكرى ارسطو پيروان زيادى دارد كه مشهورترين آن‌ها ابن سينا مىباشد . وى براى ارسطو احترامى فوق العاده قائل بود و مىگفت امام حكيمان و دستور و آموزگار فيلسوفان ، ارسطاطاليس است اين را در « دانش‌نامه علائى » گفته است ، ولى درباره‌ى افلاطون مىگفت مردى كه افلاطون خوانده مىشد ، بضاعت اندكى از علم داشت ، آن طور كه به دست ما رسيده است .\r\nاز ابن رشد اندلسى نقل مىشود كه خداوند ارسطو را آورد تا هرچه بشر مىتواند بياموزد ، از او بياموزد . ليكن بيش‌تر اروپائيان كه تجربى هستند ، روش عقلائى ارسطوئى را قبول ندارند ، خلاصه درباره‌ى ارسطو افراط و تفريط فراوان است .\r\n4 - روش فلسفى اشراقى : پيروان اين روش علاوه بر فكر و بحث از راه تهذيب نفس و رياضت خود را براى كشف و دريافت حقايق آماده مىكنند . معتقدند بايد رياضت و بحث و فكر با هم جمع شوند تا انسان بتواند واقعيت را ببيند . « فيثاغورث » ، حكيم يونانى پيش از افلاطون ، را اشراقى مىدانند . « 1 »\r\n\r\n\r\n","description":"","footnote":"\r\n( 1 ) - / ملل و نحل شهرستانى ، ج 2 ؛ تاريخ فلسفه‌ى برتراند راسل ، ج 1\r\n","page_name":" 47 ","page_number":47},
  {"content":"\r\n\r\nدرباره‌ى افلاطون هم اين طور شيوع دارد ، ليكن اين مطلب را براى اولين بار شيخ اشراق اسلام ، مرحوم شهاب الدين سهروردى ذكر كرده است و پيش از او هيچ كس افلاطون را به اين نام نناميده و حتى اصطلاح مزبور قبلًا شهرتى نداشته است .\r\nهانرى كربن فرانسوى معتقد است اوّلين بار در قرن سوم قمرى شخصى به نام ابن وحشيه اين اصطلاح را به كار برده است . « 1 » ويل دورانت و فروغى و دكتر هومن و شهرستانى هم هيچ‌كدام از افلاطون به اين عنوان ياد نكرده‌اند . البته مرحوم فروغى در سير حكمت درباره‌ى عشق افلاطون درباره‌ى همه‌ى زيبايىهاى جهان مطلبى را نقل مىكند كه ممكن است تصور شود مربوط به مسلك اشراقى اوست .\r\nليكن عشق مزبور هرچند از نظر و به اعتبار تجلى جمال الهى در زيبايىهاى جهان باشد ، بحثى ديگر است و مربوط به تهذيب نفس كه زيربناى مكتب اشراق است ، نمىباشد .\r\nالبته ميان ارسطو و افلاطون اختلافاتى مهم بوده است ، ليكن اختلافات مزبور به بحث اشراق و تهذيب نفس ربطى ندارد .\r\nاختلافات دو حكيم مزبور بيش‌تر در سه مسأله‌ى « مثل » و « تقدم روح بر بدن » و « تذكر » بوده است كه فارابى در كتاب الجمع بين رايى الحكيمين ذكر كرده است .\r\nافلاطون مىگفته است تمام انواع جاندار طبيعت يك فرد عقلانى از نوع خود در عالم مجردات دارند كه ترتيب و رشد اين‌ها را به عهده دارد و مثال و ربّ النوع ناميده مىشود مانند نورى كه تجلى نور الهى است ، نه\r\n\r\n\r\n","description":"","footnote":"\r\n( 1 ) - / سه حكيم مسلمان ، چاپ دوّم ، ص : 73 و 182\r\n","page_name":" 48 ","page_number":48},
  {"content":"\r\n\r\nچيزى چون قالب مثالى برزخى كه برخى خصوصيات ماده را دارد . و نيز معتقد بوده است كه روح انسان پيش از بدن خلق شده و پس از خلق بدن به او پيوسته مىگردد و مىگفته كه روح قبلًا همه‌ى علوم را به قدر امكان دارا بوده سپس در اين جهان فراموش كرده است و بعداً تدريجاً به ياد مىآورد . او معتقد است درك زيبايى يك گل در اوّلين برخورد انسان دليل آشنايى قبلى او با گل است .\r\nارسطو در هر سه مورد با او مخالف بوده و عقايد مزبور را به مسخره مىگرفته است . البته ارسطو در كنار اسكندر مقدونى مىزيسته و شايد تنعمات دنيائى و لذائذ مادى برخى مسائل تجرد را از دسترس او دور نگه داشته است .\r\nمعروف است كه ديوژن حكيم مىگفته من وقتى صبحانه مىخورم كه خودم بخواهم ولى ارسطو وقتى كه اسكندر بخواهد . « 1 »\r\nعقيده‌ى مثل نوريه را بعدها سهروردى و ميرداماد رحمه الله و ميرفندرسكى و صدرالمتألهين پذيرفته‌اند .\r\nبه هر حال مشهورترين پيروان اسلامى مكتب اشراق ، سهروردى صاحب كتاب حكمه الاشراق است كه بعداً به وسيله‌ى قطب الدين شيرازى به پيروى از همان مكتب شرح شد .\r\n5 - حكمت متعاليه : اين روش به نام مرحوم صدرالمتألهين شيرازى است .\r\nاين حكمت هر چهار روش را به كار برد . از راه‌هاى عرفانى و اشراقى ( تهذيب نفس به طور مطلق ، و تهذيب همراه عشق الهى و كشف و شهود ) استفاده كرد .\r\nظواهر آيات و روايات را مورد استفاده قرار داد ، و از فكر و عقل نيز به\r\n\r\n\r\n","description":"","footnote":"\r\n( 1 ) - / ماجراهاى جاودان در فلسفه از هنرى توماس\r\n","page_name":" 49 ","page_number":49},
  {"content":"\r\n\r\nقدر امكان بهره گرفت . ملاصدرا گاهى براى حل يك مشكل علمى به حرم حضرت معصومه عليها السلام مىآمد و به عبادت مشغول مىشد تا فكر باز شود و شهودى پيدا شود . در كوهپايه‌هاى اطراف قم در هواى آزاد به تفكر مىپرداخت و كتاب اسفار اربعه خود را كه بر اساس چهار حركت عرفا اصطلاح كرد ، در آن‌جا نوشت .\r\nپيش از ملاصدرا نيز ابن سينا در كتاب اشارات خويش كلمه‌ى حكمت متعاليه را به كار برده بود ، ليكن به اين نام مشهور نشد و حتماً هم نمىبايست . در روش فكرى ( مشائى ) ارسطو و پيروان او و همين‌طور در روش فكرى حكمت متعاليه بر اساس برهان عقلى كار مىشود . ليكن در حكمت متعاليه از راه‌هاى ديگر نيز استفاده مىشود .\r\n6 - فلاسفه‌ى غرب : اين‌ها در برابر روش‌هاى ياد شده ، فقط بر اساس تجربه كار مىكنند و روش قياسى را مفيد نمىدانند و يا حتى دور باطل مىشمارند . فى المثل دكارت مىگويد اگر كبراى قياس به طور كلى معلوم نباشد همانطور كه قياسيون گفته‌اند نتيجه نمىگيريم و اگر به طور كلى معلوم باشد ، صغراى قياس هم از پيش معلوم خواهد بود . مثلًا در قياس انسان حيوان است و هر حيوانى جسم است ، اگر بدانيم هر حيوانى جسم است ، پس جسم بودن انسان را هم فهميده‌ايم و گرنه دور باطل خواهد بود . جواب اين اشكال در كتاب‌هاى منطقى ذكر شده است ، اينجانب هم در كتاب منطق مقارن ذكر كرده‌ام .\r\n7 - پيروان منطق ديالك تيك : آن‌ها نيز شناخت را فقط بر اساس تجربه ممكن مىدانند . جهان را در چارچوب قوانين ديالك تيك درك مىكنند كه ان شاء اللَّه در مباحث شناخت ذكر خواهيم كرد .\r\nبنا بر آن‌چه به اختصار گفتيم ، متد تحقيق جهان بر اساس برهان ، يا\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nذوق ، يا تجربه ، يا جدل ، مىباشد و ذوق هم به ذوق عرفانى ، و دريافت اشراقى ، تقسيم مىشود .\r\n\r\nفهرست بحث‌هاى فلسفى در سطح كلى\r\nمسائل فلسفه در مكتب حكمت متعاليه كه كامل‌ترين روش فلسفى است بر اساس و محور وجود بنا شده است و چند سرى بحث را در بر مىگيرد .\r\n1 - بحث‌هاى مربوط به اصل هستى ، چون اصالت و تشكيك و اشتراك و اطلاق و تقيد مراتب مختلف هستى ، و به تناسب بحث‌هاى مزبور ، بحث‌هايى درباره‌ى عدم و ماهيت ، و تقابل وجود و عدم ، و پذيرش ماهيت ، وجود و عدم را و نظائر اين‌ها . 2 - بحث‌هاى مربوط به اقسام هستى ، چون وجود عينى و ذهنى ، واجب و ممكن ، حادث و قديم ، علت و معلول 3 - بحث‌هاى مربوط به طبقات هستى كه در ترتيب افعال بارى تعالى ذكر مىشود . چون بحث از جبروت و ملكوت و ناسوت پس از هاهوت ولاهوت « 1 » 4 - بحث‌هاى مربوط به قوانين هستى ، چون بحث‌هاى عليت و سنخيت علت با معلول و ضرورت نظام هستى و تقدم و تأخر مراتب نظام هستى ، تغيّر و ثبات در مراتب هستى ، انواع تغير و حركت ، ضرورت و امكان و امتناع ، انواع عليت ، بطلان دور و تسلسل و ديگر بحث‌هاى مشابه . 5 - بحث‌ها مربوط به حركت تكاملى انسان ، جوهريت و ذاتيّت حركت در كل مادّه و در انسان ، سفر معاد ، مراحل قيامت و امثال\r\n\r\n\r\n","description":"","footnote":"\r\n( 1 ) - / اصطلاحات خاص فلسفى است كه بر عوالم گوناگون هستى از نظر ترتيب طولى اطلاق شده‌است\r\n","page_name":" 51 ","page_number":51},
  {"content":"\r\n\r\nاين‌ها . 6 - بحث‌هاى مربوط به اصول كلى اخلاق با تناسب حركت تكاملى انسان .\r\nاين خلاصه‌اى از فهرست عناوين مباحث فلسفى است كه بيان كرديم .\r\n\r\nترتيب عرفانى فلسفه\r\nمرحوم صدرالمتألهين كه فلسفه را با نظام خاص عرفانى تقسيم‌بندى كرده است ، همه‌ى مسائل فلسفى را تحت عنوان چهار سفر بيان كرده است 1 - سفر من الخلق الى الحق ( امور عامه‌ى فلسفه ) 2 - سفر بالحق فى الحق ( مباحث توحيد و صفات حق ) 3 - سفر من الحق الى الخلق بالحق ( مباحث افعال بارى تعالى ) 4 - سفر فى الخلق بالحق ( مباحث نفس و معاد ) .\r\nعرفا اين چهار سفر را در همان معناى ظاهرى كلمات مزبور به كار مىبرند :\r\n1 - سير در طبيعت 2 - سير در كمالات حق 3 - درك تجلى الهى را در همه چيز 4 - ارشاد خلق .\r\n\r\nمقولات\r\nدر مباحث گذشته ضمناً فهرست اجمالى از مقولات ارائه شد . مقولات فلسفى عبارت از مفاهيم عامى هستند كه در مسائل فلسفى به كار مىروند .\r\nمانند وجود ( و در قياس با آن ، مفهوم عدم ) ، ماهيت « 1 » ، حدوث ، قدم ، تقدم\r\n\r\n\r\n","description":"","footnote":"\r\n( 1 ) - / در كتاب شناخت و مقولات فلسفى ، به غلط « نمود » بيان شده است . معناى ظاهرى نمود ، فنومنها و عوارض ظاهرى موجودات هستند ، در حالى كه ماهيت ، ذات شىء مىباشد . البته ما به يك ديد عميق فلسفى اصالت الوجود ، كلمه‌ى نمود را براى ماهيت به كار مىبريم كه از سطح درك اين نو پردازان بسى برتر است\r\n","page_name":" 52 ","page_number":52},
  {"content":"\r\n\r\nو تأخر ، علت و معلول ، تغير و ثبات ، حركت ، ضرورت و امكان و . . .\r\nاحتياج به توضيح نيست كه اين مقولات با آن‌چه كه در بحث ماهيات به نام مقولات خوانده مىشود ، فرق دارد . آن‌جا ماهيات موجوده جهان را در ده رشته به نظم مىآورند ( كه به نام‌هاى كم و كيف و وضع و اين و متى و فعل و انفعال و مضاف وجده و جوهر ، ناميده مىشوند ) و مقوله مىنامند ، به اين معنى كه چون در ذات مصاديق خود هستند بر آن‌ها حمل مىشوند .\r\nولى اين‌جا مفاهيمى كه در امور عامهء فلسفه به كار مىروند ، مورد بحث قرار مىگيرند كه اساساً ربطى به ذاتيات ماهوى به معناى اصطلاحى ندارند ، و براى تحقيق اساس نظام هستى مورد استفاده واقع مىشوند و مقوله خوانده مىشوند . به اين معنى كه بر موارد مختلف صدق مىكنند ، نه چون ذاتى آن‌ها هستند بلكه چون احكام آن‌ها هستند و از نظر بحث ذهنى عارض بر آن‌ها مىشوند ( چون خود مفهوم وجود كه هرچند اساس همه چيز است ليكن از نظر بحث ذهنى عارض بر ماهيت است و مىگوييم مثلا انسان موجود است ) .\r\n\r\nپيش از ورود در مباحث فلسفه\r\nچون مىخواهيم هستى و جهان را بشناسيم ، بايد قبلًا خود « شناختن » را بشناسيم . شناخت ، و به تعبير روايات ما « معرفت » چيست ؟ چه وجودى است ؟ و چه خصوصياتى دارد ؟ و آنگاه ببينيم قوانين شناخت چيست .\r\nبحث از كيفيت وجودى شناخت ، يك بحث كاملًا فلسفى است . ابتدا بايد درباره‌ى قوانين شناخت بحث كنيم كه در شناختن كيفيت وجودى شناخت ، نيز به كار مىرود . علوم مختلف فلسفه و روان‌شناسى و منطق و\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nاصول درباره‌ى شناخت و مسائل شناخت بحث مىكنند . فلسفه از اين نظر كه شناخت چگونه وجوديست ؟ مجرد يا مادى ، حاكى از خارج يا غير حاكى ، متن ذات معلوم است يا سايه و شبح آن ، همواره خطاست يا صحيح ، يا گاهى اين و گاهى آن ، و چيزهاى ديگر ، روان‌شناسى از اين جهت كه هر شناختى مناسب روحيه‌اى خاص است و ميان آن و روحيه‌ى انسان چه تأثير و تأثر متقابلى است ؟ اصول از اين جهت كه در قضاياى تصديقى نسبت و حكم هست و يا نه ، و قضيه چگونه از خارج حكايت مىكند تا در اجراى اصل استصحاب مثلًا مورد استفاده قرار گيرد ، منطق از اين نظر كه مىخواهد قوانين شناخت صحيح را بيان كند و راه تفكر صحيح را از غلط نشان دهد .\r\nآن‌چه اينك به ما مربوط است و فعلًا مىخواهيم درباره‌ى آن بحث كنيم ، علم منطق است تا با قوانين صحيح بتوانيم راه شناخت صحيح را براى شناخت جهان كسب كنيم . و چون در اين باره در سه كتاب عربى خود مقصود الطالب و المنطق المقارن و شرح منظومه و كتاب فارسى تفكّر به تفصيل درباره‌ى اين علم بحث كرده‌ايم ، اين‌جا بحثى نمىكنيم و خواننده را به آن كتاب‌ها ارجاع مىدهيم .\r\nدر اين‌جا فقط انتقادهائى كه بر علم منطق ( منطق به اصطلاح قياسى ) وارد كرده‌اند ، به طور اجمال ذكر مىكنيم و با توجه به آن‌ها مسائل منطق را تحليل و نقادى كنيم . مخالفين منطق در ميان اروپائيان و مسلمانان بسيارند . از غربيان ، فرانسيس بيكن و دكارت و پوانكاره و استوارت ميل و در اين اواخر برتراند راسل انگليسى .\r\nپيردوكاسه در كتاب فلسفه‌هاى بزرگ مىگويد برانژه و روسلن در قرن يازدهم ميلادى به جرم منطقى بودن اعدام شدند .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nو از مسلمين ابوسعيد ابوالخير عارف مشهور ، البته ساير عرفا هم ، همين طرز فكر را دارند و به قول مولوى پاى استدلاليان را چوبين مىدانند .\r\nجلال‌الدين سيوطى و ابن تيميّه و در اين اواخر محدث استرآبادى هم مخالف منطق هستند .\r\nمحمّد ابوزهره نويسنده‌ى معاصر در كتابى در شرح حال ابن تيميه ، مباحثه‌ى سيرافى ( متكلم و اديب مشهور كه او هم از مخالفين منطق است ) را با متى بن يوسف مسيحى درباره‌ى منطق نقل مىكند و نظرات ابن تيميه را نيز در تأييد نظريه مخالف مىآورد . خود ابن تيميه ( پيشواى بزرگ وهابيه ) نيز در كتاب « الرد على المنطق » حملات تندى به منطق دارد .\r\nابن قيّم نيز در كتاب « مفتاح » خويش اشعارى در مذمت منطق دارد . « 1 »\r\nجلال‌الدين سيوطى نيز در كتاب « صون المنطق و الكلام عن علم المنطق والكلام » ، علم منطق و كلام را مردود مىشمارد . محدث استرآبادى نيز در فصل يازدهم « فوائد المدنيّة » منطق را بىفايده مىداند كه خلاصه انتقاد او را شيخ انصارى در كتاب رسائل آورده است . « 2 »\r\nدر برابر مخالفين ، علماى بزرگى در شرق و غرب ، اهميت منطق را متذكر شده‌اند .\r\nافلاطون در كتاب جمهوريت خويش ( ص 203 ) مىگويد : منطق تاج علوم و تنها راه شناخت است . « 3 » ارسطو بر در آكادمى خود نوشت كسى كه منطق نمىداند وارد نشود . « و غزالى با اين‌كه فلسفه را تحريم مىكرد ، در\r\n\r\n\r\n","description":"","footnote":"\r\n( 1 ) - / المنطق المقارن ، به قلم مؤلف اين كتاب ، ص 20\r\n( 2 ) - / محدث استرآبادى مهمترين حملاتش را متوجه اصوليين مىكند و حتى مىگويد در مدينه در خواب بودم كه پيامبر صلى الله عليه و آله به من فرمود برخيز و دين مرا از دست اصوليين نجات بده\r\n( 3 ) - / توجه داريد كه ارسطو فقط منطق را به صورت منظم تدوين نمود و پيش از او هم به طور غيرمنظم بوده است و اين جمله‌ى افلاطون هم دليل اين مطلب است\r\n","page_name":" 55 ","page_number":55},
  {"content":"\r\n\r\nمقدمه‌ى كتاب « مستصفى » مىگويد منطق مقدمه همه‌ى علوم است و كسى كه به منطق احاطه ندارد ، اعتمادى به معلوماتش نيست . شهيد ثانى در شرح لمعه و صاحب مدارك ( ص 1 ) و صاحب معالم ( ص 24 ) و علامه در تذكره ( ص 259 ط . ق ) و . . . دانستن منطق را براى فقه هم لازم دانسته‌اند .\r\nدر ميان غربىها استوارت ميل كه خود از مخالفين بود ، به يارى منطق برخاست ، ولى توجيهاتى بر خلاف واقع نمود ( از جمله اين كه روش قياسى در حقيقت انتقال از جزئيات است ، نه كلى ، تا مورد تهاجم ناقدان قرار گيرد ، انتقال از كلى در حقيقت انتقال از جزئيات مىباشد ) .\r\nراجرزبيكن انگليسى كه از پيشكسوتان روش استقراء و تجربه است ، اهميت اين روش را به اقرار خود از معلمين مسلمان اندلسى خويش فرا گرفته است و مىدانيم كه آن‌ها را در تجربه محصور نمىكنند .\r\nمخالفين منطق ، برخى آن را غلط و بىاساس مىدانند و برخى ديگر آن را غير مفيد مىدانند . آن‌ها كه منطق را باطل و غلط مىدانند ، مىگويند كه :\r\n1 - مهمترين قسمت منطق بحث قياس است و از ميان انواع قياس هم شكل اول از قياس اقترانى ، معتبرترين قياس مىباشد ، در حالى كه قياس مزبور دور مىباشد . توضيح اين كه مثلًا در قياس « انسان حيوان است و هر حيوانى جسم است پس انسان جسم است » ، اگر كبرا به طور كليت معلوم نباشد ، نتيجه به دست نمىآيد و اگر معلوم باشد ، يكى از افراد كبرا موضوع نتيجه است و بايد قبلا نتيجه را بدانيم در حالى كه مىخواهيم آن را از راه كبرا به دست آوريم و اين يك دور باطل است .\r\nاين ايراد را ابوسعيد ابوالخير نيز در ملاقاتش با ابن سينا عنوان كرده . « 1 » و دكارت فرانسوى نيز همين ايراد را بر منطق گرفته است .\r\n\r\n\r\n","description":"","footnote":"\r\n( 1 ) - / نامه‌ى دانشوران\r\n","page_name":" 56 ","page_number":56},
  {"content":"\r\n\r\nابن سينا در پاسخ ابوسعيد گفته است علم به نتيجه در ضمن كبرى اجمالى است و در نتيجه به تفصيل مىآيد . و همين پاسخ را مرحوم سبزوارى در منظومه ذكر مىكند . توضيح مطلب اين كه بسيارى از مسائل به طور ارتكازى و اجمالى معلوم است ، ليكن مورد توجه نيست و به اصطلاح علم به علم نداريم . نظر به اين كه انسان با مفاهيم كلى انس زياد دارد از مصاديق آن‌ها و گسترش شمولى مفاهيم غفلت مىكند . فىالمثل ممكن است پيوند حيوان را با جسم بداند ، ليكن پيوند انسان با جسميت را نداند . اين است كه انسان را با حيوان پيوند مىدهد تا از طريق مفهوم حيوان با جسم نيز مرتبط گردد . قياس است كه ارتباط مزبور را روشن مىسازد .\r\nضمناً استدلالى كه ابوسعيد و افرادى چون دكارت از طريق انتقاد مزبور بر قياس مىگيرند ، در حقيقت خود يك قياس شكل اول است . به اين ترتيب كه شكل اول قياس دور است ، و هر دورى باطل است ، بنابراين شكل اول باطل است .\r\n2 - شبيه ايراد مزبور نقد ديگرى است كه استوارت ميل انگليسى ذكر كرده است : قياس يا تكرار معلوم است و يا مصادره به مطلوب . زيرا اگر نتيجه‌ى قياس را قبلًا مىدانيم ، پس تكرار معلوم است و اگر نمىدانيم كبرا كليت ندارد و اثبات نتيجه نمىكند . « 1 »\r\n3 - نامبرده اشكال ديگرى ذكر كرده است . « قياس حركت ذهن را همواره نزولى مىكند . يعنى از كبرا به سوى مصاديق و افراد در حالى كه ذهن همواره حركت صعودى دارد و از افراد به سوى كلى حركت\r\n\r\n\r\n","description":"","footnote":"\r\n( 1 ) - / سير حكمت در اروپا ، شرح حال استوارت ميل\r\n","page_name":" 57 ","page_number":57},
  {"content":"\r\n\r\nمىكند » . « 1 » پاسخ اين اشكال هم اين است كه انحصار ذهن در حركت صعودى درست نيست . زيرا حتى در موارد تجربى ابتدا ذهن به طور حركت صعودى از افراد يك حكم كلى مىسازد ولى بعداً همان حكم كلى را در مصاديق ديگر خود به طور حركت نزولى پياده مىكند . به علاوه در موارد غير تجربى از ابتدا حركت نزولى است . يعنى مثلا حكم بطلان اجتماع نقيضين بدون تجربه و حركت صعودى و دائماً به طور حركت نزولى مورد استدلال قرار مىگيرد و مىگوييم اين امر اجتماع نقيضين است و آن باطل است .\r\nحتى همين استدلال استوارت ميل نيز به طور حركت نزولى قياسى است . منطق حركت ذهن را در نزولى منحصر مىكند و هر انحصاركننده در نزولى غلط است ، پس منطق غلط است . از غلط بودن انحصاركننده حركت ذهن در نزولى به يكى از موارد آن ، يعنى منطق رسيده‌ايم .\r\n4 - مىگويند : منطق همواره رابطه‌ى دو چيز را در يك قضيه‌ى اندراجى فرض مىكند و موضوع و محمول و صغرى و كبرا مىسازد در صورتى كه بسيارى از رابطه‌ها غير اندراجى است . مثل رابطه‌ى مساوات : « الف مساوى با ب و ب مساوى با ج ، پس الف مساوى است با ج » . اين ايراد را برتراند راسل و سائر منطقيون رياضى ، مانند « بول » ذكر كرده‌اند . پاسخ اين هم اين است كه قياس مساوات را منطقيين پذيرفته‌اند ، منتها مىگويند در حقيقت آن هم يك قياس اندراجى است به اين شرح : « الف مساوى است با ب و هرچه مساوى است با ب ، مساوى با ج است » ، پس الف مساوى با\r\n\r\n\r\n","description":"","footnote":"\r\n( 1 ) - / سير حكمت در اروپا ، شرح حال استوارت ميل\r\n","page_name":" 58 ","page_number":58},
  {"content":"\r\n\r\nج است . و به جاى اين تعبير قياسى ، يك مقدمه‌ى خارجى قطعى گذاشته و گفته‌اند مساوى المساوى مساو .\r\nهمچنين گفته‌اند قياس مساوات در مواردى صحيح است كه اين مقدمه‌ى خارجى يقينى وجود داشته باشد ، و گرنه مثلا در نسبت نصفيت نيست و نمىتوانيم بگوييم : « دو نصف چهار است و چهار نصف هشت است ، پس دو نصف هشت است » . زيرا مقدمه‌اى به عنوان نصف النصف نصف نداريم .\r\nرياضيون ملاك حمل را نيز مساوات مىدانند نه اتحاد و اندراج . ولى ما مىدانيم كه دو ضلع مثلث متساوى الساقين مساوى يك‌ديگرند با اين كه بر يك‌ديگر حمل نمىشوند .\r\n5 - اين ايراد را هم پيروان منطق ديالكتيك ذكر كرده‌اند : « منطق بر اساس اصل هويت و اين‌كه همواره هر چيزى خودش مىباشد ، استوار است ، در حالى كه جهان دائماً در حال حركت است و هيچ هويت ثابتى ندارد .\r\nپاسخ اين اشكال اين است كه هويت و اين كه هر چيزى خودش است ، با حركت عمومى جهان طبيعت منافاتى ندارد . هر چيزى مسلماً خودش است ، نهايت اين كه خوديت و هويت هر چيز ، همان خود متحرك او است .\r\n6 - اشكال ديگر اين كه گفته‌اند : « منطق بر اساس اصل امتناع تناقض بنا شده است با اين كه تناقض نه تنها ممنوع نيست ، بلكه در همه‌ى جهان موجود است و يكى از اركان شناخت جهان است . هر چيزى ضد خود را در نهاد خود پرورش مىدهد » . اين را هم پيروان ديالكتيك ذكر كرده‌اند .\r\nاين گروه ، تضاد را با تناقض و نيز زمينه‌ى ضد را با خود ضد به اشتباه مىگيرند و اساساً شرايط ضد و نقيض را هم نمىدانند . تخم مرغ با جوجه بودن جمع نمىشود ، نه با زمينه و استعداد جوجه شدن . چنان كه وحدت در همه چيز دو قضيه ( غير از كم و كيف و جهت ) لازم است تا تناقض\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nحساب شود . ولى مثلًا ژرژ پوليستر مىگويد « گاهى مىگوييم باران مىبارد و هنوز كلاممان تمام نشده كه باران مىايستد . اين جمع نقيضين است » . در حالى كه اين ، در دو زمان بوده است و وحدت ندارند . « 1 »\r\nاما آن‌ها كه منطق را غير مفيد مىدانند ، مىگويند :\r\n1 - اگر منطق مفيد بود ، اين همه اختلاف عقايد در ميان علمايى كه منطق مىدانند ، نبود .\r\nپاسخ اين كه اولًا به كار بستن منطق مفيد است ، نه صرف دانستن و اگر كسى بخواهد به طور خودكار منطق را در تفكرات عقلى خود منظور دارد و دور از بد گمانى و ساير اخلاق بد غير برهانى در فلسفه عملى باشد ، بايد ممارست زيادى در منطق پيدا كند . و به هر حال عمل به منطق ، حفاظت از خطا مىآورد نه صرف علم منطق .\r\nثانياً ، منطق فقط شكل صعودى قياس‌ها را تنظيم مىكند و اما تعيين مواد قياسات از جهت يقينى بودن و غيره به عهده‌ى تحقيقات خود فرد است . و چه بسا اختلافات كه مربوط به اشكال در ماده‌ى قياس است .\r\n2 - و گفته‌اند : منطق ، بايد وسيله‌ى كسب علم باشد در حالى كه تا منطق در ميان جوامع ريشه داشت ، به جايى نرسيدند و از وقتى كه روش تجربى پيدا شد ، علوم رونق گرفتند .\r\nپاسخ اين كه اولًا منطق فقط روش شناخت مىباشد و اما محتواى علم احتياج به تحقيقات موردى دارد . منطق شكل تحقيقات را تصحيح مىكند و به خودى خود محتوا تحويل نمىدهد . ترقيات جديد نه به علت طرد منطق بود ، بلكه به علت اختراعات جديد و دستيابى به ابزار تحقيق بود .\r\nمضافاً اين كه روش تجربى در منطق هم پذيرفته شده است ، ليكن انحصار را قبول نداريم .\r\n\r\n\r\n","description":"","footnote":"\r\n( 1 ) - / المنطق المقارن ، از مؤلف اين كتاب\r\n","page_name":" 60 ","page_number":60},
  {"content":"\r\n\r\n3 - و گفته‌اند : به فرض اين كه منطق مانع خطاى در شكل قياسى شود ، اشتباهات در مواد را چه كنيم . صرف اين كه در صناعات پنجگانه‌ى قياسى سفارش مىكنند كه يقينيات را به كار ببريد تا يقين بدست آوريد ، نمىتواند تضمين كند كه فلان مواد بخصوص يقينى باشد . « 1 »\r\nپاسخ اين كه جلوگيرى از خطاى شكل را نبايد دست كم گرفت . بيش‌تر اشتباهات از خطاى شكل قياسى است . حتى خطاى مواد و قضايا نيز نوعاً با چند واسطه به اشتباه در شكل قياسى برمىگردد و اين اشتباه موجب مىشود كه فى المثل مطلبى را كه كليّت ندارد ، كلى بپذيريم .\r\nاين‌ها نمونه‌اى از اشكالاتى است كه بر منطق گرفته‌اند . « 2 »\r\nپس از تحقيق انتقادهاى مزبور بايد لااقل يك كتاب فشرده در علم منطق بخوانيد و پس از خواندن يك كتاب منطقى مختصر ، اينك وارد بحث‌هاى فلسفى مىشويم و چون مسائل فلسفى مربوط به شناخت ( كه خود يك نوع وجود مىباشد ) پس از بررسى اصل هستى به طور عام مورد توجه قرار مىگيرد ، ابتدا درباره‌ى اصل هستى عام بحث مىكنيم .\r\n\r\nچرا از هستى شروع مىكنيم ؟\r\nبراى شروع در تحقيق جهان دو راه بيش نداريم : 1 - نظر به هستىها بيندازيم 2 - مفاهيم را در نظر بگيريم ، مفاهيم هم به سه دسته‌اند : 1 - آن‌ها كه تحقق عينى ندارند ، چون سيمرغ . 2 - آن‌ها كه تحقق عينى دارند و ذات شىء را تشكيل مىدهند ، چون مفهوم انسان . 3 - آن‌ها كه تحقق عينى دارند\r\n\r\n\r\n","description":"","footnote":"\r\n( 1 ) - / اين اشكال را محدث استرآبادى در فوائد المدينة ذكر مىكند و سيرافى نحوى نيز به متى بن يونسى همين ايراد را وارد مىكند . ( به نقل از ابوزهره )\r\n( 2 ) - / در كتاب منطق المقارن به قلم نويسنده ، شبهات ديگرى نيز مطرح شده است . ص 18 ، 76 ، 99 ، 112 ، 128 و 126 كتاب مزبور ببينيد\r\n","page_name":" 61 ","page_number":61},
  {"content":"\r\n\r\nولى عارض بر اشياى ديگر هستند ، چون مفهوم سپيدى و سياهى و . . .\r\nقسم اول كه اساساً قابل يك بحث فلسفى نيست كه درباره‌ى جهان عينى تحقيق مىكند . قسم دوّم و سوّم قابل بحث هستند ولى بايد دقت كرد كه اين مفاهيم اگر تحقق عينى پيدا نمىكردند ، باز هم قابل بحث بودند ؟ روشن است كه پاسخ منفى است . و بنابراين بايد منشأ اعتبار آن‌ها را مورد بحث قرار داد كه همان تحقق و عينيت و هستى آنهاست ( كه سخن در تعبير نيست ، به هر تعبير كه بگوييد ، تحقق و عينيت و هستى و شيئيت و . . . همه يك چيز هستند ) . بدين حساب اوّلين بحث ما در فلسفه درباره‌ى هستى است .\r\nبراى تحقيق درباره‌ى هستى بهتر است كه مستقيماً خود هستى عام را مورد توجه قرار دهيم و مفهوم و سپس حقيقت آن را بررسى نماييم .\r\nروش‌هاى فلسفى معاصر همان‌طور كه ديدهاى مختلفى دارند ، از نظر نقطه‌ى آغاز هم با يك‌ديگر اختلاف دارند . مثلا ادموند هوسرل آلمانى ( 1938 - 1859 م ) مؤسس مكتب فنومنولوژى ( پديده‌شناسى ) ديد ماهوى دارد و از ماهيت و چيستى بحث مىكند « آن چه بىواسطه داده شده است » . « 1 » نامبرده و ساير پيروانش چون الكساندر پفندر ( 1941 - 1870 م ) و اوسكاربكر ( 1954 - 1889 م ) و ماكس شلر ( 1928 - 1874 م ) ماهيت را موضوعيت داده و چيستى يعنى محتواى معقول پديده‌ها را مورد بحث و توجه قرار دادند و بدين جهت از دانش‌هاى طبيعى صرف نظر كردند و در جهت مخالف تجربه‌گرايى قرار گرفتند ، و با فلسفه‌ى قرن نوزدهم نيز كه ماهيت قائم به ذات و همچنين امكان شناخت يك ماهيت را معتبر نمىدانستند ، مخالفت كردند .\r\n\r\n\r\n","description":"","footnote":"\r\n( 1 ) - / فلسفه‌ى معاصر اروپائى ، به قلم يوخنسكى ، توضيح بيش‌تر اين فلسفه را در كتاب مزبور ببينيد\r\n","page_name":" 62 ","page_number":62},
  {"content":"\r\n\r\nبا اصالتى كه اينان به ماهيت و چيستى مىدهند ، جمله‌ى آگوستين قديس را به ياد مىآورند كه مىگفت « حقيقت بر جاى مىماند ، حتى اگر هم جهان از ميان مىرفت » ! !\r\nبرخى ديگر از فلاسفه‌ى معاصر قضاياى وجودى را مورد توجه قرار مىدهند و روش خود را تحقيق در فلسفه‌ى هستى مىنامند . بيش‌تر اين فيلسوفان ، هوادار متافيزيك هستند و عده‌اى هم فقط مىخواهند هستىشناس باشند . اين جا لازم است مجدداً نظر به واژه‌ى متافيزيك بيندازيم تا معناى آن روشن شود .\r\nسازنده‌ى اين واژه ، آندرونيكوس رودسى است ، فيلسوف پريپانتيك يا مشاء ( 70 ق . م ) است كه هنگام تنظيم نوشته‌هاى ارسطو رشته‌ى معينى از آن‌ها را به اين نام ناميد و منظورش ، رساله‌هايى بود كه پس از نوشته‌ى فيزيك قرار مىگيرند . بعدها اين واژه معناى ديگرى به خود گرفت و به جاى معناى پس از فيزيك ، معناى آن سوى عرصه‌ى فيزيك ( ماوراء طبيعت و مجردات ) به خود گرفت ، و عده‌اى صريحاً گفتند يعنى تلاش و كوشش براى ادراك يك موجود آن سويى جهان ( خدا و غيره ) به وسيله‌ى جهش نيروى تخيل بدون توقف بر استدلال خاص .\r\nولى براى اكثر فلاسفه‌اى كه از اين طريق ( هستىشناسى ) فلسفه را مىنگرند ، واژه‌ى متافيزيك كاملًا معناى ديگرى دارد ، اين‌ها متافيزيك را نظريه‌اى كه درباره‌ى اساس هستى و موجود بما هو موجود بحث مىكند ، مىگيرند و مىكوشند كه اين نظريه را با وسائل عقلانى گسترش دهند و بنابراين روش فلسفى متافيزيك به معناى هستىشناسى است .\r\nبرعكس ، احياناً اصطلاح هستىشناسى به معناى بحث در ذات و ماهيت شىء هستنده آمده است . « امروزه معمولًا متافيزيك و\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nهستىشناسى ( اونتولوژى ) را در اين مىبينند كه هستىشناسى خود را به تحليل ساختمان يعنى ماهيت هستنده محدود مىكند ؛ در حالى كه متافيزيك قضاياى وجودى يعنى قضايائى را درباره‌ى هستى هستنده‌ها مطرح مىسازد . بر اين پايه ، مثلًا مسأله‌ى شناخت اساساً يك مسأله‌ى متافيزيكى است . زيرا در اين جا درباره‌ى وجود آن چه در خود هست ، پرسيده مىشود . فرق ديگرى ميان هستىشناسى و متافيزيك از اين جا ناشى مىشود كه متافيزيك نه تنها در مسائل منفرد بررسى مىكند ، بلكه دست كم در اصل ( هدف اوليه ) مىخواهد كه به يك كليتى از واقعيت دست يابد » . « 1 »\r\nاز اين روست كه بايد پيش از هر گونه درگيرى در بحث‌هاى فلسفى ، اصطلاحات به خوبى روشن شود . ما از اصطلاح هستىشناسى ، فلسفه‌ى بر اساس اصالت وجود مىفهميم يا اين كه منظور درك حقيقت هر « هست » و موجود مىباشد . و از متافيزيك بررسى مسائل غير عادى و يا لااقل امور ذهنى ( مفاهيم كلى ) را مىفهميم ، ولى اصطلاح اين‌ها فهم مسائل هستى به طور كلى و جهت وجودى اشياى خاص ( و نه ماهيت آن‌ها ) است .\r\nدانشمندان متافيزيك معاصر ، هرچند زيادند ، ليكن برخى از شهرت علمى بيش‌ترى برخوردارند . از جمله‌ى اين‌ها ، هانزدريش آلمانى ( 1941 - 1867 م ) و ويليام رالف اينكه انگليسى ( 1945 - 1861 م ) و موريس بلوندل فرانسوى ( 1948 - 1861 م ) و نيكُلاى هارتمان آلمانى ( 1950 - 1882 م ) است .\r\nدانشمندان متافيزيك با اين كه مسائل كلى هستى را نيز بررسى\r\n\r\n\r\n","description":"","footnote":"\r\n( 1 ) - / فلسفه‌ى معاصر اروپائى ، بوخنسكى ، ص 203\r\n","page_name":" 64 ","page_number":64},
  {"content":"\r\n\r\nمىكنند ، تجربه‌گرا هستند و همه‌ى آن‌ها يك صدا اصول ما تقدم بر تجربه را كه كانت آلمانى عنوان مىكرد ، منكرند و در عين حال عقلى هم هستند ؛ يعنى بر خلاف تجربه‌گرايى فيلسوفان ماده ، امكان يك تجربه‌ى عقلى را نيز مىپذيرند و محتواهاى معقول را نيز در واقعيت مىپذيرند و در روش نيز به يارى روش‌هاى عقلانى به اصول فلسفى خود مىرسند و از اين جهت با هگل همگامند ( ولى همه‌ى آن‌ها را نيز به نوعى به تجربه برمىگردانند ) . و با اين كه كلىگرا و انيورساليست هستند ، انسان‌گرا نيز هستند و انسان‌شناسى در نظام آن‌ها فضاى وسيعى را اشغال مىكند . البته نه به اندازه‌ى اگزيستانسيا ليستها كه اساساً بر محور انسان حركت مىكنند .\r\nاگزيستانسيا ليستها مىخواهند درباره‌ى هستى بحث كنند ، ليكن معتقدند فقط از طريق هستى انسان است كه مىتوان به اصل كلى هستى رسيد . اين جمله‌ى ارانياكا اوپانيشاد ، زير بناى فلسفه‌ى اگزيستانسياليسم است كه درباره‌ى انسان مىگويد : « او به پيرامونش نگريست ، آن‌جا هيچ چيز جز خودش نديد . نخست فرياد برآورد من هستم . و آنگاه هراسيد . زيرا انسان هنگامى كه تنهاست مىهراسد » .\r\n\r\nفلسفه‌ى مادى و ايده و زندگى\r\nمكتب‌هاى ديگر فلسفى معاصر كه بر اساس تفكر مادى و اعتقاد بنيادى ماده و يا بر اساس اصالت انديشه و ايده و يا بر اساس اصالت زندگى تشكيل شده است ، نبايد در نقطه‌ى شروع فلسفه جزو مخالفين ما به شمار آيند .\r\nشروع فلسفه به هر حال يا از مفهوم است و يا از هستى ؛ چيز ديگرى نداريم . اين مكتب‌ها هستى خاص و يا ماهيت خاصى را انتخاب كرده و آن\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nرا اصالت داده‌اند ، و بنابراين در نقطه‌ى شروع يا از هستى شروع كرده‌اند و يا از ماهيت . نهايت اين كه چون از نظر فلسفى ، اصولى و زيربنايى فكر نكرده‌اند ، به جاى شروع از هستى مطلق يا مفهوم به طور كلى ، از مسائلى كه هرچند كلى و مهم است ، ليكن جزوى از هستى و يا از مفهوم مطلقند ، شروع كرده‌اند .\r\nپيروان فلسفه‌ى مادى را مىتوان به سه دسته تقسيم كرد : 1 - راسل انگليسى ( 1976 - 1872 م ) و پيروانش . 2 - لودويگ ويتگنشتاين انگليسى ( 1951 - 1889 ) و رودولف كارناب آلمانى ( 1970 - 1891 م ) و هانز رايشنباخ ( 1953 - 1891 م ) آلمانى و هم‌فكرانشان كه نئوپوزيتيويست خوانده مىشوند . 3 - پيروان ماترياليسم ديالكتيك ، مانند كارل ماركس آلمانى ( 1883 - 1818 م ) و لنين ( 1924 - 1870 م ) .\r\nاين سه دسته ، جهات مشتركى دارند . از جمله اين كه : 1 - همگى طبيعت‌گرا هستند و انسان را نيز فقط يك بخش از طبيعت مىدانند و به كلى منكرند كه وى ماهيتاً از ديگر موجودات طبيعى متمايز باشد . 2 - علوم طبيعى را بالاترين مرجع مىدانند . 3 - فقط پديده‌هاى مادى برايشان مطرح است و هر گونه بحث در امور روحى از نظر آن‌ها بىمعنى است . 4 - در عين حال به ارزش روش‌هاى عقلى و تحليلى ايمان دارند . 5 - تجربه را بر اساس علوم و شناخت مىدانند .\r\nدر برابر فلسفه مادى فلسفه ايده قرار دارد : پيروان فلسفه‌ى ايده و در رأس آن‌ها بند توكروچه ايتاليائى ( 1952 - 1866 م ) فلسفه را از شناخت شروع مىكنند و اساساً همه‌ى واقعيت را « درونباش يك روح عينى يا برون ذهنى مىدانند كه صور يا شكل‌هايى را مىافزايند كه در طبيعت و روح\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nانسانى ظاهر مىشوند » . « 1 » تقريباً مفهوم‌گرا هستند و فقط به دو گونه شناخت حدسى و منطقى معتقدند كه احساسى و مفهومى نيز خوانده مىشود .\r\nنوكانتيانيستها ، مانند آلبرت لانگه ( 1875 - 1828 م ) و فولكت ( 1930 - 1848 م ) نيز تحت تأثير فلسفه‌ى ايده هستند و بررسى مسائل انديشه و شناخت ، مهمترين و اساساً همه چيز فلسفه‌ى آن‌ها را تشكيل مىدهد .\r\nفلسفه زندگى يك مكتب ديگر فلسفى است : پيروان فلسفه زندگى اصرار دارند كه همه‌ى واقعيت را به وسيله‌ى زندگى توضيح دهند و جهشى كه در دنياى فلسفه‌ى غرب به وجود آورده‌اند اين است كه مىخواهند قالب فلسفه‌ى جديد پس از رنساس ( 1900 - 1600 م ) ، به‌ويژه فلسفه‌ى شناخت و نقادى كانت را يكسره از ميان بردارند .\r\nاز ميان رهبران اين مكتب ، هانرى برگسون ( 1941 - 1859 م ) واميل بوترو ( 1921 - 1845 م ) و ويليام جيمز آمريكائى ( 1910 - 1842 م ) را بايد نام برد .\r\nهرچند ميان پيروان اين مكتب اختلافاتى وجود دارد ، ليكن همه‌ى آن‌ها : 1 - فعاليت‌گرا ( اكتواليست ) هستند و در نظرشان فقط جنبش و تحرك و زندگى تحقق دارد و هستى و مفهوم و ماده و غيره ، همه متفرع بر حركت و زندگى هستند . « برگسون » گفته است « در شدن ، چيزى بيش‌تر از بودن يافت مىشود » . 2 - فهمشان از علوم و واقعيت ، همگى آلى و ارگانيك ، براى زندگى و تحرك است و به خصوص از زيست‌شناسى خيلى استفاده مىكنند ؛ همان‌طور كه ماترياليست‌ها از فيزيك . بعضى از آن‌ها از تاريخ نيز\r\n\r\n\r\n","description":"","footnote":"\r\n( 1 ) - / فلسفه‌ى معاصر اروپائى ، بوخنسكى ، ص 85\r\n","page_name":" 67 ","page_number":67},
  {"content":"\r\n\r\nبهره‌ى فراوانى مىبرند كه قوانين حركت انسان‌ها را تا حدودى تبيين مىكند . 3 - همه‌ى آن‌ها تجربه‌گرا ، در حد طرد كامل روش عقلانى هستند .\r\nبراى آن‌ها مفاهيم و قوانين منطقى وحشتناك است . 4 - اشخاص بزرگ و نوابغ اجتماعى در فلسفه‌ى آن‌ها جايگاه مرتفعى دارند و بدين جهت اين فيلسوفان را شخص‌گرا ( پرسناليست ) مىخوانند .\r\nفلسفه‌ى زندگى به نوبه‌ى خود به مكتب « جهش زندگى » برگسون و « پراگماتيسم » ويليام جيمز و « تاريخ‌گرايى » ديلتاى آلمانى ( 1911 - 1833 م ) و فلسفه‌ى زندگى كسانى چون لودويگ كلاگس ( 1956 - 1872 م ) تقسيم مىشود كه هر يك مشخصات مخصوص به خود را دارند .\r\nهمه‌ى اين مكتب‌ها و مكتب‌هاى اصلى و فرعى بسيار ديگر كه به‌خصوص در دو قرن اخير پيدا شده است ، مسائل خاصى از هستى يا مفاهيم را نقطه‌ى آغازين فلسفه‌ى خود قرار داده‌اند . ليكن در برابر همه‌ى اين مكاتب ، حكمت متعاليه از اساس هستى مطلق شروع مىكند ، كه هستى اصل است و قبل از هر گونه قيدى و پيش از هر گونه تخصصى بايد مدّ نظر قرار گيرد . چنان كه اگر مفهوم يا ماهيت را اصالت بدهيم باز مطلق آن را بايد منظور كنيم . و بنابراين ابتدا بايد اساس هستى يا ماهيت را بررسى نمود و چون همان‌طور كه گفتيم مفاهيم اصالتى ندارند ، اساس همه چيز ، هستى مىباشد .\r\n\r\nهستى\r\nاگزيستانسيا ليستهاى معاصر براى دريافت هستى ، انسان را مورد توجه قرار مىدهند . منظور اصلى از كتاب « مارتين هايدگر » ( هستى و زمان ) بررسى مشخص پرسش درباره‌ى معناى هستى است . اين پرسش نه تنها تا كنون به فراموشى افتاده بود بلكه با توجه به بديهى بودن و روشنى آن ، مفهوم هستى هرگز اصلًا به درستى مطرح نشده بود . در واقع همه‌ى ما\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nمعمولًا فهم متوسط و مبهى از هستى داريم و با وجود اين ، مفهوم هستى هم‌چنان تاريك‌ترين مفهوم است .\r\nواقع اين است كه هستى ( وجود ) چيزى مانند هستنده ( موجود ) نيست ؛ بلكه آن است كه هستنده را هستنده مىكند . اگر بخواهيم پرسش درباره‌ى معناى هستى را به دقت پژوهش كنيم ، بايد در جستجوى هستنده‌اى باشيم كه چنان در دسترس باشد كه در خود هست . هستنده در خود هست ( وجود فى نفسه ) و اين فقط خود ما هستيم . هايدگرا اين هستنده ( ما ) را « دازين » ( / آن‌جا بود ) مىنامد . اين لغت در زبان آلمانى معناى موجود را مىدهد ، ولى در اصطلاح هايد گر معناى خاصى دارد و آن هستى انسان است . و بنابراين نقطه‌ى آغازين پژوهش تحليل هستى ، انسان است كه آن را اگزيستانس و خصائص هستى انسان را اگزيستانسيال ناميده است .\r\nاز ديدگاه هايدگر ، موجودات در سه قشر قرار دارند : قشر برترين كه شامل همه‌ى چيزهايى است كه جهان پيرامون ما را مىسازند و شناخت آن‌ها زمينه‌ى كار دانش‌هاى طبيعى است . هايدگر اين قشر را طبقه‌ى موجودى يا « اونتيك » مىنامد .\r\nقشر دوّم ، ساختمان نظامى و منظم بنيادى اشياء كه انگيزه‌ى ساختن آن‌ها نيز هست .\r\nفهم اين قشر را ، هستىشناسى يا اونتولوژيك مىنامد . قشر سوم آن كه در بنياد هستىشناسى از آغاز تا كنون به طور اصولى جاى دارد كه فهم آن را هستىشناسى بنيادى يا فنومنولوژى ناميده است . فهم سخنان فلاسفه‌ى آلمان و به‌ويژه هايدگر دشوار است و « كم هستند انديشمندانى كه فهم نوشته‌هايشان به دشوارى آثار هايدگر باشد . اين دشوار فهمى ،\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nناشى از زبان نارسا يا نقصانى در ساختمان منطقى نيست . هايدگر هميشه و در همه جا به نحوى به غايت تنظيم كننده پيش مىرود . دشوار فهمى مطالب او بيش‌تر ناشى از اصطلاح‌سازى يا واژه‌پردازىهاى نامعتاد و بيگانه‌گويىاى است كه وى به منظور تعبير بخشيدن به انديشه‌هايش در قالب زبان پديد آورده است . اين ، غالباً سرچشمه‌ى بد فهمىها مىشود و يكى از علت‌هايى است كه فلسفه‌ى وى گاه‌به گاه ، به‌ويژه از سوى نئوپوزيتويستها به مسخره گرفته مىشود . » « 1 »\r\nآرى هرچند فهم دقيق اصطلاحاتش دشوار است ، ليكن على رغم برخى اصطلاحاتش در اين بحث به نظر اينجانب منظور از اين سه قشر مزبور ، بحث درباره‌ى كل خصائص وجودى اشياء و سپس بحث درباره‌ى ماهيات آن‌ها و سپس بحث درباره‌ى اصل هستى به طور عام است .\r\nبنا به روش هايدگر ، فلسفه عبارت است از هستىشناسى عمومى كه از تفسير « اگزيستانس » و « دازين » ، يعنى هستى انسان شروع مىشود . ولى هايدگر از اين مقدمه‌ى يعنى اگزيستانس جلوتر نرفت و بخش‌هاى ديگر كتاب « هستى و زمان » او تا كنون منتشر نشده است . بوخنسكى ايتاليائى مىگويد در « نامه‌اى درباره‌ى اومانيسم » و ديگر نوشته‌هاى تازه‌ى هايدگر ، نظرياتى بيان مىشوند كه گردش و دگرگونى در تفكر او نشان مىدهند ، ليكن از آن‌جا كه مرحله‌ى آخر فلسفه‌اش در آثار وى بيش‌تر به اشاره برگزار شده است ، از پرداختن به آن چشم مىپوشيم .\r\nژان پل سارتر فرانسوى كه در اثر نوشتن رمان‌ها و نمايشنامه‌هايش شهرت زيادى در ميان محافل غير فلسفى پيدا كرد و عظمت مقام فلسفىاش تا حدودى پايين آمده و كوچه‌بازارى شد ، در كتاب هستى و\r\n\r\n\r\n","description":"","footnote":"\r\n( 1 ) - / فلسفه معاصر اروپائى ، بوخنسكى ، ص 166\r\n","page_name":" 70 ","page_number":70},
  {"content":"\r\n\r\nنيستى ( بود و نبود ) خويش كوشش مىكند هستى را از طريق انسان بشناساند .\r\nسارتر در تحليل هستى و اصول مربوط به آن ، يكى از اصول ارسطوئى مربوط به هستى را به شدت انكار مىكند و آن اصل قوه و فعل است . به عقيده‌ى وى هرچه هست ، فعليت دارد و در فعل است . در موجود هيچ‌گونه امكان و قوه ، نه يافت مىشود و نه مىتواند يافت شود . اين گونه سؤال‌ها در فلسفه‌ى سارتر بىمعنى است . الكسيس كارل فرانسوى با نبوغى كه داشت چه آثار ديگرى غير از « انسان موجود ناشناخته » و « راه و رسم زندگى » مىتوانست ايجاد كند و يا نبوغ و هوش سرشار ابوعلى سينا چه آثارى غير از اشارات و شفا و قانون و قصيده و . . . مىتوانست به وجود آورد .\r\nسارتر مىگويد نبوغ ، چيزى جز همان فعليت نيست . نبوغ اين‌ها همان آثار موجود آن‌ها مىباشد . درباره‌ى يك موجود فقط مىتوان گفت كه « هست » . « خودش » ، يعنى همان چيزى كه هست . موجود ، فقط هست نه اين كه داراى هستى است . آن را به دست هم نياورده است . امكان يا حدوث ، تخيلاتى توضيح‌ناپذير و پوچ است . وجود يك موجود ، هيچ علت يا بنيادى ندارد و ما جز همين هستى او ماورائى نداريم . مىتوانيم ماهيت‌ها را توضيح بدهيم ، مثل اين‌كه بخواهيم يك دايره را با يك فورمول رياضى توضيح دهيم ، اما هستى را فقط بايد به وسيله‌ى خدا توضيح داد و آن را هم سارتر باور ندارد و از اين بيان نتيجه مىگيرد كه هستى بر ماهيت موجود تقدم دارد . و حتى « ميوه‌هاى سبز طبق يك انديشه خدايى نمىرويند ، بلكه پيش از هر چيز هستند » . « 1 » از اين بيان\r\n\r\n\r\n","description":"","footnote":"\r\n( 1 ) - / فلسفه معاصر اروپائى ، بوخنسكى ، ، ص 179\r\n","page_name":" 71 ","page_number":71},
  {"content":"\r\n\r\nاستفاده مىشود كه در همه‌ى اشياء ، هستى بر ماهيت تقدم دارد . موجود فى نفسه فقط همان هستى است . نه منفى و منفعل است و نه مثبت و فاعل . نه ايجاب است و نه سلب و حتى هيچ‌گونه پيوندى با موجودات ديگر ندارد و اگر انسان آزادى و آگاهى دارد ، به اين علت است كه يك نوع هستى ديگرى غير از هستى در خود ، دارد و آن هستى براى خود ، مىباشد . آن وجود لنفسه ، همان آگاهى و انديشه انسان است . و ما به همين جهت تنهاييم . يعنى تنها در پهنه‌ى هستى ، در برابر طبيعت زمين و آسمان ، نه در برابر ساير آدميان .\r\nداستايوسكى مىگفت : « اگر واجب الوجود نباشد ، هر كارى مجاز است » . و سارتر مىگويد اين ، سنگ اول بناى اگزيستانسياليسم است . در واقع اگر واجب الوجود نباشد ، هر كارى مجاز است . پس بشر وانهاده است . . . اگر به راستى بپذيريم كه وجود مقدم بر ماهيت است ، ديگر هيچ‌گاه نمىتوان با توسل به طبيعت انسانى مفروض و متحجر ، مسائل را توجيه كرد . به عبارت ديگر ، جبر علىّ وجود ندارد . بشر آزاد است ، بشر آزادى است . از طرفى اگر بپذيريم كه واجب الوجود نيست ، ديگر در برابر خود ارزش‌ها يا دستورهايى كه رفتار ما را مشروع كند ، نخواهيم يافت . ما تنهاييم بدون دستاويزى كه عذرخواه ما باشد . اين معنى همان است كه من با جمله‌ى بشر محكوم به آزادى است ، بيان مىكنم . بشر محكوم است ، زيرا خود را نيافريده و در عين حال آزاد است ، زيرا همين كه پا به جهان گذاشت ، مسؤول همه‌ى كارهايى است كه انجام مىدهد . . . » . « 1 »\r\nبر خلاف استنتاج كلى كه در مسئله‌ى تقدم وجود بر ماهيت از برخى\r\n\r\n\r\n","description":"","footnote":"\r\n( 1 ) - / اگزيستانسياليسم و اصالت بشر ، به قلم ژان پل سارتر ، ترجمه‌ى مصطفى رحيمى\r\n","page_name":" 72 ","page_number":72},
  {"content":"\r\n\r\nكلمات سارتر مىشود ( كه قبلًا نيز اشاره شد ) با دقت بيش‌تر به خوبى معلوم مىشود كه سارتر ميان مصنوعات انسان و ساير اشياء فرق مىگذارد . « هنگامى كه شيىء ساخته شده ، مثلًا كتابى يا كاردى را در نظر آوريم ، اين شىء به دست صانعى كه تصورى از آن شىء داشته ساخته شده است . سازنده تصور خود را از كارد و همچنين فن ساختن كارد را . . . در پيش چشم داشته است . بنابراين كارد در عين حال هم شىء است كه با در نظر داشتن اسلوبى ساخته شده است و هم فايده‌ى معينى دارد . . . با اين مقدمه مىگوييم كه در مورد كارد ، ماهيت ، مقدم بر وجود است . هنگامى كه تصورى از خداى آفريننده در ذهن ما نقش مىبندد ، اين آفريننده غالباً چون صانعى برين تلقّى مىشود و پيرو هر عقيده‌اى باشيم ، چه پيرو دكارت و چه پيرو لايب نيتس ، هميشه به اين نتيجه مىرسيم كه اراده كما بيش به دنبال فهم يا لااقل همزمان با آن است و نيز به اين نتيجه مىرسيم كه صانع به هنگام خلق كردن ، آنچه را خلق مىكند ، دقيقاً مىشناسد . » « 1 »\r\nاين تصور فيلسوفان قرن هفدهم بود . در قرن هجدهم نيز كه فلسفه‌ى الحاد رونق گرفت ، همچنان تقدم ماهيت بر وجود محفوظ ماند . « ما اين انديشه را كما بيش در همه جا باز مىيابيم : در فلسفه‌ى ديدرو ، در فلسفه‌ى ولتر ، و حتى در فلسفه كانت نيز ، اين انديشه هنوز وجود دارد . . . هر فرد بشرى نمونه‌اى است جزئى از مفهوم كلى بشر ، بنا به عقيده كانت ، از اين مفهوم كلى ، اين نتيجه به دست مىآيد كه بشر جنگل‌نشين و بشر چادر نشين و بشر شهرنشين قرن جديد همه در يك تعريف مىگنجند و همه داراى يك خميره و يك سرشت اصلىاند . . . ماهيت مقدم بر آن وجود تاريخى ( كه در مسير حوادت تحول مىبايد ) است . » « 2 »\r\n\r\n\r\n","description":"","footnote":"\r\n( 1 ) - / اگزيستانسياليسم و اصالت بشر ، به قلم ژان پل سارتر ، ترجمه‌ى مصطفى رحيمى\r\n( 2 ) - / همان\r\n","page_name":" 73 ","page_number":73},
  {"content":"\r\n\r\nژان پل سارتر مىگويد : « اگزيستانسيا ليسمى كه من نماينده‌ى آن هستم ، دستگاه منسجم‌ترى است . اين فلسفه مىگويد اگر واجب الوجود نباشد ، لااقل يك موجود هست كه در آن وجود مقدم بر ماهيت است . . . و اين موجود ، بشر است يا به تعبير هايدگر واقعيت بشرى . اكنون بايد ديد كه در اين فلسفه ، معناى تقدم وجود بر ماهيت چيست ؟ اين عبارت بدان معنى است كه بشر ابتدا وجود مىيابد ، متوجه وجود خود مىشود ، در جهان سر بر مىكشد و سپس خود را مىشناساند . يعنى تعريفى از خود به دست مىدهد . . . تعريف ناپذيرى بشر بدان سبب است كه بشر نخست هيچ نيست سپس چيزى مىشود . . . طبيعت كلى بشرى وجود ندارد ، زيرا واجب الوجودى نيست تا آن را در خود بپرورد . » « 1 »\r\nاز كلمات مختلف سارتر معلوم مىشود كه در انسان از دو جهت وجود تقدم بر ماهيت دارد : 1 - از اين جهت كه ماهيتش را بايد خودش بسازد و طبيعت ، واحد پيش ساخته‌اى ندارد . 2 - از اين جهت كه به عقيده‌ى وى خدايى نيست تا فكر و تصورى از انسان ، پيش از وجود داشته باشد . در اشياى ديگر هم به جهت دوم بايد معتقد به تقدم وجود بر ماهيت شويم و تنها در اشيائى كه مصنوع دست بشرى هستند ، ماهيت تصور شده‌ى قبلى دارند . و گرنه حتى « ميوه‌هاى سبز طبق يك انديشه‌ى خدايى نمىرويند ، بلكه پيش از هر چيز هستند » .\r\nموريس كرنستن نيز چنين مىگويد : « . . . نخست ببينيم اصالت وجودى بودن چه معنى دارد ؟ خود سارتر در خطابه‌اى كه در سال 1945 در باشگاه « متنان » زير عنوان « اصالت وجود ، نوعى اصالت انسانيت » ايراد كرده ، اين\r\n\r\n\r\n","description":"","footnote":"\r\n( 1 ) - / اگزيستانسياليسم و اصالت بشر ، به قلم ژان پل سارتر ، ص 22\r\n","page_name":" 74 ","page_number":74},
  {"content":"\r\n\r\nسؤال را به ساده‌ترين وجهى پاسخ داده و گفته است كه وجه اشتراك ميان كليه‌ى اصحاب اصالت وجود ، اعتقاد به اين است كه وجود مقدم بر ماهيت است . . . اگر يك شيىء كه مصنوع انسان است ، مانند كتاب يا تيغه‌ى كاغذبرى را در نظر بگيريم ، مىبينيم آن را صنعت‌گرى ساخته است كه قبلًا مفهومى از آن در ذهن وى بوده و در ساختن آن هم به اين مفهوم توجه داشته است و همچنين به فن و صناعت سابق‌الوجودى كه آن نيز جزئى از مفهوم است . از اين رو مىتوان گفت كه در مورد تيغه‌ى كاغذبرى ، ماهيت مقدم بر وجود است ؛ چنان‌كه نزد كسانى كه خدا را به عنوان خالق اعظم و صانع فوق طبيعى در نظر مىآورند ، اين طور است . يعنى مفهوم انسان در ذات حق قابل قياس با مفهوم تيغه‌ى كاغذبرى در ذهن صنعت‌گر بشرى است . ملحدان قرن هجدهم ، مفهوم خدا را نفى كردند ، اما اعتقاد به تقدم ماهيت بر وجود را هم‌چنان نگاه داشتند .\r\nولى سارتر مدعى است كه اصالت وجود الحادى خود او از اين تناقض برى است . . . او مىگويد مراد ما اين است كه انسان اول وجود دارد و با خود مقابله مىكند و در عالم چون موجى به بالا مىخيزد و پس از آن در مقام تعريف خويش برمىآيد . اگر انسان در نظر اصالت وجوديان قابل تعريف نيست ، بدين سبب است كه در به دو امر هيچ است و هيچ خواهد ماند تا اين كه بعدها خود را بسازد و آنگاه همان خواهد بود كه خود ساخته است . . . و اين نخستين اصل اصالت وجود است و همان است كه مردم آن را ذهنيت و درون بودى مىخوانند و اين اصطلاح را به عنوان طعنى بر ما به كار مىبرند . . . » . « 1 »\r\nسارتر هم مانند دكارت فلسفه خود را با قضيه‌ى « مىانديشم » شروع مىكند ، ليكن ديگر جمله « پس هستم » را به عنوان نتيجه ، همچون دكارت نمىآورد .\r\n\r\n\r\n","description":"","footnote":"\r\n( 1 ) - / ژان پل سارتر ، به قلم موريس كريستن ، ترجمه‌ى منوچهر بزرگمهر ، ص 74 و . . .\r\n","page_name":" 75 ","page_number":75},
  {"content":"\r\n\r\nسارتر در كتاب « بود و نبود » مىگويد از جمله‌ى مىانديشم « دو قسم وجود حاصل مىشود : 1 - آگاهى و 2 - متعلقات آن آگاهى ، هستى لذاته يا لنفسه دارد و متعلق آن ، هستى فى حد ذاته يا فى نفسه است . موجود فى نفسه ، هستى عينى دارد ، يعنى وجود دارد و قابل ابصار و لمس و سمع و شم و ذوق است ، اما آن موجودى كه عامل اين ادراك است ، چيست ؟ آن خود عيناً قابل ادراك نيست ، ولى نوعى وجود دارد . . . . « 1 »\r\nما اينك بحثى در اين جهت نداريم كه منظور از اصالت در اين مكتب چيست ؟ و آيا مىتوان اين مكتب را به طور كلى معتقد به اصالت وجود دانست ؟ و نيز در اين جهت كه آگاهى و يا عامل آگاهى ( به قول سارتر : من ادراك كننده كه غير از تن و اجزاى آن است ) را بايد چه بناميم ؟ وجود لنفسه يا فى نفسه يا غير از اين‌ها ؟ و نيز در اين جهت كه در كلمات سارتر كلمه‌ى بود به معناى ماهيت و نمود كه به معناى عوارض ظاهرى گرفته مىشود ، صحيح است يا نه ؟ فقط خواستيم بگوييم كه اگزيستا نسياليستها براى اين كه به هستى برسند ، از هستى انسان شروع مىكنند و آن را اصل و همچنين نقطه‌ى آغازين فلسفه مىدانند .\r\nالبته فيلسوفان اگزيستا نسياليست اختلافاتى دارند و مثلًا سارتر و هايدگر ملحدند و گابريل مارسل فرانسوى ( . . . - 1889 م ) و كارل ياسپرس آلمانى ( 1969 - 1883 م ) و سرون كركه‌گور دانماركى ( 1855 - 1813 م ) كه اولين كسى است كه به واژه‌ى اگزيستانس معناى اگزيستانسيا ليستى داده است ، مذهبى و خدا باورند .\r\nسارتر خودش مىگويد آن‌چه كار را مشكل مىكند اين است كه اگزيستانسيا ليستها به دو دسته تقسيم مىشوند : دسته اول ،\r\n\r\n\r\n","description":"","footnote":"\r\n( 1 ) - / ژان پل سارتر ، به قلم موريس كريستن ، ص 77\r\n","page_name":" 76 ","page_number":76},
  {"content":"\r\n\r\nاگزيستانسيا ليستهاى مسيحى كه من ، يا سپرس و گابريل مارسل پيرو مذهب كاتوليك را از زمره‌ى آنان مىشماريم . دسته‌ى دوم ، اگزيستا نسيالى ستهاى منكر واجب الوجود ، يعنى هايدگر و اگزيستا نسياليستهاى فرانسوى و خود من « 1 » ولى همگى در اين جهت مشتركند كه وجود مقدم بر ماهيت است . البته در غير از مصنوعات بشرى .\r\nهمه اگزيستا نسياليستها تجربه‌گرا هستند و مبناى آن را در انسان ، هراس و ترس مىدانند ؛ منتها علت اين هراس را « يا سپرس » احساس شكنندگى هستى و جايگاه فرد مىداند و « هايدگر » پيشروى به سوى مرگ و « سارتر » دل به هم خوردگى و تهوع . « 2 »\r\nموضوع اصلى تحقيق براى آن‌ها همان اگزيستانس ، يعنى هستى مخصوص انسان است . اين فليسوفان مطلقاً فعاليت‌گرا هستند ؛ البته با پيروان فلسفه زندگى فرق دارند . فيلسوفان زندگى ، انسان را يك جريان زندگى مىدانند ولى اين‌ها انسان را يك ذهنيت خلاق . انسان خود را مىآفريند و آزادانه مىآفريند و همين آزادى ، اگزيستانس انسان است .\r\nدرك حقيقت همه‌ى اين مكتب‌هاى مختلف فلسفى و پيروى عملى از نظريات رفتارى آن‌ها ، همگى مبتنى بر درك نقطه‌ى آغازين فلسفه يعنى هستى به طور عام مىباشد تا تكوين را بفهميم و خود را در ارتباط با آن تفسير كنيم .\r\n\r\nهستى در فلسفه‌ى متعاليه\r\nفلسفه‌ى متعاليه كه از همه‌ى جريان‌هاى فكرى پيش از خود ( رياضت و اشراق و فكر و شرع ) كمك مىگيرد و مسائل فلسفه را بر اساس هستى\r\n\r\n\r\n","description":"","footnote":"\r\n( 1 ) - / اگزيستانسياليسم و اصالت بشر ، ص 20\r\n( 2 ) - / فلسفه‌ى معاصر اروپائى ، ص 163\r\n","page_name":" 77 ","page_number":77},
  {"content":"\r\n\r\nطراحى مىكند ، براى درك هستى دو مرحله قائل مىشود : 1 - درك مفهوم آن 2 - درك حقيقت آن .\r\nمفهوم هستى را بديهى و روشن مىداند كه از كمال بداهت ، امكان تعريف صحيح ندارد . و نيز چون بسيط است و اجزاء ندارد قابل تجزيه و تحليل و تعريف حدّى نيست .\r\nفلاسفه مزبور همچنين معقتدند كه وجود يك حقيقت مشترك است كه در همه موارد به يك معنا به كار برده مىشود و فرقى ميان وجود انسان و غيره در اصل معناى وجود نيست . ما وجود را همه جا به يك معنى ادراك مىكنيم . اينان مىگويند حقيقت وجود كه منشأ همه‌ى كمالات است ، همان‌طور كه گفتيم چون حقيقتى بسيط و بدون هيچ‌گونه جزء ( خارجى و عقلى ) است هرگز قابل درك و تعريف نمىباشد .\r\nبر خلاف تصور برخى نويسندگان دانشمند معاصر ، اين تفاوت مفهوم با حقيقت هيچ‌گونه تناقضى را دربر ندارد . اين چه تناقضى است كه بگوييم مفهوم يك چيز برايمان روشن است ، ولى حقيقت ذاتش را نمىدانيم ، حتى در ميان ماهيات ، مگر مفهوم و حقيقت جن و فرشته براى بيش‌تر مردم همين‌طور نيست و حتى مفهوم و حقيقت آب !\r\nهمه‌ى ما بيش از هر مفهوم ديگرى همواره با مفهوم وجود سر و كار داريم . روزمره به طور دائم سخن و فكرمان از وجود فلان شىء است و يا از صفات آن . در مقام خريد و فروش ، سؤال‌ها و جواب‌ها بر اين محور است كه آيا فلان چيز را داريد يا نه ؟ و فلان صفت را دارد يا نه ؟ و يا به طور قطع مىگوييم فلان شىء هست يا مثلًا سفيد است يا فلان صفت را دارد . اين « هست » و « است » و آن « داريم » و « نداريم » و تعابير ديگرى از اين قبيل ، همگى همان معناى هستى را مىدهند ، و ما هرگز در اين گفت و شنودها و\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nافكار خود دچار سرگيجه و تحير نشده‌ايم و تا كنون نگفته‌ايم كه معناى آن سؤال را نمىفهميم و اصل جمله را درك نمىكنيم . اين‌ها همه براى اين است كه معناى هستى را على الاجمال مىفهميم و مفهوم آن را درك مىكنيم .\r\nاصلًا مفهومى روشن‌تر از مفهوم وجود نيست و به همين جهت مىگوييم هر گونه تعريف درباره‌ى مفهوم وجود ، تعريف لفظى است و جنبه‌ى تعريف حقيقى را ندارد ، و فقط با تكرار خود مفهوم وجود و الفاظ مترادف آن مىخواهيم غفلت‌ها را به يك سو زده تنبهى درباره‌ى همان چيزى كه مىدانيم ايجاد كنيم . مثلًا برخى از فلاسفه وجود را اين طور تعريف كرده‌اند « وجود چيزى است كه ثبوت عينى دارد » . برخى ديگر گفته‌اند كه « وجود چيزى است كه مىتوان از آن خبر داد » . « ولى مىدانيم كه ثبوت ، تعبير ديگرى از وجود است » . و همين‌طور تعبير « چيز » . مگر « چيز » ، مفهومى غير از مفهوم هستى است ؟ اين است كه ابن سينا در كتاب نجات گفته است وجود را به جز تعريف لفظى نمىتوان تعريف كرد . وجود اولين مبدأ هر تعريفى است و پيش از آن ، مبدأ ديگرى نداريم تا آن را شرح نمايد و بنابراين هيچ‌گونه شرح و تعريف واقعى ندارد و معنايش بدون واسطه در ذهن ما پيدا مىشود . اساساً تعريف واقعى يك شىء به وسيله‌ى تحليل و بررسى اجزاى آن انجام مىشود و يا به وسيله‌ى آثار و عوارض آن تعريف مىشود ، ولى وجود يك حقيقت بسيط است و جزء ندارد ( كه بعداً توضيح مىدهيم ان شاء اللَّه ) ، و عوارض و آثار آن هم هرچه باشد ، بالاخره وجود است و در كادر هستى قرار دارد و بنابراين كليه تعريف‌هايى كه براى وجود مىشود ، مانند : « آن‌چه كه منبع همه‌ى كمالات است يا « معدن خيرات » ، و يا « ثبوت عينى دارد » و . . . همه‌اش تعريف‌هاى لفظى است .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nاشتراك مفهوم وجود\r\nاز طرف ديگر ، درك مفهوم وجود ، همه جا به طور يكسان است . ما از جمله‌ى انسان موجود است ، همان معنى را مىفهميم كه از جمله‌ى زمين موجود است و جمله‌هاى ديگر مىفهميم ، و هيچ‌گونه نيازى نداريم كه ابتدا از وجود انسان شروع كنيم . ما اينك در اين جهت بحثى نداريم كه اولين علم ما درباره‌ى هر چيز و يا درباره‌ى اساس هستى از كجا شروع شده است و آيا هنگام تولد ، علمى فطرى داشته‌ايم يا نه ؟ اين‌ها از جمله مباحثى است كه ان شاء اللَّه در بحث شناخت مىآيد . سخن اين است كه همه‌ى ما به هر حال مفهوم هستى را درك مىكنيم و در همه جا هم يكسان مىفهميم . اين معنى را اشتراك معنوى وجود مىگويند .\r\nاين مطلب ( اشتراك معنوى وجود ) بديهى است و با مختصر دقتى روشن مىشود . فلاسفه‌ى پيرو حكمت متعاليه ، دليل‌هايى را به عنوان تنبه و رفع غفلت از آن‌چه كه همه به طور ارتكازى مىدانند ، ذكر كرده‌اند . مثلًا مىگويند : وجود ، قابل قسمت به اقسام گوناگون هستى و موارد مختلف مىباشد . مىگوييم وجود يا وجود واجب است و يا ممكن . وجود انسان يا سنگ يا درخت . و همين تقسيم ، دليل عموميت وجود و به يك معنى بودن آن ، در همه‌ى موارد است ؛ و گرنه جمع همه موارد زير يك عنوان صحيح نبود .\r\nگفته‌اند ، شاهد ديگر اين كه ، عدم مقابل وجود است و عدم همه‌جا به يك معنى است . همچنين گفته‌اند اگر در يك شعر ، كلمه‌ى وجود دو مرتبه به كار رود ، مىگويند كه اين تكرار است . همين احساس تكرار ، شاهد ديگرى است كه همه‌ى كلمه‌ى وجود را هرچند در موارد مختلف استعمال شده باشد ، به يك معنى مىدانند .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nاساساً مگر ممكن است كه معنا و مفهوم هستى در انسان مثلًا با مفهوم هستى در اسب يا سنگ و . . . فرق داشته باشد . اگر چنين باشد ، لازمه‌اش اين است كه وجود در هر موردى به معناى ذات و حقيقت همان مورد باشد . يعنى جمله‌ى انسان موجود است ، معنايش اين باشد كه انسان ، انسان است . با اين كه مىدانيم اين طور نيست .\r\nتفاوت مراتب وجود و فرق هستى واجب الوجود مثلًا با هستى انسان ، فقط از نظر درجات واقعى هستى است . ولى در مفهوم و معناى اصل هستى همه جا به يك معنى مىباشد . « 1 »\r\nو خلاصه اين كه همان‌طور كه مرحوم صدرالمتألهين مىگويد ، از بديهيات اوليه است كه مفهوم وجود در همه‌ى موارد يكى است و مشترك معنوى مىباشد .\r\nبنا به آن چه گفتيم ، براى دريافت معنا و مفهوم هستى به طور عام ، نيازى به بحث اختصاصى درباره‌ى اگزيستانس ( هستى انسان ) نداريم .\r\nهستى را به طور عام ادراك مىكنيم و مىدانيم كه در همه جا به يك معنى به كار مىرود .\r\nلازم به تذكر است كه در فلسفه‌هاى معاصر خيلى اوقات سخن از هستى مىرود ، ليكن منظورشان « هست » مىباشد ؛ يعنى شىء هستنده ( موجود ) . يعنى همان جا كه « ژان پل سارتر » سخن از هستى انسان و اصالت آن و تقدم آن بر ماهيت انسان مىگويد ، مفهوم هستى را به دقت فلسفى از ماهيت جدا نكرده است و پاى خصائص وجودى انسان ، يعنى\r\n\r\n\r\n","description":"","footnote":"\r\n( 1 ) - / به تعبير امام صادق عليه السلام : اما الاسماء فهى واحدة . توحيد صدوق ، چاپ تهران ، ص 62 . و فرمود : فالصفات له واسماؤها جارية على المخلوقين . يعنى صفات و اسماء خدا ( مثل عالم و قادر و مانند اين‌ها ) بر مردم هم اطلاق مىشود . همان ، ص 146\r\n","page_name":" 81 ","page_number":81},
  {"content":"\r\n\r\nماهيت و آثار ، و به تعبير خودش « بود و نمود » را پيش مىكشد . و گرنه نيازى به شروع از نقطه‌ى هستى انسان بخصوصه نبود .\r\nبه نظر مىرسد كه منظور سارتر و اگزيستا نسياليستها از هستى انسان ، واقعيت و حقيقت هستى و درك مراتب آن است . همان مطلبى كه گفتيم امكان ندارد . يعنى درك حقيقت هستى امكان ندارد و ما در انسان و يا هر موجود ديگرى كه بحث از خصائص وجودى آن مىكنيم ، در حقيقت بحث از حدود هستى آن ، يعنى ماهيت آن مىكنيم و نه هستى . و تقدم هستى انسان بر ماهيتش كه ما هم به نوعى قبول داريم ، به اين معنى است كه اصل هستى انسان را مىدانيم ، ولى حدود و ماهيتش بستگى به اعمال خودش دارد . زيرا ذات انسان به ملكات اخلاقى و روانيش وابسته است و آن هم با تكرار اعمالش تحقق مىيابد .\r\nواقعيت اين است كه جدا كردن هستى از حدود ماهيت و تمركز دادن بحت‌هاى فلسفى بر روى هر يك به طور جداگانه ، به طورى كه به يك‌ديگر مخلوط نشوند ، از مسائل دشوارى است كه خيلى اوقات به هم اشتباه مىشود . بحث از هستى گريزپا بوده و ذهن انسان طبق روش زندگى روزمره‌اش هر چه مىخواهد در متن هستى فكر كند ، به هستنده ( موجود ) كشيده مىشود . هستى شناسان اروپائى به ماهيت كشيده مىشوند ، و متافيزيك‌دان‌ها مخلوط مىكنند ، و اگزيستانسيا ليستها براى درك هستى عام از هست انسان شروع مىكنند ، ولى به جاى سخن از اصل هستى ، از مراتب آن كه منشأ انتزاع ماهيت انسان مىباشند ، بحث مىكنند و بحث مفهوم را از حقيقت جدا نمىكنند ، و تقدم وجود بر ماهيت انسان را كه مربوط به صفت اختيار انسان در انتخاب ذات خويشتن است ، به اصل مفهوم هستى ارتباط مىدهند . البته تفكيك و جداسازى مفهوم و ماهيت ،\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nاز هستى ، و به تعبير ديگر ، جداسازى هستى از هستنده به طورى كه هرگز خلط نشوند كار آسانى نيست ، و همين خلط منشأ اشتباه در بحث اصالت مهيت يا وجود مىشود .\r\nصدرالمتألهين حتى درباره‌ى مرحوم ابن سينا مىگويد : « شگفت اين است كه ابن سينا با اين كه آن قدرها به امور دنيا مشغول نبوده ( كه نتواند به خوبى به مسائل عقلى دقيق شود ) ، هر وقت بحث‌هايش به تحقيق هويات وجودى مىرسد و از امور عامه و مفاهيم فلسفى مىخواهد خارج شود ، ذهنش كند مىشود و ناتوان مىگردد . از جمله اين كه حركت جوهرى را ممنوع مىداند به اين جهت كه فكر مىكند حركت جوهرى منجر به تغيير ماهيت و انقلاب ذات مىشود و اين محال است . . . غافل از اين كه برخى موجودات انحاء و تجليات مختلف وجودى دارند و همه در زير پوشش يك ماهيت قرار دارند و اين معنى هرگز موجب انقلاب ماهيت نمىباشد . . . از جمله اين كه مثل افلاطونى را انكار مىكرد و مسأله‌ى رب النوع را كه افلاطون مثال مىخوانده است ، مسخره مىكرد . چون دو جور وجود طبيعى و عقلى براى انسان و غيره تصور نمىكرد ، و خيال مىكرد كه اين معنى موجب تفاوت ذات و دو ماهيت جداگانه مىباشد . از جمله اين كه مسأله اتحاد عاقل و معقول يعنى وحدت شخص ادراك كننده با شىء ادراك شده را انكار مىكرد و استهزاء مىكرد ، به اين خيال كه معناى اين حرف ، اتحاد ذات انسان با مثلًا سنگ و درخت مىباشد . و از جمله اين كه عشق ماده‌ى عالم را به صورت‌هاى عارض بر ماده تصور نمىكرد و . . . « 1 »\r\nارسطو هم بحث درباره‌ى وجود و ساير امور عامه را كه از بحت‌هاى ديگر جدا كرد ، نام مخصوصى به آن‌ها نداد و فقط در مقاله‌ى ( ج ) رساله‌ى\r\n\r\n\r\n","description":"","footnote":"\r\n( 1 ) - / اسفار ، ج 9 ، چاپ جديد\r\n","page_name":" 83 ","page_number":83},
  {"content":"\r\n\r\nمتافيزيك خود گفت : « مسائل اين قسمت در كادر هيچ‌يك از علوم رياضى يا طبيعى نمىگنجند و اعم از همه‌ى آن‌هاست » . ديگران آن را بحث از هويت ناميدند ، و برخى از فلاسفه اسلامى بحث از موجودات ناميدند . با اين‌كه هويت غير از موجودات است ، هويت نفس هستى و وجود است .\r\nدر بحث‌هاى آينده توضيح بيش‌ترى در اين باره خواهيم آورد .\r\nمسائل مزبور و بسيارى مسائل ديگر كه ابن سينا نتوانسته بود درك كند ، در فلسفه‌ى متعاليه‌ى مرحوم صدرالمتألهين و پيروانش كاملا حل شده است .\r\nمشكل ابن سينا ، همان تفكيك نكردن هستى از ماهيت بوده است . زيرا همه‌ى صحبت‌هاى روزمره و همه افكار معمولى افراد بر محور ماهيات و هستنده‌هاست . همه جا سخن از فرش و عرش ، زمين و آسمان ، انسان و شتر و ماست و پنير و . . . است ، نه از وجود و هستى . در همه‌ى جملات و تعبيرهايمان هستى سايه افكنده و همگى به طور اجمال آن را درك مىكنيم ، ولى از آن مىگذريم و بر مفاهيم و ماهيات تكيه مىكنيم .\r\n\r\nتوجه\r\nبحث از مفهوم هستى ، و از اشتراك معنوى آن ، و بحث‌هاى ديگرى كه بعداً ذكر مىشود ، همه پس از اثبات يك مطلب است كه مهمترين مبدأ از مبادى فلسفه است و نقطه‌ى قبل از آغاز مسائل فلسفه است ! و آن اين كه در جهان خارج از ذهن ما ، واقعيتى هست . و اين همان مطلبى است كه اساس فلسفه در برابر سفسطه مىباشد . سوفسطائيان يونان و نيز سوفسطائيان جديد ، چون باركلى انگليسى واقعيت را باور نداشتند و مىگفتند ما هيچ‌گونه راهى به جهان خارج نداريم . « پروتاگوراس » يونانى\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nمىگفت مقياس همه چيز انسان است نه واقعيت خارج . هرچه را ذهن ما پذيرفت ، واقعيت ، و هرچه را رد كرد ، بىواقعيت است .\r\nمىگفتند : راه رسيدن به جهان خارج ، عقل است يا حس . و هر دو اشتباه مىكنند . فقط اشتباه‌هاى حس باصره را تا چند صد قسم شماره كرده‌اند .\r\nبراى اثبات واقعيت و ردّ سفسطه ، راهى جز وجدان نداريم و با هيچ برهانى نمىتوان واقعيت را اثبات نمود . سوفسطائيان را بايد در روش عمليشان محكوم كنيم . آيا سوفسطائيان جديد و قديم در خارج از حوزه‌ى بحث‌هاى فلسفى خود نيز در واقعيت شك مىكردند . هنگام ديدن ماشين سريع السّير يا سنگى كه ممكن است بر سرشان فرود بيايد ، فاصله نمىگرفتند ؟ هيچ شده است كه به فروشندگان كالا پول بدهند ولى جنس مورد نياز خود را تحويل نگيرند ، در حالى كه اگر واقعيتى در جهان نباشد ، چه اصرارى است كه به دنبال خريد جنس مورد نياز بروند ، و پول بدهند و كالا تحويل بگيرند ، و چشم‌هاى خود را هنگام عبور باز نگه دارند كه تصادف نكنند و در دريا بىوسيله به آب نزنند و سوار كشتى شوند . و از برخورد با گلوله احتراز كنند و . . .\r\n\r\nمبادى فلسفه\r\nاثبات واقعيت ، يكى از مبادى تصديقى اوليه‌ى فلسفه است . همان‌طور كه مىدانيم ، هر علمى متشكل از موضوع و مسائل و مبادى خاصى مىباشد . موضوع فلسفه ، واقعيت و هستى است . مسائل فلسفه ، احكام هستى ( و به قياس آن احكام عدم و ماهيت ) ، و اقسام و قوانين آن است .\r\nمبادى بر دو قسم است : 1 - مبادى تصوريه 2 - مبادى تصديقيه .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nمنظور از مبادى تصورى ، تعريفاتى است كه درباره‌ى موضوعات فلسفى مىشود . مثلًا درباره‌ى اصل هستى ، علت و معلول ، قديم و حادث ، ممكن و واجب و ممتنع ، اقسام وجوب و ضرورت و . . . كه مقولات فلسفى نيز خوانده مىشوند . مقولات ، يعنى مفاهيمى كه به طور عام در مسائل مختلف فلسفى به كار برده مىشوند ، و بر موارد متعددى اطلاق مىشوند . اين معنا از مقولات ، غير از معنايى است كه در بحث ماهيات موجوده عالم گفته مىشود .\r\nمنظور از مقولات در آن بحث ، يك سلسله ماهيات هستند كه بر مصاديق ذاتى خود اطلاق مىشوند كه معمولًا مىگويند آن‌ها ده ماهيت عاليه هستند كه به نام مقولات عشر خوانده مىشوند . همين ، بحثى كه درباره‌ى مفهوم وجود داشتيم ، از مبادى تصوريه فلسفه است .\r\nمبادى تصديقيه ، يعنى دليل‌هايى كه براى مسائل علم آورده مىشود .\r\nدليل‌هاى مزبور دو نوع هستند : 1 - دليل‌هايى كه بديهى هستند و نياز به استدلال جداگانه‌اى ندارند و اين‌ها اصول متعارفه خوانده مىشوند .\r\n2 - دليل‌هايى كه بديهى نبوده نياز به استدلال دارند كه چون جزو مسائل اين علم ( مثلًا فلسفه ) نيستند ( چون فرض اين است كه دليل‌هاى اين علم هستند نه مسائل آن ) ، بايد در علم ديگرى روشن شوند و فعلًا به عنوان فرض به كار مىروند و اين‌ها اصول موضوعه خوانده مىشوند . اصول موضوعه فلسفه ، مطالبى است كه از علوم ديگر گرفته شده‌اند . مثلًا آن‌چه در طبيعيات فلسفه مربوط به علوم تجربى هستند و قابل بررسى مستقيم در مسائل فلسفه‌ى اولى و امور عامه نيستند ، اصول موضوعه هستند و صحت و بطلانشان بايد در آن علوم اثبات شود . مسائلى كه قبلًا در قسمت فلكيات در فلسفه آورده مىشد ، اين طور بوده و لذا بعداً كه با وسائل\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nعلمى روز بطلان آن‌ها ثابت شد ، بىارزش شدند . و البته اين‌ها از مسائل فلسفى عليا نمىباشند .\r\nاصول متعارفه از نظر بداهت و زيربنايى بودن ، درجاتى دارند و بديهىترين اصول متعارفه فلسفه‌ى دو اصل مىباشند . 1 - اصل اثبات واقعيت عينى 2 - اصل امتناع تناقض . اگر واقعيتى را در جهان نپذيريم ، مباحث فلسفه كلًا بىارزش مىشود ، و اگر تناقض را جايز بدانيم ، كشف هيچ مطلبى برايمان امكان‌پذير نخواهد بود ! زيرا پس از اثبات يك مطلب و رسيدن به دليل‌هاى قاطع آن ، باز هم نمىتوان يقين به آن پيدا كرد . چون ممكن است نقيض آن هم تحقق پيدا كند !\r\nاين اصل ، زير بناى همه‌ى علوم و همه‌ى اصول و مبادى ديگر است ! و حتى اصل اثبات واقعيت نيز به آن نيازمند است . زيرا پس از اثبات اصل واقعيت ، اگر تناقض جايز باشد ، ممكن است در عين اثبات واقعيت ، عدم واقعيت هم صحيح باشد ! و بديهى است كه با تجويز نقيض يك شىء ، يقين به آن پيدا نخواهد شد . بدين جهت است كه اصل امتناع تناقض را اصل الاصول و ام القضايا ناميده‌اند . در بحث حركت در ماترياليسم ديالك‌تيك ، در مورد اصل مزبور ، بحث خواهيم كرد . اصول متعارفه ديگرى هم در فلسفه به كار برده مىشوند . مانند اصل هوهويت ، امتناع سلب الشىء عن ذاته ، بطلان دور ، و چيزهاى ديگر كه هر يك در محل خود بايد بررسى شوند .\r\nمبادى تصوريه فلسفه ، نوعاً در ضمن خود مباحث فلسفى ذكر مىشوند ؛ همان‌طور كه در بررسى احكام وجود ، مفهوم آن بررسى شد ؛ درباره‌ى عدم و ماهيت و سپس درباره‌ى ساير مقولات فلسفى چون علت و معلول و . . . نيز همين‌طور است .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nالبته توجه داريم كه علوم از نظر مبادى تصورى و تصديقى با يك‌ديگر اختلاف دارند . اصول متعارفه و اصول موضوعه هم در همه‌ى علوم يكسان نيستند ؛ همان‌طور كه مسائل علوم و موضوعاتشان با هم اختلاف دارند ، زيربناى همه‌ى اختلافات ، اختلاف در موضوع مىباشد . هر موضوعى يك جور احكامى دارد و فى المثل وجود كه موضوع فلسفه مىباشد ، اصول متعارفه‌اش اثبات واقعيت ، و امتناع تناقض ، و امتناع دور ، و امثال اين‌ها مىباشد ، و اصول موضوعه‌اش ، برخى مسائل مربوط به حركت و ديگر مسائل طبيعى ، چون كشف اتم و نظريه‌ى موجى و غيره و برخى فروع علت و معلول و . . . كه از علوم تجربى استفاده شده است و يا آن‌چه كه در طبيعيات قديم فلسفه در مسائل هيئت از علوم استفاده مىشده است .\r\nولى در علم فقه ، كه درباره‌ى احكام شرعى عمل انسان مكلف بحث مىكند و موضوعش عمل انسان است ، مبادى تصوريش درك مفاهيم واجب و حرام ، و عمل اختيارى ، و عمل اجبارى ، و اكراهى و اضطرارى ، و مفاهيم نماز و روزه و حج و . . . مىباشد و مبادى تصديقى متعارفش ، لزوم پيروى از خداوند و انتصاب شدگان از طرف خداوند و مبادى تصديقى موضوعيش ، حجيت خبر واحد و ظواهر قرآن و حديث و قطعيت اجماع است .\r\nسخن در اين بود كه 1 - مفهوم هستى به طور عام براى ما قابل ادراك است . 2 - مفهوم هستى ، مشترك ميان همه‌ى موارد هستى است ، و در همه جا به يك معنى اطلاق مىشود و به اصطلاح ، مشترك معنوى است .\r\nلازم است مختصر توضيحى درباره‌ى اصطلاح مشترك معنوى بدهيم .\r\nمشترك بر دو قسم است : 1 - مشترك لفظى 2 - مشترك معنوى . مشترك\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nلفظى يا لفظ مشترك به اين معنى است كه يك لفظ براى چند معنى وضع شود كه جهت جامعى برايشان در نظر گرفته نشده است . و شايد اوضاع متعدد مزبور بدون ارتباط با يك‌ديگر انجام شده باشند . مثلًا كلمه‌ى « عين » در لغت عرب به معانى گوناگون آمده است كه از جمله خورشيد ، طلا ، چشمه ، چشم ، زانو و . . . مىباشد . لفظ ، يكى است ، ولى معنى آن متعدد است . و شايد هر يك از وضع‌هاى متعدد لفظ مزبور در ميان يك قوم و قبيله بوده است ، و اطلاعى هم از وضع لفظ در ميان قوم و قبيله ديگر نداشته‌اند . تدريجاً كه زندگى اجتماعى شهرى شروع شده و قبايل مختلف به هم رسيده‌اند ، همه‌ى معانى لفظ مزبور پذيرفته شده و در نتيجه يك لفظ با معانى مختلفى به جاى مانده است .\r\nدر اشتراك لفظى ، معانى با يك‌ديگر بىارتباط هستند و فقط لفظ ، وحدت دارد . ارتباط معانى فقط در اين است كه لفظشان مشترك مىباشد .\r\nولى مشترك معنوى اين است كه لفظ واحدى براى يك جهت جامع و معناى كلى وضع مىشوند كه همه‌ى موارد و مصاديق آن در همان جهت جامع و معناى كلى اشتراك دارند مثلًا كلمه انسان براى يك معناى كلى وضع شده كه جهت جامع همه‌ى افراد است و همه‌ى افراد در آن جهت ، شراكت دارند .\r\nبا اين توضيح به خوبى روشن شد كه وجود براى افراد و مصاديق خود چگونه مشترك معنوى است . يعنى اين طور نيست كه وجود ، مانند كلمه « عين » براى معانى مختلفى وضع شده باشد كه با هم رابطه‌اى ندارند ؛ يك مرتبه براى وجود خدا ، يك مرتبه براى مجردات ، يك مرتبه براى طبيعت ، و يا يك مرتبه هم براى انسان و يك مرتبه هم براى مصنوعات انسان .\r\nوجود ، همه جا به يك معنى مىباشد و آن همان « هستى » است .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nتفاوت در هستىهاى خارجى از نظر كمال و ضعف است ، ليكن وجود براى همان جهت جامع وضع شده است و اصل هستى را مىرساند ؛ خواه ضعيف يا قوى .\r\n\r\nوجود غير از ماهيت است\r\nاز همين جا يك مسأله‌ى بديهى ديگرى از مسائل وجود برايمان تجلى مىكند و آن اين كه وجود با ماهيت مغاير است . برخى از متكلمين قديم مىگفته‌اند هستى با ماهيت مغايرتى ندارد و هستى در هر موردى ، همان ماهيت آن مورد مىباشد . لذا هستى انسان همان ماهيت انسان است و هستى درخت همان ماهيت درخت است .\r\nمىگويند براى اولين مرتبه ابونصر فارابى در رد متكلمين اين مسأله را در فلسفه عنوان كرد و به وضوح نشان داد كه وجود مفهومى جداگانه از مفاهيم ماهيات دارد . وجود همه جا به يك معنى است ، در حالى كه ماهيات فقط در كلمه ماهيت وحدت دارند ، و گرنه ذاتاً همه با هم مختلف هستند . ماهيت انسان ، مثلًا حيوان درّاك است و ماهيت درخت ، مثلًا جسم نمو كننده و همين‌طور ماهيات ديگر .\r\nاز طرف ديگر در معنا و مفهوم هيچ ماهيتى وجود يا عدم ملحوظ نشده است ، و ماهيت با وجود و عدم ، هر دو ، مىسازد . مثلًا انسان ممكن است موجود باشد و ممكن است همچون نسل‌هاى آينده معدوم باشد .\r\nبه هر حال با مختصر رجوع به ذهن به خوبى روشن مىشود كه مفهوم هستى در مواردى كه صدق مىكند ، با ماهيات آن موارد از نظر معنى و مفهوم يكى نيست .\r\nهستى نه جزء انسان است و نه عين آن ، بلكه حتماً مفهومى است زائد بر آن .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nاين مسأله هر چند در نظر بسيار ساده جلوه مىكند ، ليكن توجه نكردن به همين مسأله ساده ، موجب خلط كردن بسيارى در فلسفه شده است . و ديديم كه احتمالًا حتى برخى از اگزيستانسيا ليستهاى معاصر ، هستى را به شىء هستنده ، يعنى به ذات و خصوصيات ذاتى آن اشتباه گرفته‌اند . و خواهيم ديد كه توجه به همين مسئله ساده در بررسى مسئله اصالت وجود كه از مهمات فلسفه مىباشد ، دخالت تامى دارد .\r\nرابطه‌ى هستى و ماهيت در ذهن ، با رابطه‌ى آن دو در خارج فرق مىكند ؛ همان‌طور كه مفهوم يك چيز با واقعيت آن تفاوت دارد . در واقعيتِ خارج از ذهن ، وجود ، اساس و اصل است و ماهيت ، يعنى حد و ذات شىء ، عارض بر وجود آن است . مثلًا در انسان ، آن‌چه اساس و اصل است ، وجود انسان است ( كه در بحث آينده خواهيم گفت ) و حد انسان عبارت از مرزهاى وجودى انسان است كه از وجودش انتزاع مىشود . ولى در ذهن ، ابتدا يك مفهوم و ماهيت مثل انسان تصور مىشود ، و سپس وجود بر آن عارض مىشود و فى المثل مىگوييم انسان وجود دارد .\r\n\r\nاصالت وجود يا ماهيت\r\nاز بحث گذشته معلوم شد كه مفهوم هستى غير از مفاهيم ماهوى اشياست . انسان ، يك مفهوم است و وجود ، يك مفهوم ديگر .\r\nاين دو مفهوم ، در خارج يكى هستند و با يك تحقق واقعيت يافته‌اند .\r\nهمان كه انسانيت دارد ، وجود هم دارد . در واقعيت خارجى ، انسان از وجودش جدا نيست ؛ ليكن در ذهن از يك‌ديگر جدا مىشوند و از هم متمايز مىگردند و يكى را موضوع و ديگرى را محمول آن قرار مىدهيم و مىگوييم انسان موجود است . مىدانيم كه اين دو به عنوان دو پديده‌ى\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nمستقل در خارج نيستند و مىدانيم كه هر دو هم يك نوع واقعيتى دارند .\r\nحتماً يكى از اين دو ، اصل در واقعيت است و ديگرى ، فرع و عارض آن .\r\nدر اين بحث مىخواهيم بفهميم كه آيا وجود و هستى ، اصل در واقعيت و تحقق است و ماهيت انسان ( مثلًا ) فرع و عارض ، يا برعكس ، اين انسان است كه اصالت دارد و وجود عارض و فرع .\r\nقبلًا توجه كنيم كه اين عارض بودن ، با عارض بودن سفيدى و شكل و ساير عوارض فرق دارد . آن‌ها يك واقعيت خارجى هستند كه عارض بر واقعيتى ديگر مىشوند ، ليكن ماهيت انسان ، مثلًا يك واقعيت خارجى غير از واقعيت وجود انسان ندارد ، و بنابراين فرع بودن و عروض در اين بحث مساوى با اعتبارى بودن آن است و بدين جهت در كتاب‌هاى فلسفى اين طور عنوان مىشود كه آيا وجود اصل است ، و ماهيت اعتبارى ؟ يا برعكس ؟\r\nدر كلمات فلاسفه‌ى جديد ، وقتى اصالت به كار برده مىشود ، منظور اساس بودن مقابل نمود و خاصيت و ظاهر و فرع و . . . مىباشد ، نه مقابل اعتبار . و بنابراين اصالت در كلمات آن‌ها مساوى با تقديم مىشود .\r\nوقتى اگزيستانسيا ليستها هم سخن از اصالت اگزيستانس مىكنند ، منظور همان اساس بودن و تقدم است . تقدم وجود و خصايص وجودى انسان بر ماهيت انسان منظور است . « 1 » ولى وقتى ما مىگوييم وجود اصيل است ، يعنى وجود است كه واقعيت دارد ، و ماهيت ، امرى اعتبارى است .\r\nفلاسفه اسلامى اين آيه‌ى كريمه را به ماهيات و مفاهيم تأويل مىكنند : « ان\r\n\r\n\r\n","description":"","footnote":"\r\n( 1 ) - / اگزيستانسياليسم و اصالت بشر ، تأليف ژان پل سارتر ، ترجمه مصطفى رحيمى . اگزيستانسياليسم چيست ؟ به قلم ويليام بارت ، ترجمه‌ى منصور مشكين پوش ؛ فلسفه معاصر اروپائى ؛ به قلم بوخنسكى ، ترجمه دكتر خراسانى ؛ ژان پل سارتر ، به قلم موريس كريستن ، ترجمه منوچهر بزرگمهر\r\n","page_name":" 92 ","page_number":92},
  {"content":"\r\n\r\nهى الّا اسماء سميتموها انتم وآباؤكم ما انزل اللَّه بها من سلطان » « 1 » يعنى اين‌ها چيزى جز نام‌هايى نيستند كه شما و پدرانتان ناميده‌ايد و خداوند حاكميتى براى آن‌ها قرار نداده است .\r\nمسلم است كه وجود و ماهيت ، هر دو واقعيت اصيل ندارند و هيچ‌كس همچنين نگفته است . هر چند در كلمات بسيارى از فلاسفه اروپا تصريح به اين مطلب نشده ، ليكن از آن جهت بوده است كه اساساً آن‌ها بحثى به اين صورت عنوان نكرده‌اند .\r\nدر فلسفه‌ى اسلامى هم اين بحث تا زمان ميرداماد رحمه الله به اين صورت عنوان نشده بود . شاگرد ميرداماد ، يعنى صدرالمتألهين ، بعداً به صورت مفصل‌ترى عنوان كرد و صريحاً اصالت وجود را اظهار و اثبات نمود و پس از او همه‌ى محققين اسلامى نظر او را پذيرفتند .\r\nشيخ احمد احسائى هم كه مىگويند معتقد به تحقيق دو واقعيت ، يعنى وجود و ماهيت بوده است ، دليلى بر اين اعتقادش پيدا نكرديم ؛ بلكه در يكى از تأليفاتش به وضوح مىفهماند كه يكى اصل و ديگرى اعتبارى است . « 2 » اصالت وجود و ماهيت هر دو موجب تسلسل باطل و جمع وجودات و ماهيات غير متناهى در يك ذات مىباشد .\r\n\r\n\r\n","description":"","footnote":"\r\n( 1 ) - / نجم / 23\r\n( 2 ) - / حاج ملا هادى سبزوارى در حاشيه منظومه‌اش مىگويد يكى از معاصران ما كه تعمقى درحكمت ندارد ، معتقد به اصالت هر دو شده و در برخى از تأليفاتش گفته است چون خيرات و شرور در عالم هستند ، بايد خيرات به وجود برگردد ، كه وجود منشاء خيرات و بركات است ، و شرور به ماهيات برگردد و چون شرور و خيرات تحقق دارند ، پس منشاء آن‌ها هم واقعيت دارند . در آينده - ان‌شاء اللَّه - خواهيم گفت كه شرور امورى واقعى نيستند . ظاهراً منظور ايشان شيخ احمد احسائى مؤسس مكتب شيخيّه است ، ليكن آن چه از عبارات شيخ در برخى تأليفاتش به دست مىآيد ، اصالت وجود و فرعيت ماهيت است ، نه اصالت هر دو\r\n","page_name":" 93 ","page_number":93},
  {"content":"\r\n\r\n\r\nماهيت\r\nقبلًا بايد روشن شود كه ماهيت عبارت است از مفهومى كه از حدود ذاتى يك شىء گرفته مىشود و چون مرزها و حدود اشياء با يك‌ديگر متغايرند و از هم تمايز دارند ، ماهيات هم با يك‌ديگر متباين مىباشند ؛ ولى وجود ، منشأ وحدت همه‌ى اشياء مىباشد و همه‌ى اشياء از نظر اصل هستى ، تمايزى از هم ندارند و همگى در حقيقتِ هستى واردند . كتاب و در و ديوار و ميز ، تفاوتشان در مرزهاى وجودى است كه منشأ گرفتن ماهيت است ، نه در اصل وجود . پس ماهيات ، محل اختلافات و كثرات هستند و وجود ، محل وحدت .\r\nتوضيح بيش‌تر رابطه‌ى ماهيت و وجود را در حمل يكى بر ديگرى به خوبى مىتوان دريافت . در بسيارى موارد كه چيزى را بر چيز ديگرى حمل مىكنيم ، هر يك از موضوع و محمول واقعيتى جداگانه دارند ؛ هرچند در خارج در ضمن يك موجود تحقق يافته باشند . مثلًا وقتى مىگوييم كاغذ سفيد است ، يا حسن ايستاده است ، يا اين شيرينى خوشمزه است ، كاغذ و سفيدى و حسن و ايستادن و شيرينى و خوشمزه بودن ، هر يك واقعيّت دارند ؛ واقعيتى مستقل . ولى وقتى مىگوييم انسان موجود است ، انسان و وجود دو واقعيت مستقل از هم نيستند . قضيه‌ى « انسان موجود است » ، همان تحقق انسان را مىرساند نه تحقق دو چيز را . از اين‌جا به خوبى معلوم مىشود كه ماهيت ، حد وجود است و وجود ، تجلى و ظهور ماهيت . و اگر وجود نبود ، ماهيت مفهومى توخالى بيش نبود ، و وجودات محدود بدون ماهيت نيستند زيرا ماهيت‌ها ، حدود وجودات هستند كه بيان‌گر مرزهاى وجودى مىباشند .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nاصالت وجود\r\nبراى اثبات اصالت وجود دليل‌هايى ذكر كرده‌اند و بهترين آن‌ها دليلى است كه صدرالمتألهين ذكر مىكند و از دقت در خود وجود بر اصالتش استدلال مىكند و نيازى به مقدمات خارجى ندارد . دليل او اين است كه وقتى در ماهيت و وجود دقت مىكنيم به خوبى دريافت مىكنيم كه ماهيت چيزى است كه با واقعيّت و عدم واقعيت ، هر دو مىسازد . نسبت وجود و عدم با ماهيت يكسان است . مثلًا انسان حيوان درّاك است ، نه حيوان درّاك موجود . حيوان درّاك مىتواند موجود باشد و ممكن است نباشد . نفس مفهوم الزاماً تحقق و واقعيت را در خود ندارد . عنقا ( سيمرغ ) يك مفهوم است كه وجود ندارد . انسان يك مفهوم است كه افراد موجودى دارد و افرادى كه هنوز تحقق نيافته‌اند .\r\nالبته برخى فلاسفه اصطلاحاً ميان مفهوم و ماهيّت اين فرق را گذاشته‌اند كه مفهوم هر معنايى است كه در ذهن ما مىآيد و به فهم مىآيد ، ولى ماهيّت مفهومى است كه تحقق خارجى يافته باشد . ولى اين يك اصطلاح است كه البته بعضى ديگر ، چون مرحوم سبزوارى ، آن را قبول ندارد و مىگويند فقط اصطلاح « ذات » يا « حقيقت » است كه مربوط به مفهوم موجود و واقعيت داراست ، نه اصطلاح ماهيت « 1 » . به هر حال اين اصطلاح دخالتى در بحث ما ندارد . سخن اين است كه مفهوم يا ماهيّت انسان و درخت و يا هر چيز ديگر ، با وجود و عدم ، هر دو مىسازد ، ولى وجود از آن‌جا كه عين تحقق و واقعيّت و هستى است عدم را نمىپذيرد .\r\nمفهوم هميشه در همان حالت مفهوميت و ذهنيّت است و هيچ واقعيّت و\r\n\r\n\r\n","description":"","footnote":"\r\n( 1 ) - / ما قيل فى جواب ماالحقيقة\r\nمهية والذات والحقيقة قيلت عليها مع وجود خارجى . . . ( منظومه )\r\n","page_name":" 95 ","page_number":95},
  {"content":"\r\n\r\nاصالتى ندارد . اين وجود است كه مفهوم را نيز از ظلمات عدمستان به نورآباد تحقق و واقعيّت مىآورد .\r\nاز معتقدين به اصالت ماهيت ، چون ابن سينا و شيخ اشراق ، مىپرسيم كه ماهيت قبل از تحقق و بعد از تحقق چه فرق كرده است ؟ چه طور ماهيّت قبل از تحقق و كينونت خارجى را اعتبار محض مىدانيد ، ولى ماهيت پس از تحقق خارجى را اصيل مىدانيد ؟ آن‌ها مىگويند اين‌جا ماهيت ، رابطه‌اى با علت تحقق و واقعيتش پيدا كرده كه به خاطر همين رابطه اصالت پيدا كرده است . معمولًا رابطه‌ى مزبور را « حيثيّت مكتسبه‌ى از جاعل » جهت اكتسابى از ناحيه علت ، مىنامند .\r\nما مىگوييم اين جهت اكتسابى از ناحيه‌ى علت را تحليل كنيد ، حقيقت آن چيست ؟ اين چه جهتى است كه از علت خويش كسب كرده است ؟ جز وجود و هستى و واقعيت ؟ اگر جز وجود چيز ديگرى ( به فرض ) كسب كرده بود كه تحقق و واقعيت نمىيافت . بنابراين وجود است كه اصالت دارد و ماهيّت هم به وسيله وجود تحقق مىيابد .\r\nالبته اصالت ماهيت در متن عقايد ذهنى عاميانه هر فرد جاى دارد .\r\nهمه كس از انسان و حيوان و نان و آب و ميوه و . . . صحبت مىكند ، نه از هستى ؛ ليكن پس از كمى دقت روشن مىشود كه اگر پاى هستى در ميان نباشد ، مفاهيم همه امورى اعتبارى بيش نيستند ، و به تعبير قرآن كريم :\r\n« كسراب بقيعة يحسبه الظمئان ماء » « 1 » يعنى همچون سرابى در بيابانى كه شخص تشنه آن را آب مىپندارد .\r\nدليل ديگرى كه توجه هر فرد را برمىانگيزد ، اين است كه اگر ماهيّت اصيل باشد ، بايد در ذهن هم كه تصور مىشود و تحقق مىيابد همان اثر\r\n\r\n\r\n","description":"","footnote":"\r\n( 1 ) - / نور / 39\r\n","page_name":" 96 ","page_number":96},
  {"content":"\r\n\r\nخارج را داشته باشد . زيرا ماهيت در ذهن هم تحقق دارد . با اين كه مىبينيم اين طور نيست . آب موجود در خارج رفع عطش مىكند نه آب تصورى ذهنى ، با اين كه همان ماهيت و مفهوم مىباشد . دليل‌هاى ديگرى در كلمات فلاسفه‌ى اسلامى براى تشريح بيش‌تر اين بحث ذكر شده است كه براى رعايت اختصار از آن‌ها مىگذريم . « 1 » البته معتقدان به اصالت ماهيت نيز دليل‌هايى بر رد اصالت وجود آورده‌اند كه در كتاب‌هاى مفصل آمده است . يكى از اشكال‌هاى آن‌ها اين است كه اگر وجود در خارج باشد ، يعنى موجود باشد ، پس وجود ، هم وجودى دارد ، آنگاه آن وجودش هم وجود دارد ، و آن وجود سوم هم وجودى دارد و . . . در نتيجه وجود داشتن هستى در خارج موجب تسلسل و بىنهايت وجود در يك وجود خواهد بود .\r\nپاسخ اين كه وجود موجودات بنفسه است نه به يك وجودى زائد .\r\nگفته‌اند پس هر وجودى واجب مىشود ؟ پاسخ اين‌كه وجود واجب مقتضاى ذات اوست ، نه اين كه فقط وجودش ، به خودى خود ، وجود است . هر وجودى ، بالاخره چون وجود است ، امكان ندارد وجود نباشد ؛ پس وجود ، به خودى خود ، وجود است ، ولى وجود غير خدا به اقتضاى ذات خود نيست و معلول علت خارج از خود مىباشد .\r\nبا دقت در بحث اصالت وجود فهميديم كه 1 - اولين برخورد فلسفى ما با وجود و هستى در حد كلى و مطلق است نه وجودات خاصه . 2 - مفهوم وجود براى ما روشن است . 3 - حقيقت وجود قابل تعريف ذاتى نيست .\r\nزيرا بسيط است و قابل تحليل و تجزيه‌ى به اجزا نيست تا از طريق تجزيه ، ذاتش را بيان كنيم . 4 - حقيقت وجود اصالت در تحقق دارد و 5 - مفاهيم و\r\n\r\n\r\n","description":"","footnote":"\r\n( 1 ) - / منظومه‌ى فلسفه‌ى مرحوم سبزوارى ، ص 6 ؛ اسفار ، ج 1 ، ص 40\r\n","page_name":" 97 ","page_number":97},
  {"content":"\r\n\r\nماهيات چون بيان كننده‌ى مرزهاى وجود اشياء هستند ( اسماء ) به تبع وجودات تحقق اعتبارى وبالعرض دارند ؛ مانند حدود يك منزل كه جدا از اساس و بنيان منزل تحققى ندارند . بحث اصالت وجود به ما مىفهماند كه همه‌ى بحث‌هاى فلسفى ما بايد بر اساس وجود باشد . البته به نظر دقيق ماهيت تحقق تبعى و فرعى دارد ، نه اصالت ، و نه اعتبار و مجاز و عدم تحقق اصلًا . يعنى حسن همان‌طور كه وجود دارد انسان هم هست ، واقعاً انسان است ، و انسان همان ماهيت است . ليكن انسانيت به تبع وجود است .\r\n\r\nنتايج بحث اصالت وجود\r\n1 - يكى از نتايج اين بحث اين است كه ديگر مىدانيم كه همه‌ى احكام و محمولات ماهيات ، به واسطه‌ى وجود به ماهيت داده مىشوند . زيرا اگر وجود ( خارجى يا ذهنى ) نباشد ، ماهيتى هم در كار نيست كه حكمى داشته باشد . حتى وقتى مىگوييم كه عدد چهار جفت است ( كه زوجيّت خاصيت ذاتى مفهوم عدد چهار مىباشد ) ، ثبوت صفت زوجيت براى عدد چهار به واسطه‌ى وجود است . اگر وجود نباشد ؛ نه عدد چهار تحققى دارد و نه صفت زوجيت ، و نه ثبوت يكى براى ديگرى .\r\n2 - ديگر اين كه چون وجود ، اصل در واقعيت است ، شخصى است و احكامى كه مربوط به كليات است ، ندارد . مثل كلى و جنس و فصل بودن و كم و كيف بودن و . . . اين‌ها همه از خصوصيات مفاهيم و ماهيات هستند .\r\nوجود كه چون عين واقعيت است ، تشخص دارد ، عناوين و خصوصيات مفاهيم كلى را ندارد .\r\n3 - ديگر اين كه وجود ، مثل و ضد ندارد . زيرا در برابر اصل هستى\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nچيزى ديگر نيست تا با هم تماثل داشته باشند و تحت يك ماهيت كلى قرار گيرند ، و همين‌طور چيز ديگرى نيست كه بتواند با او در تضاد باشد و هر دو به طور تعاقب بر يك موضوع خارجى ورود كنند .\r\n4 - وجود جزء چيز ديگرى نيست و خودش هم جزء ندارد . زيرا چيز ديگرى نداريم كه با وجود تركيب شود و تشكيل چيز سومى بدهد و يا جزء وجود بشود .\r\n5 - هرگونه صفت حقيقى وجود ، داخل در حقيقت وجود مىباشد . زيرا اگر صفت واقعى است ( نه اعتبارى و يا فرضى ) ، خود داخل در درياى حقيقت وجود خواهد بود .\r\n6 - از نظر خارجى ، ماهيت عارض وجود است و مرزهاى مشخصه وجودات را توضيح مىدهد كه - فى المثل - يكى انسان و ديگرى سنگ است ، ولى از نظر ذهنى ، برعكس بوده و وجود عارض ماهيت است . ذهن ما ، ماهيت را بدون وجود در نظر مىگيرد و آنگاه وجود را بر آن حمل مىكند . چنان كه اگر ماهيتى را معدوم ديد ، عدم را بر آن بار مىكند . در خود ماهيت نه وجود هست و نه عدم . البته جدايى و تغاير ماهيت و وجود ، ذهنى است و در خارج هر دو با هم هستند ؛ به اين معنى كه وجود اصل است و ماهيت اعتبارى و انتزاعى است كه از وجود انتزاع مىشود .\r\n7 - از مطالب بالا به دست آمد كه مفهوم وجود در دو مورد به كار مىرود : 1 - موجود بالذات 2 - موجود بالعرض . اولى خود وجود است كه اصالت دارد ، و دومى ماهيت است كه حقيقتاً تحقق ندارد و به تبع وجود اعتبار و از آن انتزاع مىشود .\r\n8 - وجود هر چند مرادف لفظ « شىء » نيست ، ليكن از آن جدا هم نيست . هر چه وجود دارد ، چيزى است و شيئيت دارد ، آن‌چه كه شى\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nنمىباشد ، هستى هم ندارد . و بنابراين ، اين دو مفهوم با يك‌ديگر ملازمند ، تلازم مفهومى ( نه موردى فقط ) . مفهوم‌هاى ديگرى هم چون امر و حصول و تحقق و . . . همين‌طور هستند . اين گونه تلازم را نسبت « تساوق » مىگويند .\r\nگروهى از متكلمينِ معتزله مىگفته‌اند : « ماهيات امكانى اگر معدوم باشند ( مثل سيمرغ ) وجود ندارند ، ليكن شيئيت دارند . گفته‌اند چيزهايى هم هستند كه نه موجودند و نه معدوم . مثل همه‌ى صفات انتزاعى يك موجود . چون نويسنده بودن و خندان بودن . مىگويند : عمل نوشتن و يا خنده وجود دارد ، ليكن خندان بودن و نويسنده بودن و مانند اين‌ها وجود ندارند ، ولى معدوم هم نيستند ، واسطه‌ى ميان اين دو مىباشند و به نام « حال » ناميده مىشوند » .\r\nولى حقيقت اين است كه ما هيچ‌گونه واسطه‌اى ميان وجود و عدم نمىبينيم ؛ چنان‌چه ملازمه‌ى كاملى هم ميان وجود و شىء دريافت مىكنيم . صفات مزبور هم وجود دارند ، ليكن وجودى ضعيف . وجود اقسامى دارد كه بعداً توضيح مىدهيم .\r\n9 - حقيقت وجود هيچ علتى ندارد . زيرا هر علتى كه فرض شود ، خود بايد موجود باشد و در كادر حقيقت وجود مىباشد ، به همين جهت است كه در اول كتاب گفتيم در مسائل عامه‌ى فلسفه ، كه از وجود بحث مىشود ، دليل لمّى نداريم . زيرا وجود علتى ندارد كه از طريق آن علت بخواهيم به احكام وجود برسيم .\r\n10 - حقيقت وجود هرگز وجود ذهنى نخواهد داشت ( وجود ذهنى يعنى وجود علمى يك چيز كه اثر علمى آن را دارد نه اثر خود آن را ) . زيرا وجود ماهيتى ندارد كه گاهى با وجود باشد و گاهى بدون آن ، و بتواند\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nجداى از نفس وجود ، در ذهن تصور شود . مثل ماهيت انسان كه چون عين وجود نيست ، گاهى وجود خارجى دارد و گاهى وجود علمى .\r\nامّا وجود عين واقعيت است و هرگز از واقعيت جدا نمىشود و وجود علمى ندارد . البته مفهوم وجود در ذهن تصور مىشود ، ليكن اين مفهوم غير از واقعيت هستى و حقيقت وجود است . متن خارج به هيچ وجه تغيير مكان نمىدهد و در ذهن نمىآيد . راه علمى ما هم به خارج از طريق ماهيات ، كه مرزهاى وجودى را بيان مىكنند ، مىباشد .\r\n11 - نسبت مفهوم كلى وجود به متن وجودات خارجى نسبت يك ماهيت ( چون انسان ) به افراد خارجيش نمىباشد . نسبت ماهيت و فرد ، رابطه‌ى يك واقعيت با ذات خود مىباشد ، ولى مفهوم ذهنى وجود ، ذات وجود خارجى نمىباشد . وجود خارجى عين خارجيت است و وجود علمى و ذهنى نخواهد بود . با همين بيان ، فرق ديگر ميان مفهوم و ماهيت روشن شد كه از همان فرقى كه سابقاً در تشريح ماهيت گفتيم به دست مىآيد و آن اين كه ماهيت مفهومى است كه فرد و مصداق واقعى از خودش در خارج داشته باشد .\r\nاين دو مطلب اخير كه مربوط به تفاوت وجود با ماهيات از نظر وجود علمى و حقيقى مىشود ، ممكن است بگوييم اگر قدرى دقيق‌تر بشويم ، خواهيم ديد كه چندان هم موافق تحقيق نيست . زيرا ماهيات ذهنى هم واقعيت ماهيت را ندارند . مثلًا انسان كه در ذهن تصور مىشود ، واقعيت انسان را ندارد و به تعبير منطقى و فلسفى ، انسان به حمل اولى است و نه به حمل شايع . ( حمل شايع ، حمل يك مفهوم بر مصداق واقعى آن است كه آثار واقعى آن را هم دربردارد و اين حمل در علوم و محاورات شيوع دارد . ولى حمل اولى ، حمل مفهوم بر مفهوم است كه اثر واقعى آن را\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nندارد ، مثل انسان ، انسان است ؛ ولى حمل شايع ، مثل حسن انسان است . ) انسان ذهنى ، انسان به حمل شايع نيست ، بلكه انسان به حمل اولى است و فقط مفهوم انسان است نه واقعيت انسان . بنابراين ماهيت هم مثل وجود است كه وجود علميش از وجود واقعيش جداست . انسان ذهنى ، واقع انسان نيست . مفهوم وجود ذهنى هم واقع وجود نيست و فقط مفهوم وجود است . . .\r\nبا دقت بيش‌تر روشن مىشود كه ماهيت در خارج هم چيزى نيست و بنفسه هيچ‌گونه واقعيتى ندارد مگر به تبع وجود . در خارج هم انسان واقعى چيزى جز مرتبه‌ى خاص وجود نمىباشد . از نظر عميق فلسفى مفهوم و ماهيت بنفسه و از خود ، هيچ‌گونه حقيقت و تحققى ندارد .\r\n12 - همان‌طور كه پيش از اين هم اشاره كرديم ، بحث اصالت وجود به اين صورت عميق و گسترده ، تا آن‌جا كه ما اطلاع داريم ، در فلسفه‌هاى غربى مطرح نيست . اگزيستانسياليسم هم ( چه الحادى و چه توحيدى ) آن اصالت وجود را نمىگويد ، اصالت وجود انسان را مىگويد ، يا اصالت خصوصيات وجودى انسان را .\r\nمنظور از اصالت در مكتب مزبور ، تقدم وجود انسان بر ماهيت آن است ، نه اصالت مقابل اعتبار . ما ماهيت را اعتبارى انتزاعى مىدانيم و نه واقعى ، اما آن‌ها واقعى مىدانند ، منتها در مرتبه‌ى متأخر از وجود . البته با نظر دقيق ، ما هم براى ماهيت تحققى قائل هستيم ليكن به طور تبعى . اين كه در بسيارى عبارات معتقدين به اصالت وجود آمده كه ماهيت تحقق بالعرض و المجاز دارد و حقيقة هيچ واقعيتى ندارد صحيح نيست ، حق با مرحوم صدرالمتألهين در چندين جاى اسفار است كه وجود تبعى به تبع ماهيت دارد نه اين كه نسبت تحقق به ماهيت مجاز باشد . حقيقت هم\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nهمين است ، حسن مثلًا حقيقة انسان است . نه اين كه مجازاً انسان باشد .\r\nبرخى از دانشمندان ، « اگزيستانسيال » را زندگى انسان ترجمه كرده‌اند و نه وجود انسان . بنابراين مكتب مزبور بايد يكى از انوع مكتب اصالت زندگى ، كه مكتب افرادى چون « هانرى برگسون » و « ويليام جمز » و « جان ديوئى » مىباشد ، شمرده شود .\r\nاگزيستانسياليسم از اين نظر احياناً به اصالت زندگى تفسير شده است كه در بيانات رهبران اگزيستانسياليسم اين نكته مورد تأكيد قرار مىگيرد كه انسان در صحنه‌ى عمل و زندگى ، خود را مىسازد ، و به اصطلاح ، به خود ماهيت مىدهد ، ولى مكتب اصالت زندگى ويژگىهاى خاصى دارد كه به‌طور كامل بر كلمات سارتر و منقولات هايدگر تطبيق نمىكند . پيش از اين بدين نكته به‌طور فشرده اشاره كرديم .\r\n\r\nهستى ، حقيقتى است مشكك\r\nحقايقى كه مراتبى گوناگون دارند ، مشكك ناميده مىشوند ، در مقابل متواطى . ( مفاهيمى كه در صدق و تطبيق بر مصاديق تفاوت و اختلاف درجه ندارند . متواطى ناميده مىشوند كه از تواطؤ به معناى توافق است ) .\r\nهستى از حقايق مشكك است . توضيح مطلب اين كه ما در وجودهاى خارجى دو جور كثرت مشاهده مىكنيم :\r\n1 - كثرت‌هاى ماهوى ، مثل اين كه يك وجود ، انسان است و وجودى ديگر شير است و سومى شتر است و . . .\r\n2 - كثرت‌هاى وجودى ، مثل اين كه يكى در زمان قبل بوده و ديگرى در زمان بعد ، يك وجود علت است و ديگرى معلول و . . . اين گونه خصوصيات كه مربوط به نحوهء وجودى اشياء هستند و حكايت از\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nچگونگى تحقق يك شىء مىكنند ، به ماهيت و مفهوم مربوط نيستند و مربوط به خود وجود مىباشند .\r\nكثرت اولى مربوط به ماهيت است ، ولى دومى مربوط به خصوصيات وجودى فرد مىباشد . از اين‌جا معلوم مىشود كه در وجود ، يك نحوه‌ى كثرت مىباشد و چون سابقاً گفتيم كه وجود بسيط است و جزء ندارد ( زيرا كه غير از وجود چيزى نيست كه جزء آن شود ) . بنابراين كثرت مزبور مربوط به ذات و نفس وجود مىشود . از طرفى مىبينيم كه وجودات خارجى يك جهت وحدت هم دارند كه همه بالاخره وجود هستند . اگر اين وجودات خارجى هيچ جهت وحدت نداشتند و با يك‌ديگر مباين بودند ، امكان نداشت كه يك مفهوم مشترك و واحدى بر همه‌ى آن‌ها تطبيق شود . زيرا چگونه ممكن است كه از حقايق متباين ، كه هيچ جهت وحدتى ندارند ، يك مفهوم مشترك واحدى انتزاع شود كه همه در آن مشترك باشند .\r\nبنابراين وجود حقيقى است مشكك ، و به تعبير ديگر ، واحد و كثير و به عبارت ديگر ، كثرت در عين وحدت دارد . در عين حال كه يك حقيقت است ، در دامان خود مراتب مختلفى را جاى مىدهد . كلمه‌ى « دامان » هم شايد نارسا باشد ، بلكه در ذات خود مراتب دارد .\r\nتشكيك مزبور را تشكيك خاص مىگويند . تشكيك عام هم داريم كه مربوط به مفاهيمى است كه هر چند موارد مختلفى دارند ، ليكن مراتب مختلف ندارند ؛ يعنى اختلافات آن‌ها مربوط به مراتب خود آن‌ها نيستند .\r\nمثلًا نور خورشيد با ماه با نور تابيده خورشيد بر زمين با نورى كه در سايه‌ى آفتاب است ، همه‌ى اين‌ها با هم اختلاف دارند ؛ اختلاف در شدت و ضعف نور . ليكن منشأ اختلاف مزبور ، خود خورشيد نيست ؛ بلكه\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nپديده‌هايى كه قبول نور خورشيد كرده‌اند ، از جهت موانع پذيرش و يا نشر نور با يك ديگر مختلف بوده‌اند و اگر اين همه موانع از سر راه برداشته شود ، همه‌ى اختلاف‌ها هم برداشته مىشود و فقط يك نور خورشيد ، بدون اختلاف ، باقى مىماند .\r\n چندين هزار خانه و يك نور بيش نيست * اين اختلاف از در و ديوار آمده \r\nولى در حقيقت وجود اين طور نيست ، بلكه اختلاف هم از ذات خودش پديد آمده است . براى روشن شدن بيش‌تر مىتوان از شدت و ضعف لامپ‌هاى برق مثال آورد : لامپ‌هاى برق با هم اختلاف نور دارند ، و منشأ اختلاف هم شدت و ضعف نور است . ( البته مثلى است براى وجود ، و فقط براى نزديك كردن مطلب ، و گرنه با وجود فرق دارد . اختلاف نور لامپ‌ها در حقيقت مربوط به عوامل خارج از حقيقت نور است ) .\r\nدر مقابل نظريه‌ى مزبور كه نظريه‌ى « وحدت در كثرت و كثرت در عين وحدت » خوانده مىشود ، دو نظريه‌ى ديگر نيز قرار دارد : 1 - نظريه‌ى عرفا كه فقط معتقد به وحدت وجود هستند . 2 - نظريه تباين و كثرت كه به حكماى مشّاء نسبت داده‌اند .\r\nعرفا ماهيات را اعتبارى مىدانند و به وجود اصالت مىدهند ، ليكن جهان هستى را يك هستى و واحد من جميع الجهات مىدانند .\r\nالبته در روش فكرى عرفانى ، همان‌طور كه پيش از اين گفتيم ، استدلال عقلى مفهومى ندارد و\r\n پاى استدلاليان چوبين بود * پاى چوبين سخت بىتمكين بود \r\nليكن براى مقابله با استدلال‌هاى فلاسفه ، گاه دليل‌هايى ذكر مىكنند و از جمله در اين مورد گفته‌اند : « همان‌طور كه خود فلاسفه مىگويند ، وجود ،\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nموجود بالذات است ؛ يعنى وجود ، هستى خود را از ديگرى نگرفته است و بنابراين وجود براى وجود ذاتى است ، يعنى ضرورت دارد ، پس وجود ضرورى الوجود است و مساوى است با ضرورت و وجوب . و از آن جا كه ضرورت و وجوب بدون وحدت كامل ميسر نيست ، لذا در مركبات ضرورت و وجوب نيست و به همين جهت هم گفته‌اند كه خداوند بسيط است و مركب نيست . زيرا تركيب مساوى با احتياج اجزا به يك‌ديگر است . با دريافت مقدمات مزبور به‌خوبى روشن مىشود كه وجود مساوى با وحدت من جميع الجهات و كامل است . و نيز از بيان مزبور نتيجه گرفته مىشود كه وجود همان خداست و خدا همان وجود است . زيرا همان است كه واجب و ضرورى و بسيط و غنى است و همه‌ى صفات كمال را هم در بر دارد » .\r\nولى استدلال مزبور صحيح نيست . زيرا وجود به معناى حقيقت گسترده‌ى وجود ، كه همه‌ى وجودها را در بردارد ، مساوى با وجوب و ضرورت نيست ؛ بلكه يكى از مصاديق مفهوم وجود ، كه عالىترين مرتبه‌ى وجود است ، مساوى با وجوب مىباشد كه همان مرتبه‌ى خداوندى است . به تعبير ديگر ، درست است كه وجود مساوى با وجوب و ضرورت است ، ليكن به طور طبيعت يا مهمل ، نه هر وجود . يعنى حقيقت وجود ، وجود را از خارج خود نگرفته است ، بلكه از خود دارد . خداوند كه عالىترين مرتبه‌ى وجود است ، بنفسه موجود مىباشد و ديگر مراتب وجود هم ، وجود خود را از خداوند دارند كه وجود است . بنابراين هيچ وجودى وجودش را از خارج وجود نگرفته است .\r\nاين استدلال ، كه از آن عرفاست ، موجب سرگشتگى و تحير عده زيادى شده و تصور كرده‌اند كه طبق مبانى عقلى و با روش شهودى ، وجود يكى است و لابد همه‌اش هم خدا .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nدر جهت وحدت و يكى بودن وجود هم بايد گفت كه درست است كه وجود يكى است ، ولى اين يكى بودن را معنا كنيد . يكى بودن عددى را مىگوييد كه يك عدد و يك شماره و يك واحد حقيقى است ، يا وحدت نوعى و سنخى . يعنى همه‌ى موجودات از يك سنخ هستند ، يعنى همه در اصل وجود مشتركند . مسلماً اين يك وحدت نوعى و سنخى است ، نه وحدت عددى ، تا بگوييم پس همه‌ى جهان يك واحد عددى خاص و جزئى است و واجب و همان هم خداست . بالعيان مىبينيم كه وجودها از هم جدا هستند .\r\nبه نظر مىرسد كه شايد همين استدلال عرفا و چيزهايى شبيه آن موجب شده كه افرادى چون شيخ اشراق بگويند كه اساساً وجود اصالتى ندارد و اعتبارى است ، و فقط ماهيت است كه اصالت دارد و مفاهيم و ماهيات هم وحدت ندارد و كاملًا با يك‌ديگر متباين مىباشند . و باز همين دلايل موجب شده كه عده‌اى بگويند هر چند وجود ، حقيقت و اصالت دارد ، ليكن وجودها با يك‌ديگر متباين هستند و هيچ جهت وحدتى ندارند . ليكن نبايد به صرف درگيرى با يك اشكال ، موضع قوى يك واقعيت فلسفى را رها نمود . بايد ابتدا حقيقت را فهميد و دريافت كرد و آنگاه موانع را ، اگر توانستيم ، از پيش برداريم و اگر نتوانستيم اقرار به عجز علمى خويش كنيم . نه اين كه از مطلب دريافت شده‌ى خويش به خاطر موانع و مشكلات ذهنى ديگر دست برداريم .\r\nدر نظريه‌ى تباين و كثرت وجودات كه به حكماى مشّاء نسبت داده شده است وجود امرى واقعى دانسته شده است ، ليكن جهان را يك وجود ( عددى يا نوعى ) نمىدانند ؛ بلكه وجودات متباين مىدانند . زيرا ماهيات ، كه در ذهن ما تصور مىشوند و منطبق بر وجودات خارجى هستند ، با\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nيك‌ديگر اختلاف و تباين دارند و اين اختلاف نمايشگر اختلاف وجودات است . پس وجودات با هم تخالف دارند و چون ، همان‌طور كه همه‌ى فلاسفه گفته‌اند ، وجود امرى بسيط است ، بنابراين وجودات به تمام جهات با هم مخالفند و با هم تباين كلى دارند .\r\nگرچه مىگويند حكماى مشاء اين طور گفته‌اند ، ليكن اين نسبت را نمىتوان تأييد كرد . زيرا بسيارى از حكماى مشّاء اساساً وجود را اعتبارى مىدانند ، و حتى خود ابن سينا اصالت الوجودى به شمار نمىآيد ، و اساساً اين بحث و بحث اصالت وجود به اين صورت ، سابقه‌ى تاريخى چندانى ندارد . به هر حال استدلال اين عده به هيچ وجه درست نيست ، زيرا هر چند ماهيات با يك‌ديگر تباين دارند ، ليكن ماهيات نمايانگر مرزهاى وجودى اشياء هستند و البته مرزهاى وجود از يك‌ديگر جداست و مباين مىباشند و اصل وجود ( منهاى خصوصيت درجه و مرتبه ) واحد است و همه‌ى وجودات را دربردارد .\r\nبه اين‌ها نيز بايد گفت مطلبى را كه با وجدان خود دريافت مىكنيد ، چگونه به خاطر يك استدلال مختصر عقلى و بدون زحمت تحقيق بيش‌تر از آن دست برمىداريد . اين است كه در اصول عمومى روش تعلم گفته‌ايم كه يكى از اصول مزبور ، اصل تقدم علم حضورى بر حصولى است . « 1 » و منظور اين است كه مطلبى را كه بالوجدان درك كرده‌ايم ، نبايد در برابر يك استدلال ظاهراً عقلى از دست داد ، بلكه بايد بيش‌تر دقت نمود و اشكال دليل مزبور را كشف كرد . ( منظور از علم حضورى در اين‌جا همان دريافت و ادراك احساسى يك مطلب است ، نه به اصطلاح معمولى علم حضورى ) .\r\n\r\n\r\n","description":"","footnote":"\r\n( 1 ) - / ر . ك : المنطق المقارن ، ص 163\r\n","page_name":" 108 ","page_number":108},
  {"content":"\r\n\r\nما خود مىبينيم كه همه وجودات خارجى را مفهوم وجود شامل مىشود و اين خود بهترين گواه بر يك نوع وحدت آن‌ها مىباشد . وجود ، واحد است ، هرچند مراتبش كثرت و تباين دارند كه مراتب وجود هم از خود وجود و در خود آن مىباشند . و همين است معناى وحدت در كثرت و كثرت در عين وحدت .\r\nاين ، تناقض نيست ، واقعيت است . ممكن است يك معنى و حتى يك حقيقت طورى باشد كه در عين وحدت ، كثرت داشته باشد و كثرتش هم در خودش و از خودش باشد . مفهوم عدد اين طور است : در عين اين كه يك مفهوم است و بر همه‌ى مراتب غير متناهى اعداد صدق مىكند ، مراتب آن بسيار متكثرند و منشأ اين كثرت‌ها هم خود عدد است . تفاوت هزار با صد در خود عدد است و صد با ده نيز همين‌طور و . . . همچنين حركت بدين گونه است ( كه يك حقيقت و واقعيت هم مىباشد و نه صرف يك مفهوم . ) حركت ، تند و كند مىشود و منشأ تندى و كندى نيز خود حركت است . نور قوى و ضعيف نيز همين‌طور است .\r\nاز طرفى ، اگر وجودات با يك‌ديگر به طور كلى مباين هستند ، پس چطور يك مفهوم واحد از همه‌ى آن‌ها انتزاع مىشود . ما مفهوم وجود را به طور يك مفهوم واحد از همه‌ى وجودات انتزاع كرده و بر همه‌ى آن‌ها تطبيق مىكنيم . از طرف ديگر ، ما وجودات را از جهاتى دسته‌بندى مىكنيم و هر گروهى را تحت يك مفهوم و ماهيت ذكر مىكنيم و از همين جاست كه ده رشته مهيات ( مقولات عشر ) به دست مىآيد . اگر وجودات كاملًا مباين بودند و هيچ وحدتى نداشتند امكان تجمع آن‌ها زير يك عنوان و يك ماهيت ذاتى امكان نداشت . و نيز اگر هيچ گونه جهت وحدتى ميان وجودات نبود بيگانگى كاملى ميانشان حكم‌فرما بود ، با اين كه ما\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nارتباط ميان آن‌ها را دريافت مىكنيم و مىدانيم كه برخى از وجودات با برخى ديگر رابطه دارند كه اين رابطه را با برخى ديگر ندارند ، رابطه‌ى علت و معلول ميان دو وجود اين چنينى ، در ميان وجوداتى ، كه اين گونه رابطه ندارند ، وجود ندارد .\r\nبحث تشكيك مزبور فوايدى دربردارد و نتايجى مىدهد : از جمله اين كه 1 - فهميديم كه امتياز وجودات از يك‌ديگر مربوط به خود وجود است .\r\n2 - تفاوت وجود ما با پيامبر و با هر وجود ديگر در مراتب و خصوصيات وجودى است . در اصل وجود همه با هم شراكت و پيوند دارند و از اين جهت به هم نزديك هستند و اين همان جهت وحدتشان مىباشد و در خصوصيات مراتب وجود از هم فاصله دارند ؛ فاصله‌اى كه تا بىنهايت پيش مىرود . 3 - در اين امتداد دو مرز قوى و ضعيف وجود دارد . در مرز قوت ، ذات كامل واجب الوجود قرار دارد كه علت همه‌ى وجودات ديگر است ، و در مرز ضعيف ، وجود بسيار ضعيف هيولا و ماده‌ى عالم طبيعت قرار دارد كه چيزى جز قدرت و قوه‌ى پذيرش نيست . ( ماده‌ى فيزيكى ، يعنى ذرات جسم را نمىگويم ، بلكه ماده‌ى فلسفى ، يعنى قوه‌ى پذيرش رشد و كمال و صورت‌هاى ذاتى مراحل مختلف وجودى را مىگويم كه در بحث ماده و صورت بايد بررسى شود ) .\r\nمراتب مختلف وجود را مطلق و مقيد نيز مىگويند . مطلق ، وجودى است كه هيچ‌گونه قيد و حدّى ندارد كه فقط خداوند تبارك و تعالى چنين است كه هيچ گونه محدوديتى ندارد : نه محدوديت مكانى كه بتوانيم همچون اشاره به نقطه‌اى خاص به او اشاره كنيم و يا بالا و پايين چيزى قرارش دهيم ، و نه محدوديتى كه بتوانيم به عدد و شماره‌اش درآوريم .\r\n« كسى كه به او اشاره كند - اشاره‌ى ظاهرى او را محدود كرده است و كسى\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nكه او را محدود كند ، او را به شماره و عدد مقيد نموده است . كسى كه بگويد : او در چيست ؟ همانا او را در ضمن چيزى به بند كشيده و كسى كه بگويد : او بر چيست ؟ همانا جايى را از او خالى كرده است » . « 1 »\r\nو مقيد وجودى است كه محدوديتى دارد ، كه جز خداوند ، همه‌ى وجودات ديگر اين طور هستند ؛ هرچند محدوديت‌ها شدت و ضعف دارند و يكى محدودتر از ديگرى مىشود . وجودى كه محدوديت كمترى از ديگرى دارد ، به اضافه و نسبت به آن ديگرى مطلق خوانده مىشود .\r\nالبته مطلق نسبى نه مطلق مطلق . مثلًا ما نسبت به اولياى خدا مقيد هستيم و آن‌ها مطلق . ولى مطلق مطلق ، فقط خداوند است .\r\nاشراقيون ، وجودات مطلق و مقيد را كلى و جزئى مىخوانند . ( و اين غير از اصطلاح كلى و جزئى بحث مفاهيم علم منطق است ) . بلكه كلى يعنى وسيع و مطلق .\r\nمحدوديت هر وجود ، تعبير ديگرى از فقدان و نقص است و خداوند كه محدوديت ندارد ، يعنى فقدان و نقص ندارد . « 2 » و واجد همه‌ى كمالات است .\r\nيكى ديگر از نتايج بحث تشكيك وجود ، فهم معناى وحدت وجود است . عده‌اى از اهل تصوف « 3 » خيال كرده‌اند « وحدت وجود يعنى يك موجود در جهان داريم و آن هم خداست و ما همه اوييم : « انا الحق » !\r\nاما اين معنى ، وحدت موجود است و نه وحدت وجود . وحدت وجود به معناى واقعى فلسفى اين است كه هستى ، يك حقيقت واحدى است كه\r\n\r\n\r\n","description":"","footnote":"\r\n( 1 ) - / من اشار اليه فقد حدّه و من حدّه فقد عدّه و من قال فيم فقد ضمّته و من قال على م فقد اخلى منه . نهج البلاغه ، خطبه‌ى اول\r\n( 2 ) - / « يا فاقد كل مفقود » در دعاهاى ماه رجب به همين معناست\r\n( 3 ) - / به تعبير مرحوم آية اللَّه آقا شيخ محمّد تقى آملى رحمه الله ، « جهلة الصوفيه »\r\n","page_name":" 111 ","page_number":111},
  {"content":"\r\n\r\nهمه‌ى مراتبش در خودش نهفته است . علت و معلول و حادث و قديم و ممكن و واجب و شديد و ضعيف همه در اصل وجود مشتركند . نه خداوند عدم است و نه انسان و نه درخت و نه چيزهاى ديگر . هيچ يك عدم نيستند . همه وجودند و مفاهيم و ماهيات هم از خصوصيات وجودى آن‌ها انتزاع مىشوند . هرچند يك مرتبه‌ى هستى ، منشأ و علت ايجاد همه‌ى مراتب ديگر مىباشد ، و خالق همه‌ى آن‌هاست ، و آن‌ها همه تجليات او مىباشند ، ليكن به هر حال علت ، معلول را وجود و هستى مىدهد و نه اين كه مفهوم مىدهد پس معلول هم ، وجود است ، و همگى در حقيقت وجود مشتركند .\r\nآرى وحدت موجود هم يك معناى صحيحى دارد و آن اين است كه فقط يك موجود است كه استقلال و اصالت دارد و به اصطلاح « وجود من نفسه وبنفسه » است و آن « اللَّه » مىباشد و ديگران همه ظلّ او هستند و در كنف رحمت او به وجود آمده و تحقق يافته‌اند . و اين معنى ، هيچ‌گاه معنى « اناالحق » نمىدهد . معناى صحيح وحدت موجود ، يعنى ديگران در ذات خود عدمند ، نه اين كه ديگران ، خدا هستند .\r\nاگر گوينده‌ى « انا الحق » آدم با سوادى باشد ، بايد به يكى از دو گونه‌ى زير سخن او را توجيه كنيم : 1 - مىخواهد بگويد من تجلى خداوند هستم ، و همه‌ى مخلوقات ديگر نيز تجليات او هستند . چون هر كسى غير از وجود چيزى نيست و منشأ همه‌ى وجودات هم خداوند است و همه‌ى اشياى ديگر تجليات او هستند . 2 - در حالت عشق و جذبه‌ى الهى خود را چنان در حالت جذبه‌ى وصل مىبيند كه از محبوب جدا نمىبيند كه در عشق يك حالت هجران است و يك حالت وصل . و در حالت وصل خود را كاملًا به محبوب نزديك مىبيند و در جذبه كامل خود را با محبوب يكى\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nمىبيند . « 1 » و گرنه از ديد تعقلى ( و نه احساسى ) « انا الحق » معناى صحيح ديگرى نمىتواند داشته باشد . « 2 »\r\nسومين نتيجه‌ى بحث تشكيك وجود اين است كه بنا بر اصالت وجود و تشكيك وجود به‌خوبى معلوم مىشود كه همه‌ى جهان از يك حقيقت است و آن هم حقيقت هستى است . همه با يك‌ديگر آشنا هستند و بيگانگى وجود ندارد . روابط بر اساس يك ديد عميق فلسفى نظير روابط ميان يك خانواده مىباشد . ( البته اين مثالى است براى تقريب به ذهن ) .\r\nبايد در حق ديگران دعا كرد و بايد به كمك ديگران شتافت و تعاون لازم است و حتى رسيدگى به حيوانات و رعايت آن‌ها لازم است ، و ديگر دستورات اجتماعى ، تنها يك قرارداد اجتماعى يا دستور ( و فقط دستور ) مذهبى نيست ، بلكه يك زيربناى فلسفى جهانى است و نه حتى بر اساس خويشاوندى انسان با هم و خلقت از يك پدر و مادر ، بلكه يك خويشاوندى جهانى . انسان و حيوان و نبات و جماد ، همه در يك حقيقت هستى جاى دارند و از بالاترين مرتبه‌اش كه ذات خداوندى است به وجود آمده‌اند . در اين فلسفه ، انسان تنها نيست كه درباره‌اش بگوييم : « او به پيراونش نگريست ، آنجا هيچ چيز جز خودش نديد . نخست فرياد برآورد\r\n\r\n\r\n","description":"","footnote":"\r\n( 1 ) - / معناى فنا كه عرفا مىگويند همين است ، و منظور فناى اراده است و اين كه به معناى فناىوجودى گرفته مىشود از اين جهت است كه شخصيت هر موجود به اراده و اختيار و منش او بستگى دارد و چون در برابر ديگرى اراده‌ى خود را ناديده مىگيرد گويا مىشود او . و اين معنى مكرراً در متون مذهبى و ادبى آمده است . و لذا از ناله‌ى عاشق و اصل تعجب مىشود :\r\nبلبلى برگ گلى خوشرنگ در منقار داشت واندر آن برگ و نوا خوش ناله‌هايى زار داشت\r\nگفتمش در عين وصل اين ناله و فرياد چيست ؟ گفت ما را جلوه‌ى معشوق بر اين كار داشت\r\n( 2 ) - / البته درباره‌ى برخى از عرفاى مبارز ممكن است احتمال داد كه منظورشان در مقابل خليفه‌ى حاكم جابر ، يك معناى سياسى اجتماعى باشد . يعنى من بر حق هستم و نه حاكم . اين احتمال هرچند به نظر بعيد مىرسد ، ولى نويسنده‌ى كتاب خط سوم گفته است و شايد هم . . . ؟\r\n","page_name":" 113 ","page_number":113},
  {"content":"\r\n\r\nمن هستم . . . آنگاه هراسيد . زيرا انسان مىهراسد ، هنگامى كه تنهاست » « 1 » .\r\nدر اين فلسفه تنفر و جدايى و هراس و ارتزاق جاهلانه از « لش مرده‌ى طبيعت » نيست . در اين فلسفه ، رابطه‌ى اساسى و اصلى ميان وجودات بر اساس آشنايى و صلح و رحمت است . غضب و جنگ تنها براى جلوگيرى از انحراف و كنار رفتن از مسير صحيح است . « سبقت رحمته غضبه » .\r\nرحمت حق بر غضبش تقدم دارد . يعنى غضب ، در ضرورت و براى برگشت به رحمت است .\r\nبنا بر مسأله‌ى تشكيك وجود ، انسان فطرتاً با خالق خود ارتباط دارد و هرچند از نظر مرتبه‌ى وجودى مقايسه‌اى ميانشان نيست ، ولى در حقيقتِ هستى هر دو واردند ، هر دو وجود و هستى هستند ، گرچه يك مرتبه‌ى اين حقيقت ، علت مراتب ديگر است . اين‌جا سخن از لغت « فطرت » نيست ، تا بگوييم فطرت به معناى خلقت هست يا نيست « 2 » ، سخن از يك واقعيت است : ارتباط واقعى ميان همه‌ى موجودات جهان هستى .\r\nمراتب معلولى وجودات ، همه تجليات مرتبه‌ى اعلى و علت مىباشند و به اين جهت همه‌ى مراتب هستى به جهت اين ارتباط احترام دارند .\r\nاساساً مراتب معلولى همگى اسماء مختلف مرتبه‌ى علت مىباشند كه همچون اسمهاى قراردادى معمول ، كه دلالت بر اشياء و افراد مىكنند ، دلالت بر علت ايجادى خود مىكنند ، آن هم دلالتى بسيار برتر از دلالت يك لفظ ! اين است كه مرحوم سبزوارى مىگويد : « احترام اسماء نوشته‌اى\r\n\r\n\r\n","description":"","footnote":"\r\n( 1 ) - / بريهاد ارانياكااو پانيشاد . جمله‌ى مزبور زير بناى فلسفى اگزيستانسياليسم ( نوع الحاديش ) است\r\n( 2 ) - / به كتاب خدا در نهج‌البلاغه ، به قلم مؤلف رجوع كنيد\r\n","page_name":" 114 ","page_number":114},
  {"content":"\r\n\r\nخداوند واجب است ، چه رسد به اسماء تكوينى او » « 1 » .\r\n\r\nتكرار تجلى\r\nنظر به اين كه وجود عين تحقق ، و خود عينيت خارجى است ، بنابراين مرتبه‌ى هر وجودى همان مرحله‌ى تحققى است كه دارد و اگر يك وجود پايان پذيرفت ، ديگر تكرار و برگشت نخواهد داشت . زيرا برگشت كامل و دقيق آن محال است .\r\nتوضيح اين كه متن عينيّت يك وجود خاص همان است كه در ظرف و شرايط خاصى بوده است و همين كه آن مرتبه تحقق و آن شرايط زمانى و مكانى و ساير خصوصيات پايان پذيرفت ، ديگر برگرداندن آن‌ها ، يعنى آوردن عين همان زمان گذشته و هويت وجودى نهفته در آن ، محال است .\r\nعرفا از اين مسأله چنين تعبير مىكنند : لا تكرار فى التجلى . يعنى تجلى تكرار ندارد . و در فلسفه همان اصطلاح : وجود تكرار ندارد ، و يا شىء معدوم دوباره عود نمىكند ، را به كار مىبرند .\r\nممكن است تصور شود كه پس معاد كه از مسائل اصولى اديان است ، چطور مىشود ؟ بايد توجه كرد كه مسأله‌ى معاد برگرداندن يك شىء معدوم نيست و اساساً مرگ عدم نيست و طبق روايات دينى و مبانى فلسفى فقط يك انتقال از يك منزل به منزل ديگر است .\r\n\r\nموجود معدوم نمىشود\r\nبنا به آن‌چه در مورد تشخص و هويت گفتيم كه در وجود ، تكرار تصور نمىشود ، معلوم مىشود كه : 1 - وجود دوباره موجود نمىشود و 2 - موجود معدوم نمىشود و 3 - معدوم هم موجود نمىشود .\r\nممكن است تصور شود كه نظريه لاوازيه نيز همين مطلب فلسفى است كه مىگفته است : « هيچ چيز معدوم نمىشود » ، ولى اين تصور صحيح\r\n\r\n\r\n","description":"","footnote":"\r\n( 1 ) - / شرح عربى نويسنده بر منظومه‌ى سبزوارى ، ص 81 ، چاپ پنجم\r\n","page_name":" 115 ","page_number":115},
  {"content":"\r\n\r\nنيست . منظور لاوازيه اين بوده كه هر موجود ، هرچند تغيير صورت بدهد ، ولى ماده‌اش باقى است و به صورت‌هاى ديگر تجلى مىكند . مثلًا انسان مىميرد و خاك مىشود و خاك جزو نبات و يا ساختمان مىشود و همين‌طور . . .\r\nولى سخن ما اين است كه موجود به همان وضعى كه دارد ( همان ماده و صورت مخصوص ) و با همان هويت خاص و شرايط خاص خود هرگز در آن ظرفى كه بوده است ، معدوم نيست و از آن ظرف خاص جدا نخواهد بود . وجود فلان شخص در ظرف وجودى خود همواره تحقق دارد ، موساى پيامبر در ظرف مثلًا دو هزار و پانصد سال پيش تحقق دارد ، و عيسى در يك هزار و نهصد سال قبل ( مثلًا ) و حادثه‌ى كربلا در يك هزار و چهار صد سال پيش و همين‌طور همه‌ى وجودات انسانى و غيره ، همگى در ظرف خودشان تحقق دارند ، به طورى كه اگر به فرض محال دور زمانه به همان وضع برگردد آن‌ها در ظرف خودشان تحقق دارند و خلاصه اين كه كندن يك موجود از ظرف وجودى خود امكان ندارد .\r\n\r\nوجود استقلالى و غير استقلالى\r\nوجودات را از جهت استقلال و وابستگى چهار قسم كرده‌اند :\r\n1 - وجود بنفسه : وجودى كه هستيش از خودش است و علتى خارج از خود ندارد و به وسيله‌ى چيز ديگرى تحقق نيافته است و اين فقط وجود خداوند مىباشد .\r\n2 - وجود لنفسه بغيره : وجودى كه هستيش از خودش نيست و از ديگرى گرفته شده است ، ليكن وجود را براى خود گرفته است و صفت ديگران نبوده و به اصطلاح ناعتى و وصفى نيست . مانند همه‌ى جهان مخلوقات ، غير از عوارض .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n3 - وجود فى نفسه لغيره : وجودى كه جنبه‌ى ناعتى دارد و هستيش به عنوان صفت براى وجودهاى ديگر به كار مىرود ، ولى در حد خودش چيزى است . همه‌ى عوارض اين طور هستند . مثلًا سفيدى در عين اين كه در حد خود چيزى است و وجودش فى نفسه است ، ليكن لنفسه نيست ، بلكه لغيره مىباشد . يعنى سفيدى براى خودش در خارج يك وجود جداى از اشياء ندارد ، بلكه خاصيّت وجوديش توصيف اشياى ديگر است . براى اين است كه ديوار يا كاغذ را سفيد كند و سياهى را از آن‌ها بزدايد . يعنى وجود نعتى و وصفى دارد . محقق داماد رحمه الله و شاگردش صدرالمتألهين اين را وجود رابطى نام داده‌اند .\r\n4 - وجود فى غيره : وجودى كه هيچ‌گونه استقلالى حتى مفهومى نداشته و براى خود حدى ندارد ، بلكه فانى و مندك در چيزهاى ديگر است . مانند وجود نسبت‌ها و اضافات . مثلًا وقتى مىگوييم : حسن ايستاده است ، غير از حسن و صفت ايستادن ( كه وجود رابطى است ) چيز ديگرى هم داريم و آن نسبت ميان اين دو است . يعنى ايستادن كار حسن است . اين نسبت را وجود فى غيره مىگويند ، زيرا جدا از وجود طرفين نمىباشد . اساساً اگر مستقل و جدا از طرفين يك وجود مستقلى داشته باشد ، خودش چيز سومى مىشود و چون سه چيز مستقل و بىارتباط به هم مىشوند ، نياز به دو وجود ارتباطى ديگر داريم تا آن سه را به هم ربط دهند ، و اگر آن دو هم مستقل باشند و در حقيقت پنج وجود مستقل و جدا داشته باشيم ، نياز به وجودهاى ارتباطى ديگرى داريم كه آن‌ها را به هم ربط دهند . بنابراين اگر وجود نسبت مانند ديگر وجودات فى نفسه و در حد خود و جدا از طرفين باشد ، بىنهايت وجودهاى جدا از هم در يك قضيه پيدا خواهد شد . و همين‌طور اضافات و انتزاعات خارجى . مثلًا غير از سقف اتاق و ما كه در\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nزير آن نشسته‌ايم ، چيز ديگرى به نام فوقيّت و تحتيّت در خارج نداريم ، ولى واقعاً ما زير اين سقف هستيم و سقف بالاى ماست .\r\nاز نظر دقيق فلسفى همه‌ى وجودات امكانى ، مثل وجود نسبت و اضافه ، مىباشند و متعلق و وابسته به واجب الوجود هستند كه عين الربط به او هستند ، و هيچ‌گونه استقلال نداشته و فناى در حق دارند و همين فنا هم سرمايه‌ى تكامل آن‌هاست كه اگر به اين فنا توجه كنند و به لوازم آن عمل كنند ، به وجود مستقل حق نزديك‌تر مىشوند و از عظمت آن بهره‌مندتر مىگردند . و با فناى در ذات حق ، بقا و ابديّت مىيابند ، همان‌طور كه قرآن كريم فرموده است كه : « هل شىء هالك إلّاوجهه » هرچه وجهه‌ى الهى دارد برقرار است .\r\nاز آن‌چه درباره وجود رابط گفته شد ، معلوم مىشود كه :\r\n1 - در قضايايى كه غير از عمل ذهن ، يك نسبت واقعى ميان موضوع و محمول در كار نيست ، وجود رابط هم در واقع آن‌ها نخواهد بود . مانند قضاياى هليات بسيطه « 1 » . در اين گونه قضايا ، گرچه در عمل ذهن غير از تصور موضوع و محمول ، نسبت هم تحقق دارد ، ليكن در متن واقع چيزى جز موضوع وجود ندارند . فقط انسان است نه انسان و چيز ديگرى ، و رابطه‌اى ميان آن دو .\r\n2 - در قضايايى كه مشتمل بر حمل اولى است نيز نسبت و وجود رابط نمىباشد . قبلًا توضيح بدهيم كه از جهتى حمل در قضايا بر دو قسم است :\r\nحمل اولى و حمل شايع صناعى . اول حمل مفهوم بر خودش يا بر اجزاى\r\n\r\n\r\n","description":"","footnote":"\r\n( 1 ) - / هليات بسيطه قضايائى هستند كه درباره‌ى وجود يك شىء صحبت مىكنند . مانند انسان وجوددارد . در مقابل هليات مركبه و آن‌ها قضايائى هستند كه درباره‌ى وجود چيزى براى چيز ديگرى سخن مىگويند . مانند انسان متمدن است كه تمدن را براى انسان ثابت مىكند . در « هل بسيط » - مثلًا - از وجود انسان صحبت مىشود و در « هل مركب » از وجود - مثلًا تمدن ، براى انسان\r\n","page_name":" 118 ","page_number":118},
  {"content":"\r\n\r\nخودش مىباشد . مثل انسان ، انسان است . ( كه در موارد خاصى به كار مىرود . ) يا انسان ، حيوان است . به اين حمل ، از آن جهت حمل اولى و ذاتى گفته مىشود كه محمول در ذات موضوع نهفته است و با همان نظر اولى از آن استخراج مىشود .\r\nحمل شايع صناعى ، حمل يك مفهوم بر يك شىء ديگر است . و آن دو فقط در وجود خارجى با هم هستند نه در معنى و مفهوم . مثل انسان ، نويسنده است يا حسن ، ايستاده است كه موضوع و محمول در اين‌گونه قضايا يك مفهوم واحدى نيستند و فقط اتحاد وجودى دارند . اين گونه قضايا ، شايع‌ترين قضاياى مكالمات روزمرّه و نيز در علوم هستند و به همين جهت شايع صناعى خوانده مىشوند . يعنى در صناعات ( علوم ) رواج دارند .\r\nبه هر حال در قسم اول ، يعنى حمل اولى ذاتى ، هرچند از نظر عمل ذهنى ، نسبت و روابط هست ، ليكن از نظر واقع و در متن عينيت ، غير از موضوع چيزى نيست كه به خاطر تعددشان نياز به رابطه‌اى داشته باشند .\r\nدر مثال ديوار سفيد است ، غير از ديوار و سفيدى ، مطلب سومى هست و آن اين كه اين سفيدى مربوط به ديوار است . ليكن در مثال انسان انسان است ، فقط مىخواهيم بگوييم يك چيز مثل انسان ، خودش ، خودش‌است .\r\n3 - هم‌چنين معلوم شد كه در قضايايى هم كه محمول آن‌ها عدم است ، هرچند در عمل ذهنى نسبت هست ، ولى در واقع خارجى نسبت و رابطه‌اى نمىباشد . زيرا عدم چيزى نيست تا تحقق يابد و براى يك چيزى توصيف باشد و به اصطلاح وجود نعتى آن بشود و براى ارتباطش به آن ، نسبت و رابطه‌اى واقعى بخواهد . مثل حسن معدوم است كه در حقيقت مىخواهيم بگوييم حسن نيست .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n4 - و نيز معلوم شد كه قضاياى سلبى - حتى اگر محمول آن‌ها عدم نباشد - هم همين‌طور هستند . مثل تقى وجود ندارد يا حسن نويسنده نيست كه مىخواهيم بگوييم نسبت و رابطه‌اى واقعى ميان موضوع و محمول وجود ندارد .\r\nآن‌چه درباره‌ى نفى نسبت و رابطه در قضاياى مزبور گفتيم ، از ديد فلسفى بود كه سخن از واقعيات عينى است . ولى از ديد منطقى ، كه بحث در اعمال ذهن مىكند ، همه‌ى قضاياى مزبور نسبت و رابطه دارند . زيرا ذهن در تمام موارد قضايا بايد موضوع و محمول را تصور كند و آن‌ها را با هم بسنجد و سپس حكم كند .\r\nاز اين‌جا به خوبى معلوم مىشود كه ديد فلسفى با ديد منطقى فرق دارد ؛ چنان كه اين دو ديد با ديد عالم اصولى فرق مىكند .\r\n\r\nعدم\r\nاز آنچه تا كنون درباره‌ى وجود گفتيم ، وضع عدم روشن مىشود . عدم ، تحقق خارجى ندارد ، مگر به طور نسبى و اضافى . مثلًا مىگوييم انسان كمالات فرشته را بالذات ندارد و كمالات فرشته در انسان معدوم است . يا حسن در صد سال پيش نبوده است . و به دنبال تصور اين گونه مطالب ، عدم را اعتبار مىدهيم . عدم كمال فرشته را در انسان مىبينيم و عدم حسن را در ظرف صد سال پيش . به وسيله‌ى همين اعتبار تبعى و نسبى ، عدم‌ها را از يك‌ديگر امتياز مىدهيم و فى المثل نابينايى را از ناشنوايى جدا مىكنيم . يعنى به اعتبار جدايى شنوايى از بينايى ، و گرنه « عدم » از عدم ديگر امتيازى ندارد . در عالم عدم چيزى نيست تا جدائى آن از چيز ديگر مطرح شود . و چون عدم چيزى نيست ، نمىتواند موضوع كلام و قضيه نيز\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nواقع شود و اگر احياناً از عدم خبر مىدهيم و مثلًا مىگوييم عدم نمىتواند موضوع قضيه واقع شود ، عدم را در ذهن تصور مىكنيم و با همين تصور وجودش مىدهيم كه البته ديگر عدم نخواهد بود ؛ منتها به وسيله‌ى اين مفهوم تصورى عدم ( كه وجود شده است ) حكمى را براى عدم‌هاى حقيقى ثابت مىكنيم و آن اين است كه عدم ، موضوع قضيه نمىشود . اين را مىگويند عدم به حمل اولى و بالذات كه بالعرض و به نظر ثانوى وجود شده است .\r\n\r\nاز كجا تا به‌كجا\r\nبحث در حقيقت وجود و دريافت مسائل آن و تفكيك كامل آن از مفاهيم و ماهيات از مسائل دقيق فلسفه است و قبلًا گفتيم كه صدرالمتألهين درباره‌ى ابن سينا گفته است اين شيخ بزرگ با اين‌كه در مشاغل دنيوى خيلى وارد نشد و بدين جهت از مسائل عقلى دور نبود ، ولى هر وقت كه از مفاهيم و ماهيات بيرون آمده و به مسائل مربوط به وجود مىرسد ، ذهنش كند مىشود و از درك مسائل عاجز مىماند .\r\nمسائل وجود از اول به اين گستردگى كنونى نبوده است . در رساله‌ى ماوراء الطبيعه ارسطو ( رساله‌ى الحروف ) تنها مسأله‌اى كه مربوط به وجود است ، مسأله‌ى اشتراك لفظى يا معنوى وجود است . بعدها فارابى در فلسفه اسلامى ، بحث جدايى و غيريت وجود و ماهيّت را مطرح مىكند و سپس اين بحث در برابر نظريه‌ى متكلمين ، كه معتقد به عينيت وجود و ماهيّت بوده‌اند ، به طور مبسوط در كتاب‌ها آمد . نظريه‌ى عينيّت را به ابوالحسن اشعرى و ابوالحسين بصرى نسبت داده‌اند .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nبحث جدايى و به تعبير ديگر زيادت وجود بر ماهيّت « 1 » ، تدريجاً منجر به عنوان كردن بحث اصالت ماهيّت يا وجود شد . از اين جهت كه گفتند ، در ذهن ، وجود زائد بر ماهيت است ، در خارج چه‌طور است ؟ حكما مىگفتند : كه در خارج يكى هستند ، آن وقت بحث مىشده است كه اگر در خارج يكى هستند ، پس چرا در ذهن جدا از هم و يكى زائد بر ديگرى است . در پاسخ مىگفتند : وجود چيزى نيست ، بلكه امرى انتزاعى است و به اصطلاح از معقولات ثانيه است . « 2 »\r\nسهروردى در كتاب حكمة الاشراق دلائلى براى اين مطلب مىآورد . و از جمله اين كه اگر وجود انتزاعى نباشد ، لازمه‌اش اين است كه در خارج دو چيز داشته باشيم : ماهيت و وجود . بعداً مرحوم مير داماد ( م 1040 ) گفت كه اين استلزام غلط است . زيرا مىتوان گفت اگر وجود انتزاعى نباشد ، بايد ماهيت انتزاعى بشود ؛ نه اين كه حتماً هر دو با هم باشند . به دنبال اين نظر ميرداماد رحمه الله ، اين بحث كه تا آن زمان مطرح نشده بود ، جلو آمد و آن اين كه آيا وجود را اصل بدانيم و ماهيت را انتزاعى يا برعكس ؟\r\nمنتها خود ميرداماد معتقد به انتزاعى بودن وجود و اصالت ماهيّت شد ؛ ولى شاگردش صدرالمتألهين ، كه ابتدا از استاد خود پيروى مىكرد ، پس از تحقيقاتى به اين نتيجه رسيد كه عقيده‌ى اصالت ماهيّت يك نظر تحقيقى نيست .\r\n\r\n\r\n","description":"","footnote":"\r\n( 1 ) - / در ذهن كه معمولًا ماهيت را موضوع قضيه قرار مىدهيم ، وجود زائد بر ماهيت است . يعنىداخل در ماهيت نيست و همچون يك صفت عارضى بر آن حمل مىشود . مىگوييم انسان موجود است ، ولى در خارج ، ماهيت زائد بر وجود است . ( بنا بر اصالت وجود . ) يعنى وجود اصل است و ماهيّت حد آن كه بر آن عارض مىشود\r\n( 2 ) - / معقولات ثانيه مفاهيمى هستند كه از يك مفهوم ادراكى در ذهن انتزاع مىشوند . يعنى اول يك مفهوم در ذهن مىآيد و سپس اين‌ها از آن انتزاع مىشود و توصيف آن مىشوند . پس در مرحله‌ى دوم ادراك و تعقل مىباشد . مثل كليت كه اول يك مفهوم عام ، مثل انسان ، در ذهن تصور مىشود و سپس مىگوييم انسان كلى است و كليت از مفهوم عام انسان ذهنى گرفته مىشود\r\n","page_name":" 122 ","page_number":122},
  {"content":"\r\n\r\nو بنابراين بحث اصالت به اين صورت قبل از ميرداماد مطرح نبوده است و لذا نسبت‌هايى كه در اين باره به دانشمندان پيشين داده مىشد ، فقط برداشت‌هايى از عبارات آن‌ها مىباشد . مثلًا مىگويند حكماى مشّاء معتقد به اصالت وجود هستند و حكماى اشراق معتقد به اصالت ماهيّت .\r\nدر حالى كه برخى ، چون صاحب مواقف ، به طور قطع عقيده انتزاعى بودن وجود را به ابن سينا نسبت مىدهند .\r\nصدرالمتألهين هم ابتدا كه قائل به اصالت ماهيّت بوده است ، فهم و برداشتش از عبارات ديگر فلاسفه‌ى پيشين نيز اصالت مهيت بوده است ، ليكن بعداً كه معتقد به اصالت وجود شد ، همين نظر را به فلاسفه‌ى قديم نسبت داد و از عبارات آن‌ها همين اصالت وجود را برداشت كرد .\r\nآرى اگر عقيده‌ى تشكيك وجود را بتوانيم به طور قطع به حكماى ايران قديم نسبت بدهيم ، بايد حتماً آن‌ها را معتقد به اصالت وجود بدانيم ، هرچند به اين عنوان مطرح نكرده‌اند يا به دست ما نرسيده است .\r\nناگفته نماند كه لازمه‌ى بحث‌هاى عرفانى هم اين است كه هرگز بحثى را به عنوان اصالت ماهيت قبول نكنيم . چون بحث مزبور در مورد ممكنات است نه خداوند . خداوند حد و ماهيتى ندارد . عرفا همه‌ى عالم را فانى در خدا و از توابع وجودى خدا مىديده‌اند ، و در اين راه تا آن‌جا پيش مىروند كه خدا و عالم را به « يم و نم » ( دريا و رطوبت ساحل ) تشبيه مىكرده‌اند و گويا كه همه‌ى ممكنات را هم نظير و شبيه يك جزو از خدا حساب مىكرده‌اند و بنابراين يا جز خدا چيزى نمىبينند ( عارف يك چشم ) و يا اگر مىبينند همه را وجود و آن هم حاشيه‌ى وجود حق مىديده‌اند ( عارف دو چشم ) .\r\n* * *\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nاين‌ها فشرده‌اى از مباحث مربوط به وجود بود كه بيان شد . در اين فشرده ، مقوله‌هاى بود و نبود ( وجود و عدم ) ، و بود و نمود ( به معناى منظور ما : وجود و ماهيت ) و مهم‌ترين مباحث مربوط به مقوله‌ى وجود و عدم را تبيين كرديم . يعنى اصالت وجود ، و وحدت و كثرت تشكيكى وجود ، وجود استقلالى و وابسته . قبلًا هم مقدمات بحث ، چون تعريف فلسفه ، و هدف ، و موضوع آن ، و فهرست مباحث فلسفه ، و روش‌هاى تحقيق و دريافت جهان ، را بيان كرديم . در اين دفتر ، بحث را پايان مىدهيم و از مباحث مربوط به شناخت و ادراك در دفتر ديگرى سخن خواهيم گفت . ان شاء اللَّه تعالى .\r\n14 / 12 / 1358 ه ش\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nدفتر دوم : شناخت\r\n\r\n","description":"","footnote":"","page_name":" 125 ","page_number":125},
  {"content":"\r\n . \r\n","description":"","footnote":"","page_name":" 126 ","page_number":126},
  {"content":"\r\n\r\n\r\nجهان‌بينى ، زيربناست\r\nوقتى با يك نفر ماترياليست ، به‌ويژه اگر ماركسيست هم باشد ، روبرو مىشويم ، به‌زودى متوجه مىشويم كه روش فكرى او ، لااقل در مقام مناظره ، با يك مذهبى تفاوت دارد .\r\nيك نفر مذهبى نوعاً از شعور حاكم بر جهان ( خدا ) شروع مىكند و مشيت و علم و اراده و قانون او را ، اصل قرار مىدهد و همه چيز را در ارتباط با آن تفسير مىكند . ولى يك نفر ماترياليست ، نوعاً از مسائل اجتماعى شروع مىكند . به هر حال ، ما از جهان‌بينى آغاز مىكنيم و آن‌ها از برخى از مسائل ايدئولوژيك . در برخوردهايى هم كه آن‌ها با يك نفر ضعيف العقيده‌ى مذهبى دارند ، سخن از انتقاد در قانون مذهب و يا از ضعف تاكتيك‌هاى حكومت‌هاى به نام اسلامى و يا نارسايىهاى جمهورى اسلامى را پيش مىكشند . مذهبى در انديشه‌ى جهان‌بينى است و غير مذهبى در بند تاكتيك . با دقت در همين مطلب مىتوان دريافت كه ماركسيسم يك جريان است ، نه يك مكتب و جهان‌بينى . طرز تفكرى كه همه‌اش با انتقاد شروع مىشود ، جريان است و عصيان . نه مكتب و راه باشد ! مبارزه با عصيان راه ديگرى است كه روانكاو مىداند .\r\nغير مذهبى مىگويد نارسايى مذهب را در عمل ببين : اين حكومتش و اين الگوهاى انسانيش . ببين كه در فلان جا استبداد شد و فلان شخصيت سرمايه‌دار است و ادعاى مذهب مىكند .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nمذهبى مىگويد در نظم جهان دقت كن ! نظم بدون شعور و عقل به وجود نمىآيد . شعور حتماً هدفى دارد و هدف برنامه مىخواهد و برنامه را پيامبران آورده‌اند و بايد به آن عمل كرد .\r\nكدام يك از اين دو روش درست است : از جهان‌بينى شروع كنيم و يا از تاكتيك ؟\r\nاگر اهميّت علم را دريابيم و هر علمى را به منشأ اوليه‌اش برگردانيم ، بايد حتماً روش اول را انتخاب كنيم . جهان را چگونه تبيين كنيم ؟ ارتباط ما با جهان بر چه اساسى استوار است ؟ هدف از خلقت و حركت جهان منظم چيست ؟ اين‌ها ، و مانند اين‌ها ، مسائلى هستند كه زير بناى فكرى فرد و جامعه را تشكيل مىدهند .\r\nقوانين اجتماعى هم بايد در ارتباط با اساس جهان تدوين شوند .\r\nدر گذشته‌ى تاريخ ايران ، مبلغين بهائيت هم مانند ماديين تبليغ مىكردند . سخن از اين بود كه به بهائيت ظلم كردند ، مردم در فلان نقطه به بهائىها حمله كردند و فلان جا چنين و چنان كردند . در پاسخشان ، سخن يك جمله بود : بر فرض صحت ادعاهاى شما ، حالا چه كنيم ؟ مىگوييد پس بايد اسلام را رها كرد و بهائى شد ؟\r\nبه ماديين هم بايد گفت خوب ، به فرض همين باشد ، حالا كه اين نارسهايىها وجود دارد ، بايد اصل اسلام را كنار گذارد و ماركسيست شد ؟\r\nچه ارتباطى ميان اين دليل و آن مدعا مىباشد ؟\r\nالبته دو روش مزبور كار دائمى آن دو نوع تفكر نيست . احياناً اين از مسائل روبنائى شروع مىكند و آن از زيربنا ، ولى بيش‌تر اين طور است كه گفتيم .\r\nاگر قرآن كريم را لااقل به عنوان يك كتاب عميق هدايت بپذيريم - بدون\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nدر نظر گرفتن وحى ، تا ديگران نگويند كه وحى را نمىشناسيم - خوب است در اين زمينه هم از اين كتاب مقدس استفاده كنيم . يكى از سوره‌هاى قرآن ، سوره‌ى جمعه است كه درباره‌ى جامعه صحبت مىكند و وقتى در آيه‌ى دوم اين سوره درباره‌ى روش اصلاحى جامعه‌هاى گمراه صحبت مىكند ، اين طور بيان مىكند كه حركت تكاملى جامعه‌هاى گمراه بدين ترتيب است كه با حركت ناگهانى فردى الهى ، كه در بطن جامعه زندگى مىكرده است ، بعثت و حركت تكان دهنده‌اى در جامعه به وجود مىآيد .\r\nروش فرد الهى اين است كه ابتدا تلاوت آيات خدا مىكند و سپس تزكيه مىنمايد و آنگاه تعليم كتاب و حكمت مىكند . آيات ، يعنى نشانه‌ها و علامت‌ها ، تلاوت يعنى به دنبال علامت‌ها و آيات بودن . مصلح الهى وجودات جهان را در ارتباط با خداوند تبيين مىكند . تلاوت با قرائت اين فرق را دارد كه قرائت ، خواندن و شايد همراهى است ، ولى تلاوت به دنبال درآمدن و پيروى كردن است ؛ چه در كلمات و چه در وجودات عينى . تبيين جهان از طريق « آيه » و آن‌ها را نشانه‌ى خدا گرفتن ، مهمترين مسأله‌ى جهان‌بينى است . با اين مسأله است كه اثبات مىشود شعور و عقلى حاكم بر جهان است و هدفى دارد و برنامه‌اى براى هدفش دارد و آن برنامه را براى حركت اختيارى انسان‌ها در اختيارشان قرار داده است .\r\nانسان‌ها از هم بيگانه نيستند و با طبيعت و جهان نيز آشنا مىباشند .\r\n\r\nشناخت\r\nبه هر حال اهميّت مسائل جهان‌بينى نياز به بحث زيادى ندارد . زيرا بهترين عمل ، عملى است كه از فكرى اصولى برخيزد و فكر اصولى و اساسى حتماً در ارتباط با اولين شناخت از خودمان و جهان مىباشد ، و\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nبحث فلسفه هم همين است . فلسفه ، بحث از هستى و قوانين هستى مىكند و اين مطلب را در دفتر نخستين بيان داشتيم .\r\nحالا مىخواهيم بفهميم كه خود شناختن چه قواعدى دارد ؟ ما كه مىخواهيم جهان را بشناسيم ، بايد ابتدا خود شناختن را بشناسيم . و بدين جهت برخى از فلاسفه اولين بحث فلسفه را ، كه مدخل آن نيز مىباشد ، بحث‌هاى مربوط به شناخت قرار داده‌اند . « 1 » ولى بيش‌تر فلاسفه‌ى اسلامى مباحث شناخت را دو قسمت كرده‌اند : قسمتى مربوط به قوانين شناخت صحيح ، و قسمتى هم مربوط به اصل وجود و ماهيّت شناخت . قسمت اول را در كتاب‌هاى منطق بيان كرده‌اند ، كه اساساً منطق چيزى جز قواعد شناخت نمىباشد ، و سفارش كرده‌اند كه منطق را پيش از فلسفه بخوانند .\r\nمحقق لاهيجى هم كه بحث شناخت را در ابتداى كتاب فلسفى كلامى خود ( گوهر مراد ) آورده است بيش‌تر و يا همه‌اش همان مباحث منطقى است و قسمت دوم را در فلسفه ، پس از مباحث اوليه‌ى وجود و يا پس از بحث‌هاى علت و معلول و . . . در بحث عقل و عاقل .\r\nمباحث قسمت دوم در گذشته خيلى مختصر بوده است . بيش‌ترين مباحث شناخت در اين اواخر در فلسفه وارد شد . علت آن هم تجلى فلسفه‌هاى معاصر غربى و شرقى گوناگون بود كه موجب مىشد تحقيق و نقد آن‌ها در كتاب‌هاى فلسفى بيان شود .\r\nبه هر حال در اين دفتر مىخواهيم مسائل مربوط به شناخت را بيان كنيم : شناخت جهان و خود انسان . ( حالا انسان در مقطع خاص زمان بدون\r\n\r\n\r\n","description":"","footnote":"\r\n( 1 ) - / مانند محقق لاهيجى در گوهر مراد . آقاى طباطبائى و مرحوم شهيد مطهرى در اصول فلسفه و شرح آن ، و بيش‌تر نويسندگان فلسفه‌هاى معاصر . در دفتر اول گفتيم كه برخى فلسفه‌هاى قرون اخير . مانند فلسفه كانت ، اصلا فلسفه شناخت است\r\n","page_name":" 130 ","page_number":130},
  {"content":"\r\n\r\nلحاظ حركت زمانى و در حال ايستاييش كه همان جامعه خاص و بريده از گذشته و آينده است ، يا انسان در بستر حركت زمان كه همان تاريخ انسان است كه در اين خانواده‌ى خاص از هبوط آدم و درگيرى هابيل و قابيل شروع مىشود و به حكومت حضرت مهدى عليه السلام و يا رجعت و هر چه كه جز اين‌ها معتقد باشيم ختم مىشود . )\r\nمنظور از شناخت ، معناى مصدرى شناختن نيست ، بلكه همان حالت نفسانى است كه آگاهى ناميده مىشود و گاهى علم و گاهى معرفت گفته مىشود ، هرچند اين كلمات به‌كلى مترادف يك‌ديگر نيستند . شناخت ، انكشاف واقعيت و تجلى آن براى انسان است . در هر شناخت ، انسان اضافه‌اى به شىء شناخته شده پيدا مىكند و بدين جهت آن شىء را معلوم بالعرض مىگويند كه به وسيله‌ى صورت ذهنى به‌طور غير مستقيم براى ما معلوم شده است و صورت ذهنى را معلوم بالذات مىگويند .\r\nشناخت كه معادل كلمه‌ى عربى « معرفت » است ، در خيلى موارد به معناى شناخت دوم به كار مىرود . يعنى درك اين همانى . و به تعبير ديگر فهم اين كه اين شخص و يا اين شىء همان است كه قبلًا مىدانستيم . ولى علم ، اعم است و نوعاً در درك ابتدائى به كار مىرود ، چنان‌كه شناخت و معرفت بيش‌تر در جزئيات به كار مىروند ، ولى علم در جزئيات و كليات هر دو به كار مىرود .\r\nولى سخن ما در مفهوم و معناى كلمه‌ى علم و شناخت نيست ، بلكه مىخواهيم حقيقت و ذات علم و شناخت را بررسى كنيم . معمولًا مىگويند علم صورتى است از شىء كه در ذهن ما حاصل مىشود . و ذهن همان قسمت ادراكات روح ، در مقابل دل است كه قسمت عواطف روانى انسان است . محقق لاهيجى در كتاب گوهر مراد مىگويد : « ذهن ، قوه و\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nآلتى است كه صورت‌هاى اشياء در آن حاصل تواند شد . و صورت ، چيزى باشد از يك شىء كه بعينه آن شىء نباشد ، اما موافق آن باشد . چون صورت در آينه ، و نزد محققين بايد موافق در حقيقت و ذات آن باشد ، نه چون آينه » . تحقيق عينيت مزبور از مسائلى است كه بايد آن را بعداً بررسى كنيم .\r\nاولين بحث شناخت را درباره‌ى بحث از آغاز شناخت آغاز مىكنيم .\r\nنقطه‌ى آغازين شناخت كجاست و شناخت از كجا شروع مىشود ؟ ولى قبلًا بگوييم كه بحث ما مربوط به شناخت حصولى است نه حضورى ، و در اين زمينه بيان مىكنيم .\r\n\r\nعلم حصولى و حضورى\r\nچون علم بر دو قسم است ( علم حضورى و حصولى ) ، علم حضورى ، علم مستقيم به خود شىء مىباشد و علم حصولى علم به شىء با واسطه‌ى تصوير ذهنى آن .\r\nعلمى كه به اين صفحه‌ى كتاب داريم ، علم حصولى است ، ولى علمى كه به تصوير اين صفحه‌ى كتاب ، در ذهن داريم ، علم حضورى است . در علم حصولى غير خود را در برابر خود قرار مىدهيم ، ولى در علم حضورى خود و يا معلول خود را در برابر خود قرار مىدهيم . هر علم حصولى به وسيله‌ى علمى حضورى برايمان حضور پيدا مىكند و معلوممان مىشود .\r\nاز اين جا به يك مطلب ديگر مىرسيم و آن علت حصول شناخت براى انسان است .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n\r\nعلت شناخت\r\nذهن ما ، كه همان قسمت ادراكات روح مىباشد ، در ابتدا بىنقش و يا با نقشى فراموش شده است . ( توضيح اين قسمت را در بحث بعد خواهيم داد ) . در برخورد با محيط پس از يك سلسله تحولاتى ( كه در بحث‌هاى آينده توضيح مىدهيم ) تصورى از اشياء در ذهن ما به‌وجود مىآيد ، و همين تصوير موجب شناخت ما مىگردد . ولى اگر تصويرى از اشياء بر روى ديوار كشيده شود ، موجب شناخت ديوار نمىگردد و همين‌طور تصويرى كه در آينه پيدا مىشود ، موجب شناخت آينه نمىگردد و همين‌طور تصوير بر روى آب يا بر صفحه‌ى كتاب . چون در موارد مزبور ، علم حضورى وجود ندارد . آب و درخت و ديوار و مانند اين‌ها تجرد و حضور ندارند تا علم التفاتى و شناخت داشته باشند ، ماده و طبيعت همراه با غيبت است و حتى اجزاء آن‌ها از خودشان نيز غيبت دارند . هرگونه شناخت حصولى بايد به وسيله علم حضورى به وجود آيد . مجدداً دقت كرده ببينيم چرا در انسان علم حضورى نسبت به تصويرها هست ولى در درخت و ديوار و كتاب و آينه و غيره نيست ؟\r\nعلت اين است كه ماده و ماديات ملاك حضور ندارند و خودشان ملاك جدائى و غيبت مىباشند . آجرهاى يك ساختمان كه پهلوى هم چيده و از آن‌ها تشكيل يك ديوار مىدهيم ، هيچ‌كدام از يك‌ديگر خبر ندارند و حتى يك طرف يك آجر از طرف ديگر آن بىخبر است . عكسى هم كه بر روى گچ ديوار مىكشيم ، در حقيقت از ذرات مواد رنگى تشكيل شده كه همان‌ها هم از همان خاصيت ماده بر كنار نيستند . ذرات مزبور هم از يك‌ديگر بىخبرند و ذرات گچ هم كه زير آن‌ها هستند از ذرات رنگ بىخبرند . اين‌ها همه از مواد اين جهان تركيب يافته‌اند كه چون جسم\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nهستند و مركّبند اجزايشان حضور در يك‌ديگر ندارند و به همين جهت است كه اختلاف بين اشياى مادى اختلاف بنيادى نيست ، و فلاسفه هم عالم طبيعت و ماده را كلًا يك عالم حساب كرده‌اند و به نام عالم ناسوت و شهادت ناميده‌اند .\r\nمثلًا اختلافى كه ميان يك مسجد با يك منزل يا با يك بيمارستان يا با يك مغازه ديده مىشود ، فقط در نوع به هم چيدگى اجزاى ساختمان است ، و گرنه آجرها و ذرات گچ و آهن و غيره همان‌ها هستند و مىتوان آن‌ها را خراب كرد و با نقشه‌ى ديگرى ساخت كه ساختمان ديگرى بشود .\r\nولى همين كه پاى حيات به ميان مىآيد ، اختلاف بنيادى پيدا مىكند و فىالمثل نبات با جماد فرق اصولى پيدا مىكند و حيوان با نبات همين‌طور و انسان با ساير حيوانات نيز همين‌طور .\r\nاگر انسان در همه‌ى اجزاى خود حضور دارد ، به اين جهت است كه روح مجرد انسانى يك موجود بسيط و غير مركب است و بر همه‌ى اجزاى مادى خود احاطه دارد . در يك ديوار ، اجزاى مادى آن بالفعل در يك جا ( يك محل واحد حقيقى ) جمع نيستند . اجزاى آب يك رودخانه در يك مكان حضور ندارند و دائماً در حركت است و يك جا نمىايستد . اگر ملكول‌هاى خاصى را در نظر بگيريم ، مكان‌هاى آن عوض مىشوند و اگر مكان واحدى را در نظر بگيريم ، مولكول‌ها عوض مىشوند و در هر زمان مولكول‌هاى ديگر پيدا مىشوند . اگر عكس روى آب رود را ثابت مىبينيم ، اين در نظر سطحى ظاهرى است ، و گرنه از نظر دقت دائماً آب و عكس عوض مىشوند و آب و عكس تازه‌اى به وجود مىآيند . از اين‌جا مىتوان نتيجه گرفت كه نفس انسانى در زمان و مكان عوض نمىشود و ثابت است و هر چند حركت تكاملى دارد ، ليكن نفس همان نفس واحد\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nبسيط بدون اجزا مىباشد و قابل تقسيم به اجزاى خارجى مادى ، همچون ديوار ، نمىباشد ، و گرنه شناخت حضورى نداشت و در نتيجه ، شناخت حصولى هم نداشت .\r\nاز مطالبى كه گفتيم به خوبى روشن شد كه شناخت منحصر در شناخت حصولى ، كه جنبه‌ى تصوير و نقش ذهنى دارد ( كه البته همچون تصوير و نقش بر ديوار نيست و خوب است همان كلمه‌ى تصوّر را به كار ببريم ) نمىباشد . شناخت حضورى هم داريم كه اساساً علت شناخت حصولى هم همان است . بنابراين انحصار تعريف علم در كلماتى كه منحصر در علم حصولى مىباشد ، بر خلاف تحقيق است . مانند تعريف تفتازانى در تهذيب : « علم همان صورت حاصله‌ى از شىء نزد عقل است » . « 1 » و يا تعريف يكى از نويسندگان معاصر : « شناخت ، انعكاس اشياء و پديده‌هاى جهان مادى ، ويژگىها ، روابط و مناسبات آن‌ها در مغز انسان است » . « 2 »\r\n\r\nاقسام شناخت\r\nاز نظر قواى ادراكى انسان ، شناخت به سه قسم حسى و خيالى و عقلى تقسيم مىشود . شناخت حسى ، ادراك مستقيم به وسيله‌ى حس مىباشد .\r\nهنگامى كه اين كتاب در برابر شما قرار مىگيرد و يا هر شىء ديگرى را مىبينيد ، تصويرى از آن بر پرده‌ى حس بينايى شما قرار دارد و از طريق سلسله اعصاب ادراكى به مغز منتقل مىشود و عمل ادراك بدين وسيله انجام مىشود . شناخت حسى محدود به زمان و مكان و جهت و شرايط مخصوص ديگر يك شىء است .\r\n\r\n\r\n","description":"","footnote":"\r\n( 1 ) - / مقصود الطالب ، ص 50\r\n( 2 ) - / شناخت و مقولات فلسفى ، ص 95 . ناگفته نماند كه شناخت ، خود يكى از مقولات فلسفه است\r\n","page_name":" 135 ","page_number":135},
  {"content":"\r\n\r\nدرباره‌ى شناخت خيالى نيز بايد گفت كه پس از بر طرف شدن پيوند مستقيم با شىء مورد حس ظاهر ، تصويرى از آن در قوه‌ى خيال ، كه حافظه‌ى تصويرهاى جزئى است ، قرار مىگيرد كه هر وقت بخواهيم مىتوانيم ، آن را مورد توجه قرار دهيم . اين ادراك را شناخت خيالى مىناميم كه از قيد زمان و مكان و غيره آزاد است و هر وقت بخواهيم برايمان ميسر است . قوه‌ى خيال مىتواند در تصوير موجود نزد خود تصرفاتى هم بكند . مثلًا بال را از كبوتر بگيرد و به يك انسان بدهد و يا يك سر را از يك انسان بگيرد و به انسان ديگرى علاوه كند تا آدم دو سره گردد و همين‌طور . . . كه خيال را در ارتباط با اين عمل متخيله مىخوانند .\r\nشناخت عقلى ، ادراك كليات است . عقل از تصويرهاى جزئى موجود در قوه‌ى خيال - و نيز از معانى جزئى موجود در قوه‌ى ديگرى به نام واهمه - مفاهيم و معانى كلى مىگيرد كه فاقد خصوصيات جزئى مىباشند . مثلًا از تصويرهاى حسن و حسين و اكبر و . . . با حذف خصوصيات فردى ، انسان كلى را درك مىكند و همين‌طور پس از درك دشمنى تقى و يا درك دوستى حسين - و يا هر معناى جزئى ديگر - با حذف خصوصيات فردى يك معنا و مفهوم عام كلى ( دوستى و دشمنى ) انتزاع مىكند .\r\nاين شناخت را شناخت عقلى مىناميم . شناخت عقلى پس از طى پنج مرحله است : شهود جزئيات ، مقايسه‌ى آن‌ها با هم ، تجريد آن‌ها از خصوصيات ، تعميم جهت مشترك ، نام‌گذارى جهت مشترك ، يعنى ديدن جهت وحدت . البته اين يك قسمت از فعاليت‌هاى ذهن است و ذهن كلًا شش عمل دارد : استفاده از خارج ( از صور يا معانى جزئى ) ، يادآورى ، تجزيه و تركيب صور ، تجريد و تعميم ، تفكر ( تفكر انتقال از مسأله منظور به مقدماتش و رسيدن از مقدمات به مسأله‌ى مورد نظر است ) و انتزاع .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nعامل شناخت حسى\r\nاز مطالبى كه درباره‌ى علت شناخت گفتيم به دست مىآيد كه حتى شناخت حسى هم به وسيله‌ى نفس مجرد انجام مىشود . زيرا تصوير اگر بر يك صفحه‌ى مادى نقش بندد خواه ناخواه خود تصوير هم مادى است .\r\n( حالا ديگر از چه ماده‌اى است ، چه عرض كنم ؟ تصوير بر كاغذ يا ديوار كه چيزى جز مواد رنگى نيست . ) و هر ذره‌اى از ماده‌ى تصويرى بر ذره‌اى از ماده‌ى ادراكى نقش مىبندند و ذره‌ى مزبور از ذره‌ى پهلوى خود جداست ، آنگاه پيوند اين ذرات و ديدار يكجاى آن‌ها به عنوان يك عمل شناخت چگونه انجام مىشود ؟ اين كه بگوييم ذرات ، كه پهلوى هم قرار گرفته‌اند ، ذرات تصويرى خود را از طريق شبه عمل مالش به يك‌ديگر منتقل مىكنند ، يك حرف بسيار كودكانه است . انتقال ذرات تصويرى از طريق مالش ، به معناى جدا شدن ذره‌اى كه رنگ تصويرى بر روى آن است از طريق ساييده شدن و آنگاه چسبيدن به ذره ادراكى پهلويش مىباشد كه خاصيت اين كار فقط جابجا شدن ذرات تصويرى است و نه شناخت . اگر كامپيوتر هم عمل سخت رياضى انجام مىدهد ، اين براى كامپيوتر يك شناخت و علم نيست و ما هرگز آن را يك عالم به حساب نمىآوريم .\r\nكامپيوتر وسيله‌اى در دست ماست . خوراك به آن مىدهيم و با برق به حركتش درمىآوريم تا جبراً از طريق قواعدى كه برايش تعيين كرده‌ايم در مسير خاصى حركت كند كه به نتيجه‌ى قواعد ما برسد ، و اگر قواعد ما غلط باشد به كامپيوتر ارتباطى ندارد . كامپوتر فقط انديشه‌ى صحيح يا اشتباه ما را بزرگ‌تر مىكند و همچون ميكروسكوپ انجام وظيفه مىنمايد .\r\nو اگر طبق قواعدى اشتباهى ، نتايجى اشتباهى بدهد ، زندگى كامپيوترى قرن‌هاى آينده بشريت را - اگر چنين فرضى واقعيت داشته باشد - تباه\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمىنمايد . تباهىاى كه خود انسان به عظمت اشتباهاتش تا اين حد واقف نبوده است .\r\nبنابراين قبول داريم كه با فعل و انفعالات پيچيده‌اى يك تصوير جزئى از طريق حواس ظاهر به سلول خاص مغزى منتقل مىشود ، ليكن اين‌ها همه وسيله و آلت شناخت مىباشند . شناخت پس از اين مقدمات به وسيله‌ى نفس مجرد انجام مىشود كه مادى نيست و تصوير مادى هم ندارد . هر موجودى كه شناخت حصولى داشته باشد ، حتماً نفس مجردى دارد كه شناخت پيدا مىكند . از عمل بر طبق حافظه ، كه در حيوانات مشاهده مىكنيم ، پيداست كه آن‌ها هم اين طور هستند . نبات و جماد را نمىدانيم . از نظر ما قدر مسلم اين است كه از خداوند ، كه عين شعور و عقل است ، محال است موجودى بدون كمترين شعور و درك به وجود آيد ، ولى اين شعور و درك حصولى است يا حضورى و به چه اندازه است ، معلوم نيست ، شايد در جماد و نبات فقط يك احساس درونى شهودى بسيط نسبت به خود و خالق خود داشته باشند و نه به‌طور تصوير حصولى ، بسيط يعنى علم دارد ليكن علم به علم ، و التفات به اين علم خود ندارد .\r\n دانش حق ذوات را فطرى است * دانش دانش است كان فكر نيست \r\nشناخت از نظر ديگر به سطحى و علمى و فلسفى تقسيم مىشود .\r\nسطحى ، شهود يك چيزى حسى و نتيجه‌ى آن است ، مانند شهود آتش و علم به اين كه ظرف آب روى آن به زودى داغ مىشود . علمى ، شناخت بر اساس تجربه‌هاى آگاهانه و گسترده است كه براى همه كس پيدا نمىشود .\r\nفلسفى ، شناخت مفاهيم عالى و قوانين حاكم بر جهان در سطح كلى مىباشد . اين شناخت‌ها گاهى از هم جدا مىشوند . مثلًا در شناخت\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nسطحى همه چيز را به طور مستقيم و بر جاى خود مىبينيم و علتش را نمىدانيم . در شناخت علمى مىفهميم كه حس بينايى ابتدا برعكس مىبيند و بعداً در اعصاب بينايى مجدداً عكس عكس مىشود . نيازى به توضيح نيست كه اصطلاح علمى در اين تقسيم طبق اصطلاح شايع جديد به كار رفته است .\r\nبرخى از متفكران معاصر شناخت را به شناخت از طريق معلم و شناخت از طريق احساس درونى و شناخت از طريق تفكر تقسيم كرده‌اند .\r\n( تربيتى ، احساسى ، عقلى ) . اين تقسيم درست نيست . زيرا اقسام مزبور در عرض هم قرار ندارند . معلم هرگونه شناختى را بايد از طريق ارگانيسم داخلى شخص برايش به وجود آورد تفكر يا احساس ، معلم در رديف ساير عوامل برونى شناخت قرار دارد ، مثل محيط و كتاب و تصويرهاى تلويزيونى و غيره .\r\nبرخى ديگر شناخت را به شناخت علمى و هنرى تقسيم كرده‌اند .\r\n« شناخت علمى ، شناخت بر اساس تجربه‌ى ادراكات پراكنده‌اى كه از برون كسب مىكند مىباشد ، ولى تجربه‌ى علمى نيازمند تبيين است و بدين سبب طرز تفكر يا فلسفه‌ى عالمان نيز در تجربيات آنان دخالت دارد .\r\nبنابراين بايد بگوييم كه علم ، شناخت واقعيت است از طريق تجربه به اتكاى يك فلسفه . شناخت هنرى تكيه بر شناخت حسى و جنبه‌ى عاطفى آن است . همان‌طور كه دانشمند با تكيه بر مفاهيم كلى انتزاعى واقعيّت بيرونى را تا حد امكان از حالات ارگانيسم انتزاع مىكند ، هنرمند با تكيه بر تصاير جزئى ذهنى واقعيت دورنى را تا اندازه‌اى از واقعيت برونى تجريد مىكند » . « 1 »\r\n\r\n\r\n","description":"","footnote":"\r\n( 1 ) - / زمينه‌ى جامعه‌شناسى ، اقتباس آريان پور\r\n","page_name":" 139 ","page_number":139},
  {"content":"\r\n\r\nاين تقسيم هم بيش‌تر مربوط به محتواى شناخت است و نه خود شناخت . نويسنده‌ى مشاراليه تقسيم‌بندى خود شناخت را زير عنوان مراحل شناخت نام برده و به دو مرحله‌ى شناخت حسى و منطقى تقسيم مىكند . شناخت منطقى همان شناخت عقلى است و شناخت حسى را شامل يادآورى و تخيل مىداند . ( كه بدون تغيير يادآورى است و با تغيير و تصرف در آن تخيل مىباشد ) .\r\nبه نظر ما داخل كردن تخيل در شناخت حسى ، نشانه‌ى توجه نكردن به عمق شناخت تخيلى است . تخيل ، اولين مرحله‌ى تبديل حضور به حصول است . يعنى در شناخت حسى اثرى كه حس از خارج پيدا مىكند به‌طور حضور است ( هر چند در نهايت ، شناخت با عمل نفس صورت مىگيرد ) و اين قوه‌ى خيال است كه پس از جدا شدن انسان از شىء محسوس صورت آن را در ذهن نگه مىدارد و حضور را به حصول تبديل مىنمايد و در حقيقت از نظر ماهيّت شناخت ، شناخت تخيلى در نقطه‌ى مقابل شناخت حسى قرار دارد . ( بعداً به تفصيل توضيح خواهيم داد ) .\r\nبرخى ديگر از متفكران معاصر شناخت را به طبيعت و جامعه و تاريخ و انسان تقسيم كرده‌اند . بديهى است كه اين تقسيم هم مربوط به محتواى شناخت مىباشد و نه خود شناخت .\r\nبرخى ديگر شناخت را بر اساس تاريخ كلى انسان تقسيم كرده‌اند :\r\nخرافى ، مذهبى و ربانى ، علمى . بديهى است كه اين تقسيم به واحد تصوير ذهنى مربوط نمىباشد . انسان‌ها را در طول تاريخ مورد نظر دارد و محتواى ذهنيشان را بر سر هم از نظر دقت و سطحى بودن مورد توجه قرار داده است . ( صرف نظر از اشكالاتى كه در اين تقسيم مىباشد ) .\r\nهمان‌طور كه گفتيم ، شناخت دو قسم اساسى دارد : حصولى و حضورى . حصولى ، علم به وسيله صورت ذهنى شىء است . و حضورى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nعلم مستقيم با حضور و دريافت خود شىء . معمولًا علم حضورى را منحصر در علم به خود و به معلول خود و به قواى خود دانسته‌اند . انسان به خودش و به معلول خودش مانند صورى كه در ذهن ايجاد كرده است و همين‌طور به قواى خودش مانند صورى كه در ذهن ايجاد كرده است و همين‌طور به قواى خودش علم حضورى دارد . ولى مىتوان هرگونه احساس باطنى را كه در دريافت بدون تصوير شىء باشد ، حضورى ناميد .\r\nدريافت گرسنگى و تشنگى و ساير نيازهاى ارگانيسم همه حضورى هستند و حتى احساس ارتباط به علت خاص كه دريافت مستقيم ارتباط مىباشد ، علم حضورى است . و اگر علم به خداوند را فطرى ( به معناى احساس ارتباط ) دانستيم ، آن هم به طور حضورى مىباشد . البته مىتوان همه‌ى اين‌ها را به قسم دوم علم حضورى ارجاع نمود . واقع گرسنگى و . . . چيزى جز فعل و انفعالات ارگانيزم بدن نمىباشد . مفهوم گرسنگى و . . . كه حصولى هستند نه حضورى . احساس ارتباط به خداوند نيز اگر در فطرت باشد در حقيقت احساس يك حالت نفس ، يعنى وابستگى آن است .\r\n\r\nتصور و تصديق\r\nشناخت از نظر محتوا در درجه‌ى اول به تصورى و تصديقى تقسيم مىشود . شناخت تصورى شناخت ساده و مفرد است كه نسبت تام خبرى در آن نيست و يا اگر هست ، مورد اعتراف نيست . مانند علم به حسن و لباس حسن ، و تصور اين كه اين لباس مال حسن است ، ليكن اعترافى به آن نباشد . شناخت تصديقى شناختى است كه همراه اعتراف به نسبت كامل خبرى باشد . « 1 »\r\n\r\n\r\n","description":"","footnote":"\r\n( 1 ) - / انشاء ، مانند امر و نهى ، تصديق نمىباشد ؛ چون اعتراف در آن نيست . به كتاب تفكر و شرح منظومه و منطق المقارن و مقصود الطالب به قلم همين مؤلف رجوع شود\r\n","page_name":" 141 ","page_number":141},
  {"content":"\r\n\r\nبر خلاف نظر برخى از دانشمندان مىتوان گفت بحث از آغاز شناخت در هر دو قسم شناخت ( تصورى و تصديقى ) جريان دارد . اولين تصور چگونه به وجود مىآيد ؟ و همين‌طور اولين تصديق چگونه به وجود مىآيد ؟ البته در تصديقات احتمال حسى بودنشان در كار نيست ؛ زيرا حكم و نسبت ميان موضوع و محمول چيزى نيست كه به حس بيايد .\r\nتصديق متعلق به قضيه مىشود و هر قضيه‌اى اگر موجبه باشد ، سه جزء اساسى دارد : موضوع و محمول و حكم ( نسبت ميان موضوع و محمول هم چيز جداگانه‌اى است ، ليكن نسبت و مقايسه‌ى اين دو مقدمه‌ى حكم مىباشد و جزء مستقل خود قضيه به شمار نمىرود . ) اما اگر قضيه‌اى سالبه باشد ، حداقل دو جزء ، يعنى موضوع و محمول ، دارد و به نظر اينجانب ، سالبه هم سه جزء دارد ؛ يعنى حكم هم در اين قضيه هست . همان‌طور كه در قضيه‌ى موجبه حكم به ارتباط موضوع و محمول مىكنيم ، در قضيه‌ى سالبه هم حكم به نفى ارتباط آن دو مىنماييم . « 1 »\r\nحقيقت حكم يك عمل نفس به طور تجزيه و تركيب است . تصورى را كه ذهن از قيام زيد ( وقتى كه مورد بحث اعترافى ذهن قرار مىگيرد ) دارد ، به مفهوم قيام و زيد تجزيه مىكند و سپس آن دو را يكى كرده و وحدت مىدهد ( موجبه ) ، و يا جدا نموده و كثرت مىدهد ( سالبه ) . موجبه ، توحيد اثنين است و سالبه ، تكثير واحد . البته اين عمل ذهن يك عمل ساده نيست ، بلكه عملى است كه در عين حال حكايت از خارج هم دارد .\r\nبه هر حال فرق قضيه‌اى كه مورد تصديق و اعتراف است با شناخت تصورى ، در اين است كه قضيه علاوه بر تصور موضوع و محمول ، يك حكمى هم دارد .\r\n\r\n\r\n","description":"","footnote":"\r\n( 1 ) - / منطق المقارن ، بحث اجزاء قضيّه\r\n","page_name":" 142 ","page_number":142},
  {"content":"\r\n\r\n\r\nتقسيم‌بندى ديگرى از شناخت و علوم\r\nدر اين بحث انواع شناخته شده‌ها را در يك ديد كلى مورد توجه قرار مىدهيم . شناخت از نظرى به كلى و جزئى تقسيم مىشود . جزئى چيزى است كه كثرت در آن راه ندارد و مفهوم آن بر بيش از يك فرد تطبيق نمىكند ؛ مانند حسن و هر نام ديگر . و كلى ، چون انسان و حيوان .\r\nكلى و جزئى اصطلاح ديگرى هم دارد . كلى ، علمى است كه با تغيير معلوم تغيير نكند ، مانند نقشى كه معمار در ذهن خود براى يك ساختمان دارد كه پيش از ساختمان و پس از آن ، در ذهن معمار باقى است . جزئى ، علمى است كه با تغيير معلوم تغيير مىكند ؛ مانند تصوير ذهنى از حركت قطار هنگام حركت . جزئى را علم ما بعد الكثرة و كلى را علم ماقبل الكثره نيز مىنامند .\r\nاز نظر ديگر ، گاهى شناخت مربوط به معنا و مفهوم يك لفظ است ، و گاهى به ماهيت و حقيقت آن مربوط است ، و گاهى درباره‌ى وجود آن ، و گاهى درباره‌ى عوارض و آثار آن ، و گاهى مربوط به علل و عوامل ايجادى آن ، و گاهى مربوط به علت درك و شناخت ما نسبت به شىء . اين‌ها را به ترتيب ، بحث ماى شارحه ، و ماى حقيقيّه ، و هل بسيط ، و هل مركبه ، و لم ثبوتى ، و لم اثباتى مىگويند .\r\nديگر از تقسيمات اين است كه ادراكات ما گاهى حقيقى است و گاهى اعتبارى . ادراكات حقيقى ، تصورات يا تصديقات درباره‌ى واقع جهان مىباشد و ادراكات اعتبارى ، تصورات و تصديقاتى مربوط به مسائل عملى كه معمولًا براى رفع نيازمندىهاى فرد و اجتماع هستند و يا به وسيله‌ى قراردادهاى اجتماعى اعتبار مىشوند . ادراكات حقيقى ، انعكاسى مستقيم و غير مستقيم از جهان خارج است ، ولى ادراكات\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nاعتبارى فرض‌هايى است كه ذهن ما در مسير ضرورت‌هاى زندگى اعتبار مىكند . به تعبير ديگر ، ادراكات حقيقى مسائل حقيقى را مطرح مىكند و ادراكات اعتبارى مسائل حقوقى را .\r\nلازم به تذكر است كه كلمه‌ى « اعتبار » غير از معناى مزبور ، كه مبناى مسائل عملى و امر و نهى و به تعبير ديگر « بايد » ها قرار داد ، به يك معناى ديگرى هم به كار مىرود و آن انتزاع مىباشد . به اين معنى مفاهيم اعتبارى مفاهيمى هستند كه بنفسه تحقق خارجى ندارند ، ليكن منشأ انتزاع خارجى دارند . مثلًا مفهوم بالا و پست بودن ، يك مفهوم انتزاعى اعتبارى است ؛ يعنى مستقلا وجودى خارجى ندارد ، ليكن از سقف و زمينى كه بالاى سر و يا زير پاى ما قرار دارد ، مفهوم بالا بودن و يا پايين بودن انتزاع مىشود و به هيچ وجه از ديوار مقابلمان انتزاع نمىكنيم ، پس به وجودهاى خاصّى ارتباط دارند گرچه خود وجود مستقلى ندارند .\r\nاز نظر محققين اسلامى كليه‌ى مفاهيم همين حكم را دارند . زيرا وجود اصالت دارد ، نه مفهوم و ماهيت . ماهيات ( چون انسان و . . . ) همه مفاهيمى انتزاعى هستند كه از مراتب خاص وجود انتزاع مىشوند . احياناً براى امتياز اين معناى اعتبار از معنايى كه در ادراكات اعتبارى منظور است ، به اين معناى اعتبار ، اعتبار نفس الامرى مىگويند .\r\n\r\nآغاز شناخت در تصور و تصديق\r\nبحث از نقطه‌ى آغاز شناخت ، در تصور و تصديق هر دو جريان دارد و اين نكته را « فيليسين شاله » نيز مطرح كرده است . « 1 » زيرا در نظريات افلاطونى و فطرى و انتزاعى ، تصور و تصديق به هم آميخته‌اند ( كه توضيح\r\n\r\n\r\n","description":"","footnote":"\r\n( 1 ) - / به فلسفه‌ى علمى ، ص 73 رجوع شود\r\n","page_name":" 144 ","page_number":144},
  {"content":"\r\n\r\nمىدهيم ) و آنگاه نظريه‌ى حسى بايد براى حكم كه از اعمال ذهن مىباشد راه حلى بجويد . تصديق كه مقدمه‌ى حكم است يك شناخت است و حسى هم نيست . خلاصه اين كه اصرار برخى از محققين « 1 » را بر اختصاص اين بحث به تصورات چندان دقيق نمىبينيم . اينك بررسى نظريات در اين‌باره - آغاز شناخت تصورى و تصديقى - :\r\n\r\n1 . نظريه تذكر\r\nطرفداران اين نظريه مىگويند كه شناخت نقطه‌ى آغاز ندارد ، بلكه نقطه‌ى آغاز در يادآورى مجدد شناخت است كه مىتوانيم آن را شناخت دوم بناميم . روح انسانى مجرد است و ازلًا ( بذاته يا با دست قدرت الهى ) موجود بوده و همه‌ى علوم را البته به طور اصولى ، دارا بوده است . در عالم طبيعت كه روح انسان زندانى مىشود ، علوم خويشتن را از ياد مىبرد و سپس در روابط عرفانى ، كه به وسيله‌ى دقت و توجه دست مىدهد ، پرده‌ى نسيان را كنار مىزند و حقيقت را دوباره درك مىكند . دقت و توجه ، به هر درجه كه باشد ، خود نوعى رياضت است و موجب روابط عرفانى ، يعنى پيوند با اصل خويش و شناخت جهان ، مىشود . و انسان در هر تكاپوى علمى در حقيقت در تكاپوى يافتن دوران وصل خويش است .\r\nدر اين نظريه مثل « نى » جلال‌الدين مولوى حتى در قسمت ادراكات هم جريان دارد .\r\n بشنو از نى چون حكايت مىكند * از جدايىها شكايت مىكند\r\nكز نيستان تا مرا ببريده‌اند * از نفيرم مرد و زن ناليده‌اند\r\nسينه خواهم شرحه شرحه از فراق * تا بگويم شرح درد اشتياق\r\nهر كسى كو دور ماند از اصل خويش * باز جويد روزگار وصل خويش \r\n\r\n","description":"","footnote":"","page_name":" 145 ","page_number":145},
  {"content":"\r\n\r\nافلاطون حكيم يونانى ( متولد 427 ق . م ) اين عقيده را داشته است .\r\nالبته با اين توضيح كه محسوسات ظواهرند ، نه حقايق و علم . يعنى ادراك اشياء در عقل به آن‌ها تعلق نمىگيرد ، بلكه علم به اصل اشياء تعلق مىگيرد . اصل اشياء موجودات مجرد و محيط هستند كه برتر از جهان ماده هستند كه افلاطون آن‌ها را مثال ( ايده ) مىخواند . براى هر رشته موجودات طبيعى يك مثال مجردى است كه او يكى است و منشأ پيوند افراد طبيعى نوع است . انسان‌ها مثال دارند ، هر دسته از حيوانات هم يك مثال دارند ، جوامد هم به نوعى يك اصل و ريشه‌ى برتر از ماده دارند . آن وقت روح انسان كه مجرد و ازلى است با مثال‌ها در تماس بوده و آن‌ها را شهود كرده و با شهود آن‌ها همه‌ى انواع طبيعى آن‌ها را نيز على الاجمال ديده است . منتها وقتى به جهان طبيعت آمده است ، در اين زندان طبيعت فراموشى پيدا كرده و وطن اصلى خويش را كه عالم قدس و تجرد است ، از ياد برده و با دقت و رياضت متذكر مىشود و شناخت دوباره پيدا مىشود .\r\nچرا انسان از اصل خويش ( عالم تجرد ) جدا شد ؟ مطلب ديگرى است كه همه‌ى كسانى كه روح را مخلوق قبل از بدن و به اصطلاح ، مجرد حدوثى و بقائى مىدانند ، بايد در اين باره پاسخ بدهند . حافظ هم مىگويد :\r\n طاهر گلشن قدسم چه دهم شرح فراق * كه در اين دامگه حادثه چون افتادم\r\nمن ملك بودم و فردوس برين جايم بود * آدم آورد در اين دير خراب آبادم\r\nسايه‌ى طوبى و دلجويى حور و لب حوض * به هواى سر كوى تو برفت از يادم \r\n\r\n","description":"","footnote":"","page_name":" 146 ","page_number":146},
  {"content":"\r\n\r\nشاعر شيراز در اين بيت اخير علت مفارقت را اين مىداند كه بايد براى رسيدن به كمال انسانى كه همان خداگونه شدن ، و سر كوى دوست بودن است ، ترك بهشت وصل كند و به حركت و تكاپو بيفتد كه وصل اول يك وصل غير عارفانه و به نوعى وصل كور است . در وصل اول علم بوده است ، علم به طوبى ( درخت طوبى در اين زبان گسترده است و شاخه‌هاى بينهايتش همه جا را احاطه كرده است ) همراه وصل حور و آب حيات بوده است ، ليكن بايد همه‌ى آن‌ها ترك شود تا به حركت و تكاپو بيفتد . و آنگاه وقتى براى وصل عارفانه به حركت در اين جهان كشيده مىشود ، همه‌ى آن علوم را از ياد مىبرد . ولى اگر پس از اين حركت تكاملى دوباره به آن اوج وصل برسد ديگر جدايى ندارد .\r\n زين سفر گر به سلامت به وطن باز رسم * دگر آن‌جا كه روم عاقل و فرزانه روم\r\nگر از اين منزل غربت به سوى خانه روم * نذر كردم كه هم از راه به ميخانه « 1 » روم \r\n\r\nاصول عقيده‌ى تذكر افلاطونى\r\n1 - تقدم روح بر بدن . 2 - معقولات زيادى از اول در باطن انسان هست .\r\n3 - عقل پيش از حس است و به تعبير ديگر ادراك كلى بر جزئى مقدم است . 4 - راه حصول علم و شناخت اولى ، شهود مثال‌هاست و راه شناخت دوباره‌ى رياضت و توجه و دقت است .\r\nعقليون جديد نيز كه معتقد به برخى از اصول مقدم بر حس هستند ( كه\r\n\r\n\r\n","description":"","footnote":"\r\n( 1 ) - / شعر زبان خاصى دارد و شعر هر شاعرى نيز زبان خود را دارد مضافاً اين كه زبان اشارت با زبان عبارت فرق دارد . در اين شعر ، ميخانه يعنى وصل محبوب كل كه عين عاقل و فرزانه بودن است\r\n","page_name":" 147 ","page_number":147},
  {"content":"\r\n\r\nبه اصول ما تقدم بر تجربه مشهورند ) نيز بايد از راه افلاطون بروند . دكارت و پيروانش كه معتقد به اصول فطرى و ذاتى هستند از منشأ اين علم فطرى سخن نگفته و طفره رفته‌اند ، ليكن به هر حال بايد پاسخگوى اين سؤال باشند كه اين علوم فطرى چگونه پيدا شده‌اند و اگر بخواهند به يك فكر بالنسبه اصولى پاى بند باشند ، بايد قبلًا اصول افلاطونى را بپذيرند . اين‌ها اجمالًا عقيده‌ى افلاطونى را گفتند ، ليكن نه به آن ذوق و لطافت و نه به آن دقت و با آن مبانى حساب شده ! شايد اين مطلب درست باشد كه فلاسفه پس از ارسطو - غربى يا شرقى - هميشه يا افلاطونى بوده‌اند و يا ارسطوئى ! و يا چون حكمت متعاليه جمع هر دو !\r\nمهم‌ترين مقولات بحث شناخت در عقيده‌ى افلاطونى روح ، و مثال ، و غفلت مادى ، و جدا شدن از اصل خويش ( براى تكامل و يا هر چيز ديگر ) ، و رياضت و تذكر است .\r\nارسطو در يونان قديم و فلاسفه‌ى اسلامى ، عقيده افلاطون را رد كرده‌اند . ارسطو مىگفت آنچه ما در خود مىيابيم اين است كه نمىدانيم و سپس از طريق حس ، عالم مىشويم و لذا اگر يكى از حواس خود را از دست بدهيم ، علوم مربوط به آن حس را نيز از دست خواهيم داد : « من فقد حساً فقد فقد علماً » . يعنى كسى كه يك حس را از دست بدهد ، همانا علمى را از كف داده است . و بنابراين از طريق روان‌شناسى ذهنى بطلان عقيده‌ى افلاطون اثبات مىشود . ما فرق شناخت اول و دوم را كاملا درك مىكنيم . در شناخت دوم كه پس از فراموشى برايمان پديد مىآيد ، به‌خوبى مىفهميم كه اين همان علم اول است كه دچار نسيان شده است .\r\nولى در علوم ابتدايى خود هرگز اين حالت را نمىبينيم و كاملا آن را 1 - بتدائى و نخستين مىدانيم . صدرالمتألهين رحمه الله اين ايراد را هم بر افلاطون\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nگرفت كه لازمه‌ى عقيده‌ى افلاطون اين است كه روح انسانى هيچ‌گونه نقصى نداشته باشد . چون بنابراين عقيده ، مجرد از ماده و ازلى است ، پس حركت ندارد و هر كمالى را كه امكان دست يافتن به آن را دارد از همان اول دارد . آنگاه مىگويد اگر روح مجرد و ازلى شد ، ديگر چه احتياجى به ابزار و آلات ادراك دارد و حواس ظاهر را براى چه مىخواهد ؟ « 1 »\r\nلازم به تذكر است كه ممكن است كسى از برخى آيات قرآنى اين طور برداشت كند كه قرآن نظريه‌اى افلاطونى دارد كه در سوره‌ى يس فرموده است « الم اعهد اليكم يا بنى آدم ان لا تعبدوا الشيطان » . يعنى اى آدمىزادگان مگر با شما پيمان نبستم كه شيطان را پرستش نكنيد . پيمان پس از آگاهى و علم است ! و گفته‌اند كه اين پيمان قبل از اين جهان در عالم ذرات بوده است . و نيز در سوره‌ى اعراف آمده است : « واذا اخذ ربك من بنى آدم من ظهورهم ذريتهم واشهدهم على انفسهم الست بربكم قالوا بلى » .\r\nيعنى آنگاه كه خدايت از فرزندان آدم از نسلشان پيمان گرفت و آن‌ها را گواه بر خودشان قرار داد كه آيا من خدايتان نيستم ، گفتند آرى .\r\nليكن با مختصرى دقت معلوم مىشود كه منظور از اين‌گونه كلمات قرآن همان است كه فطرت خوانده مىشود . يعنى اعتقاد به خداوند فطرى انسان‌هاست و از همان ابتداى خلقت انسان با آن‌ها همراه است . و گرنه همان‌طور كه در تفسير مجمع البيان آمده است ، اين چه پيمانى است كه هيچ‌يك از انسان‌ها آن را به خاطر نمىآورند ؛ با اين كه قرآن درباره‌ى مكالمات بهشتيان و دوزخيان در قيامت تصريح دارد كه آن‌ها مطالب انبيا را كه در دنيا مطرح بوده است به خاطر دارند .\r\nصدرالمتألهين مىگويد اين كه در برخى از احاديث آمده كه محمّد صلى الله عليه و آله\r\n\r\n\r\n","description":"","footnote":"\r\n( 1 ) - / اسفار ، ج 8 ، ص 331\r\n","page_name":" 149 ","page_number":149},
  {"content":"\r\n\r\nپيامبر بود ، آنگاه كه آدم در ميان آب و گل بود ، منظور نه اين وجود جسمانى حضرت محمّد صلى الله عليه و آله است و نه تقدم روح بر بدن ، بلكه منظور مراحل قبل از طبيعت انسانى است . يعنى همان وجودهاى نورى قبل از طبيعت كه منشأ تكامل وجودات طبيعى مىباشند . « 1 » و يا منظور اين است كه پيامبر اكرم صلى الله عليه و آله از حدود زمان و مكان برتر است و در اصل و ريشه‌ى وجودى ، مربى كل بشريت است .\r\nذكر اين دو جمله در اين نوشته‌ى فلسفى براى اين است كه توجه به زبان خاص هر كتاب و نوشته‌اى بكنيم و در برداشتهايمان شتاب زده نباشيم ، چنان‌كه قرآن مجيد هم زبان خاص خود را دارد ، شايد روايات هم همين‌طور و شايد ادبيات هر عصرى با عصر ديگر فرق كند و اين تفاوت حتى در روايات كه راويان بر اساس فهم خود از كلمات امامان عليه السلام نقل كرده‌اند مشهود باشد . « 2 »\r\nتعبيرهايى همچون :\r\n( فذكر انما انت مذكر )\r\n، يعنى تذكر بده كه تو همانا تذكر دهنده هستى ، و :\r\n( واذكر في الكتاب مريم )\r\nيعنى در كتاب ، مريم را به ياد آور « 3 » ، معانيش اين نيست كه قبلًا و آن هم پيش از خلقت اين جهان جريان مريم را مىدانسته‌اى و اينك همان را به ياد آور ، بلكه منظور همان ذكر كردن و بيان داشتن است . ذكر ( به كسر ) با ذكر ( به ضم ) تفاوت دارد .\r\nقرآن در سوره نحل تصريح مىكند كه : خداوند شما را از شكم مادرانتان بيرون آورد در حالى كه هيچ علمى نداشتيد و برايتان گوش و چشم‌ها و دل‌ها قرار داد باشد كه شما سپاسگزار باشيد . « 4 » يعنى همه‌ى علومتان از\r\n\r\n\r\n","description":"","footnote":"\r\n( 1 ) - / اسفار ، ج 8 ، ص 332\r\n( 2 ) - / شناخت قرآن ، به قلم اينجانب ، چاپ سوم\r\n( 3 ) - / قرآن كريم ، سوره‌ى مريم\r\n( 4 ) - / واللَّه أخرجكم من بطون أمهاتكم لا تعلمون شيئا وجعل لكم السمع والابصار والافئدة لعلكم‌تشكرون . سوره‌ى نحل ، آيه‌ى 78\r\n","page_name":" 150 ","page_number":150},
  {"content":"\r\n\r\nحواس برونى و احساس درونى نشات گرفته است . دل براى وجدانيات و مدركات با حس باطن ، چشم و گوش براى مشاهدات و مدركات با حس ظاهر . از طرف ديگر عقيده‌ى تذكر مبتنى بر تقدم روح بر بدن مىباشد كه خلاف مبانى فلسفه‌ى ما و بر خلاف ظاهر قرآن كريم است كه مىفرمايد :\r\n« ثم انشأناه خلقا آخر » يعنى ما سپس انسان را به صورت خلقى ديگر درآورديم . « 1 » يعنى همان موجود قبل از داشتن روح انسانى تكامل نموده به حد موجودى با روح انسانى مىرسد .\r\nاجمالًا اشكالاتى كه بر افلاطون وارد است ، به شرح ذيل است : 1 - ما به خوبى احساس مىكنيم كه علوممان يادگيرى است و نه يادآورى . 2 - بنا به نظريه افلاطون حركت نزول انسان از علم به جهل شده و قهقرى و خلاف تكامل است . 3 - اگر انسان بدون بدن علم كاملى داشته است ، پس ابزار بدنى براى كسب علوم به چه كار مىآيد ؟ 4 - چرا اگر يك حسّ را از دست مىدهيم ، به همان نسبت علمى را از كف مىدهيم ؟ اگر بگوييد چون حس وسيله‌ى تذكر و يادآورى است ، مىگوييم راه تذكر انحصارى نمىباشد تا در گرو يك حسّ و آن هم حسّ مربوط به همان معلوم باشد . چنان‌كه در تذكرات و علوم يادآوريمان به‌خوبى مىبينيم .\r\n\r\n2 . نظريه‌ى حسى\r\nحسيون معتقدند منشأ همه‌ى علوم ، حواس ( ظاهرى ) است ؛ به اين معنى كه هر چيزى را ذهن به وسيله‌ى حسّ از خارج گرفته و تنها تغييرى كه ممكن است روى آن‌ها بدهد ، اين است كه آن‌ها را تجزيه كند و يا دو\r\n\r\n\r\n","description":"","footnote":"\r\n( 1 ) - / مؤمنون / 14\r\n","page_name":" 151 ","page_number":151},
  {"content":"\r\n\r\nشىء را با هم تركيب نمايد و يا يك كلى را از افراد خاص خود تجريد نمايد و به همه‌ى موارد تعميم بدهد .\r\nژان لاك انگليسى ( م 1704 ) كه از سردمداران اين مكتب است ، مىگويد : « در عقل چيزى نيست كه قبل از آن در حس وجود نداشته باشد » . او همه‌ى اصول عقلى را رد كرد . هيوم اسكاتلندى ( متولد 1711 ) نيز در مهم‌ترين كتابش ، طبيعت انسان ، همه‌ى امور غير حسى را رد كرد و علت نخستين و ماوراء طبيعت را نيز غير واقعى دانست . نامبرده حتى درباره‌ى تصورات ذهنى معتقد شد كه در تصورات ذهنى ما تصوير حقايق اشياء نيست ، بلكه تصوير ضعيف شده‌ى تاثرات فعلى و حسّ ظاهر است ، معانى و مفاهيم همه از تأثرات حواس ما از برون مىباشد و تعقل جمع آن‌ها از راه تداعى مىباشد .\r\nمكتب مزبور موجب شده كه بسيارى از غير محسوسات مورد شك واقع شود و يا انكار گردد . مفهوم عليت ديگر نامفهوم شد ، زيرا جز تعاقب دو شىء ( علت و معلول ) چيز ديگرى كه نمايانگر رابطه‌ى آن‌ها باشد احساس نمىشد . و هيوم تصريح كرد كه عليت همان تعاقب است . باركلى انگليسى در جوهر مادى جسم شك كرد و چنين استدلال كرد كه ما فقط ظاهر جسم را احساس مىكنيم .\r\nمكتب شكاكان از نظريه‌ى حسى به وجود آمد ، زيرا منشأ همه‌ى ادراكات ، حس شمرده مىشد ، و در حس هم اشتباهات زيادى كشف شد و بسيارى چيزها هم كه مستقيماً به حس نمىآيد . استدلال‌هاى سوفسطايىگرى باركلى نيز زاييده همين مكتب بود و مىبايست هم اين فرزند از آن مكتب متولد گردد . كانت آلمانى هم ، كه عظمت مكتب فلسفى\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nهيوم را اذعان داشت ، پذيرفت كه معانى ، منشأ حسى دارد ، ولى گفت نبايد منحصر به حس نمود ؛ زيرا انسان قوه‌اى دارد كه از درون هم چيزى به معانى و مفاهيم محسوس شده مىافزايد .\r\nمكتب حسيون چنان عظمت پيدا كرده بود كه چشم‌ها را خيره مىكرد و كانت هم ، كه در دقت معروف بود ، تحت تأثير آن بود . هيوم فقط در استدلال‌هاى نظرى شك و ترديد مىآورد ، ولى در سياست و اخلاق زندگى شك نمىآورد ، اما شكاكان پس از او ، به‌خصوص در اوايل قرن بيستم كه مكتب شك دوباره جان گرفت ، در همه چيز حتى در اخلاق و سياست ، هم شك كردند .\r\n« ژان لاك انگليسى » در كتاب « تحقيق در عقل انسان » دليل حسى بودن همه ادراكات را حال انسان‌هاى وحشى و كودكان دانست و گفت : اگر ادراكات انسان منشأ درونى غير حسى داشت ، نبايد در هر علم و ادبى نيازى به تحصيل و تربيت باشد .\r\nمكتب حسيون با همه‌ى اشكالاتى كه دارد از يك نقطه‌ى مثبت مهمى برخوردار است و آن وارد نشدن و بحث نكردن در مسائل غير حسى است . حتى آن‌جا كه غير محسوسات را انكار مىكنند ، صرفاً انكار بر اساس و به معناى نفى ادراك غير حسى است يعنى مىگويند : ما غير محسوس ، را درك نمىكنيم . ليكن ماترياليست‌هاى جديد با اين كه حسى هستند در مفاهيم كلى عقلى مداخله مىكنند و مطالبى را به عنوان فلسفه ارائه مىدهند . با اين كه بر مبناى اصالت حس اين مفاهيم و مقولات كلى فلسفى اساساً معنى ندارد و نوشتن كتابى درباره‌ى مقولات فلسفى هم بىمورد خواهد بود .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nبن بست حسيون\r\nما يك دسته مفاهيم روشن ذهنى داريم كه براى همگان به طور بديهى معلوم است ، با اين كه به هيچ وجه آن‌ها را از خارج نگرفته‌ايم . مفاهيم عليت ، جوهر و عرض ، ضرورت ، امكان ، وجود ، عدم ، تشخص ، كثرت ، وحدت ، حدوث ، قدم و بسيارى ديگر از مقولات فلسفى اين طور هستند .\r\nحسيون درك اين مفاهيم را چگونه توجيه مىكنند ؟ نمىتوانيم بگوييم اين‌ها مفاهيم موهوم و غلطى ، مانند مفهوم غول بيابانى و مانند آن هستند و نمىتوانيم بگوييم از مفاهيم احساس درونى ، همچون گرسنگى و يا محبت هستند تا نيازى به دريافت آن‌ها از برون نباشد . اين‌ها مستقيماً هم به حس نمىآيند . پس چه بگوييم ؟\r\nحسيون و از جمله برخى از ماترياليست‌هاى جديد ، برخى از اين مفاهيم را حسى مىدانند و با زور و مغالطه مىخواهند به ديگران بقبولانند كه آن‌ها محسوس هستند و برخى ديگر از اين مفاهيم را يا انكار مىكنند و يا به سكوت مىگذرانند . مثلا « ژان لاك » انگليسى مىگويد چون تبديل‌هايى همواره يكسان در احوال اشياء مىبينيم و چيزهاى ديگرى را مىبينيم كه همواره آن تبدل‌ها را مىدهند ، پس تبدل‌هاى مزبور را معلول و آن چيزها را علت مىناميم و مفهوم تغيير و خلقت و توليد هم مثل مفهوم عليت همين‌طور برايمان حاصل مىشود .\r\nدكتر ارانى هم ( كه عده‌اى او را در وسعت معلومات بىنظير مىدانستند ) مىگفت : « قانون علت و معلول براى ما يك اصل حقيقى است ؛ زيرا تجربه و عمل ، صحت آن را ثابت مىكند . امپريستها ( تجربىها ) اين قانون را حقيقى نمىدانند و ما بين دو قضيه ، رابطه‌ى علت و معلول نمىشناسند و مىگويند فقط ما مىدانيم كه يك قضيه بعد از قضيه‌ى\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nديگرى ظاهر مىشود و يك دفعه هم ممكن است ظاهر نشود . هزاران دفعه ممكن است آتش دست را بسوزاند ، ولى ممكن هم هست كه يك دفعه ابتدا دست بسوزد و بعد آتش وجود پيدا كند . جواب ما طبق محك خود اين است كه چون در تمام قضايا در همه ادوار عملا قانون علت و معلول صادق بوده مطابق خيال آقايان استثنا پيدا نكرده صحيح است .\r\n. . . يك ايده آليست به همين اميد . . . نشسته و اگر تيرى هم به مغزش فرو رود تير را علت كشتن نمىداند » .\r\nژان لاك انگليسى مفهوم وجود و وحدت را نيز حسى مىداند ، البته به حس باطن . مىگويد : « تصور يا بسيط است يا مركب . تصور بسيط به وسيله‌ى حس خارج ، و يا فكر و حس داخلى به وجود مىآيد . تصورهاى بسيطى كه از راه فكر ( حس داخل ) به وجود مىآيند . مانند اراده و قدرت و وجود و وحدت و درد و لذت و مانند اين‌ها . . . » .\r\nانصاف اين است كه اين توجيه ( توسعه‌ى معناى حس ) به هيچ وجه نمىتواند براى اين آقايان دردى را دوا كند . چه منظورشان از حس باطن همان احساس وجدانى باشد كه در مواردى مانند گرسنگى و محبت و . . .\r\nمىباشد و يا منظورشان ضمير ناخودآگاه باشد كه در كلمات روانشناسان آگاهى چون ويليام جيمز آمريكايى ( م 1910 ) ديده مىشود « 1 » ما لذت و درد و اراده و قدرت را در باطن خود حس مىكنيم ، اما آيا مفهوم هستى و يا وحدت را هم همين‌طور با حس باطن و يا ضمير ناخودآگاه احساس مىكنيم ؟ وجدان و احساس باطنى فقط چيزهايى را درمىيابد كه خود\r\n\r\n\r\n","description":"","footnote":"\r\n( 1 ) - / « آن‌چه انسان آن را من مىخواند و خودآگاهى دارد در احوال عادى دائره‌اش محدود و مسدوداست و از خود او تجاوز نمىكند ، ليكن اين دائره‌ى محدود حريمى دارد كه بيرون از دائره‌ى خودآگاهى است و شخص در احوال عادى از آن آگاهى ندارد . . . » سير حكمت در اروپا\r\n","page_name":" 155 ","page_number":155},
  {"content":"\r\n\r\nآن‌ها ( و نه تصوير و مفهومشان ) در باطن ما حضور پيدا كنند . ما درد مىكشيم يا لذت مىبريم ، اين درد و لذت حضور باطنى در ما دارند ، ليكن درك اين كه هستى اصل است نه مفهوم و ماهيت ، و درك مفهوم و معناى وحدت ، چگونه حضور احساسى در باطن ما دارند ؟ به قول « فيليسين شاله » در فصل هفتم كتاب فلسفه علمى : حوادث مادى چون در مكان جاى دارند به وسيله‌ى حواس شناخته مىشوند . . . خورشيد را همه مىبينند و گرمى آن را حس مىكنند ، اما حوادث نفسانى چون در مكان واقع نيستند به واسطه‌ى حواس ( ظاهر ) هم شناخته نمىشوند . آن‌چه آن‌ها را درمىيابد فقط وجدان است ، چنان كه از هيجانى كه در اندرون من خسته دل رخ مىدهد و حكمى كه مىكنم و تصميمى كه مىگيرم تنها خود من وجدان و آگاهى دارم و اين حوادث روحى را مستقيماً فقط وجدان خود شخص مىتوان دريابد . « 1 »\r\nتوجيه « ژان لاك انگليسى » و توسعه‌ى معناى حسّى ، هم كه موجب توجيه و دشنام ادبى دكتر ارانى شده است هيچ بنياد و اساسى ندارد .\r\nتوجيه و توسعه‌ى حسّى به اين طور كه مىگويد : « ما مىبينيم كه به دنبال تماس با آتش ، دست مىسوزد ، مىفهميم كه آتش علت سوزش دست است . . . » .\r\nعجب كشف مهمى كرده‌ايد ! صحبت اين بود كه عليت ، كه رابطه‌ى ميان علت و معلول است ، حسى است يا نه و شما كه معتقديد حسى است ، بايد نفس رابطه را نشان بدهيد كه حس لامسه يا باصره و يا . . .\r\nهمان‌طور كه دست آتش را احساس مىكند ، رابطه‌ى مزبور را هم لمس كند\r\n\r\n\r\n","description":"","footnote":"\r\n( 1 ) - / شناخت روش علوم يا فلسفه‌ى علمى ، فيليسين شاله ، ترجمه‌ى يحيى مهدوى ، ص 176 ، به اختصار\r\n","page_name":" 156 ","page_number":156},
  {"content":"\r\n\r\nيا ببيند يا بشنود . . . امپريستها كه اين قدر مورد دشنام ارانى قرار گرفته‌اند ، طبق مبانى علمى خودشان حرف زده‌اند . آخر ما فقط تعاقب دو حادثه را مىبينيم نه رابطه عليت را . مگر رابطه‌ى عليت مانند طنابى ميان آن‌ها كشيده شده است تا در دست ما جاى بگيرد و لمسش كنيم ؟ شايد آقاى ژان لاك و آقاى ارانى لمسش كرده‌اند !\r\nبهتر است همه‌ى حسيون ، مانند هيوم انگليسى ، اعتراف كنند كه عليت قابل درك نيست و بنابراين دليلى بر تحقق آن نداريم . نامبرده مىگويد : « چون در مقام تحقيق فلسفى برمىآييم ، مىبينيم اعتقاد به رابطه‌ى علت و معلول ضرورى نيست ؛ به اين معنى كه چون مىبينيم سنگ متحركى به سنگ ساكنى برخورد و سنگ ساكن به حركت آمد ، برخورد سنگ متحرك را علت حركت سنگ ساكن مىخوانيم ، ليكن اين عقيده از روى تجربه براى ما حاصل شده است . . . و پيش از آن‌كه اين تجربه حاصل شود ، عقل حكم به وجوب اين امر ، يعنى حدوث اين معلول از آن علت نمىنمايد . . . و هيچ موردى نيست كه اگر تجربه نكرده باشيم رابطه‌ى علت و معلول را به قاعده عقلى دريابيم . ولى تجربه هم فقط معلوم مىكند كه فلان امر هميشه دنبال فلان امر ديگر است ، اما اين كه چرا اين دو امر دنبال يك‌ديگرند ، معلوم نمىشود . . . حكم به رابطه‌ى عليت نتيجه عادتى است كه براى ما حاصل مىشود از اين كه همواره امرى را همراه امر ديگر مىبينيم . . . » « 1 » و به تعبير ديگر : ما از علت و معلول مفهوم ديگرى نداريم ، جز مفهوم دو شىء را كه هميشه به يك‌ديگر متصل بوده‌اند . « 2 » اين مطلب را ابن سينا نيز در الهيات شفا تصريح مىكند : « اگر كسى گمان كند كه رابطه‌ى\r\n\r\n\r\n","description":"","footnote":"\r\n( 1 ) - / سير حكمت در اروپا ، چاپ اول ، ج 2 ، ص 100\r\n( 2 ) - / تاريخ فلسفه‌ى راسل ، ج 3\r\n","page_name":" 157 ","page_number":157},
  {"content":"\r\n\r\nعليت و معلوليت را از راه حس مىتوان كشف كرد ، كاملًا اشتباه است ؛ زيرا حس در اين مورد غير از تقارن دو امر چيزى را به ما نشان نمىدهد » .\r\nهيوم در مورد جوهر هم مىگويد : « آنچه جوهر جسمانى است ، « بركلى » نشان داده كه جز مجموعه‌اى از احساسات و تأثرات چيزى نيست » . « 1 »\r\nبنابراين همان‌طور كه هيوم تصريح مىكند : « ادراكات حسيون منحصر است به آن‌چه از راه يكى از حواس پيدا شده باشد ، اين است تاروپود افكار ما . و عقل ما جز تركيب كردن و مرتبط ساختن اين اجزا و مبادى كار ديگرى نمىكند » . و « هوبز » ( 1679 م ) مىگويد : استدلال و فكر درست . . .\r\nتنها به اجسام تعلق مىگيرد و غير از جسم هر چه هست موضوع فلسفه و علم واقع نمىشود . و آنگاه اين پرسش همچنان به جاى خود باقى است كه مفاهيم جوهر و عرض و عليت و . . . از كجا آمده‌اند ؟\r\nعليت ، اتصال دو پديده نيست ، تعاقب يا تقارن دو حادث نيست ، بلكه تأثير امرى در امر ديگر است و از نظر فلسفه الهى اسلامى ، ايجاد شىء به وسيله‌ى چيزى ديگر . و بديهى است كه ما فقط وجود و اثر را مىبينيم ، نه تأثير و ايجاد را .\r\nاين اشكال نيز بر حسيون وارد است كه بيش‌تر اكتشافات علمى اخير حاصل تفكر نظرى و قياسى و فرضيات حدسى بود كه در ابتدا به طور تئورى ارائه شد و سپس با تجربه عملى تاييد آن به اثبات رسيد . اگر بنا بود به افكار غير حسى هيچ ارزش علمى و فلسفى ندهيم ، بايد اين تئورىها به دور ريخته مىشد و آنگاه هرگز به دنبال تحقيق آن نمىرفتيم و در نتيجه اين همه اكتشافات مهم به وجود نمىآمد .\r\n\r\n\r\n","description":"","footnote":"\r\n( 1 ) - / سير حكمت در اروپا ، ص 99\r\n","page_name":" 158 ","page_number":158},
  {"content":"\r\n\r\nانحصار شناخت ، به آنچه از طريق حس و شهود وارد شده باشد ، از قديم مطرح بوده ، كه به گفته‌ى راسل ، افلاطون در رساله‌ى « تتوس » آن را مردود دانسته است . ضمناً به‌خوبى برايمان معلوم شد كه نظريه‌ى حسى در تصديقات راه ندارد ؛ زيرا حكم و نسبت نمىتواند حسى باشد .\r\n\r\n3 . نظريه‌ى عقلى\r\nعقليون معتقدند يك دسته از مطالب پيش از تجربه و حس به طور فطرى در ما وجود دارد كه به منزله‌ى سرمايه‌اى براى كسب علوم مىباشند و به نام اصول ما قبل التجربه معروفند .\r\nدر تعيين اصول مزبور به اختلاف سخن گفته‌اند . برخى از كلمات دانشمندان مربوط به تصورات است و برخى ديگر مربوط به تصديقات است . و در هر دو مقام هم سخن اهل فن يكنواخت نمىباشد . برخى از دانشمندان اصل « هوهويت » را ، كه يك اصل تصديقى است ، يك اصل متقدم بر تجربه و حس گرفته‌اند . هوهويت ، اين همانى در حمل محمول بر موضوع را اثبات مىكند . برخى ديگر اصل امتناع تناقض را يك اصل فطرى گرفته‌اند كه اين هم تصديقى مىباشد . « 1 »\r\nاصل هوهويت را در دو مورد به كار مىبرند : 1 - حمل يك مفهوم بر خودش ، چون سياهى سياهى است ؛ يعنى هر مفهومى كه وارد ذهن شد ، امكان ندارد از خودش سلب شود . هر چيزى خودش خودش مىباشد .\r\n2 - حمل يك وصف بر ذات ، مانند حسن شجاع است ؛ يعنى از نظر وجودى موضوع ، همان محمول مىباشد .\r\nدرباره‌ى اصل هويت و به تعبير ديگر اصل عينيت ، پيروان ماترياليسم\r\n\r\n\r\n","description":"","footnote":"\r\n( 1 ) - / به ما بعدالطبيعه به قلم پل فولكيه رجوع شود\r\n","page_name":" 159 ","page_number":159},
  {"content":"\r\n\r\nديالكتيك حرفى دارند . مىگويند اين اصل مساوى با يكسان بودن و لا يتغير بودن اشياء مىباشد در حالى كه همه چيز در حركت است و هيچ چيز ثبات ندارد . « ژرژ پوليستر » در كتاب اصول مقدماتى فلسفه يكى از اشكالات منطق و شناخت كلاسيك موجود را اين مىداند كه يكسان بودن به معناى يك جور ماندن و تغيير شكل ندادن است و مىگويد : « اكنون بايد ديد كه از اين خاصيت متافيزيك ( اصل يكسان ماندن ) چه نتايجى عملى به دست مىآيد . وقتى بهتر ديديم كه موجودات را لا يتغير بشمريم خواهيم گفت زندگى ، زندگى است و مرگ ، مرگ » .\r\nديگرى مىگويد : « يكى از اشكالات منطق استاتيك ( جامد ) اعتقاد به ضرورى بودن و دائم بودن آن است . . . يعنى قضاياى دائمه مطلقا ملازم بااعتقاد به ثبات است و اين اشكال بزرگى است » .\r\nپيداست كه اين آقايان ذهن را به خارج و خوديت را به ثبات ، و ثبات مفهوم را به ثبات شىء مادى خارجى به اشتباه گرفته‌اند . سخن اين نيست كه سياهى خارجى و ماده‌ى سياه حركت ندارد ، سخن اين است كه مفهوم سياه هيچ‌گاه سفيد نمىشود و هر شىء سياه هم تا سياه است همان سياه است .\r\nدرباره‌ى اصل امتناع تناقض هم اشتباه مهمى دارند . مثلا ژرژ پوليستر مىگويد : « . . . اين همان نقطه‌ى نظر يك جانبه است كه دو چيز مخالف را به طور قطع از هم جدا مىكند و مرگ و زندگى را مغاير يك‌ديگر مىداند . مثلًا ديده مىشود كه مىگوييم باران گرفت و بسا شده كه حرف ما تمام نشده باران مىايستد . اين جمله‌ى ما در وقت شروع صحيح بوده ، منتها بعداً تبديل به اشتباه شده است . صحيح ، به اين شكل تبديل به غلط و خطا مىشود » . « 1 »\r\n\r\n\r\n","description":"","footnote":"\r\n( 1 ) - / اصول مقدماتى فلسفه ، ژرژ پوليستر\r\n","page_name":" 160 ","page_number":160},
  {"content":"\r\n\r\nهمه مىدانند كه ما شرايط زمانى و مكانى و روابط خاص يك قضيه را در نظر مىگيريم و اين طور نيست كه نفى و اثبات به طور مطلق و بدون در نظر گرفتن شرايط ، نقيض يك‌ديگر به شمار آيند . ( از اين بحث فعلًا بگذريم ) .\r\nطبق روش عقليون بايد برخى اصول ديگر تصديقى كه امكان تجربه در آن‌ها نيست و شايد حتى آن‌ها كه نياز به تجربه ندارند و به خودى خود برايمان معلوم هستند نيز جزء مطالب قبل التجربه و به اصطلاح ديگر « فطرى » حساب شوند . مانند اصل « دور باطل است » و « تسلسل محال است » و « وقوع پديده بدون علت محال است » و « دو جسم يك مكان ندارند » و « هر كل از جزء خودش بزرگ‌تر است » .\r\nو محال بودن چيزى نيست كه با تجربه ثابت شود . تجربه بر روى يك امر موجود كار مىكند ، نه چيزى كه نيست . در مورد چيزهايى كه نيست تجربه مىتواند بگويد هرچه تفحص و كوشش كردم نيافتم . نه اين‌كه نبود ، تا چه رسد به اين كه محال است بشود . منتهى در خيلى موارد به اشتباه گفته مىشود تجربه كردم محال است . اين اشتباه حتى در پاره‌اى از موارد حسى نيز انجام مىشود و فى المثل گفته مىشود : جيب لباسم را گشتم و حس كردم كه پول نيست . با اين كه صحيحش اين است كه پول را احساس نكردم .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nدر تصورات نيز عقليون يك عده مفاهيم تصورى فطرى « 1 » قائل هستند كه مىگويند پيش از هر گونه تجربه و احساسى در روح انسان وجود دارد .\r\n« دكارت » « 2 » يكى از عقليون است . او مفاهيم را سه دسته مىكند :\r\n1 - مفاهيمى عارضى چون حرارت ، برودت ، سرخى ، سفيدى ، تلخى ، شيرينى و . . . كه مستقيماً از طريق حواس وارد شده‌اند . 2 - مفاهيم خلقى و جعلى كه با جعل و خلق ذهن ما درست شده‌اند . مانند انسان ده سر .\r\n3 - مفاهيم فطرى كه مستقيماً از خارج گرفته نشده و با جعل و تركيب ذهن هم درست نشده‌اند ولى چه بسا واقعاً بر فرد خارجى تطبيق مىشوند ، دكارت مفاهيم : امتداد ، حركت ، روح ، ضرورت ، امكان ، كليت ، نقطه ، خط ، وجود ، وحدت و . . . را از اين قبيل مىداند و همه را فطرى مىداند و از علوم ذاتى انسان به شمار مىآورد . همه‌ى كميات متصله چون سطح و خط كه انواع امتداد هستند نيز همين‌طور .\r\nهمچنين دكارت به دو گونه كيفيت در اجسام معتقد شد : 1 - كيفيات اوليه مانند امتداد و حركت كه حقيقت جسم را تشكيل مىدهد . 2 - كيفيات\r\n\r\n\r\n","description":"","footnote":"\r\n( 1 ) - / منظور از فطرى در اين‌جا خاصيت ذاتى عقل است . كلمه‌ى فطرى به معناى ديگرى هم گفته‌مىشود : 1 - آن‌چه همه قبول دارند و در اصل اعتقاد و كيفيت آن اختلافى نيست ، مثل اعتقاد به وجود جهان خارج ، كه حتى سوفسطائىها هم در واقع دلشان قبول دارند و طبق آن عمل مىكنند . 2 - ادراكاتى كه بالقوه در ذهن همه كس موجود است ، هرچند براى برخى از افراد به فعليت نيامده تا علم به علم خود پيدا كنند . مثل علم به خود و علم به معلول خود و علم به علت خود . اين‌ها در نهاد همه به طور حضورى و احساسى هست ، ليكن تا به صورت علم حصولى درنيامده ممكن است برخى از آن‌ها مورد غفلت قرار گيرد . علم به خداوند به اين معنى فطرى است ( نه به معناى ادراك حصولى فكرى تا بگوييم همه‌ى علوم بعداً حاصل شده و قبلًا نبوده است و نه به معناى خلقت تا بعضىها بگويند فطرت به معناى خلقت نيست . گرچه اين ادعا هم خالى از اشكال نيست . ( قسمت فطرت از كتاب خدا در نهج البلاغه به قلم اينجانب را ملاحظه كنيد . ) 3 - قضايايى كه هر چند دليل مىخواهند ، ليكن دليلشان همواره همراهشان تصور مىشود . مانند عدد چهار جفت است . 4 - همين است كه دكارت و امثال آن منظور دارند . يعنى ادراكاتى كه خاصيت ذاتى عقل است\r\n( 2 ) - / فيلسوف فرانسوى ، ( 1596 - 1650 م ) فردى متفكر و عاشق مطالعه و كتاب بود . مهم‌ترين‌تأليفاتش تفكرات در فلسفه اولى ، اصول فلسفه ، و گفتار در روش درست راه بردن عقل است\r\n","page_name":" 162 ","page_number":162},
  {"content":"\r\n\r\nثانويه مانند رنگ و طعم و بو . او مىگفت كيفيات ثانويه قابل تغيير نوعى هستند . فى المثل مىتوان رنگ و طعم يك قطعه موم را با ذوب كردن آن تغيير داد ، ليكن امتداد آن را نمىتوان از آن گرفت و فقط مىتوان كم يا زياد كرد ، ولى اصل امتداد از جسم سلب نمىشود .\r\nاين سه گونه مفاهيم را مفاهيم فطرى و پيچيده و تركيبى نيز گفته‌اند .\r\nاطلاق پيچيده بر مفاهيم عارضى از اين نظر است كه خواص عارضى اشياء با فعل و انفعالات مختلف حواس ادراك مىشوند . « 1 »\r\nايمانوئل كانت آلمانى « 2 » نيز به مفاهيمى كه وجوه و حالات ادراك ذهن هستند و يا از وجوه ادراك ذهن انشعاب مىيابند ، معتقد شد . او مىگفت :\r\n« ادراكات حسى به طور نامرتب در ذهن وارد مىشوند و ذهن ، آن‌ها را در دايره‌ى زمان و مكان قرار مىدهد . يعنى براى هر كدام زمان و مكان خاصى در نظر مىگيرد و آن‌ها را با زمان و مكان دسته بندى و مرتب مىنمايند .\r\nولى ذهن ، خود زمان و مكان را از كجا آورده است ؟ حواس ما كيفيات و عوارض مادى خارج را ادراك مىكند ، اما خود مكان و زمان كه به حس نمىآيند . زمان و مكان از خارج گرفته نمىشود ، بلكه وجوه و حالات ادراك و خاصيت ذهن هستند كه به محسوسات معنا مىبخشند و از امور متقدم بر احساس و تجربه هستند . پس ذهن به كمك زمان و مكان ، محسوسات را به مدركات ذهنى بدل مىسازد ، ولى زمان و مكان فطرى هستند . ذهن ، مفاهيم و معقولات را نيز با دادن صورت عليت ، وحدت ،\r\n\r\n\r\n","description":"","footnote":"\r\n( 1 ) - / تاريخ فلسفه‌ى غرب ، برتراند راسل ، ج 3\r\n( 2 ) - / از خصوصيات مهم او پايبند بودنش به اخلاق اجتماعى بود . مىگفت از مرگ باك ندارم و اگر به‌من بگويند امشب مىميرى ، خواهم گفت فرمان خداست ، اما خدا نكند كسى به من بگويد يك تن به سبب تو روزگارش تلخ شده است . روى قبرش اين جمله را به نقل از يكى از كتاب‌هايش نوشته‌اند : دو چيز روح را با عجاب مىآورد : يكى آسمان پر ستاره كه بالاى سر ماست و ديگر قانون اخلاقى كه در دل ماست\r\n","page_name":" 163 ","page_number":163},
  {"content":"\r\n\r\nضرورت ، امكان ، تضايف ، و غيره به درجه‌ى مفاهيم اصولى و قواعد بالا مىبرد و همان‌طور كه زمان و مكان محسوسات را منظم مىكنند ، مفاهيم عقلى مزبور ، كه مقولات فكرى هستند ، مفاهيم ادراكى را قالب‌بندى كرده و نظم مىدهند . خود مفاهيم مقولى از خارج گرفته نشده‌اند ، بلكه جوهر و خاصيت اصلى ذهن مىباشند . . . » .\r\nبه نظر « كانت » ذهن ما در همه‌ى ادراكات دخالت مىكند : در محسوسات با مفهوم زمان و مكان ، و در مفاهيم عقلى با مقولات . و بنابراين هر شىء در ذات و وجود خارجىاش غير از شىء در نفس و ادراك ماست . ( و اين معنى خود يك نوع ايده آليسم است ) . ذهن عينكى از زمان و مكان براى ادراك محسوسات مىسازد و عينكى از مفاهيم مقولى براى عقليات مىسازد و در برابر ديدگان ما قرار مىدهد كه هر چه را مىبينيم در آن قالب‌ها ببينيم .\r\nمقولات « كانت » به دو قسم اصلى و فرعى تقسيم شده‌اند : مقولات اصلى ، كميت و كيفيت و نسبت و جهت مىباشند كه هر يك سه مقوله فرعى دارند . سه مقوله‌ى فرعى كميت ، وحدت و كثرت و كليت هستند ، و سه مقوله‌ى فرعى كيفيت ، وجود و عدم و محدوديت ( به تعبير ديگر ايجاب و سلب و حصر ) مىباشند . و سه مقوله‌ى فرعى نسبت يا اضافه ، ذاتيت يا جوهريت ( و مقابل آن عرضيت ) و عليت ( و مقابلش معلوليت ) و تبادل ( و به تعبير ديگر مشاركت و تقابل ) مىباشند . و سه مقوله‌ى فرعى جهت ، امكان ( و مقابلش امتناع ) و وجود ( و مقابلش لا وجود ) و ضرورت ( و مقابلش حدوث ) مىباشد . « 1 »\r\n\r\n\r\n","description":"","footnote":"\r\n( 1 ) - / تاريخ فلسفه ، ويل دورانت ، ج 1 ؛ سير حكمت در اروپا ، فروغى ، ج 3 ؛ تاريخ فلسفه‌ى غرب ، راسل ؛ فلاسفه‌ى بزرگ ، آندره كرسون ؛ و نيز « ازوالد كولپه »\r\n","page_name":" 164 ","page_number":164},
  {"content":"\r\n\r\nبراى توضيح مقولات كانت كه به ظاهر تا حدودى نامفهوم و شايد احياناً تكرارى و بلكه غلط جلوه كنند ، مىگوييم كه كانت مىخواهد بگويد همان‌طور كه مفهوم زمان و مكان ، قالب‌هاى پيش ساخته‌ى ذهن براى تصورات هستند اين مقولات هم قالب‌هاى پيش ساخته‌ى ذهن براى تصديقات هستند . همه‌ى قضايا در يكى از اين قالب‌ها مفهوم مىشوند .\r\nقالب‌هايى كه در هر قضيه ممكن است منظور باشند و هيچ قضيه‌اى از همه‌ى اين قالب‌ها خالى نيست ، اين‌ها هستند :\r\nقالب كميت و مقدار شخصى : ( وحدت ) ، مانند حسن ايستاده است ، كثرت : ( و به اصطلاح منطق ، قضيه‌ى جزئيه ) ، مانند بعضى انسان‌ها نويسنده هستند ، و كليت : چون همه‌ى انسان‌ها قابل تكاملند . قالب كيفيت وجود : ( موجبه ) ، چون انسان تكامل دارد ، عدم ( سالبه ) ، چون انسان سنگ نيست ، و محدوديت يا حصر ( معدوله ) ، چون حسن نابيناست ( كه در معناى سلب مىباشد ) . قالب نسبت و اضافه قضيه‌ى حمليه : ( ذاتيت يا جوهريت ، و عرضيت كه صفت ذاتى يا عرضى موضوع را بيان مىدارد ) ، چون انسان حيوان است يا انسان حركت مكانى دارد ، قضيه شرطيه متصله : ( عليت و معلوليت كه شرط علت جزا و جواب مىباشد ) ، چون :\r\n« اگر مدينه‌ى فاضله‌اى پيدا شود مردم به كمال مىرسند » ، شرطى منفصل :\r\n( مشاركت و مقابله كه هر جزئى از قضيه در برابر جزء ديگر قرار دارد و در عين حال در يك چيز با هم شريك هستند ) ، چون يا عدد جفت است و يا فرد ، كه در عدد شريكند و در صفت خاص در برابر هم قرار دارند . قالب جهت : اصل تحقق و عدم تحقق بدون ذكر حتميت يا امكان آن ( به تعبير منطق اطلاق عام ) . چون انسان نويسنده است و يا انسان سنگ نيست . اين را « كانت » وجود و لا وجود هم مىگويد . قضيه‌ى امكانى : ( كانت اين را\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nاحتمالى هم مىگويد « 1 » و امتناع را هم كه مقابل امكان است در همين جا نام مىبرد ، امكانى و يا امتناعى ) « 2 » ، چون : « شايد امسال در قطب جنوب ساكنانش از سرما تلف شوند » ، و قضيه‌ى ضرورى ، چون : انسان حيوان است .\r\nاين اشكال كه برخى از محققين معاصر « 3 » كرده‌اند كه : « چرا كانت نام مقولات را به اين مفاهيم عقلى داده است و مقولات نام مفاهيم ذاتى و ماهيات اشياست ، همان‌طور كه در منطق و فلسفه آمده و ارسطو در كتاب جواهر و اعراض اصطلاح كرده است » ، وارد نيست . زيرا اصطلاح مقولات اختصاصى به مفاهيم ذاتى تصورى ندارد ، و همان‌طور كه به اجناس عاليه‌ى ماهيات « 4 » گفته مىشود ، به مفاهيم عامه‌اى كه در فلسفه به كار مىرود و زير بناى مباحث است نيز گفته مىشود و بدين جهت سابقاً گفتيم كه هر فيلسوفى براى خود مقولاتى دارد . مثلًا مقولات فلسفى افلاطون در بحث شناخت : روح و تقدم آن و تذكر و . . . بود ، و مقولات فلسفى « جان لاك » در بحث شناخت حس ، تجزيه ، تركيب ، تجريد و . . .\r\nمىباشد ، و اين‌ها هم مقولات فلسفى « كانت » در بحث شناخت مىباشند .\r\nپيروان ديالكتيك نيز در هر شاخه‌اى مقولاتى مخصوص به خود دارند و به قول يكى از آن‌ها « 5 » مقولات فلسفى بسيار زيادند ، كه البته او به طور مطلق و\r\n\r\n\r\n","description":"","footnote":"\r\n( 1 ) - / احتمال مربوط به ادراك فرضى است از نظر دريافت واقع . ولى امكان همچون ضرورت صفت‌واقعى شىء است ، اين دو به يك‌ديگر ارتباطى ندارند . نه ضرورت به معناى يقين است و نه امكان به معناى احتمال . اين اشتباه را مرحوم سبزوارى هم در منظومه مرتكب شده است . به شرح منظومه‌ى اينجانب ، ص 158 ، رجوع شود\r\n( 2 ) - / ولى از نظر دقيق ، امتناع چيزى جدا از ضرورت نيست . امتناع ضرورت سلب است\r\n( 3 ) - / آقاى تهرانى در كتاب فلسفه‌ى شناخت\r\n( 4 ) - / كم و كيف و وضع ، مكان ، زمان ، ملك ، فعل ، انفصال ، اضافه ، جوهر\r\n( 5 ) - / نويسنده‌ى كتاب شناخت و مقولات فلسفى\r\n","page_name":" 166 ","page_number":166},
  {"content":"\r\n\r\nاز متن واقع سخن مىگويد و به نظر ما فقط حق دارد بگويد : چون هر فيلسوفى قالب‌هاى فكرى خاصى دارد ، پس مقولات بسيار زيادند .\r\nخلاصه اين كه مقوله يعنى مفهومى كه اطلاق بر چيز ديگرى مىشود و به حسب اصطلاح مفهوم عامى كه در مباحث فلسفه به كار مىرود .\r\n( تصديقات يا تصورات ) .\r\nاز نظر « كانت » ، كلًا مسائل رياضى و عنصر ذهنى مسائل طبيعى ما قبل از تجربه و حس هستند . موضوعات مسائل رياضى همه از مقوله‌ى زمان و مكان هستند كه قالب و شكل ذهنى تصورات مىباشند . و همين زمان و مكان عنصر ذهنى مسائل طبيعى نيز هستند ، و مقولات گذشته نيز عنصر ذهنى تصديقات مىباشند .\r\nهر چند بيش‌تر نظريات فلاسفه‌ى غرب در حد تئورى و فقط تبيين جهان مىباشند و به اصطلاح نوعى اشراق و حدس بوده و كم‌تر به استدلال مىپردازند ، ولى كانت مختصر استدلالى هم بر نظريه‌ى خويش دارد . او مىگويد : « وجدانى كه از احساس دست مىدهد ، تجربه است و آن‌چه به تجربه درمىآيد ، عارضه يا حادثه است ؛ زيرا به حس درنمىآيد ، مگر امورى حدوثى و عروضى . و در آن‌ها دو امر مشخص وجود دارد :\r\nماده ، كه حسى و انفعالى است ، و صورت ، يعنى تنظيم كننده‌ى آن‌ها كه جنبه‌ى فعلى دارد و قبلى است و اگر از پيش نباشد ، امر بعدى را نمىتواند تنظيم كند . صورت دو وجه دارد : وجه بيرونى ، يعنى مكان ، و وجه درونى ، يعنى زمان . خورشيد در ما تأثيراتى دارد ، ولى ادراك وجود خورشيد وقتى دست مىدهد كه ذهن تأثيرات آن را در زمان و مكان به هم مربوط كند .\r\nذهن انسان وجدان همه‌ى اشياء را مىتواند از خود دور كند ، ولى زمان و مكان را نمىتواند دور كند . پس زمان و مكان معلومات بعدى نيستند ، بلكه\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nقبلى و فطرى هستند . . . گمان نشود كه زمان و مكان مفهوم‌هاى كلى هستند كه ذهن آن‌ها را از جزئيات انتزاع كرده است ، اگر كه مفهوم كلى بودند ، جنسى بودند داراى انواع بسيار و هر نوعى با اصنافى . . . مكان در امور برون ذهن است ، ليكن زمان در امور درونى نيز هست ، حتى در خود ادراك . . .\r\nچون ذهن انسان از تصوير زمان و مكان منفك نيست ، پس آن‌ها جزء ذهن انسانند . . . » .\r\nو بنابه گفته‌ى كانت مفاهيم و مقولات پيش ساخته ذهن همواره چون تأثير شيره‌ى پانكراس بر غذا در معده ، روى افكار ما تأثيراتى دارند و مىتوانيد بگوييد عينكى رنگين هستند كه بر چشم باطن ما زده شده‌اند .\r\n\r\nنقدى بر عقليون\r\nتنها استدلالى كه كمى جلب توجه مىكند ، گفته‌ى كانت است كه « اگر زمان و مكان انتزاع از جزئيات خارج شده بودند ، بايد مانند ساير مفاهيم انتزاعى از خارج ، جنس بوده انواع و هر نوعى اصنافى داشته باشد . . . » يعنى هر مفهومى كه از خارج گرفته مىشود يك مفهوم وسيع داراى انواع مختلف مىباشد كه جنس ناميده مىشود ؛ مانند مفهوم جوهر ( مفهومى كه طور وجودش مستقل است و مانند رنگ‌ها و ساير عوارض عارض بر اشياى ديگر نمىباشد ) كه جنس اعلا بوده و اجناس و انواعى زير پوشش خود دارد ؛ مانند جسم و نبات و حيوان ، و انواع مختلف حيوانات و انسان كه زير پوشش حيوان و در نتيجه تحت عنوان جسم و جوهر قرار دارند و انسان هم كه يكى از انواع حيوان است داراى اصناف زيادى است .\r\nولى با كمى دقت ضعف و نارسايى استدلال مزبور روشن مىشود . از كجا كه هر مفهوم انتزاعى از خارج حتماً بايد اجناس و انواعى داشته باشد .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nمثلًا مفهوم سفيدى داراى انواع و هر نوع داراى اصنافى است ؟ از طرفى مىتوان براى زمان و مكان هم انواعى در نظر گرفت . زمان از حركت انتزاع مىشود و حركت انواعى دارد .\r\nخلاصه ايرادهايى كه بر عقليون مىتوان گرفت ، به شرح ذيل است :\r\n1 - هر گونه اعتقاد به معلومات ذاتى مبتنى بر اعتقاد به كمال ذاتى روح و تقدم آن بر بدن و ازليت آن مىباشد . روح بايد مجرد و ازلى باشد كه قبل از ورود در عالم طبيعت با سواد باشد . و چون مجرد از ماده است ، بسيط است و تركيب ندارد و بنابراين تعدد در يك نوع هم وجود ندارد و چندين هزار روح از يك نوع انسانى نخواهند بود و بنابراين هر كدامشان يك نوع منحصر به فرد خواهند بود . ( خوب دقت كنيد . ) زيرا كثرت افرادى يك نوع ، حتماً بايد مربوط به جهات عارضى باشد و جهات عارضى در مجردات كه در مقام ذات و عمل مادى نيستند ، وجود ندارد . « 1 »\r\n2 - از طرف ديگر روح مجرد ازلى ديگر چه نيازى به ابزار و آلات بدنى دارد ؟ جوارح و اعضاى بدن براى تكامل انسان است . روح مجرد ازلى هر قدر ظرفيت دارد از اول تكميل شده است .\r\n3 - روح انسانى حادث است و در مرحله‌ى تكاملى جنين به وجود مىآيد و هيچ گونه دليلى بر تقدم آن بر بدن و ازليتش نداريم ؛ بلكه صدرالمتألهين دليل‌هايى براى اثبات حدوث جسمانى آن ( حدوث در مرحله تكامل جسم ) « 2 » مىآورد - كه ان شاء اللَّه - در محل خود ذكر خواهيم كرد .\r\n\r\n\r\n","description":"","footnote":"\r\n( 1 ) - / توضيح كامل اين مطلب را - به خواست خداوند - در بحث‌هاى مربوط به ماهيت و مفهوم بيان خواهيم كرد\r\n( 2 ) - / اسفار ، ج 8 ، ص 327 ، 331 و . . .\r\n","page_name":" 169 ","page_number":169},
  {"content":"\r\n\r\n4 - عده‌اى اين اشكال را هم بر عقليون گرفته‌اند كه اگر علوم فطرى باشد ، نبايد فقدان يكى از حواس ما بر شناخت و علوممان اثرى بگذارد .\r\nزيرا علوم ما ديگر ارتباطى به حواس ما ندارند ليكن به خوبى مىدانيم كه نقص يا فقدان هر يك از حواس ما در علوممان اثر مىگذارد و فى المثل اگر حس شنوايى در انسان نباشد ، علم مربوط به صداها و آهنگ‌ها را ندارد و اگر حس بينايى نداشته باشد ، علم مربوط به شناخت رنگ‌ها و غيره را ندارد .\r\nليكن اين اشكال مىتواند بر افلاطون وارد باشد نه بر امثال كانت و دكارت . زيرا اين‌ها تنها قسمتى از ادراكات را فطرى مىدانند و آن‌ها هم چيزهايى هستند كه مستقيماً به حس درنمى آيند و منشأ انتزاعشان هم در يك نوع خاص از محسوسات خلاصه نمىشود تا اگر آن حس خاص نباشد آن دسته از ادراكات هم نباشند تا معلوم شود كه منشأ آن‌ها حس بوده است يا نه . بطلان عقيده‌ى عقليون در صورتى ثابت مىشود كه كسانى يا كسى را پيدا كنيم كه هيچ يك از حواس ظاهر را نداشته باشد ، اگر آن دسته از ادراكات را هم نداشت ، معلوم مىشود كه منشأ آن‌ها حس بوده است .\r\n5 - اين اشكال هم از كلمات مرحوم صدرالمتألهين استفاده مىشود كه او در بحث‌هاى مربوط به ادراك براى توضيح اين كه علوم از راه حواس وارد مىشوند و كثرت ادراكات مربوط به حواس متعدد مىباشند ، مىگويد به طور كلى تكثر معلولات يا مربوط به كثرت علت‌ها و عوامل ايجاد كننده‌ى آن‌هاست ( مانند بسيارى از معلومات اين عالم كه هر كدام علتى جداگانه دارند ) و يا مربوط به كثرت قوابل ، يعنى محل‌هاى پذيرنده كه چون آن‌ها متعددند ، معلول واحد هم كثرت عارضى پيدا مىكند ( مانند\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nكثرت نور خورشيد به وسيله‌ى ماه و زمين مقابل خورشيد است . و سايه و سايه‌ى سايه و . . . كه بر اثر قوابل متعدد تكثر پيدا كرده است ) و يا مربوط به كثرت آلات و ابزار ايجاد كننده است و يا مربوط به ترتيب طولى ( عليت ) كه ميان خود معلولات مىباشد . در مورد ادراكات كه معلول نفس انسان هستند ، اين كثرت از ناحيه‌ى ذات نفس نمىباشد ، زيرا نفس بسيط است و بسيط تكثر ندارد تا منشأ صدور متكثرات بشود و تازه اگر هم نفس را مركب بدانيم ، اين همه اجزاء ندارد كه هر جزء آن را علت يك ادراك حساب كنيم . از طرفى اين كثرت ادراكات مربوط به كثرت محل‌هاى پذيرنده هم نيست ؛ زيرا محل ادراكات خود نفس مىباشد و همان‌طور كه گفتيم بسيط است نه مركب ، تا چه رسد به تعدد و تكثر . بديهى است كه ترتيب طولى ( عليت ) هم ميان معلومات نيست كه حتماً همه جا يك علم علت علم ديگر شود ؛ زيرا مىدانيم بسيارى از علوم ما رابطه‌ى عليت با يك‌ديگر ندارند . ( مثلًا علم به فلان رنگ در مقايسه با علم به فلان شكل . ) و بنابراين فقط يك راه براى كثرت ادراكات مىماند و آن هم كثرت ابزار و آلات ادراك مىباشد . چون آلات ادراك ، يعنى حواس ، متعدد و متكثر هستند ، علوم و ادراكات هم تكثر دارند و اين مطلب اثبات مىكند كه ادراكات نفس از طريق حواس مىباشند .\r\n6 - دليلى كه عقليون براى اثبات علوم فطرى آورده‌اند مانند اين كه :\r\n« منشأ تصور نقطه و خط و سطح را چگونه مىتوانيم حس بدانيم با اين كه در خارج شىء ، محسوس يك بعدى و دو بعدى و هيچ بعدى نداريم پس حتماً منشأ اين تصورات فطرت و عقل است » ، نارسا مىباشد . درست است كه نقطه و خط و سطح نداريم ، ولى چيزهايى داريم كه منشأ انتزاع اين‌ها مىشوند ، يا به آن طور كه حسيون مىگويند از ديدن سر سوزن مثلًا\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nمفهوم نقطه را درك كرده‌ايم ، هرچند با دقت مىفهميم كه سر سوزن ابعاد سه گانه دارد و يا به آن طور كه در عقيده‌ى انتزاع بيان خواهيم كرد .\r\nالبته آن‌چه در طبيعت مادى داريم ، نه تنها قابل قسمت است ، بلكه اساساً داراى قسمت و فاصله‌هايى مىباشد . ولى سطح و خط و نقطه و دايره و ساير اشكال هندسى را در ذهن خودمان به طور صاف و غير منقسم تصور مىكنيم و به عبارت ديگر ذهن تغييرى در آن‌ها داده و جنبه‌ى انقسام آن‌ها را ناديده گرفته است ، و به تعبير « فيليسين شاله » ، ذهن ما آن‌ها را در فضاى موهوم هندسى ترسيم كرده است . اشكال هندسى را ذهن در فضاى موهومى كه شبيه است به مكان محسوس ، ولى عين آن نيست ، رسم مىكند . مكان محسوس محيطى است كه انسان اشياى خارجى را در آن‌جا مىيابد و هميشه پر است از اشياء و چون اشيايى كه آن را پر مىكند گوناگون و از حيث مقاومت مختلف است ، مكان محسوس غير متجانس است و محدود . زيرا كه ميدان ديد و مسافتى كه از آن مىتوان صدايى را شنيد محدود است ، اما فضاى هندسى بر خلاف مكان محسوس محيطى است تهى و متجانس و بىنهايت قابل قسمت . پس رياضيات چون از طرفى تا يك اندازه مولود تجربه است ، قابل اعمال در خارج است ، ولى از طرف ديگر چون ذهن آن‌ها را از نو ساخته است كاملًا متيقن بوده آزمايش را در آن‌ها حق كلام و داورى نيست . « 1 »\r\nولى به هر حال اين وجود نداشتن در خارج دليل فطرى بودن اين‌ها نيست بلكه همه‌ى آن‌ها را به نوعى از خارج گرفته‌ايم . مفهوم عدد و مفهوم شكل هم همين‌طور هستند .\r\n\r\n\r\n","description":"","footnote":"\r\n( 1 ) - / شناخت روش علوم يا فلسفه علمى ، فيليسين شاله ، ترجمهء يحيى مهدوى ، ص 75\r\n","page_name":" 172 ","page_number":172},
  {"content":"\r\n\r\n\r\n4 . نظريه‌ى حسى انتزاعى\r\nصاحبان اين نظريه معتقدند كه همه‌ى علوم و ادراكات ما حادث هستند و هيچ ادراك حصولى و صورت ذهنى به طور فطرى وجود ندارد .\r\nهمه‌ى مفاهيم از راه حواس وارد ذهن شده‌اند ؛ منتها مفاهيم بر دو قسم‌اند :\r\n1 - مفاهيمى كه مستقيماً از خارج و به وسيله‌ى حواس وارد ذهن شده‌اند ؛ مانند مفاهيم انسان ، سفيدى ، شكل‌ها ، و مانند اين‌ها كه مستقيماً بر موارد خارج تطبيق مىشوند و مستقيماً هم از خارج گرفته شده‌اند . يعنى مثلًا حس بينايى ما رنگ سفيدى را در موارد متعددى ديده است و ذهن خصوصيّت موارد را حذف كرده و اصل مفهوم سفيدى را نزد خود حفظ كرده است . 2 - مفاهيمى كه از دسته‌ى اول گرفته شده‌اند ؛ يعنى نه از خارج ، بلكه از مفاهيمى كه به طريق اول وارد ذهن شده‌اند ، مثلًا از مفهوم سفيدى كه بر موارد زيادى تطبيق مىشود ، مفهوم كليت را براى خود مىگيرد و به اصطلاح « انتزاع » مىكند . مفاهيم وجود و وحدت و كليت و جزئيت و ضرورت و امكان و خيلى مفاهيم ديگر از اين دسته هستند . اين گونه مفاهيم را در اصطلاح ، معقول ثانى مىخوانند . هرچند اين مفاهيم مستقيماً از محسوسات گرفته نشده‌اند ، ليكن به هر حال از محسوسات نشأت گرفته‌اند و با واسطه انتزاع شده‌اند .\r\nشايد بتوان گفت زير بناى مسلك انتزاع از ارسطو گرفته شده است . او معتقد بود ذهن در ابتدا هيچ نقشى ندارد و سپس از طريق حواس آگاهى پيدا مىكند .\r\n« اسكندر افريدوسى » كه از حكماى اسكندريه و از پيروان ارسطوست ، عقل را به چهار مرحله‌ى بالقوه و بالملكه و بالفعل و بالمستفاد تقسيم كرده است . تفسير مشهور اين چهار مرحله اين است كه عقل بالقوه مرحله‌ى\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nخالى بودن ذهن از همه‌ى ادراكات است . عقل بالملكه وقتى است كه بديهيات اوليّه كه منشأ كسب مطالب نظرى هستند به دست آورده باشد .\r\nعقل بالفعل وقتى است كه ذهن بديهيات را با مشهودات جزئى تنظيم مىكند كه يك نتيجه‌ى ديگرى بگيرد . عقل بالمستفاد وقتى است كه نتيجه‌ى مطلوب را به دست آورده است .\r\nارسطو معتقد بود كه ادراك جزئيات مقدم بر ادراك كليات است ؛ يعنى ذهن اول جزئيات را كسب مىكند و سپس با قوه‌ى تجريد و تعميم ، كليات را به دست مىآورد .\r\nالبته ارسطو خود درباره‌ى بديهيات اوليه تصريح نكرده است كه آيا آن‌ها هم مشمول چنين حكم هستند يا آن‌ها فطرى مىباشند و لذا تاريخ نويسان فلسفه در غرب گاهى او را عقلى و گاهى حسى لقب داده‌اند . گويا منشأ نسبت عقليت به ارسطو همين اعتقاد به بديهيات عقليه اوليه بوده است و توجه نداشتند كه ممكن است همين بديهيات عقليه را ، به ترتيبى كه گفته شد ، مأخوذ از راه حواس بداند . « 1 »\r\nفخر رازى در ذيل آيه 78 سوره نحل : « واللَّه أخرجكم من بطون أمهاتكم لا تعلمون شيئا وجعل لكم السمع والابصار والافئدة لعلكم تشكرون » .\r\nمىگويد : « نفس در ابتدا هيچ علمى را ندارد و خداوند حواس را عنايت كرده تا به وسيله‌ى آن‌ها علوم و معارف را كسب كند . . . وى سپس در پاسخ اين اشكال كه بديهيات اوليه چگونه به وجود آمده‌اند ، زيرا از اول كه نبوده‌اند و اگر بعداً كسب شده‌اند پس بديهى نيستند ، مىگويد بعداً كسب شده‌اند ولى بديهى هم هستند ؛ زيرا به وسيله حواس كسب شده‌اند ، نه با استدلال عقلى و دقت و نظر » !\r\n\r\n\r\n","description":"","footnote":"\r\n( 1 ) - / مرحوم فروغى هم از ميان نويسندگان شرقى تاريخ فلسفه ، همين اشتباه را كرده و در شرح عقايد دكارت مىگويد شبيه آن‌چه دانشمندان ما به عقل بالملكه نسبت مىدهند\r\n","page_name":" 174 ","page_number":174},
  {"content":"\r\n\r\nنامبرده توضيحى نمىدهد كه چگونه همه‌ى علوم به حس برمىگردند .\r\nمرحوم صدرالمتألهين مىگويد : « تصورات حسى كه از طريق حواس وارد شده‌اند نفس را براى حصول بديهيات تصورى و تصديقى مستعد مىسازند » .\r\nاستاد بزرگوار ما علامه‌ى طباطبائى رحمه الله در كتاب پرارزش اصول فلسفه و روش رئاليسم به طور مبسوط انتزاع را تشريح كرده و براى اولين بار مسلك مزبور را تحليل دقيق علمى نموده است .\r\nبه هر حال پيروان عقيده انتزاع ريشه‌ى همه ادراكات حصولى را حس مىدانند كه يا مستقيماً و يا به طور انتزاع به حس برمىگردند . چيزى كه بايد تحقيق شود اين است كه حقيقت اين انتزاع چيست و چگونه آغاز و انجام مىشود .\r\n\r\nآغاز و انجام انتزاع\r\nاولين اثرى كه محيط خارج روى ارگانيزم انسان مىگذارد به طور علم حضورى براى ما درك مىشود . يعنى اثرى كه از طريق لمس و يا حس بينايى و غيره بر اعصاب اين حواس وارد مىشود ، مورد دريافت ماست .\r\nمقصود ، خود اثر است نه صورت ذهنى آن .\r\nقبلًا درباره‌ى علم حضورى مختصر توضيحى داديم و گفتيم كه اساساً علم و شناخت دو قسم است : علم حضورى و علم حصولى . علم حضورى علم به خود شىء است كه نزد ما حضور دارد ، و علم حصولى علم به صورت شىء است كه در ذهن حضور پيدا مىكند .\r\nعلم حضورى در چهار مورد تحقق پيدا مىكند : 1 - علم نفس به خود ، به معناى حضور ذات پيش ذات كه هر كس خود را دريافت دارد ، گرچه\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nگاهى علم به اين دريافت و علم به علم خود ندارد . 2 - علم به معلومات خود ، مثل دريافتى كه نسبت به صور ادراكى خود دارد كه به طور حضورى است و نه حصولى كه محتاج به صور ديگرى از آن صور باشد . 3 - علم به ابزار و قواى فعال خود كه همچون علم به خود ، حضورى است و نفس انسان ، خود آن‌ها را دريافت دارد و نه صور ادراكى آن‌ها را . 4 - تأثيرى كه محيط خارج بر ارگانيزم ادراكى مىگذارد .\r\nهنگامى كه دست خود را در يك ظرف آب سرد مىگذاريم ، تأثيرى كه سردى آب بر اعصاب ادراكى ما مىگذارد به طور حضورى دريافت مىشود و نه به طور ادراك صورت ذهنى .\r\nبه نظر اينجانب علم به علت نيز نوعى دريافت حضورى است . نفس انسان و هر موجود دراك ديگر تعلق و وابستگى خود را به علتى بيرون از خود مىيابد .\r\nتعلق وجودى هر موجود ممكن به علت واجب و مستقل خويش ، اساس ذات او را تشكيل مىدهد . وجود ممكن چيزى جز وابستگى و تعلق نيست و اگر بناست علم به ذات حضورى باشد ، تعلق و وابستگى مزبور عين ذات وجود امكانى است ، و بنابراين علم به علت را نيز نوع پنجم علم حضورى مىشماريم . « 1 »\r\nالبته لازم است توجه داشته باشيم كه منظور از علم حضورى به ذات و معلول نفس و ابزار نفس ، دريافت حضورى اين‌هاست نه تصور ذهنى آن‌ها . تصور ذهنى اين‌ها خود يك نوع علم حصولى است . ممكن است\r\n\r\n\r\n","description":"","footnote":"\r\n( 1 ) - / وابستگى ذاتى مزبور در اين حديث اشاره شده است : ابن ابى عمير به امام صادق عليه السلام مىگويد پاسخ در عالم « ذر » چگونه بوده است . امام مىفرمايد : در اين موجودات ( ذاتشان ) چيزى قرار داده است كه وقتى از آن‌ها سؤال شد ( كه خدايتان كيست ) پاسخ مىدهند كه اللَّه است . ( تفسير برهان ، ج 2 ، ص 47 )\r\n","page_name":" 176 ","page_number":176},
  {"content":"\r\n\r\nانسان از خود و معلولات نفس خويش علم حصولى و صورت ذهنى نداشته باشد ، ليكن همواره علم حضورى ( يعنى دريافت واقعى خود اين‌ها نه صورت ذهنى اين‌ها ) به آن‌ها دارد ، و هيچ‌گاه اين‌ها از علم حضورى انسان بر كنار نيستند .\r\nاز اين رو ما معتقديم كه نقطه‌ى آغازين فلسفه‌ى دكارت به عنوان آغاز ، ناصحيح و بىاساس است . دكارت پس از طراحى فلسفه‌ى شك مىگويد :\r\n« در هر چه شك كنم ، در اين شك ندارم كه من مىانديشم و اين انديشيدن فعل من است ، پس من هستم . » بىاساسى اين زيربنا در اين است كه دكارت ارتباط فعل با فاعل را تحليل درستى نكرده است . ارتباط مزبور به اندازه‌اى زياد است كه تصور فعل « من » بدون علم به « من » امكان ندارد .\r\nچگونه مىتوان گفت « مىانديشم » ولى « ميم » اين فعل را مورد غفلت قرار داد ؟ پس علت و فاعل پيش از فعل معلوم است . قرن‌ها پيش از دكارت ، ابن سينا ، فيلسوف بزرگ اسلامى ، توجه به اين استدلال نموده و آن را رد كرده است . او در اشارات ( نمط سوم ) در رد آن‌ها كه مىخواهند از راه فعل به فاعل و ذات برسند مىگويد اگر فعل وابسته به فاعل را مىدانيد حتماً در رتبه‌ى قبل ، فاعل را مىدانيد . « 1 »\r\nاكنون در اين بحث نظرمان به قسم چهارم علم حضورى مىباشد . يعنى تأثيرى كه محيط بر ارگانيزم داخلى ما مىگذارد . تأثير مزبور ( تا رابطه‌ى بين موثر محيطى و ارگانيزم داخلى برقرار است ) به طور حضورى درك مىشود و سپس كه رابطه‌ى خارجى قطع شد ، تصويرى از تأثير و شىء درك شده در ذهن ما نقش مىبندند كه ذهن به وسيله‌ى تصوير مزبور به خارج ارتباط پيدا مىكند . ذهن مىتواند در همان حال تأثير هم تصوير آن\r\n\r\n\r\n","description":"","footnote":"\r\n( 1 ) - / پيش از اين گفتيم كه برهان انى ، كه استدلال از معلول به علت است ، به همين جهت باطل است\r\n","page_name":" 177 ","page_number":177},
  {"content":"\r\n\r\nرا در ذهن ايجاد نمايد . عامل تبديل حضور مزبور به حصول ، قوه‌اى است در ذهن كه فلاسفه آن را خيال مىخوانند . ارزش قوه‌ى مزبور به اندازه‌ى ارزش علم مىباشد . خيال است كه منشأ همه علوم حصولى مىباشد « 1 » و همه علوم حصولى ما از اين طريق كسب مىشود . اولين تصوير يا هرگونه دريافت احساسى از خارج موجب تعدادى از علوم حصولى مىشود كه ابتدا در ذهن طفل بالقوه موجود است و تدريجاً مورد توجه قرار مىگيرد .\r\nفرض كنيم اولين مرتبه دريافت سرما و گرما كرده‌ايم و فرد انسان سرماى محيط را بر ارگانيزم خود حس مىكند ، همين كه اين ارتباط ميان ارگانيزم و محيط برقرار مىشود و سپس به تصوير خيالى درمىآيد ، مىفهمد كه اين اثر كه حس شد سرماست و سرما با گرما فرق دارد . يعنى سرما ، گرما نيست و سرما ، سرماست ، نه گرما ، سرما . و سرما يك مفهوم واحد است ، ولى سرما و گرما دو مفهوم هستند و با هم غيريت دارند . اين حكم‌ها را ذهن انجام مىدهد و حكم عمل نفس است .\r\nاين عمل و آن تصورات و تصديقات وابسته به نفس هستند ، يعنى معلول نفس هستند و نفس علت آن‌هاست . اين‌ها عارض بر نفس هستند ، و نفس ذات مستقل داشته و به اصطلاح جوهر مىباشد .\r\nاز همين ادراك كه از تأثير محيط بر ارگانيزم به وجود آمده است ، مفاهيم سرما و گرما ، است و نيست ، يكى بودن و يكى نبودن ، علت و معلول ، جوهر و عرض ، حكم و تصديق و تصور ، به دست مىآيد . است و نيست يك نوع وجود و عدم مىباشد ، منتهى وجود و عدم نسبى ، وجود محمول براى موضوع و عدم آن . از اين جا مفهوم وجود و عدم مطلق هم به دست\r\n\r\n\r\n","description":"","footnote":"\r\n( 1 ) - / بديهى است كه اشتباه به مفهوم عرفى خيال نمىشود كه احياناً به معناى بطلان و خلاف‌واقعيت به كار مىرود\r\n","page_name":" 178 ","page_number":178},
  {"content":"\r\n\r\nمىآيد ( بالمقايسه ) يكى بودن و يكى نبودن همان وحدت و كثرت است ؛ منتهى وحدت و اكثريت نسبى ، يكى بودن محمول و موضوع ، و يكى نبودن آن‌ها . از اين‌جا هم بالمقايسه مفهوم وحدت و كثرت مطلق به دست مىآيد .\r\nاين تصوير مختصرى است از نقطه‌ى شروع و رشد علم بنا بر مسلك انتزاع .\r\n\r\nتوضيحات\r\nبه نظر مىرسد نظريه‌ى انتزاعى حسى ، عالىترين نظريه در اين بحث باشد و ما براى تشريح بيش‌تر اين نظريه مسائل متعددى را در اين جا بيان مىكنيم .\r\n1 - تعميم حس : ممكن است ايرادى بر مكتب حسى انتزاع به نظر برسد و آن اين كه همه‌ى علوم ما از راه حواس ظاهر نيست كه ابتدا نوعى حضور بوده و سپس به علم حصولى برسد . زيرا حواس باطنى نيز برخى امور را در باطن دريافت مىكند و غذايى براى قوه‌ى خيال درست مىكند تا به صورت حصولى درآيد . از احساس گرسنگى و تشنگى ، كه از نياز ارگانيزم جسمانى منشأ مىگيرد ، تا احساس ارتباط به نيرويى خارج از وجود خويش ( علت ) كه يك احساس لطيف و ناشى از نياز روحى مىباشد ، و احساس‌هاى ديگرى در اين ميان كه مربوط به غرائز مىباشد ، اين‌ها همه در ابتدا به طور حضورى دريافت مىشوند و سپس به صورت علم حصولى درمىآيند . قرآن كريم هم منشأ و ابزار علم را گوش و چشم‌ها و دل‌ها دانسته است « 1 » . دل مركز احساس‌هاى باطنى به طور مطلق و يا\r\n\r\n\r\n","description":"","footnote":"\r\n( 1 ) - / نحل / 80\r\n","page_name":" 179 ","page_number":179},
  {"content":"\r\n\r\nخصوص احساس‌هاى عاطفى مىباشد . پس حسّ باطن هم وسيله و كانال علم است ليكن شما در عبارات گذشته فخر رازى و صدرالمتألهين دقت كنيد و نيز عبارات علامه طباطبائى رحمه الله را ببينيد كه مىفرمايد : « نخستين بار كه چشم ما بر اندام جهان خارج افتاد ( و البته اين سخن به عنوان مثال گفته مىشود ، و گرنه پيش از اين مرحله ، مراحل مختلفى از حس و به‌ويژه از راه لمس پيموده‌ايم ) و تا اندازه‌اى خواص مختلف اجسام را يافتيم ، فرض كنيم يك سياهى و يك سفيدى ديديم . . . » ، « 1 » كلمات اين بزرگان همه‌اش در حواس ظاهر است .\r\nدر پاسخ اين ايراد مىگوييم كه بر خلاف كوتاهىهاى عبارتى و يا نقص برداشت‌ها از عبارات ، منظور از حس در اين مكتب ، خصوص حس ظاهر نمىباشد . اساس اين مكتب بر اين است كه هر علم حصولى مسبوق به علم شهودى و حضورى است ، اما اين شهود و حضور هرگز مربوط به خصوص حواس ظاهر نيست . و همه‌ى تعبيرها بر اساس مثال يا غفلت از مورد بوده است نه غفلت در يك فرمول كلى . و بنابراين حتى « نبايد از اين تعبيرات استفاده كرد كه منظور از حواس ، خصوص همين حواس ظاهره و باطنه معمولى است كه همه آن‌ها را مىشناسند » . « 2 »\r\nبه فرض كه منظور برخى از پيروان يا رهبران اين مكتب خصوص حس ظاهر باشد ، ما در اين قسمت از آن‌ها پيروى نكرده و معتقد به عموميّت حس مىشويم . حتى حواس باطنى عالىتر ، مثل الهامات و مكاشفات ، و يا آن‌چه در روان‌شناسى شعور مرموز و يا احساس‌هاى غير مشعوربه\r\n\r\n\r\n","description":"","footnote":"\r\n( 1 ) - / اصول فلسفه و روش رئاليسم ، مقاله‌ى پنجم ، ص 42\r\n( 2 ) - / همان ، ص . 2\r\n","page_name":" 180 ","page_number":180},
  {"content":"\r\n\r\nخوانده مىشود . و بنا به مراتب تكامل انسان شايد ديدهاى تازه و حس‌هاى تازه‌اى ( يعنى قواى حسى باطنى و نه فقط احساس تازه ) براى انسان‌هاى خليفة اللَّه پيدا شود .\r\n جسم ، ظاهر روح مخفى آمده است * جسم همچو آستين ، جان هم‌چو دست\r\nباز عقل از روح مخفىتر بود * حس به سوى روح ، زودتر ره برد\r\nروح وحى از عقل پنهان‌تر بود * زان‌كه او غيب است و او زان سر بود\r\nآن حسى كه حق بدان حس ، مظهر است * نيست حسّ اين جهان ، آن ديگر است\r\nحس حيوان گر بديدى آن صور * بايزيد وقت بودى گاو و خر « 1 » \r\nدر روايات اسلامى احساس توحيد در فطرت انسان شناخته شده است . درباره‌ى آيه « فطرة اللَّه التى فطر الناس عليها » « 2 » از امامان ما نقل است كه : يعنى توحيد و آن‌ها را بر شناخت توحيد خلق كرد و آن‌ها را بر شناخت پروردگارشان مفطور كرده و شناخت الهى در دلهايشان تثبيت شده است .\r\nرنگ‌آميزى ( صبغه ) در آيه « صبغة اللَّه و من احسن من اللَّه صبغة » « 3 » به معناى فطرت توحيد و اسلام و حتى فطرت ارتباط با اولياء الهى گرفته شده است . « 4 » و به نظر ما كه طبق قوانين بحث سنخيت علت و معلول ، معتقديم محال است از خداوند كه عين درك و شعور و عقل است موجودى بىعقل و درك به وجود آيد ، حتماً هر موجودى يك نوع شناخت و دريافت دارد . درجه‌ى اول شناخت ، شناخت خود و شناخت علت خويش است كه در شناخت خوديت خود دخالت دارد و اساساً هويت يك پديده و هر موجود امكانى را تشكيل مىدهد .\r\n2 - همان‌طور كه اشاره كرديم ريشه‌ى همه‌ى علوم و ادراكات حصولى\r\n\r\n\r\n","description":"","footnote":"\r\n( 1 ) - / مثنوى .\r\n( 2 ) - / روم / 30\r\n( 3 ) - / بقره / 138\r\n( 4 ) - / بحارالانوار ، ج 3 ، ص 277 . و . .\r\n","page_name":" 181 ","page_number":181},
  {"content":"\r\n\r\nانسان ، دريافت‌هاى حضورى انسان است . ابتدا از طريق تأثير پذيرى ارگانيزم جسمانى و روانى انسان از محيط خارج و يا نيازهاى درونى ، درك شهود و حضورى دست مىدهد و سپس از طريق توجه به اين دريافت شهودى و حضورى و تصور قوه‌ى خيال به صورت ادراك حصولى درمىآيد . اگر اين انتقال از حضور به حصول دست ندهد ، علم به علم پيدا نمىشود . علم هست ، ولى علم به علم نيست . به نظر ما علم به علت وجودى خلقت اين طور است :\r\n دانش حق ذوات را فطرى است * دانش دانش است كان فكرى است \r\nبنا به آن‌چه گفته شد ، دريافت‌هاى مستقيم ما همان دريافت‌هاى حضورى هستند ، ولى صورت ذهنى ادراكى آن‌ها كه به‌وسيله‌ى قوه‌ى خيال انجام مىشود ، حصولى است . صورت‌هاى ادراكى حصولى به‌طور حضورى دريافت مىشوند ، ولى مدركات و معلومات آن صور ، به وسيله‌ى آن صور دريافت مىشوند و در حقيقت خود صور ادراكى معلوم بالذات ما هستند و معلومات خارجى ، معلوم بالعرض هستند . يعنى ارتباط ادراكى حصولى ما با خارج به وسيله‌ى صور انجام مىشود .\r\n3 - از بيان گذشته معلوم شد كه علوم حضورى از نظر واقع دريافت ، بهترين علم و ادراك است . زيرا خود شىء مستقيماً درك مىشود ، ليكن از نظر كلمه‌ى علم - كه همراه آگاهى و توجه است - به اهميت علوم حصولى نيستند . زيرا علوم حضورى تا به حصول نرسد ممكن است احياناً مورد غفلت قرار گيرد و از جهت ديگر علوم حضورى محدود هستند و علوم حصولى بىنهايت .\r\n4 - / و نيز معلوم شد كه منظور از آيه‌ى كريمه « واللَّه أخرجكم من بطون أمهاتكم لا تعلمون شيئا » ، علوم حصولى است . زيرا برخى از علوم حضورى\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nاز همان اول همراه ما هستند ، دريافت خود و قواى خود از اول همراه انسان است . تأثر از محيط نيز حتى در حال جنينى موجود است . آن‌چه در ابتداى تولد نيست ، ذهن و صورت‌هاى ذهنى است .\r\n5 - كاملًا معلوم شد كه مكتب انتزاع ريشه‌ى همه علوم حصولى را در حس ( باطن يا ظاهر ) مىداند ، نه اين كه همه‌ى علوم به طور مستقيم محسوس باشند . آنچه دكارت و كانت فطرى مىنامند ، مسلماً در حس نيستند ، ليكن انتزاعيون منشأ آن‌ها را در حس مىدانند .\r\n6 - مفاهيم جوهر و عرض ، علت و معلول و طريق تحصيل آن‌ها كه موجب تحير و سرگشتگى حسيون و عقليون بود ، در مكتب انتزاع به خوبى روشن است . كانت و پيروان عقلى او اين مفاهيم را فطرى مىدانند .\r\nحسيون آن‌ها را از حس مىگيرند و چون در حس به اين صورت وجود ندارد ، در مفاهيم مزبور دخالت‌هايى انجام مىدهند . هيوم انگليسى مىگويد : چون در مقام تحقيق فلسفى برمىآييم ، مىبينيم اعتقاد به رابطه‌ى علت و معلول ضرورى نيست ؛ به اين معنى كه چون مىبينيم سنگ متحركى به سنگ ساكن برخورد و سنگ ساكن به حركت درآمد ، برخورد سنگ متحرك را علت حركت سنگ ساكن مىخوانيم ، ليكن اين عقيده از روى تجربه براى ما آمده است و پيش از آن‌كه اين تجربه حاصل شود ، عقل حكم به وجوب اين امر ، يعنى حدوث اين معلول از آن علت ، نمىكند . . . تجربه هم فقط معلوم مىكند كه فلان امر هميشه دنبال امر ديگر است ؛ اما اين كه چرا اين دو امر دنبال يك‌ديگرند ، معلوم نمىشود . . . حكم به رابطه‌ى عليت نتيجه‌ى عاداتى است كه براى ما حاصل مىشود از اين‌كه همواره امرى را همراه امر ديگر مىبينيم . « 1 »\r\n\r\n\r\n","description":"","footnote":"\r\n( 1 ) - / سير حكمت در اروپا ، ج 2\r\n","page_name":" 183 ","page_number":183},
  {"content":"\r\n\r\nملاحظه مىكنيد كه هيوم ناچار شده است مفهوم عليت را بىاعتبار سازد و حق هم با اوست . زيرا اگر همه‌ى علوم و ادراكات را به طور مستقيم حسى بدانيم ، عليت كه محسوس نيست بايد انكار شود ، زيرا آن‌چه محسوس است تعاقب دو امر است نه عليت و تأثير و دخالت .\r\nمتفكر بزرگ اسلامى ، ابن سينا ، در الهيات شفا مىگويد : اگر كسى گمان كند كه رابطه‌ى عليت و معلوليت را از راه حس مىتوان كشف كرد ، خطاست ؛ زيرا حس جز تقارن و همراهى دو چيز ، مطلب ديگرى را به ما نمىفهماند . و بنابراين ، اين كه ژان لاك انگليسى مىگويد : « چون تبدل‌هايى همواره يكسان در احوال چيزها مشاهده مىكنيم و چيزهاى ديگرى را مىبينيم كه همواره آن‌ها تبدل‌ها را مىدهند ، پس آن تبدل‌ها را معلول و چيزهايى كه اين تبدل‌ها را انجام مىدهند ، علت مىناميم . . . تصور آفرينش و خلقت نيز از همين طريق براى ما حاصل مىشود » . « 1 » مطلب بىاساسى است . زيرا آن‌چه مىبينيم تبدل چيزهاست كه همواره چيزهاى ديگر انجام مىشود ، اما اين كه اين تبدل‌ها از آن چيزهاى ديگر انتقال يافته‌اند و با تأثير آن‌ها بوده ، هيچ‌گاه به حس درنمىآيد .\r\nدر مكتب انتزاع عليت و معلوليت از وابستگى صور ادراكى به نفس ، انتزاع و ادراك مىشود كه قبلًا اشاره شد . به نظر اينجانب بهتر است كه بگوييم مفهوم عليت را از وابستگى خود به نيرويى خارج از خود دريافت و انتزاع كرده‌ايم . از وابستگى و ارتباط خود به نيرويى خارج از خود ، ادراك حصولى وابستگى و اصل عليت كسب مىشود . به هر حال مفهوم عليت نيز از محسوسات منشأ مىگيرد ، ولى نه به طور مستقيم كه حسيون بايد\r\n\r\n\r\n","description":"","footnote":"\r\n( 1 ) - / سير حكمت در اروپا ، ج 2\r\n","page_name":" 184 ","page_number":184},
  {"content":"\r\n\r\nبگويند .\r\nمفهوم جوهر و عرض نيز سرگذشتى مشابه عليت دارند . اين‌ها از وجدانيات نيستند كه مانند گرسنگى و تشنگى محسوس به حس باطنى باشند ، همچنين موهوم و تخيلى هم نيستند كه همچون انسان ده سر بىاساس تصور شوند . و تازه همان موهومات و مفاهيم تخيلى هم از تجزيه و تركيب مفاهيم اصلى به دست آمده‌اند . در خارج هم كه جوهريت و عرضيت محسوس نيستند ، فطرى بودن مفاهيم را هم كه نپذيرفتيم ، تنها راه تحقيقى تحصيل اين مفاهيم ، انتزاع آن‌ها از دريافت عروض صور ادراكى بر نفس مىباشد كه اين عروض را به طور حضورى درك مىكنيم .\r\n7 - علت و ملاك علم حضورى چيست ؟ چه مىشود كه برخى از امور را به طور حضورى درك مىكنيم ؟ در اين‌جا نظريات مختلفى است : اول آن‌كه بگوييم تصورات و ادراكات مانند همه‌ى حالات روانى ما خاصيت مستقيم شبكه‌هاى عصبى است و مادى و مكانى مىباشند و علت حضور اين است كه دريافت از خود مثل ساير ادراكات ما با ساير حالات روانى ما اتصال مكانى در اعصاب دارند ياخته‌هاى عصبى كه ادراكات بر آن‌ها منتقش مىشود و به وسيله‌ى اين پيوند مكانى دريافت مىشوند .\r\nاين نظريه هرگز درست نيست . سابقاً هم اشاره كرديم كه خاصيت يك ارتباط مكانى و جسمانى عدم حضور و غيبت است ، حتى يك طرف يك ياخته از طرف ديگر خودش و از ياخته‌ى پهلويش بىخبر است ، مگر اين كه روح واحد مجردى كه در هر دو هست ، آن‌ها را پيوند دهد . به علاوه اين كه دريافت حضورى از خود ، غير از ادراك تصورى خود مىباشد . آن حضورى است و اين تصورى حصولى .\r\nدوم اين كه بگوييم علت علم حضورى به خود ، اتحاد عالم و معلوم است كه در حقيقت وحدت يك شىء و خودش مىباشد ؛ ولى علت علم\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nحضورى به حالات نفسانى و ابزار و قوا ، روابط اين‌ها با هم و تأثير و تأثر متقابل عناصر روحى در يك‌ديگر هستند كه در روان‌شناسى مسلم شده است . و حتى حالات عاطفى در ادراكى ، و ادراكى در عاطفى اثر مىگذارند .\r\nولى تأثير و تأثر متقابل ، مثل همه‌ى تأثيرها و تأثرهاى خارجى ، ملاك حضور نمىشود . اجسام خارجى كه اين تأثير و تأثر را دارند براى يك‌ديگر اين گونه حضور ندارند .\r\nسوم اين كه بگوييم ملاك حضور در همه‌ى موارد ، اتحاد عالم و معلوم است . اين معنى را در همه حالات روانى نيز گفته‌اند و بنابراين نفس با همه‌ى معلومات يكى است .\r\nاين توجيه هم صحيح نيست . زيرا ما به خوبى دريافت مىكنيم كه افكار و قوا ، عين خود ما نيستند ، ولى مستقل هم نيستند و وابسته به ما هستند .\r\nدر مباحث آينده بحث اتحاد عالم و معلوم را بررسى خواهيم نمود و خواهيم ديد كه نمىتواند ملاك اين بحث ما باشد .\r\nبنابراين توجيه چهارمى را مىپذيريم كه سابقاً هم اشاره كرديم و آن اين‌كه ملاك علم حضورى ، عدم تفرق شىء به وسيله‌ى داشتن اجزا مىباشد . يعنى ابعاد زمانى و مكانى نداشته باشد و از امتدادات و فواصل خالى باشد تا قهراً وجود خود را و آن‌چه به او بستگى دارد به طور حضور دريابد . يعنى مادى نباشد و مجرد باشد ، خواه عالم و معلوم واحد باشند ، مثل علم نفس به خود و يا چنين نباشد ، مثل علم نفس به ابزار و قوا و معلولات ادراكى خود .\r\n8 - از دقت در بحث انتزاع فهميديم كه كار ذهن فقط تجزيه و تركيب ( در تصورات و تصديقات ، تجزيه و تركيب يك مفهوم به اجزاى خودش و يا\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nتركيب موضوع و محمول در قضيه موجبه ، و يا جدا كردن آن‌ها از هم در قضيه سالبه ) و تجريد و تعميم ( تجريد يك مفهوم از خصوصيات فردى و سپس گسترش آن به همه‌ى افراد ) ، و تفكر ( ارتباط دادن يك مطلب به مقدماتش تا نتيجه به دست آيد ) و مقايسه‌ى آن‌ها با هم و تصديق و حكم ، نيست ؛ بلكه يكى از كارهاى ذهن انتزاع است كه از صورت ذهنى درك شده ، يك مفهوم را كه نه جزء آن است و نه با آن تركيب شده است انتزاع مىكند . مثل اين كه از تصور انسان و رعايت نسبت آن با وجود و عدم ، مفهوم امكان را انتزاع مىكند . يعنى مىبيند كه نسبتى ضرورى با وجود يا عدم ندارد و از همين عدم ضرورت مفهوم امكان را انتزاع مىكند . و اشكال كار حسيون و عقليون در همين است كه فعاليت عميق ذهن را به خوبى بررسى نكرده‌اند .\r\n9 - ضمن بيان انتزاع گفتيم كه مفاهيم انتزاعى از صورت‌هاى ادراكى ذهنى را معقولات ثانيه مىگويند . براى توضيح اين اصطلاح توجه شود كه هر چيزى كه در ذهن ادراك شود صورت ادراكى يا مدرك يا ذهنى ناميده مىشود . اگر يك تصوير جزئى باشد ، صورت خيالى است ، و اگر يك معناى جزئى است ، مثل دوستى حسن ، صورت ذهنى مزبور را معناى ادراكى وهمى مىگويند ، و اگر يك معناى كلى را ادراك كنيم ، معناى عقلى و معقول خوانده مىشود . اگر معناى مزبور مستقيماً از خارج گرفته شود ، مثل انسان و در و ديوار و . . . كه مستقيماً از خارج گرفته شده و فقط تجريد از خصوصيات فردى شده است ، معقول اولى خوانده مىشود و اگر مستقيماً از خارج گرفته نشود ، بلكه از صورت ادراكى ذهنى گرفته شود ، معقول ثانى است . مثل كليت كه از مفهوم انسان انتزاع مىشود .\r\nدر اين‌جا توجه به سه نكته ضرورت دارد : اول اين‌كه معقول در\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nاصطلاح معقول دوم در بحث انتزاع ، اعم از معناى عقلى كلى است . يعنى مثلًا مفهوم عليت و معلوليت را هم معقول ثانى مىخوانيم ، با اين كه لازم نيست از معقول اولى به معناى كلى ادراكى گرفته شده باشد ، بلكه همان‌طور كه استاد ما آقاى طباطبائى مىگويند از وابستگى يك قضيه‌ى جزئى به نفس ما انتزاع شده ، يا آن‌طور كه ما گفتيم ممكن است از احساس وابستگى ما به علت وجوديمان گرفته شده باشد و به هر حال اين‌ها كلى نيستند . البته خود مفهوم عليت و معلوليت كلى و عقلى هستند . پس معقول دوم در اين بحث به معناى مدرك در مرحله‌ى دوم است و نه حتماً معقول در مرتبه‌ى دوم . دوم اين كه معقول دوم حتماً لازم نيست مدرك در مرحله‌ى دوم باشد ، بلكه ممكن است مدرك در مرحله‌ى سوم يا چهارم باشد . معقول دوم ، يعنى پس از اول . مثلًا مفهوم « جنس » از مفهوم كلى و مفهوم كلى از يك مفهوم اول مثل حيوان گرفته مىشود و تازه از همان مفهوم « جنس » مفهوم جنس قريب يا بعيد گرفته مىشود كه گرچه دو قسم جنس هستند ولى از آن اشتقاق پيدا كرده و از دقت در آن و انطباق آن بر مفهوم حيوان انتزاع مىشود . سوم اين كه اصطلاح معقول دوم در منطق و فلسفه دو معنى دارد : در منطق به مفهومى معقول ثانى مىگويند كه هم عروض آن مفهوم بر موضوعش و هم اتصاف موضوع به آن مفهوم در ذهن باشد . مثل كليت كه هم عروض كليت بر يك مفهوم ذهنى مثل انسان است و هم اتصاف انسان به كليّت نيز در ذهن است . يعنى كليت عارض بر انسان خارجى نمىشود و انسان خارجى هم موصوف به كليت نمىشود . ولى در فلسفه ، معقول دوم را به مفهومى مىگويند كه عروض آن بر موضوع در ذهن باشد ، ليكن اتصاف موضوع به آن ممكن است در خارج باشد . مثلًا صفت ابوت ( پدر بودن ) چيزى نيست كه در خارج مانند سفيدى و سياهى\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nعارض بر شخص شود . عروض صفت مزبور در ذهن است كه از نوع ارتباط پدر و پسر در خارج انتزاع مىشود ، ليكن اتصاف موضوع به آن در خارج است . يعنى پدر خارجى واقعاً پدر است . همين‌طور مفاهيم جوهر و عرض و علت و معلول و وحدت و كثرت و وجود و عدم و ضرورت و امكان و مانند اين‌ها .\r\n10 - در ضمن مباحث گذشته سخن از تصديق و حكم و قضيه به ميان آمد ، لازم است در اين باره تحقيق بيش‌ترى بشود كه خود از مباحث شناخت مىباشد .\r\nتصديق ، باور كردن يك مطلب است و حكم ، يك عمل ذهنى است كه ايجاد ارتباط ميان موضوع و محمول مىكند . تصديق جنبه‌ى انفعالى دارد و حكم جنبه‌ى فعلى . قضيه يعنى جمله‌اى خبرى كه در آن قضاوت و حكم شده و بر دو قسم است : ذهنى و لفظى . منظور از قضيه‌ى ذهنى تصوير يك قضيه در ذهن است كه وقتى به تعبير لفظى درمىآيد ، قضيه‌ى لفظى مىشود .\r\nهمان‌طور كه مىدانيم قضيه يا موجبه است و يا سالبه . به نظر ما هر نوع قضيه ، چه موجبه و چه سالبه ، سه جزء دارد : موضوع و محمول و حكم .\r\nالبته پس از تصور موضوع و تصور محمول ، نسبت ميان آن دو را هم در نظر مىآوريم ، ليكن اين نسبت اصالت ندارد و فقط سنجشى است تا ببينيم اتحاد دارند يا جدايى . نسبت مزبور مقدمه‌اى براى جزء سوم قضيه ، يعنى حكم است . عده‌اى از منطقيين نسبت مزبور را نسبت ثبوتى تقييدى ناميده‌اند و حكم را نسبت حكميه تامه . يعنى سنجش موضوع و محمول يك نسبت ناقصى است كه در هر قضيه‌اى ( موجبه يا سالبه ) به طور ثبوتى ( يعنى سنجش ، و نه عدم سنجش ) وجود دارد . و به نظر ما هر نوع\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nقضيه‌اى ، چه موجبه و چه سالبه ، داراى حكم است . در هر دو نوع قضيه ذهن كارى انجام مىدهد .\r\nدر قضيه‌ى موجبه كارى كه ذهن مىكند اين است كه حكم به اتحاد موضوع و محمول مىكند . در قضيه سالبه هم ذهن بيكار نيست ، بلكه حكم به نفى ارتباط و به تباين و جدايى موضوع و محمول مىكند . به عبارت ديگر عمل ذهن در قضيه موجبه توحيد اثنين است و در قضيه سالبه تكثير . در موجبه ، موضوع و محمول را يكى مىكند و در سالبه دو و متعدد . اگر ذهن در قضيه سالبه هيچ كارى نكند ، بايد گوينده قضيه سالبه را شخصى ساكت و بدون قضاوت بدانيم ؛ ولى مىدانيم كه گوينده قضيه سالبه را ، قضاوت كننده‌ى به نفى و سلب مىدانيم . آنچه گفتيم حداقل اجزاء قضيه است . ممكن است در يك قضيه علاوه بر موضوع و محمول ، نسبت هم صريحاً به عنوان يك جزء اصيل لحاظ شود . مثل اين كه اين طور بگوييم يا تصور كنيم كه حسن قيام دارد ( و نه اين كه حسن قائم و ايستاده است ) يا حسين بالاى بام است كه نسبت داشتن و يا علو ، صريحاً منظور شده است . به هر حال اين عقيده‌ى ماست . « 1 »\r\nعقايد ديگرى نيز درباره‌ى اجزاء قضيه وجود دارد . درباره‌ى قضيه موجبه :\r\n1 - چهار جزء دارد : موضوع و محمول و نسبت و حكم . اين نظريه به ابن سينا و صدرالمتألهين منسوب است . 2 - اين كه سه جزء دارد : موضوع و محمول و حكم يا نسبت حكميه . اين نظريه منسوب به مشهور متأخرين است و مطابق اين نظريه حكم با نسبت حكميه فرقى ندارد و يكى هستند .\r\n\r\n\r\n","description":"","footnote":"\r\n( 1 ) - / تفصيل مطلب را مىتوانيد در كتاب‌هاى منطقى اينجانب ، مقصود الطالب و المنطق المقارن و شرح منظومه‌ى سبزوارى ببينيد\r\n","page_name":" 190 ","page_number":190},
  {"content":"\r\n\r\n3 - دو جزء دارد : موضوع و محمول . نسبت يا حكم يا هر چيز ديگرى اصلا وجود ندارد . تصور موضوع به خودى خود از راه تداعى معانى تصور محمول را به دنبال خود مىآورد . اين نظريه منسوب به عده‌اى از روان‌شناسان جديد است . درباره‌ى قضيه‌ى سالبه هم :\r\n1 - چهار جزء دارد : موضوع و محمول و نسبت و حكم . حكم در سالبه هم ايجابى است و سلب در ناحيه‌ى محمول است . مثلا در قضيه حسن نه ايستاده است ، « نه » جزء محمول است . يعنى حسن ناايستاده است ؛ مثل حسن نابينا است . « 1 »\r\n2 - سه جزء دارد : موضوع و محمول و حكم يا نسبت حكميه . پس از تصور موضوع و محمول ، حكم به ارتباط عدمى و انفصال كرده‌ايم ، همان‌طور كه در موجبه ، حكم به ارتباط ثبوتى كرده‌ايم . اين نظريه به عده‌اى از منطقين اخير منسوب است . 3 - چهار جزء دارد : موضوع و محمول و نسبت و حكم . حكم به نفى ارتباط نه به ارتباط عدمى و انفصالى . عده‌اى از محققين ، از جمله ابن سينا و صدرالمتألهين ، اين نظريه را پذيرفته‌اند . 4 - سه جزء دارد : موضوع و محمول و حكم . اصلا نسبت در قضيه سالبه نيست ، زيرا قضيه حكايت از خارج مىكند و در متن واقع چون نسبتى نيست ، پس در قضيه هم نسبتى در كار نيست . 5 - دو جزء دارد :\r\nموضوع و محمول ؛ زيرا نسبت ميان آن دو يك امر مقدمى است و اصالتى ندارد و حكمى هم در كار نيست . زيرا در سالبه ، ذهن هيچ كارى انجام نمىدهد و همين كه مىبيند ارتباطى ميان موضوع و محمول نيست ، عقب\r\n\r\n\r\n","description":"","footnote":"\r\n( 1 ) - / صاحبان اين نظريه را در هيچ كتابى نيافتم و فقط مرحوم شهيد مطهرى در پاورقى اصول فلسفه پس از نقل اين نظريه مىگويد كه اين نظريه چندان طرفدارانى ندارد . و لابد ايشان طرفدار يا طرفدارانى براى اين نظريه مىشناسد ، منتهى چندان نيستند\r\n","page_name":" 191 ","page_number":191},
  {"content":"\r\n\r\nمىنشيند و كارى نمىكند . اين نظريه‌ى استاد بزرگوار ما آقاى طباطبائى است كه در اصول فلسفه بيان مىكند . 6 - قضاياى موجبه يا سالبه بر دو قسمند . حقيقيّه ، مثل خدا موجود است يا انسان ممكن است يا حسن قائم است . و تأويليّه ، مثل حسن بر بام است يا قيام دارد . قضاياى حقيقى سه جزء دارد : موضوع و محمول و حكم ، و قضاياى تأويلى چهار جزء دارد :\r\nموضوع و محمول و نسبت و حكم . در قضاياى حقيقى چون در متن خارج نسبتى ميان موضوع و محمول ( علاوه بر خود موضوع و محمول ) وجود ندارد و قضيه هم حكايت از خارج مىكند و حكم به اتحاد موضوع و محمول مىكند و در مورد حكم به اتحاد نسبت معنى ندارد . زيرا نسبت ميان دو چيز است و آن‌جا موضوع و محمول يكى هستند ، پس در اين گونه قضايا نسبتى نيست ، ولى در قضاياى تأويلى كه غير از حسن و بام ، علوّ حسن بر بام هم چيزى جداگانه است ( و همين‌طور حسن قيام دارد كه حكم به اتحاد نشده ، بلكه حكم به ثبوت قيام براى حسن شده است ) ، علاوه بر موضوع و محمول و حكم ، نسبت هم وجود دارد . اين نظريه را استاد بزرگوارمان رهبر انقلاب در درس اصولشان ( در سال 1336 ) ابراز مىداشتند . البته اين عقيده و برخى از عقايد پيشين نيز ، در قضاياى تركيبى است ، نه قضاياى بسيط . ( محمول اگر وجود مطلق باشد ، چون انسان موجود است بسيط و اگر وجود خاص باشد چون انسان نويسنده يا خندان است ، مركب ناميده مىشود . ) قضاياى بسيط به نظر استاد و برخى ديگر ، چون مرحوم سبزوارى نسبت ندارند .\r\nهمان‌طور كه گفتيم ذهن پس از تصور موضوع و محمول و نسبت مقيد ، يعنى سنجش آن دو با هم ، حكم به ارتباط يا انفصال آن دو مىكند . همه جا حكم هست و نسبت همه جا به عنوان مقدمه‌اى براى حكم انجام مىشود\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nو اصالتى ندارد . و البته ما مىخواهيم درباره‌ى قضيه ، كه يك كار ذهنى است ، صحبت كنيم . قضيه وقتى تمام شد آن وقت حكايت از خارج مىكند ، و گرنه حكم هم در خارج نداريم . و به همين جهت معتقديم كه حتى در قضاياى بسيط هم نسبت وجود دارد . تا نسبت و حكم نباشد كار قضيه تمام نمىشود تا از خارج حكايت كند .\r\n11 - آن‌چه در بيان مكتب انتزاع به عنوان اولين علم و صورت ادراكى بيان كرديم ، صرفاً به عنوان مثال بود . تحقيق اين كه اولين صورت ادراكى انسان در تصورات و تصديقات چيست ، دقت بيش‌ترى مىخواهد . برخى معتقدند اولين صورت ادراكى تصديقى ذهنى انسان تصديق به وجود دنياى خارج است كه مبناى همه‌ى تحقيقات وجودى است و زير بناى فلسفه است . برخى از محققين « 1 » اين نظريه را رد مىكنند كه پيش از اين حكم بايد ذهن تصورى از وجود و خارج داشته باشد . ولى اين اشكال وارد نيست ، زيرا تصور وجود براى دنياى خارج ذهن به طور اجمالى است و نه تفصيلى . يعنى همانند همه « است و نيست » ها كه به صورت رابط مورد توجه است نه به طور اصل . به عبارت ديگر فقط دريافت مىشود كه بيرون از ذهن ما هم چيزهايى هستند . هرچند مفهوم « هست » به طور اصل مورد درك حصولى قرار نگرفته باشد .\r\nبعضى معتقدند اولين ادراك تصديقى ذهن تصديقاتى است كه مربوط به عالم مفاهيم است ، نه خارج . يعنى حمل اولى است كه يك مفهوم بر مفهوم حمل مىشود ، مثل سفيدى سفيدى است ، نه حمل شايع ، مثل قند سفيد است . « 2 »\r\n\r\n\r\n","description":"","footnote":"\r\n( 1 ) - / مرحوم شهيد مطهرى در پاورقىهاى اصول فلسفه و روش رئاليسم\r\n( 2 ) - / اين نظريه از عبارت مرحوم مطهرى در پاورقى اصول فلسفه ، ص 43 ، مقاله‌ى پنجم ، استفاده مىشود\r\n","page_name":" 193 ","page_number":193},
  {"content":"\r\n\r\nبعضى ديگر معتقدند اولين صورت ادراكى تصورى و تصديقى مربوط به چيزهايى است كه مورد نياز ارگانيزم بدنى طفل مىباشد ، از خوردنىها و پوشيدنىها و غيره . بعضى ديگر مىگويند اولين تصوير ادراكى تصور امتناع تناقض و تصديق آن است كه زير بناى همه‌ى علوم است .\r\nشكى نيست كه اصل امتناع تناقض زير بناى همه‌ى ادراكات است ، و گرنه جزم به هيچ قضيه‌اى پيدا نخواهد شد . البته تصديق مزبور فرع تصور موضوع و محمول آن است ، يعنى تناقض و امتناع . ممكن است اين دو تصور را نيز از همان اولين تصور ادراكى حسى كسب كرده باشيم . يعنى وقتى تصور كرديم كه اين ديوار سفيد است ، ضمن چيزهاى ديگرى كه از اين قضيه به دست مىآيد ، اين هم ، به دست مىآيد كه سفيدى غير از سياهى است و غير از نفى سفيدى است و سفيدى با نه سفيدى تناقض دارد و جمعشان نمىشوند . هر چيزى براى خودش ثابت است و نمىتوان چيزى را از خودش سلب كرد . عرض بىموضوع نمىشود ( چنان كه صورت ادراكى مزبور عارض ذهن بوده و بدون ذهن تحقق نداشت ) ، و معلول بىعلت نمىشود .\r\nمنتها همه‌ى اين برداشت‌ها و انتزاع‌هاى تصورى و تصديقى در صورتى است كه تصوير ادراكى حسى كاملًا مورد دقت و تجزيه و تحليل قرار گرفته شود و در همه‌ى اين جهات كه با تحليل عميق به دست مىآيد ، دقت شود ؛ و گرنه فقط به صورت ارتكازى خواهد بود و نه ادراكى تفصيلى . بدين جهت بهتر مىدانيم كه بگوييم مطالب انتزاعى مزبور تدريجاً از جهات مختلف صور ادراكى حسى ، كه مورد توجه قرار گرفته ، به دست مىآيد ، نه اين كه همه‌ى اين‌ها از همان تصوير ادراكى نخستين با دقت به دست آمده\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nباشد . استفاده‌ى تدريجى مزبور هم مربوط به نياز اجتماعى و يا فردى در كاربرد مطالب انتزاعى است .\r\nچيزى كه مسلم است اين است كه اولين ادراك ذهنى يك ادراك تصورى است ، چون حكم در قضيه فرع بر تصور طرفين قضيه است .\r\n12 - ضمن بحث از آغاز ادراك ، بحث ديگرى هم روشن شد و آن بحث تكثر ادراكات است كه پيوند ادراكات ما با هم چگونه است و چگونه اين همه ادراكات زياد پيدا شده است . بنا به عقيده‌ى فطريون صور ادراكى ما يك نوع كثرتى از راه ذاتى بودن و عرضيت دارند . ادراكات ذاتى همان مفاهيم فطرى هستند و ادراكات عرضى مفاهيم ديگرى كه از راه حس وارد شده‌اند كه مفصّلًا توضيح داديم . يك نوع كثرت ديگرى هم قائل هستند و آن از راه بساطت و تركيب ، مفاهيم مركب به بسائط تحليل مىشوند و بسائط از راه حواس درك مىشوند و يا فطرى مىباشند .\r\nولى به نظر حسيون كثرت مفاهيم ادراكى فقط از نوع بسيط و مركب است و همه‌ى مفاهيم بسيط از راه حواس وارد ذهن شده‌اند .\r\n« هوبز » ( م 1679 ) و « هيوم » ( م 1776 ) تصريح مىكنند كه فلسفه يعنى تجزيه و تركيب ( رابطه‌ى بسيط و مركب ) و آن هم فقط در اجسام است .\r\nعقل ، جز تركيب اجزاء بسيط كه از راه يكى از حواس وارد شده‌اند ، هيچ كارى ندارد .\r\nبه نظر ما انواعى از تكثر در مفاهيم ذهنى وجود دارد : 1 - بسيط و مركب چون ماده اوليّه و انسان . 2 - اصيل و انتزاعى . منظور از مفهوم اصيل آن است كه مستقيماً از خارج گرفته شده باشد و انتزاعى مفهومى است كه از مفهوم ديگرى كه در ذهن ادراك شده گرفته مىشود . مفاهيمى كه كانت و دكارت فطرى مىدانستند در نوع انتزاعيات وارد هستند .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n13 - حقيقى و اعتبارى - حقيقى مفهومى است كه مصداق خارجى دارد ، خواه اصيل چون انسان ، و يا انتزاعى ، چون جوهر و امكان و ضرورت . اعتبارى آن است كه مصداق خارجى ندارد ولى به علت حكايتى كه از خارج دارد و يا ضرورتى كه در روابط افكار و ادراكاتمان داريم ، آن‌ها را معتبر مىدانيم . مثلا مفهوم « كلى » يعنى هر مفهومى كه مىتواند مصاديق زيادى داشته باشد ، در خارج نداريم ؛ هرچه در خارج داريم جزئى است ، ليكن مفاهيم كلى در ذهن داريم و مفهوم كليت براى رابطه‌ى ادراكاتمان به كار برده مىشود . و همين‌طور مفهوم « است و نيست » كه حكم ذهنى را مىرساند ولى ما بازاء خارج از ذهن ندارد و در عين حال اعتبار دارد و رابطه‌ها را برقرار و يا نفى مىكند .\r\nحقيقى و اعتبارى به معناى ديگرى نيز شهرت دارد و آن همان معناى اصالت و انتزاع است . به اين حساب كليه‌ى مفاهيم ، انتزاعى ، اعتبارى هستند . « 1 » گاهى از اين هم فراتر رفته و حتى ماهيات ( انسان و غيره ) را اعتبارى مىدانند . زيرا آن‌چه تحقق دارد ، وجود است و نه ماهيت . « 2 »\r\nالبته مفاهيم ، تكثرهاى ديگرى نيز دارند ، چون كليت و جزئيت ، ذاتيت و عرضيت ، جنسيت و فصليت . و در اين قسمت‌ها نيز مخالفت‌هايى شده است ، ليكن اين‌ها مربوط به بحث انتزاع و آغاز شناخت نيست .\r\nدر قسمت كليت و جزئيت عده‌اى از دانشمندان قرون وسطى بوده‌اند كه مىگفته‌اند مفاهيم كلى اصلا نداريم و هر آن‌چه تصور مىشود كلى است ، در حقيقت مفهومى بىمعنى است . به اين‌ها « نوميناليست » مىگويند . « 3 » كارل فرانسوى و آپلار در قرن 12 از اين دسته هستند .\r\n\r\n\r\n","description":"","footnote":"\r\n( 1 ) - / استاد علامه طباطبائى رحمه الله در اصول فلسفه ، مقاله‌ى پنجم ، اين طور اصطلاح مىكند\r\n( 2 ) - / در كلمات فلاسفه ، چون صدرالمتألهين و سبزوارى ، اصالت وجود مكرر ديده مىشود\r\n( 3 ) - / منطق المقارن ، به قلم نويسنده ، ص 69\r\n","page_name":" 196 ","page_number":196},
  {"content":"\r\n\r\nپيروان منطق ديالكتيك نيز ذاتيّت و عرضيت را نمىشناسند ، زيرا همه چيز را در حركت مىبينند كه هيچ‌گونه ثباتى ندارند تا ثابت را ذات و اوصافش را عرض بشمارند . ذات متحرك را هم درك نمىكنند و يكى از انتقادهاى وارد بر منطق كلاسيك را همين تقسيم ذاتيت و عرضيّت مىدانند .\r\nبنا به آن‌چه گفته شد ادراكات ما از محسوسات شروع مىشوند و از درك يك شىء يا وصف حسى ، مفاهيم زيادى را مستقيماً و يا انتزاعا به دست مىآوريم . در اين رابطه ، مفاهيم دسته‌بندىهايى از نظر بساطت و تركيب ، اصالت و انتزاع ، حقيقت و اعتبار ، پيدا مىكنند . چنان‌كه در خارج از رابطه‌ى آغاز شناخت ، دسته‌بندىهايى از جهاتى چون كليت و جزئيت ، ذاتيت و عرضيت و غيره دارند .\r\n\r\nتحليل ادراكات\r\nدر بيان كثرت ادراكات ، نقطه‌ى آغاز را همچون وهمگن با نقطه‌ى آغاز شناخت بيان كرديم . براى بررسى انواع تكثرات مفاهيم مىتوانيم از راه تحليل يكى از محسوسات نيز تحقيق كنيم . مثلا اگر يك ماشين را در نظر بگيريم ، اركان اوليه‌ى آن را از تزئينات جدا مىكنيم و آن‌ها را ذاتيات در برابر عوارض مىناميم . هر يك از ذاتيات و عوارض يا بسيط هستند يا مركب . اگر مركب هستند ، بالاخره به بسيطشان مىرسيم . درب ماشين متشكل از آهن و شكل خاص است . فرمان و چرخ و موتور ، هر يك به همين نسبت مورد توجه قرار مىگيرند . و از دقت در يك شىء ، مفاهيم مركب و بسيط را استخراج مىكنيم تا به بسيطترين مفاهيم برسيم .\r\nدر تصديقات نيز از تحليل يك جمله‌ى تصديقى مىتوان به مطالب\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nپايه‌ى آن و سپس به اصول اوليه‌ى بديهى تا اولين اصل كه امتناع تناقض است رسيد . روش تحليل ( در تصورات و تصديقات ) تكثير ادراكات از راه تجزيه ادراكات موجود نزد ذهن است ، چنان كه انتزاع ، تكثير ادراكات از راه توليد در قدم اول شناخت مىباشد .\r\n\r\nكثرت مدركات\r\nتوجه داريد كه بحث ما در انواع كثرتى است كه در ادراكات پيدا مىشود . مدركات يعنى خود اشياء هم مسلماً كثرتى دارند كه از بحث ما خارج است . انسان از حيوان‌هاى ديگر و همگى از انواع نباتات و هر يك از نباتات با هم و همه با جمادات و انواع جمادات با هم و عناصر اوليه با يك‌ديگر . اين‌ها همه با يك‌ديگر اختلافى دارند و به همين جهت تكثرهائى در اشياء وجود دارد . منشأ كثرت هم اختلاف و تعدد است و اين كثرت ظاهراً مربوط به مدرك است نه ادراك ، ليكن چون ادراكات در صورتى ارزش دارند كه نشان‌گر مدركات و واقعيات باشند ، اين بحث در اين جا پيش آمده كه آيا واقعاً اشياء با يك‌ديگر اختلاف دارند يا اين طور نيست . البته مىتوان گفت به فرض كه اختلاف ذاتى ميان اشياء نباشد ، به مطلبى كه درباره‌ى ادراكات از نظر كثرت حقيقى و اعتبارى و كثرت‌هاى ديگر گفته شد ، ضررى نمىرساند . زيرا ما مىگوييم مفاهيم ادراكى يا حقيقى هستند كه از خارج گرفته شده‌اند يا مصداق خارجى دارند و يا اعتبارى . اما اين‌كه مفاهيم حقيقى در تحقق خارجيشان آيا ذاتاً با هم اختلاف دارند و يا اين كه اختلافشان در آثار و عوارض است ، از اين بحث بيرون است .\r\nبه هر حال اين را هم بايد بدانيم كه اگر همه‌ى فعاليت و حيثيت\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nوجودى اشياء مربوط به ماده‌ى آن‌ها باشد و آن هم كه در اصل در همه‌ى اشياء يكى است ، بايد هيچ‌گونه اختلافى اساسى ميان اشياء نباشد . اين اختلافات اساسى و مهم كه در يك مرتبه‌ى وجودى عالم طبيعت ، انسان است كه در مرز تجرد قرار دارد و يك مرتبه‌ى ديگر طبيعت سنگ بىجان است ، خود گواه اين است كه غير از ماده‌ى فيزيكى اوليه كه علت مادى اشياء پس از ماده‌ى فلسفى اوليه مىباشد ، علت‌هاى صورى كه فعاليت‌هاى گوناگون وجودى هستند ( و ماده فقط خاصيت پذيرش آن‌ها را دارد ) نيز دخالت دارد . آن‌ها كه مىخواهند همه‌ى علل وجودى جهان را منحصر در ماده و علت مادى بدانند ، بايد علت اين همه اختلافات اساسى جهان را توضيح دهند .\r\nدرست است كه اجسام از عناصر تشكيل شده‌اند و عناصر از اتم‌ها و اتم‌ها از هسته‌ى مركزى و ذرات اطراف آن و تفاوت عناصر در تعداد الكترون‌هاى اطراف هسته نهفته است و به همين جهت تبديل عناصر را به يك‌ديگر محال نمىدانند و اگر مس و آهن را به طلا تبديل نمىكنند به جهت مخارج فراوانى است كه در اين راه وجود دارد ، ليكن به هر حال جهان غير از ماده و علت مادى ، علل ديگرى نيز دارد كه از آن جمله علت صورى است كه مربوط به فعليت‌هاست ، در برابر علت مادى كه قوه‌ى فعليت‌هاى مزبور مىباشد .\r\n\r\nتحليل در تصديقات\r\nبا دقت در بخش‌هاى گذشته پيوند ادراكات تصديقى نيز روشن شد .\r\nتصديق‌ها نيز با هم رابطه‌ى اكتسابى دارند . هر تصديق نظرى كه با فكر به دست مىآيد ، به تصديق‌هايى پايه كه براى ما معلوم شده‌اند يا بديهى و\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nمعلوم بوده‌اند برمىگردد و به ترتيب معلوم شدنشان ، بر پايه‌ى يك‌ديگر استوار مىشوند . البته يك دسته قصاياى بديهى هم داريم كه از يك‌ديگر اشتقاق پيدا نكرده ، بلكه هر كدام پس از حصول استعداد نفس با شهود محسوسات و فعاليت‌هاى درونى ذهن ، مستقيماً درك شده‌اند . مثلا قضيه‌ى « هر كل از جزء خود بزرگ‌تر است » از قضيه‌ى « هر عدد زوج به دو متساوى تقسيم مىشود » استنتاج نشده است و پيوند توليدى با يك‌ديگر ندارند ، بلكه هر يك مستقلًا ادراك شده‌اند ؛ ليكن اين دسته قضاياى بديهى به منزله‌ى سرمايه‌هاى ذهنى براى توليد قضاياى فكرى هستند كه مبناى توليد و رابطه‌ى آن‌ها قرار مىگيرد .\r\nدر تصديقات هم از دو راه ( آغاز و يا بررسى وضع موجود ) مىتوان پيوند ادراكات را تبيين نمود . مىتوان گفت پس از پيدايش يك سلسله حسيات و حصول استعداد ، ذهن تدريجاً مسائل بديهى فكرى را درك مىكند و سپس آن‌ها را پايه قضاياى فكرى قرار مىدهد . فخر رازى و صدرالمتألهين پيوند قضايا را اين‌طور تبيين كردند و در گذشته اشاراتى از آن‌ها ديديم . و مىتوان گفت وقتى در يكى از ادراكات فكرى خود دقيق شويم ، خواهيم ديد با مقدماتى به دست آمده است و آن‌ها هم از مقدمات ديگرى تولد يافته تا به يكى از قضاياى بديهى برسيم كه ريشه‌ى همه‌ى آن‌هاست . و پيش از اين گفتيم كه زير بناى همه‌ى تصديقات ( نظرى و بديهى ) اصل امتناع تناقض و اصل هوهويت است . هر چيزى خودش خودش است و سلب شىء از خودش محال است . جمع و يا رفع دو نقيض نيز محال مىباشد .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nاقسام حمل\r\nدر گذشته مكرر سخن از تصديق و قضيه و حمل گفته شد . قضيه ، جمله‌اى لفظى يا ذهنى است كه مشتمل بر موضوع و محمول و حكم است . تصديق ، باور قضيه است . حمل ، عمل بار كردن محمول بر موضوع است كه از حكم نتيجه مىشود . حمل اقسامى دارد ، از جمله : حمل مفهوم بر مفهوم كه منظور اتحاد دو مفهوم مىباشد و فقط در اجمال و تفصيل يا ابهام و تعين يا محصل و متحصل بودن تفاوت دارند و همين تفاوت مجوز حمل شده است . زيرا حمل ميان دو چيز است و اگر از هر نظر وحدت باشد ، دوئيت تحقق نمىيابد تا حمل انجام شود و گاهى فقط فرض جدائى و تفاوت مجوز حمل يك چيز بر خودش مىشود . مثال‌هاى آن‌چه گفتيم ، به ترتيب چنين است : انسان حيوان دراك است ( كه فرق موضوع و محمول فقط در اجمال و تفصيل است ) ، انسان دراك است ( كه دراك بودن فصل انسان است و تحصل انسان به وسيله‌ى فصل تام اوست ) ، انسان انسان است ( كه فقط در مورد فرض جدائى به كار مىرود . مثل اين كه لازمه‌ى يك طرز فكر ، سلب شىء از شىء شود و ما براى رد آن بگوييم سلب يك چيز از خودش محال است ، انسان انسان كامل است ) .\r\nاين گونه حمل ( حمل مفهوم بر مفهوم ) را حمل اولى و ذاتى مىگويند .\r\nاگر حمل به اعتبار اتحاد وجودى باشد و نه اتحاد مفهومى ، آن را حمل شايع صناعى مىخوانند . مثل حسن نويسنده است و يا گچ سفيد است . و اين گونه حمل ، در محاورات و صناعات و علوم شيوع دارد .\r\nيك نوع حمل هم عرفا و فلاسفه به كار مىبرند و آن حمل حقيقت و رقيقت است . منظور اين است كه موضوع و محمول در اصل وجود وحدت دارند و فقط در مراتب وجودى اختلاف دارند مثل جهان مادى ،\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nعالم مجردات است . يعنى حقيقت جهان طبيعت همان عالم تجرد است و طبيعت ، رقيقت تجرد ، و تجرد ، حقيقت طبيعت است .\r\nاز نظر ديگر حمل را به هوهو و ذوهو تقسيم كرده‌اند : 1 - آن كه نياز به چيز ديگرى جز موضوع و محمول نباشد ، مثل انسان حيوان است يا حسن خندان است . 2 - آن كه احتياج به چيزى زائد باشد ، مثل حسن شجاعت است يعنى داراى شجاعت است .\r\nحمل قطعى و غير قطعى نيز - به حسب تقسيم و اصطلاح بعضى - داريم : 1 - آن كه افراد موضوع تحقق داشته باشد ، مثل انسان حيوان است .\r\n2 - آن كه موضوع افرادى محقق نداشته باشد و فقط تقدير وجود بكنيم ، مثل درياى جيوه روان است و يا تناقض محال است .\r\nحمل بسيط و مركب نيز داريم : 1 - حمل وجود مطلق بر موضوع مثل حسن وجود دارد . 2 - حمل وجود خاص و به تعبير ديگر حمل آثار وجود بر موضوع ، مثل انسان خندان است يا حسن نويسنده است كه خنده و نويسندگى وجودى خاص و اثر اصل وجود مىباشند .\r\n\r\nجدايىها\r\nنقطه‌ى مقابل حمل ( كه موضوع و محمول را توحيد مىكند ) ، تغاير و غيريت است كه ملاك جدائى و دوئيت مىباشد . معمولًا غيريت را در ابتدا به غيريت ذاتى و عرضى تقسيم مىكنند . غيريت ذاتى اين است كه دو چيز ذاتاً يك‌ديگر را نفى كنند . غيريت مزبور را تقابل نيز مىنامند و اين طور تعريف مىكنند كه امتناع اجتماع دو چيز در يك محل از جهت واحد و در زمان واحد . غيريت عرضى ، جدايى دو چيز از هم به جهت موانع خارجى است . مانند جدا شدن شيرينى از سياهى در شكر سفيد .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nغيريت ذاتى ( تقابل ) را به چهار قسم تقسيم كرده‌اند : تناقض ، عدم و ملكه ، تضايف و تضاد . 1 - تناقض ، تقابل ايجاب و سلب مىباشد . چون حسن ننشسته است و حسن نشسته است . تناقض در زمان و مكان و شرايط واحد ممتنع است يعنى اصلًا تناقض يعنى نفى و اثبات يك چيز در شرايط واحد و اين سخن ژرژپوليستر كه : « گاهى مىگوييم باران مىبارد و هنوز سخن ما تمام نشده باران مىايستد » . ( اصول مقدماتى فلسفه ) اساساً ربطى به تناقض ندارد . 2 - تقابل عدم و ملكه ، وجود و عدم چيزى را مىگويند كه توقع وجودش را از موضوعى داريم . مثلا نسبت ميان بينايى و نابينايى به طور تقابل عدم و ملكه است ، ولى نه در ديوار . ديوار قابليت بينايى ندارد و معمولا هم به ديوار نابينا نمىگويند .\r\nبرخى از حكما ، از جمله استاد ما علامه‌ى طباطبائى ، معتقدند قابليت در جنس يك موضوع كافى است و لازم نيست در شخص و صنف و نوع خاص آن موضوع ، قابليت باشد و بنابراين ريش نداشتن طفل پنج ساله و چشم نداشتن عقرب هم عدم ملكه خوانده مىشود ، و برخى ديگر ، چون علامه حلى ، اساساً قابليت را شرط ندانسته‌اند .\r\n3 - تقابل تضايف ، نسبت ميان دو وجود است كه تصور يكى متوقف بر تصور ديگرى باشد . چون نسبت ميان پدريت و فرزنديت و ميان دو برادر و ميان بالا و پست .\r\n4 - تقابل تضاد نسبت ميان دو امر وجودى كه در يك محل از جهت واحد و در زمان واحد جمع نشوند و از نوع تضايف هم نباشند . فلاسفه‌ى مشاء گفته‌اند كه بايد به طور تعاقب بر يك موضوع وارد شوند و زير پوشش يك جنس قريب باشند و ميانشان كمال اختلاف باشد و بنابراين ، تضاد در عوارض است نه جواهر ؛ آن هم عوارضى كه خصوصيات مزبور را داشته\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nباشد ، مثل سفيدى و سياهى . رنگ يكى از عوارض است و داراى مراتب بسيارى است كه كمال اختلاف فقط ميان دو مرتبه‌ى آن ، يعنى سفيدى و سياهى است . بنا به نظر حكماى مشأ تقابل تضاد حتماً ميان دو چيزى است كه هر يك بالذات ديگرى را طرد نموده با توجه به آن جمع شدن با آن را نفى نمايد .\r\nاين كه در منطق ديالكتيك نسبت تخم مرغ را با زمينه‌ى جوجه شدن در آن ، تضاد ناميده‌اند ، تطبيق صحيحى نيست . نه بر طبق تعريف حكماى مشاء و نه طبق حكماى يونان قديم كه صرف عدم اجتماع دو امر وجودى را در محل واحد و زمان واحد از جهت واحد تضاد ناميده‌اند . زمينه‌ى جوجه شدن نه تنها با تخم مرغ تضاد ندارد ، بلكه همراه آن است . اين همراهى ، همان همراهى قوه و فعل است كه در همه‌ى مواد جهان طبيعت جريان دارد . هر قوه‌اى همراه فعليتى است و هر فعليتى طبيعى ، قوه‌اى براى كمال برتر را در نهاد دارد . خلط بحث قوه و فعل به بحث تضاد چيزى جز يك نارسايى علمى نيست . عنوان جوجه بودن با عنوان تخم مرغ بودن ( به عنوان اتصاف يك پديده به اين دو عنوان مزبور ) طبق نظريه حكماى يونان باستان تضاد دارند ، ( و نه طبق نظريه‌ى حكماى مشاء زيرا صرف نظر از عنوان عرضى بودن و ذاتى بودن ، ميانشان از نظر واقع ، كمال اختلاف نيست ) ، اما ربطى به زمينه‌ى جوجه شدن ندارد .\r\nگاهى تضاد ميان دو صفت را به موصوف‌ها نسبت مىدهند و به جاى آن كه بگويند سفيدى با سياهى تضاد دارد ، مىگويند سفيد و سياه ضد يك‌ديگرند . آن وقت اگر استنتاج « بايد » از « هست » را به اشتباه معنى كنند و\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nاشتباه خود را توسعه دهند « 1 » نتيجه مىگيرند كه انسان سياه و سفيد هم نبايد در يك كليسا يا دانشگاه و يا خيابان جمع شوند .\r\nو از همين باب است كه مستضعف با مستكبر ، ملاء با قوم ، و . . . ضد حساب مىشوند . در حقيقت تضاد ميان استضعاف و استكبار است كه با يك‌ديگر جمع نمىشوند . يعنى ناتوان خواستن يك چيز با بزرگ و توانا خواستن آن از جهت واحد و در زمان و محل واحد امكان ندارد ، ولى در استعمالات عرفى مستضعف و مستكبر دو ضد حساب مىشوند ، و از همين باب است كه موسى عليه السلام با فرعون و محمّد صلى الله عليه و آله با ابوسفيان ضد حساب مىشوند . اين اطلاقات و كاربرد كلمات روى يك سلسله تسامحات انجام مىشود و اين تسامحات موجب نافهمى افراد كودن شده اصطلاحات تازه‌اى را به وجود مىآورد . اطلاق ضد بر ابليس در برابر آدم و چيزهايى شبيه آن كه در كلمات مولوى آمده ، از همين قبيل تسامحات است :\r\n چون مراد و حكم يزدان غفور * بود در قدمت تجلى و ظهور\r\nبى زضدى ضد را نتوان نمود * و آن شه بى مثل را ضدى نبود\r\nپس خليفه ساخت صاحب سينه‌اى * تا بود شاهين را آينه‌اى\r\nپس صفاى بىحدودش داد او * وانگه از ظلمت ضدش بنهاد او\r\nدو علم افراخت اسپيد و سياه * و آن يكى آدم دگر ابليس راه\r\nهمچنان دور دوم هابيل شد * ضد نور پاك او قابيل شد\r\nضد ابراهيم گشت و خصم او * وان دو لشگر كين گزار و جنگجو \r\n« 2 »\r\nاز آن‌چه گفته شد معلوم شد كه تضاد بالاصل ميان جنبه‌هاى عارضى\r\n\r\n\r\n","description":"","footnote":"\r\n( 1 ) - / توضيح اين مطلب را در بحث ادراكات اعتبارى ذكر خواهيم نمود انشاءالله .\r\n( 2 ) - / مثنوى ، جلد ششم .\r\n","page_name":" 205 ","page_number":205},
  {"content":"\r\n\r\nجهان است و اگر جهات عرضى اصلاح شود و حالت ابليسى بر طرف گردد ، تضادى نخواهد بود . صلح ، اصل در جهان است و جنگ عارضى است . در بحث قوه و فعل و حركت به وضوح خواهيم ديد كه حركت در جهان طبيعت است كه تضاد مىآفريند و نه تضاد است كه حركت مىآفريند . تضاد در بين راه است و به طور موقت فقط حركتى را تندى مىبخشد . ملاء و مترف و مستكبر هم عامل ركود جامعه هستند نه موجب ترقى .\r\n\r\nآيا شناخت ، هويت مادى دارد ؟\r\nماديين شناخت را يك پديده‌ى مادى مىدانند كه از تأثير و تأثر متقابل محيط و ارگانيزم انسانى به وجود آمده است . محيط اطراف ما روى سلسله اعصاب ادراكى انسان اثر مىگذارد و همين اثر كه با تأثرات مختلف فيزيكوشيميائى تجلى مىكند ، عامل شناخت مىباشد . شناخت ، متولد از ماده است و امكان ندارد كه متولد از ماده غير مادى باشد . « انسان كه جزئى از هستى بيكران است ، مانند هر چيز ديگر هستى ، وابسته به ساير اجزاست و با آن‌ها ارتباط دائم دارد . اگر هستى بدون انسان را طبيعت بناميم ، مىتوانيم بگوييم كه انسان و طبيعت يگانگى و تجانس دارند و همواره متقابلا در يك‌ديگر نفوذ مىكنند . به بيان ديگر در جريان زندگى هر فرد انسان روابط پيچيده فراوانى ميان او و محيط برقرار مىشوند . اين روابط كه فرد را به طبيعت و افراد ديگر پيوند مىدهند ، همانند كه حيات ذهنى يا ذهن ( ) نام گرفته‌اند . ارگانيسم بدن انسان در آغاز كار تجهيزاتى ساده كه غريزه خوانده مىشوند دارد و تنها قادر به فعاليت‌هاى غريزى است . فعل غريزى تكرار ساده‌ى عاداتى است كه انسان در طى\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nتكامل خود تدريجاً فرا گرفته است . . . تصادم ارگانيسم و محيط سبب تغيير هر دو مىشود . محيط با فعل انسانى تغيير مىكند و انسان از تأثير محيط حالات جديدى مىيابد . مقتضيات يا تحريك‌هاى محيط هرگاه به وسيله‌ى عادات ارثى ، يعنى فعاليت‌هاى غريزى ارگانيسم ، خرسند نشوند آرامش غريزى از ميان مىرود و ارگانيسم الزاماً تن به فعاليت‌هاى جديد ، فعاليت‌هاى غير غريزى مىدهد . در نتيجه روابط تازه‌اى ميان آن و محيط برقرار مىشوند . آگاهى يا شناخت انسانى نتيجه‌ى اين روابط تازه است .\r\nانسان در مرحله‌ى غريزى ناآگاه است . طبيعت نيز از شعور انسانى بر كنار است . ولى از برخورد غرايز تيره و طبيعت كور ، از برخورد دو عامل ناآگاه ، آگاهى يا شناخت طلوع مىكند . . . » . « 1 »\r\n« موقع فكر كردن تغييرات مادى در سطح دِماغ ( مغز ) بيش‌تر مىشود ، خون متوجه دماغ مىگردد مغز بيش‌تر غذا مىگيرد و بيش‌تر مواد فسفرى پس مىدهد به طورى كه در ادرار شخص فكر كننده مقدار اين ماده بيش‌تر مىشود . موقع خواب كه مغز كار زياد انجام نمىدهد ، كمتر غذا مىگيرد اين خود دليلى بر مادى بودن آثار فكرى است » . « 2 »\r\n« شناخت دو مرحله‌ى اساسى دارد حسى و عقلى يا منطقى . شناخت حسى انعكاس محيط خارج است و شناخت عقلى ، همان انعكاس با حذف خصوصيات فردى است . » « 3 » و انتقال از مرحله‌ى شناخت حسى به مرحله‌ى شناخت عقلى كلى و حذف خصوصيات فردى به وسيله‌ى عامل نياز اجتماعى انجام مىشود .\r\n\r\n\r\n","description":"","footnote":"\r\n( 1 ) - / زمينه‌ى جامعه‌شناسى ، آك برون و نيم كف ، اقتباس امير حسين آريان پور\r\n( 2 ) - / بشر از نظر مادى دكتر تقى ارانى\r\n( 3 ) - / زمينه‌ى جامعه‌شناسى ؛ ماترياليسم ديالكتيكى\r\n","page_name":" 207 ","page_number":207},
  {"content":"\r\n\r\nنيازهاى اجتماعى عامل تولد الفاظ به عنوان نظام اشاره مىباشند كه از راه تداعى ، مفاهيم كليه را به ذهن مىآورند ، همان‌طور كه زنگ زدن در آزمايش معروف پاولف موجب تداعى حضور غذا و تولد نتيجه‌اش كه ترشح لعاب دهان است مىشود و روشن كردن چراغ در آزمايش معروف بكتريف موجب تداعى ضربه تيغ بر دست حيوان و تولد نتيجه‌اش كه جيغ زدن حيوان است ، مىشود . « 1 »\r\n\r\nنظريه‌ى حكمت متعاليه صدرائى\r\nدر نظريه‌ى ماديين همه‌ى جهات بحث ، منحصر در جنبه‌ى علمى تجربى شناخت ، شده و تصور كرده‌اند كه با توجه به جنبه‌ى تأثير و تأثر متقابل محيط و ارگانيزم ، و آثار مادىاى كه بر اعصاب ادراكى تحقق مىيابد و مواد فسفر و غيره كه هنگام تفكر مصرف مىشود ، همه‌ى جهات بحث را دانسته‌اند و ديده‌اند . صرف نظر از اشكالاتى كه در توجيهات علمى ياد شده وجود دارد كه بعداً اشاره مىكنيم ، سخن اينجاست كه مطالب گفته شده همه‌اش مربوط به مقدمات شناخت است . مىدانيم كه محيط بر اعصاب ادراكى اثر مىگذارد و مىدانيم كه فعاليت اعصاب ادراكى موجب مصرف شدن فسفر و نياز تازه بدن به مواد فسفر زا مىباشد ، ولى آيا شناخت كه پس از اين مقدمات به وجود مىآيد ، حتماً يك پديده‌ى مادى و با خاصيّت تولد مادى است يا اين كه هرچند متولد از ماده و يا موجودى حادث در مرحله‌ى رشد تكاملى ماده است ، ليكن خودش مادى نيست و آثار ماده را ندارد .\r\nاين‌جا بايد آثار ماده را بدانيم تا ببينيم در علم وجود دارد يا خير . قبلًا\r\n\r\n\r\n","description":"","footnote":"\r\n( 1 ) - / تئورى ماترياليستى شناخت ، روژه گارودى ، ترجمه‌ى عربى\r\n","page_name":" 208 ","page_number":208},
  {"content":"\r\n\r\nبايد مجدداً يادآورى كنيم كه شناخت سه مرحله‌ى حسى و تخيلى و عقلى دارد . مرحله حسى شناخت در همان حالت مواجهه‌ى ارگانيزم با محيط است كه در آن حال صورتى از شىء درك شده در ذهن منعكس مىشود .\r\nمرحله‌ى خيالى شناخت پس از بر طرف شدن حالت مواجهه‌ى مزبور است كه اثرى از حالت قبلى در ذهن باقى مىماند ، منتها در قسمت ديگرى از ذهن كه خاصيت انبار و محفظه‌ى صور ادراكى دارد و نوعاً وضوح حالت قبلى را ندارد و ضمناً ممكن است از خصوصيات جهت و وضع و زمان خاص جدا شود و اصل صورت مخصوص لحاظ شود و در عين حال در اختيار خود انسان است و هر وقت بخواهد مىتواند آن را حاضر كند .\r\nمرحله‌ى عقلى شناخت ، اصل كلّى شىء شناخته شده پس از تجريد از خصوصيات مىباشد .\r\nفلاسفه پيش از صدرالمتألهين بيش‌تر فقط متعرّض تجرّد قوه‌ى عاقله و در نتيجه تجرد شناخت عقلانى مىشدند و اساساً بحث مزبور ، به تناسب بحث تجرد روح مطرح مىشد . در بحث تجرد روح دليل‌هايى مىآورند كه از جمله مربوط به تجرد ادراكات كلّى عقلانى بود و از آن طريق مىخواستند تجرد روح را ، كه طرف ادراك كليات است ، اثبات كنند . يعنى مىگفتند مجرد به وسيله‌ى مجرد ادراك مىشود و ظرف وجود مجرد ، مجرد است .\r\nمرحوم صدرالمتألهين هم در بحث تجرد روح و هم در مباحث مربوط به عقل و عاقل و معقول متعرض جهات مختلف بحث شده و اثبات كرده است كه همه‌ى قواى ادراكى باطن ، مجرد از ماده هستند و شناخت ما در\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nهر سه مرحله‌ى حسى و خيالى و عقلى مجرد است . در شناخت حسى هم مواجهه و اثر آن بر ارگانيزم مادى است ، ليكن جوهر شناخت كه عارض بر ذهن است ، مجرد است .\r\nسابقاً در بحث ابصار و كيفيت عمل ديدن دو نظريه‌ى معروف وجود داشت :\r\n1 - نظريه‌ى انطباع كه منسوب به ارسطو و محمّد بن زكريا و ابن سينا و پيروان آنان بود و مىگفتند عدسى چشم جسمى است شفاف ، اگر جسمى مقابلش قرار گيرد عكسى از آن در سطح عدسى قرار مىگيرد و ديدن همين است .\r\n2 - نظريه‌ى خروج شعاع كه معتقد بود عدسى چشم جسمى است نورانى و منبع نور ، همچون آتش و خورشيد . از چشم برقى برون مىجهد و به جسم مقابلش مىخورد و ديدن همين است . آنگاه برخى از اين‌ها مىگفتند برق مزبور مخروطى است و رأس آن در چشم و قاعده‌اش بر روى جسم مرئى قرار دارد و برخى ديگر مىگفتند شعاع و برق مزبور استوانه‌اى است و آن سرش كه بر روى جسم مرئى قرار مىگيرد دائماً مضطرب و در حركت است .\r\nنظريه‌ى خروج شعاع را افلاطون و جالينوس يونانى و خواجه نصيرطوسى مىگفته‌اند . اين‌ها به پيروان ارسطو و ابن سينا اعتراض مىكردند كه طبق نظريه‌ى شما جسم بزرگ چگونه در عدسى كوچك چشم ، انطباق و نقش دارد . و پيروان آن‌ها در جواب مىگفتند كه جسم به صورت بسيار كوچكى در عدسى نقش مىبندد و ما به قدرت‌قوه‌ىمقايسه و سنجش با اندازه‌گيرى نسبت اجزاى عكس با هم ، خود عدسى با بدن ، بدن با اجسام ديگر ، اندازه‌ها و فاصله‌هاى شىء مرئى را معيّن مىكنيم .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nبا تحقيقاتى كه در علم طبيعى روز درباره‌ى نور و در كيفيت عمل ديدن شده است ، مىگويند عدسى چشم مثل عدسى دوربين عكاسى جسم شفاف و خاصى است . و شعاع مستقيم يا انعكاسى از چشم بر جسم را به داخل چشم برده و پس از عبور از قرينه و مايع واسطه و صفحه‌ى عنبيّه ، داخل سوراخ مردمك مىكند و مطابق خاصيت مخصوص عدسىها ( غير از اصل شفافيت ) در نقطه‌اى معين كه نقطه‌ى زرد ناميده مىشود تصويرى نورانى از شىء ايجاد مىنمايد . اين عقيده دربردارنده‌ى تحقيق و توضيح كافى و تأكيد بر عمل عدسى است ولى در عين حال انطباق يا خروج شعاع را اساس نمىداند كه بر سر آن اختلاف كنيم . مسأله در فعاليت خاص عدسى است .\r\nمرحوم صدرالمتألهين در بحث حقيقة الابصار از كتاب كبير اسفار مىگويد : به نظر ما ديدن به وسيله‌ى ايجاد يك صورتى مماثل شىء مرئى خارج است ، كه از عالم ملكوت نفس به طور مجرد از ماده‌ى خارجى ، تحقق مىيابد و مانند قيام فعل به فاعل ، قائم به نفس است و نزد نفس حضور دارد ، نه مانند قيام مقبول به قابل . « 1 »\r\nوى پس از ذكر پاره‌اى از دليل‌هاى نظريه‌ى انطباع مىگويد : اين دليل ، به فرض كه درست باشد ، دليل اين است كه شبح مرئى در چشم واقع مىشود نه اين كه حقيقت عمل ابصار همين است . « 2 »\r\nصدرالمتألهين اثبات مىكند كه اساساً احساس ( ابصار و يا غير ابصار ) تأثير قواى احساسى از محيط جسمانى است ، و اين تأثر بدون يك ارتباط نمىشود ، و ارتباط به صرف وضع و محاذات و بدون وساطت يك جسم\r\n\r\n\r\n","description":"","footnote":"\r\n( 1 ) - / اسفار ، ج 8 ، ص 180\r\n( 2 ) - / همان ، ص 183\r\n","page_name":" 211 ","page_number":211},
  {"content":"\r\n\r\nديگر مىشود . علاقه و ارتباط حتماً يك ربط عقلى يا پيوند حسى است . . . « 1 » و وقتى برهان دلالت مىكند كه رؤيت با حضور صورتى مجرد از ماده‌ى خارجى نزد نفس است ، مدّعاى ما ثابت مىشود . « 2 »\r\n« احساس مطلقاً اين طور نيست كه حكماً مىگويند كه حس صورت محسوس را از ماده‌اش جدا كرده همراه عوارض مخصوصش با آن برخورد مىكند و خيال هم بيش‌تر تجريدش مىكند . زيرا نقشى كه در جايى انطباع يافته ، محال است به جاى ديگرى منتقل شود ، بلكه حصول ادراكات مطلقاً به اين است كه از طرف خداوند صورتى ديگر نورانى و ادراكى افاضه مىشود و ادراك و شعور به وسيله‌ى آن انجام مىشود و حس و محسوس بالفعل همان است . وجود صورت مادّى عصبى نه حس است و نه محسوس ، بلكه از معدّاتى است كه زمينه‌ى فيض آن صورت را فراهم مىآورد . اين مطلب را ارسطو نيز در كتاب معروفش اثولوجيا گفته است » . « 3 »\r\nصدرالمتألهين معتقد است قواى بدنى و اعضاى آن ، كه همان انسان طبيعى است ، سايه‌ها و نمونه‌هايى از نفس و قواى تدبيرى نفس هستند كه انسان نفسى اخروى برزخى مىباشد و انسان برزخى با همه‌ى قوا و اعضايش سايه‌هايى از انسان عقلى و جهات آن مىباشد . اين بدن طبيعى و قواى آن در حقيقت سايه‌ى انسان عقلانى مىباشد و به منزله‌ى پوست و غلاف انسان زنده‌ى آخرتى است . « 4 »\r\nو منظور از اثبات اعضا براى روح انسانى كه در كلمات بزرگان فلاسفه\r\n\r\n\r\n","description":"","footnote":"\r\n( 1 ) - / اسفار ، ج 8 ، ص 199\r\n( 2 ) - / همان ، ص 183\r\n( 3 ) - / همان ، ص 181\r\n( 4 ) - / اسفار ، ج 9 ، ص 70\r\n","page_name":" 212 ","page_number":212},
  {"content":"\r\n\r\nآمده ، اثبات اعضاى جسمانى نيست ، بلكه منظور اجزاى روحانى و قواى معنوى است كه با لطافت روح تناسب دارد . « 1 »\r\n\r\nدليل تجرد شناخت\r\n1 - يكى از خصوصيات قطعى ماده تغيير است . تعريف‌هاى مختلفى از ماده كرده‌اند . معمولًا مىگويند حقيقتى است كه مىتوان حداقل سه بعد اصلى طول و عرض و عمق برايش فرض كرد . شما براى يك جسم كروى كامل نيز مىتوانيد طول و عرض و عمق فرض كنيد . اگر ماده را شامل انرژى هم بدانيم و تبدّل انرژى به همان ماده و بر عكس را از احوال دو قسم ماده بشماريم ، بايد تعريف ديگرى براى ماده در نظر بگيريم « 2 » و يا مفهوم جوهر را ( يعنى ماهيتى كه در وجود خارجيش استقلال دارد ) به منزله‌ى جنس اعلى و سپس انرژى و سپس ماده را از انواع مترتّبه‌ى جوهر بشماريم . « 3 »\r\nماده را هرطور كه تعريف كنيم و آن را با انرژى از يك اصل حساب كنيم يا نه ، چيزى كه مسلم است اين است كه ماده تغيّر دارد . يك سيب بر درخت يا يك سنگ يا بدن حيوان يا انسان ، همه در تغييرند . تندى و كندى در تغيير آن‌ها جريان دارد ، يكى زودتر و يكى ديرتر ، ليكن اصل تغيير مسلم است .\r\nولى مفاهيم ادراكى كلّى ذهن ما و همچنين صور جزئى ادراكى ما هيچ‌گونه تغييرى ندارند . يك مفهوم كلى را كه ساليان پيش فهميده و در\r\n\r\n\r\n","description":"","footnote":"\r\n( 1 ) - / اسفار ، ج 8 ، ص 313\r\n( 2 ) - / منظور ، ماده‌ى فيزيكى ، يعنى جسم است\r\n( 3 ) - / چنان‌كه علامه طباطبائى رحمه الله در نهاية الحكمة اين طور نظر داده و سپس سفارش به تأمل نموده است\r\n","page_name":" 213 ","page_number":213},
  {"content":"\r\n\r\nذهن ضبطش كرده‌ايم ، و يا تصويرى كه از خيابان و بيابان خاصى از سال‌هاى پيش نزد خود داريم ، هرگز تغيير نكرده و به همان صورت باقى است . حتى خود آن شىء مادى ( خيابان و بيابان ) تغيير مىكند ولى صورت‌هاى ذهنى آن‌ها ثابت هستند . اگر صور ذهنى خاصيت انعكاسى مادى ذهن بودند ، بايد همچون تصوير در آئينه تابع شىء مقابل آن باشند .\r\nاگر يك نخ ، ده سانتيمترى را در برابر آئينه قرار دهيد ، عكسى با قطع معين در آينه جلوه مىكند و اگر نخ را كوتاه كنيد ، عكس آينه هم از اندازه‌اى كه داشت كوتاه‌تر مىشود .\r\nاين خود دليل قاطع بر عدم تغيير صور ذهنى و تجرد آن‌ها مىباشد .\r\nمگر اين كه بگوييم ممكن است ماده و يك شىء مادىاى باشد كه تغيير نكند و ثابت باشد ، آن وقت ديگر برايمان فرق نمىكند و مرز مجرد و ماده برداشته مىشود . مجرد هم همين است : ثابت و لا يتغيّر . به علاوه اين كه هيچ ماده‌اى نداريم كه تغيير نكند . حتى ياخته‌هاى ادراكى مغز ، كه غالب محققين فيزيولوژى معاصر معتقد به عدم مرگ و مير آن‌ها هستند ، باز هم تغييرات ظاهرى ، كه معمول تغذيه و غيره است ، دارند .\r\nاين استدلال قطعى است و هيچ ارتباطى به نظريات مختلف و تئورىهاى گوناگون مربوط به حافظه ندارد . مىخواهيد نظريه‌ى برخى فلاسفه‌ى يونان باستان را بگوييد كه : تصويرى از شىء ادراك شده در مغز باقى مىماند ، و يا سخن دكارت را باور كنيد كه : تأثيرات ابتدايى ، شيارهايى در مغز ايجاد مىكند و هر وقت روح در آن شيارها عبور كند ، تأثير مشابهى ايجاد مىكند ، و يا سخن ماديين را كه : عين ادراكات اوليه هيچ‌گاه حفظ نمىشود وادراك عبارت از فعاليت اعصاب است و اعصاب درباره‌ى يك شىء فعاليت مدام ندارد و هر لحظه متوجه شىء خاصى\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nاست . پس در حال غفلت و عدم توجه ، خاطره‌ى ادراكى به صورت يك امر ادراكى وجود ندارد و فقط اثرى كه از ادراك اولى در يك نقطه‌ى مخصوص مغز باقى است ، هرگاه در اثر عامل خارجى تحريك شد اعصاب دوباره فعاليت نموده همان ادراك را مجدداً توليد مىكند ؛ نظير نوار ضبط صوت يا ضبط تصوير .\r\nبالاخره حافظه را هرطور كه تحقيق يا توجيه كنيد ، ما مفاهيم و صور ادراكى را به طور ثابت مىيابيم ؛ راست يا دروغ ، غلط يا درست ، علمى يا تخيلى ، به هر حال اين چيزى است كه مىيابيم . اين دريافت شده ثابت در كجا بود و در كجا هست .\r\nصحبت از بيمارى حافظه و يا ذاكره كه در اثر خستگى اعصاب و يا برخى امراض ، و يا ضربه‌ى ناگهانى به وجود مىآيد نيز نمىتواند دليل ما را سست كند . اين بحث‌ها فقط مىرساند كه اعصاب نيز دخالت دارند . ما هم مىپذيريم كه بالاخره اعصاب ، عوامل و ابزار ادراك‌اند و ضعف و قوّت ابزار دخالت در ادراك دارد و مىبينيم كه برخى داروها براى تقويت حافظه يا ذاكره نيز مؤثر است ، ليكن سخن اينجاست كه مفاهيم و صور ثابتى كه مىبينيم كجا هستند و چگونه هستند ؟ بالاخره مادى نيستند و گرنه متغير بودند . حافظه هم كه ماده نيست ، ولى مادى است ، در ارتباط با ماده‌ى حامل آن تغيير مىكند . البته ممكن است بيمارىها و خستگىها را كلًا مربوط به قوه‌ى ذاكره بدانيم نه حافظه ، همان‌طور كه برگسون معتقد است « 1 » و يادآورى بسيارى از مسائل فراموش شده كه در شرايط استثنايى ، چون هيپنوتيزم و حالت برخى از استعمال كنندگان برخى از مواد مخدّر و حالت اشراف به مرگ ( و سپس نجات از آن حالت ) ، اتفاق مىافتد نيز دليل\r\n\r\n\r\n","description":"","footnote":"\r\n( 1 ) - / سير حكمت در اروپا\r\n","page_name":" 215 ","page_number":215},
  {"content":"\r\n\r\nهمين مطلب است از حضرت على عليه السلام هم نقل است كه درباره‌ى محتضر مىفرمايد : يفكّر فيم افنى عمره وفيم اذهب دهره . يعنى در اين فكر مىكند كه عمرش را در چه راهى سپرى كرده است .\r\n2 - يكى از خصوصيات ديگر ماده مسأله‌ى دخالت اندازه و تقدير است . هر اندازه و مقدارى فقط بر همان مقدار قابل انطابق است . بزرگ بر كوچك و بر عكس هرگز انطباق ندارد . هرگز اتاق 4 * 3 را با فرشى 1 * 2 نمىتوان پوشاند ، ولى در صور ادراكى ذهنى اين‌طور نيست .\r\nحالا ما به ادراكات عقلى ، كه يك مفهوم كلّى وسيله‌ى ادراك موارد و افراد بسيار زيادى است ، و بسيارى از افراد ذاتى مفهوم را چه بسا در همان حالت ادراك كلى مورد توجه قرار مىدهيم ، كار نداريم ؛ حتى در ادراكات جزئى ، كه اصطلاحاً خيالى خوانده مىشود ، اگر به خوبى دقيق شويم سازش نداشتن آنان را با خصوصيت تقدير مىبينيم . شما يك منظره‌ى وسيع يك كيلومتر در يك كيلومتر را مشاهده مىكنيد و همه‌ى خصوصيات اين منظره را در نظر مىگيريد . جويبارها ، درخت‌ها ، سبزه‌زارها و . . . و يا يك خيابان دراز را با همه‌ى مغازه‌ها و جوىها و درخت‌ها و دكه‌هاى كنار خيابان دقيقاً مىبينيد .\r\nشما امثال اين منظره‌ها را زياد ديده‌ايد . همه‌ى اين منظره‌ها در ذهن شما بايگانى هستند . اين تصاوير به اين بزرگى در كجا هستند . مىتوانييم بگوييم منظره‌هاى به اين عظمت با همان صورت در ياخته‌هاى مغزى شما موجود است ؟ مغز و همه‌ى هيكل شما جز مقدار كمى از آن بيابان يا خيابان بزرگ نمىباشد ولى شما همه‌ى آن منظره‌هاى بزرگ را مىبينيد . و گفتيم كه يكى از خصوصيات قطعى ماده عدم امكان تطبيق كوچك و بزرگ است . ولى اين جا همه‌ى آن مناظر بزرگ را در ذهن دريافت مىكنيم و اين\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nخود دليل اين است كه شناخت مادى نيست . اگر بگوييد مغز ما و هيكل ما را نبايد اين طور ديد بلكه شما حساب كنيد كه چقدر ياخته داريم و هر ياخته‌اى قدرى از تصوير و منظره را در خود قرار مىدهد . آيا ميلياردها ياخته نمىتوانند عكس اين مناظره را در خود جاى دهند ؟\r\nولى اين توجيه به هيچ وجه صحيح نيست ، مگر اندازه‌ى ياخته چقدر است ؟ اگر مىخواهيد در اين طرف محاسبه ياخته‌ها را حساب كنيد و در آن طرف هم مولكول‌ها و ذرات اتم زمين و آب و گياه را حساب كنيد .\r\nضمناً توجه كنيد كه كلمه‌ى « عكس » ممكن است عمق مشكل را از ياد ببرد . اين كلمه مطلب را همچون صحنه‌هاى وسيعى كه بر روى كاغذ عكاسى در قطع 4 * 3 به طور دقيق ديده مىشوند ترسيم مىكند ، با اين كه مشكل چيز ديگرى است ، در كاغذ عكاسى هم منظره با آن وسعت روى كاغذ نيامده است .\r\nما با كمك قوه‌ى سنجش اندازه و فواصل اشيايى كه در عكس ترسيم شده‌اند درك مىكنيم . يعنى آن‌جا هم همين قوه‌ى خيال است كه كار مىكند و عظمت و اندازه‌هاى تصوير را به طور واقعى درك مىكند .\r\nو بنا به آن‌چه گفته شد حتماً شناخت خيالى مجرد است و مادى نمىباشد . با اين كه شناخت خيالى جزئى است و همان شىء موجود خارجى را با همه خصوصيات در ذهن جا مىدهد ، ولى شناخت عقلى يك شناخت كلى است و اصلًا به آن صورت كلى با حذف خصوصيات در خارج وجود ندارد و در عين حال وسيله درك ميليون‌ها فرد مىباشد .\r\n3 - تصور مقدار ؟ در ادراكات مقدارى كه اصطلاحاً كمّ متصل خوانده مىشوند دقت كنيد . اين امور به آن طور كه در ذهن درك مىشوند در خارج وجود ندارند و اساساً امكان ندارد كه در عالم ماده وجود پيدا كنند .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nتوضيح اين كه سطح كه يكى از مقداريات هندسى است عبارت است از يك واحد دو بعدى ( طول و عرض‌دار ) متصل و داراى امتداد پيوسته . و خط عبارت است از يك واحد يك بعدى ( طولى فقط ) متصل و يا امتدادى پيوسته . اقسام خطوط از مستقيم و منحنى و منكسر ، و اقسام سطوح از دايره و مربع و مستطيل و غيره همگى به طور واحد متصل و پيوسته در ذهن ما هستند ، با اين كه در خارج ذهن اساساً سطح و خط پيوسته نداريم ؛ زيرا سطح و خط عارض بر جسم هستند و جسم از ذراتى بسيار ريز تشكيل شده است كه از يك‌ديگر فاصله دارند و اگر فاصله‌ها را بردارند اجسام به حدى كوچك مىشوند كه جسمى به اندازه‌ى يك انسان شايد به زحمت به چشم ديده شود . نقطه هم كه اساساً مقدار ندارد ، باز همين حكم را دارد ، يك واحد هيچ بعدى مادى در خارج نداريم ليكن در ذهن درك مىشود .\r\nاين ادراكات به هيچ وجه عارض ماده نمىشوند ؛ نه ماده خارجى و نه ماده مغزى . زيرا همان‌طور كه گفتيم ماده از ذرات ريز از هم جدا تشكيل شده است .\r\nاين است كه در عبارتى كه در بحث آغاز شناخت نقل كرديم « فيليسين شاله » مىگويد اشكال هندسى را ذهن در فضاى موهومى كه شبيه مكان محسوس است و عين آن نيست رسم مىكند . . . » و بنا به آن‌چه گفته شد اين ادراكات در لامكان هستند ، يعنى مجرد مىباشند .\r\n4 - عدم تقسيم . ماده فيزيكى جسمانى را هرطور تعريف كنيم اين قطعى است كه يكى از خواص اوليه‌اش قابليت انقسام مىباشد . همين كاغذ تقسيم مىشود ، مواد رنگى روى آن نيز همين‌طور ، ذرات اوليه جهان نيز همين‌طور . در قديم عده‌اى بودند كه مىگفته‌اند اجزاى اوليه‌ى جهان\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nقابل تقسيم نيستند . پايه‌هاى اوليه و سنگ‌هاى زيرين اين عالم را اجزاء لا يتجزّى مىدانستند ، همه‌ى اهل تحقيق اين عقيده را رد كردند . جزء يك جسم هر قدر هم كه كوچك باشد بالاخره چون جسم مىباشد بالا و پايين و راست و چپ دارد ، يعنى يك قسمتش بالا و قسمت ديگرش پايين قرار دارد . و اگر ذره ديگرى را روى آن قرار دهند به قسمت بالاى آن برخورد و تماس پيدا مىكند نه به قسمت زير آن .\r\nو بنابراين قابليت تقسيم را به هيچ وجه نمىتوان از ماده گرفت . البته سه گونه تقسيم تصور مىشود . تقسيم خارجى ، تقسيم وهمى ، تقسيم عقلى . منظور از تقسيم خارجى اين است كه واقعاً جسم خارجى را ذره ذره كنيم . اين تقسيم عملًا مربوط به حوصله و كار ماست ، هر قدر حوصله داشته باشيم مىتوانيم عمل تقسيم را انجام دهيم . تقسيم وهمى يك عمل ذهنى است . وقتى از تقسيم خارجى خسته شديم و حوصله‌مان سر رفت در ذهن خودمان به زيج مىنشينيم و در عالم ذهن عمل تقسيم را ادامه مىدهيم و به هر جزء كه رسيديم مىگوييم آن هم دو قسمت شود . . . ولى به جايى مىرسيم كه حوصله و هميمان نيز تمام مىشود و آن‌جاست كه دست به يك تقسيم عقلى مىزنيم ، يعنى در سطح كلّى . مىگوييم هر جزء از اجزاى اين جسم به هر حال چون جسم است بالا و پايين و اين طرف و آن طرف دارد و بنابراين قابل تقسيم مىباشد و با همين عمل تقسيم كلى كه كار قوه‌ى عاقله است قوه‌ى عضلاتى و قوه‌ى واهمه خود را از شرّ زحمات تقسيم‌هاى جزئى خلاص مىكنيم .\r\nولى شناخت به هيچ وجه قابل تقسيم نيست . يك مفهوم كلى علمى و يا يك تصوير خيالى جزئى را نمىتوان تقسيم نمود . ممكن است تصور كنيد چطور نمىتوان تقسيم نمود ؟ ما يك تصوير وسيعى از گردشگاه\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nخاصى را در نظر مىگيريم كه داراى قسمت‌هاى گوناگونى است ، آيا صحنه‌ى به اين بزرگى و عظمت ، چپ و راست و شمال و جنوب ندارد ؟ ! ما آن را تقسيم مىكنيم و مىگوييم اين طرف راست تصوير و اين هم طرف چپ تصوير . و احكامى براى هر يك ذكر مىكنيم و فىالمثل مىگوييم طرف راست اين تصوير زيباتر از طرف چپ آن است ، پس قابل تقسيم مىباشد . . .\r\nليكن از معناى تقسيم غفلت كرده‌ايد . اگر تصوير مزبور را تقسيم كنيد ديگر نبايد يك تصوير واحدى داشته باشيد ، چون دو نيمه شد ، حالا آيا اين طور است ؟ شما ديگر يك تصوير واحدى در ذهن خود نداريد ؟ اگر همين ورق كاغذ را دو پاره كنيد ديگر يك ورق كاغذ نداريد ؛ دو تا نيم ورق داريد . ولى اگر تصوير ذهنى خود را ( به خيال خود ) مىخواهيد دو پاره كنيد اصل تصوير واحد كلى تقسيم نمىشود . او همچنان سر جاى خود باقى است . و اينك شما سه تصوير داريد يك تصوير از مجموع منظره و دو تا هم از دو طرف منظره .\r\nاين توضيح به خوبى مىرساند كه شناخت ( كلى يا جزئى ) خاصيت ماده را ندارد و حتماً يك پديده‌ى مجرد مىباشد . ( دقت كنيد ) .\r\nمطالب گفته شده به خوبى مىرساند كه شناخت امرى مجرد است و عوارض ماده را ندارد .\r\nنمىتوان در اين مطالب اشكال نمود كه اين‌ها مانع ماده بودن شناخت است ، نه مادى بودن و تعلق به ماده داشتن . مىتوان گفت : شناخت ، ماده نيست ، مجرد هم نيست . مادى است يعنى تعلق به ماده دارد ، آن هم ماده‌اى لطيف و در سطح بالا يعنى ياخته‌هاى مغز . . .\r\nولى اين اشكال درست نيست . حتى چيزهايى مانند جاذبه و دافعه هم\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nكه متعلق به ماده هستند نيز به تبع خود جسم تقسيم مىشوند . مگر اين كه منظورتان يك جور تعلقى تدبيرى مانند تعلق روح به بدن باشد و اين همان تجرد است . روح مجرد هم اين طور به بدن تعلق دارد .\r\nدليل‌هاى گذشته همان‌طور كه تجرد شناخت را اثبات مىكند ، تجرد نيروى ادراكى يعنى قوه مدركه را نيز اثبات مىكند . ماده نمىتواند اين ادراكات مجرد را در خود جاى دهد ، مجرد در ماده نمىگنجد . دوباره دليل‌هاى مزبور را دقيقاً مطالعه فرماييد . البته تجرد قوه‌ى مدركه و اثبات يك روح مجرد دليل‌هاى ديگرى نيز دارد كه در بحث از خصوصيات نفس انسانى بايد مورد توجه قرار گيرد .\r\nماترياليست‌ها معتقدند : در جهان هستى جز ماده چيز ديگرى نيست .\r\nماده هم همواره در حركت تكاملى است ؛ همه‌ى اجزاء ماده در يك ديگر تأثير و تأثر متقابل دارند . ماده هم سه شكل وجودى حركت و زمان و مكان را دارا مىباشد و هيچ موجودى ( / ماده ) بدون اين خصوصيات ، تحقق ندارد و به قول انگلس حركت شيوه‌ى موجودات ماده است . هيچ‌گاه و در هيچ مكان ماده بدون حركت وجود نداشته است و وجود هم نخواهد داشت . . .\r\nماده بدون حركت درست همان قدر غير قابل تصور است كه حركت بدون ماده . « 1 »\r\nلنين هم خاطر نشان مىسازد كه : « در جهان هيچ چيز ، به جز ماده‌ى در حال حركت ، وجود ندارد و ماده‌ى در حال حركت ، به جز در مكان و زمان ، نمىتواند حركت كند » . « . . . هر جسم مادى داراى سه بعد است . عرض و\r\n\r\n\r\n","description":"","footnote":"\r\n( 1 ) - / آنتى دورينگ ، فصل تكوين ، فيزيك ، شيمى ، به قلم انگلس\r\n","page_name":" 221 ","page_number":221},
  {"content":"\r\n\r\nطول و ارتفاع و اين خصوصيت مكانى جسم است . زمان فقط داراى يك اندازه‌گيرى است . . . از گذشته به آينده . زمان برگشت‌ناپذير است » . « 1 »\r\nو بنابراين با توجه به دليل‌هاى ياد شده بايد وجود هر گونه شناختى را انكار كنند مگر اين كه با شهامت اعتراف كنند كه موجود منحصر به ماده و مادى نمىباشد .\r\nدليل‌هاى مزبور هيچ‌گونه مجامله و مسامحه را نمىپذيرد . احياناً به عنوان يك تساهل مىگويند : « با اين كه شعور بستگى به جريانات فيزيولوژيكى و مادى معينى دارد ولى آن را نبايد در زمره‌ى اين جريانات به شمار آورد . فكر از ماده و مغز انفكاك‌ناپذير است ، اما نمىتوان آن را همانند ماده دانست . به گفته‌ى لنين هرگاه فكر را مادى بناميم ، گامى براى اختلاط ماترياليسم و ايده‌آليسم برداشته‌ايم . گامى است كه اشتباه‌آميز است . فكر صورت اشياء و پديده‌هاى جهان است ، ولى نه صورت مادى ، بلكه صورت معنوى ، ايده‌اى . فكر عكس‌بردارى ساده واقعيت نيست . . .\r\nماركس مىگويد فكر يا هر چيز معنوى عبارت از چيز مادى است كه در مغز انسان جاى مىگيرد و به صورت معنوى درمىآيد » . « 2 »\r\nديگرى مىگويد : گرچه تفكر صفت اختصاصى مغز است ولى به هيچ وجه خود ماده مخصوصى نيست ؛ زيرا اگر تفكر خود نوعى از ماده بود فرق بين ماده و تفكر وجود نداشت » . « 3 »\r\nاين گونه عقايد « ليك موشى » « 4 » براى گريز از اعتراف به واقعيت است .\r\n\r\n\r\n","description":"","footnote":"\r\n( 1 ) - / اصول فلسفه‌ى ماركسيسم ، تأليف آفاناسيف ، ص 41\r\n( 2 ) - / همان ، ص 46\r\n( 3 ) - / مبانى فلسفه علمى به قلم مهدى سام ، ص 26\r\n( 4 ) - / گربه شير است در گرفتن موش ليك موش است در مصاف پلنگ\r\nيعنى فرار از واقعيت خود فكر ، و بحث از نسبت آن با چيزهاى ديگر\r\n","page_name":" 222 ","page_number":222},
  {"content":"\r\n\r\nاين همان بن بست ماترياليست‌ها در مسأله‌ى تحقيق از ماهيت شناخت مىباشد ، از طرفى وجود را منحصر در ماده مىدانند و مجرد را نمىپذيرند ، و از طرفى نمىتوانند مادى بودن فكر را توجيه كنند . « لنين » اعتقاد به تراوش فكر از مغز را ، همانند تراوش صفرا از كبد ، اعتقادى عاميانه توصيف مىكند . « 1 » « احساس ، ادراك ، تصور ، فكر ، امورى هستند كه نمىتوان آن‌ها را ديد يا شنيد يا بوييد يا لمس كرد . . . فكر را نمىتوان در زمان و مكان و به وسيله جديدترين ميكروسكوپ‌ها ديد . . . فكر مانند اجسام مادى داراى خواص فيزيكى نيست » . « 2 »\r\nگاهى مىگويند ادراك حالت درونى ماده است ، و گاهى ، انعكاس جهان خارج در مغز است . و گاهى ، ادراك همان طبيعت است كه در ذهن انسان از خودش آگاه مىشود . . . اين‌ها و مانند اين‌ها كه ماركسيست‌ها در برخوردهايشان مىگويند ، چيزى جز ادبيّات شاعرانه نيست . كه براى فرار از مشكلات و از بررسى عميق مسأله ، به ابهام ادبيات پناه مىبرند . ما از اين كه ابزار فكر يك سلسله عوامل مادى هستند غفلت نداريم و حتى بر خلاف فرار وحشت‌انگيز آن‌ها « 3 » معتقديم كه عمل مزبور در مكان و زمان قرار دارد ، ولى هنگامى كه با زمينه‌ها و ابزار ياد شده فكر تولد مىيابد ديگر ماده و عوارض ماده كنار مىروند و فكر ، از علائق ماديت آزد شده ، تجرد مىيابد .\r\nقبلًا گفتيم كه براى اثبات تجرّد قوه‌ى ادراكى - روح - علاوه بر آن‌چه اين\r\n\r\n\r\n","description":"","footnote":"\r\n( 1 ) - / ماترياليسم و آپريسم انتقادى . به نقل « المادّية والمذهب التّجربى النّقدى »\r\n( 2 ) - / ماترياليسم ديالكتيكى ، به قلم گروهى از دانشمندان شوروى\r\n( 3 ) - / و بر خلاف نظريه‌ى برخى روان‌شناسان كه مىگويند امور ذهنى مكانى نيستند زيرا نمىتوان‌برايشان نقطه‌ى خاصى از مغز را به عنوان مكان معين كرد ، ليكن زمانى هستند ، زيرا پيدايش و از بين رفتن آن‌ها احتياج به وقت و زمان دارد . يعنى فكر نيمه مادى است ، مكان ندارد ليكن زمان دارد ، اين‌ها هيچ‌كدام جواب آن دليل‌هاى تجرد نمىشوند\r\n","page_name":" 223 ","page_number":223},
  {"content":"\r\n\r\nجا در ارتباط با شناخت گفته شد ، مىتوان راه‌هاى ديگرى را هم ذكر كرد كه خود محل ديگرى دارد ، ليكن در ارتباط با ادراكات و شناخت مىتوان از راه روان‌شناسى نيز استدلال نمود . به اين بيان : ما همه‌ى ادراكات و اعمال ذهن و عواطف و حواس را به خود نسبت مىدهيم ، پس نفس چيزى است برتر از اين‌ها و اين‌ها سايه‌ها و تراوشات نفس هستند ، نه خود نفس كه معمولًا بسيارى ماترياليست‌ها در برخوردهايشان مىگويند و روح را چيزى جز همين ادراكات و حالات روانى ، نمىدانند . از طرفى همواره خود را يك موجود واحد مىدانيم ، نه مجموع مركب ( از ادراكات و اعمال روانى ) و خود را ثابت و عين خود گذشته مىيابيم . اين دريافت‌هاى وجدانى ( نسبت ادراكات و حالات روانى به خود ، وحدت و عينيت ) به‌خوبى ثابت مىكند كه ذات و روح ما چيزى غير از اين ياخته‌هاى ظاهر و باطن جسم و غير از ادراكات و عواطف روانى است .\r\nالبته همان‌طور كه گفتيم بحث ما فعلًا فقط در تجرد علم مىباشد و نه تجرد عالم ، كه آن خود بحث مستقلى مىباشد . ليكن اين مقدار در اين‌جا ثابت شد كه چون شناخت مجرد است ، حتماً ظرف آن نيز مجرد مىباشد ، و ما عين ادراكات نيستيم ، بلكه ادراكات عمل ما هستند و يك واحد حقيقى هستيم نه ياخته‌هاى مادى كه اگر روح پيوند دهند نباشد از يك‌ديگر جدا هستند .\r\nو طبق نظريه‌ى تكاملى مرحوم صدرالمتألهين روح در ابتدا جسمانى و مادى است ( جسمانية الحدوث ) و تدريجاً در تداوم حركت تكاملى خويش مجرد مىشود و اين با اولين حالت تجردى است كه در مراحل آگاهى ( شناخت ) و عاطفه به انسان دست مىدهد ، و همين‌طور در تجرد پيش مىرود تا به كلى مجرد مىشود و ديگر نيازى به اين بدن ندارد .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nهمچون سيبى كه چون برسد ديگر به درخت نياز ندارد و اگر آن را نچينند خود به روى زمين مىافتد ، و آنگاه روحِ مجرد مىماند و محتوايش از علم و ملكات . حافظ حكيم ، همين تجرد علم و ثبات آن را ، مىگويد :\r\n گوهر معرفت اندوز كه با خود ببرى * كه نصيب دگران است نصاب زر و سيم \r\n\r\nحدود علم\r\nبحث درباره اهميت علم ، بحثى زائد است . به قول ارنست رنان ( متوفى 1892 ) : « سعى در نشان دادن جنبه‌ى قدس علم ، امرى است بيهوده ، زيرا كه فقط كسانى مىتوانند در آن ترديد كنند كه اصلًا منكر مقدسات باشند » . « 1 »\r\nهر گاه كه كسى بحث از قداست علم مىكند ، همه‌ى مستمعين آن را تكرارى و غيره مفيد محسوب مىدارند .\r\nبحثى كه هست اين است كه علم تا كجا مىرود ؟ يعنى تا كجا قدرت رفتن دارد ؟ دايره‌ى شناخت انسانى تا كجا كشيده شده است ؟ عده‌اى معتقدند : شناخت فكرى انسان فقط در محدوده‌ى ظواهر و فنومن‌هاست و در مسائل عقلى و ماوراء طبيعت فقط بايد شهود و اشراق را به كار گرفت . علم نمىتواند از دايره حوادث و ظواهر و عوارض ، يعنى پديدارها ، خواه خارجى و خواه درونى ، اعم از مادى و معنوى ، تجاوز كند و از سر حد نفسانيات و جهان ، قدم فراتر نهد . ماوراء طبيعت قلمرو امور غير قابل تحقيق است . درباره‌ى امور مربوط به آن قلمرو تنها مىتوان اظهار عقيده و رأى كرد . اما بيان حقيقى علمى در باب آن‌ها ميسر نيست .\r\n\r\n\r\n","description":"","footnote":"\r\n( 1 ) - / به نقل فيليسين شاله فرانسوى در كتاب « فلسفه علمى » ، ص 236\r\n","page_name":" 225 ","page_number":225},
  {"content":"\r\n\r\n« يكى از علائم مطمئن تربيت نيكوى فلسفى و داشتن فرهنگ حقيقى ، همانا دانستن موارد صحيح استعمال كلماتِ من مىدانم و معتقدم كه مىدانم و يقين دارم ، است . با وجود آن‌چه گذشت اگر بعضى از مسائل مربوط به مابعدالطبيعه روزى راه حلى يافت كه معقول عام باشد همه‌ى اين موفقيت در پرتو به كار بستن روشى است كه اساس آن نفسانى خواهد بود و آن عبارت است از تفكر عميق و شهود و ادراك مستقيم عالم واقع .\r\nفلسفه‌ى اولى را اگر با اين نظر مطالعه كنيم نوعى روان‌شناسى خواهد بود ، بسيار عميق . و با اين نحو ، فلسفه اولى اگر خود علم نيست لااقل به يكى از علوم منسوب مىشود » . « 1 »\r\nغير از فيليسين شاله كسان ديگرى نيز ، چه از حسيون مانند « اگوست كنت » فرانسوى و چه از عقليون مانند « كانت » آلمانى ، همين عقيده را دارند . به عقيده‌ى اين‌ها : « علوم طبيعى چون فيزيك و پزشكى و زيست‌شناسى و شيمى و ساير علوم تجربى معتبرند ، زيرا در حدود كار علم قدم برمى دارند . روان‌شناسى هم از اين جهت كه در زمان ما علماء روان‌شناس كارى به واقعيت روح و مانند آن نداشته ، عوارض و حالات نفسانى را مورد توجه قرار مىدهند و آن‌ها محسوس به حس باطن هستند در محدوده‌ى علم قرار دارد . رياضيات چون درباره مفاهيمى بحث مىكند كه اگر چه محسوس نيستند ، منشأ حسى دارند و احكامش در عمل اثبات مىشود در همين محدوده قرار دارد . ليكن كليه مباحث مربوط به ماوراء ظواهر چه در جهان طبيعت ، چون بحث از حقيقت جوهر و عرض و\r\n\r\n\r\n","description":"","footnote":"\r\n( 1 ) - / فلسفه‌ى علمى ، به قلم فيليسين شاله ، ترجمه‌ى يحيى مهدوى ، ص 237 . با دقت در عبارت فيليسين شاله به‌خوبى معلوم است كه منظورش از تفكر عميق ( اگر درست ترجمه شده باشد ) همان شهود و به تعبير ديگر ادراك مستقيم است\r\n","page_name":" 226 ","page_number":226},
  {"content":"\r\n\r\nمقولات ماهوى ، و چه در ماوراء طبيعت ، چون بحث از خدا و مجردات ، و چه در قوانين حاكم بر جهان هستى ، چون مقولات فلسفى ، به اين جهت كه خارج از محدوده‌ى واقعى شناخت فكرى انسان هستند ، اعتبارى ندارند و از محدوده‌ى كار علم خارج مىباشند » .\r\nبا اين بيان به‌خوبى روشن مىشود كه در اين مكتب فلسفه‌اى ارزش دارد كه فقط در ظواهر بحث كند ، يعنى در حد رابطه دادن علوم با يك‌ديگر .\r\nراه حسّيون خيلى روشن و صريح است ، زيرا آن‌ها از طرفى همه‌ى ادراكات را حسى مىدانند و از طرفى مىدانند كه كار حواس محدود است و همه چيز را درك نمىكند . اگوست كنت فرانسوى مىگويد : « تاريخ بشر از نظر تفكر سه دوره داشته است : مرحله‌ى افسانه و خيال ، مرحله عقل و فلسفه ، مرحله علم و حس . اولى در دوران جاهليت و توحّش بشر بوده است . از ويژگىهاى اين دوره ، خيال بافىهاى تعدّد خدايان است كه هر چيزى را به ربّ النّوع و خداى جداگانه و ارواح خير و شر نسبت مىداده‌اند . در مرحله‌ى دوم روش توجيه‌هاى فلسفى و بيان قواى باطنى انسان به عنوان مبدأ امور و عليت آن‌ها مورد توجه بشر قرار گرفت . اين روش هم ، كه متكى به روش عقلانى بود ، باطل است . انسان در مرحله‌ى سوم فقط روابط اشياء محسوس را مورد توجه قرار داد و مجهول خود را در نفس حوادث روشن طبيعت يافت و در اين مرحله است كه نظريات انسان جنبه‌ى ثبوتى و تحققى پيدا كرد » .\r\nاصطلاح فلسفه‌ى پوزيتيويسم كه از اگوسنت كنت به يادگار مانده است به همين معنى است . او خود را مبتكر اين فلسفه‌ى تحقيقى مىداند و همگان را دعوت به پيروى از اين روش مىنمايد و معتقد است : « كسانى كه\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nدر اين زمان به روش دو مرحله پيشين كار مىكنند انسان‌هاى عقب افتاده هستند » ! « 1 »\r\nديگر از روساى اين مكتب « سن سيمون » مىباشد . اين‌ها و اصولًا همه‌ى پوزيتيويستها معتقد به اصالت پديده هستند ( هرچه هست عين پديدارهاست و نبايد ذات و پديدار را از هم جدا كرد . ما اساساً هيچ راهى به ذات نداريم ) و معتقد به اصالت وجود هستند ( اصالت وجود معناهاى متعددى دارد . اشتباه به نظريه‌ى فلسفه‌ى اسلامى در اصالت وجود نشود .\r\nاين‌جا منظور اين است كه چيزى را مىپذيرند كه تجربه ، آن را در صحنه‌ى وجود بپذيرد نه كلياتى كه مصاديق واقعيش را نتوانيم با تجربه ببينيم ) .\r\nاين‌ها معتقد به وحدت روش بنيادى علمى بوده ، همه‌ى اصول تحصيل شناخت معتبر را يكى مىدانند ، هرچند به طريق مختلفى بيان شود . و به هر حال طبق دو اصل اول ، معيارهاى ارزشى و قضاوت‌هاى ارزشى بر اساس حسن و قبح را نيز منكرند .\r\nنوپوزيتيويستهاى جديد نيز بر همين اساس ، فلسفه‌ى تعقلى را مردود دانستند و علم را محدود به ظواهر دانستند كه امكان تجربه دارد و به همين جهت هم غالباً ماترياليست هستند . مكتب نئوپوزيتيويستى كه يگانه دستاورد واقعى جنبش تجربه‌گرايى معاصر به شمار مىرود به پوزيتيويسم كلاسيك « كونت و ميل » و پس از آن به « آمپريسم » يا تجربه‌گرايى انگلستان در سده‌ى هجدهم باز مىگردد .\r\nاين مكتب از يك حلقه‌ى درس ( سمينار ) « موريتس اشليك » ، آغاز به كار كرد و در سال 1929 زير نام « دائره‌ى وين » تشخّص يافت و سپس\r\n\r\n\r\n","description":"","footnote":"\r\n( 1 ) - / سير حكمت در اروپا\r\n","page_name":" 228 ","page_number":228},
  {"content":"\r\n\r\nرشته‌ى قابل توجهى از كنگره‌ها در سال 29 و 30 و 34 و 35 تا 39 م در كشورهاى مختلف اروپا در بزرگداشت آن تشكيل يافت . ولى سپس قدرى رو به ضعف نهاد . . . ليكن همچنان با اهميت بسزايى باقى ماند و هنوز هم يكى از مكتب‌هاى مهم فلسفه معاصر به‌شمار مىرود . نمايندگان اصلى آن همه آلمانىاند و در رديف نخست بايد از كارناب ( متوفى 1970 ) نام برد .\r\nهانزرايشنباخ نيز در كنار وى قرار دارد .\r\nبيرون از آلمان ، نوپوزيتيويسم تنها در انگلستان نفوذ بسيارى به دست آورد . از جمله رهبران اين مكتب لودويگ ويتگنشتاين ( متوفى 1951 ) شاگرد و دوست راسل مىباشد . نامبرده در دوران زندگيش تنها يك كتاب فلسفى منتشر كرد رساله‌ى ( منطقى فلسفى ) . پس از مرگش شاگردانش اثر مهم ديگرى از وى با عنوان پژوهش‌هاى فلسفى منتشر كردند .\r\nويتگنشتاين تصريح مىكرد كه واقعيت فقط به وسيله دانش‌هاى طبيعى قابل تحقيق است ، فلسفه نمىتواند اصول نظريات باشد و فقط يك فعاليت است . وى از آن‌جا كه تحقيقات در غير دانشهاى طبيعى را خارج از حدود علم مىدانست درباره‌ى زبان هم ( در برابر نظريات مختلفى چون مبنا بودن نيازهاى اجتماعى و يا وضع و قرارداد رهبريت قبيله‌اى و غيره و درباره‌ى نوع اشارت زبان و عمق و صحت اشارات عقلانى مفاهيم ) نتوانست يك تحليل منطقى به دست بدهد . از طرفى همه‌ى پرسش‌ها فلسفى را نيز به تحليل منطقى خويش درباره‌ى زبان - كه معتقد بود انسان نمىتواند به نحوى با معنى درباره‌ى زبان سخن بگويد - برمىگرداند و در نتيجه همه‌ى مسائل فلسفى را يك سلسله مسائل دروغين منطقى تصوير مىنمايد . نامبرده در رساله‌ى « منطقى - فلسفى »\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nخويش با تأكيد بر اين كه بيانات خود وى نيز هيچ‌گونه معنائى ندارند ، مىگويد : « از آن‌چه نمىتوان سخن گفت بايد درباره‌ى آن سكوت كرد » .\r\nنوپوزيتيويستها معتقد بودند كه منطق خصلت پس از تجربه دارد يعنى تعميم دهنده امور مشاهد و محسوس است . در برابر « كانت » كه مفاهيم و قوانينى پيش از تجربه نيز قائل مىباشد و قبلًا در بحث آغاز شناخت اشاره كرديم ، البته نوپوزيتيويستها تقريباً موضعى ميانه گرفته ، گفتند منطق ، قانون‌هايى با خصلت پيش از تجربه و مستقل از تجربه دارد ، ليكن بالاخره فائده‌اى جدا و بيش از مفاد تجربه ندارد . قوانين مزبور چيزى نمىگويند و فقط قواعدى دستورى را نشان مىدهند كه خاصيتشان اين است كه محصولات تجربى آسان‌تر به عمل آيند . منطق از قواعدى تركيبى ، طبق اصولى بىدليل ، تشكيل شده است و نتايج آن‌ها هم بايد پذيرفته شوند ، ليكن بنياد آن‌ها صرفاً فرض مىباشد . « 1 »\r\nكانت آلمانى نيز ، با اين كه عقلى است و مفاهيم ماقبل التّجربه را قبول دارد ، در عين حال مسائل عقلى صرف را خارج از محدوده‌ى قدرت شناخت مىداند . نامبرده حس تنها را نيز قادر به كشف حقيقت نمىداند .\r\nوى معتقد است عقل و حس با هم مىتوانند چيزى را كشف كنند . حس چيزهايى را احساس مىكند و عقل آن را در قالب ذهنى پيش ساخته مىريزد و تبيين مىكند . طبيعيات معتبرند زيرا محصول حس و عقل هر دو مىباشند . رياضيات هم كه غير حسى هستند معتبرند بدين جهت كه فرضيه‌هاى خود ذهن هستند و ذهن حق دارد چيزى بسازد و در ساخته‌ى خويش حكم صادر نمايد . ولى فلسفه اولى نه فرض پيش‌ساخته ذهن و\r\n\r\n\r\n","description":"","footnote":"\r\n( 1 ) - / فلسفه‌ى معاصر اروپايى ، به قلم بوخنسكى ، ترجمه‌ى دكتر خراسانى\r\n","page_name":" 230 ","page_number":230},
  {"content":"\r\n\r\nمخلوق خود او هستند تا بگوييم قصاوت ذهن در مخلوقات خودش مىباشد و نه چون طبيعيات محسوس مىباشد .\r\nولى دكارت فرانسوى و پيروانش - از عقليون - از آن‌جا كه معتقد به تصورات ذهنى مستقل مىباشند ، قضاوت در ماوراء محسوسات را نيز مىپذيرند .\r\nبرخى از فلاسفه نيز كشف غير محسوسات و ماوراء طيعت را فقط از طريق كشف و شهود ، ممكن مىدانند ، مانند فيليسين شاله فرانسوى و هانرى برگسون فرانسوى . « 1 »\r\nفيليسين شاله فرانسوى براى شناخت ، محدوديت ديگرى نيز قائل شد : « محدوديت ديگر علم در اين است كه نه مىتواند جانشين هنر شود و نه مىتواند آن را از وجدان انسان بيرون كند ؛ زيرا كه كار علم فقط درباره‌ى اوصاف عمومى واقعيات است و از جزئيات و مظاهر خصوصى جلوه‌هاى گذران جهان صرف‌نظر مىكند و حتى آن‌ها را مهمل مىگذارد و حال آن كه هنر به اين‌گونه جلوه‌هاى فردى و متحرك حيات ، تعلق مىگيرد و توجه دارد . پس علم نبايد نه برخوردارى از جمال و زيبايى را طرد كند و نه مخلوقات هنرى را » .\r\nاين محدوديت با محدوديت سابق فرق دارد . محدوديت ذكر شده قبلى اين بود كه در مسائل تعقلى از اين جهت كه از عوارض و ظواهر و به اصطلاح فنومنها خارج مىباشند ، علم و شناخت نمىتواند اظهار نظر كند .\r\nاين محدوديت اين است كه علم و شناخت ، در مسائل هنرى كه عاطفى و احساسى هستند ، لنگ است .\r\n\r\n\r\n","description":"","footnote":"\r\n( 1 ) - / فلسفه علمى ، به قلم فيليسين شاله ، ص 237 ؛ و سير حكمت در اروپا ، ج 3 ، ص 231 - 281\r\n","page_name":" 231 ","page_number":231},
  {"content":"\r\n\r\nنامبرده به محدوديت ديگرى نيز اشاره مىكند : « بالاخره يكى ديگر از مواردى كه كميت علم درباره‌ى آن لنگ و پايش چوبين مىنمايد مسأله‌ى تشخيص خوب و بد كردار و اعمال بشر است . اين كه آيا اخلاق علم است يا نه ، محل گفتگو و بحث است و اگر هم علم محسوب شود نوع مخصوصى از علم خواهد بود ، زيرا كه در هيچ يك از علومى كه تا به حال مطالعه كردم قاعده و دستور براى طرز رفتار و كردار بشر تعيين نمىكنند و فقط چگونگى امور را آن طور كه هست ، بيان مىنمايند نه آن طور كه بايد باشد ، و بهتر است كه باشد ، و چون بشر احتياج دارد به اصول و دستورهايى كه طرز رفتار و كردار او را معين سازد و طريق صواب را ارائه كند ، و علم از برآوردن اين منظور عاجز است ، بحث ديگرى كه به نام اخلاق مىخوانند لازم و ضرورى است » . « 1 »\r\nبا دقت در كلمات محدود كنندگان قدرت شناخت ، كه منكر اعتبار فلسفه‌ى تعقلى نيز هستند معلوم مىشود كه عمدتاً به چهار مطلب توجه دارند :\r\n1 - اين كه عناصر اوليه ذهن انسان همان ادراكات حسى هستند و عقل فقط آن‌ها را تنظيم مىكند و اگر هم مانند كانت معتقد به عناصر ذهنى پيش از حس باشند فقط تركيب آن عناصر را با حسيات مفيد مىدانند . آنگاه مىبينند كه مسائل فلسفه تعقلى حسى نيستند كه بنفسه يا با تركيب عناصر پيش ساخته ذهن ، اعتبارى داشته باشند به همين جهت فلسفه را خارج از حدود شناخت مىشمارند .\r\n2 - از اين جهت كه تجربه‌گرا هستند و فقط شناختى را اعتبار مىدهند\r\n\r\n\r\n","description":"","footnote":"\r\n( 1 ) - / فلسفه‌ى علمى ، ص 238\r\n","page_name":" 232 ","page_number":232},
  {"content":"\r\n\r\nكه صحتش با تجربه تضمين شود ، مسائل فلسفه تعقلى را نمىتوانند بپذيرند ، زيرا مسائل عقلى فلسفى چون اصالت وجود يا بطلان دور و تسلسل و يا ضرورت و امكان وجود و . . . تجربى نيستند .\r\n3 - از اين جهت كه شناخت كلى نمىتواند مسائل خاص را ببيند ، قدرت فعاليت در كادر مسائل هنرى را ندارد .\r\n4 - از اين جهت كه شناخت مسائل واقعى را بررسى مىكند ، از حل مسائل عملى عاجز است و در محيط قانون و اخلاق نمىتواند كار كند . به تعبير ديگر ادراكات حقيقى نمىتواند ادراكات اعتبارى را توجيه كند و به تعبير شايع در ميان عده‌اى ، مبانى مسائل واقعى از مسائل حقيقى جدا هستند . و به تعبير ديگر هست‌ها به بايدها كارى ندارند .\r\n\r\nحدود علم از نظر فلسفه‌ى اسلامى\r\nما معتقديم هرچند همه‌ى ادراكات ما به حس برمىگردند و قبل از حس چيزى در ذهن نيست ، ليكن لازم نيست هر ادراكى به طور مستقيم از حس گرفته شود ، بلكه ممكن است فقط از محسوسات انتزاع شود . در تصديقات هم معتقديم پس از آمادگى ذهن و حصول استعداد به وسيله‌ى درك پاره‌اى از حسيات تصورى ، قضاياى تصديقى بديهى فراهم مىشوند و سپس از ترتيب آن‌ها و ارتباط دادنشان با يك‌ديگر ، مسائل نظرى را استخراج مىكنيم . قضاياى تصديقى بديهى لازم نيست تجربى باشند ؛ بلكه حتماً اولين قضاياى بديهى كه پس از حصول استعداد ذهنى فراهم مىشوند غير تجربى هستند . مثلًا همان‌طور كه پيش از اين گفتيم شايد اوليه قضيه‌ى تصديقى ما قضيه‌ى امتناع تناقض باشد . آيا قضيه‌ى مزبور به\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nتجربه درمىآيد ؟ تجربه فقط مسائل عملى را نشان مىدهد . مگر محال بودن ، چيزى است كه به تجربه درآيد ؟\r\nاين كه برخى از متفلسفين معاصر گفته‌اند : « امتناع تناقض را فقط جامعه‌هاى متمدن مىدانند و برخى از انسان‌هاى اوليه كه اكنون هم در برخى قبائل بدوى پيدا مىشوند ، آن را ممتنع نمىدانند و ممكن است معتقد به جمع ميان روح پدرانشان و روح يك كلاغ شوند . . . » ، حرف بىاساسى است . عقيده‌ى اين انسان‌هاى اوليه اين است كه ممكن است روح پدرانشان در كالبد يك كلاغ حلول كند نه اين كه دو روح در يك بدن با هم باشند ( حالا كارى به اين نداريم كه اساساً اين مسأله از بحث تناقض به‌كلى بيرون است ؛ جمع دو روح در يك بدن تناقض نيست و بلكه فقط به تفسير حكماى يونان قديم ، تضاد مىباشد . . . ) و اين اختصاص به انسان‌هاى اوليه ندارد ؛ خيلىها در قديم تصور مىكرده‌اند كه مردگانشان به صورت پرنده‌اى درآمده به آن‌ها سركشى مىكند و بعضىها معتقد بوده‌اند كه روح آن‌ها در چنته‌ى پرنده‌اى جاى مىگيرد . از روايات مذهبى استفاده مىشود كه اين عقيده حتى در زمان اهل بيت عليهم السلام نيز بوده است كه ائمه عليهم السلام آن را رد كرده‌اند . عقيده‌ى حلول و يا تناسخ در هند هم پيروانى داشته و دارد و مدتى پيش يكى از نويسندگان كشور خودمان نيز سر و صدايى در تأييد آن به راه انداخته بود و آن را نوعى عذاب يا ثواب الهى به شما مىآورد . . . امتناع تناقض صرف‌نظر از اصطلاح قلمبه‌اش ، براى هر طفلى هم معلوم است .\r\nبه هر حال ما هيچ‌گونه تصورى پيش از پيدا شدن قواى حسى و به كار افتادن آن‌ها نداريم ، ليكن مسلماً تصديق‌هايى پيش از تجربه داريم كه فقط\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nبا آمادگى ذهن به وسيله‌ى ادراكات تصورى و مقايسه‌ى آن‌ها با هم برايمان به وجود مىآيد .\r\nو بنابراين ادراكات تصديقى ما در انحصار تجربيات نيستند . واقعيت اين است كه تجربه و علوم تجربى نمىتوانند بگويند انسان چرا و براى چه خلق شده است ؟ روابط كل نظام هستى چيست ؟ دنياى پس از مرگ وجود دارد ؟ جهان آغازى دارد ؟ سير جهان تكاملى است ؟ زندگى انسان و اعمالش اختيارى است ؟ مجموع هستى يك واحد زنده و دارى شعور است ؟ اعمال انسان در جهان واكنش دارد ؟ چه قوانينى بر جهان حاكم است ؟ و خيلى چيزهاى ديگر . . . با اين‌كه حس كنجكاوى انسان به دنبال حلّ اين مسائل نيز مىباشد ، و اين طلب انسانى خود دليل عدم انحصار شناخت در تجربه مىباشد .\r\nما مىتوانيم مسائل عقلى كلى و قوانين فلسفى را بفهميم . البته با تحمل رنج تفكر و حوصله‌ى تحقيق . ما مىپذيريم كه قدرت عقل و شناخت ما بىحد نيست و به همين جهت ما نمىتوانيم حقيقت بسيطه‌ى وجود را به طور كامل بفهميم و يا ذات غير محدود الهى را به طور كامل درك كنيم . « 1 » و چون كار عقل در ارتباط با ارگانيزم جسمانى ماست و قدرت جسمانيمان محدود است نمىتوانيم تا بىنهايت ( در امتداد زمان ) به كار تحقيق بپردازيم ليكن اين طور نيست كه مسائل فكرى عقلى را به كلى از حريم شناخت و قدرت انسانى خارج بدانيم . نصوص مذهبى فلسفى اسلامى هم ضمن اين كه تحقيق زياده درباره‌ى خصوصيات ذات بىنهايت\r\n\r\n\r\n","description":"","footnote":"\r\n( 1 ) - / تكلموا في كل شئ ولا تكلموا في اللَّه . اذكروا من عظمة اللَّه ما شئتم ولا تذكروا ذاته ، فانكم لاتذكرون منه شيئا إلا وهو أعظم منه . تكلموا في خلق اللَّه ولا تكلموا في اللَّه فإن الكلام في اللَّه لا يزيد إلا تحيرا\r\n","page_name":" 235 ","page_number":235},
  {"content":"\r\n\r\nخداوند را موجب تحير دانسته در حقيقت اعتبار نمىدهد ، سفارش به تحقيق در مسائل برهانى و درك حق مطلق بودن خداوند و احديت او و لايتناهى بودن فيض او و كمال مطلق بودن او و . . . مىنمايد .\r\nما اين بحث را به تفصيل در بحث‌هاى مربوط به ارزش شناخت ذكر خواهيم كرد . ما منكر اعتبار تجربه نيستيم و مىگوييم و فى التجارب علم مستانف « 1 » ؛ در تجربه‌هاى دانش و شناخت تازه‌اى است ؟ ليكن اين را هم نمىگوييم كه :\r\n تلخى عمر بشر حاصل بىتجربگى است * مرد را جز ثمر تجربه دانا نكند \r\nدر مسائل هنرى مطلب همان است كه فيليسين شاله مىگويد ؛ البته با در نظر گرفتن چند جهت ، از جمله :\r\n1 - اين كه منظور از علم ، شناخت كلى عقلى باشد نه اصل شناخت و نه شناخت تجربى .\r\n2 - اين كه منظور از مسائل هنرى جهات خصوصى موارد هنر باشد ، و گرنه در همان مسائل هنرى نيز مسائل خاص و عام داريم . مسائل عام هنر از ويژگى كليت برخوردار است و لذا در مسائل هنرى نيز قواعد و ضوابطى داريم . و به همين جهت هنر ، اينك عنوان علم دارد و دانشكده و دانشگاه برايش تأسيس مىشود و اگر هيچ قواعد كلى نداشته باشد چنين امكانى ندارد . خلاصه اين كه مسائل هنرى هرچند در ارتباط با حس ظاهر و عواطف باطن است ، ليكن به علت برخوردارى از خاصيت قاعده و قانون داشتن ، در محدوده شناخت كلى عقلى نيز قرار دارد . البته هر علمى متد خاصى براى روش و استدلال دارد و هنر نيز همين‌طور .\r\n\r\n\r\n","description":"","footnote":"\r\n( 1 ) - / نهج البلاغه ، كلمات قصار\r\n","page_name":" 236 ","page_number":236},
  {"content":"\r\n\r\nدر مسائل قانون و اخلاق ، كه عده‌اى از جمله « فيليسين شاله » و « كانت » و بعضى از محققين معاصر مىگويند رابطه‌اى با حقايق و بحث‌هاى مربوط به هستى ندارند به تفصيل در بحث ارزش علم مورد توجه قرار خواهيم داد تا ببينيم « بايد و هست » بىارتباطند يا رابطه دارند و شناخت عقلانى مىتواند به طور مستقيم يا غير مستقيم روى آن‌ها نيز تأثير داشته باشد يا نه و اساساً بحث حدود علم در ارتباط كامل با بحث ارزش علم مىباشد .\r\n\r\n","description":"","footnote":"","page_name":" 237 ","page_number":237},
  {"content":"\r\n . \r\n","description":"","footnote":"","page_name":" 238 ","page_number":238},
  {"content":"\r\n\r\n\r\nدفتر سوم : ديالكتيك\r\n\r\n","description":"","footnote":"","page_name":" 239 ","page_number":239},
  {"content":"\r\n . \r\n","description":"","footnote":"","page_name":" 240 ","page_number":240},
  {"content":"\r\n\r\n\r\nمقدمه\r\nسخن از ديالكتيك سابقه‌اى بس طولانى دارد ، سابقه‌ى يونان قديم ، روش مباحثه و تفكر سقراط را روش ديالكتيكى مىگفته‌اند ، گذار از دورن و رسيدن به مطلوب از طريق سرمايه‌ى موجود فكرى ؛ سقراط خود را قابله‌اى فكرى مىدانسته كه ذهن افراد را به زايمان مىآورد و آن‌چه در بطن دارند تجلى مىدهد . افلاطون نيز در جمهوريت خويش از ديالكتيك سخن مىگويد . اگر ديالكتيك گذار فكرى از دورن باشد روش ارسطو نيز ديالكتيكى است ، زيرا تفكر قياسى به طور مطلق كه استنتاج يك مطلوب از درون صغرى و كبرى است ، گذار از دورن است و نتيجه در مقدمات نهفته است ، ولى مورد غفلت واقع شده است ؛ به‌خصوص در قياس برهانى كه از قضاياى يقينى تشكيل مىشود ، در قضيه‌ى يقينى بايد محمول از بطن موضوع استخراج شود ، هرچند با واسطه ، واسطه‌اى كه خودش هم از موضوع استخراج مىشود .\r\nليكن ديالكتيك در شكل خاص تضادى آن در اين اواخر با تجلى « هگل » و به‌خصوص گروه چپ شاگردانش جلوه‌ى چشمگيرى يافت و هنگامى كه « ماركس » و به‌ويژه لنين دست به ايجاد گروه‌هاى متشكلى زير\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nعنوان مكتب ماركسيسم زدند سر و صداى زيادترى پيدا كرد زيرا جوان‌هايى فعال و احساسى و تسليم سازمان مركزى ، بحث ديالكتيك را به كوچه و بازار كشاندند و رواج اجتماعيش دادند ، به‌خصوص كه زير بناى فلسفيش را ماترياليسم قرار دادند و همه‌ى كسانى را كه مىخواستند از زير بار قيود مذهب خلاص شوند ، جذب كردند و مركزيت دادند .\r\nديالكتيك و اصول چهارگانه‌ى آن در نظر هگل و انگلس و ماركس و لنين و پيروانش يك روش شناخت به شمار مىآيد و بنابراين يك بحث منطقى حساب مىشود ليكن اصول مزبور را هم در فكر و هم در جهان - طبيعت و جامعه و انسان - جارى مىدانند و از اين جهت بايد يك جهان‌بينى و يك بحث فلسفى نيز حساب شود ، از جهت ديگر واقعيت اين است كه هرچند اين حضرات ، اصول ديالكتيك را به عنوان روش شناخت به كار مىبرند ليكن اين اصول به يك نظريه و يك جهان‌بينى نزديك‌تر است تا يك روش شناخت ؛ بحث از معقولات اولى و يا معقولات دوم فلسفى ، چيزى جز يك نظريه‌ى علمى و يا فلسفى نمىتواند حساب شود ؛ فقط بحث از معقولات دوم منطقى است كه يك روش شناخت حساب مىشود كه توضيح اين سخن در متن كتاب آمده است .\r\nمباحث مربوط به شناخت نيز دو قسمت هستند :\r\n1 - بحث‌هايى كه مربوط به قواعد شناخت هستند ، اين‌ها همه منطقى هستند و بايد پيش از فلسفه خوانده شوند .\r\n2 - بحث‌هايى كه مربوط به هويت و ماهيت شناخت هستند ، و اين‌ها فلسفى هستند كه بايد پس از بحث از اصل وجود به طور عام ، در نوع خاص آن كه وجود ذهنى ( شناخت ) مىباشد ، مورد بحث قرار گيرند .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nاين جهات موجب شد كه بحث مربوط به ديالكتيك را در سرى مباحث فلسفه و در ميان بحث‌هاى شناخت قرار دهيم و اين دفتر را به تشريح مسائل ديالكتيكى اختصاص دهيم . اميد است براى نسل متفكر كنونى مفيد و اين خدمت ناچيز كه از بضاعتى مزجات برخاسته است در درگاه احديّت مقبول افتد ؛ انّه سميع الدّعاء .\r\n13 / ذى الحجّه 1400\r\n\r\n","description":"","footnote":"","page_name":" 243 ","page_number":243},
  {"content":"\r\n . \r\n","description":"","footnote":"","page_name":" 244 ","page_number":244},
  {"content":"\r\n\r\n\r\nديالكتيك\r\nنوعاً ديالكتيك را از ريشه‌ى « ديالگو » يونانى ، كه به معناى مباحثه و مناظره است ، گرفته‌اند و از اين نظر كه مباحثه منشأ تكامل دانش است ، ديالكتيك را در معناى تحول و تغيير تكاملى به كار مىبرند ؛ بعضى هم از ريشه‌ى « ديا » به معناى گذر و عبور گرفته‌اند ، و به هر حال در اين اواخر به روش فكرى خاصى كه ماركسيست‌ها معتقدند ، ديالكتيك گفته‌اند ؛ البته خودشان اين اصطلاح را براى مكتب فكريشان انتخاب كرده‌اند و مىخواهند بگويند فقط اين روش است كه موجب تحول و حركت تكاملى است و اين حركت را از درون اشياء و با عبور و گذار از منطقه جنگ ، و جنگ زده داخلى هر پديده مىدانند ؛ اين‌ها مكتب فكريشان را بر اساس اصولى خاص كه معمولًا چهار اصل مىدانند ، استوار مىكنند ، و منظو از اصول ديالكتيك همان اصول چهارگانه مىباشد . عده‌اى هم تصور مىكنند : روش فكرى اسلامى كه از طرف وحى الهى پيشنهاد مىشود نيز طبق همين اصول ديالك‌تيك مىباشد ؛ يعنى ماركسيست‌ها مطلبى را كه اسلام در قرن‌ها پيش به رمز گفته بوده است اين‌ها به تفصيل كشانده‌اند ! به خصوص در مورد يكى از اصول مزبور ( اصل تضاد ) اصرار دارند كه يك\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nاصل اسلامى است كه با جملات و تعبيرهاى گوناگون در متون مذهبى به‌خصوص در قرآن و نهج‌البلاغه اشاره شده است . ( بدين وسيله به قصد قربت مىخواهند ترويج اسلام كنند ! ! ) .\r\nاصول مزبور در عين حال كه يك روش تفكر را سفارش مىكند ، يك « جهان‌بينى » هم حساب مىشود و از اين جهت علاوه بر اين كه در سرى مباحث « شناخت » بايد مورد توجه قرار گيرد ، در بحث‌هاى « جهان‌بينى » هم منظور مىشود .\r\nاساساً دو سبك تفكر ( شناخت و انديشه ) مورد توجه است :\r\n1 - شناخت ديالكتيكى . 2 - شناخت متافيزيكى . و منظور از متافيزيك در اين بحث ، ثابت و غير متحول مىباشد . « 1 »\r\nروش متافيزيكى شناخت را نوعاً منحصر در روش منطقى كلاسيك خاصى كه بنا بر مشهور از ارسطو رسيده است ، دانسته و روش ديالكتيكى را روش تحول فكرى از درون و يا به شرط اين كه بر اساس تضاد درونى باشد ، مىدانند .\r\nمىگويند : روش منطق ارسطويى راهى برايمان به سوى جهان و براى كشف مجهولات نمىگشايد ، فقط سفارش مىكند كه وقتى مطالبى را به عنوان مقدمه‌ى دليل و براى تحصيل مجهولات خود پيدا كرديد سعى كنيد با نظم خاصى به كار گيريد و گرنه موجب خطا مىشود ، با اين كه درد اساسى اين است كه مقدمات يك مطلب را چگونه بايد كسب كنيم .\r\nوقتى مىخواهيم بدانيم جهان ازلى است يا حادث ، درد اساسى ما اين است كه چه مقدماتى براى كشف اين مطلب لازم است و آن‌ها را چگونه و\r\n\r\n\r\n","description":"","footnote":"\r\n( 1 ) - / اين كلمه معانى مختلفى پيدا كرده و در هر زمان و هر نوشته‌اى به معنايى به كار رفته است ؛ به دفتر اول فلسفه به قلم نويسنده ، رجوع شود\r\n","page_name":" 246 ","page_number":246},
  {"content":"\r\n\r\nاز كجا بايد به دست آوريم ولى اگر دستمان به آن مقدمات رسيد البته خودمان بالفطره مىدانيم كه به طور منظم به كار ببريم و اگر هم ندانيم حاضريم اين مطلب را از منطق ارسطو درس بگيريم و متشكر هم هستيم ، ليكن درد اساسى بشر چيز ديگرى است ؛ در همين مثال مزبور مقدماتش را على المعروف اين طور مىگويند : جهان متغير است و هر متغيّرى حادث است ؛ منطق متافيزيكى مىگويد : مواظب باش اين دو مقدمه را كه صغرى و كبرى مىنامند ، با شرائط صحيح به كار بگيرى ؛ صغرى بايد موجبه باشد و كبرى بايد كليّت داشته باشد ؛ ولى درد اساسى اين است كه تغيير جهان را چگونه كشف كنيم و چگونه معنى كنيم و ربطش را با حدوث چگونه بفهميم .\r\nمىگويند : « كارهايى كه در قسمت اول اين منطق متافيزيكى ( بحث تصورات منطق ) انجام گرفته به يك زبان‌شناسى بين المللى ناقصى شبيه‌تر است تا به راهنمايى در مسير درك حقايق اشياء ، و پيدا كردن صورت‌ها و طبيعت‌هاى مجهول و آثار ناپيداى آن‌ها ! زيرا در اين قسمت پس از زحمات بسيار و تعريف اصطلاحاتى چون كلّى ، جزئى ، متواطى ، مشكّك ، جنس ، نوع ، فصل ، عرض عام ، عرض خاص و نظاير اين‌ها به متعلم مىآموزند كه با انضمام جنس قريب بر ماهيت و حقيقتى به فصل آن به نحوى كه ابتدا جنس ذكر شود و سپس فصلش ، آن ماهيت و حقيقت دريافت مىشود و مثلًا مىگويند :\r\n« حقيقت انسان ، حيوان و ناطق را به هم بپيوند به اين ترتيب كه حيوان را اول و ناطق را دوم به خاطر بياور و ذكر كن تا حقيقت انسان را دريابى ، و براى دريافت حيوان نيز از همين متد استفاده كن تا برسى به جنس اعلاى آن كه جوهر است .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n« بديهى است اگر هدف از اين ( كند و كاو ) و تحديدات و تعريفات صرفاً درك مفاهيمى باشد كه الفاظ مخصوصى در هر لغتى براى آن‌ها وضع شده ، اين هم يك راهى است ( اگرچه ناهموار و غير مأنوس ) ولى اصلًا به درد كاونده حقايق و طبايع اشياء نمىخورد و او را در سير علمى قدمى به پيش نمىبرد و خلاصه چيزى جز مفهوم و لغات‌شناسى ناقصى نيست و اگر هدف از آن كشف صورت‌ها و طبيعت‌ها و مبدء اثرها باشد تا آثار و خواصشان شناخته شود و اكتشافات و صنايع صورت گيرد و تكامل يابد و در نظام اجتماعى - اقتصادى ، از آن‌ها استفاده شود راهى كاملًا غلط و ناموفق است زيرا هدف مهم ، شناخت طبيعت و مبدء اثر اشياء يعنى فصل است كه به اتفاق اهل منطق ، فصل حقيقى اشياء چون روح انسانى قابل شناخت نيست و فصل مشهورى ( مثل درّاك در انسان ) فقط اشاره‌ى اجمالى به فصل حقيقى دارد ؛ و ثانياً تا حقيقتى چون جسم مثلًا تحت آزمايش دقيق و تجربه‌ى كامل درنيايد چگونه مىتوان دانست فقط همين اجزاى مورد نظر ما را دارد و جزء ديگرى ندارد ؛ و ثالثاً اصلًا جمع‌آورى مفاهيمى كه همه از پيش دانسته شده و در ذهن گردآمده ، و سپس سير صعودى كردن تا رسيدن به مفهوم عام بالا چه دردى را دوا مىكند ؟ و تازه بالاخره مىرسيم به مفهوم جوهر و عرض .\r\n« آن وقت جوهر چيست ؟ مىگويند : ماهيتى كه در خارج داراى موضوع مستقل الوجودى نيست . عرض چيست ؟ ماهيتى كه در خارج داراى موضوع مستقل الوجودى است . اين پرسش‌ها و پاسخ‌ها سرگرمى خوبى است ولى نتيجه‌اى عملى يا علمى بر آن مترتب نيست ؛ و رابعاً اگر اين طريق براى درك حقايق ، صحيح بود بايد به دنبال درك حقايق اشياء ، خواص و آثارشان درك مىشد و بايد در همان عصر ارسطو خواص و آثار\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nفيزيكى و شيميايى و از جمله انرژى اتمى و الكتريسته‌اى كشف شده باشد و تمدن مادى آن عصر از عصر ما هم درخشان‌تر باشد ، آيا همان عقب افتادن تمدن مادى تا پس از نهضت علمى اروپا دليل لفّاظى و بىفايده بودن اين منطق نيست ؟ آيا نبايد گناه دو هزار سال عقب افتادن تمدن را به گردن اين قسمت منطق فكرى ارسطو افكند ؟ !\r\n« كوشش‌هايى كه در قسمت دوم منطق ارسطو ( قسمت قضايا و قياس ) صورت گرفته است نيز بيهوده است ، زيرا يا درباره‌ى تقسيم هيأت‌هاى قضايا و بيان مفاد و مفهوم آن هيأت‌هاست كه اين نيز به زبان‌شناسى و مسائل ادبى شباهت دارد و نوعاً انسان در سنين پس از بلوغ فكرى به طور طبيعى مقدارى از آن را كه در كاوش حقيقت به درد مىخورد بىپيرايه‌ى اصطلاحات گيج كننده درمىيابد ، و يا درباره‌ى معرفى هيأت‌هاى اقسام دليل ( استقراء و تمثيل و قياس ) مىباشد و واضح است كه تمثيل ، ظنّى است و ارزش علمى ندارد و فقط جنبه‌ى تشبيهى دارد و مربوط به علوم ادبى است ، استقراء هم احساس مكرر و تجربه است كه ناقصش بىاعتبار و راه به دست آوردن كاملش هم در منطق ارسطويى بيان نشده است ، و اما قياس : تنظيم قضايا به صورت قياس به ويژه در شكل اول آن كاملًا طبيعى است و حتى مردم بازارى و بىاطلاع از اصطلاحات هم در بيان مقاصد روزمره خود از آن استفاده مىكنند . . . و يا درباره‌ى بيان مواد خام اقسام دليل است كه مىگويند مواد خام قياس مثلًا ممكن است يقينى باشد يا ظنّى يا خيالى يا وهمى و يا مشبّه و يا مقبول طرف ، و قياس يقينى بايد همه‌ى موادش يقينى باشد ؛ مىدانيم كه اين هم دردى را دوا نمىكند زيرا اين سفارشات كلى به درد تشخيص موارد خاص نمىخورد ، از كجا بدانيم كه اين قياس خاص چگونه است . . . بنابراين روش قياسى ارسطويى كه\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nارسطو براى مغلوب كردن سوفسطائيان عصر خود تنظيم كرده و فلاسفه پس از او آن را مسلم گرفته و مادر علوم خوانده‌ايم ارزش متناسب و معتنابهى ندارد » . « 1 »\r\nدر مطالبى كه اين نويسنده بيان كرده وقتى خوب دقت شود مىبينيم جمع‌آورى مطالبى است كه ديگر نويسندگان غربى و شرقى از سال‌ها و قرن‌ها پيش بيان كرده‌اند مانند دكارت فرانسوى و بيكن و حتى استوارت ميل انگليسى ( با اين كه مدافع ارسطو نيز شده است ) و پيروان ماترياليسم ديالكتيك ، و محدث استرآبادى و ديگر اخباريون هم مسلكش ، و بسيارى از نويسندگان معروف دهه‌ى چهارم و پنجم همين قرن كشور خودمان . . . . « 2 »\r\nاز نظر اين گروه‌ها و شخصيت‌ها منطق كلاسيك مرسوم هيچ گرهى را نمىگشايد ، و تحول علمى نمىآفريند ، و بنابرين ثابت و جامد است و حالت ايستايى مىآورد ، به قول دكتر تقى ارانى ( نويسنده‌ى ماركسيست در دهه‌ى دوم قرن حاضر ) : « در منطق استاتيك ( جامد ) قديم تصورات را از تصديقات جدا مىكردند ، و همين جدايى موجب ثبات و جمود مىشد ؛ در منطق ديناميك ( با تحول درونى ) تصور از تصديق جدا نيست ، در دل هر تصديقى تصوراتى است و در دل هر تصورى تصديق‌هايى ضمنى نهفته است » .\r\nما در بررسى اقسام روش ديالكتيكى خواهيم ديد كه نياز به منطق كلاسيك مرسوم اجتناب‌ناپذير است ، نام قديم بودن ، يا ارسطويى بر آن گذاشتن به هيچ وجه در نياز ما تغيير نخواهد داد ولى در اين‌جا چند نكته\r\n\r\n\r\n","description":"","footnote":"\r\n( 1 ) - / فلسفه‌ى شناخت آقاى على تهرانى ، ص 116 و . . .\r\n( 2 ) - / به المنطق المقارن ، ص 19 ( چاپ دوم ) و شرح منظومه ( چاپ دوم ) به قلم نويسنده ، مراجعه شود\r\n","page_name":" 250 ","page_number":250},
  {"content":"\r\n\r\nكوتاه را ذكر مىكنيم :\r\n1 - اين آقايان مىگويند ( و در عبارات نقل شده‌ى پيش ديديم ) :\r\n« قواعدى كه در منطق مرسوم در بحث قياس ذكر شد طبيعى بوده ، مردم خودشان بالطبع مىفهمند و درك مىكنند و بىپيرايه به كار مىبرند » .\r\nاگر چنين است پس اين همه اشتباهات علمى و عملى در بعد علمى از كجاست ؟ اين همه غيبت‌ها و تهمت‌ها و سوءظن‌ها كه در ميان مردم شايع است در بعد اخلاقى جز براى اين است كه طبق يك روش استدلالى كافى و قاطع كار نمىكنند ؟ شرايط استدلالشان كافى نيست ؟ و معمولًا كليّت كبراى استدلالشان مفقود است ؟ ! و اين عدم رعايت صحت استدلال جز براى اين است كه همان امر طبيعى را به طور منظم در ذهن خود تكرار نمىكنند ؟ ! و مگر علم منطق مرسوم جز همان قواعد طبيعى و فطرى است ؟ ! و مگر ارسطو يا هر آدم ديگرى كه براى اولين بار اين قواعد را تنظيم كرده است ؟ و جز از فطرت و طبيعت خود استخراج كرده است ؟ و مگر جز اين ادعائى كرده است ؟ ولى همان امر طبيعى و فطرى بايد تنظيم شود و به طور منظم تدوين و تدريس شود تا با ممارست آن ، قواعدش رعايت شود ! ؛ اين است كه ابن سينا در قصيده‌اش مىگويد :\r\n وفطرة الانسان غير كافية * في ان ينال الحق كالعلانية \r\nيعنى واضح است كه فطرت به تنهاى كافى نيست ، بايد تدريس و ممارست شود .\r\nخلاصه اين طبيعى بودن منطق حسن آن است نه عيبش .\r\nما مىگوييم روش صحيح استدلال همان روش طبيعى است كه بدون نياز به برهان عقلى نظرى هر كسى با كمترين تنبّه ادراك مىكند ، و چون طبيعى است آيات قرآن كريم نيز كه مكررّاً اصرار به تفكر دارد راه تفكر را\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nنشان نمىدهد ؛ منظورم مورد تفكر نيست تا بگوييد اين همه دستور به نظر در تاريخ و طبيعت داده است بلكه منظورم برنامه تفكر است كه فكر كردن يقينى چگونه انجام مىشود ؟\r\nمىگوييم اين نشان ندادن برنامه تفكر با اين همه اختلاف‌ها كه ميان انديشمندان منطقى ديالكتيكى و يا به اصطلاح متافيزيكى است دليل اين است كه تنها يك راه تفكر طبيعى وجود دارد كه قرآن هم همان را مىگويد و همان است كه برهان است « 1 » و تدبر است « 2 » و تعقل است « 3 » و ميزان است « 4 » و قسطاص مستقيم است . « 5 »\r\nسخن ديگر اين كه مىپرسيم آيا روش ديالكتيكى طبق طبع انسان است يا بر خلاف طبيعت انسانى ، اگر طبيعى است كه همان مىشود و اشكال آقايان پيش مىآيد كه فطرى است و احتياج به گفتن ندارد ! و اگر نيست و بايد با دليل فكرى برايمان ثابت شود آن وقت با كدام روش فكرى مىخواهيد اصل روش فكرى را ثابت كنيد ؟ !\r\n2 - مىگويند ( و در عبارات گذشته ديديم ) : « در بحث مواد قياس فقط سفارش كلى مىشود كه مواظب باشيد يقينى باشد . . . و اين سفارش كلى به درد تشخيص موارد خاص نمىخورد . . . » مىپرسيم مگر روش‌هاى ديالكتيكى دستورهايى كلى نيست ؟ ! در روش ديالكتيكى دكارت و راسل از كجا مىفهميم كه در اين مورد خاص ، مشكل خود را به همه‌ى اجزاى\r\n\r\n\r\n","description":"","footnote":"\r\n( 1 ) - / « قل هاتوا برهانكم » ؛ بقره ، 111 و انبياء ، 24 و نمل 64 و قصص 75\r\n( 2 ) - / « ليدبّروا آياته » ؛ ص ، 29\r\n( 3 ) - / « لعلّكم تعقلون » ؛ بقره 73\r\n( 4 ) - / « نضع الموازين القسط » ، انبياء ، 47\r\n( 5 ) - / وزنوا بالقسطاص المستقيم ؛ اسراء ، 35 . بايد توجه كنيم كه مفاهيم قرآنى عام است و اين وزن و توزين منحصر در وزن اجناس مادى نمىباشد ؛ به كتاب شناخت قرآن به قلم اينجانب ، رجوع فرماييد\r\n","page_name":" 252 ","page_number":252},
  {"content":"\r\n\r\nمندرجه‌اش تجزيه نموده‌ايم ؟ ! و در روش تجربى از كجا مىفهميم كه به متد صحيح تجربه در اين مورد خاص عمل كرده‌ايم يا نه ؟ هر چه آن‌جا مىگوييد ما هم اين‌جا مىگوييم .\r\nواقعيت اين است كه تكرار اين سفارشات كلى و ممارست بر قواعد منطقى ، انسان را دائماً متذكر و متوجه قواعد مزبور مىكند و در نتيجه موارد خلاف آن را فوراً متوجه مىشود .\r\n3 - مىگويند : « اگر روش منطقى مرسوم ارزش داشت بايد عصر ارسطو از نظر اكتشافات علمى درخشان‌تر از عصر ما باشد . . . » خوب ، ما هم مىگوييم اگر روش ديالكتيكى پيشنهادى شما ( تجربى و غيره ) صحيح است بايد همه اكتشافاتى كه بعدها به وجود مىآيد همين الآن كشف شود ؟ و اگر روش ديالكتيكى هگل و ماركس ( كه باز هم اساسش در مباحث شناخت ، همان تجربه است ) صحيح است بايد همه‌ى اكتشافات بعدى همان وقت كشف شده باشد ! ! !\r\nآقا مگر اكتشافات علمى فقط يك جهت دارد آن هم روش فكرى منطقى ؟ ! روش فكرى يكى از جهات اكتشافات است نه همه آن‌ها ؛ مهم‌ترين عامل اكتشاف‌ها و اختراع‌ها احساس نياز جامعه است كه تدريجاً با گسترش جامعه به وجود مىآيد .\r\n4 - در قسمت تصورات و تعريفات هم اشكال اين آقايان وارد نيست ؛ در منطق كلاسيك مرسوم فقط به ذكر نظم و ترتيب يافته‌ها و دريافت‌ها قناعت نشده است ؛ راه كشف ذات و ذاتيات اشياء نيز بيان شده است و اين راه هم فقط اين است كه اجناس و فصول يك شىء را به طورى كه در منطق و فلسفه در بحث « معقولات ده گانه » « 1 » ، بيان كرده‌اند از گفته‌ى\r\n\r\n\r\n","description":"","footnote":"\r\n( 1 ) - / شرح اينجانب بر منظومه‌ى سبزارى ، ص 105\r\n","page_name":" 253 ","page_number":253},
  {"content":"\r\n\r\nمنطقييّن و فلاسفه استخراج كرده بر مورد خاص تطبيق كنيم ، هرچند اين را هم براى كسانى كه به استخراج دانشمندان اين فن اعتماد دارند ذكر كرده‌اند ؛ براى آن‌ها كه مىخواهند مستقل فكر كنند راه تجربى ديگر را هم ذكر كرده‌اند و همان هم راه اصيل استقلالى است و آن اين كه با دقت شخصى و تجربه خود انسان ، در صفات گوناگون يك موجود ببينم كدام صفت عارضى است و كدام ذاتى ؛ آن هم با علائم معين ذاتى و عرضى كه طبق روش صحيح بيان كرده‌اند ، آن وقت صفات ذاتى اعم و اخص را پيدا كرده جنس و فصل را به دست آورند . « 1 »\r\nاگر شما اين روش را نديده‌ايد گناه برخى كتاب‌هاى منطقى متأخرين است كه ذكر نكرده‌اند و نه گناه اصل مكتب منطقى مرسوم ! مثل اين كه بسيارى مسائل مهم فقهى و فلسفى در بسيارى از كتاب‌هاى فقه و فلسفه ذكر نشده است .\r\nكتاب‌هاى منطقى متأخرين نوعاً فقط قسمت صورى منطق را ذكر كرده و تدريجاً در غرب آن را منطق صورى ناميدند ، و در برابر آن منطق‌هاى ديگر چون رياضى و معرفتى و روحى و تجربى و دستورات دكارتى و روش راسل و منطق مادى و منطق ماترياليسم ديالكتيك را قرار دارند ، و برخى از نويسندگان كشور خودمان هم همه‌ى روش‌هاى منطقى را حذف و لزوم تبعيت از اقوال پيشوايان دينى را توصيه كردند . « 2 »\r\n\r\nروش ديالكتيكى\r\nروش ديالكتيكى كاربرد روشى است كه موجب تحوّل علمى شده\r\n\r\n\r\n","description":"","footnote":"\r\n( 1 ) - / المنطق المقارن ، ص 74 و 112\r\n( 2 ) - / به ص 55 شرح عربى اينجانب بر منظومه رجوع شود\r\n","page_name":" 254 ","page_number":254},
  {"content":"\r\n\r\nمشكلات را از طريق پيدا كردن راه حل مناسب و عملى از سر راه ذهن بردارد ، و بنابراين معنى ، هر كسى مىتواند ادعا كند روش من ديالتيكى است نه روش ديگران ، ولى معمولًا حركت ذهن را از درون و بر اساس تضاد ، حركت ديالتيكى شناخت و حركت ماده را از درون و بر اساس تضاد ، حركت ديالكتيكى طبيعت ، اصطلاح مىكنند ؛ اين اصطلاح از ابتدا به اين صورت نبوده و هرگونه روش تحول آفرين فكرى و يا خصوص تحول از درون - بدون لحاظ تضاد - را ديالكتيك مىگفته‌اند و بر اين اساس روش سقراط و افلاطون ديالكتيكى محسوب مىشده است .\r\n\r\nديالكتيك سقراط و افلاطون\r\nسقراط كه برخى او را پيامبر دانسته‌اند اهل قلم نبود و تأليفى از او بر جاى نمانده است ، خدمات اجتماعى او از طريق مجاهدت‌هاى تبليغى بود و بالاخره بر سر همين انجام وظيفه جان خود را به‌وسيله‌ى سمّ شوكران از دست داد !\r\nتبليغات او مؤثر بود ولى در آن شرايط حساس بسيار سخت بود ، نه همچون زمان ما ، بلكه بارها و بارها سخت‌تر ! پس از يك درگيرى عمومى در آتن يونان همه چيز مردم به يغما رفت و چون فتنه آرام گرفت براى برگرداندن هر حقى به صاحبش دادگاه‌هايى تشكيل شد ؛ قضات دادگاه‌ها در برابر رشوه به نفع رشوه دهندگان سخنرانى مىكردند و بدين وسيله جوّ دادگاه را به نفع آن‌ها تغيير داده و به خواسته‌ى آن‌ها حكم مىكردند !\r\nآن‌ها چنان در فن خطابه ماهر بودند كه گويا هيچ واقعيتى جز زبان آن‌ها در كار نيست ؟ ! چنان مغرور شده بودند كه « پروتا كوارس » مىگفت :\r\n« مقياس حق و باطل ، درك خود انسان است ، هرچه انسان آن را صحيح دانست حق است . . . » ، يعنى واقعيتى جز ذهن ما در كار نيست . و يكى ديگر\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nاز اين گروه به نام « گرگياس » مىگفت : « دليل‌هايى داريم كه محال است چيزى در خارج وجود داشته باشد ! و به فرض هم كه باشد شناخت و شناساندنش محال است » « 1 » و فكر مىكنم اين‌ها شرم كرده‌اند كه صريحاً حرفشان را بزنند . منظور اين نبود كه واقعيتى جز ذهن ما در كار نيست ، بلكه واقعيتى جز زبان ما در كار نيست ، و نمىخواهيم واقعيت را بدانيم ، فعلًا كه دنيا در چنگ ماست .\r\nاين افراد به نام دانشمند معروف شدند ؛ « سوفيست » آن هم چه دانشمندانى ! مقتدر و زبردست ، روش اصالت ذهن و يا به نظر من اصالت زبان آن‌ها باعث شد كه مردم تدريجاً عقايد خود را از دست دادند مردم هميشه اين طور هستند كه اگر ظلم و تعدّى و تبعيض و حاكميت روابط بر ضوابط ، از رهبران فكرى خود ببينند عقايدشان سست مىشود و تدريجاً در همه چيز شك مىكنند ، در هر مفهومى و هر كلامى و هر واقعيتى . . . !\r\nكار سقراط و ديگر هم‌رزمان فكرى او خيلى مشكل بود ، بايد هر مفهوم و لغتى را دقيقاً تحليل كنند تا معناى واقعى آن را روشن سازند و وقتى به مفاهيم و لغات ديگرى كه براى روشن كردن مفهومى اولى لازم است مىرسيدند مىديدند آن‌ها را نيز بايد به كاوش بگذارند و تحليل نمايند ؛ به عنوان نمونه‌ى كوچكى مباحثه سقراط را ، با گرگياس در مورد خطابه ببينيد كه چگونه سقراط براى تشريح خطابه تحليل و توصيف مىكند .\r\nروش سقراط اين بود كه براى تحليل يك مطلب مشكل از اندوخته‌هاى ذهنى افراد استفاده مىكرد و از همان فرآورده‌هاى ذهنيشان مشكل را حل مىكرد و به اين نتيجه مىرسيد كه پس هر مطلبى در دورن ذهن خود افراد جاى دارد و يكى از دليل‌هاى افلاطون هم در اعتقاد تقدم روح بر بدن و\r\n\r\n\r\n","description":"","footnote":"\r\n( 1 ) - / المنطق المقارن ( عربى ) ، ص 10\r\n","page_name":" 256 ","page_number":256},
  {"content":"\r\n\r\nعلم تذكرى همين است ، اين روش ، روش ديالكتيكى است ، يعنى تحول از مرحله اجمال و ابهام به مرحله تفصيل و آگاهى ، و نيز از درون ذهن و از ميان دريافت‌هاى فطرى ذهن .\r\nافلاطون نيز همان روش سقراط را معتقد بوده است . وى در قسمت‌هاى مختلف كتاب بزرگ جمهوريت خويش ، آن روش را مجسم كرده و ديالكتيك ناميده است . با طرح سؤال‌ها و ارائه‌ى نظريات مختلف و تحليل هر يك و بررسى دقيق نقاط ضعف و قوت آن‌ها و تعيين نظريه‌ى صحيح ، به مطلوب واقعى مىرسيد ، وى معتقد است براى رسيدن به مطلوب صحيح بايد ذهن را پاك و آزاد سازيم ، پايه تربيت فكرى و پاك‌سازى ذهن چهار علم مقدماتى است : رياضيات ، هندسه ، نجوم ، موسيقى ، اين‌ها ذهن را آماده مىكنند كه مجرد شده و از ماديات جزئى نجات يابد تا عالم تجرد و « مُثُل » را كه ربّ النوع همه‌ى انواع طبيعى هستند دريافت نمايد .\r\nتفاوت افلاطون با سقراط اين است كه سقراط با روش ديالكتيكى خود به مطلوبى كه در ذهن خودمان جاى دارد مىرسد ولى افلاطون مىگويد با اين روش و آزاد كردن خود از ماديات به عالم قدس و تجرد نزديك شده و وجودهاى نورانى را كه ربّ النوع انواع طبيعى هستند ( به تعبير او مثل نورانى ) دريافت مىكنيد و همه‌ى علوم را كه در آن‌هاست به مقدار ظرفيت خويش برداشت مىكنيد ، از افلاطون نقل شده است كه براى وصول به عالم تجرد در روش ديالكتيكى بايد پنج سال از زندگى را از 30 تا 35 سالگى براى اين راه بگذارند تا مثل سرمدى را شهود كنند ، و نيز گفته‌اند :\r\nروش ديالكتيكى را كسى دارد كه روحيه‌اى جامع داشته مطالب و علوم را\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nدر حالت انفكاك از هم نبيند بلكه قرابت آن‌ها را با هم و ارتباطشان را با عالم مثل درك نمايد . « 1 »\r\n\r\nبررسى ديالكتيك سقراط و افلاطون\r\nروش سقراطى و افلاطونى نقاط مختلف ضعف و قوت دارد . سفارش به آزاد كردن دل از ماديات مسلماً براى درك حقايق عريان بسيار مفيد است و همين‌طور رسيدن به مطلوب از طريق تحليل يك مطلوب و پيمودن راه حركت گام به گام درونى . چنان كه شبيه اين روش را بسيارى از منطقييّن در روش تعليم و تعليم - انحاء تعليميه - ذكر كرده‌اند . « 2 »\r\nولى نقطه‌ى ضعف آن ، اين است كه آيا اين روش به تنهايى كافى است ؟ ! از كجا مىفهميم يك مطلوب را به همه‌ى اجزاء محكمه‌اش تجزيه كرده‌ايم و ديگر هيچ تجزيه نمىپذيرد ؟ ! جز با استقراء در اجزاء ؟ ! و از كجا مىفهميم مطلوبى كه در حركت تركيبى به دست آورده‌ايم كاملًا صحيح است ؟ ! جز با حركت فكرى دقيق ؟ و اين دقت آيا چيزى جز روش طبيعى قياس است ؟ !\r\nالبته همان‌طور كه گفتيم اين روش ( تحليلى ) مورد نياز مىباشد و در كتاب‌هاى منطقى هم ذكر شده است ، براى ما اين مهم نيست كه ارسطو اين روش را گفته بوده است يا نه ، ما خويشاوندى خاصى با ارسطو نداريم ، ما خود در نوشتجات منطقيمان ذكر كرده‌ايم و بدان اهميت مىدهيم ، سخن در اكتفاى به اين روش است كه به نظر ما كافى نمىباشد .\r\n\r\n\r\n","description":"","footnote":"\r\n( 1 ) - / سير حكمت در اروپا ؛ تاريخ فلسفه غرب به قلم راسل ، ج 1 ، ديالكتيك يا سير جدالى و جامعه‌شناسى ، تأليف پروفسور گورويچ\r\n( 2 ) - / قطب شيرازى در شرح حكمة الاشراق ، قطب رازى در شرح مطالع ؛ تفتازانى در تهذيب و ملا عبداللَّه در شرحش ؛ اينجانب نيز در المنطق المقارن ص 162 و . . . ذكر كرده‌ام ، تجزيه فقط را كه مقدمه تركيب و حركت گام به گام است راسل انگليسى نيز گفته است\r\n","page_name":" 258 ","page_number":258},
  {"content":"\r\n\r\n\r\nديالكتيك در اروپا\r\nضمناً اگر بناست روش سقراط و افلاطون از اين جهت كه تحليل مفاهيم موجود در ذهن است يك روش ديالكتيكى حساب شود چرا روش دكارت و كانت را يك روش ديالكتيكى حساب نكنيم ؟ ! درست است كه دركارت يك مشكل را تحليل مىكند نه مفهوم ذهنى موجود و معلوم را ولى به هر حال از طريق تحليل و تجزيه يك مشكل و پرداختن به هر جزء جزء آن به حلّ آن مشكل مىپردازد و پس از حل هر جزء تدريجاً به مجموع مركب مىرسد و از درون اجزاى حل شده به يك مجموع روشن مىرسد كه اين مجموعه‌ى دانسته شده از طريق گذار از دورن يعنى اجزاء به دست آمده است ( دقت كنيد ) ، بعلاوه دكارت به يك سلسله مفاهيم فطرى معتقد است كه از درون ذهن به طور فطرى برخاسته و در تحليل مطالب ديگر مؤثر است ، كانت هم همه محسوسات را در قالب زمان و مكان درك مىكند ولى زمان و مكان را فطرى و فقط پيش ساخته ذهن مىداند ، و معتقد است هر گونه ادراك حتى از اين كانال ذهنى بايد بگذرد و عبور نمايد ، همه‌ى مفاهيم عقلى را هم در قالب 12 مقوله فطرى مىريزد و در آن قالب‌ها درك مىكند و در حقيقت همه‌ى مفاهيم ذهنى كلى و غير محسوس بايد از كانال و از درون اين مقولات 12 گانه ذهنى بيرون بيايد . « 1 »\r\nروش راسل انگليسى نيز كه از ميان دستورهاى چهارگانه‌ى دكارت ، فقط تجزيه‌اش را مبناى روش شناخت خود قرار داده است بايد يك روش ديالكتيكى حساب شود و همين‌طور روشى كه منطقيين قديم ما در بحث انحاء تعليميه ذكر كرده‌اند و چرا روش منطق صورى به اصطلاح ارسطويى ديالتيك حساب نشود كه نتيجه را از درون صغرى و كبرى و آن‌ها را در\r\n\r\n\r\n","description":"","footnote":"\r\n( 1 ) - / دفتر دوم فلسفه به قلم نويسنده\r\n","page_name":" 259 ","page_number":259},
  {"content":"\r\n\r\nقضاياى يقينى از درون موضوع بيرون مىآورند . اين‌ها همه شبيه روش ديالكتيكى سقراط مىباشند هرچند اصطلاح مامايى و قابلگى را فقط به سقراط داده‌اند ، ما اصرمار هم نداريم كه ديالكتيسين زياد كنيم ، ولى حقيقت اين است كه حصر عنوان ديالك‌تيك در روش‌هاى مشهور به اين نام وجهى ندارد .\r\n\r\nديالكتيك گورويچ\r\nگورويچ پروفسور معروف « 1 » روش فكرى خود را ديالكتيك حقيقى مىشمارد ، وى اساس ديالكتيك حقيقى را نفى هر گونه جزم‌گرايى مىداند و انواع ديالكتيك‌هاى ادعايى را كه در عين حال جزم‌گرا هستند محكوم نموده خارج از حقيقت ديالكتيك مىشمارد ؛ مىگويد : همه‌ى اين ديالكتيك‌ها با نوعى تفاوت ، بردگان حلقه به‌گوش جزميت شده‌اند ؛ با اين كه وظيفه حقيقى ديالكتيك مبارزه با هر گونه جزم‌گرايى و ويران ساختن كليه مفاهيم اكتسابى و متمركز است ، يك ديالكتيك صحيح بايد نه روحى ، و نه مادى ، و نه عرفانى بوده ، هيچ اكسيرى نداشته باشد ، هنرنمايى در مناظره و اغفال و خطابه نباشد ؛ مدّاحى مواضع فلسفى پيش ساخته نباشد و فقط آن‌چه را كه با تجربه دقيق ثابت شود بپذيرد تا بتواند واقعيت را كما هو حقه دريابد . « 2 »\r\n\r\n\r\n","description":"","footnote":"\r\n( 1 ) - / استاد گروهى از نويسندگان محقق معاصر ، از جمله دكتر شريعتى كه مىگويد : . . . همه مراگورويچ شناس مىناميدند ، در كلاس جامعه‌شناسى بچه‌ها مرا از مريدان و خواص گورويچ و شيفتگان و نزديكان فكرى او مىخواندند ، هر وقت به من مىرسيدند به شوخى به گورويچ متلك مىگفتند . . . اين يهودى كمونيست سابق فرارى روس كه زندگيش به افسانه شبيه بود با لنين و تروتسكى همكار و هم‌رزم بود و بعد با استالين در افتاد و بعد ، 20 سال را در اروپا و امريكا از دست فاشيست‌ها كه براى سرش جايزه تعيين كرده بودند فرارى بود و نيز از دست كمونيست‌هاى استالينى ؛ گورويچ نابغه‌ى جامعه‌شناسى دنيا بود . . . اما لوئى ماسينيون چيز ديگرى بود . . . ( كوير ص 83 )\r\n( 2 ) - / ديالكتيك يا سير جدالى ؛ به قلم گورويچ ، ترجمه‌ى دكتر حبيبى\r\n","page_name":" 260 ","page_number":260},
  {"content":"\r\n\r\n\r\nبررسى نظريه‌ى گورويچ\r\nهمان‌طور كه دريافت نموديد اساس نظر گورويچ دو چيز است :\r\n1 - نفى جزم گرايى جاهلانه و كوبيدن قطع‌هاى عاميانه .\r\n2 - اثبات واقعيت فقط از طريق تجربه دقيق .\r\nقسمت اول كه يك دستور اخلاقى براى تفكر است ، صرفاً يك سفارش است ، براى ما كارى انجام نمىدهد و براى رسيدن به يك مطلوب برنامه‌اى محسوب نمىشود ، حالا كارى به اين نداريم كه يك سفارش كلى است كه كم‌تر كسى عمل مىكند و حتى خود جناب گورويچ در همين گفته جزم گرايانه‌اش در كوبيدن جزم‌گرايى ! در عين حال علماى منطق قديم نيز آن را گفته‌اند و يكى از « انحاء تعليميه » را همين مىدانند و زير عنوان « برهان » ذكر كرده‌اند ، سفارش كرده‌اند به هيچ مطلبى اعتقاد پيدا نكنيد تا دليل يقينى برهانى بر آن بيابيد .\r\nقسمت دوم كه انحصار يقين در تجربه است مطلبى است كه عدّه بسيار زيادى از دانشمندان شرق و غرب گفته‌اند و نه تنها مطلب درستى نيست كه حتى خودشان هم اعتقادى به اين حرفشان ندارند ! مگر آن‌ها وقتى مسئله‌ى 4 / 2 * 2 را در نظر مىآورند يا بيان مىكنند با تجربه ثابت مىكنند و يا وقتى به اين مطلب برمىخورند كه هر كلّ از جزء خود بزرگ‌تر است ؟ !\r\nناگفته نماند كه گورويچ روش خود را روش ديالكتيكى ناميده است و حتماً بر اين اساس كه ديالكتيك روش تحول است و گورويچ هم مثل هر كسى فقط روش خود را تحول فكرى مىداند و به همين جهت است كه مىگوييم ارسطو هم مىتواند روش خود را روش ديالكتيكى بنامد ، حتى در خصوص قسمت منطق صوريش ، ولى اگر ديالكتيك فقط روش تحول فكرى از دورن و بر اساس حركت از تضادها باشد در اساس و زير بناى\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nروش گورويچ در اين زمينه چيزى يافت نمىشود ، اگر روش گورويچ يك روش ديالكتيك شمرده شود چرا روش دكارت كه خيلى كامل‌تر است يك روش ديالكتيكى شمرده نشود ، دكارت در رسالهء گفتار اساس حركت علمى خود را بر نفى هرگونه جزم گرايى قرار داده از شك ، شك در همه چيز حتى در وجود خود ، شروع مىكند و سفارش مىكند كه : 1 - هيچ مطلبى را تا قطعى و روشن نباشد نپذير . 2 - هر مجهول مشكلى را به اجزاى زيادى تجزيه كن . 3 - از ساده‌ترين جزء شروع كن و سپس همه اجزاى حل شده را به هم تركيب كن . 4 - هنگام تجزيه سفارش مىشود كه دقت كنى تا چيزى مورد غفلت واقع نشود ، « 1 » و آن وقت چرا روش ما كه غير از اين سفارشات چهار مطلب ديگر را هم سفارش داده‌ايم « 2 » ، روش ديالكتيكى حساب نشود ؟ !\r\nديالكتيك در اصطلاح شايع روز هرگونه روش تحول فكرى نيست ، بلكه تحول فكرى بر اساس تضاد دورنى و لااقل بر اساس عبور از درون يك مطلب مىباشد . اگر هم طبق ريشه‌ى لغويش به معناى مطلق تحول فكرى بگيريم منظور اين است كه يك فكرى خودش تحول يابد حالا بر اساس تضاد يا بر اساس تحريك قابله‌اى سقراط . ( البته در بحث از روش كلاسيك ما خواهيم ديد كه ديالكتيك اصيل فقط روش ماست كه يقين را از درون قضيه و قضيه را از درون موضوع آن بيرون مىكشيم ) ؛ و نيز روش سقراطى ، ديالكتيك است زيرا از دورن محتواى ذهنى هر كس ، مطلوب خود را استخراج مىكند و به همين جهت سقراط خود را قابله مىناميد و معتقد بود كه نبايد علوم را آموخت بلكه بايد چيزى را كه انسان قبلًا\r\n\r\n\r\n","description":"","footnote":"\r\n( 1 ) - / المنطق المقارن ، ص 162 و 164\r\n( 2 ) - / همان\r\n","page_name":" 262 ","page_number":262},
  {"content":"\r\n\r\nمىدانسته به ياد او آورد ؛ رساله‌ى « منون » را ببينيد كه مناظره سقراط با شاگردش منون است و افلاطون نوشته است ؛ سقراط با برده‌اى صحبت مىكند و به او مىفهماند كه تو همه‌ى حقايق هندسى را مىدانى و فقط بايد به ياد بياورى . ابتدا يك مسئله هندسى را پيش مىكشد : اگر مربعى باشد كه ضلع‌هايش به اندازه‌ى يك الف باشد يك مربع ديگر كه مساحتش دو برابر مربع اول است طول اضلاعش چقدر است ؟ و جوان برده پاسخ مىدهد : به اندازه‌ى دو الف . سقراط به او مىفهماند كه اشتباه مىكنى و سرانجام با سؤالات پياپى و ممتد از دهانش بيرون مىكشد كه طول ضلع مربع دو برابر با قطر مربع اولى است . اين روش سقراط بود ، جواب صريح نمىگفت ، بلكه كارى مىكرد كه خود طرف جواب بگويد ، همين‌طور مناظره سقراط با سفالوس ( در كتاب جمهوريت افلاطون آمده است ) .\r\nدرباره‌ى عدالت ، كه عدالت را چگونه تعريف كنيم ، وقتى سفالوس مىگويد : عدالت بيان حقايق و اداء ديون است ، سقراط مىگويد : خوب ، اگر كسى شمشيرى را نزد تو به امانت بگذارد و سپس ديوانه شود و آنگاه بيايد و شمشيرش را مطالبه كند چه مىكنى ؟ آيا اداى دين مىكنى ؟ ! ، سفالوس تعريفش را تغيير مىدهد و سقراط باز هم ايرادى مىكند و همين‌طور ادامه دارد تا به تعريف تكاملى از عدالت برسند .\r\nاين روش ديالكتيكى است ، تحول شخص و فكرش را مىآفريند ، و از درون فكرش و با استفاده از مطالب دانسته‌اش ، تا همچون پله‌هاى يك نبردبان به بالا برسد ، ولى روش تجربىِ فقط و سفارش به همين تجربى بودنِ افكار چگونه روش ديالكتيكى حساب مىشود ؟\r\nخوب ، حالا به نام‌گذارى و وجه اين ناميدن ، كارى نداريم ، به هر حال اين است منطق گورويچ ، و آن است منطق سقراط و افلاطون و اين‌ها منطق خود را ديالكتيك ناميده‌اند ، ما هم به محتوا مىانديشيم .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nديالكتيك هگل\r\nهگل « 1 » فيلسوف آلمانى ، همواره در مسير دانش بود ؛ به‌خصوص پس از پايان جنگ‌هاى آزادى بخش آلمان ( 1816 ) كه پس از آن همه تلاش‌ها ، بالاخره دولتى روى كار آمد كه به تعبير هگل « همه‌ى علاقه‌هاى ديگر را در علاقه به خودش فرو بلعيده بود » . هگل در آن هنگام دانشجويان خود را به كناره‌گيرى از شغل سياست تشويق مىكرد و از چنين دولتى . . . و سفارش مىكرد كه جرأت و جسارت حقيقى را نگهدارند .\r\nهگل يك فيلسوف متافيزيسين بود ؛ خدا و مجردات را باور داشت ، همه‌ى فلسفه هگل به آن اندازه كه از ترجمه‌ها استفاده كرده‌ايم بر پايه دو طرز فكر بنا شده است : 1 - اعتقاد به حاكميت روح آزادى خواهى بر همه‌ى جهان . 2 - اعتقاد به انحصار رشد فكرى انسان در عبور از كانال تضاد .\r\nهگل خودش عملًا در مسير آزادى خواهى بود و حتى ساليان دراز به راه افراط مىرفت و با مطلق قيود مذهبى نيز مخالفت مىنمود ! و با نظريه كانت آلمانى كه معتقد بود امر و نهى اخلاقى بر پايه‌ى يك عامل درونى قرار دارد مخالفت مىنمود ! و انسان را از درون ، آزاد مطلق قلمداد مىكرد ولى عاقبت از اين افراط بازگشت و انسان را گرفتار يك عامل درونى به نام عشق مىدانست و همان را رابط خلق و خالق مىشمرد ، و البته اين عشق را مخالف آزادى نمىشمرد ، كه عشق و خواست خود خلق است ؛ و اين\r\n\r\n\r\n","description":"","footnote":"\r\n( 1 ) - / ويلهم هگل ( 1831 - 1770 ) آلمانى ، از سال مرگ هگل تا كنون كم‌تر انديشمندى را مىتوان‌يافت كه از طرف گروه‌ها و مكتب‌هاى مختلف اين اندازه احترام شده باشد ، مادّيون مكتب ديالكتيكش را ستايش كردند و الهيون توجه فلسفى او را به ايده مطلق و حالت عرفان منشيش را ، البته در مكتب نه در عمل ؛ او ناپلئون را سخت مىستود و با اين كه قدرت‌طلبى ناپلئون و قدرت دادن به ارتش ، اثر نامطلوبش دامن هگل را هم گرفته دچار مشكلاتى شد اما هم‌چنان به ناپلئون علاقمند بود و او را روح جهانى و بزرگ‌ترين مرد تاريخ مىناميد\r\n","page_name":" 264 ","page_number":264},
  {"content":"\r\n\r\nعشق را قلباً و عيناً تحقق مىدهد ، و معتقد بود كه عشق نه تنها حالتى در دل است بلكه واقعاً هم عاشق و معشوق در هم مىروند ، همه‌ى جهان هم چيزى جز جلوه‌ى ايده‌ى مطلق ( وجود صرف / خداوند ) نمىباشد :\r\n اين همه عكس مى و نقش مخالف كه نمود * يك فروغ رخ ساقى است كه در جام افتاد \r\nجهان ذهن و فكر خداست ( در آثار مذهبى شيعه نيز آمده است جهان كه فعل خداست علم اوست ، علم خدا همان فعل اوست ) ، و اين جهان كه از اصل خويش جدا شده است دائماً به فكر بازگشت به اصل خويش و به دست آوردن وصل است :\r\n هر كسى كو باز ماند از اصل خويش * بازجويد روزگار وصل خويش \r\nايده‌ى مطلق كه آزاد بود در بند محدوديت افتاده و مىخواهد خلاص شود ، آزادى ذاتى او با اين محدوديت ، تضاد دارد و او مىكوشد كه از اين محدوديت خلاص شود .\r\nرشد فكرى هم از طريق تضاد است آن هم تضاد ديالكتيكى ! در هر مسأله‌اى راه تحقيق اين است : ابتدا يك فكرى داريم سپس به كسى برخورد مىكنيم كه فكرى مخالف دارد و يا خود ما به فكر ديگرى دست مىيابيم ، سپس مخالفت و تقابلى ميان دو فكر دست مىدهد كه بايد كوشيد تقابل و تضاد مزبور را به طورى حل كنيم ؛ اين كوشش ما را به راه سومى كه جامع محسّنات هر دوى آن‌ها و فاقد عيوب آن‌هاست ، مىرساند و اين همان روش تضاد ديالكتيكى است كه با عبور از مثبت و منفى به يك راه سوم اصيلى مىرسيم .\r\nروش سقراط هم همين بود ! تفاوت هگل با سقراط در اين است كه سقراط اين روش را فقط در فكر به كار مىبرد . ولى هگل ديالكتيك را\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nروشى براى تفكر و براى همه‌ى جهان مىداند . « 1 » در فكر و در متن جهان نيز روش ديالكتيك حاكم است ، هگل يك فيلسوف لوجيست است ، يعنى فلسفه‌اش منطق است ، يعنى همه‌ى جهان را يك روش منطق مىداند يعنى همان چيزى كه سقراط در فكر مىدانست او در همه‌ى جهان مىداند ، و به احتمال قوى همين توسعه و گسترش را نيز با دخالت يك رشته ذوقيات نفسانى و اديبانه‌ى خود ، از روش سقراط آموخته است ، جهان كه همان فكر خداوند است ، قدمى به پيش مىگذارد و به ناگاه چيز مخالفى ( كه آن هم از جهان است و تجلّى خداوند است ) در برابرش مىايستد ، با برخورد اين دو قدم ، جهان به حالت سومى مىرسد كه دو مرحله‌ى قبلى را در خويش هضم مىكند . تاريخ و جامعه و طبيعت كلًا همين حالت را دارند . اولين قدم حركت را تز و قدم مخالف را آنتى تز و قدم سوم را كه نتيجه‌ى آن دو قدم است ، سنتز مىگويند . تز را در ترجمه‌هاى فارسى فلسفه‌هاى ديالكتيكى « نهاد » يا نهاده يا وضع ، اصطلاح كرده‌اند و آنتى تز را « برابر نهاد » يا وضع مقابل ، و سنتز را « هم‌نهاد » يا وضع مجامع . برخى هم « پوزه » و آپوزه و كم پوزه گفته‌اند ، و به هر حال فكر ، و نيز حركت همه‌ى جهان از همين طريق است . تضاد آب و آتش در سنتزى به نام آب جوش را در نظر بياوريد و بدن واكسينه شده را كه سنتز بدن و ميكروب است ببينيد و همه‌ى مثال‌هايى را كه پس از او زده‌اند . . .\r\n\r\n\r\n","description":"","footnote":"\r\n( 1 ) - / همان‌طور كه مىدانيم مفهوم ديالكتيك قبل از هگل نيز در تفكرات مختلف فلسفى يافت‌مىشد ، در روش هركليتوس و سقراط و افلاطون و حتى در روش ارسطويى ، تحول فكرى صغرى و كبرى به نتيجه‌اى مىرسد كه از درون صغرى و كبرى مىرويد . . . نزديك زمان هگل ، كانت آلمانى نيز مفهوم ديالكتيك را به كار مىبرد و در قالب ايده آليسم آلمان و فلسفه‌ى كلاسيك آن ، نيز نزد كسانى چون « فيشته » و « شلينگ » ، ديالكتيك به نحوى معين يافت مىشود ؛ ( از برو تا هگل ، ص 267 ) ليكن هگل نخستين كسى است كه ديالكتيك را غنى ساخت و در صحنه‌ى فكر و جهان هر دو ، كشف كرد و خصلت ديالكتيكى را در شكل درون ذهنى و برون ذهنى جهان هستى همه جا يافت\r\n","page_name":" 266 ","page_number":266},
  {"content":"\r\n\r\nهگل در متن جهان فقط توجّهش به تضاد ايده مطلق با محدوديت است ، كه چون ايده‌ى مطلق اين جهانى شد محدود شد و سپس براى رهايى از محدوديت مىكوشد و تضاد آزاديخواهىاش با محدوديت اين جهانى دائماً او را به درجه‌ى آزادى بيش‌ترى مىرساند كه همان سنتزش مىباشد . او فقط همين مثال خاص را آورده است ، يك مثال عام هم دارد در مورد اصل هستى كه بعداً ذكر مىكنم .\r\nهگل براى اثبات حقانيت راه و مكتبش مىگويد : « معمولًا امور جزئى و حتى همه‌ى كائنات را مىخواهند با اصل عليت توضيح بدهند ، يعنى چيزى براى ما مكشوف است كه علت آن را بدانيم و گرنه آن را بىتوضيح و مبهم مىشماريم ، ليكن اين اصل نمىتواند جهان را توضيح بدهد زيرا زنجيره‌ى علل بايد به يك جا كه علت نخستين است برسد و گرنه به بىنهايت رفتن و تسلسل پيش مىآيد كه نامعقول است ، و علت نخستين هم علتى ندارد كه بتواند توضيحش دهد . پس اصل عليت نمىتواند جهان را توضيح بدهد ! مىتوان گفت كه عليت نمىتواند حتى امور جزئى را نيز تبيين نمايد ، زيرا ما فقط مىدانيم كه گرما علت انبساط و سرما علت انجماد آب است ولى رابطه اين جريان براى ما مكشوف نيست ، نمىدانيم چرا سرما موجب انجماد آب مىگردد ، و بنابراين ، اين‌كه سرما علت انجماد آب است امرى نامفهوم مىباشد و مرموز ؛ و بدين جهت است كه مىگوييم بايد در توضيح كائنات اين شيوه‌ى تفكر را رها كنيم و در پى اصل ديگرى جز اصل عليّت برآييم . و به نظر ما راه صحيح ، اثبات منطقى ، بودن كائنات است ؛ كشف جهت معقول كائنات نه علت آن ، جهان نتيجه‌ى آن\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nاصل نخستين است نه معلول آن « 1 » ، ما نمىفهميم چرا انجماد آب بايد به دنبال سرما بيايد ولى مىتوانيم بفهميم چرا نتيجه به دنبال دليل مىآيد » .\r\nدر هر گونه استدلال نتيجه حتماً به دنبال صغرى و كبرى مىآيد و ما جهت آن را مىدانيم . پس اگر بتوانيم با ديد منطقى ، جهان را از اصل نخستين بيرون بكشيم توانسته‌ايم جهان را توضيح بدهيم . جهان نتيجه‌ى دليل نخستين است و آن ديگر دليل نمىخواهد ، خودش دليل است دلالتش در خودش نهفته است ؛ آفتاب آمد دليل آفتاب .\r\nهگل مىگويد : « حالا ببينيم جهان كه نتيجه‌ى اصل نخستين است از چه مقولاتى تركيب شده است ؛ و اولين مقوله‌اى كه بايد زيربناى ساير مقولات باشد كدام است ؟ با مختصر دقتى مىفهميم كه بايد مقوله‌اى را اصل قرار دهيم كه مجردتر و عام‌تر باشد تا جايگاهش برتر باشد و آن فقط مقوله هستى است ؛ سپس با قيودى كه بر هستى پيدا مىشود به انواع و مقولات ديگرى مىرسيم ، ولى همه جا روش ما همان روش منطقى استنتاج است نه عليت ، و استنتاج وقتى است كه نتيجه در دل مقدمات باشد ، پس بايد همه جا فصول بعدى در ضمن جنس‌هاى قبلى باشند ، يعنى كاملًا بر خلاف نظريه‌ى معروف منطقيين كه جنس حاوى فصل نيست ، روش ما كه بر اساس ديالكتيك است اين مطلب را روشن مىكند كه فصل در درون جنس است ، هر تصورى ممكن است ضد خود را در درون خويش جاى دهد و اين ضد را از آن تصور مىتوان بيرون آورد ، مثلًا\r\n\r\n\r\n","description":"","footnote":"\r\n( 1 ) - / نظير حرف عرفا كه : جهان تجلى خداوند است نه معلول ، علت و معلول از هم جدا هستند ولىخدا و جهان جدا نيستند « داخل فى الاشياء لا بالممازجه وخارج عن الاشياء لابالمزايلة » نهج‌البلاغه ؛ تجلّيت بهاللجبل ، و جمله‌هاى ديگر چون « بطلعتك فى ساعير وظهورك فى جبل فاران و . . . در متون مذهبى ما بسيار است . كه همه‌ى اين‌ها جهان را به عنوان جلوه خدا مىبيند نه معلول\r\n","page_name":" 268 ","page_number":268},
  {"content":"\r\n\r\nهمه‌ى جهان را كه سه پايه ديالكتيكى : « هستى و نيستى و گرديدن » دارد ، ببيند . نيستى كه ضد هستى است در درون هستى جاى دارد ، هستى محض ( و نه نوع خاصى از آن مانند اين كاغذ و آن فرش ) كاملًا مجرد و بسيط و جدا از همه‌ى تعينات است و بنابراين مطلقاً نامعيّن و بىشكل و تهى از خلأ و لا شىء و نيستى است ، پس نيستى در هستى نهفته است و اين دو از درون يك‌ديگر عبور مىكنند كه همان گرديدن است . . . » « 1 »\r\nمىدانيد كه ماركسيست‌ها با ديالكتيك هگلى ( با خصوصيت نوع هگلى ) شديداً مخالفند و مىگويند - همان‌طور كه ماركس گفته است ديالكتيك هگل مخروطى است كه به جاى قاعده بر رأس خود نشسته است ، بايد وارونه شده بر قاعده‌ى خويش قرار گيرد . يعنى مسأله‌ى ايده و آزاديخواهى او بايد جاى خود را به مادّه بدهد و از آسمان به زمين بيايد .\r\n\r\nبررسى ديالكتيك هگل\r\nاين كه هگل اصل عليت را براى توضيح جهان نارسا دانسته است ، جز از ضعف علمى او برنمىخيزد . اشكال هگل اين است كه عليت فقط به ما مىفهماند كه سرما موجب انجماد آب است ولى نحوه‌ى اين رابطه را مشخص نمىكند كه چرا چنين است . واقعيت اين است كه اشكال بىاساسى است ، زيرا عليت مىتواند اين قسمت را نيز مشخص كند و به وسيله آزمايش‌هاى مكرر نوع رابطه را كشف كند چنان كه در همين مثال ، علم كشف كرده است كه جهت آن نوع تركيب ملكول آب مىباشد كه در درجه‌ى خاصى از برودت انبساط خود را از دست مىدهد و هر وقت بتوان درجه‌ى منطقه‌اى را هر چند به طور مصنوعى ايجاد كرد مىتوان يخ توليد كرد ؛ انواع يخچال‌هاى برقى هم بر همين اساس به وجود آمده است .\r\nجانشين كردن اصل استنتاج منطقى به جاى عليّت اشكالش بيش‌تر\r\n\r\n\r\n","description":"","footnote":"\r\n( 1 ) - / اقتباس از : فلسفه‌ى هگل ، ترجمه‌ى حميد عنايت\r\n","page_name":" 269 ","page_number":269},
  {"content":"\r\n\r\nاست ، اگر نتيجه بودن جهان براى مبدأ نخستين را ندانيم با اين اصل هيچ چيز را نمىتوان اثبات نمود و اگر بدانيم بايد پرسيد از چه راه مىدانيم ؟ آن راه اصالت دارد .\r\nمسئله‌ى تضاد هستى و نيستى و عبور از يك‌ديگر - صرف نظر از اشكال عامى كه در اين مسئله داريم و در نوع ديالكتيك ماركسيستى توضيح مىدهيم ؛ انشاءاللَّه تعالى - به وضوح باطل است ، نيستى عدم است و چيزى نيست كه با چيز ديگرى مخالفت و ضديت كند ، و مطلق بودن هستى ، عدم و نفى تعيّن نيست بلكه اطلاق و گسترش وجودى است ، و آن طور كه هگل معناى وجود و عدم را در نظر گرفته است مربوط به مفهوم وجود و عدم است نه حقيقت هستى ، و مفهوم هم كه هيچ گونه واقعيت عينى ندارد تا تضاد و عبور در آن مطرح باشد ، بنابراين تضاد مزبور و استنتاج از آن معنايى جز وهم و اعتبار و در نتيجه انباشتن مفاهيم نمىباشد .\r\nمسائل ديگرى كه در ديالكتيك هگل يافت مىشود عبور از كمّ به كيف ؛ در هر پديده حاوى اضداد است ؛ هر حركت معلول تضاد است ، و بعدها در كلمات انگلس و ماركس و فويرباخ و لنين و استالين و مائو و ارنست بلوخ آلمانى ، و گئورگ لوكاچ مجارستانى ، و حتى ماركوزه آلمانى - گرچه نوعى ماركسيست التقاطى است - اين‌ها به وضوح بيش‌ترى مطرح شده است كه در فصل بعد كه سخن از ماركس است خواهيم شد .\r\n\r\nديالكتيك ماركس\r\nماركس شاگرد هگل بود ، در زمانى كه در دانشگاه برلين تحصيل مىكرد ( 1841 - 1737 ) ، در درون مكتب هگل قبلًا دو جبهه‌ى راست و چپ\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nتشكيل شده بود ، يكى از نمايندگان برجسته چپ كه نظام فلسفى هگل را به نحوى ماديگرايانه تفسير مىكرد و تاريخ جهان را نه گسترشى روحانى بلكه مادّى مىدانست ، لودويگ فويرباخ ( 1872 - 1804 ) بود ؛ ماركس به فويرباخ بسيار نزديك شده و در عين حال زير نفوذ جنبه‌ى ماترياليستى دانش‌هاى طبيعى كه در حال انتشار بود قرار گرفت ، ضمناً خودش بيش از هر چيز يك اقتصاددان ، جامعه شناس و فيلسوف اجتماعى بود ، وى يك ماترياليسم تاريخى را پايه نهاد در حالى كه بنيانگذار كلى نظام ماترياليسم تاريخى در زير بناى فلسفىاش ( ماترياليسم ديالكتيك ) انگلس مىباشد .\r\nماترياليسم ديالكتيك در اثر پيوند ديالكتيك هگلى و ماترياليسم قرن 19 به وجود آمد . « 1 »\r\nسارتر معتقد بود بيش از سه فلسفه اساساً وجود ندارد : 1 - فلسفه‌ى دكارت فرانسوى و جان لاك انگليسى . 2 - فلسفه‌ى كانت و هگل .\r\n3 - فلسفه‌ى ماركس . هر فلسفه‌اى تعبيرى از لحظه‌هاى تاريخى خاصى هستند كه تا آن لحظه‌ها باقى هستند آن فلسفه نيز اعتبار دارد . . . من ماركسيسم را يك فلسفه‌ى باقى و تجاوزناپذير دوران خودمان تلقى مىكنم ، تنها فلسفه ممكن زمان ما « 2 » ! ! و نيز سارتر در مصاحبه‌اش با مجله آلمانى اشپيگل ( شماره 7 ) گفت : من يك ماركسى هستم نه يك ماركسيست . . . من همه‌ى تحليل‌هاى ماركسيستى را آن گونه كه در نوشته‌هاى بنيادى ماركس و ديگران است مىپذيرم مگر آن‌ها كه به سرنوشت جبرى انسان‌ها مربوط مىشود . . . هنگامى كه ماركسيسم ،\r\n\r\n\r\n","description":"","footnote":"\r\n( 1 ) - / فلسفه معاصر اروپايى ؛ به قلم بوخنسكى ايتاليايى ، ص 77\r\n( 2 ) - / ژان پل سارتر در كتاب « مسئله روش » به نقل از بوخنسكى در فلسفه‌ى معاصر اروپايى ، ص 378\r\n","page_name":" 271 ","page_number":271},
  {"content":"\r\n\r\nديالكتيكى است من كاملًا با آن موافقم ، اما يك جبرگرايى ( رترميفيسم ) ماركسيستى نيز وجود دارد كه فعاليت‌ها و اعمال جامعه را جبرگرايانه توصيف مىكند كه نمىتوانم موافق باشم زيرا همچنان به آزادى وفادارم . « 1 »\r\nسارتر در احترام اصل آزادى ، هگليست است و در مادّيت و ديالكتيك ماركسيست مىباشد .\r\nگرايش‌هاى فلسفى در چند دهه‌ى اخير عملًا در سه مسير پيش رفته‌اند : 1 - مسير دقيق تعميم و كليّت همراه با تحليلى روان‌شناسانه از ذهن در مسائل شناخت ، اين مسير بيش‌تر به وسيله فلاسفه معروف اسلامى اخير بوده است . 2 - مسير فلسفه‌هاى غربى كه با تغيير شرايط زندگى اروپايى تغييراتى نه چندان بنيادى يافته‌اند . 3 - مسير فلسفه‌ى هگل با وارونه كردنش در مسير ماترياليسم ، و اين فلسفه از پر تحرك‌ترين و پرصداترين فلسفه‌هاى معاصر بوده است . مسلماً انقلاب 1917 روسيه و به دست گرفتن قدرت در بسيارى كشورهاى ديگر چون يوگسلاوى و مجارستان و بلغارستان و آلبانى و چين كمونيست و . . . تأثير بسيار شگرفى بر اهميت اين مكتب داشته است ، و ضمناً همين معنى بزرگ‌ترين دليل احساسى بودن قضاوتگران حاشيه‌نشين اين مكتب بوده است كه چون چنين قدرتى كسب كرده است پس صحيح است ( آيا اين همان تفكر يزيدى كه اگر من بر باطل بودم خدا به من اين قدرت را نمىداد نيست ؟ ! ) ، تا آن‌جا كه بسيارى از پيروان مكتب اصالت عمل ( پرگماتيسم ) نيز براى مركزيت دادن به خويش از اهميت اين مكتب استفاده كرده ، بر همين اساس دور هم جمع شده مجله ديالكتيكا را در سال 1947 تأسيس\r\n\r\n\r\n","description":"","footnote":"\r\n( 1 ) - / فلسفه‌ى معاصر اروپايى ، ص 378\r\n","page_name":" 272 ","page_number":272},
  {"content":"\r\n\r\nكردند « 1 » ، آن‌ها از اين جهت اين مكتب را اصل قرار دادند كه در ماركسيسم ، پرگماتيسم را ديدند ، ماركس و انگلس نه تنها نظريه‌پرداز بلكه در پهنه‌ى عمل و فعاليت سياسى و اجتماعى نيز نقش رهبرى داشتند و همين موجب رشد مكتبشان شد .\r\nمهم‌ترين بنيادهاى تفكر ماركسيستى دو چيز است : 1 - ماترياليسم ديالكتيك . 2 - ماترياليسم تاريخى ، و به همين جهت متفكرين بسيارى در اين مكتب زير همين دو عنوان كتاب‌ها نگاشته‌اند در هر دو زمينه گرايش‌هاى نوينى نيز به وجود آمده است كه معمولًا « نئوماركسيسم » خوانده مىشود . « اين نام‌گذارى ممكن است گمراه‌كننده باشد زيرا در زمان ما برخى گرايش‌ها نيز كه هدف اصليشان نفى ماركسيسم و ابطال آن است نئوماركسيسم ناميده مىشود » . « 2 »\r\nبرنشتاين ( 1932 - 1850 ) و كائوتسكى ( 1938 - 1854 ) بزرگ‌ترين و نخستين تجديدنظر كنندگان تفكرات ماركسيستى هستند ؛ برنشتاين بر اساس انديشه‌هاى نوكانتى كوشيد كه اصالت ماترياليسم و هرگونه خصلت مادى را از فكر و آگاهى انسانى جدا كند و نظريات كانت و فلسفه نقادى او را در شكل نوين آن جانشين اصول نظريات ماركس سازد ، و بدين جهت برنشتاين متهم به ذهن‌گرايى شد ، وى ماركس را به تقديرگرايى ( فاتاليستى ) متهم كرد و همچنين معتقد بود همه پديده‌هاى روبنايى جامعه‌ى انسانى چون علوم و هنرها و بسيارى پيوندهاى ديگر در زمان ما كم‌تر به عوامل\r\n\r\n\r\n","description":"","footnote":"\r\n( 1 ) - / فلسفه‌ى معاصر اروپايى ، ص 128\r\n( 2 ) - / همان ، ص 334\r\n","page_name":" 273 ","page_number":273},
  {"content":"\r\n\r\nاقتصادى بسته‌اند .\r\nكائوتسكى هرچند ابتدا با روش تجديد نظرطلبى برنشتاين مخالفت مىكرد ليكن تدريجاً در سال‌هاى ( 14 - 1910 ) به سوى رفرميسم و اصلاح‌طلبى پيش رفت و حتى كوشيد در صحنه عمل از تضاد شديد بورژوازى و پرولتاريا بكاهد .\r\nليكن در اين ميان انقلاب 1917 روسيه به رهبرى لنين شرايط ديگرى به وجود آورد ؛ لنين بر ميراث علمى و عملى ماركسيسم چيز تازه‌اى افزود و آن استفاده‌هايى بود كه از دانش‌هاى طبيعى و اجتماعى و تاريخى نوين به دست آورده بود پس از مرگ لنين و روى كار آمدن غاصبانه استالين ، ماركسيسم در شكل ايدئولوژيش حالت پس‌رفت داشت و هيچ‌گونه پيشرفت چشم‌گيرى نداشت . گئورگ لوكاچ ( 1971 - 1885 ) مجارستانى و ارنست بلوخ آلمانى ( 1885 ) جزو بزرگ‌ترين انديشمندان نئوماركسيسم هستند .\r\n\r\nاصول ديالكتيك ماركسيسم\r\nبه هر حال تفكر ماركسيسم ديالكتيك عمدتاً در قسمت شناخت بر اساس 4 اصل قرار دارد :\r\n1 - ارتباط عمومى جهان . 2 - عموميت حركت تكاملى . 3 - حركت در عالم تدريجى و سپس دفعى و جهشى است . 4 - عامل حركت تناقضات و تضادهاى داخلى اشياء هستند . و اين 4 اصل به طور اصولى يك مطلب را مىرسانند و آن حركت عمومى كل جهان است ؛ ولى حركت تقسيم به دفعى و تدريجى شده و عامل حركت هم بيان شد كه درگيرىهاى داخلى هر شىء است .\r\nسردمداران اين مكتب ضمن تحكيم مواضع خود شديدترين حملات را نيز به منطق و فلسفه‌ى كلاسيك مرسوم نموده‌اند ، كه چرا تضاد و تناقض را باطل مىدانند ، مگر جهان همه‌اش تضاد و تناقض نيست ؟ و چرا در\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nمنطق تصورات را از تصديقات جدا مىكنند و اشياء را در حال جدايى از يك‌ديگر ديده در بحث معرّف خصوصيات معرّف هر شىء را بيان مىكنند كه بايد مساوى با شىء باشد نه اعم و نه اخص ، مگر همه جهان در ارتباط با هم نبوده و يك واحد را تشكيل نمىدهند ؟\r\nدر زمان ما عده زيادى هم پيدا شده‌اند كه هرچند مبانى ماترياليستى فلسفه ماركس و مبانى اقتصادى او را نيز قبول ندارند ، مبانى ديالكتيك و به‌خصوص حركت بر اساس تضاد و تناقض را مىپذيرند و تأييداتى هم از متون مذهبى اسلامى و به‌خصوص قرآن و نهج‌البلاغه براى آن مىآورند و بدين جهت هم ضرورت دارد كه مبانى ديالك‌تيك و از جمله اين بحث ( اصل ارتباط ) از مباحث شناخت به‌خوبى روشن شود .\r\n\r\n1 - اصل ارتباط\r\nدرباره‌ى اصل اول كه به تعبيرهاى مختلفى چون روابط عمومى اشياء ، و تأثير و تأثّر متقابل اشياء ، و . . . بيان مىشود ، اين طور مىگويند : طبيعت ، تعدادى اشياء روى هم انباشته شده و بىارتباط و حوادثى جدا از يك‌ديگر نمىباشد ؛ طبيعت مجموعه‌اى به هم پيوسته از اشياء و پديده‌ها مىباشد ، اشياء و حوادث همه با هم مرتبطند و مانند اعضاى يك بدن به هم وابسته مىباشند . و به همين جهت در روش شناخت هم بايد مرتبط و پيوسته در نظر گرفته شوند و اگر جداگانه مورد توجه قرار گيرند قابل درك نمىباشند ، شيوه‌ى ديالكتيكى از ما مىخواهد كه هميشه اشياء را نه به صورت ايزوله بلكه در ارتباط متقابل با اشياء ديگر در مناسبت با شرايط و اوضاع و احوال بالفعل هر دو مورد ملاحظه كنيم . . . . « 1 »\r\n\r\n\r\n","description":"","footnote":"\r\n( 1 ) - / ماترياليسم ديالكتيك و ماترياليسم تاريخى ، به قلم استالين ، آنتى دورينگ ، به قلم انگلس ؛ ماترياليسم ديالكتيك ، به قلم موريس كونفورت\r\n","page_name":" 275 ","page_number":275},
  {"content":"\r\n\r\nدر مورد اين اصل خوب دقت كنيم : ارتباط عمومى اشياء مىگويد يا تأثير و تأثر متقابل ؟ تعبير اول را همه مىگويند ، چيز تازه‌اى نيست و مطلبى را هم براى ما حلّ نمىكند و حتى نمىتوان آن را روش شناخت ناميد .\r\nيكى از دليل‌هايى كه در فلسفه‌ى اسلامى براى توحيد - اثبات وحدت خدا - مىآورند همان وحدت جهان است ، جهان با هم مرتبط و مجموعه‌ى واحدى را تشكيل مىدهد و فعل واحد جز فاعل واحد نمىخواهد .\r\n حق جان جهان است و جهان جمله بدن * اصناف ملائك حواس اين تن\r\nافلاك و عناصر و مواليد اعضاء * توحيد همين است و دگرها همه فن \r\nمگر غير از ديالكتيسينها مخالف اين ارتباط هستند ؟ !\r\nولى اين جا يك سؤال هم هست : شما از كجا فهميديد كه اجزاى جهان با هم ارتباط دارند ؟ شما مىخواهيد روش شناخت بدهيد ، اين‌جا شما فقط شناخت خودتان را منتقل به ما كرده‌ايد ، مهم روش شناخت است يعنى راهى نشان بدهيد كه ما هم اين ارتباط را بفهميم .\r\nو اگر تأثير و تأثر متقابل ( تعبير دوم ) را مىگوييد آن وقت جاى سؤال مهم و اساسى است و آن اين كه آيا اين قانون عموميت دارد و شامل عين و ذهن هر دو مىشود يا فقط در مسائل عينى جهان است ؟ در صورت دوم قوانين ديالكتيك از عموميتى كه ادعا مىكنند و به‌خصوص در تضاد و تناقض تصريح مىكنند كه در منطق و قضايا و ذهن هم جريان دارد بر كنار مىماند و در صورت اول بايد معتقد شود كه ذهن هم در جهان خارج اثر مىگذارد يعنى علم همان‌طور كه به عقيده شما انعكاس جهان خارج است متقابلًا مؤثر هم باشد آيا چنين است ؟ وقتى شما نگاه مىكنيد و در اتاق را باز مىبينيد اين علم شما از خارج است ولى خارج هم از علم شما است ؟\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nشما ذهن را بازتاب خارج مىشماريد و بازتاب با تأثير و تأثر متقابل سازش ندارد ! شما قضاياى دائمى و ضرورى را در منطق چرا قبول نداريد ؟ مگر جز اين است كه چون در جهان عين ، ضرورت و دوام را قبول نداريد و ذهن را هم بازتاب خارج مىدانيد . « 1 » « تكامل شناخت انسان نيز تكاملى پر از تضادها و مبارزات است ، هر حركت ديالكتيكى جهان عينى قادر است دير يا زود در شناخت انسان انعكاس يابد . . . » « 2 » يا بايد اصل بازتاب و انعكاسى بودن علم را انكار كرد و يا عموميت تأثير و تأثر متقابل را .\r\nنويسنده كتاب « تجديد نظر طلبى از ماركس تامائو » مىگويد : « اصل بازتاب از ريشه ، ضد ديالكتيكى است چون مستلزم قبول تقدم عين بر ذهن و بنابراين يك طرفه است ، ديالكتيك خواه به صورت شناخت هگل باشد ، خواه به صورت روش‌شناسى ماركس ، هيچ‌گاه تقدم يك عامل بر عامل‌هاى ديگر را نمىپذيرد و تأثير متقابل تمام عوامل و اذعان آن‌ها را در نظر مىگيرد . . . » .\r\nاصرار ديالكتيسينها بر اين اصل براى اين است كه اولًا جهان را يك مجموعه‌ى واحدى معرفى كنند تا بتوانند همه عوامل حركت را درونى نشان بدهند .\r\nاگر جهان مجموعه واحدى نباشد تأثير طبيعت در انسان و بر عكس ، تضاد جوامع انسانى با هم يك جنگ دورنى نخواهد بود ؛ ( و ما بعداً توضيح مىدهيم كه مفهوم وحدت در اين مسأله بايد روشن شود ؛ كلمه‌ى « يك » ، در مورد يك جان ، و يك كتاب ، و يك اتاق ، و يك شهر ، و يك هنگ سرباز و . . . همه جا به كار مىرود ، كدام را مىگوييد ، حقيقى يا اعتبارى ، بسيط يا مركب . . . ) .\r\n\r\n\r\n","description":"","footnote":"\r\n( 1 ) - / المنطق المقارن ، ص 100\r\n( 2 ) - / مائو در چهارده مقاله‌ى فلسفى درباره‌ى عمل\r\n","page_name":" 277 ","page_number":277},
  {"content":"\r\n\r\nو ثانياً بتواند مطالبى را كه در باب ارزش معلومات گفته‌اند و معقتد به نسبيت معلومات ( و نه ارزش اطلاقى علم ) مىباشند اثبات كنند و بگويند چون همه‌ى اجزاى جهان با هم مرتبطند ، شناخت يك چيز امكان ندارد مگر با شناخت همه‌ى جهان ، و آن هم كه غير ممكن است و بنابراين شناخت هر پديده و حادثه فقط نسبى بوده تا حدودى و از جهتى شناخته مىشود .\r\nو اين همان مطلبى است كه هگل قبل از ماركس گفته و ديگران آن را به نام نظريه‌ى تماميت مطرح و شرح نمودند ؛ ولى آيا راستى چنان است ؟\r\nالآن شما درباره‌ى خود و زندگى خودتان هيچ گونه شناخت صحيحى نداريد و هيچ چيز را نمىتوانيد تعريف كنيد ؟\r\nهمين تعريف‌هايى كه اين آقايان درباره روش شناخت خودشان از ديالكتيك و 4 اصل آن ذكر مىكنند همه‌اش ناقص و نارساست ؟ ! اگر چنين است كه با همين مطلب اساس اين 4 اصل بر باد داده شده است و اصولًا چرا خودشان اقدام به تعريف مىكنند ؟ چرا در نوشته‌هايشان ماده و انرژى و ديالكتيك و . . . را تعريف مىكنند ؟ !\r\nانصاف اين است كه روابط عمومى اشياء منافاتى با شناخت ذات آن‌ها ندارد ؛ خود پديده چيزى است و رابطه‌اش چيز ديگرى ، رابطه از عوارض و آثار آن است ، همين كه مىگوييد ذات پديده چيزى نيست جز رابطه او با چيزهاى ديگر ، به اين معنى است كه ذات آن چيزى است بذاته مستقل و رابطه ، عارض و وصف آن مىباشد .\r\nآن‌چه ما از اين اصل قبول داريم ارتباط عمومى جهان است و نه تأثير و تأثر متقابل به طور كلى و مطلق ( زيرا علاوه بر آن‌چه گفته شد طبيعت هميشه متأثر از ماوراء طبيعت است و مؤثر در آن نيست و در طبيعت هم\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nروابط متقابل اجمالًا ميان موجودات يك زمان است نه در طول تاريخ ، ما متأثر از اجداد خود هستيم نه مؤثر در آن‌ها ) ، و آن هم در جهان عينى و نه در شناخت و ذهن و رابطه ذهن و عين .\r\nبر خلاف نظريه تعميمى ديالكتيسينها كه اصول خود را بر عين و ذهن تعميم مىدهند . انگلس هم كه قوانين ديالكتيك را منتزع از تاريخ و طبيعت و اجتماع مىداند بر انديشه نيز منطبق مىكند ؛ « قوانين ديالكتيك از تاريخ ، طبيعت و اجتماع انسانى منتزع شده و عبارت است از قانون‌هاى كلى دو مرحله از تكامل تاريخى و قانون كلى خود انديشه » . « 1 »\r\n« ديالكتيك عينى در طبيعت حكمفرما است و ديالكتيك به اصطلاح ذهنى يعنى انديشه ديالكتيكى چيزى نيست جز بازتاب حكمروايى حركت بر طبيعت و اين حركت نتيجه‌ى مقابله‌ى اضداد است . . . » « 2 » « . . .\r\nمنطق صورى تنها شامل قانون‌هاى انديشه است در حالى كه ديالكتيك دو چيز است ، از يك سو حركت طبيعت و از سوى ديگر حركت انديشه » . « 3 »\r\nدر اين ميان جزميت و قاطعيت پيروان ماترياليسم ديالكتيك بر امكان شناخت جهان چيزى خلاف عقل است ، وقتى شناخت ، محصول روابط متقابل عين و ذهن باشد چگونه مىتوان گفت ذهن تصرف و دست‌كارىهايى از پيش خود نكرده و عين را همان‌طور كه هست شناخته است ؟ ! چگونه مىگويند كه : « ماترياليست‌ها برآنند كه جهان شناختنى است ، دانش انسان از جهان قابل اعتماد است ، فرد انسان توانايى دارد كه در درون اشياء نفوذ كند و سرشت و ماهيت آن‌ها را بشناسد » . « 4 » و لنين\r\n\r\n\r\n","description":"","footnote":"\r\n( 1 ) - / ديالكتيك طبيعت ، به قلم انگلس\r\n( 2 ) - / همان\r\n( 3 ) - / پلخانف در مسائل اساسى ماركسيسم\r\n( 4 ) - / اصول فلسفه‌ى ماركسيسم ، به قلم آفاناسيف\r\n","page_name":" 279 ","page_number":279},
  {"content":"\r\n\r\nچگونه در كتاب ماترياليسم و امپير يوكربتيسيسم فلاسفه‌ى آگنوسيست را مىكوبد و واقعيت را قاطعانه شناختنى مىداند ، با اصل تأثير و تأثر متقابل كه ذهن و عين بر يك‌ديگر اثر مىگذارد و با اعتقاد به ارتباط عمومى اشياء چگونه مىتوان شناختى قاطع داشت و در عين حال در جاى ديگر معتقد به حقيقت نسبى شد . مگر فلاسفه‌ى آگنوسيست جز اين مىگفته‌اند كه چون عامل شناخت بر ذهن اثر مىگذارد پس شىء فى نفسه قابل درك صحيح نيست ؟ ! و به همين جهت مىگفته‌اند : هرچند جهان خارج وجود دارد ليكن شناختنى نيست ! !\r\n\r\n2 - اصل عموميت حركت\r\nديالكتيسينها مىخواهند بگويند تنها اين روش شناخت است كه جهان را پويا مىداند و هيچ چيز را به طور ايستا ملاحظه نمىكند ؛ و مىگويند : به همين جهت است كه در منطق ما قضاياى ضرورى وجود ندارد زيرا دوام در جهان نيست و همه چيز را در حال اضمحلال و زوال و پويايى و حركت مىبينيم . « 1 »\r\nولى مىدانيم كه اين انحصارگرايى جز خودخواهى و بزرگىطلبى چيزى نيست . فلسفه‌ى اسلامى نه تنها همه اشياء را در حال حركت مىداند بلكه به عقيده‌ى مرحوم صدرالمتألهين حركت در ذات اشياء است و اساساً ذات اشياء همان حركت است ، و به تعبير علامه طباطبايى استاد بزرگوارمان ، حركت‌هاى عارضى از باب حركت در حركت است .\r\n( مگر اين كه بگويند اين‌ها هم ماركسيست هستند چنان‌كه برخى از اين‌ها درباره‌ى مولوى و حافظ و شيخ عطار مىگفتند ! ) .\r\n\r\n\r\n","description":"","footnote":"\r\n( 1 ) - / انگلس در كتاب آنتى دورينگ ، موريس كونفورت در كتاب ماترياليسم ديالكتيك ؛ آفاناسيف در كتاب اصول فلسفه‌ى ماركسيسم ؛ تقى ارانى در ماترياليسم ديالكتيك و . . .\r\n","page_name":" 280 ","page_number":280},
  {"content":"\r\n\r\nالبته ما حركت را در جهان طبيعت مىپذيريم ، جهان مجردات كه ماوراء طبيعت است هرچه هست فعليت است . استعداد و امر بالقوه در آن‌جا نيست كه بخواهد با حركت تكاملى به فعليت برساند ، ولى در جهان طبيعت همواره حركت برقرار است و علت آن هم استعدادها و امور بالقوه بسيار طبيعت هستند كه مىتوانند به فعليت برسند و راه رسيدن به فعليت هم فقط حركت تكاملى است ، و به تعبير ديگر كه بعداً به تفصيل خواهيم گفت - ان شاء اللَّه - علت حركت تكاملى شوقى است كه در مواد اين جهان به صورت‌ها و فعليت‌هاى كمالى مىباشد كه تا برسند به كمال مطلق كه ديگر استعداد و قوه‌اى نماند ؛ « اليه ترجعون » .\r\nبنابراين عموميت حركت در جهان طبيعت چيزى نيست كه اين آقايان گفته باشند ، البته اختلاف‌هايى ميان ما و آن‌ها در حركت هست . از جمله اين كه اين آقايان علت حركت را تضاد و تناقض باطنى اشياء مىدانند نه عامل برونى و نه هيچ چيز ديگر درونى ! و ما علت حركت را استعداد و شوق به كمال .\r\nدوم اين كه اين‌ها خود حركت را مجموعه‌اى از تناقضات مىدانند .\r\n« وقتى در موجودات در حال حركت و تأثير متقابل آن‌ها دقت مىكنيم به زودى درمىيابيم كه در تناقض فرو رفته‌ايم ، حركت عيناً خود تناقض است و حتى ساده‌ترين تغيير مكانى ممكن نيست مگر اين كه يك جسم در يك لحظه هم در مكان مخصوصى باشد و هم نباشد بلكه در مكانى ديگر باشد ، به عبارت ديگر جسم مزبور در يك لحظه بودن و نبودن در مكان واحدى را با هم جمع نمايد ، حركت همان پياپى بودن اين تناقض مستمر است و حل اين تناقض هم همان روش ديالكتيكى يعنى گذرا بودن و ايستا نبودنش مىباشد . . . » . « 1 »\r\n\r\n\r\n","description":"","footnote":"\r\n( 1 ) - / انگلس در « آنتى دورينگ »\r\n","page_name":" 281 ","page_number":281},
  {"content":"\r\n\r\nهگل هم در كتاب علم منطق مىگويد : « همه اشياء در ذات خود تناقض آميزند . . . و حركت خودش يك تناقض است » .\r\nسوم اين كه اين‌ها حركت را نه تنها در جهان خارج بلكه حتى در ذهنيات نيز جارى مىدانند : « ديالكتيك كه در نظر ماركس علم قوانين عام حركت است بدون تفاوت هم در جهان و هم در فكر هر دو ، جريان دارد » . « 1 » « از منطق جامد ( قديم ) اعتقاد به ضرورى و دائمى بودن به نتايج غلط مىرساند زيرا هر مفهومى جزئى از طبيعت و تحت تأثير تمام اجزاى ديگر طبيعت دائماً در تغيير و تبديل مىباشد . پس مفاهيم دائماً در حال تكاپو و تغيير مىباشند و هيچ مفهوم جامدى وجود ندارد » . « 2 »\r\n« هگل تغييرات تصورى را مبدأ تغييرات اشياء مىدانست حال آن كه بر عكس ، اشياء سبب پيدايش تصورات ما هستند و اگر افكار تغيير مىكنند بر اثر تغييراتى است كه به موجودات دست مىدهد » « 3 » « تكامل شناخت انسان نيز تكاملى پر از تضاد و مبارزات است ، هر حركت ديالكتيكى جهان عينى قادر است دير يا زود در شناخت انسان انعكاس يابد ، پروسه پيدايش ، تكامل و زوال در پراتيك اجتماعى ، پروسه‌اى است بىنهايت ، پروسه پيدايش و تكامل و زوال در شناخت انسانى نيز پروسه‌اى لايتناهى است » . « 4 »\r\nو آرى در اين سه جهت با ما اختلاف دارند نه اصل حركت .\r\n\r\n\r\n","description":"","footnote":"\r\n( 1 ) - / ماركس و انگلس و ماركسيستى ، ص 24\r\n( 2 ) - / دكتر ارانى در ماترياليسم ديالكتيك ، ص 56\r\n( 3 ) - / ژرژپوليستر در كتاب اصول مقدماتى فلسفه\r\n( 4 ) - / مائو در كتاب چهار مقاله‌ى فلسفى\r\n","page_name":" 282 ","page_number":282},
  {"content":"\r\n\r\nدر مورد قسمت اول ( تضاد عامل حركت است ) بعداً كه به خواست خداوند درباره‌ى تضاد بحث مىكنيم صحبت خواهيم كرد .\r\nمطلب دومشان ( حركت تناقض است ) هم جز از كم اطلاعى برنمىخيزد ؛ كجاى حركت تناقض است ؟ ! مجموع يك حركت از اين طرف اتاق به آن طرف را اگر در يك لحظه حساب كنيد مسلم است كه در يك لحظه اين حركت مجموعى با تمام اجزايش وجود خارجى ندارد و فقط اعتبار ذهنى است يعنى چون در حال حركت مىباشيم مىگوييم حركت آنچنانى الان هست و گرنه در هر لحظه‌اى در يكى از حدود اجزاى آن است نه در همه‌ى حدود ، و اگر حدود حركت را جداگانه حساب كنيد جسم متحرك ، در هر لحظه‌اى در يك جا هست و در جاى قبلى و بعدى نيست ، خلاصه اين كه هرگز اين طور نيست كه جسم متحرك در يك لحظه هم در يك مكان باشد و هم نباشد . عجيب اين است كه پلخانف كه در مقايسه با برخى از اين آقايان بايد دانشمند حساب شود چون حركت را يك تناقض ديده است و تناقض را هم نتوانست بپذيرد ( بر خلاف ديالكتيسينهاى مشهور شوروى ) اصل امتناع تناقض را در طبيعت جارى ندانست و فقط در فكر قبول كرد . وى معتقد شد كه ميان ديالكتيك طبيعت و قوانين منطق ناسازگارى وجود دارد ! زيرا حركت ماده بنياد همه‌ى پديده‌هاى طبيعت است ، در حالى كه حركت خود يك تناقض است ؛ پس اصل امتناع تناقض فقط زيربناى تفكّر است نه جهان خارج » . « 1 »\r\nاخيراً بسيارى از ديالكتيسينهاى ماترياليست شوروى از جمله مؤلّفان روسى در كتاب اصول ماركسيسم لنينيسم صريحاً اعلام كردند كه : تناقضى كه از فكر غلط برمىخيزد با تناقضى كه در جهان خارج موجود است يكى نبايد پنداشته شود . گرچه كلمه‌ى تناقض در هر دو جا يكى است ، ولى\r\n\r\n\r\n","description":"","footnote":"\r\n( 1 ) - / مسائل اساسى ماركسيسم ، ترجمه غفارى . پلخانف به علت افكار مستقلّش چون نظريه‌ى « جبر در عين اختيار » و « پذيرش امتناع تناقض در فكر » مدتى ، از طرف حزب شديداً طرد شد\r\n","page_name":" 283 ","page_number":283},
  {"content":"\r\n\r\nمعنايى مختلف دارد . يعنى تناقض در فكر باطل است ولى در جهان خارج وجود دارد .\r\nمطلب سوم هم بسيار بىاساس است . اگر مفاهيم ذهنى هم مانند جهان خارج حركت كند پس خود مفهوم حركت هم حركت خواهد كرد ؛ آنگاه چه خواهد شد ؟ حركت ماده‌ى خارجى را به صورتى برتر درمىآورد و كمال مىبخشد ، ولى حركت ، مفهوم حركت را به چه مفهومى مىخواهد تبديل كند ؟ !\r\nآن وقت حافظه‌ى انسان را چه مىكنيد كه قضاياى بعيد العهد دوران حيات انسان را ضبط مىكند و ادراكات ما در قوه‌ى حافظه به طور ثابت باقى مىماند . قضاياى خاص و كلى با همه‌ى مفاهيمشان در ذهن ، ثابت و بىحركتند .\r\nدكتر ارانى متحيرانه در اين باره مىگويد : « در عمل حافظه بايد توجه كرد كه چگونه يك تأثير يا احساس در روح ثابت مىماند ؟ چطور دوباره توليد مىشود ؟ چگونه روح ، يك قضيه در ازمنه‌ى گذشته را مجسم مىنمايد ؟ امتحانات متعدد نشان مىدهد در حالات غير طبيعى چون هيپنوتيزم و اشخاصى كه حشيش استعمال كرده‌اند ، اشخاصى كه به واسطه‌ى گرسنگى به مرگ مشرف شده‌اند و غيره پس از بر طرف شدن عامل غير طبيعى اين اشخاص ، اظهار مىنمايند قضاياى بعيد العهد دوران حيات خود را به ياد آورده‌اند » . « 1 »\r\nموريس كونفورت با همه‌ى فشار ديالكتيسينها چون نتوانسته حركت مفهوم‌هاى ذهنى را بپذيرد در شناخت و آگاهى كاملًا گيج شده است ، وى مىگويد : « ما با تمايز بين يك پروسه‌ى عينى كه در آن چيزى دچار تغيير\r\n\r\n\r\n","description":"","footnote":"\r\n( 1 ) - / كتابچه‌ى پسيكولوژى ، به قلم دكتر ارانى\r\n","page_name":" 284 ","page_number":284},
  {"content":"\r\n\r\nمىشود و مفاهيم تحت آن‌ها مىگوييم خصوصيت اشياء درگير در پروسه ( پروسه تغيير ) را خلاصه كنيم مواجه هستيم . اين گونه مفاهيم هميشه در تمام جهات با موضوع‌هاى خود منطبق نيستند و نمىتوانند باشند ، دقيقاً به اين علت كه اشياء تغيير مىيابند » . « 1 »\r\nكونفورت با عبارت‌پردازى فوق مىخواهد بگويد : جهان متغير است و مفاهيم ثابت ، چگونه ثابت مىتواند حكايت از متغير كند ؟ پس شناخت و علم چه مىشود ؟ ! راه حلى ندارد ! !\r\nاين‌ها تصور مىكنند مفاهيم ذهنى اگر بخواهد حكايت از خارج كند بايد حتماً همه‌ى خصوصيات شىء خارجى را داشته باشد .\r\nنظير اين مشكل را عده‌اى از فلاسفه‌ى اسلامى در شناخت ذكر كرده‌اند و گفته‌اند : وقتى ما مفهوم انسان را مثلًا در ذهن مىآوريم يك تناقض مىشود زيرا مفهوم مزبور يك علم ، و در نتيجه صفتى عارض بر ذهن مىشود با اين كه مفهوم انسان است و انسان ، يك ماهيت جوهرى و مستقل است ، نه يك عرض ، و ماهيت معلوم با همان ماهيت خودش در ذهن مىآيد و انقلاب نمىشود . يعنى هم خود معلوم با ذات مستقل جوهرى خود آمده است ، و هم نيامده و يك صفت عارضى فقط داريم .\r\nفلاسفه از اين تناقض پاسخ‌هايى داده‌اند . « 2 » از جمله اين جواب كه ابتكار مرحوم صدرالمتألهين است و در بحث وجود ذهنى اسفار گفته است :\r\n« علم مزبور به حمل ذاتى همان ماهيت جوهرى انسان است ولى به حمل شايع يك عرض است « 3 » يعنى لازم نيست علم از هر نظر و با هر گونه ديد ، همان خصوصيات شىء خارجى را داشته باشد .\r\n\r\n\r\n","description":"","footnote":"\r\n( 1 ) - / موريس كونفورت در كتاب ماترياليسم ديالكتيك ، ص 97\r\n( 2 ) - / مرحوم سبزوارى در شرح منظومه به تفصيل پاسخ‌هاى مزبور را نقل كرده است\r\n( 3 ) - / توضيح حمل اولى و حمل شايع را در دفتر دوم فلسفه ببينيد\r\n","page_name":" 285 ","page_number":285},
  {"content":"\r\n\r\nخلاصه اين كه مگر نمىشود مثلًا با مفهوم متغير از تغيير و حركت موجود خارجى حكايت كنيم ولى خود مفهوم متغير ، در ذهن ما همان معناى متغير را بدهد و هيچ عوض نشود ؟ !\r\nاين مطلب را هم بگوييم كه اثبات حركت عمومى اشياء بدون اين كه راه كشف اين حركت نشان داده شود ، يك روش شناخت به شمار نمىآيند ، بلكه در اين فصل فقط شناختى كه خود آقايان از طبيعت دارند به ما گفته‌اند ؛ اين كه روش شناخت حساب نمىشود !\r\nاز طرفى چون اين آقايان مىخواهند همواره از مسائل فلسفيشان بهره‌هاى اجتماعى ببرند بايد اين‌جا نشان بدهند كه چه بهره‌اى از اين اصل مىبرند ؟ اثبات اين كه طبيعت و انسان ( در تاريخ و جامعه‌اش ) حركت تكاملى مىكند چه چيزى را اثبات مىكند ؟ آيا مىتوان گفت به كدام طرف مىرود ؟ يعنى تكامل در چيست ؟ چه پيش‌بينى مىتوان كرد ؟ فقط همين كه طبيعت و انسان حركت تكاملى دارند و فقط همين .\r\nاين را هم اضافه كنم كه آقايان خيلى خوش‌بين هستند و همواره حركت تكاملى را در طبيعت مىبينند . آيا در طبيعت حركت قهقرا يا توقف وجود ندارد ؟\r\nحركت‌هاى دورى مانند تخم مرغ كه مرغ مىشود و دوباره تخم مىآورد ، و درختان كه خاك مىشوند و دوباره از خاك سر بر مىآورند ، آيا صعودى و تكاملى هستند ؟ ! يا درخت‌هايى كه مىپوسند ، تخم‌هايى كه در دستگاه‌هاى جوجه‌كشى يا زير مرغ‌ها فاسد مىشوند ، نطفه‌هايى كه انسان نمىشوند ، اين‌ها و صدها از اين قبيل ، حسابشان چگونه است ؟\r\nآن‌چه كه ما مىدانيم حركت تكاملى در كل جهان به طور مجموعى است نه در همه اجزاء و نه دائماً ، گاهى حركت به صورت قهقرا انجام\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nمىشود و گاهى توقف و ركود دست مىدهد ليكن البته اين حركت‌هاى انحرافى بالاخره دوباره در مسير تكاملى قرار مىگيرد ، ولى اين طور نيست كه هر حركتى كلًا حركت تكاملى باشد .\r\nبه نظر مىرسد آقايان مىخواهند با اين نظرات قطع مراحل اقتصادى خودشان را حركت قطعى و تكاملى جامعه‌ها قلمداد كنند و شما خود مىدانيد كه تكاملى اقتصادى آقايان نه در روسيه تحقق يافت و نه در آلمان و انگلستان ، بلكه كاملًا برعكس نظريه ماركس در اين كشورها شد . « 1 »\r\n\r\n3 - اصل جهش\r\nپيروان ماترياليسم ديالكتيك مىگويند حركت تكاملى طبيعت به طور ساده و تدريج و بدون انقلاب نيست ، همواره حركت ، ابتدا تدريجى و ساده است ولى به نقطه‌اى مىرسد كه ناگاه جهش و انقلابى رُخ مىدهد .\r\nحركت نه دايره‌اى است و نه تكرار يك امر ساده ؛ بلكه حركت تكاملى و پيشرفت ، به طور جهش و سريع پس از يك جريان ساده مىباشد . جريان ساده را حركت كمّى و نقطه جهش را حركت كيفى اصطلاح مىكنند . « 2 »\r\nدرباره‌ى اين اصل بايد آقايان استيضاح شوند كه حركت‌هايى كه با تدريج و بدون جهش به نتيجه مىرسند چگونه توجيه مىشوند ؟ هسته‌اى كه تدريجاً با حركت تكاملى خويش درخت مىشود ، نطفه‌اى كه انسان مىشود ، كودك كه جوان و پير مىشود ، نقطه‌ى جهش و به اصطلاح حركت كيفى اين‌ها كجاست ؟\r\n\r\n\r\n","description":"","footnote":"\r\n( 1 ) - / از جمله به درس‌هاى تاريخ ويل دورانت ، ترجمه‌ى بطحايى ، ص 82 ، رجوع شود\r\n( 2 ) - / ماترياليسم ديالكتيك و ماترياليسم تاريخى ، به قلم استالين ، چهار مقاله‌ى فلسفى مائو ؛ ماترياليسم ديالكتيك دكتر ارانى و . .\r\n","page_name":" 287 ","page_number":287},
  {"content":"\r\n\r\nآيا هسته پس از يك دوره حركت تدريجى ناگهان درخت مىشود ؟ و همين‌طور پيرى و جوانى يك كودك آيا ناگهانى است ؟ يا در تمام مراحل ، تدريجى هستند ؟ و همين‌طور جامداتى كه تدريجاً مايع مىشوند مانند پيه كه تدريجاً آب شده روغن مايع مىگردد و يا شمع كه تدريجاً با سوختن ، آب مىشود ، نقطه‌ى جهش و حركت كيفى اين‌ها كجاست ؟\r\nمعمولًا در مقام پاسخ مىگويند در همه‌ى اين موارد يك نقطه‌ى جهش وجود دارد ، اولين جوانه‌ى حيات حيوانى در نطفه و تخم مرغ و اولين جوانه‌ى حيات نباتى در هسته‌ى درخت و همين‌طور اولين حالت سوختن و تبديل شمع و تصاعد نور از آن و اولين حالت انبساط در مولكول پيه ، اين‌ها همه نقطه‌ى جهش هستند ولى اين توضيح كافى نيست زيرا اين‌ها همه تدريجاً به وجود آمده‌اند ، از نظر افراد سطحى اولين جوانه‌ى حيات يك جهش است ، با نظر دقيق به خوبى روشن مىشود كه همه‌ى اين تغييرها چهره‌هاى ظاهرى يك حركت آرام و تدريجى است . حتى آب كه با حرارت تدريجى به جوش مىآيد ، جوشيدن يك ليتر آب تدريجى است و از مدتى پيش در مولكول‌هاى يك ليتر آب آغاز شده است و تدريجاً همه‌ى مولكول‌ها حالت جوش پيدا كرده‌اند ، و اساساً خود جوشيدن چيزى جز رسيدن به درجه 100 حرارت نيست كه مانند درجه 99 و 101 تدريجى مىباشد .\r\nاين آقايان تفاوت‌هاى سطحى را به حساب يك تفاوت واقعى و فلسفى گذارده‌اند ، اساساً هر گونه حركت ، تدريجى است و گرنه جزء لا يتجزّى ، و در خصوص زمان هم به تعبير فلاسفه : « تتالى آنات » و به تعبير ديگر :\r\n« اجزاء لا يتجزّى از زمان » لازم مىآيد . اگر حركت تدريجى و به اصطلاح كمى نباشد و تقدير و اندازه نداشته باشد و تقسيم به اجزايى نشود\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nلازمه‌اش همان حرف عده‌اى از متكلمين قديم است كه مىگفتند زيربناى عالم ، ذرات ريز غير قابل تجزيه است ، و فلاسفه‌ى محقّق آن را رد كرده و گفته‌اند مگر ممكن است ذره‌اى هرچند كوچك پيدا شود كه ديگر قابل تجزيه نباشد ، به هر حال بالا و پايين و چپ و راست دارد . و به فرض كه حوصله برش و تجزيه‌ى خارجى را نداشته باشيم در قوه‌ى واهمه و ذهن خويش مىتوانيم برايش بالا و پايين تصور نموده براى هر جزء آن حكمى صادر كنيم ، و به تعبير ديگر اگر نتوانيم تقسيم خارجى كنيم تقسيم وهمى مىكنيم ، تازه اگر از تقسيم وهمى هم خسته شويم تقسيم عقلى مىكنيم و به‌طور كلى مىگوييم : هر جزئى كه پيدا كنيم بالاخره بالا و پايين دارد پس باز هم قابل تجزيه است .\r\nضمناً سؤالى هم درباره‌ى اصل اصطلاح كم و كيف داريم ، به چه جهت جهش و انقلاب را حركت كيفى اصطلاح مىكنيم ؟ ! معمولًا كيف را بايد در صفات خاصى كه تقسيم‌پذير نيستند به كار برد همچون رنگ‌ها و شكل‌ها و صور ادراكى ذهن و . . . ؛ آيا درخت شدن هسته ، انسان شدن نطفه ، جوجه شدن تخم ( كه مثال معمولى خودشان است ) ، انفجار كوه آتشفشان و انفجار يك جامعه در حال مبارزه و . . . اين‌ها همه صفات عارضى هستند ؟\r\nآيا اين اصل را درباره‌ى ادراكات نيز جريان مىدهند ؟ در گذشته برخى تعبيرات را ديديم كه اصول ديالكتيك را در عين و ذهن تعميم مىداند .\r\nمائو هم مىگويد : « ادامه‌ى پراتيك اجتماعى منجر به تكرار چندين باره‌ى اشياء و پديده‌هايى مىشود كه در جريان پراتيك در حواس انسان ايجاد محسوسات و تصورات مىكنند ، سپس در مغز انسان تغيير ناگهانى در پروسه‌ى شناخت به وجود مىآيد و مفاهيم ساخته مىشوند . . . بين مفهوم و احساس ، نه فقط يك اختلاف كمى بلكه تفاوتى كيفى نيز موجوداست » . « 1 »\r\n\r\n\r\n","description":"","footnote":"\r\n( 1 ) - / چهار مقاله‌ى فلسفى درباره‌ى عمل\r\n","page_name":" 289 ","page_number":289},
  {"content":"\r\n\r\nاگر ادراكات ذهنى را مشمول اين اصل بدانيم ضمن اين كه همان اشكالات اصل اول وارد شده انسان را به دره‌ى هولناك سوفسطايىگرى مىاندازد ، « 1 » اشكال خاصى هم درباره‌ى مفاهيم تصورى پديد مىآيد . اگر تصور هر مفهوم كلى ( چون انسان ، در ، آهن ، و . . . ) مرحله‌ى « كيفيت » تصور جزئيات آن كلّى باشد ، بايد قوانين حاكم بر انسان قابل تطبيق بر افراد انسان نباشد ! همان‌طور كه قوانين بخار غير از قوانين آب است . و هر كيفيتى كه از كميت گذار مىكند و به نقطه‌ى جهش مىرسد قوانين خاص خود را دارد و قوانين خاص حركت كمّى در حالت كيفى ، وجود ندارند و بنابراين اگر همان‌طور كه مائو مىگويد مفاهيم كلى با تكرار در صحنه عمل و پراتيك و به طور ديالكتيك و به طريق گذار از كمّ به كيف باشد بايد احكام انسان ( مرحله كيفى ) به افراد انسان چون حسن و حسين و . . . ( مرحله‌ى كمّى ) قابل تطبيق نباشد !\r\nممكن است تصور كنيد كه واقعاً هم همين‌طور است ، جزئى بما هو جزئى قوانينى خاص خود دارد كه كلى ندارد . حسن خصوصياتى چون اندازه‌ى دو متر مثلًا و رنگ فلان و شكل فلان و . . . دارد ؛ با اين كه در انسان كلى اين خصوصيات نيست ! ولى اين تصور ربطى به مطلب ما ندارد ، ما نمىخواهيم خصوصيات افراد و جزئيات را به مفهوم كلى سرايت داده فىالمثل آن را رنگ‌آميزى و متشكل به اشكال هندسى كنيم ، چنان كه نمىخواهيم حالات مخصوص كليّت را به افراد سرايت داده هر فردى را يك مفهوم عام وارد در ذهن بدانيم ، سخن اين است كه مىخواهيم\r\n\r\n\r\n","description":"","footnote":"\r\n( 1 ) - / زيرا تغيير ادراكات ، رابطه‌ى ذهن را با عين از ميان مىبرد . وقتى مىخواهيم با يك تصوير ذهنىبه واقعيت برسيم ، تصوير مزبور تغيير مىيابد و خاصيت حكايت از خارج را كه مربوط به اولين زمان برداشت از خارج بود از دست مىدهد\r\n","page_name":" 290 ","page_number":290},
  {"content":"\r\n\r\nاحكامى كه به وسيله مفهوم عام يك كلى ( انسان ، مثلًا ) براى افرادش ثابت كرده‌ايم بتوانيم به افراد سرايت بدهيم ؛ اگر رسيدن به كلّى به طور گذار از كميّت به كيفيّت بوده ذاتاً تغيير يافته ، مانند بخار نسبت به آب باشد ديگر نمىتوانيم به وسيله‌ى يك مفهوم كلى ، دريافتى از جزئيات پيدا كنيم ، و رابطه ما با افراد عينى قطع خواهد شد و اين چيزى جز سوفسطائيّت و سقوط در دره‌ى شك و جهل به واقعيت نيست !\r\nدرست است كه مفهوم كلى كامل‌تر از مفهوم جزئى است ، زيرا قابل تعميم و گسترش است و انحصار و محدوديت ندارد ، ليكن اين نه به اين معناست كه كمال مزبور بر اثر حركت به وجود آمده باشد ، پيدايش يك مفهوم كلى بر اثر انتزاع است ، كه قبلًا در دفتر دوم توضيح داديم . مفهوم حسن ، در ذهن ما حركت نمىكند تا به مفهوم انسان ارتقا يابد ، بلكه ذهن ما خصوصيت فرديّت حسن را حذف نموده اصل جامع انسانيت را حفظ مىكند .\r\n\r\nاصل تضاد\r\nمىگويند : عامل حركت هر شىء درگيرى درونى آن است ، همه اشياء و حوادث طبيعى حاوى تضاد داخلى مىباشند ، تضاد ميان دو جهت مثبت و منفى ، گذشته و حال ، عنصر از ميان رفته و عنصر بردارنده ، تضاد كهنه و نو ، مرده و زنده ؛ حركت تكاملى اشياء به صورت تحول تدريجى و آرام نيست بلكه به صورت ظهور و تجلى تضادهاى داخلى آن‌ها مىباشد . « 1 »\r\nاين اصل در نظر ماركسيستها به اندازه‌اى مهم است كه وقتى در ديدار هگل از گوته ، شاعر معروف آلمان - اكتبر 1827 - ، گوته از وى پرسيد : اين\r\n\r\n\r\n","description":"","footnote":"\r\n( 1 ) - / كتاب‌هاى متعدد ماركسيستى ، از جمله ماترياليسم ديالكتيك به قلم استالين\r\n","page_name":" 291 ","page_number":291},
  {"content":"\r\n\r\nديالكتيك كه اين قدر درباره‌ى آن و شخص تو صحبت مىشود چيست ؟\r\nهگل پاسخ داد : ديالكتيك در اصل چيزى نيست جز روح تناقص منظم و پروش يافته ، كه در ذات هر انسانى و موهبتى است كه در تشخيص صحيح از باطل عظمت خود را ثابت مىكند . « 1 »\r\nهگل در فكر نيز مىگويد : من در كتاب « پديده‌شناسى روح » نمونه‌اى از اين روش را درباره‌ى موضوع مشخصى يعنى درباره‌ى آگاهى نشان داده‌ام . . . هر يك از شكل‌هاى آگاهى در مسير تحقّق خود در عين حال خويش را منحل مىكند ، نفى خود را به عنوان نتيجه خود دارد و بدين‌سان به شكل بالاترى منتقل مىشود . تنها چيزى كه لازم است تا بتوان پيشرفت جريان علمى را به دست آورد شناخت اين جمله منطقى است كه منفى درست به همان اندازه مثبت است و آن چه خود را نقض مىكند خود را در هيچ و نيستى مجرد منحل نمىكند . . . . چنين نفى ، نه همه نفى بلكه نفى چيز معينى است . . . » . « 2 »\r\nماركس تحليل فلسفى خود را در مسأله‌ى تضاد و تناقض از پيشينيان خود به ارث برده ولى به خصوص از هگل و داروين بهره‌ى فراوان برده است .\r\nداروين تكامل موجودات زنده را بر اثر مبارزه و جنگ و تضاد با طبيعت و با موجودات مىدانست . ماركس اين اصل را تعميم داد و سراسر جهان را محكوم اين اصل دانست ؛ طبيعت و انسان ، فرد و جامعه و تاريخ و شناخت ، همه و همه بر اثر تضاد و تناقض ، حركت تكاملى مىيابند .\r\nماركس در نامه‌اش به انگلس مىنويسد : « من چيزهاى زيادى خوانده‌ام ، از جمله كتاب داروين را در مورد انتخاب طبيعى انواع . اين\r\n\r\n\r\n","description":"","footnote":"\r\n( 1 ) - / از برونو تا هگل ، ص 268\r\n( 2 ) - / همان ، ص 269\r\n","page_name":" 292 ","page_number":292},
  {"content":"\r\n\r\nكتاب با وجود سبك انگليسى مآبانه‌اش كتابى است كه اساس بيولوژيكى نظريه ما را در نهان دارد » « 1 » و نيز در نامه‌اش به لاسال در سال 1861 مىنويسد : « كتاب داروين براى من بسيار مهم است و آن را به عنوان پايه‌ى بيولوژيكى مبارزه‌ى طبقاتى در تاريخ مىپذيرم » « 2 » انگلس هم بر سر قبر ماركس چنين گفت : « همچنان كه داروين قانون تحوّل آلى را كشف نمود ماركس نيز قانون تحولات جوامع انسانى را كشف كرد » . « 3 »\r\nمىگويند ماركس مىخواست يك جلد كتاب كاپيتال خود را به داروين تقديم كند ولى داروين طى نامه‌اى اين تقديم را نپذيرفت ( شايد به اين جهت كه حمله‌ى مستقيم به مذهب را نمىتوانست بپذيرد ) .\r\nپيروان اصول ديالكتيك فقط به بيان مكتب خود قناعت نكرده منطق كلاسيك به اصطلاح ارسطويى را شديداً مورد انتقاد قرار دادند كه چرا تناقض و تضاد را محكوم مىكرده است ! موريس كونفورت منطق قديم را به اين جهت كه منطق « يا اين يا آن است » محكوم مىكند ! و ژرژپوليستر مىگويد : هرگاه صحيح و غلط را در نظر بگيريم ما فكر مىكنيم كه بين اين دو هيچ گونه وجه مشتركى وجود ندارد . صحيح صحيح است و غلط هم غلط . اين همان نقطه نظر يك جانبه است كه دو چيز مخالف را به طور قطع از هم جدا مىكند و مرگ و زندگى را مغاير يك‌ديگر مىداند ! مثلًا ديده مىشود كه مىگوييم باران گرفت و بسا مىشود كه حرف ما تمام نشده باران مىايستد . اين جمله‌ى ما وقت شروع صحيح بود منتها بعداً تبديل به اشتباه شده است صحيح به اين طور تبديل به غلط و خطا مىشود » . « 4 »\r\n\r\n\r\n","description":"","footnote":"\r\n( 1 ) - / ماركس و ماركسيسم ، به قلم آندره پيتر ، ترجمه‌ى ضيائيان و كتاب ماركس و ماركسيسم\r\n( 2 ) - / همان\r\n( 3 ) - / دانش و ارزش ، ص 151\r\n( 4 ) - / اصول مقدماتى فلسفه\r\n","page_name":" 293 ","page_number":293},
  {"content":"\r\n\r\nنجيب محمود در كتاب « خرافه‌ى متافيزيك » مىگويد : « قانون امتناع تناقض فقط يك قرارداد اجتماعى است و اگر بر خلاف آن هم قرارداد كنند صحيح است و انديشه طبق آن درست مىباشد » !\r\nدر برابر برخى ديگر از ماركسيستها كه تا حدودى حقيقت را درك كرده هم چون پلخانف روسى اقرار كرده‌اند كه اصل عدم تناقض قانون كليه ذهنهاست « 1 » و چون فورت نويسنده‌ى كتاب « نظريه‌ى شناخت » كه در برابر پيروان سينه‌چاك ماترياليسم ديالكتيك كه مىگفتند منطق هم ( به طور كلى ، چه در قانون امتناع تناقض و چه در ساير قوانينش ) طبقاتى است ! و محصول عوامل اجتماعى مىباشد ! ايستاده گفت : « نه ، منطق پديده‌اى مشترك و غير طبقاتى است » .\r\nبه هر حال ماركس بر خلاف هگل كه تضاد را در محدوديت اين جهانى و تمايل به آزادى مطلق در ايده و گوهر نخستين مىدانست و هيچ گونه برداشت الحادى نداشت ، تضاد را در حركت همه‌ى پديده‌ها اصل نخستين و مبدأ همه‌ى حركت‌ها دانست و در نتيجه الحاد پيشه ساخته خود ، خدا را منكر شد و به قول خودش مخروط هگل را كه بر خلاف قاعده ، بر رأس گذارده شده و قدرت دوام نداشت برگردانده و بر قاعده‌اش استوار كرد ، قاعده ديالكتيك كه زيربناست ، تضاد و تناقص است كه بر اساس همه‌ى حركت‌ها ديناميكى مىشود نه ميكانيكى ؛ معلول عوامل داخلى مىشود نه برونى ، ماركس شبيه همين ايراد را به ماترياليست‌هاى پيش از خود مىكند ، وى معتقد است ماترياليست‌هاى پيشين از اين جهت كه عامل حركت ماده را نمىتوانستند بر اساس تضاد درونى و ديالكتيكى توجيه كننند ماترياليسم مكانيكى را معتقد بودند زيرا بناى فلسفى\r\n\r\n\r\n","description":"","footnote":"\r\n( 1 ) - / مسائل اساسى ماركسيسم\r\n","page_name":" 294 ","page_number":294},
  {"content":"\r\n\r\nصحيحى نداشته مخروط وارونه‌اى داشتند .\r\nو چون تضاد يك لغت كلى است و مورد معين نمىكند ، يعنى معلوم نيست چى با چى در تضاد است ، ممكن است در يك شىء يا در يك جامعه انواعى از تضاد موجود باشد ؛ پيروان ماركس گفته‌اند در اشياء و در جامعه‌ها تضادهاى اصلى و فرعى موجود است و چه بسا با ضد فرعى بايد سازش كرد تا ضد اصلى را از ميان برداشت . مائو رهبر چين كمونيست سال‌ها بود ( و تا آخر عمرش به اين حال باقى ماند ) كه با شوروى نزاعى سرسختانه داشت ولى با آمريكا سازش مىنمود ! زيرا معتقد بود آمريكاى سرمايه‌دارى خود به خود از ميان خواهد رفت ؛ تضاد اصلى با شوروى است !\r\nالبته تعيين تضاد اصلى و فرعى خود يك بحث عميقى است . در يك جامعه كه تضاد فكرى مذهبى و اقتصادى طبقاتى ، و تفكر و احساس ، و جوان و پير و دانشجو و بازارى و زناشويى مرد و زن و . . . وجود دارد چرا بايد تضاد اصلى را اقتصاد طبقاتى بدانيم و نه تفكر مذهبى و يا چيزهاى ديگر ؟\r\nاين مطلب حتماً بايد در ارتباط با بحث زيربناى حركت اجتماعى روشن شود . ما زيربنا را چه مىدانيم و رو بنا را چه ؟ انشاء اللَّه تعالى در آينده خواهيم گفت كه زيربنا انديشه و فكر است نه اقتصاد ! و دوران‌هاى تاريخى بشر را بر اين اساس طرّاحى مىكنيم كه اصولًا به سه دوره كلى برگشت مىكنند .\r\nبه هر حال به گفته شيفتگان ماركس چون ژرژپوليستر در اصول مقدماتى فلسفه ، ماركس با تأسيس اين اصل براى هميشه مباحثات بر اساس دور و تسلسل را براى رسيدن به خداوند به نظر خود پايان داد و به جاى اين كه به رعايت اصل علت و معلول و بطلان دور و تسلسل ، به دنبال\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nخداى خالق جهان برود ، علّت حركت و نظم جهان را در درون جهان يافت و آن هم تضاد و تناقض ميان اشياء و در دل هر شىء مىباشد ، مائو گفت :\r\nقانون تضاد پر اهميت‌ترين قانون بنيادى ديالكتيك ماترياليسم است . و لنين مىگويد : ديالكتيك به معناى دقيقش همان آموزش تناقض در درون اشياء است . . . اين قانون جوهر ديالكتيك است .\r\nو بنا بر آنچه گفته شد اصل امتناع تناقض كه يكى از اصول مهم منطق است از ميان مىرود و خواه ناخواه به دنبال آن اصل هو هويّت ( امتناع سلب الشّىء عن نفسه ) نيز به همين مصيبت دچار مىشود ؛ زيرا هو هويّت با امكان تناقض و امكان اين كه شيىء هم خودش باشد و هم نباشد جمع نمىشود .\r\nبه علاوه از اين نظر هم كه ژرژپوليستر تصور مىكند كه اصل هو هويّت به معناى يكسان ماندن و حركت نداشتن است . نامبرده مىگويد : « يكسان ماندن به معناى يك‌جور ماندن و تغيير شكل ندادن است . اكنون بايد ديد كه از اين خاصيت متافيزيك ( يكسان ماندن ) چه نتايج عملى به دست مىآيد . . . » با مبانى ديالك‌تيك كه همه چيز را در حركت مىبيند جور نمىيايد .\r\n\r\nتضاد و تناقض در منطق و فلسفه\r\nديالكتيسينها نوعاً ميان تضاد و تناقض فرق نگذاشته‌اند . اصل مزبور را گاهى اصل تضاد و گاهى اصل تناقض ناميده‌اند و گاهى هر دو را ذكر كرده‌اند .\r\nتضاد يك معناى حقيقى دارد كه مورد توجه دقيق فلاسفه است و يك معناى تسامحى كه احياناً طبق اصطلاح عاميانه به كار مىبرند . بايد معين شود كه كدام را مىگويند .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nمعناى دقيق تضاد نسبت ميان دو امر وجودى است كه متضايف ( مانند پدر و فرزندى ) نباشد و در محل واحد در زمان واحد از جهت واحد جمع نمىشوند . اين تعريفى است كه قدماى فلاسفه گفته‌اند . طبق اين تعريف دو وجود مستقل جوهرى نيز متضاد حساب مىشوند ؛ اين انسان و آن انسان نيز كه امكان اجتماع در محل واحد حقيقى ندارند متضاد هستند . - محل واحد ، اعم از مادّه در برابر صورت ، و يا موضوع در برابر عرض مىباشد - . ليكن فلاسفه‌ى مشّاء گفته‌اند : متضادّان دو پديده‌ى وجودى غير متضايف هستند كه به طور تعاقبى بر يك موضوع وارد شوند و تحت جنس قريب واحدى قرار گيرند و ميانشان كمال اختلاف باشد . و بنا بر اين تعريف صرف جمع نشدن در يك‌جا كافى نيست ، هر مفهومى از مفهوم ديگر جدا است ؛ هر نوع خارجى از نوع ديگر خارجى جداست ولى اين جدايى تضاد نيست . تضاد نسبت ميان دو پديده‌ى وجودى است كه هر يك بالذات ديگرى را طرد نمايد . بالذات ، يعنى به آن ديگرى نظر دارد و با توجه به آن ، آن را طرد مىكند نه اين كه فقط جمع نشوند . و اين معنى فقط بدين جهت مىشود كه دو پديده‌ى مزبور ، پديده‌اى عارضى باشند كه هر يك بر سر تصاحب موضوع ، ديگرى را نفى كنند .\r\nو همان‌طور كه ملاحظه كرديد حتماً ميان دو پديده مزبور بايد كمال اختلاف باشد زيرا اگر اين قيد را اعتبار نكنيم پديده‌هاى زيادى هستند كه در اضافه به هر طرف خاصيتشان تغيير مىيابد ، مثلًا سفيدى و سياهى ضد هستند ولى زردى و قرمزى و سبزى را چه بگوييم ؟ جزء كدام طرف حساب كنيم ، اگر سفيدى را ببينيم اين‌ها از سفيدى نيستند و در طرف مقابل آن مىباشند و اگر سياهى را در نظر بگيريم اين‌ها جزء آن نبوده در طرف مقابل قرار دارند . اين است كه كمال اختلاف را اعتبار كردند كه اين\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nامور نسبى كه متوسط هستند داخل تعريف نشده معلوم باشد كه تضاد ندارند . ميان وجودهاى جوهرى نيز تضاد نيست زيرا كمال اختلاف ندارند . وجودات جوهرى مخالفت‌هايى با هم دارند ولى نمىتوان دو تاى آن‌ها را جدا كرده بگوييم ميانشان كمال اختلاف است ؛ و نيز موضوع واحدى ندارند . ( موضوع در برابر عرض ) . پس تضاد ميان دو پديده عارضى است .\r\nضمناً توجه كنيد كه تضاد ميان دو طرف است نه بيش‌تر يعنى ضد واحد ، واحد است ؛ مرحوم صدرالمتألهين در اين بحث از كتاب بزرگ اسفار « 1 » مىگويد : « از آن‌جا كه گفتيم ميان ضدّان كمال اختلاف است معلوم مىشود كه ضد واحد واحد است زيرا ضد بنا به آنچه گفتيم چيزى است كه از وجودش عدم ضد ديگر لازم مىآيد و بنابراين اگر يك شىء داراى اضدادى باشد مخالفت اضداد مزبور با آن شىء واحد يا از جهت واحدى است و يا از جهات متعدد ؛ اگر مخالفتشان از جهت واحدى باشد در حقيقت ضدّ آن شىء يك چيز است و آن همان جهت واحدى است كه در همه مىباشد ، و اگر از جهات متعددى ضديت دارند پس آن شىء در حقيقت يك حقيقت بسيطى نبوده مانند انسان است كه جهات متعدّدى دارد و با هر جهتى با يك چيز ضديت دارد !\r\n« و از اين جا روشن مىشود كه ضديت واقعى ميان دو صفت چون سياهى و سفيدى و سردى و گرمى است ؛ و هر كدام فقط يك ضد دارند و اما خود شىء سياه يا سفيد يا سرد و گرم ضدّ بالعرض هستند . و به جهت ضدّيت سياهى و سفيدى ، ضد شده‌اند » .\r\nضديت هر چه هست ميان دو صفت وجودى عارضى است نه ميان دو وجود مستقل و به اصطلاح ، تضاد در جواهر نيست ، در اعراض است .\r\n\r\n\r\n","description":"","footnote":"\r\n( 1 ) - / ج 2 ، ص 114 ، ( طبع جديد )\r\n","page_name":" 298 ","page_number":298},
  {"content":"\r\n\r\nالبته برخى از فلاسفه از جمله بوعلى سينا ، تضاد را در جواهر نيز جارى مىدانند ، نظر ابن سينا به اين است كه علت تضاد در عوارض هم از جهت عدم امكان اجتماع دو فصل در دو عرض مىباشد ؛ مثلًا فصل رنگ سفيدى با فصل در رنگ سياهى تباين دارد و قابل جمع نمىباشد ، پس در جواهر هم كه فصول با هم تباين دارند تضاد وجود دارد ؛ يعنى دو صورت كه نمىتوانند با هم در يك ماده تحقق يابند تضاد دارند .\r\nغير از فلاسفه و دانشمندان بزرگى چون ابن سينا ، در زبان عاميانه نيز تضاد را در وجودهاى مستقل جوهرى هم مىآورند ، و فى المثل ابراهيم را ضد نمرود و فرعون را ضد موسى و . . . مىشمارند . ليكن واقعيت اين است كه اگر از همان مردم بپرسند كه : واقعاً اين جسم و بدن و يا روح ابراهيم است كه با نمرود ضديت دارد يا روحيه‌اش و افكارش ؟ خواهيد ديد كه آن‌ها خواهند گفت : البته كه افكار و ايده‌هايش .\r\nحالا به اين مطلب توجه كنيد كه فلاسفه مىگويند : دو ضد در يك محل واقعى ، و در زمان واحد ، و از جهت واحد جمع نمىشوند و واقعاً هم همين‌طور است هيچ كجا دو ضد جمع نشده‌اند ، موسى و فرعون هم كه به طور تسامحى ضد خوانده مىشوند ، در يك مكان واحد واقعى جمع نمىشوند ، زيرا به هر حال جسم هستند و هر جسمى مكانى مخصوص به خود دارد و تازه ديديم كه اساساً موسى و فرعون با هم ضدّيتى ندارند ؛ تضاد ميان حالت فرعونى و حالت موسايى است .\r\n\r\nتقابل و اقسام آن\r\nتضاد يكى از انواع تقابل است و تقابل يكى از انواع تغاير مىباشد . هر دو مفهوم كه تصور مىكنيم اگر حمل يكى بر ديگرى ممكن باشد متحدان\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nهستند و گرنه مغايران هستند . متغايران سه قسم هستند :\r\n1 - تغاير تماثلى و آن نسبت ميان دو چيزى است كه در حقيقت و ماهيت اتحاد دارند ولى اجتماعشان ممكن نيست . « 1 »\r\n2 - تغاير تخالفى و آن نسبت ميان دو چيزى است كه در حقيقت و ماهيت اختلاف دارند ليكن اجتماعشان ممكن است ، مثل شيرينى و سفيدى كه در شكر مثلًا جمع شده‌اند .\r\n3 - تغاير تقابلى و آن نسبت ميان دو چيزى است كه اختلاف در حقيقت دارند و امكان اجتماع ندارند و اين تغاير تقابلى چهار قسم است :\r\n1 - تقابل تضايف : نسبت ميان دو چيزى كه تصوير يكى متوقف بر تصور ديگرى است ؛ مثل پدر بودن و پسر بودن و همين نسبت را در بحث مقولات عشر ، مقوله‌ى اضافه مىخوانند .\r\n2 - تقابل تضاد : نسبت ميان دو امر وجودى كه ميانشان كمال تباين بوده و تحت يك جنس نزديك قرار دارند و ارتفاع هر دوى آن‌ها از يك موضوع امكان‌پذير است . ليكن هيچ گاه با هم جمع نمىشوند ، و بنابراين علم و جهل ضد نيستند زيرا جهل امرى عدمى است و علم امرى وجودى ؛ سرخى و سبزى نيز ضد نيستند زيرا كمال اختلاف و تباين ميانشان نيست ؛ عشق و انتقام هم ضد نيستند زيرا تحت يك جنس نزديك وارد نيستند ؛ عشق از قوه‌ى جاذبه است و انتقام از افراط قوه‌ى دافعه مىباشد ؛ براى ضدان مىتوان سفيدى و سياهى را مثال زد ؛ همان‌طور كه قبلًا گفتيم اين تعريفى است كه محققين درباره‌ى تضاد ذكر كرده‌اند .\r\n\r\n\r\n","description":"","footnote":"\r\n( 1 ) - / درباره‌ى ممنوعيت اجتماع مثلين به اختلاف سخن گفته‌اند . برخى از نظر عدم امكان اجتماع دو جسم در محلّ واحد ممنوع دانسته‌اند ولى بنابراين بايد ممنوعيت مزبور منحصر به اجتماع مثلين در اجسام شود نه به طور مطلق ؛ برخى ديگر از جمله علامه‌ى طباطبايى در كتاب نهايه ممنوعيت اجتماع مثلين را از جهت محال بودن تكرار يك وجود دانسته‌اند ؛ يعنى فرض دو مثل از هر جهت ، تناقض است زيرا دو وجود بودن لازمه‌اش تفاوت ميان آن‌هاست\r\n","page_name":" 300 ","page_number":300},
  {"content":"\r\n\r\n3 - تقابل عدم و ملكه : نسبت ميان دو امر كه يكى وجودى و ديگرى عدمى است ، ولى موضوع اقتضاى آن را دارد ، مثلًا بينايى و نابينايى عدم و ملكه هستند ؛ البته در انسان نه در ديوار ، زيرا از ديوار توقع و انتظار بينايى نيست .\r\n4 - تقابل سلب و ايجاب كه تقابل عدم و وجود در نسبت ، و تقابل تناقض نيز خوانده مىشود : نسبت اثبات و نفى در يك چيز ، خواه در مفرد چون تقابل انسان و نفى انسان ؛ و يا در قضايا چون تقابل اين دو قضيه « جهان ازلى است ، جهان ازلى نيست » .\r\nدر همه‌ى اقسام تقابل ، شرايطى اعتبار دارد كه اگر شرايط مزبور تحقق نيابد تقابل به وجود نمىآيد و آن شرايط ، اتحاد در موضوع و زمان و جهت است . دو متقابل در موضوع واحد و زمان واحد از جهت واحد ، هرگز جمع نمىشوند ؛ ممكن است حسن هم پدر حسين باشد و هم پسر على ، در اين صورت پدر بودن و پسر بودن در موضوع واحد ( حسن ) در زمان واحد جمع شده است ؛ ليكن جهت واحد نبوده از آن جهت كه پدر است پسر نمىباشد .\r\nدر تقابلِ تناقض شرايط ديگرى نيز ذكر كرده‌اند كه به نام « وحدات » ناميده شده و علىالمشهور 8 شرط است : وحدت موضوع و محمول ؛ و مكان و زمان ؛ و جزء و كلّ ؛ و قوّه و فعل ؛ و اضافه و شرط كه در اين شعر معروف ذكر شده است :\r\n در تناقض هشت وحدت شرط دان * وحدت موضوع و محمول و مكان\r\nوحدت شرط و اضافه ، جزء و كل * قوه و فعل است و در آخر ، زمان \r\nمرحوم صدرالمتألهين شيرازى رحمه الله وحدت نهمى را نيز افزوده و آن « وحدت حمل » است . « 1 »\r\n\r\n\r\n","description":"","footnote":"\r\n( 1 ) - / به كتاب‌هاى منطقى از جمله مقصود الطالب ( عربى ) به قلم نويسنده ، چاپ سوم ، ص 229 ، رجوع شود\r\n","page_name":" 301 ","page_number":301},
  {"content":"\r\n\r\nبهتر اين است كه تعبير ابن سينا را در اشارات به كار بريم كه مىگويد : « در هر يك از دو قضيه نقيض ، آن‌چه كه در ديگرى است بايد رعايت شود از موضوع و محمول و . . . » و همين‌طور است تعبير غزالى در معيارالعلم :\r\n« خلاصه اين كه بايد هيچ يك از دو قضيه‌ى نقيض ، با ديگرى مخالفتى نداشته باشد مگر در سلب و ايجاب » .\r\nاگر بخواهيم همه‌ى وحدت‌هايى را كه در دو قضيه‌ى نقيض بايد رعايت شود بشماريم حدود 30 عدد مىشود . « 1 » پس همين قدر مىگوييم :\r\nبايد در همه چيز جز كميت و كيفيت و جهت ، متحد باشند ، منظور از كميت مقدار حدود موضوع از نظر كليت و جزئيت است ، و منظور از كيفيت چگونگى قضيه از نظر سلب و ايجاب ، و منظور از جهت ، ملاك حكم از نظر ضرورت و امكان و دوام و غيره مىباشد .\r\nبنابراين گفته ژرژپوليستر : « گاهى مىگوييم باران مىبارد و هنوز سخن ما تمام نشده باران مىايستد . . . » و اين را تناقض صحيح ! مىداند ، به خوبى روشن مىشود كه چقدر باطل است ، اين‌ها در دو زمان جاى دارند و وحدت زمانى ندارند . نه تناقض است و نه تناقض صحيح .\r\nمثل اين است كه بگوييم : حسن عالم است و حسين جاهل ، كه وحدت موضوع ندارند ؛ يا بگوييم : اين انسان آفريقايى سياه است يعنى بدنش ، و سفيد است يعنى دندانش كه وحدت جزء و كل ندارند ؛ يا بگوييم تقى محبوب است اگر مؤدب باشد و منفور است اگر بىادب باشد كه وحدت شرط ندارند . يا بگوييم : جزئى ، جزئى است يعنى مفهوماً ، و جزئى كلى است يعنى مصداقاً ( زيرا جزئى هرچند از نظر معنا و مفهوم همان معناى\r\n\r\n\r\n","description":"","footnote":"\r\n( 1 ) - / مقصود الطالب ، چاپ سوم ، ص 230\r\n","page_name":" 302 ","page_number":302},
  {"content":"\r\n\r\nجزئى را دارد ليكن از نظر اثر ، اثر كلى را دارد ، همچون همه‌ى كليات ديگر شامل افراد زيادى چون حسن و تقى و اين كاغذ و آن كتاب و ساير جزئيات مىشود ) ، كه وحدت حمل ندارد .\r\nاين‌هاست خلاصه‌اى از نظريات منطقيين درباره‌ى انواع تغاير و تقابل .\r\nپيروان ماترياليسم ديالكتيك و از جمله جناب مائو « 1 » انواع تقابل را خلط كرده تناقض را به جاى تضاد و برعكس به كار مىبردند « ما به امثال مائو اين ايراد را نداريم كه چرا اصطلاح معروف را تغيير داده و فى المثل تقابل تضايف را همگونى و اتكاء متقابل تضادها ! گذاشته‌اند ليكن اين ايراد را بجدّ داريم كه چرا نسنجيده مىگويد : « متافيزيسينهاى دربارى چين تضاد را اين طور به مردم مىآموختند كه دو ضدّ هيچ‌گاه با يك‌ديگر كارى ندارند و بنابراين ارباب و رعيت هيچ گاه با هم نبايد دعوا و نزاعى بكنند » ! ! و شما خود مىدانيد كه هيچ‌گونه ارتباطى ميان بحث تضاد منطقى و اين سخن مائو وجود ندارد . حالا اين متافيزيسينهاى دربارى چين كه بهانه‌ى حمله‌ى مائو به منطق و فلسفه شده‌اند كيانند ؟ و اساساً اين نسبت دروغ است يا راست ، چه عرض كنم .\r\n\r\nمعناى ديگر تضاد در فلسفه\r\nاحياناً تضاد به معناى ديگرى نيز ، غير از معناى گذشته ، به كار مىرود و آن مطلق درگيرى و تزاحم است . يعنى در جهان طبيعت درگيرىها و مزاحمت‌ها همواره وجود دارد . اين معنا نبايد هيچ‌گاه با معناى گذشته اشتباه شود .\r\n\r\n\r\n","description":"","footnote":"\r\n( 1 ) - / چهار رساله‌ى فلسفى\r\n","page_name":" 303 ","page_number":303},
  {"content":"\r\n\r\nالبته اين معنا هم با نوعى توسعه در معناى گذشته به دست آمده است ، ليكن هيچ‌گاه ايرادى بر آن نمىشود اصطلاحى ديگر است . در اين تضاد مىخواهند بگويند اين دو چيز ضدّ در دو مكان با هم ضديت دارند ، يعنى نمىتوانند با هم كنار بيايند . در تضاد به معنى گذشته وحدت مكان و جهت شرط بود ، ولى در اين تضاد تعدّد مكان و يا لااقل تعدد جهت شرط است .\r\nاين جا سخن از درگيرى دو فرد يا گروه و طبقه يا انسان و طبيعت مىباشد ، و آن‌جا سخن در اين است كه دو ضد هرگز در يك مكان و زمان و جهت واحد با هم جمع نمىشوند . مثلًا سفيدى و سياهى ، حالت فرعونى و ابراهيمى و . . . هيچ‌گاه در يك مكان و زمان و يا جهت واحد با هم جمع نمىشوند .\r\nحضرت على عليه السلام در نهج البلاغه ( ص 273 ، صبحى صالح و ص 741 ، فيض ) تصريح به وجود نور و ظلمت و تضاد ميان امور جهان مىكند .\r\nفلاسفه‌ى ما تعبيرهايى از اين قبيل دارند : « لولا التّضاد ما صحّ الكون والفساد » ، اگر تضاد نباشد جهان كون و فساد درست نمىشود . « لولا التّضاد ما صحّ حدوث الحادثات » ؛ اگر تضاد نباشد حدوثِ حوادث طبيعت درست نمىشود . « لولا التّضاد ما صحّ دوام الفيض عن المبدأ الجواد » ؛ اگر تضاد نباشد دوام فيض از مبدأ جواد تحقق نمىيابد .\r\nملاى رومى هم مىگويد :\r\n اين جهان است جنگ چون كل بنگرى * ذره ذره همچو دين با كافرى \r\nو مىگويد :\r\n دو علم افراخت اسپيد و سياه * و آن يكى آدم دگر ابليس راه \r\n\r\n","description":"","footnote":"","page_name":" 304 ","page_number":304},
  {"content":"\r\n\r\n همچنان دور دوم هابيل شد * ضد نور پاك او قابيل شد\r\nضد ابراهيم گشت و خصم او * و آن دو لشكر كين گزار و جنگجو \r\nمولوى در جاى ديگرى مفاد همان تعبيرهاى فلاسفه را تأكيد كرده و مىفهماند كه اگر جنگ اضداد نباشد جهان پايان مىيابد :\r\n صلح اضداد است عمر اين جهان * جنگ اضداد است عمر جاودان \r\nاين درگيرى و تضاد و تزاحم به طور قطع در جهان طبيعت وجود دارد و قرآن كريم حكمت ايجاد اين تضاد و تزاحم را دور كردن غفلت‌ها از مردم و هشيار كردن آن‌ها مىداند .\r\n« فأخذناهم بالبأساء والضراء لعلهم يتضرعون » ؛ آن‌ها را دچار سختىها مىكنيم بلكه توجه كنند . ( انعام / 42 ) . « 1 » « لولا دفع اللَّه الناس بعضهم ببعض لفسدت الارض » اگر جنگ مردم نبود زمين سراسر فاسد مىشد .\r\n( بقره / 251 ) .\r\nوقتى درگيرى و جنگ نيست انسان لَخت و سست مىشود و حتى جسم او نيز فرسوده مىگردد ؛ در جنگ است كه نيروها به كار مىافتد و انسان ورزيده و پخته مىگردد .\r\nمرحوم صدرالمتألهين در سفر سوم اسفار مىگويد : « . . . از آن‌چه گفتيم روشن شد كه لا نهايتى كه عنايت الهى در اشخاص و نفوس خواسته است لازمه‌ى ضرورى آن استحاله و تضاد در عالم كون و فساد ( طبيعت ) مىباشد و اگر تضاد نبود هرگز كون و فساد تحقق نمىيافت و اگر كون و فساد نبود وجود اشخاص و افراد وجود غير متناهى امكان نمىيافت و همين‌طور وجود شريف‌تر از اشخاص و آن نفوس غير متناهى حيوانى است و شريف‌تر از هر دو نفوس غير متناهى انسانى ، و اين كه صورت‌ها و\r\n\r\n\r\n","description":"","footnote":"\r\n( 1 ) - / همين مضمون از آيات 43 ، انعام و 76 ، مؤمنون و 94 اعراف نيز استفاده مىشود\r\n","page_name":" 305 ","page_number":305},
  {"content":"\r\n\r\nكيفيات اين جهان ضدّ يك‌ديگرند و دانستى كه با تأثير فاعلى نبوده لازمه وجود محدود و مادى آن‌ها و نيز در اثر لزوم تأثير و تأثر ميان آن‌هاست تا اعتدال يابند و كمال تضاد آن‌ها تحقق يابد و بنابراين صحيح است كه اگر تضاد نباشد دوام فيض مبدأ جواد تحقق نمىيابد و فيض وجود الهى توقف مىيابد و جهان مادى از پذيرش حيات كه وسيله رسيدن به مقصود است مىماند و بيش‌تر چيزهايى كه امكان وجودى دارند در كمون امكان و پرده‌ى عدم مىمانند و سالكان طريق خدايى ديگر نمىتوانند به سوى خداوند سفر كنند . . . « « 1 »\r\nتضاد به معناى مزبور ( وجود دو ضد در دو مورد جداگانه ) نه تنها مورد قبول فلاسفه است ، بلكه چنانچه ملاحظه كرديد وجود تضاد مذكور را براى دوام حركت تكاملى عالم طبيعت ضرورى مىدانند ، محققين از فلاسفه‌ى اسلامى علاوه بر آن‌چه گفتيم تضاد مزبور را ذاتى جهان طبيعت مىدانند كه علتى برون از ذات خود ندارد ؛ يعنى همان‌طور كه حرارت ذاتى آتش است تضاد هم ذاتى جهان طبيعت است و همان‌طور كه هيچ يك از ذاتيات اشياء علتى برون از ذات نمىخواهند اين‌جا هم همين‌طور است ؛ يعنى علت آفرينش ، آتش را ايجاد مىكند ولى حرارت ، ذاتى آتش است .\r\nمثال حرارت آتش را براى توضيح و تقريب به ذهن آورديم كه معمولًا حرارت را ذاتى آتش مىدانند ؛ از نظر دقيق‌تر حرارت چون جزء ماهيت و يا لازمه‌ى ماهيت آتش نبوده لازمه‌ى وجود خارجى آتش است و در اين گونه موارد علت خارجى علاوه بر ايجاد خود شىء آثار وجودى آن را نيز ايجاد مىكند ، اين عقيده‌ى محققين فلاسفه است ؛ اين‌ها معتقدند علل و\r\n\r\n\r\n","description":"","footnote":"\r\n( 1 ) - / اسفار ، ج 7 ، ص 77 ( طبع جديد )\r\n","page_name":" 306 ","page_number":306},
  {"content":"\r\n\r\nاسباب طبيعى فقط استعداد و زمينه‌ى بروز آثار و نتايج هستند و علت ايجاد كننده‌ى آثار در خارج طبيعت است ( كه شرح اين قسمت را اين زمان بگذرد تا وقتى دگر ) .\r\nو بنابراين مثال دقيق‌تر اين است كه حيوانيّت انسان را ذكر كنيم ؛ حيوانيت ذاتى انسان است ؛ ذاتى ماهيت نه فقط ذاتى وجود خارجى آن .\r\nعلت ، انسان را ايجاد مىكند ، حيوانيت ، احتياج به علت جداگانه‌اى ندارد .\r\nتضاد هرچند ذاتى مفهوم و ماهيت‌هاى جهان طبيعت نيست يعنى در ذات جماد و نبات و غيره از نظر ماهيت و مفهوم تضاد قرار ندارد ، ليكن همين ماهيات جماد و نبات و حيوان و انسان كه در طبيعت وجود دارند امكان ندارد كه بدون تضاد باشند يعنى همين كه يك ماهيت طبيعى وجود خارجى پيدا كرد ذاتى چنين وجودى تضاد است و ديگر احتياج به علت جداگانه‌اى براى تضاد نيست . تضاد در ذات اين وجود قرار دارد هرچند در مفهوم و ماهيت طبيعيات نباشد .\r\nمرحوم صدرالمتألهين در بررسى شرور عالم مىگويد : انواع شرور كه در جهان واقع مىشود در مقايسه با خيرات عالم خيلى كم است و منشأ اين شرور هم اين است كه جهان طبيعت ، تضاد را كه موجب كون و فساد است پذيرش دارد ؛ اگر تضاد نباشد اصلًا حدوث حوادث كه بر اثر تحولات محرّك استعدادها تحقق مىيابد امكان‌پذير نمىباشد ، و آن وقت وجود نفوس و اشخاص غيرمتناهى امكان نخواهد داشت . نفوس در صورتى تحقق مىيابند كه بدن‌ها تحقق يابد و استعداد ماده‌ى بدن‌ها براى پذيرش نفس محقق شود . و اين معنا جز با تأثير و تأثّر كيفيات متضادّه درست نمىشود . پس تضادى كه در اين جهان است موجب دوام فيض مىباشد .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nتضاد نسبت به نظام كلى عالم ، خير است و نسبت به اشخاص خاص شرّ مىباشد . مطلب ديگر اين كه تضاد كه موجب كون و فساد عالم است با تأثير علّى نيست . زيرا تضاد كيفيّات « چون حرارت و رطوبت و خشكى و مانند اين‌ها ، لازمه‌ى ماهيّات اشياء در وجود خارجى مادى آن‌هاست ، گرچه لازمه‌ى وجود ذهنى و عقلى آن‌ها نمىباشد . لوازم وجودات نيز مانند لوازم ماهيات ذاتاً معلول نيستند ، آن‌چه در اين گونه مسائل معلول است خود وجود اين‌هاست ، نه كمبود و نقايص آن‌ها . پذيرش تضاد از لوازم ذات اين وجودات است و نياز به علت ندارد » . « 1 »\r\nدر نوشته‌هاى فلسفى مكرر سخن از تضاد صور اين عالم رفته است ؛ منظور اين نيست كه در زمان و مكان واحد دو صورت متضاد قرار گرفته‌اند بلكه منظور مطلق تقابل اين دو صورت ( كه جز يكى از آن دو تحقق ندارد ) مىباشد و يا صورت‌هايى كه در مواد مختلف وجود دارند و تأثير و تأثر ميانشان برقرار است . لغت صحيح‌تر اين جريان ، لغت « تفاعل » است كه در عبارات گذشته‌ى ملاصدرا نيز وجود دارد .\r\nبنابراين وقتى مىگويند : « مواد اين عالم استعداد پذيرش صورت‌هاى متضاد را دارد بايد با حركت به يكى از صورت‌ها نزديك شده آن را به خود بگيرد . . . » ديگر منظور از اين جملات را شما خوب متوجه هستيد .\r\nاين فلاسفه خودشان مىگويند : كيفيات طبيعت با هم تضاد دارند و خودشان مىگويند دو ضد هيچ‌گاه جمع نمىشوند . « 2 » پس منظور از تضاد در طبيعت اين است كه دو ضد در جايگاه‌هاى مختلفى قرار دارند و ميانشان تأثير و تأثر برقرار است . يكى خشك و ديگر تر ؛ يكى گرم و ديگرى سرد است . و اين‌ها روى هم اثر مىگذارند . و اين مطلبى است كه صحيح و\r\n\r\n\r\n","description":"","footnote":"\r\n( 1 ) - / اسفار ، ج 7 ، ص 71 ( چاپ جديد )\r\n( 2 ) - / همان ، ج 2 ، ص 12 و . .\r\n","page_name":" 308 ","page_number":308},
  {"content":"\r\n\r\nمورد قبول همگان است .\r\nالبته اين را هم بگويم : آن‌چه مسلم است يكى تفاعل ميان صور و فعليات عالم است و دوم تضاد بالقوه آن‌ها ؛ يعنى اگر بخواهند يك جا جمع شوند ميانشان ضديت است و امكان اجتماع ندارند . ( البته اين تضاد بالقوه نيز در صورتى است كه تضاد را منحصر در عوارض ندانسته در صورت‌هاى جوهرى نيز جارى بدانيم و بگوييم ميان دو صورت كه نمىتوانند در زمان واحد در يك ماده جمع شوند تضاد است چنان كه پيش از اين از ابن سينا نقل كرديم ) اما اين كه رابطه‌ى كنونى ميان آن‌ها تضاد است و جنگ يا چيز ديگرى ، نمىدانيم . آيا موجودات طبيعى را ضد يك‌ديگر بدانيم و در حال جنگ يا خواهان يك‌ديگر بدانيم و در حال معاشقه ؟ مولوى كه در اشعار پيشين مىگفت اين جهان جنگ است ( الخ ) در جاى ديگر مىگويد :\r\n حكمت حق در قضا و در قدر * كرده ما را عاشقان يك‌دگر\r\nجمله اجزاء جهان زان حكم پيش * جفت جفت و عاشقان جفت خويش \r\nآنچه كه ما مىبينيم روابط تفاعل و تأثير و تأثر اجزاى جهان است ، اما اين كه اين روابط بر اساس جنگ و تضاد است معلوم نيست ، شايد بر اساس محبت است ؛ تعبير قرآن كريم در سوره‌ى ذاريات اين است كه : « هر چيزى را زوج آفريديم » ؛ خاصيت زوجيت در انسان كه محبت است نه جنگ .\r\nبه هر حال اگر بخواهيم حالات انسان را به طبيعت سرايت بدهيم و لطف و قهرش را در طبيعت هم ببينيم مىتوانيم فى المثل منظومه‌ى شمسى را كه نيروى دافعه دارد بر اساس روابط جنگى بدانيم و يا چون نيروى جاذبه دارد بر اساس محبت بدانيم . واقع اين است كه بر اساس\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nاطاعت قوانين نظام آفرينش و فرمانبردارى خداوند است ، ذهن كودكانه‌ى بشر سابق خورشيد را زن و ماه را مرد فرض مىكرد و بر اين اساس شعرهاى كودكانه مىساخت كه در ادبيات هم اثرهايى گذارده است . گويا ديالكتيسينها هم كه روابط را بر اساس جنگ مىدانند چيزى از همان مقوله ، منتها در نوعى ديگر ، درباره‌ى جهان طبيعت مىسرايند .\r\nگواه اين كه عبارات افرادى چون مولوى بر اساس تشبيهات است نه واقعيات همين تناقض در تعبير است ، گاهى رابطه را جنگجويانه توصيف مىكند و گاهى عاشقانه ؛ گاهى هم رابطه وجود و عدم را تضاد و جنگ مىداند :\r\n در عدم ، هست اى برادر چون بود * ضدّ اندر ضدّ خود مكنون بود \r\nبا اين كه مىدانيم عدم چيزى نيست كه ضديتى با چيزى داشته باشد .\r\nخلاصه اين كه تضادّ معانى مختلفى دارد ، و اين كه بالقوه باشد يا بالفعل نيز فرق مىكند ، پيروان ديالك‌تيك نتوانسته‌اند فرق بگذارند و از كلمات كسانى چون مولوى خوب برداشت نكرده‌اند و همان‌طور كه مولوى خود گفته است به ضلالت افتاده‌اند :\r\n مثنوىّ من چه قران مدلّ * هادى بعضى و بعضى را مضلّ \r\n\r\nتضاد در قرآن\r\nآيا اين تعبيرها تعبير تضاد است ؟\r\nعده‌اى مىخواهند از تعبيرهاى گذشته و حتى از تعبيرهاى ديگرى چون زوجيت هم تضاد استخراج كنند . نمونه‌هايى از اين طرز فكر را كه در ارتباط با قرآن كريم بيان شده ذكر مىكنيم :\r\n1 - « الذّى خلق الموت والحيوة . . . » ؛ « 1 »\r\n\r\n\r\n","description":"","footnote":"\r\n( 1 ) - / ملك / 2\r\n","page_name":" 310 ","page_number":310},
  {"content":"\r\n\r\nخدايى كه مرگ و حيات را آفريده . . .\r\nگفته‌اند اين آيه اصل تضاد را مىگويد ، تضاد مرگ و حيات ؛ مرگ در دل حيات جاى دارد و ضدّ آن است .\r\nشما خودتان دقت كنيد آيا از اين آيه اصل تضاد استفاده مىشود ؟ خدا مرگ و حيات را آفريده است ؛ يعنى خدا تضاد را آفريده است ؟ !\r\nفرض كنيم : شما چون خودتان مىدانيد كه مرگ و حيات ضدّ يك‌دگرند آيه‌ى كريمه را نيز بر تضاد حمل كرده‌ايد . . . ولى آيا اصل اين مطلب صحيح است ؟ آيا راستى مرگ و حيات ضد يك‌ديگرند ؟ مرگ چيست ؟ شما حلّ كرده‌ايد ؟ وجودى است يا عدمى ؟ ما از مرگ چيزى جز جدايى روح از بدن و يا انتقال به جهان ديگر ( كه يك نوع حركت است ) نمىدانيم ؛ آيا جدايى و انفصال مزبور كه عدمى است مرگ است يا انتقال مزبور كه وجودى است ولى به هر حال در برابر حيات بوده مرگ ، مرگ است و با حيات مادى جمع نمىشود . آيا به نظر شما آيه‌ى كريمه مىخواهد بگويد : مرگ و حيات در يك محل واحد حقيقى جمع شده‌اند ؟\r\nآيات ديگرى را هم كه برخى از نويسندگان در اين‌باره آورده‌اند به همين قياس بگيريد مثل آيات :\r\n2 - « تولج الليل في النّهار و تولج النّهار في الليل وتخرج الحىّ من الميّت وتخرج الميّت من الحىّ . . . » ؛ « 1 »\r\nشب را در روز فرو مىبرى و روز را در شب فرو مىبرى ، و زنده را از مرده بيرون مىآورى و مرده را از زنده بيرون مىآورى .\r\nتصور كرده‌اند فرو بردن شب در روز و برعكس جمع ضدين است ، ولى\r\n\r\n\r\n","description":"","footnote":"\r\n( 1 ) - / آل عمران / 27\r\n","page_name":" 311 ","page_number":311},
  {"content":"\r\n\r\nبه فرض كه شب و روز هر دو امرى وجودى باشند ولى آيا شب و روز در يك زمان جمع مىشوند كه جمع ضدين حساب شود ؟\r\n3 - « ولولا دفع اللَّه النّاس بعضهم ببعض لفسدت الارض . . . « 1 » : اگر اين نبود كه خداوند مردم را با دست خودشان دفع مىكند زمين به فساد كشيده مىشد . . . » . گفته‌اند يعنى درگيرى افراد و قطب‌هاى جامعه‌ها بر اساس تضاد .\r\nولى آيا دو حالت ضد در يك فرد و يا حتى در يك قطب جمع شده‌اند ؟\r\nيا در دو گروه هستند ؟ درست است كه دو قطب جزو يك جامعه هستند ولى جامعه مگر يك واحد حقيقى خارجى است ؟ گفتيم دو ضد در يك مكان حقيقى جمع نمىشوند . اين چه ربطى به دو قطب جامعه دارد ؟\r\n4 - « ونفس وماسوّيها . فألهمها فجورها وتقوايها « 2 » : سوگند به جان و قدرتى كه آن را آراست و انحراف و پرهيز را به او الهام نمود » .\r\nگفته‌اند فجور و تقوا دو ضد هستند كه در انسان جمع شده‌اند و اين آيه‌ى كريمه اصل تضاد را مىگويد .\r\nاين آقايان دقت نكرده‌اند كه منظور از فجور و تقوا در اين آيه استعداد آن دو در نهاد انسان است . زمينه و امكان استعدادى تقوا و نيز انحراف در انسان موجود است ؛ مثل اين كه زمينه و استعداد جوجه شدن و گنديدن در تخم مرغ موجود است كه در حقيقت به علت اين است كه حركت تكاملى ، ذاتى ماده نيست و ماده كه زمينه‌ى تكامل را دارد ممكن است بر اثر دخالت عوامل خارجى و ميكربها از مسير تكامل منحرف شده به راه فساد كشانده شود ؛ يعنى اين كه مىگويند : حركت تكاملى ، بر اثر تضاد داخلى و جبرى و بدون دخالت عامل خارجى است ، باطل است . و اين\r\n\r\n\r\n","description":"","footnote":"\r\n( 1 ) - / بقره / 251\r\n( 2 ) - / شمس / 8 - 7\r\n","page_name":" 312 ","page_number":312},
  {"content":"\r\n\r\nچه ربطى به جمع دو ضد در يك شىء دارد ؟\r\nنظير همين نمونه استدلالشان ، آوردن آيات نفس لوّامه و نفس امّاره در انسان به عنوان استشهادى بر اين مطلب است كه جوابش هم برايتان روشن است . و همين‌طور آياتى كه دو بعد الهى و لجنى انسان را اشاره دارد و يا استدلال به خود وجود انسان كه داراى دو بعد مزبور است .\r\nآياتى كه اشاره به حق و باطل دارد و يا جنگ و صلح را مىگويد نيز به نظر اين آقايان دلالت بر جمع اضداد دارد جواب آن را هم خودتان به خوبى مىدانيد . مگر حق و باطل در يك واحد حقيقى در زمان و جهت واحد جمع شده‌اند و همين‌طور جنگ و صلح .\r\nگاهى وجود مثبت و منفى در الكتريسيته را دليل جمع ضدين مىدانند .\r\nاين‌ها همه‌اش از كمى اطلاع است . اگر شما در فيزيك دوبار الكتريكى را مثبت و منفى نام نهاديد واقعاً مثبت و منفى مىشوند و مگر مثبت و منفى ضدّان هستند ؟ دو بار مزبور دست به دست هم مىدهند و يك پديده‌ى مفيدى ايجاد مىكنند ؛ اين را شما جمع ضدين مىگوييد ؟ و برخوردشان را جنگ و فريادشان را نعره‌ى پيروزى يا ناله‌ى شكست يا برخورد شمشير و برقشان را آتش جنگ مىشماريد ؟ !\r\nنمىدانم چرا برخى عقايد سنتى را ارتجاع مىشمارند كه : رعد ، صداى شلاق فرشتگان است و برق ، نور سم اسبانشان ! تازه آن مطلب اگر طبق روش معمول زبان اشارت و به طور سمبليك طرح شده باشد معنايى دارد ؛ اما اين مطلب صريح آقايان چه معنايى مىتواند داشته باشد ؟ شما كه بناست به تشبيه حرف بزنيد خوب ، بگوييد : برخورد عاشق و معشوق است و صداى رفتار عاشقانه و برق شوق ديدگان ابرها . . . !\r\nمسأله خير و شرّ نيز از موارد استشهادى اين آقايان است ؛ مىگويند :\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nمسلماً خير و شر در خارج هستند و اين‌ها ضد يك‌ديگرند . اين مورد هم مثل ساير موارد استشهادشان بىمورد است ، شرّبالّذات ( وجودى كه بالذات شر باشد ) اصلًا نداريم ، شرّ بالقياس ( يعنى در مقايسه و به اضافه به چيز ديگرى شر است و براى آن بد است ) داريم ولى به يك منشأ عدمى برمىگردد ؛ مثلًا اگر عقرب بفهمد كه زهرش را كجا بريزد بد نيست ؛ شرارت عقرب از جهلش مىباشد كه نمىداند زهرش را كجا بريزد ؛ به علاوه اين كه شر و خير در يك واحد حقيقى و از جهت واحد جمع نشده‌اند .\r\nخواسته‌اند آيه‌ى « ولكلّ امّة اجل فاذا جاء اجلهم لا يستأخرون ساعةً ولا يستقدمون » ؛ هر امتى مدّتى دارد وقتى مدتشان سر رسيد ساعتى تأخير ندارند و پيشى هم ندارند ؛ را دليل جهش و تبديل حركت كمّى به كيفى بگيرند ؛ يعنى حركت‌هاى قبلى كمّى بوده و سر رسيد اجلشان حركت كيفى است .\r\nآيات : اذا السّماء انشقّت وقتى كه آسمان شكافته شود ؛ و : اذا النّجوم انكدرت وقتى كه ستارگان گرفته شوند ؛ را نيز دليل همين انقلاب كيفى گرفته‌اند .\r\nخوب ، اگر بناست جمله‌اى كه دلالت بر حركتى دارد به اصل اصطلاحى تبدّل كم به كيف معنا كنيم بايد بيش‌تر آيات قرآن كه درباره‌ى تجلى اسماء و صفات الهى در جهان است و يا صرفاً حركت انبياى الهى و تاريخى اقوام را مىگويد و يا درباره‌ى معاد سخن مىگويد همه را مربوط به اين اصل بدانيم .\r\nولى اين تشبيهات در صورتى است كه حركت‌ها را كلًا در قالب كمّ و سپس كيف بريزيم و آن وقت هر كلمه‌اى كه حركتى را مطرح مىكند در قالب كم و كيف قرار دهيم ولى پيش از اين درباره‌ى اين اصل صحبت\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nكرديم و گفتيم كه اصل مزبور انتقادهايى دارد . به فرض كه از نظر ما اصل مزبور درست باشد به چه جهت بتوانيم به هر كسى كه حركتى را مطرح مىكند نسبت بدهيم كه او هم اين اصل را قبول دارد و همان را مىخواهد بگويد ، تا بخواهيم جملات قرآن را نيز در همين قالب معنى كنيم .\r\nتقابل مستكبر و مستضعف ، هابيل و قابيل ، مؤمن و كافر و مانند اين‌ها را نيز خواسته‌اند از موارد تضاد بگيرند ؛ بلى درست است كه حالت هابيلى با حالت قابيلى ، استكبار با استضعاف ، و شايد ايمان و كفر ( اگر ايمان باور به خدا ، و كفر نفى خدا ، و يا باوريت ، طبيعت و غيره باشد ؛ نه اين كه ايمان باور و كفر ناباورى صرف باشد ) ضديت دارند ، ولى مگر در يك واحد حقيقى و از جهت واحد جمع شده‌اند .\r\n\r\nچند تذكر\r\n\r\n1 - قوه و فعل\r\nعده‌اى تصور مىكنند بحث قوه و فعل در فلسفه ، همان بحث تضاد است ؛ احياناً شنيده شده كه مىگويند اصل تضاد و اجتماع ضدّين مطلب تازه‌اى نيست كه ديالكتيسينها بگويند ، اين را فلاسفه‌ى ما از قديم در بحث قوه و فعل گفته‌اند ؛ مثال معروف تخم‌مرغ هم مورد همين بحث قوه و فعل است ؛ در تخم مرغ قوه و استعداد جوجه شدن است و هنگامى كه جوجه تحقق يافت ديگر قوه‌ى جوجه شدن نيست بلكه قوه‌ى مرغ شدن و فعليت جوجه شدن است ؛ در تخم مرغ دو ضد هست ؛ تخم مرغ و جوجه . در جوجه هم دو ضد هست ؛ جوجه و مرغ ، در مرغ هم دو ضدّ مىباشد ؛ مرغ و مرگ ، نيروى حافظ حالت اول را مثبت و تز مىنامند يا نهاد ( تخم مرغ ) ؛ نيروى خواستار حالت دوم را منفى يا آنتى تز يا برابر نهاد مىنامند و از درگيرى اين دو نيرو حالت سومى به وجود مىآيد كه آن را سنتز يا همناد\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nمىگويند ( جوجه ) .\r\nولى اين تصور صحيح نيست ، اجتماع قوه و فعل جمع ضدين نمىباشد ؛ زيرا دو ضد ، تحقق نيافته‌اند ؛ يك ضد با استعداد و زمينه‌ى ضد ديگر جمع شده‌اند نه با خود ضدّ ديگر و هر دو با هم فعليت ندارند .\r\n\r\n2 - تناقض در حركت\r\nآيا حركت از موارد جمع دو ضد يا چنان‌كه انگلس و مائو گفته‌اند جمع دو نقيض است ؟ انگلس مىگويد : « حركت عين تناقض است » ؛ اين‌ها تصور كرده‌اند كه چون در هر حركتى يك حالت فعلى و يك نيروى شكننده‌ى حالت فعلى است ؛ اين ، تضاد يا تناقض است .\r\nولى همان‌طور كه در مسأله‌ى قوه و فعل تذكر داديم در هر حدى از حدود حركت فقط همان حد ، فعليت دارد ؛ حالت بعدى هنوز فعليت و تحقق نيافته و فقط زمينه‌ى وجود آن فراهم شده است . پس در هر حدى از حدود حركت يك فعليت است و يك زمينه‌ى و استعداد چيزى كه هنوز تحقق نيافته است ؛ و بديهى است كه زمينه‌ى حالت بعدى با حالت كنونى هيچ نقاضت و ضديتى ندارد . تخم مرغ بودن با جوجه بودن ضد است نه با زمينه‌ى جوجه شدن . قدم اول هر حركت با قدم دوم آن جمع نمىشود ، نه با زمينه و استعداد قدم دوم .\r\n\r\n3 - تناقض در حيات ؟\r\nدورينگ ، فيلسوف آلمانى كه مخالف تعليمات ماركس و انگلس بود و در دانشگاه برلين آلمان تدريس مىكرد مقالاتى عليه آن‌ها مىنوشت .\r\nانگلس پاسخ مقالات او را به طور مسلسل در روزنامه مىنوشت و بعداً به\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nصورت كتابى مستقل درآورد و به نام آنتى دورينگ منتشر نمود . آنتى دورينگ چماق علم را مرتب بر فرق دورينگ و ماخ مىكوبد و مثلًا درباره‌ى ماخ اتريشى كه از نزديكان هگل است مىگويد : « اين فيلسوف روستانشين ! و گوشه‌گير از اكتشافات علمى زمان خود بهره نداشت » .\r\nانگلس اصل تضاد را چنان به جان و دل مىپذيرد كه همه‌ى زندگى را سراسر تناقض و تضاد مىداند و حتى معناى حيات را . در همان كتاب آنتى دورينگ مىگويد : « زندگى از اين‌جا منشأ گرفته كه جسم زنده در هر لحظه ذاتش ذات اوست ، و در همان لحظه ذاتش ذات او نيست كه چيز ديگرى است . زندگى يك تناقض قطعى است در درون همه‌ى موجودات زنده » .\r\nآيا راستى چنين است ؟ واقعيت اين است كه زندگى يك فعليت است و با مرگ جمع نمىشود . ولى زمينه‌ى مرگ در هر ياخته‌اى از ياخته‌هاى بدنِ موجود زنده وجود دارد و دائماً ياخته‌اى بر اثر زمينه‌ى مزبور مىميرد و ياخته‌ى زنده‌اى به جاى آن مىنشيند . و بنابراين اگر حيات و مرگ را در مجموع يك بدن زنده حساب كنيم همواره فعليت حيات با زمينه‌ى مرگ همراه است و اگر حيات و مرگ را در هر ياخته حساب كنيم باز هم همواره فعليت حيات يك ياخته با زمينه‌ى مرگ آن همراه است . اين آقايان حيات مجموعه بدن را با مرگ يك ياخته حساب كرده‌اند و گفته‌اند زندگى با مرگ همراه است و يا زمينه را با فعليت به اشتباه گرفته‌اند .\r\n\r\n4 - تناقض در دانش آموزى\r\nانگلس درباره‌ى دانش آموزى انسان نيز به تناقض معتقد است و مىگويد : « قدرت انسان بر دانش آموزى نامحدود است ولى عملًا به علت محدوديت‌ها و شرايط خارجى به اندازه‌ى محدودى مىتواند فرا گيرد . . . » اين هم براى همگان روشن است كه قوّه‌ى نامحدود با فعليت محدود هيچ\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nگونه تناقض و تضادى ندارند .\r\n\r\n5 - تناقض در جنگ\r\nمائو مىگويد : « در هر جنگ پيشروى و عقب نشينى وجود دارد ؛ چه جنگ در طبيعت و چه در انسان‌ها ؛ تكامل انسان‌ها در همين تناقض وجود دارد . . . »\r\nبرخى از نويسندگان مسلمان معاصر نيز خواسته‌اند همين معنى را از آيه‌ى 17 سوره‌ى انبياء در قرآن كريم استفاده كنند : « بل نقذف بالحقّ على الباطل فيدمَغُهُ » ؛ حق را بر باطل مىكوبيم سپس آن را از بين مىبرد .\r\nولى شما خود فكر كنيد عقب نشينى در يك طرف و پيشروى در طرف ديگر ، يا هر دو در يك طرف ولى در دو زمان ( به‌طور حقيقى يا تاكتيكى ) چه ربطى به تناقض و تضاد دارد ؟ ! تطبيق اين آيه‌ى قرآن بر تضاد هم چيزى جز مكتب‌زدگى خاصى نيست .\r\n\r\n6 - تناقض در قضايا\r\nلنين مىگويد : « حداقل تناقض در يك قضيه ، جمع خاص و عام در يك قضيه مىباشد . حسن نام خاص و جزئى است كه موضوع قرار گرفته و ايستادن يا سياه چهره بودن يا هر مفهوم ديگر . . . نام عام و مفهوم كلى است . . . » .\r\nو شما مىدانيد كه كليت در محمول با جزئيت در موضوع هيچ گونه تناقضى ندارد .\r\nبه نظر مىرسد اساس همه‌ى اين اشتباهات از آن‌جاست كه اين آقايان نه معناى تناقض و تضاد و شرايط آن‌ها را درك كرده‌اند و نه مفهوم و معناى « يك » را . دو نقيض در يك جا جمع شده‌اند به چه معناست ؟ يعنى در يك\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nموجود خاص حقيقى و جهت واحدى از آن يا يك معناى عام ؟ كلمه‌ى يك را مىتوان در يك اتم و يك الكترون و يك اتاق و يك شهر و يك منظومه‌ى شمسى و يك كهكشان و يك طبيعت و . . . به كار برد . بايد تناسب با حكم رعايت شود اين‌ها مفهوم يك را روشن نكرده‌اند و در حقيقت درك نكرده‌اند . اگر گفتيم همه‌ى اين جهان كه يك واحد اعتبارى خارجى است همه‌ى اجزايش بسيط است و همه‌ى اجزايش مركب است ، مسلماً تناقض است .\r\n\r\n7 - تعرف الاشياء باضدادها\r\nمىگويند : اگر اصل تضاد را قبول نداريد ، پس جمله‌ى معروف « تعرف الاشياء باضدادها » ؛ هر چيزى را با ضدش مىشناسند ، چيست ؟ شگفتا ! اين‌ها تصور مىكنند اگر ما اجتماع ضدين را در يك محلّ محال دانستيم بايد ديگر هيچ‌گاه كلمه‌ى ضد را به كار نبريم ! خوب ، به فرض اين كه جمله‌ى مزبور از نظر منطقى ، يك جمله‌ى كامل و صحيحى باشد ، چه ربطى به اجتماع دو ضد در يك محل واحد حقيقى دارد ؟ هر چيزى را از راه ضدش بشناسيد يعنى دو ضد را در يك جا جمع كنيد ؟ !\r\n\r\n8 - تضاد منطقى و فلسفى\r\nمكرر شنيده مىشود كه : تضاد بر دو قسم است ؛ تضاد منطقى و تضاد فلسفى . راستى تضاد ، دو اصطلاح به حسب اين دو علم دارد ؟ اساس بحث تضاد يك بحث منطقى است يا فلسفى ؟\r\nريشه‌ى فلسفى بودن اين بحث از اين‌جاست كه موضوع فلسفه را چه بدانيم . مىدانيم كه موضوع فلسفه موجود بما هو موجود يعنى اصل\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nوجود ( پيش از هر گونه تخصص و تقيد به مادى بودن يا مجرد بودن يا هر قيد ديگرى ) مىباشد ولى مطلق موجود يا موجود خارجى ؟ اگر موجود خارجى را موضع فلسفه بدانيم چنان كه عده‌اى از جمله محقق دوانى گفته‌اند ديگر بحث از تضاد و تناقض يك بحث فلسفى نيست ؛ « 1 » زيرا تضاد در وجود خارجى نيست و در فلسفه از عدم‌ها و نيستى بحثى نداريم .\r\nاگر درباره‌ى عدم بحث مىشود درباره‌ى مفهوم عدم به طور كلى است نه عدم‌هاى خاص . ولى شما مىتوانيد بگوييد : اين مطلب موجب طرد بحث تضاد از فلسفه نمىشود زيرا تضاد به معناى تزاحم كه وجود دارد و تضاد به معناى ضديت اصطلاحى هم گرچه وجود ندارد ولى يك قانون كلى است براى كشف وجود ولا وجود اشياء ؛ به اين معنى كه چون اجتماع ضدين وجود ندارد ، كاشف از وجود متفرق اضداد است و فقط فلسفه است كه مىتواند از چنين چيزى بحث كند . از طرفى فلسفه از موجود بما هو موجود ( هرچند خصوص خارجى ) بحث مىكند و وحدت و كثرت از عوارض موجود است و يكى از اقسام كثرت تقابل است و تناقض هم از انواع تقابل مىباشد .\r\nجهت منطقى بودن بحث تضاد اين است كه منطق از معرف و حجّت ( تصوّرات و تصديقات موصله به مجهولات ) و به تعبير ديگر از معقولات ثانيه‌ى موصله به مجهولات « 2 » بحث مىكند و بحث از قضيه كه جزء قياس و حجت است ايجاب مىكند كه خصوصيات تغايرى قضيه از تناقض و تضاد و ساير انواع تقابل و همين‌طور خصوصيات وحدتى قضايا از حمل\r\n\r\n\r\n","description":"","footnote":"\r\n( 1 ) - / محقق دوانى مىگويد : در فلسفه از وجود ذهنى بحثى نداريم و حتى ماهيات و مقولات مربوطبه خارج هستند . وى به همين جهت معتقد است كه شناخت يك عرض كيفى نيست و تسامحاً كيف نفسانى خوانده مىشود زيرا كيف و كم و جوهر و . . . همه مربوط به وجودات خارجى هستند\r\n( 2 ) - / به كتاب‌هاى « المنطق المقارن » ، چاپ دوم ، ص 30 و « مقصود الطالب » چاپ سوم ، ص 78 ، رجوع فرماييد\r\n","page_name":" 320 ","page_number":320},
  {"content":"\r\n\r\nاولى و دومى بيان مىشود .\r\nبرخى از محققين معتقدند : اگر موضوع علم منطق را معقولات ثانيه موصل به مجهول بدانيم « 1 » شامل بحث تضاد نخواهد شد ، زيرا معقولات ثانيه به اصطلاح منطق ، مفاهيمى هستند كه هم عروضشان بر موضوعات و هم اتصاف موضوعات به آن‌ها هر دو در ذهن باشد مثل كليت و قياسيت و . . . به خلاف معقولات ثانيه‌ى فلسفى كه اگر اتصاف موضوعات به آن‌ها در خارج باشد اشكالى ندارد ؛ ( مثلًا وحدت و كثرت در اصطلاح فلسفه از معقولات ثانيه است ولى در منطق چنين نيست . و چون اتصاف اشياء به ضدّيت ، در خارج است هر چند عروض اين صفت بر موضوعات در ذهن بوده ، ضدّيت چيزى نيست كه در خارج عارض شود ، از معقولات ثانيه منطقى نمىباشد ) ولى مىتوان گفت منطق از معقولات ثانيه‌ى موصله به مجهولات بحث مىكند مانند معرّفيّت و قياسيّت . همين‌طور بحث از مقدمات معقولات ثانيه‌ى مزبور ، بحث از قضايا و خصوصيات آن‌ها و از جمله انواع تقابل اين‌ها بحث از مقدمات معقولات موصله است ، « 2 » و گرنه بحث از قضيه و اجزاء آن در تصديقات و بحث از كليّت و جزئيت و اقسام كلى هم بحث از معقولات ثانيه‌ى موصوله به مجهولات نيست - دقت فرمائيد - .\r\nبنابراين بحث تضاد ، از اين نظر كه جزو بحث تقابل است و آن هم مقدمه‌ى معقولات موصوله است هم جزو مباحث منطق است و هم از\r\n\r\n\r\n","description":"","footnote":"\r\n( 1 ) - / موضوع علم منطق مسلماً معقولات ثانيه است ؛ البته معقولات ثانيه‌ى منطقى و به تعبير ديگرمعقولات ثانيه‌ى موصل به مجهول ، تعبير ديگرش معلومات تصورى و تصديقى موصل به مجهول است ؛ اين‌ها همه يك چيز را مىگويند . به « المنطق المقارن » و « مقصود الطّالب » رجوع شود\r\n( 2 ) - / مرحوم سبزوارى مىگويد :\r\nوالبحث عن موصل او مقدّمه تصديقاً او تصوراً قد قسّمه .\r\nبحث از موصل و يا مقدّمه‌ى موصل چه تصديق و چه تصور منطق را تقسيم مىكند\r\n","page_name":" 321 ","page_number":321},
  {"content":"\r\n\r\nمباحث فلسفه مىباشد . ولى به هر حال مهم اين است كه تضاد در اين دو علم دو معنى ندارد كه يكى را منطقى و ديگرى را فلسفى بدانيم . تضاد يك معنى بيش ندارد چه در منطق و چه در فلسفه « 1 » گرچه در برخى قيود آن ميان محققين اختلاف است چنان كه سابقاً تذكر داديم . اين اختلاف در معناى برخى ديگر از انواع تقابل مثل عدم و ملكه نيز وجود دارد . البته همان‌طور كه قبلًا گفتيم احياناً در معناى حقيقى تضاد توسعه‌اى داده شده به درگيرى و تصادم و تزاحمى كه ميان اشياء خارجى در حالات و اوصافشان وجود دارد تضاد گفته مىشود كه در زبان فلاسفه و متون مذهبى و ادبيّت و محاوره‌ى مردمى نيز به طورى كه قبلًا ديديم شيوع دارد ليكن اين معنى ربطى به منطقى بودن يا فلسفى بودن ندارد و به علاوه همان هم متناسب معناى اصل تضادّ آمده است . يعنى اين دو حالت در يك جا جمع نمىشوند . توضيح بيش‌ترى در فصل « فرق يك نظريه با يك روش شناخت » خواهد آمد .\r\n\r\nآيا تضاد عامل حركت است ؟\r\nآن‌چه گفتيم درباره‌ى معناى تضاد و تناقض بود . حالا ببينيم صرف نظر از اشكال در معناى تضاد و پذيرش تضاد ، آن چه را تضاد ناميده‌اند ، آيا راستى تضاد ودرگيرى اشياء خارج و يا قطب‌هاى جامعه‌ها با هم ( چه اين‌ها را تضاد درونى بناميم و يا طبق آن‌چه در توضيح كلمه‌ى واحد گفتيم برونى باشد ) عامل حركت است ؟\r\n\r\n\r\n","description":"","footnote":"\r\n( 1 ) - / صدرالمتألهين تضاد را به معناى تمانع و تصادم و تفاعل به كار برده ( ج 7 ص 71 ط جديد ) و در عين حال در فصل مربوط به تقابل ، تضاد را طبق اصطلاح مشهور معنى مىكند و به عدم امكان اجتماع ضدين تصريح مىكند ( ج 2 ، ص 112 و . . . ط ج )\r\n","page_name":" 322 ","page_number":322},
  {"content":"\r\n\r\nبايد ببينيم تضاد چگونه به وجود مىآيد ؛ آيا هيچ‌گاه ميان دو مرده بىحركت يا يك زنده و يك مرده تضاد و تصادم و برخوردى به وجود مىآيد ؟ ! روشن است كه تا دو موجود زنده نباشد و حركت نداشته باشند برخورد و تصادمى ندارند و تضادى بروز نمىكند .\r\nيك هسته زير خاك مىخواهد رشد كند ، ميكروبى هم در كنارش مىخواهد رشد كند جنگ ميانشان شروع مىشود جنگ براى زندگى .\r\nانسان مىخواهد زنده بماند و حركت كند ، ميكروب هم مىخواهد براى ارتزاق و رشد از بدن انسان استفاده كند ؛ ميانشان درگيرى مىشود ، تا كدام يك غلبه كنند .\r\nدر درگيرى انسان با طبيعت جامد نيز انسان حركت مىكند و مىخواهد به حركت خود ادامه دهد و رشد كند . در برخورد با مانع طبيعى مىكوشد كه او را از ميان بردارد . همه جا درگيرى پس از حركت است . پس حركت تضاد مىآورد و نه تضاد حركت را .\r\n\r\nتضاد چگونه موجب تداوم فيض است ؟\r\nاين كه فلاسفه‌ى اسلامى تضاد را عامل تدام فيض الهى مىدانستند از اين جهت است كه صور و فعليات طبيعى اين عالم مادّى با هم جمع نمىشوند و هر ماده‌اى صورت و كيفيتى را مىپذيرد . فيض الهى از طريق همين خصوصيات طبيعى به اين عالم مىرسد . تضاد و تزاحم و درگيرى جهان طبيعت عامل تغيير مواد و صور اين عالم و گرفتن صورت‌هاى تازه‌ترى مىشود . اگر تضادى در اين جهان نبود تغيير رخ نمىداد و فساد و تباهى در ماده راه نمىيافت تا صورتى را رها كرده صورت ديگرى را بپذيرد . درخت در اين تضاد خاك مىشود و خاك با صورتى ديگر دوباره\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nتجلّى مىكند . انسان مىميرد و خاك مىشود و دوباره تجلّى مىكند و همين‌طور ساير تغييرات جهان طبيعت كه در اثر درگيرى عوامل گوناگون به وجود مىآيد و مواد طبيعت را پس از تغيير براى پذيرش صورت ديگر آماده مىسازد .\r\nاين نه به اين معناست كه پيش از تضاد اصلًا حركتى نبوده و با تضاد حركت شروع شده است ، بلكه به اين معنى است كه حركتى كه قبلًا بوده با حركتى ديگر تصادم پيدا كرده و اين تصادم موجب از بين رفتن يكى و تغيير شكل دادن و آماده شدن براى حركت و پذيرش صورت و فعليت جديدى مىشود .\r\nپس اين تعبير فلاسفه‌ى اسلامى با آن‌چه ديالكتيسينها مىگويند از دو جهت تفاوت دارد :\r\n1 - ديالكتيسينها پيش از تضاد حركتى نمىبينند و حركت را معلول تضاد مىدانند ، ولى فلاسفه ، حركت اين عالم را معلول استعداد ذاتى براى تكامل مىدانند و استعداد مزبور و فعليت حركت را معلول ذات بارى تعالى مىدانند .\r\n2 - منظور از حركت و فيض جديد كه فلاسفه آن را معلول تضاد مىشمارند صورت‌هاى جديدى است كه پس از حركت اوليه و بروز تضاد و تغيير ماده و پذيرش و آمادگى ماده براى صورت جديدى به وجود مىآيد نه هر گونه حركت تكاملى ، ولى ديالكتيسينها هرگونه حركت تكاملى را معلول تضاد مىدانند .\r\nفلاسفه معتقدند چون مواد عالم طبيعت متناهى است و صور و كمالات ، نامتناهى ، حتماً بايد مواد طبيعى با تغيير و فسادى كه بر آن‌ها عارض مىشود صورت موجود را از دست بدهند تا پذيراى صورت\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nجديدترى بشوند ؛ عامل تغيير و فساد هم تضاد و تزاحم و تصادم عوامل طبيعى است . « 1 » پس اگر تضاد نباشد تغيير و فساد پيدا نمىشود و كون جديد و تداوم فيض در طبيعت تحقق نمىيابد . اين است معناى « لو لا التضاد ما صحّ دوام الفيض عن المبدأ الجواد » .\r\nاگر تضاد عامل حركت باشد پس خود تضاد معلول چيست ؟ تضاد يعنى تزاحم و برخورد و تصادم ؛ و اين خود يك نوع حركت است و آن هم پس از حيات و تحرك طبيعى يك موجود است كه به راه مىافتد و سپس به چيزى ديگرى كه آن هم در حركت است برخورد پيدا مىكند .\r\nاگر حركت معلول تضاد است و تضاد هم درونى و ذاتى است ديگر نبايد هيچ حركتى متوقف شود و نبايد فلته و انحراف و نقص وجود داشته باشد ! پس اين همه چيزهائى كه از مسير تكامل منحرف شده و گنديده و يا ناقص شده‌اند از چيست ؟ اگر حركت معلول تضاد است و تضاد هم درونى و ذاتى است برخورد انسان را با طبيعت چگونه توجيه مىكنيد ؟ آيا انسان را با طبيعت جامدى چون كوه و درّه و رود يك واحد خارجى مىشماريد و تضاد و برخورد اين‌ها را تضاد درونى يك موجود خارجى مىشماريد ؟ ! و آيا براستى برخورد انسان را با كوه و رود تضاد مىشماريد ؟ ! تضاد هر گونه برخوردى است ؟ يا تضاد درگيرى دو طرفه است . در عرف شما و لغت شما و علوم تجربى شما و لابراتوارهاى شما برخورد يك انسان را در شب تار با ديوار تضاد و جنگ و نزاع توجيه مىكنند ؟ يا فقط اصطلاحى است كه رواج مىدهيد و توجيهى برايش نداريد ؟\r\n\r\n\r\n","description":"","footnote":"\r\n( 1 ) - / و به قول شاعر عرب :\r\nاشاب الصّغير وافنى الكبير كرّ الغداة ومرّ العشىّ\r\nرفت و آمد صبح و شب ، كودكان را پير و پيران را به هلاكت رسانده است . و ديگرى مىگويد : « افناه قيل اللَّه للشمس اطلعى : فرمان خدا به خورشيد كه طلوع كن ، اين تغيير را به وجود آورد »\r\n","page_name":" 325 ","page_number":325},
  {"content":"\r\n\r\nواقعيت اين است كه اين آقايان براى نظريه‌ى تضادى خودشان نه يك دليل عقلى درستى مىآورند ، و نه يك تجربه و نه يك شاهد صحيحى ! تا ما به قضاوت بنشينيم . آن چه به عنوان شاهد آورده‌اند ، نمونه‌هايش را ديديد كه چقدر سست و بىپايه است .\r\nولى گواه ما بر اين كه حركت تكاملى درونى را استعداد ماده و شوقش به كمال تشكيل مىدهد وجدان درونى ماست در بسيارى از حركت‌هايمان .\r\nالبته بسيارى موارد هم داريم كه يك حركت بر اثر يك مانع خارجى به وجود آمده است . لباس مىپوشيم براى جلوگيرى از نفوذ سرما ؛ برخى علوم را هم ياد مىگيريم براى آشنا شدن به افكار مخالفين كه اصولًا بطلان پايه‌هاى فكريشان را مىدانيم و بطلان خصوصيات را هم مىخواهيم بفهميم . ولى آيا اصل دانش‌آموزى انسان بر اين اساس است ؟ !\r\nيك موجود مىخواهد رشد كند و كامل شود اين ميل در باطن اوست و همين ميل او را به حركت درمىآورد ، ضمن حركت در اين جهان محدود طبيعت به متحرك ديگرى برخورد مىكند و تزاحم شروع مىشود . حتى حركت‌هايى هم كه در اثر برخورد با مانع انجام مىدهيم بر اساس احساس نيازى است كه در باطن انسان است . نياز به كمال يك نياز فطرى و اصلى است ؛ وقتى يك مانع در برابر اين نياز تجلّى مىكند يك نياز فرعى و تبعى پيدا مىشود كه ابتدا اين مانع را از ميان بردارد و سپس به حركت خويش ادامه دهد .\r\nدرس مىخواند براى رشد آگاهى ، كسب و كار مىكند براى رشد جسمانى ؛ شراكت مىكند براى بالا بردن بازده كار ؛ همه‌اش براى حصول كمال و تداوم راه تكامل است . همواره تهيه‌ى عوامل و وسايل دفاعى ما به\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nقدر قدرت دشمن حركت كمالى ماست و تهيه‌ى بيش‌تر را محكوم مىكنيم . زيرا وسايل دفاعى ، اصالت ندارند و فقط براى طرد مانع به كار مىروند . البته هر گونه درگيرى هرچند از روى ناچارى ، چون حركت شديدى را در بر دارد طبق قانون اصطكاك ، مولّد يك نوع حرارت بيش‌ترى است كه تا مدتى موجب سرعت بيش‌ترى در كار مىباشد .\r\n\r\nعامل حركت در نظر صدر المتألهين\r\nمرحوم صدر المتألهين « قده » براى اثبات شوق ماده به صورت كماليش ، و اين كه همين شوق عامل حركت است با ذكر چهار مقدمه ، برهانى عقلى آورده ، و از شيخ الرّئيس ابن سينا تعجب مىكند كه با اين كه خود در رساله‌اى مستقل درباره‌ى عشق حالت شوق ماده به صورت را به طور كامل اثبات كرده چگونه در طبيعيّات كتاب شفا اين مطلب را ردّ كرده است .\r\nابن سينا در رساله‌ى مستقل مزبور يك برهان عقلى عام براى اثبات عشق غريزى همه‌ى موجودات - جاندار و غيره - آورده و يك برهانى هم مخصوص عناصر بسيط عالم ذكر كرده است ؛ ليكن در كتاب شفا اين مطلب را مشكل و مبهم خوانده است .\r\nصدر المتألهين مىگويد : ادب ايجاب مىكند كه در مسأله‌اى كه ابن سينا اعتراف به عجزش كرده « 1 » من هم خود را از كشف آن مجاز ندانم . . .\r\nليكن برخى برادران دينى و ياران اهل يقين اصرار كردند كه مسأله‌ى شوق\r\n\r\n\r\n","description":"","footnote":"\r\n( 1 ) - / ابن سينا در شفا ، پس از ذكر اشكالاتى بر مسلك شوق ماده به صورت مىگويد : « به خاطر اين‌مطلب كه فهم اين كلام به كلام صوفيه شبيه‌تر از كلام فلاسفه است برايم مشكل است ؛ اميد است ديگرى اين مطلب را به خوبى درك كند ؛ در اين بحث لازم است به شخص ديگرى رجوع شود »\r\n","page_name":" 327 ","page_number":327},
  {"content":"\r\n\r\nهيولا به صورت را كه بزرگان حكما گفته‌اند ، تشريح كنم و سپس مقدماتى ذكر مىكند كه شايد بتوانم بيان بسيار فشرده‌اى از آن‌ها را از اين جا برايتان بياورم : با اين بيان : 1 - وجود حقيقت واحدى است كه در عين وحدت ، اختلافات مرتبه‌اى و درجه‌اى دارد و همه‌ى صفات كماليه وجود چون علم و اراده و قدرت و . . . همه عين ذات وجود مىباشد .\r\n2 - حقيقت هر ماهيتى همان وجود خاص خارجى اوست و ماهيت هر چيز ، به تبع وجودش تحقق پيدا مىكند . ماهيّت امرى اعتبارى است و وجود اصالت دارد . - حقيقت انسان مثلًا همان مرتبه‌ى خاص وجود خارجى اوست ، مفهوم و ماهيت فقط به تبع مرتبه‌ى خاص وجود تحقق دارد - .\r\n3 - وجود به طور كلى مطلوب و مورد عشق و شوق مىباشد . آفات و بلاها كه در برخى موجودات مشاهده مىشود يا به عدم و نقض و ناتوانى برخى حقايق از دريافت وجود برتر ، و يا به تصادم و تضاد و تعارض ميان دو موجود ، مربوط بوده به ضيق وجودى طبيعت برمىگردد . جهان طبيعت محدود است و اشياء مادى نمىتوانند خود را بسط دهند و به كمال برتر برسند ؛ حتى از حصول ذات براى ذاتشان محرومند و اجزائشان وحدت واقعى و حضور كامل نزد هم ندارد و به همين جهت علم و شناخت هم ندارند زيرا چيزى نزدشان حضور ندارد و علم چيزى جز حضور نيست . « 1 »\r\n4 - معناى شوق طلب چيزى است كه از جهتى حاصل و از جهت ديگر غير حاصل است . كسى كه يك چيزى را به هيچ وجه ندارد ، اشتياقى هم\r\n\r\n\r\n","description":"","footnote":"\r\n( 1 ) - / اين همان مطلبى است كه در دفتر دوم تحت عنوان علّت شناخت بيان كرديم ؛ مجدداً رجوع فرمائيد\r\n","page_name":" 328 ","page_number":328},
  {"content":"\r\n\r\nبه آن ندارد ؛ زيرا شوق به معدوم محض و طلب مجهول مطلق ، محال است و همين‌طور كسى كه چيزى را دارد شوقى براى رسيدن به آن ندارد و طلب نمىكند ، زيرا تحصيلِ حاصل محال است . خداوند چون در كمال تماميت وجود است و هيچ‌گونه نقصى ندارد هيچ گونه شوق و طلبى هم براى رسيدن به چيزى ندارد ؛ و همين‌طور است وضع عقول مجرده كه مدبّر جهان هستند . فيوض و خيراتى هم كه از طريق آن‌ها بر جهان پايين‌تر مىرسد فضيلت و كرامت تازه‌اى براى آن‌ها نمىآورد بلكه جايزه و موهبتى است كه از آن‌ها به عالم پايين مىرسد بدون اين كه آن‌ها توجه به جهان مادّى داشته باشند . . . « 1 » ( مگر به طور تبعى ، يعنى به عنوان اطاعت فرمان خدا ) ، ولى غير از اين دو وجود - واجب و عقول - همه‌ى وجودهاى ديگر چه فلكى و چه طبيعت عنصرى مادى و چه مقداريات و چه هيولا و مادّه‌ى اجسام ، همه‌ى اين‌ها استعداد و قوه و به همين جهت ، شوق به كمال و تماميت دارند .\r\nصدرالمتألهين « قده » پس از ذكر اين مقدمات مىگويد : ماده‌ى اولى مرتبه‌اى از وجود دارد - كه ابن سينا هم قبول دارد - ولى مرتبه‌اى ضعيف است ، و به حكم مقدمه اول وجود ، يك حقيقت و از يك سنخ مىباشد ، و با همه‌ى صفات كمال چون علم و اراده و قدرت و غيره متحد است پس همان ماده‌ى ضعيف ، شعور و توجه نسبى دارد و تا حدودى كمال را متوجه مىشود - همان‌طور كه در مقدمه‌ى دوم گفته شد - و وجود كامل‌تر ، مطلوب بالذات و معشوق و مورد شوق است - به طورى كه در مقدمه‌ى\r\n\r\n\r\n","description":"","footnote":"\r\n( 1 ) - / همان‌طور كه محققين درباره‌ى روش اولياء كمّل گفته‌اند و به جهت كامل بودنشان گفته‌اند : صلواتى هم كه بر فرشتگان و پيامبر و ائمه عليهم السلام مىفرستيم براى آن‌ها كمال وجود نمىآورد و فقط هديه ظاهرى است . همچون تشريفات ظاهرى براى يك ميهمان\r\n","page_name":" 329 ","page_number":329},
  {"content":"\r\n\r\nسوم گفتيم - و موجودى كه مقدارى كمال دارد و هنوز به حدّ كمال نرسيده است همواره مشتاق رسيدن به كمالى است كه ندارد . چنان كه در مقدمه‌ى چهارم گفتيم - با توجه و دقت در اين مطلب به خوبى روشن مىشود كه ماده شوق به كمال دارد . . . و تا به حدّ تمام كمال ممكنش نرسيده طبق شوق طبيعيش ، به سوى كمالات ثانويه‌اش حركت مىكند . . .\r\nسپس مرحوم صدرالمتألهين « قده » به پاسخ اشكالات ابن سينا و پيروانش مىپردازد . « 1 »\r\nخلاصه‌ى اشكال ابن سينا كه صاحب مباحث مشرقيه نيز ذكر كرده است اين بوده كه : « شوقى كه مىگوييد در ماده است شوق نفسانى است يا طبيعى ؟ شوق نفسانى كه مسلماً نيست در ماده اولى نفس درّاكه‌اى وجود ندارد . شوق طبيعى هم باطل است زيرا مىپرسيم كه شوق ، به صورت خاص و معينى است يا به مطلق صورت ؟ شوق به صورت خاص و معين كه معنى ندارد زيرا لازمه‌اش اين است كه فقط يك صورت معينى به طور طبيعى ، خواسته‌ى ماده باشد و صورت‌هاى ديگر همه از نوع حركت قسرى باشند ، و مطلق صورت هم كه به هر حال در ماده هست و هيچ گاه فاقد آن نيست تا آن را طلب كند ؛ زيرا مادّه اولى هم به هر حال همراه يك صورتى مىباشد ؛ پس طلب مطلق الصورة به طور مبهم ، از نوع تحصيل حاصل مىباشد . . . » .\r\nپس از ابن سينا ، برخى از متفكرين از جمله صاحب مباحث مشرقيه به تفصيل بيش‌ترى اين اشكال را ذكر كرده‌اند ؛ ليكن واقعيت اين است كه اشكال مزبور به هيچ وجه وارد نيست . اولًا قبول نداريم كه ماده خالى از هر گونه درك و شعور باشد ؛ هيچ موجودى خالى از شعور و نوعى نفس درّاكه\r\n\r\n\r\n","description":"","footnote":"\r\n( 1 ) - / اسفار ، فصل نوزدهم از بحث علت و معلول\r\n","page_name":" 330 ","page_number":330},
  {"content":"\r\n\r\nنمىباشد . و ثانياً در هر مرحله‌اى شوق ماده به صورت مرحله‌ى بعدى مىباشد . و بنابراين شوق همراه به صورت خاصى است ؛ خاص در هر مرحله .\r\nبنا بر آن چه گفتيم عامل حركت همان ميل و شوق ماده به كمال است .\r\nميل مزبور تاب سكوت و ركود را از ماده مىبرد و آن را به جلو مىبرد .\r\n( پرىرخ تاب مستورى ندارد ) و در عين اين كه تضاد به معناى مزاحمت يا تفاعل و تأثير و تأثر ميان موجودات طبيعى را قبول داريم ، آن را عامل حركت نمىدانيم ، در عبارات گذشته هم ملاحظه كرديد كه فيلسوف بزرگى مانند صدرالمتألهين « قده » در عين حال كه تضاد را لازمه‌ى ذاتى وجودات طبيعى مىداند ، عامل حركت را شوق موجود در كمون هر ماده مىداند .\r\nضمناً از بيانات گذشته معلوم شد كه تا همه‌ى استعدادهاى نهفته در مادّه‌ى جهان طبيعت ( به طور كلى ) به فعليت نيامده است ، حركت ادامه دارد ، و چه مىدانيم شايد استعدادى عجيب در جهان طبيعت و اين عالم خاكى است كه پايان‌پذير نباشد و هر قدر انسان كامل بيرون دهد مجدداً خاكش مىتواند انسانى و شعور و شورى بيافريند . حديثى هم نقل شده كه « پس از حشر و تشكيل بهشت و جهنم براى اين انسان‌ها ، از نو آدم و حوايى و انسان‌هايى به وجود مىآيند » .\r\n\r\nتضاد يا شوق يا تفاعل\r\nآن‌چه درباره تضاد به معناى تزاحم گفتيم چيزى است كه از كلمات فلاسفه و برخى نصوص و تعبيرهاى مذهبى استفاده كرده‌ايم و در گذشته ديديم كه در ادبيات شعر و محاوره‌ى مردمى نيز شايع است . و مفهوم اين تعبير اين است كه دو پديده با يك ديگر مخالفند و در ستيز هستند تا\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nيك‌دگر را از ميان بردارند .\r\nاكنون اين سؤال پيش مىآيد كه دست آفرينش و شعور حاكم بر جهان چرا چيزى را مىآفريند و سپس چيز ديگرى كه آن را از ميان بردارد درست مىكند ؟ !\r\nپاسخ اين است كه با تضاد و تزاحم ميان موجودات طبيعى ، حالت‌هاى افراطى آن‌ها كنترل مىشود و در مجموع نظم ايجاد مىشود ؛ و بنابراين مىتوان گفت ضديت و شرّ بودن اين وجودهاى طبيعى امرى نسبى و اضافى بوده در مجموع جزوى از نظام كلى جهان بوده طبق نظم و انضباط عميق‌ترى انجام مىشود . هيچ چيز ذاتاً شر نيست ؛ در مقايسه با شىء ديگر و براى آن بد است و در اثر تفاعل ميان آن دو و جريان مزبور در مجموع ، جزو نظام احسن خلقت مىباشند و در مسير تكامل قرار دارند .\r\nبعضى مىخواهند در برابر مسلك تضاد ، در اين مرحله هم ، چون محرّك در مرحله اول مسلك شوق و عشق را طراحى كنند و درگيرى را نيز يك جذب عشق بنامند .\r\nبرخى ديگر حركت جهان طبيعت را يك حركت توحيدى مىدانند و اين اصطلاح را معتقدند كه از اصول خمسه دين اتخاذ كرده‌اند و اين طور معنى مىكنند : « هر پديده به پيروى از قوانين طبيعى با يك بعثت و رهبرى و متحد شدن ارگان‌ها به يك كمالى كه معادشان است مىرسند » ؛ اجزاء و ارگان‌هاى مختلف پديده يكى مىشوند . اصل بر توحيد است و تضاد عارضى .\r\nما اين مطلب را قبول داريم كه تضاد عارضى است ليكن چيزى كه واقعيت است اين است كه ارگان‌هاى جهان مادّه روى يك‌ديگر اجمالًا تأثير و تأثر دارند و فلاسفه اين مطلب را تفاعل اصطلاح كرده‌اند . برخورد و\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nتصادم ميان برخى موجودات هم چيزى مسلم است . يعنى ميكروب ( حيوان ريز مخصوص ) مىخواهد خود را از طريق هلاكت انسان و حيوان و نبات ، رشد دهد ، گرگ بيابان نيز همين‌طور ؛ حيوان‌هاى ماهىخوار دريا نيز همين‌طور ، اين را تضاد و تمانع و تصادم ناميده‌اند . اين برخورد و آن تفاعل هر دو در نظام كل جهان در مسير يك حركت كلى منظم قرار دارند .\r\nولى تطبيق اصطلاح اصول خمسه‌ى دين بر اين حركت‌هاى اصلى و فرعى اگر صرفاً يك اصطلاح باشد كه به عنوان تيمّن و تبرّك به كار رود اشكال ندارد ؛ ولى واقعيت آن است كه بيان كرديم .\r\n\r\nنتايج\r\nآن‌چه تا كنون به دست آورديم اين است كه : 1 - ضدّان هرگز جمع نمىشوند . 2 - تضادى كه مورد قبول فلاسفه است ، جمع ضدين نيست .\r\n3 - تضادى كه ديالكتيسينها مىگويند در حقيقت تضاد نيست و از قبيل جمع ضدين نمىباشد . 4 - و به فرض كه تضاد باشد درونى نيست زيرا معناى « واحد » را به اشتباه گرفته‌اند . 5 - تضاد عامل حركت نيست بلكه خود معلول حركت است . 6 - عامل حركت شوق و ميل باطنى مادّه به تكامل و وجود برتر است . 7 - طبق اصول ديالكتيك وجود ملاء و مترف و طاغوت و مستكبر و . . . عامل تكامل انسان هستند و اصلا انسان عاملى براى تكامل جز اين‌ها و ساير اضداد مزاحم ندارد ولى طبق آن‌چه ما گفتيم اين‌ها عامل ركود و مانع حركتند . و مردم بايد بپاخيزند كه از ميانشان بردارند ؛ البته مردم مىتوانند از همين برخورد مانند همه‌ى برخوردهاى ديگر حسن استفاده را بكنند . البته اگر از پيش آگاه باشند و يا در اثر فشار فوق العاده و غير قابل تحمل طاغوت مثلًا كه از حماقت طاغوت و عدم درك شرايط برمىخيزد ، آگاه شوند . و به هر حال اصل طاغوت و طاغوتيان\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nمانع حركتند ؛ و بايد موانع حركت را برداريم .\r\n\r\nچند نكته\r\n1 - شوق و ميل باطنى ، و خود ماده و حركت آن ، و وصول به نقطه‌ى كمالِ برتر ، همگى معلول علت مجرد برتر از ماده هستند ، و اين مربوط به بحث الهيات فلسفه و نيز بحث علت و معلول مىباشد . در آن مباحث با دليل‌هاى فراوان اثبات مىشود كه هر موجود ممكن چه ذات ، و چه صفت ، و چه عمل و حركت ، همه معلول يك موجود واجب ذاتى مىباشند . و ممكن و وجود محتاج ، عين ارتباط به علت واجب مىباشد و اين ارتباط ، هم در اصل وجود و هم در بقاى آن محفوظ است ، و ممكن حتى براى يك لحظه هم نمىتواند از علت خويش منقطع باشد و گرنه فانى و معدوم خواهد شد .\r\nالبته در طبيعيات فلسفه به عوامل و وسائط ايجادى نيز علت گفته مىشود ؛ ليكن اين تعبير مسامحى است و علت واقعى همان علت ايجادى است كه خداوند مىباشد .\r\n2 - ديالكتيسينها ديالكتيك را يك روش شناخت مىدانند . روش شناخت بايد ما را به شناخت جهان رهنمون باشد . بايد كمى توقف نموده دقت كنيم ببينيم اين روش مىتواند ما را به مجهولى از جهان رهنمون باشد ؟ اصول اين روش به ما مىفهماند كه جهان در حركت است و علت آن هم تضاد است . اين نظريه چه كمكى در شناخت جهان به ما مىكند كه اگر اين نظريه را كنار بگذاريم ديگر نمىتوانيم جهان را بشناسيم ؟ منطق كلاسيك را يك روش شناخت مىشمارند زيرا در آن منطق مىفهميم شناخت بايد بر اساس يقين باشد و يقين از راه تجربه و غيره - كه در منطق بيان شده است - به دست مىآيد ، ذاتيات اشياء را هم با متد خاصى كه در\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nمنطق ذكر كرده‌اند كشف مىكنند . ولى اصول ديالكتيك چه راهى براى شناخت به دست مىدهد ؟ آيا جز يك نظريه درباره‌ى جهان چيز ديگرى است ؟ مثل اين است كه بگوييم جهان حركت ندارد ، و يا زمين ساكن است ، و عامل حركتِ خورشيد شلاق فرشتگان است ، يا زمين مسطح و ساكن است ! اين‌ها همه نظراتى درباره‌ى جهان است نه راه شناخت . براى شناخت همين مسائل هم راه شناخت و متد تحصيل معرفت مىخواهيم .\r\nبايد روشى براى شناخت حقيقت نشان داد كه كدام يك از اين نظريات صحيح است .\r\n\r\nفرق يك نظريه با يك روش شناخت\r\nاين اشتباه را كه ديالكتيسينها گرفتارش شده‌اند بسيارى افراد ديگر نيز مرتكب شده‌اند . به عنوان فلسفه نظرياتى منطقى ارائه مىدهند ؛ و يا به عنوان روش شناخت نظرياتى فلسفى مىدهند . بايد قانون امتياز نظريه را از يك روش شناخت به خوبى بشناسيم .\r\nدر دفتر دوم مطلبى درباره‌ى معقول دوم گفتيم : آن‌چه مستقيماً از خارج در ذهن آمده به وسيله‌ى قوه‌ى عاقله تصور مىشود ، معقول اول خوانده مىشود و آنچه كه از معقول اول گرفته مىشود و بر آن عارض مىشود ، معقول دوم خوانده مىشود . مىتوان اين طور تعبير كرد : يك مفهوم اگر عارض بر موجود خارجى شود معقول اولى است و اگر فقط عارض بر يك مفهوم ذهنى ( معقول اولى ) شود معقول ثانى است . اين را هم اضافه كنيد كه : اگر همين‌طور كه عارض بر مفهوم ذهنى است ، يعنى عروض در ذهن است ، اتصاف موصوف هم به صفت مزبور ، در ذهن باشد معقول دوم منطقى است ولى اگر اتصاف موصوف به صفت مزبور در خارج باشد\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nهرچند عروض صفت بر موصوف در ذهن باشد ، معقول دوم فلسفى است . وحدت ، كثرت ، وجود ، ابوّت ، اخوّت و . . . معقول دوم فلسفى هستند . كليت ، معرّفيّت ، قياسيّت ، قضيه بودن ، جنسيت و فصليت و . . .\r\nمعقول دوم منطقى هستند .\r\nوحدت و كثرت و ابوّت و . . . صفاتى هستند كه در ذهن عارض بر مفاهيم مىشوند و چيزى نيستند كه در خارج به اشياء اضافه شوند و فىالمثل مانند رنگ‌ها موجب رنگ‌آميزى اشياء بشوند ليكن اشياء خارجى در همان خارج ذهن موصوف به اين صفات مىشوند ؛ يعنى واقعاً اين صفحه‌ى كاغذ مثلًا يك صفحه است و اين كتاب چندين صفحه است و اين است معناى عروض در ذهن و اتصاف در خارج . وحدت و كثرت گرچه عارض در ذهن هستند ، ليكن اتصاف اشياء خارجى به آن‌هاست .\r\nولى كليّت و مانند آن ، هم در ذهن عارض بر مفاهيم ذهنى مىشوند و هم تنها همان مفاهيم ذهنى هستند كه موصوف به آن‌ها مىشوند .\r\nموضوعات خارجى همان‌طور كه كليت و . . . در خارج عارض آن‌ها نمىشود صفت خارجى آن‌ها نيز نمىشود ؛ هم عروض و هم اتصاف هر دو در ذهن هستند . اشياء خارجى نه كلى هستند و نه قضيه هستند و نه قياس و . . .\r\nمعقولات ثانيه منطقى موضوع علم منطق هستند و معقولات ثانيه‌ى فلسفى جزء مقولات عام فلسفى هستند . معقولات ثانيه‌ى منطقى ما را به مجهولات مىرسانند ، ولى معقولات ثانيه‌ى فلسفى فقط عناوين براى اشياء بوده در رابطه با روابط و نظام جهانى به كار مىروند .\r\nمعقولات ثانيه‌ى فلسفى در مسير يك نظريه هستند ولى معقولات ثانيه‌ى منطقى در مسير يك قانون شناخت جهان هستند ؛ و همين است فرق فلسفه با منطق ، فلسفه بحث از وجود و عدم است و منطق بحث از\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nراه‌هاى كشف حقيقت .\r\nفرق منطق و فلسفه شبيه فرق اصول و فقه است . شبيه فرق منطق معرفتى قرآن ( متد زبان‌شناسى قرآن ) با تفسير آن . و شبيه فرق منطق تاريخ و فلسفه‌ى تاريخ « 1 » ( دقت فرمائيد ) .\r\n\r\nدخالت ديالكتيك در شناخت\r\nممكن است بگوييد : پيروان ديالكتيك قوانين آن را در شناخت هم دخالت مىدهند و فكر را هم مشمول اين قوانين مىدانند ؛ مىگويند : فكر هم حركت دارد ، حركت فكر هم تدريجى و سپس دفعى است ؛ در فكر هم تأثير و تأثر متقابل است ( ذهن متأثر از محيط است و از خود هم چيزى بر مواد حاصله از خارج ، مىافزايد ) ؛ فكر هم محصول تضاد است .\r\n« از منطق جامد اعتقاد به ضرورى و دائمى بودن به نتايج غلط مىرساند زيرا هر مفهومى جزئى از طبيعت و تحت تأثير تمام اجزاى ديگر طبيعت دائماً در تغيير و تبديل مىباشند ؛ پس مفاهيم دائماً در حال تكاپو و تغيير مىباشند . . . » « 2 »\r\n« هگل تغييرات تصورى را مبدأ تغييرات اشياء مىدانست حال آن كه بر عكس ، اشياء سبب پيدايش تصورات ما هستند و اگر افكار تغيير مىكند بر اثر تغييراتى است كه به موجودات دست مىدهد » . « 3 » « تكامل شناخت انسان نيز تكاملى پر از تضادها و مبارزات است . هر حركت ديالكتيكى جهان عينى قادر است دير يا زود در شناخت انسان انعكاس يابد . . . » « 4 »\r\n\r\n\r\n","description":"","footnote":"\r\n( 1 ) - / تقى ارانى در جزوه‌ى ماترياليسم ديالكتيك ، ص 56\r\n( 2 ) - / همان\r\n( 3 ) - / اصول مقدماتى فلسفه به قلم ژرژپوليستر\r\n( 4 ) - / چهار مقاله‌ى فلسفى مائو\r\n","page_name":" 337 ","page_number":337},
  {"content":"\r\n\r\nدر شمول تأثير و تأثر متقابل نسبت به افكار به حدّى جدّى هستند كه احياناً انعكاس در فكر را از جهان ، باطل مىشمارند كه نبايد يك عامل اصل و ديگرى فرع باشد ، هر دو در هم تأثير دارند : « اصل بازتاب ( انعكاسى بودن فكر از جهان عين ) از اصل ، ضد ديالكتيكى است چون مستلزم قبول تقدم عين بر ذهن و بنابراين يك جهت است ؛ ديالكتيك خواه به صورت شناخت‌شناسى هگل باشد ، خواه به صورت روش‌شناسى ماركس ، هيچ‌گاه تقدم يك عامل بر عامل‌هاى ديگر را نمىپذيرد و تأثير متقابل ، تمام عوامل و ادغام آن‌ها را در نظر مىگيرد » . « 1 » « انگلس هم مىگويد : « ديالكتيك ، اشياء و انعكاسات دماغى آن‌ها را اصولًا روابط متقابل و به هم پيوستگى و حركت و به وجود آمدن و از بين رفتنشان را در نظر مىگيرد » « 2 » ، « ادامه‌ى پراتيك اجتماعى منجر به تكرار چندين باره‌ى اشياء و پديده‌هايى مىشود كه در جريان پراتيك در حواس انسان ايجاد محسوسات و تصورات مىكنند . سپس در مغز انسان تغيير ناگهانى يا جهشى در پروسه‌ى شناخت به وجود مىآيد و مفاهيم ساخته مىشوند » . « 3 »\r\nبه طورى كه ملاحظه مىشود شمول اصل‌هاى حركت و حركت كمى و كيفى و جريان تضاد و تأثير و تأثر متقابل نسبت به فكر و شناخت ، در اين جملات و عبارات موج مىزند . در گذشته برخى عبارات ديگر آن‌ها را نيز درباره‌ى جريان تضاد و تناقض در فكر و شناخت ملاحظه نموديد . بنابراين آيا مىتوان گفت : اصول ديالكتيك همان‌طور كه در جهان عينى جريان\r\n\r\n\r\n","description":"","footnote":"\r\n( 1 ) - / تجديد نظرطلبى از ماركس تا مائو به قلم انور خامه‌اى\r\n( 2 ) - / به نقل از تقى ارانى در جزوه‌ى ديالكتيك و ماترياليسم تاريخى\r\n( 3 ) - / چهار مقاله‌ى فلسفى مائو\r\n","page_name":" 338 ","page_number":338},
  {"content":"\r\n\r\nدارد شامل مسائل فكرى نيز مىباشد و بنابراين يك روش شناخت مىباشد ؟ !\r\n\r\nتوضيح\r\nولى باز هم اصول مزبور يك روش شناخت حساب نمىشوند . بنا به آنچه گفته شد اين اصول فقط به ما مىگويند فكر هم مانند همه‌ى جهان عينى حركت دارد ، و تضاد دارد ، و جهش دارد ، و تأثير متقابل . ولى راه شناخت همين مطلب و مطالب ديگر جهان چيست ؟ اين اصول يك نظريه درباره‌ى جهان عينى و ذهنى مىدهد ولى راه شناخت همين مطالب و مطالب ديگر چيست ؟\r\nخوب بود پيروان ديالكتيك برخى مسائل ديگرى كه مورد قبولشان است به عنوان روش شناخت ارائه مىدادند ، مثلًا تجربى بودن را .\r\nخوب بود مىگفتند : راه شناخت جهان تجربه است ، يا مىگفتند : در هر قسمتى از جهان با متد خاصى بايد بررسى كرد و متدها را ارائه مىكردند .\r\nهرچند ما روش شناخت تجربى را به معناى انحصاريش قبول نداريم ولى به هر حال يك روش شناخت است . اما بحث در اين كه اين جسم خاص حركت دارد يا نه ، همه‌ى جهان حركت دارد يا نه ، فكر حركت دارد يا نه ؟ عيناً مثل بحث از حركت و سكون زمين است و اين يك نظريه است نه يك روش شناخت .\r\nحالا صرف نظر از اين كه ( چنان كه در گذشته هم اشاره كرديم ) جارى كردن اصول مزبور را در فكر و شناخت ، چيزى جز سوفسطىگرى و انكار علم نمىباشد !\r\nاگر علم حركت كند و مفاهيم ذهنى حركت كنند و حتى مفهوم حركت و تغيير هم حركت كند ديگر هيچ گونه علمى براى انسان نمىماند . حتى مقدمات يك دليل هم لحظه‌اى درنگ نمىكنند كه آن‌ها را بدوشيم و\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nنتيجه‌شان را بگيريم . و اگر تضاد و تناقض را در افكار بپذيريم آن وقت چگونه يك مطلب را مىتوانيم اثبات كنيم ؟ هم آن مطلب صحيح است و هم خلاف آن ! ! ، يعنى خودش هم ثابت نمىشود .\r\nاگر جهان عينى و ارگانيزم داخلى بدنى در فكر اثر بگذارد و به تعبير ديگر مانند شيره‌ى معده از داخل چيزهايى علاوه شود ديگر چه اعتمادى به علوممان پيدا كنيم ؟ بنابراين ، علم يعنى محصول القائات محيط و تأثير غذا و حالات عصبى و غيره به طورى كه نتوانيم خود را به هيچ وجه آزاد كنيم .\r\nالبته برخى از فلاسفه‌ى ديگر غرب نيز به همين دچار هستند . مثلًا دكارت كه حالات اوليه اجسام يا همه‌ى مفاهيم غير اختراعى متخيّله و غير مربوط به عوارض ثانوى اجسام را فطرى مىداند و « كانت » كه زمان و مكان و 12 مقوله‌ى ديگر را فطرى مىداند ؛ و همين‌طور كاريتون و نوكانتيستها . . . اين‌ها همه معتقدند كه ذهن اين قالب‌ها را از خارج نگرفته بلكه از داخل خود به طور فطرى دارد و هرچه از خارج بگيرد در اين قالب‌ها مىريزد و با عينك آن‌ها مىبيند . . . « 1 » اين‌ها همه به نوع سوفسطيگرى و قطع ارتباط با خارج مبتلا هستند .\r\nاين‌ها با دخالت دادن آن‌چه را فطرت ناميده‌اند ، و آن‌ها با وارد كردن محيط و ارگانيزم عصبى و بدنى ، خاصيت كاشفيت علم را از ميان برده‌اند .\r\n3 - ما به دنبال نام و نشان ديالكتيك و بهره جستن از اين نام نيستيم ولى واقعيت اين است كه ( همان‌طور كه سابقاً اشاره كرديم ) اگر ديالكتيك ، گذار از دورن براى رسيدن به مطلوب ، و تحولى اين چنينى باشد - و نه حتماً بر اساس تضاد كه بطلانش را ديديم - بايد روش منطقى ارسطويى را در\r\n\r\n\r\n","description":"","footnote":"\r\n( 1 ) - / به قسمت شناخت ( دفتر دوم ) همين كتاب رجوع نماييد\r\n","page_name":" 340 ","page_number":340},
  {"content":"\r\n\r\nقسمت قياس برهانى روش ديالكتيكى بناميم . زيرا مقدّمات قياس برهانى بايد قضايايى يقينى باشد و قضيه‌ى يقينى ، ضرورى الصدق مىباشد و ضرورت صدق در جايى است كه محمول مقتضا و ذاتى موضوع بوده و از بطن موضوع استخراج گردد .\r\n\r\nتضاد اصلى و فرعى\r\n4 - ديالكتيسينها عامل حركت را در فرد و جامعه و طبيعت ، تضاد مىدانند و همان‌طور كه مىدانيم در يك جامعه تضادهاى گوناگونى پيدا مىشود مانند تضاد در مذهب ، اقتصاد ، روش تفكر ، تضادهاى ادارى ، مرزى ( داخلى و خارجى ) ، زندگى شهرى و روستايى ، تضاد زن و مرد در حقوق و بسيارى تضادهاى ديگر ، كدام تضاد را عامل حركت مىدانيد ؟\r\nآن‌ها براى حركت فقط يك عامل معتقدند و آن هم تضادّ اقتصادى است . تضاد اقتصادى را اصلى و تضادهاى ديگر را فرعى مىدانند . در تضاد اقتصادى هم اصلى و فرعى معتقدند . چين با شوروى تضاد دارد و با آمريكا نيز تضاد دارد . و بر اساس مكتبشان تضادى كه ارزش ديالكتيكى دارد تضاد اقتصادى است . و بنابراين با آمريكا و شوروى هر دو تضاد اقتصادى دارد . ولى همان‌طور كه مىدانيم سالهاست چين به آمريكا نزديك شده و نزديك‌تر مىشود . دكترين مائو بر اين اساس بوده كه تضاد چين با شوروى اصلى است و با آمريكا فرعى ! بر چه اساسى اين دكترين تهيه شده است ؟ آيا شوروى سرمايه‌دارتر از آمريكاست ؟ يا پيداست كه اين آقايان عملًا تضاد اقتصادى را ديگر پايه نمىدانند . اساس تحول تضادهاى ديگرى است . يعنى سياست ! يعنى ملاحظه مىكنند كه مردم چين آمريكايى نمىشوند ليكن ممكن است شوروى زده بشوند . و اين\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nبراى حكومت چين خطر دارد . اين دشمن داخلى مكتب ، ضررش از آن دشمن شناخته شده خارجى بيش‌تر است . در روش اقتصادى ؟ نه ، بلكه در جذب توده‌ها .\r\n\r\nتضاد در دوره‌هاى تاريخ\r\n5 - ديالكتيسينها معتقدند : تاريخ انسان هم بر اساس عامل واحد تضاد اقتصادى تدوين شده است . انسان ابتدا به صورت كمونى ، يك زندگى جمعى مشترك داشته و سپس بر اثر حالت استثمارگرانه برخى افراد كه اشياء و اجناس را اختصاصى كرده بودند ديگران را كه محتاج شده بودند بردگان خويش ساختند و سپس كه با قيام بردگان در اثر فشار فوق‌العاده ، برده‌داران را كنار زدند ، زندگى ارباب و رعيّتى آغاز شد كه قدرت برده‌داران را محدود ساختند ؛ زمين‌ها در اختيار بردگان قرار گرفت و فقط سهمى به ارباب مىپرداختند . ولى باز هم تضاد داخلى آن‌ها موجب قيام رعايا شد ، رعايا هم كسب و كار پيشه ساختند و تدريجاً بورژوا شدند و زندگى بورژوازى پيش آمد و تدريجاً به اوج سرمايه‌دارى صنعتى رسيد و مرحله‌ى پس از آن ، مرحله‌ى مجدد زندگى كمونى و اجتماعى اشتراكى است . زندگى اشتراكى آينده ، ششمين حالت اقتصادى است .\r\n« در آن زندگى ديگر تضادى نخواهد بود و يا اين‌ها نمىدانند و خبرى از آن ندارند . البته زندگى كمونى درجاتى دارد و اولين درجه‌اش مرحله‌ى سوسياليسم مىباشد كه اينك در آن زمان هستيم » .\r\nمىپرسيم : اگر در زندگى كمونى آينده تضادى نيست پس چرا در زندگى اوليه تضاد بود ؟ ميان اين دو كمون چه فرقى است ؟ مىگويند : « آخر در كمون اوليه آگاهى نبود ولى زندگى كمونى آينده همراه با رشد فكرى و\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nآگاهى است . . . » ؛ ولى مگر آگاهى و رشد فكرى تضاد را بر طرف مىكند يعنى بر تضاد اقتصادى تسلط دارد ؟ ! اگر اين طور است كه معلوم مىشود آگاهى ، اصل و زيربناست ! نه اقتصاد .\r\nاشكال ديگر اين كه اگر تضاد از ميان برود بنا بر مبناى ديالكتيسينها ، حركت هم از ميان مىرود و ركود پيدا مىشود . جامعه‌ى انسانى يك اجتماع جامد و ايستا خواهد شد ! آن وقت حركت تكاملى انسان چه خواهد شد ؟ همه‌ى فعاليت‌ها براى اين بود كه به كمال برسيم . آخرين حدّ كمال بنا به مكتب مزبور رشد اقتصادى كمونى است و ديگر حركت متوقف مىشود ! !\r\nاشكال ديگر حالت جزميت در گزينش تاريخى اين آقايان است . از كجا كه علت تحول تاريخى در گذشته مسائل اقتصادى بوده و از كجا كه تحول اقتصادى گذشته بر محور اين دوره‌ها بوده است ؟ در زمان خودمان كه مىبينيم خلاف گفته‌اند . كشورهاى صنعتى اروپائى و غربى در اوج روش سرمايه دارى ، بدون انقلاب و تحول باقى ماند ، روسيه عقب مانده با يك تحول اجتماعى حزبى به يك زندگى سوسياليستى رسيد ! و سپس از ميان رفت ، همان‌طور كه حدود چهل سال پيش ، اينجانب در كتاب « مالكيت خصوصى در اسلام » نوشته بودم كه حكومت سوسياليستى شوروى به زودى از بين خواهد رفت . و به نظر مىرسد كه اتحاد ايالات متحده امريكا هم كه يك اتحاد قسرى و جبرى دارند در آينده‌ى تاريخ از هم مىپاشد .\r\nبه هر حال ، ما حركت تاريخ را بر اساس فكر و انديشه مىدانيم .\r\nعالىترين استعدادهاى انسانى در انديشه‌اش نهفته است و گفتيم كه همان استعداد و شوق يك پديده ، عامل حركت اوست . هر عاملى تا فكر را تغيير ندهد جامعه را نمىتواند تغيير دهد ؛ و خود آن عامل هم بر اساس يك\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nانديشه به وجود آمده است . حتى روش استثمارگرانه‌ى برده دارى و فئوداليته نيز بر اساس يك انديشه به وجود آمده است . همه‌ى عوامل ديگر را فكر و انديشه به وجود مىآورد ليكن فكر و انديشه محكوم عوامل ديگر نيست ؛ هرچند از عوامل ديگر اثر پذيرى دارد ولى به طور جبر و سلب قدرت تفكر نيست ؛ و اگر هم به طور جبرى محكوم عوامل ديگر باشد باز هم اصالت با فكر است . مثل اين جريان مَثَل مرغ و تخم مرغ است كه مىپرسند كداميك اول هستند . فكر و انديشه انسان است كه در جهان تأثير مىگذارد و ايجاد تحول مىكند . هرچند خود فكر هم استفاده‌هايى از محيط مىكند ليكن بالاخره محيط و خصوصيات آن هم به يك فكر و انديشه‌اى برمىگردد و يا مجموعه‌ى افكار و انديشه‌ها آن را به وجود آورده‌اند . و البته محيط هم فقط اقتصاد نيست . عواطف مثبت و منفى ، هنر ، و فرهنگ به معناى وسيع كلمه ، در ايجاد محيط مؤثر هستند .\r\n\r\nدوره‌هاى تاريخ انسان در نظر ما\r\nما بر اساس طرز فكر زيربنائى انديشه ، تاريخ انسان را به سه دوره اصلى و انشعاب‌هاى فرعى تقسيم مىكنيم ، دوره‌هاى اصلى تاريخ عبارتند از :\r\nدوره‌هاى وحدت ، اختلاف ، اتّحاد .\r\nدر ابتدا كه انسان رشد فكرى نداشته و تنها بر اساس مسائل فطرى مسلم ، فكر و عملش بوده است ، اختلافاتى نبوده ولى كمال فكرى هم نبوده است و نمونه‌ى كامل يك زندگى توحيدى به اصطلاحى كه برخى از افراد اين زمان ، براى سوء استفاده به كار مىبرند بوده است . در آن دوره اگر پيامبرى هم بوده تنها مسائل فطرى مسلم را مطرح مىكرده و نيازى به قوانين زياد اجتماعى نبوده است .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nتدريجاً با گسترش اجتماع و رشد فكرى نياز به قوانين بيش‌تر اجتماعى و طرح مسائل فكرى پيدا شد و پيامبران الهى ، قوانين فردى و اجتماعى و مسائل فكرى درباره‌ى جهان‌بينى آوردند . در اثر اختلاف سطح فكر افراد و عواطف مثبت و منفى آن‌ها ، اختلاف‌هايى در مورد پذيرش برنامه‌ى پيامبران كه همان برنامه‌ى الهى حركت تكاملى انسان است ، پيش آمد .\r\nگروهى روشن و بيدار برنامه‌ى انبياء را پذيرفتند و عده‌اى هم كه ركود فكرى و يا وابستگىهاى مادى داشتند زير بار نرفتند و به مخالفت برخاستند ؛ ميان گروه‌ها نزاع‌ها پيدا شد . نزاع بر اثر فكر ، فكرِ پذيرش برنامه‌ى الهى .\r\nهنوز اختلافات مزبور به كلى از ميان نرفته بود كه جامعه و به خصوص گروه پيشرو نياز به قوانين و مسائل فكرى بيش‌ترى پيدا كرد و بر اين اساس پيامبر جديد آمد و اين جريان همچنان ادامه داشت تا پيامبر اكرم صلى الله عليه و آله مبعوث شدند و اوصياى آن حضرت راهش را ادامه دادند .\r\nدر دين كامل اسلام چون درجات برنامه‌ى حركت ، بىنهايت است هيچ گاه وحدت همه‌ى اقشار و همه ملت‌هاى جهان در عمل به حدّ اعلاى آن فراهم نخواهد شد و همواره گروهى اندك در سطح نسبتاً عالى فكرى و عملى هستند و ديگران اگر رفوزه نباشند در حدّ پائين يا متوسط .\r\nالبته بستگى به روش حكومت‌ها دارد . در اصل پذيرش اسلام هم اگر يك گوشه‌ى جهان متحداً بپذيرند ، در گوشه‌ى ديگرى زير بار نمىروند و بنابراين همواره اين اختلاف باقى است تا رشد فكرى همگانى شود و همه‌ى انسان‌ها اسلام را درك كنند و در آن زمان دوره‌ى سوم فرا مىرسد ، دوره‌ى اتّحاد ؛ دوره‌اى كه همگان بر اساس فكر و انديشه‌ى صحيح ، مكتب اسلام را پذيرفته‌اند و وحدتى آگاهانه و با دريافت فكر يك‌ديگر ، پيدا\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nكرده‌اند .\r\n\r\nقرآن و ادوار تاريخ\r\n6 - قرآن كريم سه دوره‌ى مزبور را اين طور اشاره مىفرمايد :\r\n« كان الناس أمة واحدة فبعث اللَّه النبيين مبشرين ومنذرين وأنزل معهم الكتاب بالحق ليحكم بين الناس فيما اختلفوا فيه و ما اختلف فيه إلا الذين أوتوه من بعد ما جاءتهم البينات بغيا بينهم فهدى اللَّه الذين آمنوا لما اختلفوا فيه من الحق بإذنه واللَّه يهدي من يشاء إلى صراط مستقيم » « 1 » : مردم يك امت بودند سپس خداوند پيامبران را به عنوان اميد بخش و بيم دهنده فرستاد و همراهشان كتاب را نزول داد تا ميان مردم در موارد اختلافشان حكم كنند ، و درباره‌ى كتاب تنها آن‌ها كه كتاب داده شده بودند اختلاف كردند ، آن هم پس از دليل‌هاى روشنى كه برايشان آمده بود و از روى تجاوز و ظلم ميان خودشان ؛ سپس خداوند مؤمنين را به سوى حق كه درباره‌اش اختلاف كرده بودند با خواست خود ، هدايت فرمود و خداوند هر كه را بخواهد به راه مستقيم هدايت مىفرمايد .\r\nاز آيه كريمه به خوبى استفاده مىشود كه انسان‌ها در ابتدا زندگى آرام و بدون اختلاف و يك پارچه‌اى داشته‌اند و سپس اختلاف‌هايى ( مادى و فكرى ؛ و البته اختلاف دليل توسعه اجتماع و رشد فكرى مىباشد و در نتيجه نياز به راهنما و قانون پيدا مىشود ) پيش آمده است . انبيا برنامه‌هاى فكرى و قوانينى نوآورده‌اند ؛ سپس بر سر پذيرش برنامه‌ى انبيا اختلاف شده است ؛ و خداوند مؤمنين را به حقيقت راهنما شده است . يعنى همواره در دوره‌ى اختلاف ، عده‌اى حقيقت را مىيابند ، ولى اتحاد همه\r\n\r\n\r\n","description":"","footnote":"\r\n( 1 ) - / بقره / 213\r\n","page_name":" 346 ","page_number":346},
  {"content":"\r\n\r\nجانبه هنوز پيدا نشده است .\r\nآنگاه كه وعده‌ى الهى تحقق پيدا كند كه :\r\n« ارسل رسوله بالهدى ودين الحقّ ليظهره على الدّين كلّه ولوكره المشركون » ؛ « 1 »\r\nپيامبرش را با هدايت و دين حق فرستاده تا بر همه‌ى اديان غالب كند هرچند مشركان نخواهند . در آن زمان دوره اتحاد فرا مىرسد . و همان است كه در متون مذهبى آمده كه چون حضرت مهدى ارواحنا فداه ظهور فرمايد خداوند دست خود را بالاى سر مردم مىگذارد و عقلشان كامل مىگردد .\r\n\r\nيك سؤال\r\nوقتى زمان اتّحاد فرا رسيد آيا جامعه باز هم حركتى دارد ؟ اگر حركت فكرىِ تازه‌اى نباشد ركود است و اگر باشد چون همه‌ى انسان‌ها در يك سطح نيستند باز هم اختلافاتى پيش مىآيد و اتّحاد به هم مىخورد .\r\nخلاصه اين كه پس از زمان اتّحاد به كجا خواهيم رفت ؟\r\nپاسخ اين است كه در اصل مكتب و برنامه حركت در سطح كلى اتّحاد است ليكن هنوز مراحل بسيار زيادى براى حركت تكاملى وجود دارد و حتماً كه اختلاف درك و عمل مزبور وجود دارد . و راه بحث و مذاكره علمى براى روشن شدن آن‌ها باز است . شايد درجات درك حقايق حتى پس از مرگ نيز تحقق داشته ، آن‌ها كه در زندگى دنيا دنبال كشف حقايق بوده‌اند ، پس از مرگ هم راه تحقيق برايشان باز است .\r\n\r\n\r\n","description":"","footnote":"\r\n( 1 ) - / توبه ، 33 ؛ صف ، 9\r\n","page_name":" 347 ","page_number":347},
  {"content":"\r\n\r\n\r\nتضاد اقتصادى و حركت تكاملى\r\n7 - انسان موجودى برتر از حيوانات ديگر و نبات و جماد است .\r\nعالىترين درجه‌ى وجودى انسان كه موجب امتيازش از موجودات طبيعى ديگر شده است شعور و احساسات انسانى اوست . اگر شعور انسان مولود تضاد اقتصادى شد و اصالت خود را از دست داد و مهم‌ترين بازده شعور نيز اقتصاد شد آيا برگشت يك حركت تكاملى به يك حركت ضد تكاملى و قهقرايى نيست ؟ ! مگر اقتصاد چيزى جز همزيستى مادّى - غذا و لباس و مسكن - است ؟ انسان در كارخانه‌ى بدنى خود غذا را به منزله‌ى بنزين ماشين وارد مىكند تا از آن بهره بجويد و به سوى كمال حركت كند وقتى كمالش فكر مجدد درباره‌ى غذا شد و كار ديگرى نداشت آيا اين ، ارتجاع نيست ؟ !\r\nولى ما اقتصاد را يكى از شؤون زندگى انسانى مىدانيم نه همه چيز ! و آن را حاكم بالاجبار بر شعور هم نمىدانيم ! و تأمين زندگى مادى را با اين كه مهم مىدانيم ليكن مقدمه‌اى براى هدف برتر مىشماريم .\r\n\r\nترتيب صحيح اصول ديالكتيك\r\n8 - در ترتيب اصول ديالكتيك به اختلاف نوشته‌اند و بيش‌تر بدين ترتيب گفته‌اند : عموميت حركت ، حركت كمّى و كيفى ، تأثير و تأثر متقابل ، تضاد ، ولى بهتر اين است كه به اين ترتيب بگويند : روابط متقابل ( يا تأثير و تأثر متقابل ) ، تضاد ، عموميت حركت ، حركت كمّى و كيفى . زيرا ابتدا بايد اثبات رابطه‌ى عمومى ميان همه‌ى اشياء نمود و سپس تضاد را به طور يك اصل عام ميان اشياء بپذيريم و آنگاه بگوييم تضاد كه بنا بر رابطه متقابل - و\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nذاتى دانستن رابطه مزبور - در كلّ ماده ، درونى مىشود عامل حركت است و سپس بگوييم حركت ابتدا تدريجى است و بعداً به ناگاه به نقطه‌اى مىرسد كه انفجار توليد شده قلب ماهيت و ذات شده و به تعبير آن‌ها حركت در كيف مىشود .\r\n\r\nآيا شعور مادى است ؟\r\n9 - پيروان ديالكتيك با تأسيس اصول مزبور و تعميم آن به فكر و شعور ، شعور انسانى را متولد از برخورد عين و ذهن و همانند برخوردهاى ديگر مادى مىدانند و اين متولد از ماده را نيز مادى مىدانند . و ديگر شعور يك نقطه‌ى اوج انسان و آغاز نجات از عالم ماده و ورود در جهان تجرّد نيست .\r\nآن هم يك پديده‌اى مادى همچون ساير پديده‌هاى مادى است .\r\nولى اگر شعور ، مادى باشد ، بايد خواص ماده را داشته باشد ؛ مثلًا همان‌طور كه يك جسم قابل تقسيم است يك فكر و علم ذهنى هم بايد امكان تقسيم داشته باشد ولى ما مىدانيم كه هرگز يك صورت علمى ذهن قابل تقسيم نيست . ممكن است شما نيمى از منظره‌اى را كه تصور كرده‌ايد جداگانه تصور كنيد ليكن علم قبلى تقسيم و پاره نشده است . آن علم به همان صورت باقى است ؛ يك علم جديد - نيم منظره - هم علاوه شده است . « 1 »\r\n\r\nديالكتيك در نگاه سطحى\r\n10 - بنابر آن‌چه گذشت فهميديم كه اصول ديالكتيك ، در تجزيه دقيق علمى هيچ بنياد صحيحى ندارد . هر چند در اذهان ساده ، يك تئورى\r\n\r\n\r\n","description":"","footnote":"\r\n( 1 ) - / به دفتر دوم اين كتاب درباره‌ى تجرد علم رجوع نماييد\r\n","page_name":" 349 ","page_number":349},
  {"content":"\r\n\r\nعلمى جلوه مىكند . اگر اذهان ساده را ميزان قرار بدهيم ديگر احتياج به اين بحث‌ها ندارد . هر طفلى به طور اجمال اصول مزبور را دريافت مىكند .\r\nخودش را مىبيند كه از دوران شيرخوارگى تا كنون تغيير يافته و حركت كرده است ؛ درخت منزلشان را مىبيند كه بزرگ شده و يا فرسوده شده است ( حركت ) . سماور منزلشان را مىبيند كه حرارت پيدا مىكند و تدريجاً به حدّ جوش مىرسد ( كمّى و كيفى ) روابط متقابل كسبه‌ى خيابان ، و محيط كلاس مدرسه را مىبيند ( تأثير متقابل ) ، جنگ ايران و عراق ، روسيه و افغانستان و . . . و جنگ بيمارى و بدن خودش را مىبيند ( تضاد ) .\r\nاين‌ها را هر طفل دبستانى با مختصر توضيح مىفهمد .\r\nولى هر سخنى را بايد در محك ديد نقاد ناقدان بحث‌هاى علمى قرار داد تا نقاط روشن و مبهم آن را معين سازند .\r\n\r\nما چه مىگوييم ؟ اصول جهان‌بينى در نظر ما\r\nدر مورد جهان‌بينى ، ما اين اصول را زيربنا مىدانيم :\r\n1 - تشكيك مراتب وجود : جهان در عين ارتباط عمومى و وحدت مجموعى ، طبقات مختلف وجودى دارد ؛ مادى و مجرد و هر يك داراى اقسامى از وجود هستند . وجود ، منحصر در يك نوع خاص ( مادى مثلًا ) نيست .\r\n2 - ارتباط عمومى جهان هستى : همه‌ى موجودات جهان ، وجودشان را يا از ذات خود دارند و يا به يك منبع اصلى مرتبط هستند . وجودهاى مادى به طورى كه مىبينيم و مىدانيم وجودشان ذاتى نبوده به سرچشمه هستى برمىگردند . و از نظام منسجم هستى مىفهميم كه يك سرچشمه بيش ندارد و همه وجودهاى ديگر - كه ممكن ناميده مىشوند - به آن‌جا ارتباط دارند و به همين جهت - كه همگى معلول يك علتند و يا به تعبير\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nهگل نتيجه‌ى يك دليل هستند ؛ - همگى با هم ارتباط دارند .\r\n3 - حركت در جهان ماده ، عمومى است : ماده‌ى طبيعت ، حامل قوه و استعداد مىباشد ؛ و هر كجا قوه استعداد است بايد حركتى باشد تا با حركت به فعيلت برسد و كمالاتى كه بالقوه و در ماده مستتر است تحقق يابد ، و بنابراين ماده‌ى طبيعى عالم تا همه‌ى استعدادهايش تحقق نيابد حركت آن تداوم خواهد داشت ؛ پس حركت در همه‌ى جهان طبيعت ، عمومى و دائمى است ، در پديده‌ها ، انسان‌ها ؛ جامعه‌ها ، علت حركت جامعه نيز استعدادهاى ناشكفته انسان‌ها مىباشد .\r\n4 - حركت عمومى ، تكاملى است : به همان دليل مذكور ، حركت ماده ، تكاملى بوده به سوى كمال يعنى تحقق استعدادهايش يعنى صورتهايى كه برايش امكان بالاستعداد دارد ، رهسپار است . البته ما همه‌ى حركت‌هاى ماده را تكاملى نمىدانيم ؛ زيرا احياناً به عللى به قهقرا مىرود و يا متوقف مىشود ؛ ليكن حركت ماده جهان در سطح كلى و در مجموع ، تكاملى مىباشد .\r\n5 - استعداد ، عامل حركت : عامل حركت درونى ، استعداد درونى اشياء مىباشد و تا استعداد و قوه هست حركت هم وجود دارد . البته احياناً عوامل ديگرى حركت مزبور را تند و يا كند مىكنند و فى المثل وقتى مزاحمى از راه مىرسد - كه در جهان طبيعت ، پر است - ابتدا حركت تكاملى ركود پيدا مىكند و به جاى تكامل به دفع مزاحم و درگيرى پرداخته مىشود ولى سپس در اثر حرارت حاصل از درگيرى ، و براى جبران ركود مزبور حركت تكاملى با سرعتى بيش‌تر ادامه مىيابد . ولى علت حركت در ابتدا و پس از تضاد و درگيرى ، همان استعداد و قوه است كه مىخواهد به فعليت برسد .\r\n6 - حركت تدريجى است : حركت ، نحوه‌ى خاص هستى است كه\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nهمواره به‌طور تدريجى در جريان است ؛ و فقط نقطه‌ى شروع و نقطه‌ى پايان آن دفعى است ؛ زيرا كه يك لحظه بيش نيست . و اين غير از تبديل كمى به كيفى است ، بلكه پايان حركت است . البته حركت در كل ماده شايد آغاز و پايانى نداشته باشد و همان‌طور كه عده‌اى از فلاسفه معتقدند باذن اللَّه تعالى ، ازلى و ابدى باشد ليكن در هر ماده مخصوص ، آغاز و پايانى دارد . چيزى كه هست اين است كه هر درجه‌اى از حركت ، آثارى دارد و برخى درجات حركت ، آثار بيش‌تر و وسيع‌ترى دارد ، زيرا كه تدريجاً آثار حركت بيش و بيش‌تر شده تا گسترده‌تر و شامل‌تر گشته است . جوشش آب كه نقطه انفجار و يك حركت كيفى خوانده شده است چيزى جز گسترش اثر حرارت كه اندك اندك جمع شده است نمىباشد - دقت كنيد .\r\n7 - همه جانبه بودن و اطلاق حركت : حركت در همه‌ى جهات يك شىء جريان دارد و به تعبير ديگر همه‌ى مقولات ماهُوى اشياء حركت دارند .\r\nمعمولًا مىگويند همه‌ى ماهيات جهان زير عنوان ده ماهيت اعلا قرار دارند كه به نام مقولات عشر خوانده مىشوند . مقولات عشر كه جنس اعلاى ماهيات مىباشند اين‌ها هستند : جوهر ، كمّ ، كيف ، مكان ، زمان ، تأثير ، تأثر ، اضافه ، ملك ، وضع . « 1 » در گذشته حركت را فقط در مكان و زمان و كم و كيف و فعل و انفال ( تأثير و تأثر ) مىدانستند .\r\nمرحوم صدرالمتألهين با دليل‌هاى متعددى اثبات كرد كه اين حركت‌هاى ظاهرى معلول يك حركت اصلى ديگرى است و اين‌ها عوارض آن حركت هستند . اگر يك سيب را در نظر بگيريد خواهيد ديد كه بزرگ مىشود ( حركت كمّى ) ، رنگ عوض مىكند ( حركت كيفى ) ، در بستر\r\n\r\n\r\n","description":"","footnote":"\r\n( 1 ) - / به كتاب المنطق المقارن ، ص 61 به قلم مؤلف ، و ساير كتب منطقى رجوع نماييد\r\n","page_name":" 352 ","page_number":352},
  {"content":"\r\n\r\nزمان به پيش مىرود ( زمانى ) ، . . . ليكن تا سيب در ذات خود يك نوع تحرك پيدا نكند در ظاهرش تغييراتى به وجود نمىآيد . يعنى حركت در جوهر اشياء و ذات آن‌ها قرار دارد ، يعنى ذات اشياء عين حركت است . « 1 »\r\n8 - مقصد حركت : لازمه‌ى هر حركتى داشتن مقصد يعنى نهايتى است و بنابراين ، حركت ماده‌ى اين جهان حتماً به سوى مقصدى كه كمال برتر است خواهد بود و آن كمال برتر ، خداوند تبارك و تعالى است و رسيدن به او ، يك رسيدن مادى و اتصال جسمانى نيست بلكه يك پيوند معنوى است كه از پل شعور و شور انسانى مىگذرد . « 2 » مادّيون نهايت حركت را چگونه توجيه مىكنند ؟ و كمال را در چه مىبينند ؟ « 3 »\r\n9 - حركت در مجردات : موجودات مجرد و غير مادّى هيچ گونه حركت تكاملى ندارند ؛ زيرا استعداد و قوه در آن‌جا نيست . ماده‌اى ندارند كه كمالات نهفته‌اش تحقق نيافته باشد و بخواهد با حركت به آن برسد .\r\nهرگونه حركت علمى در مجردات طبق كمالى است كه دارند ، نه براى رسيدن به كمالى است كه ندارند . اعمالشان صرف انجام وظيفه‌اى است كه بر اساس توجه دائميشان به خداوند ، تحقق مىيابد . همان‌طور كه افعال خداوند براى رسيدن به كمال نيست بلكه به موجب كمالى است كه دارد - دقت فرماييد ؛ « 4 » اعمالى كه انجام مىشود گاهى براى تحصيل چيزى است كه نيست و گاهى جلوه‌ى چيزى است كه وجود دارد . همان‌طور در\r\n\r\n\r\n","description":"","footnote":"\r\n( 1 ) - / اينجانب آنگاه كه در زندان طاغوت بودم - سال‌هاى 52 تا اواخر 1355 - توفيقى يافتم و دليل‌هاى صدرالمتألهين را درباره‌ى حركت جوهرى از مجموع مجلّدات اسفار جمع آورى نمودم ؛ به انتظار فرصتى هستم كه بررسى نموده براى نشر آماده سازم بمنه تعالى\r\n( 2 ) - / آدميزاده ! همه چيز را براى تو و تو را براى خودم آفريدم « حديث قدسى »\r\n( 3 ) - / تحليل نظرات ماديين را در كتاب خدا در نهج البلاغه به قلم نويسنده ، ببينيد\r\n( 4 ) - / درباره‌ى هدف فعلى و فاعلى در اعمال خداوند به كتاب خدا در نهج البلاغه رجوع شود\r\n","page_name":" 353 ","page_number":353},
  {"content":"\r\n\r\nمجردات ذهنى نيز حركت نيست ؛ فى المثل مسأله 25 / 5 * 5 حركت ندارد و همواره و همه جا مطلق مىباشد .\r\n10 - اصل تضاد : جهان مادى سراسر تضاد و تزاحم و تفاعل است :\r\nتضاد به اين معنا كه يك ماده در يك لحظه ، نمىتواند دو صورت و فعليت غير قابل جمع را در خود بپذيرد ؛ بايد يك صورت از ميان برود تا صورتى ديگر به جايش بنشيند . و اين تغيير و از ميان رفتن يك صورت به وسيله‌ى روابط پديده‌ها و تأثير و تفاعل در يك‌ديگر تحقق مىيابد . حالا اگر اسم اين تأثير و تفاعل را نيز تضاد بگذاريم ، نتيجه اين مىشود كه چون صور غير قابل جمع ( مثل درخت بودن و ساقه بودن ، يا سنگ بودن و خاك بودن ) با هم تضاد دارند . به وسيله‌ى تضاد و تزاحم ميان پديده‌ها يك صورت از ميان مىرود و صورتى ديگر به جاى آن مىنشيند . پس در جهان ماده تضاد و درگيرى و تزاحم ( اين معناى تضاد را قبلًا توضيح داده‌ايم ) براى تحقق يك صورت به جاى صورت ديگر است . به تعبير ديگر چون ميان صور تضاد است و امكان جمع ندارند از طريق تضاد ديگر يعنى تزاحم ، راه تحقق اضداد را در زمان‌هاى مختلف فراهم مىكند .\r\nتضاد و تزاحم را احياناً بلا و بليّه نيز مىنامند . هر تعبيرى بكنيم واقعيت همان است كه گفتيم - دقت فرماييد - . و بنا به آن‌چه گفتيم : استعداد نهفته در ماده ، عامل حركت است و تضاد و تزاحم راه را براى امكان حلول صورت برتر آماده مىكند ؛ يعنى نتيجه‌اش اين مىشود . اثر مستقيم تزاحم از ميان رفتن يك طرف است .\r\n11 - شعور قبل از ماده است : ما تجلى شعور حاكم بر جهان را همه جا حتى در اولين عنصر - همچون هيدروژن - مىبينيم . ماده‌ى اوليّه هم اگر با نظم خاص حساب شده‌اى حركت نمىكرد هرگز به كمال نمىرسيد و بنابراين شعور را پيش از ماده مىدانيم . و اما در اعمال انسان ، قدم اول\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nشعور پيش از عمل است هرچند شعور بسيط ، ولى تكامل شعور به وسيله‌ى كار و عمل انجام مىشود .\r\n12 - آيا ماده ازلى است ؟ امكان و حدوث ذاتى و مخلوقيت و معلوليت به هيچ وجه ملازم با حدوث به اصطلاح زمانى نيست . ممكن است همان‌طور كه عده‌اى از فلاسفه گفته‌اند جهان در عين اين كه مخلوق شعور و عقل حاكم بر جهان - خداوند - باشد ، ازلى هم باشد ؛ يعنى خداوند ازلًا جهان را وجود داده باشد . و همان‌طور كه معلول از علت جدا نمىشود بگوييم جهان ، معلول ذات خداوند است كه اراده‌اش عين ذات اوست . « 1 »\r\n\r\nاصول روش شناخت\r\nبراى يك روش صحيح شناخت ، اين اصول را پيشنهاد مىكنيم :\r\n1 - لزوم پيروى از يقين : هر مطلبى تا به حدّ علم يقينى معلوم نگردد نبايد به عنوان يك چيز مقبول ، پذيرفته شود . و براى نجات از ظن و گمان و حفظ اصالت فكر ، لازم است پرده‌هاى اوهام كه از انواع بت‌ها بافته شده و چهره‌ى نورانى فكر را مىپوشاند ، كنار زده شوند . بت مقام كه مىتواند ديده‌ها را خيره كند و دل‌ها را تاريك نمايد ؛ بت سنت‌ها كه مىتواند به موجب عادت ، تحمل نوپذيرى را هر چند حق باشد مشكل سازد ؛ يا بت هوس كه مىتواند عقل را خانه نشين سازد و بت‌هاى ديگر .\r\nقرآن كريم مىفرمايد :\r\n« ولا تقف ما ليس لك به علم إن السمع والبصر والفؤاد كل أولئك كان عنه\r\n\r\n\r\n","description":"","footnote":"\r\n( 1 ) - / توضيح اين بحث را در كتاب خدا در نهج البلاغه به قلم اينجانب و اصول فلسفه‌ى علامه طباطبايى ، مقاله‌ى علت و معلول ، ببينيد\r\n","page_name":" 355 ","page_number":355},
  {"content":"\r\n\r\nمسئولا » « 1 » : از آن‌چه علم ندارى پيروى مكن كه گوش و چشم و دل مورد بازخواست خواهد بود .\r\nدرباره‌ى بت مقام از زبان جهنميان اين طور نقل مىكند : « ربنا إنا أطعنا سادتنا وكبراءنا فأضلونا السبيلا » « 2 » : پروردگار ما ! ما از بزرگان و رؤساى خود اطاعت كرديم - مأمور بوديم - و آن‌ها ما را گمراه كردند .\r\nو درباره‌ى بت سنت و عادت مىفرمايد : « وإذا قيل لهم اتبعوا ما أنزل اللَّه قالوا بل نتبع ما ألفينا عليه آباءنا أو لو كان آباؤهم لا يعقلون شيئا ولا يهتدون » « 3 » : وقتى به آن‌ها گفته مىشود از آن‌چه خداوند نازل كرده است پيروى كنيد مىگويند بلكه از آن‌چه پدرانمان را بر آن يافته‌ايم پيروى مىكنيم . آيا اگر هم پدرانشان چيزى را نفهمند و راه نبرند .\r\nو درباره‌ى بت هوس مىفرمايد : « إن يتبعون إلا الظن و ما تهوى الانفس ولقد جاءهم من ربهم الهدى » « 4 » : آن‌ها جز گمان و خواسته‌هاى نفس از چيزى پيروى نمىكنند با اين كه از سوى پروردگارشان هدايت برايشان آمده است .\r\n2 - يقين منحصر در تجربه نمىباشد ؛ حدسيات و فطريات و متواترات و وجدانيات و اوليات نيز يقينى هستند . « 5 »\r\n3 - منابع اوليه‌ى يقين ، طبيعت و نهاد انسان ، وجدان و تاريخ مىباشند .\r\n\r\n\r\n","description":"","footnote":"\r\n( 1 ) - / اسراء / 36\r\n( 2 ) - / احزاب / 67\r\n( 3 ) - / بقره / 170\r\n( 4 ) - / نجم / 23\r\n( 5 ) - / به كتاب‌هاى منطقى از جمله « تفكر » به قلم مؤلف ( براى دوره‌ى اول ) و المنطق المقارن ( عربى - براى دوره‌ى دوم ) ، رجوع فرماييد\r\n","page_name":" 356 ","page_number":356},
  {"content":"\r\n\r\nنهاد انسان چيزهايى را به طور احساس وجدانى درك مىكند . از طبيعت و تاريخ گذشتگان نيز با گوش و چشم و اعصاب ادراكى خود استفاده مىكند . قرآن كريم مىفرمايد : « سنريهم آياتنا في الآفاق وفي أنفسهم حتى يتبين لهم أنه الحق أو لم يكف بربك أنه على كل شئ شهيد » « 1 » : به زودى آيات خود را در افق‌هاى جهان و در جان‌هاشان نشان مىدهيم تا بدانند كه آن حقى از پروردگارشان است .\r\n« قل انظروا ماذا في السماوات والارض » « 2 » : بگو بنگريد ( دقت كنيد ) چه چيزها در آسمان‌ها و زمين است .\r\n« قد خلت من قبلكم سنن فسيروا في الارض فانظروا كيف كان عاقبة المكذبين » « 3 » : پيش از شما سنت‌ها و روش‌هايى بوده است ، در زمين بگرديد و دقت كنيد كه سرانجام تكذيب‌كنندگان چه بوده است .\r\nعلى عليه السلام مىفرمايد :\r\nفاعتبروا بما اصاب الامم المستكبرين من قبلكم من بأس اللَّه وصولاته ووقائعه ومثلاته . « 4 »\r\n: از عذاب‌ها و حوادث و حملات و مشكلات الهى كه به مستكبرين پيش از شما رسيده عبرت بگيريد .\r\nاين‌ها نمونه‌هايى بسيار اندك از متون اسلامى است كه جان و طبيعت و تاريخ را منابع اوليه يقين شمرده است . دريافت خودمان نيز شاهد همين مطلب است . « 5 »\r\n4 - تجزيه : هر مشكل مجهولى را به هر اندازه‌ى ممكن تجزيه كنيد و از\r\n\r\n\r\n","description":"","footnote":"\r\n( 1 ) - / فصلت / 53\r\n( 2 ) - / يونس / 101\r\n( 3 ) - / آل عمران / 137\r\n( 4 ) - / نهج البلاغه ، خطبه‌ى 234\r\n( 5 ) - / دفتر دوم فلسفه به قلم نويسنده ، بحث آغاز شناخت مىتواند كمكى براى اين بحث باشد : ريشه همه علوم و ادراكات حسّ ظاهر يا باطن است\r\n","page_name":" 357 ","page_number":357},
  {"content":"\r\n\r\nكوچك‌ترين جزء شروع به حلّ مشكل نماييد ، اين راهى آسان براى حلّ مجهول مىباشد .\r\n5 - وجدان : هر كجا يك دليل ( ظاهرى ) با دريافت وجدانى قطعى ، معارض شد بايد وجدان قطعى را مقدم داشت و به دنبال كشف اشكال دليل رفته ، دليل اصيل را پيدا كرد .\r\n6 - از آن‌جا كه علوم ذهنى ما يا تصور ( علم ساده ) و يا تصديق ( صورت ذهنى كه باور به نسبت كامل خبرى در آن نهفته است ) مىباشد و همين صُوَر تصورى و تصديقى هستند كه مقدمات دليل‌هاى كاشف مىباشند .\r\nبايد حتماً يك دوره منطق كلاسيك فشرده خوانده شود تا نحوه‌ى تركيب تصورات و تصديقات و استنتاج نتايج آن‌ها به دست آيد . « 1 »\r\n\r\nتوصيه\r\nدر پايان سخن اين مطلب را تأكيد مىكنم كه براى دريافت علوم اسلامى حتماً از دو علم نبايد غفلت شود :\r\n1 - ادبيات عرب ، تا به زبان متون مذهبى آشنايى يابيم ؛ هر چند زبان قرآن با ادبيات معمولى عرب تفاوت‌هايى دارد ليكن قدم اول دريافت زبان قرآن ، دانستن ادبيات عرب به‌طور نسبتاً كامل است .\r\n2 - علم منطق كه راه تفكر و تعقل را نشان مىدهد و روش شناخت مىباشد . از هيچ كدام اين دو نبايد غفلت شود .\r\nپايان دفتر سوم 14 / 8 / 1359\r\n\r\n\r\n","description":"","footnote":"\r\n( 1 ) - / چند اصل ديگرى هم براى روش شناخت داريم كه چون فنّى است به رعايت وضع كتاب ذكر نكرديم ؛ به كتاب المنطق المقارن ، ص 62 رجوع شود\r\n","page_name":" 358 ","page_number":358},
  {"content":"\r\n\r\n\r\nدفتر چهارم : ادراكات حقيقى و اعتبارى\r\n\r\n","description":"","footnote":"","page_name":" 359 ","page_number":359},
  {"content":"\r\n . \r\n","description":"","footnote":"","page_name":" 360 ","page_number":360},
  {"content":"\r\n\r\n\r\nمقدمه\r\nنظر به اهميت تفكيك اعتباريات از حقايق ، اين بحث از شناخت را قبل از بسيارى مباحث ديگر و پس از مسائل كلى شناخت و تحقيق روش ديالكتيكى شناخت آورديم .\r\nخلط ادراكات اعتبارى با ادراكات حقيقى و خلط مبانى استدلال هر يك با ديگرى از چيزهايى است كه علوم را مشوّش ساخته و بازار قانون و جامعه را نيز به دنبال آن آشفته نموده است . چه بسيار اشتباهاتى كه در اثر ناشناخته بودن اين بحث به وجود آمده است .\r\nمهم‌تر اين كه مبانى فكرى افراد و گروه‌هايى از جامعه به همين علت سقوط نموده و احساسى شده است . تفاهم فرهنگى ميان گروه‌هايى از جامعه از ميان رفته است . به وضوح مىبينيم كه وقتى با افرادى اين‌چنين برخورد مىكنيم براى ايجاد تفاهم فرهنگى بايد دائماً به تحليل زير بناى لغات و تحقيق لغات اساسى بپردازيم ؛ زيرا كه احساسى فكر مىكنند و احساسى تطبيق مىنمايند و همه‌اش در اثر عدم درك صحيح مفاهيم كلى و نحوه‌ى صحيح انتزاع آن‌ها از جزئيات است .\r\nسقراطى دگر بايد كه سقراط گونه تحليل مركبات ادراكى و تركيب\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nبسائط ذهنى كند تا اشتباهات را از درون مغز افراد ، با درايت و توجه خودشان ، بيرون بياورد و روش ديالكتيكى صحيح همين است .\r\nاز طرف ديگر بايد ديد آيا اعتباريات به كلى بىارتباط به حقايق هستند يا كاملًا متولد از آن‌ها هستند يا چيز ديگرى است . اين هم از مسائل مهم اجتماعى فرهنگى است كه بايد بررسى شود .\r\nاخلاق چگونه است ؟ آيا با جهان ارتباط دارد و رابطه‌ى جهان ، انسان ، اخلاق را مىتواند تشكيل دهد يا خير ؟ و اين ارتباط چگونه است ؟\r\nاين‌ها و مسائلى ديگر از اين قبيل مباحثى مهم درباره‌ى ادراكات اعتبارى هستند كه به‌طور فشرده در اين دفتر مورد بحث قرار مىگيرد .\r\nاميد است اين خدمات بسيار ناچيز مورد قبول حضرت احديت باشد .\r\nقم - حوزه علميه -\r\n23 / 12 / 1359\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n\r\nادراكات حقيقى و اعتبارى\r\nدر دفتر دوم به تفصيل درباره‌ى مفهوم ادراك ( علم ) و آغاز آن و پيدايش كثرت در ادراكات و . . . صحبت كرديم ؛ اينك از نظر ديگر ، تقسيم ديگرى را درباره‌ى شناخت ( ادراك ) بيان مىكنيم :\r\nادراك يا حقيقى است و يا اعتبارى . ادراكات حقيقى ، علم درباره‌ى امورى است كه به حقايق جهان مربوط بوده و خارج از حدود رفتار و اعمال ما هستند و در مقابل آن‌ها ادراكات اعتبارى ، علم‌ها و شناخت‌هايى هستند كه به اعمال و رفتار فرد و جامعه‌ى انسانى ارتباط دارند . البته لازم نيست كه حتماً در ارتباط مستقيم با رفتار انسانى باشند ، بلكه هر چند غير مستقيم ؛ مثلًا شاعرى هم كه در توصيف چيزى تحت تأثير قوه‌ى خيال تشبيهاتى غير واقعى مىنمايد در حقيقت يك نوع ادراك اعتبارى را رقم مىزند . او مطلوب دلخواه خود و ايده‌ى خود را ، كه بايد تحقق دهد ، در توصيفاتش ترسيم مىكند .\r\n\r\nاصطلاحات مختلف . . . :\r\nاعتبار و اعتبارى در فلسفه‌ى ما اصطلاحات مختلفى دارد كه برخى مربوط به ادراك و برخى مربوط به نفس وجود مىباشد :\r\n1 - ادراك حقيقى ، مفهومى است كه هم در خارج موجود مىشود و در\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nنتيجه آثار خود را دارد و هم در ذهن تصور مىشود كه آثار خارجى خويشتن را ندارد و فقط آثار علمى ( شناخت ) را دارا مىباشد . در حقيقت چنين مفهومى نسبت به وجود و عدم مساوى است ؛ يعنى در كمون خويش نه مفهوم « وجود » را دارد و نه « عدم » را ، و در نتيجه هم با وجود مىسازد و هم با عدم . هم در خارج موجود است و هم در ذهن تحقق مىيابد . چنين مفهومى را ماهيت نيز مىگويند ، و در پاسخ سؤال چيستى قرار مىگيرد ، و اگر وجود خارجى پيدا كرده باشد حقيقت و ذات هم مىگويند .\r\n2 - ادراك اعتبارى كه در برابر ادارك حقيقى قرار داشته ، شامل اين موارد مىباشد :\r\nالف - مفهومى كه تمام جهت مصداقى آن ، جهتِ خارجيت بوده و هرگز از آثار خارجى خود جدا نمىشود و در ذهن كه جداى از آثار خارجى است وارد نمىگردد ؛ همچون مفهوم وجود ، شىء ، ضرورت ، وحدت و همه‌ى مفاهيمى كه صفات وجود و هستى مىباشند .\r\nناگفته پيداست كه نمىخواهيم بگوييم مفهوم‌هاى وجود و شىء و . . .\r\nدر ذهن وارد نمىشوند ، نه ؛ وارد ذهن مىشوند ، ولى فقط مفهوم ، نه واقعيت آن‌ها . منظور اين است كه اين مفاهيم كه در ذهن هم تصور مىشوند از آن جهت مفاهيم اعتبارى بوده ، تصور آن‌ها را ادراكات اعتبارى مىناميم كه مفهوم وجود هرچند در ذهن تصور مىشود ليكن حقيقت وجود امرى ذهنى نبوده يك واقعيت خارجى است و نسبت به وجود و عدم يكسان نبوده ، عين هستى مىباشد و عدم را هرگز در خود نمىپذيرد .\r\nالبته خود اين مفاهيم وقتى در ذهن تصور مىشوند در حقيقت به نوعى وجود مىيابند ، وجود ذهنى .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nتصور ذهنى خود نوعى « وجود » است ، وجود ذهنى ؛ ليكن چنين وجودى وجود خود شىء نيست ؛ وجود ذهنى آن است . همان‌طور كه اگر آتشى را و يا گلى را در ذهن تصور كنيم ، تصور مزبور وجود خارجى آتش و گل نمىباشد و فقط ماهيت و مفهوم آن‌هاست و آثار خارجى آن‌ها را ندارد .\r\nهمچنين مفهوم وجود كه در ذهن تصور مىشود حقيقت خارجى وجود نمىباشد . البته ميان وجود و آتش اين فرق است كه آتش ماهيتى دارد كه بنفسه در ذهن حاضر مىشود ؛ ليكن وجود از آن‌جا كه عين خارجيت است در ذهن نمىآيد و تنها مفهومى انتزاعى از آن وارد ذهن مىشود . - خوب دقت كنيد - معناى اين جمله آن است كه وجود خارجى ، مصداق ذاتى مفهوم وجود نيست ، و مفهوم مزبور در ذات آن‌ها نمىباشد ؛ به خلاف مفهوم انسان براى افراد آن .\r\nب - مفهومى كه تمام جهات مصداقى و فردى آن ، جهت ذهنى بوده خارجيت ندارد ؛ مانند مفاهيم منطقى چون كلى ، جنس ، فصل و . . . دقت كنيد - آن‌چه در خارج حقيقت دارد انسان است نه وصف كلّيت آن ؛ حيوان است نه عنوان جنسيّت آن ؛ درّاك است نه عنوان فصليّت آن براى انسان و . . . ، اين‌ها عناوينى انتزاعى هستند كه از موجودات خارجى به طور غير مستقيم و با وساطت عناوين اوليه‌ى آن‌ها ( انسانيت و حيوانيت و . . . ) گرفته مىشوند .\r\nالبته همان‌طور كه در بحث‌هاى مربوط به آغاز شناخت توضيح داديم مفاهيمى هم كه در خارج نيستند و يا عين خارجيت هستند ، انتزاعى مىباشند ، و هرچند حسى نيستند ليكن بالاخره به حس برمىگردند ؛ ولى به طور غير مستقيم و با وساطت ادراكات حسى و از طريق حكم‌هاى ذهنى در قضاياى ذهنى .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n3 - معناى دوم « اعتبارى » در برابر « اصالت » قرار دارد . مفهوم اصيل مفهومى است كه منشأ آثار مىباشد و مفهوم اعتبارى در برابر آن . اگر به خاطر داشته باشيد در دفتر اول كه درباره‌ى اصالت وجود بحث مىكرديم گفتيم : وجود اصل است و مفهوم و ماهيت ، اعتبارى . اعتبارى در آن بحث به همين معناى دوم مىباشد . احتياج به توضيح مجدد نيست .\r\nدر همان دفتر اول گفتيم كه منظور از اصالت نه آن است كه اگزيستانسيا ليستها ( چه ملحد ، چه موحد ) مىگويند . اصالت در نظر آن‌ها به معناى تقدم است در برابر تأخر ، و در نظر ما به معناى منشئيت آثار و بنياد و اساس بودن . ما مىگوييم وجود اصل است يعنى منشأ همه‌ى آثار مىباشد و آن‌ها مىگويند اگزيستانسيال ( خصايص وجودى انسان ) و يا اگزيستانس ( وجود يا زندگى انسان ) اصل است ؛ يعنى مقدم بر ذات و قبل از ماهيت انسان است . از اين جهت كه خداوند ذات و ماهيت انسان را به دست خودش سپرده و بر خلاف ساير پديده‌ها حدى از پيش برايش تعيين نفرموده و در « لا حدّيش » ميدانى بس وسيع در برابرش گسترده كه موحدين ( چون مارسل و يا سپرس ) گفته‌اند و يا از اين نظر كه اگر ماهيت چيزى قبل از وجودش باشد بايد سازنده‌اى قبل از او باشد كه ماهيت آن را تصور كرده ، تحقق بدهد در حالى كه قبل از انسان خالق و سازنده‌اى نبوده است ! كه اين سخن را ملحدين معتقد به اگزيستانسيال ، چون ژال‌پل سارتر تصريح مىكند . « 1 »\r\nبه هر حال اصالت در نظر آن‌ها به معناى تقدم است و در نظر ما به معناى بنيادى و منشأ آثارى بودن است .\r\n\r\n\r\n","description":"","footnote":"\r\n( 1 ) - / البته ژان پل سارتر براى اثبات عقيده‌ى خود دو دليل مىآورد كه بنا بر يكى از آن دو ( همان كه در بالا اشاره شد ) تقدم وجود بر ماهيت اختصاص به انسان نداشته بلكه شامل همه‌ى پديده‌هاى تكوينى مىباشد و فقط توليدات و مصنوعات انسانى و حيوانى خارج از اين قاعده هستند ( به دفتر اول فلسفه رجوع فرماييد )\r\n","page_name":" 366 ","page_number":366},
  {"content":"\r\n\r\nو بنابراين معناى مقابل آن يعنى متفرع بودن و بنيادين نبودن را معناى ديگر اعتبارى مىدانيم .\r\n4 - معناى سوم اعتبارى ، وجودى است كه ضعيف بوده و به عنوان يك هستى مستقل در برابر اشياء ديگر حساب نمىشود ؛ بلكه صرفاً به خاطر ارتباطى كه با يك موجود دارد از آن انتزاع مىشود و از اين راه هستى ضعيفى به آن نسبت داده مىشود . كليه‌ى مفاهيم انتزاعى مانند بالا و پايين بودن ، پدر و فرزندى ، برادرى و . . . از اين قبيل هستند .\r\nدر برابر اين معنا موجودات حقيقى به آن‌هايى گفته مىشود كه خود ، وجود مستقلى دارند .\r\nنبايد تصور شود كه مفاهيم اعتبارى انتزاعى بدين معنا اساساً وجود نداشته و امورى عدمى هستند . زيرا اگر عدمى صرف بودند نسبتشان به پديده‌ها على السّواء بوده بايد بتوانيم فى المثل ديوار پهلوى خود را نيز بالاى سر خود حساب كرده عنوان بالا بودن را از آن انتزاع كنيم ! همان‌طور كه در سقف بالاى سرمان چنين مىكنيم ! نخير ؛ اين‌ها عدمى نيستند ، بلكه وجودهايى ضعيف مىباشند .\r\n5 - معناى چهارم اعتبارى ، مفاهيم تصورى و تصديقى است كه حقيقتى نداشته صرفاً در ظرف رفتار و كردار اعتبار مىشوند . ما در اين گونه اعتبارها در حقيقت برخى مفاهيم واقعى را به همان‌طور كه هستند ، براى حركات مختلف خود و انواع رفتار و موضوعات رفتارى خويش اعتبار مىكنيم يعنى به‌طور عاريت بر چيزهايى ديگر غير از آن واقعيات تطبيق مىكنيم ، و هدف از اين اعتبار و استعاره و تطبيق ، صرفاً دست يافتن به اهداف مختلف زندگى مىباشد . همچون اعتبار رياست يعنى رأس بودن براى فرمانروا به اين عنوان كه او را به جاى سر در بدن مىنشانيم .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nبه نظر مىرسد كه كليه ادراكات اعتبارى بدين معنا براى اهدافى فردى و يا اجتماعى در مسير زندگى عقلى و يا عاطفى انسان قرار دارند . حتى شاعرى كه محبوب خود را به ماه تشبيه مىكند و ماه را اعتباراً بر او تطبيق مىنمايد مىخواهد با اين اعتبار شب هجران خود و تاريكى آن را با نور ماهى اين چنين روشنى بخشد . و وقتى حافظ ماه نو را به داس و چهره‌ى آسمان را به مزرعه‌اى سبز تشبيه مىكند :\r\n مزرع سبز فلك ديدم و داس مه نو * يادم از كشته‌ى خويش آمد و هنگام درو \r\nحاصل عمر خود را در نظر دارد و محاسبه‌ى اعمال و رفتار را در دادگاه عدل الهى يعنى اعتبار داس بر ماه و مزرعه بر چهره‌ى آسمان ، به هدف توجه دادن به رفتار و اعمال خويشتن در مزرعه‌ى زندگى دنيا ، كه « الدنيا مزرعة الاخرة » است .\r\nبراى ادامه‌ى حيات بايد از طبيعت و نيروهاى طبيعى استفاده كرد ؛ استفاده‌ى ادراكى ، احساسى ، حقيقى . استفاده‌ى مزبور و به عبارت ديگر پيوند ما با جهان طبيعت مبتنى بر يك سلسله ادراكات حقيقى و اعتبارى است . ابتدا با متد خاص علمى و تجربه‌ى عملى مىفهميم كه فلان غذا برايمان خوب است و فلان غذا بد است ؛ ديدن فلان منظره ملايم با طبع ماست و فلان منظره مورد نفرت ما ؛ فلان سبزى بيابان داراى چه مقدار مواد ويتامينى و . . . مىباشد و . . .\r\nتا اين جا فقط درك واقعيت است . آنگاه ذهن درّاك انسان مىگويد اين چيز براى تو خوب است و تو بايد ادامه‌ى زندگى بدهى ؛ ادامه‌ى زندگيت مبتنى بر استفاده از چيزهاى مفيد است ، پس بايد از آن چيز استفاده كرد و در حقيقت يك صغرى و كبراى به ظاهر منطقى ترتيب مىدهد و از ربط\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nچند قياس به نتيجه‌ى مطلوب مىرسد . بدين ترتيب : انسان براى رسيدن به كمال آفريده شده است . رسيدن به كمال - در هر دو قسمت روح و بدن - برنامه مىخواهد ، و هيچ گاه بدون برنامه و نظم دقيق تكامل پيدا نمىشود .\r\nبراى دست يافتن به برنامه‌ى تكامل نياز به آگاهى به چيزهاى مفيد و مضر داريم . چيزهاى مفيد را بايد به تن و روان خود چنان نزديك كنيم كه جزئى از ما شوند و بنابراين از اين شىء خاص بايد استفاده كرد . اين بايدها اعتبارى و انشائى مىباشند كه به نوعى از حقايق گرفته مىشوند .\r\nاعتبار يك مفهوم براى غير مصداق واقعيش - چون رأس در مثال سابق - بر اساس همين استفاده از جهان است ؛ استفاده از مصداق فرضى كه با اعتبار ما همچون استفاده از مصداق واقعى ، اهميت پيدا مىكند . مصداق فرضى يعنى فرض يك شخص را به جاى سر ، و لزوم اطاعت از او ، و يا لزوم هر كار ديگر را به جاى حقيقت يك وجود خارجى . در آينده توضيح بيش‌ترى در اين باره خواهيم داد .\r\nادراكات و مفاهيم اعتبارى گاهى اعتبار يك فرد است و گاهى اعتبار جامعه و يا همه‌ى جامعه‌ها . اعتباريات فردى ، با قوه‌ى خيال و متخليه‌ى فرد مربوط بوده ، در ارتباط با لذت‌هاى احساسى خيالى است و در نتيجه انضباط عميق علمى ندارد ، و يا به تعبير صحيح‌تر « ضابطه‌ى آن براى ما معلوم نيست » . يكى فرد دلخواه خود را به ماه تشبيه مىكند ، و ديگرى به خورشيد و ديگرى به گل و ديگرى به خداوند و ديگرى خدايى براى آن نمىشناسد ( و اين‌ها همه در ادبيات عرب و عجم فراوان است ) .\r\nاعتباريات اجتماعى بر اساس ضوابط اجتماعى خاصى اعتبار مىشوند و جامعه‌ى عقلا براى حفظ نظام اجتماعى خويش آن‌ها را معتبر مىكنند .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nدر ميان اعتباريات فردى موارد بسيارى وجود دارد كه هرچند در رابطه‌ى با جامعه نمىباشند ليكن همچون اعتباريات اجتماعى ، همه‌ى افراد جامعه پايبند به آن‌ها هستند مانند ضرورت استفاده از چيزهاى مفيد براى تن و روان .\r\nاين كه در عبارت ، و در برخى تعبيرهاى گذشته مفهوم ضرورت و بايد ( و وجوب و حتميت و . . . ) را اعتبارى حساب كرده و از قبيل قسم چهارم اعتباريات شمرديم از اين جهت است كه وجوب و ضرورت ، صفت وجودها و اشياء واقعى جهان هستند كه به وجوب بالذات ( خداوند ) و وجوب بالغير ( ممكنات ) تقسيم مىشوند . گرفتن عنوان وجوب و ضرورت را از واقعيات وجودى جهان و تطبيق آن بر رفتار و اعمالى كه هنوز وجود پيدا نكرده‌اند ( كه به دنبال همين تطبيق شوق و علاقه و اراده و تصميم بر انجام آن به وجود مىآيند ) ، يك عمل اعتبارى بوده و چنين وجوب و بايد و ضرورتى را ادراك اعتبارى مىناميم .\r\nاز آن چه درباره‌ى اين معناى چهارم اعتبار گفته شده به خوبى به دست آمد كه همه‌ى ادراكات تخيلى ( منظور از تخيل در اين‌جا دخالت در ادراكات حقيقى و بردن آن‌ها به غير موارد خود و دخل و تصرف در آن‌ها و تجزيه و تركيب غير حقيقى آن‌ها مىباشد ؛ يعنى همان چه كار قوه‌ى متخيله است . با « ادراك خيالى » به معناى واقعى فلسفى يعنى تصور صور جزئى ، كه در دفتر دوم گفتيم ، اشتباه نشود ) ، ادراك‌هاى اعتبارى هستند ، و نيز همه‌ى ادراك‌هاى مربوط به ضرورت و عدم ضرورت ايجاد اعمال و رفتار .\r\nدر ادراكات تخيلى ، اجزاء و اوصاف جهان را به غير موارد واقعى خود مىكشيم و براى موارد غير حقيقى فرض و اعتبار مىكنيم ، و همين‌طور در\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nادراك « بايد و ضرورت » اعمال و . . . اين مفاهيم را از موارد حقيقىاش كه موجودات واقعى جهانند به صور ذهنى اعمال و رفتار كشانده ، ضرورت تحقق دادن در خارج را براى آن‌ها اثبات مىنماييم و به تعبير ديگر ضرورتى را كه در جهان واقع ضرورت ذاتى و يا عِلّى و معلولى بوده ، صفت نفس وجودات خارجى مىباشند ، به قبل از پيدايش اعمال و رفتار كشانده مىگوييم اين صورت ذهنى و اين خواسته‌ى خود را لازم است تحقق بدهيم . بايد ايجادش كنيم ؛ براى تكامل ما حتميت دارد ؛ براى ادامه‌ى حيات بايد به انجامش برسانيم و . . .\r\nهمان‌طور كه ملاحظه مىكنيد ضرورت در اين گونه تعبيرات نه ضرورت ذاتى منظور است ( كه ضرورت ذاتى خاص خداوند است ) ، و نه ضرورتى كه از ناحيه‌ى علت تامه بر معلول وارد مىشود ( كه به اصطلاح فلسفه ضرورت سابق خوانده مىشود ) ، و نه ضرورت پس از وجود است ( كه ضرورت لا حق و به شرط محمول خوانده مىشود و براى يك شىء موجود و محقّق است ) ، بلكه صرفاً بر اساس تصور و ادراك لزوم عمل براى تكامل ، و يا ادامه‌ى حيات ، عملى را در ارتباط با علل و مقدماتش انجام يافته ديده ، وجود آن را محقق پنداشته و ضرورت وجود را بر وجود پندارى آن تطبيق مىكنيم ؛ يعنى « مجاز و اعتبار » . البته همان‌طور كه گفتيم اين مجازها و اعتبارات از نيازهاى حقيقى فرد و جامعه برخاسته و به هدف ايجاد پديده‌هايى واقعى ( اعمال و رفتار ) نيز مىباشند .\r\nمطلبى كه درباره‌ى اعتبارى به معناى چهارم گفتيم در تمام انواع اعتباريات بشرى ، فردى و اجتماعى ، جارى است و به تعبير ديگر سراسر اعتباريات « قبل الاجتماع » و « بعد الاجتماع » مشمول اين قاعده هستند كه توضيح انواع اين اعتباريات پس از اين بيان خواهد شد .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n\r\nبررسى مسائل اساسى اعتباريات :\r\nمىدانيد كه درباره‌ى هر موضوعى 6 مطلب اساسى وجود دارد كه مسائل ديگر همه فرعى بوده به همان 6 مطلب برمىگردند . مثلًا وقتى كلمه‌ى جنّ را مىشنويم پرسش‌هايى به اين ترتيب برايمان پيش مىآيد : 1 - مفهوم جن چيست ؛ يعنى معناى اين كلمه چيست ؟ 2 - آيا وجود خارجى دارد ؟ 3 - ذاتيات و حدود ذاتى آن و به اصطلاح فلسفه ماهيت آن چيست ؟ 4 - آثار وجوديش چيست ؟ 5 - علت پيدايش آن چيست ؟ 6 - ما از كجا به وجود آن پى برده‌ايم ؟\r\nاين شش پرسش كه در همه چيز جريان دارد در منطق و فلسفه به نام مطلوب‌هاى اساسى ( اسّ المطالب ) خوانده مىشوند . البته مسائل ديگرى هم پيش مىآيد مانند : كجا هست ؟ و در چه زمانى زيست مىكند ؟\r\nاندازه‌اش چقدر است ؟ عوارض روحى و جسميش چيست ؟ و . . . ليكن اين‌ها همه در سؤال چهارم از شش سؤال مزبور مندرج است .\r\nبراى تحقيق كامل در مفاهيم اساسى قرآنى - مقولات قرآن - نيز به همين روش بايد كار كرد . مثلًا اگر بخواهيم درباره‌ى مفهوم طاغوت بحث كنيم بايد ابتدا درباره‌ى مفهوم اين كلمه بحث كنيم و سپس درباره‌ى اصل وجودش و آنگاه درباره‌ى ماهيت و حدود ذاتيش و سپس درباره‌ى آثار و عوارض و خصوصيات وجوديش و آنگاه درباره‌ى علت پيدايش آن و بالاخره درباره‌ى روابط علمى ما درباره‌ى طاغوت ؛ يعنى اين كه ما از كجا به وجود طاغوت پى مىبريم . « 1 »\r\nاعتباريات نيز مشمول همين روش تحقيق مىباشند . مفهوم اعتبار و ادراك اعتبارى چيست ؟ آيا ادراك اعتبارى داريم ؟ حدود ذاتى آن\r\n\r\n\r\n","description":"","footnote":"\r\n( 1 ) - / تفصيل اين روش تحقيق درباره‌ى مفاهيم قرآنى را در نوشته اينجانب « شناخت قرآن » مىتوانيد ملاحظه فرماييد\r\n","page_name":" 372 ","page_number":372},
  {"content":"\r\n\r\nچيست ؟ آثار و خصوصيات و عوارض آن چيست ؟ علت ايجادش چيست ؟ از كجا به وجود يك امر اعتبارى پى مىبريم ؟\r\nدر گذشته درباره‌ى مطلب اول بحث كرديم و معناى اعتبار و ادراك اعتبارى را به طور فشرده بيان نموديم . مطلب دوم نيز خود معلوم است ؛ يعنى ادراكات اعتبارى - به همان معانى كه ذكر شد - داريم . حدود ذاتى آن كه مطلب سوم است مبتنى بر اين است كه معناى دقيق علم و ادراك و همچنين اعتبار را بفهميم كه قسمت اول را به تفصيل در دفتر دوم و قسمت دوم را در صفحات پيش فهميديم .\r\nولى از آن‌جا كه درك كامل يك شىء در صورتى حاصل مىشود كه عوامل ايجاد كننده‌ى آن و صفات و خصوصيات آن را نيز بفهميم بايد نحوه‌ى پيدايش و توليد و ديگر خصوصيات ادراكات اعتبارى را به خوبى درك كنيم ، و بدين جهت لازم است به اين مسائل توجه كنيم :\r\n1 - ماهيت امور اعتبارى : آن‌چه درباره‌ى تعريف و حدود ذاتى ادراكات اعتبارى بيان كرديم بر اساس يك نوع مسامحه و توسّع بود و گرنه از نظر دقيق‌تر حد و ذات و ماهيت و حقيقت و . . . تنها درباره‌ى چيزهايى تصور مىشوند كه واقعيت خارجى داشته باشند . مفاهيمى كه واقعيت خارجى ندارند و صرف اعتبار هستند حقيقت و ماهيت و ذاتى ندارند تا حد ذات و ماهيتشان بيان شود و بدين جهت است كه از قديم گفته‌اند : الاعتباريات لا حدّ لها ، يعنى حدّ و ماهيت واقعى ندارند ، هرچه هست مربوط به اعتبار اعتباركنندگان مىباشد .\r\n2 - خارجيت امور اعتبارى : اعتباريات مطابق خارجى ندارند ؛ يعنى فرد و مصداق حقيقى خارجى ندارند ، برعكس حقايق . وقتى مىگوييم : حسين ايستاده است ؛ اين يك ادراك حقيقى است ؛ يعنى حكايت از يك واقعيت\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nخارجى دارد كه با آن تطبيق مىكند و صادق است ، يا تطبيق نمىكند و كاذب است . اما وقتى مىگوييم :\r\n ز سم ستوران در آن پهن دشت * زمين شد شش و آسمان گشت هشت « 1 » \r\nمطابق خارجى ندارد و از گوينده هم اين انتظار را نداريم . و همين‌طور است اعتبار صورت ماه و خورشيد براى افراد ، و همچنين اعتبار مالكيت و . . . براى اشياء ؛ اين‌ها هيچ كدام حكايت از يك واقعيت خارجى به‌طور تطبيقى كامل نمىكنند . و همين‌طور اعتبار صفت وجود و ضرورت براى رفتار و اعمالى كه هنوز به وجود نيامده‌اند و ما لزوم آن‌ها را تشخيص مىدهيم و مىگوييم : اين كار بايد انجام شود . كه همه‌ى قوانين اين‌طور هستند .\r\nالبته توجه داريد كه مىگوييم : ادراك اعتبارى مطابق خارجى ندارد و نمىگوييم كه اساساً واقعيتى پشت سر خود ندارد نه ، اين‌طور نيست . به هر حال از يك واقعيتى حكايت مىكند و آن اصل زياد بودن گرد و خاك در « آن پهن دشت » است ، و همين‌طور اصل زيبايى در افراد ؛ گرچه عين مفهوم خورشيد و ماه در افراد مورد نظر تحقق نداشته باشد و يا دقيقاً يك طبقه از زمين كم شدن و به آسمان اضافه شدن كه مطابق معناى كلام است ، در كار نباشد .\r\n3 - نيازها . . . : اعتباريات تابع نيازها و احساسات درونى افراد و يا نيازهاى اجتماعى هستند . دوستى كه آرامش خود را در بهتر جلوه دادن محبوب مىبيند ؛ برايش ماه و خورشيد و . . . را اعتبار مىكند و در حقيقت آرامش خود مىطلبد ( ولى خود توجه ندارد ) و وقتى جامعه مىبيند كه بدون قانون نمىتواند به حيات خويشتن ادامه دهد قانون وضع مىكند\r\n\r\n\r\n","description":"","footnote":"\r\n( 1 ) - / شعر فردوسى در شاهنامه .\r\n","page_name":" 374 ","page_number":374},
  {"content":"\r\n\r\nيعنى عنوانِ ضرورت و وجوب را براى يك عنوان اعتبار مىكند و تحقق دادن آن عنوان را ضرورى مىشمارد .\r\n4 - اثرها . . . : اعتباريات هر چند مطابق خارجى ندارند ، ليكن اثر خارجى دارند ؛ نياز احساسى درونى فرد را ارضاء مىكنند ؛ نياز اجتماعى را برمىآورند ؛ محبت‌ها و كينه‌ها مىآفرينند ، و خلاصه همه‌ى اعمال و رفتار فردى و اجتماعى به وسيله‌ى اعتباريات به وجود مىآيند . هر عملى را تا عنوان ضرورت و رجحان و مانند آن ندهيم تحقق نمىدهيم . ارزش و تأثير اعتباريات در زندگى دست كمى از واقعيات ندارد !\r\n5 - لغو پذيرى . . . : يكى از خصوصيات اعتباريات را لغو پذيرى دانسته‌اند و گفته‌اند : قوانين طبيعت ( حقايق ) را نمىتوان شكست ؛ ولى قوانين وضعى بشرى را مىتوان شكست . قانون جاذبه و دافعه را نمىتوان لغو نمود ولى فلان قانون مجازاتى را مىتوان پس از مدت‌ها كه عملى بوده است ، لغو نمود .\r\nولى واقعيت اين است كه اعتباريات از اين نظر دو دسته‌اند . اعتباريات غير قابل لغو نيز وجود دارند ؛ مثلًا خوبى عدالت و لزوم اجراى آن و بدى ظلم و لزوم جلوگيرى از آن و يا جلوگيرى از هرج و مرج ، از قوانين ثابت اعتبارى ، هستند .\r\nملاك اعتباريت يك چيز ، بناء قراردادى عقلا بر لزوم و عدم لزوم يك عمل مىباشد و ممكن است همه‌ى عقلا در همه دوره‌ها بر يك اعتبار ، اتفاق نظر داشته باشند چنان كه بر اصل اختصاص و مالكيت قانونى ( نه اخلاقى ) و اصل لزوم يك فرد يا يك هيأت اداره كننده‌ى جامعه و لزوم اجراى عدالت و خيلى چيزهاى ديگر اتفاق نظر دارند . مگر اين كه منظور از لغو پذيرى فرضى باشد ؛ يعنى فرض كنيم كه يك وقت يا فرد يا عده‌اى\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nبگويند ظلم بد نيست و اشكالى ندارد ! كه به نظر ما اين يك توجيه تخيلى و ايده آليستى ( انتزاعى و تجريدى ) است .\r\nاز طرفى ، حقايق واقعى را نيز احياناً مىتوان شكست ، ليكن با واقعيتى برتر ، جاذبه را با جاذبه‌اى برتر ، چنان‌كه احساسى را با احساس برتر مىتوان شكست .\r\n6 - عموميت . . . : يكى از ويژگىهاى اعتباريات را همه جايى و همگانى نبودن آن‌ها دانسته‌اند . شرائط و اوضاع جغرافيايى و غيره در آن‌ها دخالت دارند . ولى اين نيز همچون شماره‌ى پنجم قابل نقد است ؛ زيرا برخى از اعتباريات دائمى و عمومى هستند و همگان در آن‌ها اتفاق نظر دارند و در همه جا يكسان مورد قبول مىباشند مانند مواردى كه ذكر شد . اين توجيه كه بگوييم « 1 » : اين اعتبارات عمومى و متافيزيكى بوده خصوصيت حقيقت را دارند ؛ دردى را درمان نمىكند . بالاخره اين‌ها ادراكات اعتبارى هستند و در عين حال همگانى مىباشند .\r\n7 - توليد . . . : اعتباريات رابطه‌ى توليدى با ادراكات حقيقى ندارند ؟\r\nمنظور از رابطه‌ى توليدى اين است كه به ترتيب منطقى كه در صغرى و كبراى قياس برهانى در علم منطق ذكر شده است ، يك مطلب از درون مطلبى ديگر استنتاج شود . بچه‌ى حيوان ، كه در شكم حيوان نهفته است ، وقتى استقلال وجودى پيدا مىكند يعنى متولد مىشود ، نتاج گفته مىشود ، مطلبى هم كه در درون صغرى و كبرى يك دليل نهفته و بعداً تجلى تفصيلى مىيابد ، نتاج و نتيجه‌ى دليل است . نتيجه‌ى قياس يعنى مطلبى كه در درون كبراى قياس بوده و اينك به طور تفصيلى تجلى پيدا مىكند . در حقايق جهان ، اين توليد هست ؛ مثلا در مثال معروف كتاب‌هاى\r\n\r\n\r\n","description":"","footnote":"\r\n( 1 ) - / چنان كه نويسنده‌ى « دانش و ارزش » چنين توجيه كرده است\r\n","page_name":" 376 ","page_number":376},
  {"content":"\r\n\r\nمنطقى : جهان متغير است و هر متغيرى حادث ، مىبينيم حدوث كه لازمه تغير است از تغيير بيرون كشيده مىشود و بر يكى از موارد تغيير كه جهان طبيعت است تطبيق مىگردد . همين‌طور در مثال : آب در صد درجه‌ى حرارت به جوش مىآيد و هر چه چنين است قابل تبخير است ؛ پس آب قابل تبخير است نتيجه از بطن كبراى قياس و نيز محمول كبرى از بطن موضوع آن بيرون كشيده شده است .\r\nمحققين منطقى براى اين استنتاج ( استنتاج كامل ، يعنى به طور قياس برهانى ) شرايطى ذكر كرده‌اند كه همه‌اش در اين كلمه نهفته است : « بايد عرض - محمول - ذاتى موضوع باشد » ؛ يعنى مقتضاى ذات موضوع باشد .\r\nاين مهم نيست كه واسطه داشته باشد يا نه ؛ مهم اين است كه به هر حال بايد مقتضاى ذات موضوع باشد و موضوع ، آن را بخواهد و طلب كند . مثلًا خنديدن مقتضاى طبع و ذاتى انسان است ، هر چند با وسائطى ؛ يعنى انسان دراك است ، پس مطالب عادى و غير عادى را مىفهمد ؛ از غير عادى تعجب مىكند و آنگاه تبسم مىكند . ليكن طبع كلاغ هيچ‌گاه اقتضاى سياه بودن پرهايش را ندارد هرچند با هزار واسطه ؛ و اين را عرض بعيد و غريب و غير ذاتى مىنامند .\r\nاگر محمولى آن‌طور ذاتى موضوع بود از آن استنتاج مىيابد . البته اگر ذاتى موضوع شد كليت داشته و ضرورت و اطلاق نيز دارد ليكن بر خلاف تحقيق برخى از محققين « 1 » اساس مطلب همان ذاتيت و اقتضاى ذات بودن است كه بيان كرديم . « 2 » ( توجه داشته باشيد كه اصطلاح ذاتى در اين‌جا با اصطلاح ذاتى در بحث كليات پنجگانه‌ى ماهوى فرق دارد . آن‌جا به\r\n\r\n\r\n","description":"","footnote":"\r\n( 1 ) - / پاورقى مرحوم آقاى مطهرى در اصول فلسفه ، ج 2 ، ص 157\r\n( 2 ) - / براى تحقيق بيشتر به كتاب « منطق المقارن » به قلم مؤلف رجوع شود\r\n","page_name":" 377 ","page_number":377},
  {"content":"\r\n\r\nمعناى همه‌ى ذات يا جزء ذات بودن است و اين‌جا فقط بايد به اقتضاى ذات باشد ) .\r\nدر ميان اعتباريات نيز يك نوع رابطه‌ى توليدى وجود دارد و آن در صورتى است كه يك اعتبارى از جمله موارد يك اعتبار بزرگ‌تر بوده در فرض اعتبار بزرگ‌تر ، اعتبار خاص ، به خودى خود معتبر بوده احتياج به يك اعتبار و فرض جديد عقلايى نداشته باشد . مانند اعتبار مقام دستياران حكومت - به قدر لازم - كه لازمه‌ى اعتبار حكومت است ، و احتياج به اعتبار جديد ندارد ؛ و يا مانند بدى آزار به ديگران كه از بدى ظلم به‌طور كلى استفاده مىشود .\r\nولى ميان اعتباريات و حقايق رابطه‌ى توليدى برقرار نيست . زيرا تمام حيثيت ادراكات اعتبارى در اعتبار عقلايى آن‌هاست . اگر عقلا ملكيت چيزى را اعتبار كنند معتبر خواهد بود و گرنه ، نه . و اگر زيبايى ماه براى كسى اعتبار شود اطلاق مىشود و گرنه ، نه . اعتبار به وسيله‌ى فرد يا جامعه‌ى عقلايى ، اساس تحقق اعتباريات خواهد بود و نه هيچ چيز ديگر .\r\nحالا خود اعتبار مزبور بر چه اساسى استوار است و عقلا بر اساس كدام ملاك چيزى را اعتبار مىكنند و چيزى ديگر را اعتبار نمىكنند و يا يك روح حساس يك فرد چرا صفتى را براى يك چيز اعتبار مىكند و براى چيز ديگرى اعتبار نمىكند ، مطلبى است كه پاسخ آن را مىتوان از مطالبى كه در آغاز اين دفتر گفتيم به دست آورد . پاسخ اين است كه علت مزبور ، نيازهاى فردى و اجتماعى انسان است كه به وسيله‌ى اعتباريات بر طرف مىشود . اعتبارى كه بر اساس نياز و مناسب با رفع نياز باشد در نظر عقلا صحيح است .\r\nجامعه كه بدون فرد يا هيأتى در رأس آن نمىتواند ادامه يابد ، عنوان\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nرأس بودن و رياست را براى آن فرد يا هيئت اعتبار مىكند ؛ يعنى بنابر اين مىگذارد كه فرد يا هيأت منظور ، واقعاً و تكويناً در مقام رأس و فرماندهى - كه مخصوص مغز در بدن است - هستند ، و با همين بنا گذارى اداره‌ى جامعه را به دست فرد و يا هيأت منظور مىسپارد . اين خود يك مجاز است يعنى كسى را كه رأس نيست ، رأس فرض مىكنيم ، و بنابراين مىگذاريم كه واقعاً رأس است تا مشكلاتمان را نزد او ببريم .\r\nاحياناً از مجاز مزبور يك مجاز ديگرى منشعب مىكنيم و آن هم به همان علت رفع نياز ؛ مثلًا : چند نفر نوجوان تحت تأثير غريزه حبّ جاه و غريزه استخدام و براى ارضاى غريزه‌ى مزبور و نيز به عنوان تفريح و خستگى بازى معروف « شاه بازى » را انجام مىدهند و با انجام مقدماتى بنا مىگذارند يكى كه يك طرف قوطى كبريت را مثلًا آورده است ، رئيس باشد و يكى وزير و يكى قاضى شرع و يكى مجرم . و در آن محيط بازى واقعاً همان آثار وجودى رئيس و . . . را ترتيب مىدهند و تخلف از قانون را جايز نمىدانند . اين بنا گذارى كه از بنا گذارى اصلى - اعتبار رياست جامعه - گرفته شده است مجاز فرعى يا سبك مجاز از مجاز مىباشد .\r\nبنا به آن‌چه گفتيم هيچ‌گونه رابطه‌ى توليدى منطقى ميان اعتباريات و حقايق نيست . از اين كه انسان سر دارد و يا درخت شاخه و شكوفه دارد هرگز و به وسيله هيچ يك از مقدمات منطقى ، شاه و رئيس جمهور زائيده نمىشوند . بلكه صرفاً نياز فرد و جامعه‌ى انسانى است كه فرد و هيأتى را به عنوان رئيس معتبر مىكنند و يا يك مرد و زن را مخصوص هم مىدانند و همين‌طور در ساير اعتباريات . ليكن اعتباريات بر اساس و با توجه به حقايق اعتبار مىشوند و از آن‌ها انتزاع مىگردند گرچه توليد به معناى صحيح كلمه نيست .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n8 - مبانى استدلال . . . : از آن‌چه در شماره‌ى پيش گفتيم به خوبى معلوم مىشود كه مقدمات فكرى و استدلاهاى جارى در اعتباريات به هيچ وجه شبيه دليل‌هاى جارى در حقايق نمىباشند . در ادراكات حقيقى دليل‌هايى چون امتناع دور ، و تسلسل ، و امتناع اجتماع مثلين ، و ضدين ، و نقيضين و متضائفين ، و امتناع تقدم مشروط بر شرط ، و امتناع صدور چند معلول از علت واحد بسيط ، و امتناع صدور يك معلول از چند علت ، و امتناع وجود عرض بدون موضوع و . . . به كار مىروند و زير بناى مسائل ادراكى قرار دارند ، و زيربناى همه‌ى دليل‌هاى عقلى هم اصل امتناع تناقض و سپس اصل هو هويّت و مانند آن مىباشد . ولى در اعتباريات اين گونه دليل‌ها جايى ندارند . دليل دور و تسلسل نمىتواند مبناى اعتبار ملكيت يك شىء و يا رياست يك شخص و يا لزوم عمل به قانون - اعتبار ضرورت براى عمل به قانون - و مانند اين‌ها قرار گيرد ، و كسانى كه احياناً به اين گونه دليل‌ها در مسائل اعتبارى دست يازيده‌اند غفلت از اعتبارى بودن مورد بحثشان و غفلت از قوانين اعتبار داشته‌اند و بسيارند كسانى كه چنين اشتباهى را مرتكب شده‌اند ، و فى المثل در تحليل اصولىِ وجوب تخييرى به قانون امتناع صدور معلول واحد از دو معلول تمسّك جسته‌اند و گفته‌اند لازم است در برخى موارد وجود تخييرى را به وجوب تعيينى يك جامع كلى برگردانيم « 1 » و يا برعكس در تحليل كلامى برخى مسائل حقيقى به قانون حسن و قبح عقلايى و لزوم عمل به خوب ، و ترك قبيح ، تمسك جسته‌اند . « 2 »\r\nدليل‌هاى معتبر در ادراكات اعتبارى چيزهايى از قبيل لزوم عمل به\r\n\r\n\r\n","description":"","footnote":"\r\n( 1 ) - / مثل مرحوم آخوند خراسانى رحمه الله صاحب كفايه در بحث وجوب تخييرى در جلد اول كفايه\r\n( 2 ) - / چنان كه بسيارى از متكلمين در بحث‌هاى مربوط به مبدأ و معاد جهان چنين كرده‌اند\r\n","page_name":" 380 ","page_number":380},
  {"content":"\r\n\r\nبرنامه‌ى تكامل ، و لزوم حفظ نظام جهان و جامعه ، و ممنوعيت هرج و مرج كه همچون قانون امتناع تناقض در حقايق ، زيربناى مسائل اعتبارى هستند و سپس متفرعات آن‌ها همچون بناى عقلا بر احترام به ملكيت و حقوق قانونى و . . . مىباشند .\r\nفى المثل در برابر « مكياول » كه معتقد به آزادى استفاده از غرايز به طور نامحدود مىباشد نمىتوان دليل دور و تسلسل و امتناع تناقض و . . . را پيش كشيد ؛ بلكه بايد گفت : لازمه‌ى عقيده‌ى تو هرج و مرج و هلاك كل جامعه است يعنى انتحار و اين قبيح است .\r\nاز طرف ديگر براى اثبات توحيد هم نمىتوان اين طور استدلال كرد كه وقتى توحيد نباشد اعتقاد ثنويت پيش مىآيد و آنگاه به جامعه سرايت مىكند و جامعه دو قطبى مىشود و استثمار پيش مىآيد . . . ؛ يعنى از قبح استثمار نمىتوان حقيقت جهان را كشف نمود .\r\nكليه كسانى كه احساسى بوده در حقايق نيز عاطفى فكر مىكنند در حقيقت گرفتار همين خلط اعتباريات به حقايق هستند . از جمله نويسندگان متاخر ، مرحوم دكتر على شريعتى كه شديداً احساسى بود - توتم او دليل خوبى بر اين مدعاست - در استدلال بر توحيد خداوند ، از اين راه استدلال كرده است ، استدلال از پائين ، جامعه دو قطبى ضرر دارد و منشأ آن اعتقاد دو خدائى است پس اعتقاد دو خدائى باطل است .\r\n\r\nعلت اشتباه :\r\nچرا اعتباريات و مبانى آن به ادراكات حقيقى و مبانى آن خلط مىشوند ؟\r\nعلل مختلف روانى و فرهنگى و اجتماعى مىتواند منشأ اين خلط باشد . اگر روحيه يك فرد به‌طور افراط ، احساسى باشد حوصله‌ى دقت‌هاى عقلانى را ندارد . چنين روحيه‌اى لجوج و قاطع و مغرور\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nمىشود ؛ ليكن چه بسا تحت تأثير احساس افراطى نتواند در موارد لازم دقت‌هاى كافى عقلانى را انجام دهد . مسائلى برهانى را مىخواهد با دليل‌هاى عملى و احساسى و حسن و قبح عقلايى حل نمايد . البته احساس لازم است ، روحيه‌هاى كم احساس خونسرد و كم قاطعيت و خشك و كم تحرك مىشوند ؛ ليكن پر احساس بودن با احساس افراطى فرق دارد . احساسى افراطى در ارتباط با ادراك عقلانى همان فرد بايد حساب شود .\r\nچنان‌كه اگر فرهنگ يك جامعه فرهنگ احساس شد ، فرهنگ مظلوميت ، فرهنگ گريه ، فرهنگ عاطفه گشت ، مردم عامى و توده‌ى مردم كه در حد بالاى علمى و روشنى نيستند احساسى فكر مىكنند . مديريت صحيح در چنين جامعه‌ها بسيار دشوار است . اگر هزاران قدم اصلاحى و خير برداشته شود ولى قدرى كم محبتى و يا خودبينى و يا غرور در شخص مدير باشد كه احساس توده‌ى مردم ضربه بخورد همه‌ى قدم‌هاى اصلاحى ناديده گرفته و كوبيده مىشود و بر عكس اگر در اثر سوء مديريت دائماً جامعه را به سوى مهالك سياسى و اقتصادى ببرد ليكن در برخورد و عبارت و لفظ ، خضوع و تواضع داشته باشد محبوب و موجه مىشود و روش ناصواب عقلانيش با ديد صواب احساسى اصلاح مىشود .\r\nرقيب كوبى در اين جامعه‌ها با گريه و قيافه‌ى مظلوميت به خوبى انجام مىشود ؛ خيلى بهتر از برهان عقلى و استدلال . در چنين جامعه‌اى بايد همواره با قيافه و ژست مظلوميت كار كرد .\r\nاز نظر اجتماعى هم گاهى شرايط اجتماعى طورى مىشود كه برهان و استدلال جايى ندارد . يا زور و قدرت كار مىكنند و يا عاطفه و احساس ، غضب و يا شهوت . و اين هلاك قطعى جامعه است . در چنين شرايط\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nاجتماعى همه چيز حتى علم هم رنگ احساس و يا قدرت به خود مىگيرد . نوشته و خطابه‌اى مطلوب‌تر است كه بيش‌تر بخنداند و يا بگرياند . سينماها و نوشته‌ها و سخنرانىها و روش‌ها در شخصيت‌ها ، هر قدر هيجان‌آورتر و محرك‌تر باشند ، معروف‌تر و جلوتر هستند . بيش‌ترين مشترى براى آن‌هايى است كه بتوانند غضب و يا شهوت مردم را جلب كنند و تحريك نمايند . پليسى باشد يا عشقى . طالبان شهرت نبايد به دنبال خدماتى اصيل و دائم النفع براى جامعه باشند - كه معمولًا در شرايط خاص هر زمان با زحمات بسيار انجام مىشود - بلكه تا مىتوانند بايد شعار بدهند و آروزهاى خيالى عنوان كنند تا مردم آن‌ها را خوش‌فكر تلقى كنند و نابغه بدانند .\r\nبارها گفته‌ام نوشته و خطابه‌اى كه بدون اتكا بر برهان عقلى بوده يك پارچه احساس است ، فحش و توهين است يا تحريك حبّ و عشق است ، و فقط براى گرياندن و يا خنداندن است خيانتى است بزرگ ؛ خيانت به سعادت جامعه . افسار جامعه را به دست احساس و تخيل مىسپرد و تخيل هم هيچ قيد و بندى ندارد .\r\nاين وظيفه هوشمندان و انديشمندان جامعه است كه بكوشند و لجام تخيل و احساس را در اختيار گيرند . جامعه‌هاى احساسى قطعاً به سوى سقوط پيش مىروند . سقراطى دگر مىخواهد تا با حوصله‌اى پيامبرگونه به كار بنشيند و دقيق و عميق فعاليت كند . زمام تخيل و احساس را در جامعه به كف تفكر نهد و جامعه را منطقى و برهانى بار بياورد ؛ « 1 » كه روش احساسى در دراز مدت جز سقوط نتيجه‌اى نخواهد داشت .\r\n نوحى ديگر ببايد و طوفان وى زنو * تا لكه‌هاى ننگ زمان شستشو كند \r\n\r\n\r\n","description":"","footnote":"\r\n( 1 ) - / « قل هاتوا برهانكم » ؛ قرآن كريم ، سوره‌ى بقره ، 111\r\n","page_name":" 383 ","page_number":383},
  {"content":"\r\n\r\n\r\nرابطه‌ى اعتبار با حقيقت :\r\nهرچند ادراكات اعتبارى متولد از ادراكات حقيقى نيستند ليكن بدون ارتباط هم نيستند . واقعيت اين است كه پيدايش هرگونه اعتبار بر اثر نياز فرد يا جامعه است . نياز ، امرى واقعى و حقيقى است . مىگويند : چگونه از واقعيت و هستى ، لزوم و ضرورت و « بايد » زائيده مىشود ؟ ! مگر ممكن است از قياس : گاو حيوان است و حيوان علف مىخورد ، نتيجه گرفت كه : بايد براى اين حيوان علف آورد ؟ ! « هست » ، « بايد » ، نتيجه نمىدهد ، و بايد هم هست را نتيجه نمىدهد . فقط مىتوان نتيجه گرفت كه : گاو هم علف مىخورد .\r\nولى توجه داشته باشيد كه ما هم نمىگوييم رابطه‌ى توليدى و منطقى ميان مقدمات و نتيجه‌ى مزبور وجود دارد ؛ ما فقط مىگوييم : بىارتباط هم نيست . ترتيب ادراكات حقيقى ما براى رسيدن به نتيجه‌ى اعتبارى به اين صورت است كه فى المثل مىگوييم : ما مىخواهيم به كمال برسيم ( اين يك واقعيت است - هست ) ؛ يعنى شوق مزبور به عنوان يك واقعيت در ما وجود دارد . رسيدن به كمال برنامه دارد ، اين هم يك امر واقعى است ، قانونمندى طبيعت ؛ كشف كرده‌ايم كه يكى از مواد برنامه‌ى كمال ، استفاده از اين شىء خاص است كه براى روح يا جسم ما مفيد است ( اين هم يك واقعيت است ) ؛ نتيجه مىگيريم كه رسيدن به كمال از طريق استفاده از اين شىء خاص - جسمانى يا روحانى - ميسّر است . آنگاه عنوان ضرورت و بايد را براى استفاده ( عمل ) از شىء مزبور اعتبار مىكنيم و مىگوييم :\r\nاستفاده از آن الزامى است . و علّت اعتبار مزبور ( اعتبار ضرورت براى عمل ) ميل به تحقق ايده‌ى خود يعنى كمال مىباشد . ابتدا عنوان ضرورت را كه در واقع براى يك شىء محقق است براى عمل تحقق نيافته اعتبار مىكنيم و آن را محقق مىبينيم و مشتاقانه به سوى امر تحقق يافته ( به حسب اعتبار ) مىشتابيم .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nدر همه‌ى اعمالى كه انجام مىدهيم جريان همين است . اخلاق و عمل به فضايل انسانى نيز همين‌طور است . عمل به دستورات الهى و وحى نيز بر همين اساس است . يعنى مىگوييم : مىخواهيم به كمال انسانى برسيم - كه هدف خلقت هر پديده‌اى همان كمال اوست - رسيدن به كمال برنامه و عمل به آن مىخواهد . برنامه صحيح را ما نمىدانيم . كسى كه ما را آفريده از نيازهاى فردى و اجتماعى و كنش‌ها و واكنش‌هاى رفتار در طى قرن‌ها و زمان‌ها آگاه است ؛ برنامه‌ى صحيح را او مىداند ؛ پس برنامه‌ى تكامل ، عمل به دستورات وحى الهى است . آنگاه عنوان ضرورت را براى عمل به برنامه‌ى معين اعتبار كرده او را تحقق يافته فرض مىكنيم و همان‌طور كه به سوى محبوب موجود مىشتابيم به سوى موجود فرضى مشتاقانه مىشتابيم و با اين شتافتن ، تحقق فرضى ، واقعى مىشود و عمل انجام مىيابد .\r\nمنظور از ارتباط اعتبار به حقيقت همين مقدار است نه ارتباط توليدى منطقى كه عده‌اى تصور كرده‌اند . اگر اين مقدار ارتباط را انكار كنيم بايد بگوييم قوانين موضوعه‌ى بشرى بدون رابطه با حقايق و بدون در نظر گرفتن واقعيت‌ها وضع مىشوند . يعنى قانون گذاران جهان هيچ‌گاه در وضع قوانين واقعيات را در نظر ندارند ! آيا اين طور است ؟ حالا كارى به اين نداريم كه قانون‌گذاران مزبور نتوانسته‌اند به حقيقت برسند يا به‌طور كامل نرسيده‌اند ولى به هر حال رابطه‌ى با واقعيت را در نظر گرفته‌اند ؛ نگوئيد : « خوب ، ما مىگوييم بىخود چنين رابطه‌اى را در نظر گرفته‌اند چون رابطه‌اى ميان حقيقت و اعتبار وجود ندارد » ؛ زيرا سخن ما آن است كه اين يك واقعيت روانى وجدانى در همگى ماست كه هرگاه قانون وضع مىكنيم ضرورت‌ها و نيازها و واقعيت‌ها را در نظر داريم .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nدر قوانين الهى چه مىگوييد ؟ خداوند بدون رعايت واقعيت‌ها و حقايق قانون وضع كرده است ؟ ! كه اشاعره معتقد بوده‌اند . يعنى فى المثل بدون هيچ گونه ملاك حقيقى و روابط واقعى موجود ، گفته است كه : بانوان بايد حجاب داشته باشند ؛ براى مردان حجاب لازم نيست ؛ تك همسرى براى مرد لزوم ندارد ؛ براى زن ضرورت دارد ؟ ! يا اين كه يك مطلبى واقعى در مردها و زن‌ها بوده كه ايجاب مىكرده است كه روابط چنين باشد ؟\r\nحالا ما در همين رابطه مىگوييم : غريزه‌ى حبّ ذات ، شوق به بقاء مىآورد . بقاء در زندگى سالم ممكن است ؛ زندگى سالم در جامعه‌ى سالم ممكن است ؛ جامعه‌ى سالم جامعه‌اى است كه هر كس در جاى خودش و هر چيز در محل خودش باشد . عواطف زن‌ها بيش از مردهاست ، در صورتى هر كس به جاى خود و هر چيز در محل خودش مىباشد كه كارهاى عاطفى به زن‌ها سپرده شود و كارهاى خشك و كم نياز به عواطف ، به مردها سپرده شود « 1 » آن وقت از همه‌ى اين‌ها نتيجه مىگيريم كه : چون ما مىخواهيم در يك زندگى سالم باقى بمانيم بايد هر كس در جاى خود و از جمله زن‌ها در جاى خود و مردها در جاى خود باشند . كلمه‌ى « بايد » كه در اين نتيجه علاوه مىشود نتيجه را از يك نتيجه‌ى منطقى و توليدى فكرى بيرون مىآورد ؛ ليكن به هر حال اعتبار « بايد و ضرورت » براى مطلب مزبور به عنوان مجاز از يك حقيقت ، يعنى گرفتن ضرورت را از موجود واقعى و تطبيق بر يك عمل در ارتباط با آن مقدمات مىباشد . اگر مقدمات مزبور را نپذيريم هرگز چنين اعتبارى مصحح عقلايى ندارد . چرا\r\n\r\n\r\n","description":"","footnote":"\r\n( 1 ) - / و اين هيچ ربطى به ضعف زن‌ها ندارد ، چه بسا چون عاطفىترند لجوج‌تر و يك دنده‌تر وبردبارتر باشند ولى همه‌اش در مسير عاطفه . البته استثناها ضررى به قانون كلى نمىزنند . اگر بخواهيم به موارد استثنا عمل كنيم با يك گواهى پزشكى كه در همه‌ى جهان ( به طور صحيح يا تقلبى ) معمول است ، كار دگرگون مىشود\r\n","page_name":" 386 ","page_number":386},
  {"content":"\r\n\r\nضرورت و بايد را براى سكنى گزيدن مردم بر سر تيرهاى برق اعتبار نمىكنيم ؟ زيرا مصحح عقلايى ندارد ؛ يعنى جهتى ندارد كه حتماً چنين چيزى بشود . يعنى چنين مطلبى هيچ‌گونه رابطه‌اى با كمال فرد يا جامعه ندارد .\r\nبه طور كلى اعتبار مفهوم « بايد و ضرورت » براى اعمال و قوانين ، مانند همه‌ى موارد اعتبار مفاهيم براى موارد غير واقعى ، نياز به مصحح عقلايى دارد و آن هم در ارتباط با واقعيت است .\r\nدر علم اصول وقتى درباره‌ى استعمار و مجاز بحث مىكنيم ، مىگوييم اعتبار يك چيز براى چيزى كه محلش نيست مانند اعتبار مفهوم « شير » براى يك فرد انسانى در صورتى درست است كه مصحح عقلايى داشته باشد يعنى به نظر عقلاء غلط نباشد ؛ اگر بىوجه باشد غلط است . وجه و مصحح عقلائيش ، بودن مهمترين اثر مشبّه‌به ، در مشبّه مىباشد . ظاهرترين حالت شير در نظر مردم ، شجاعت اوست ، بنابراين مفهوم شير را به آسانى براى يك فرد شجاع اعتبار مىكنند ولى براى يك انسان غير شجاع اعتبار نمىكنند . البته وجه و مصحح عقلايى به حسب اعتبارات مختلف فرق مىكند ؛ مثلًا ممكن است يك نفر متنفذ جوّ محيط را تغيير داده بگويد شجاعت به قدرت بدنى نيست بلكه به قدرت اراده و تصميم بستگى دارد و در اين صورت مورد اصيل مفهوم شجاعت و مفهوم شير را هم ، نه شير درنده بداند و نه فرد شجاعى همچون خالد وليد كه با همه قدرت بدنيش در برابر عشق به زن مالك بن نويره از پاى در مىآيد ؛ بلكه اويس قرنى را مورد آن مفاهيم بداند .\r\nچنان‌كه ممكن است براى تمسخر و استهزا عنوان شير را براى يك فرد ترسو اعتبار كنند ؛ آن هم در نظر عقلا وجه مصحّح دارد . وجهش همان استهزاء و تمسخر است .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nبه هر حال اعتبار هر مفهومى براى غير موردش بايد يك جهت مصحِّحه داشته باشد و جهت مصحِّحه‌ى منظور هم حتماً در ارتباط با واقعيت مىباشد .\r\n\r\nاخلاق علمى\r\nمىگويند : « نتيجه‌ى رابطه‌ى اعتبار با حقيقت همان اخلاق علمى است ، و اخلاق علمى خيلى اشكال‌ها دارد - كه بعداً توضيح مىدهيم - بايد اخلاق را از علم بريد و به مذهب پيوند داد ؛ زيرا با هيچ قانونمندى منطقى و با هزاران قياس نمىتوان « بايد » را به « هست » ربط داد . پيوند بايد با بايد است ، و هست با هست ؛ كند همجنس با همجنس پرواز . هر بايدى به بايد بزرگ‌تر وصل مىشود تا برسد به بزرگ‌ترين بايدها .\r\n« اساساً هر ارزش اخلاقى در حقيقت نماينده‌ى يك فرمان اخلاقى ( بايد ) است ؛ و هر فرمان اخلاقى بيانگر طلبى است از كسى ، و همچنانكه بارها گفته‌ايم هيچ واقعيتى به صرف بودن نمىتواند از كسى طلبكار باشد و براى او بايدى را القاء و ايجاب كند .\r\nپاره‌اى از فيلسوفان روزگار ما قضاياى اخلاقى را فقط ناظر به پسند و ناپسند شخص و بيانگر حالت روانى او مىشمارند . معتقدند وقتى كسى مىگويد : دزدى بد است معنايش اين است كه من دزدى را دوست ندارم .\r\nبراى من چيز مطبوعى نيست ، من از آن نفرت دارم . اينان بر آنند كه شخص به جاى اين‌كه بگويد دزدى بد است مىتواند روى ترش كند و ابروان را در هم بكشد . . .\r\n« مهم‌ترين سستى نظر فوق در اين است كه اخلاق را تابع سليقه‌هاى اين و آن مىكند و آن را از داشتن ضابطه‌ها و معيارهاى همگانى عاجز و عارى مىسازد .\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nحكيمان ديگرى هستند كه قضاياى اخلاقى را به منزله‌ى فرمان‌هايى مىشناسند كه به كسى يا كسانى داده مىشود و از آنان رفتارى يا واكنشى در برابر آن انتظار مىرود . بنا بر نظر اين حكيمان گفتن اين كه دزدى بد است معادل اين است كه بگوييم دزدى مكن .\r\nنظر اول چنانچه ديديم قضاياى اخلاقى را مبيّن تكليف و تعيين كننده‌ى رفتار انسان‌ها نمىداند و آن‌ها را تنها به منزله‌ى اظهار نظر شخصى محسوب مىكند . اما نظريه‌ى دوم هر قضيه‌ى اخلاقى را نشان دهنده‌ى راهى و بيانگر وظيفه‌اى براى همگان مىشناسد . حال در برابر هر فرمان اخلاقى مىتوان به چون و چرا برخاست ، و در برابر هر طلب مىتوان از طالب پرسيد چرا طلب مىكنى ؟ و چرا بايد من چنان كنم كه تو مىخواهى ؟ آدميان خواه ناخواه در زندگى به حكم نياز و به پيروى از محيط و اجبار نيروهاى درون به فرمان بايدهايى تن در داده‌اند ؛ اما هر انسان رشيد در لحظات نادر هشيارى ، همواره خود را محاكمه مىكند كه چرا اين بايد را برگزيده‌اى و آن را نه ؟ و مشتاقانه در جستجوى بايدى فرمانى است كه جواز خود را بر دوش خود حمل كند و فرمانبردار را از چون و چرا در فرمان و فرمانده آسودگى بخشد . با خود مىگويد حال كه بايد « بايدى » را برگزيد آن را برگزينيم كه خود بالذات برگزيده باشد و حال كه ناچار بايد به طلب طلبكارى تن در دهيم طالبى را جستجو كنيم كه از او نتوان پرسيد چرا طلب مىكنى ؟ طلبى كه بودنش عين طلب ، و طلبش عين بودنش باشد ؛ اراده‌اش عين ذات ، و ذاتش عين اراده باشد . هم طالب بالذات و هم مطلوب بالذات باشد . از همه بتوان پرسيد چرا طلب مىكنند ؛ اما از او جاى اين سؤال نباشد ( لا يسئل عمّا يفعل وهم يسئلون )\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nاين بايد بزرگ ، بايد بايدها و سرچشمه همه‌ى فرمان‌ها ، تنها اوست كه بايدها و فرمانهاى او را نمىتوان چون و چرا كرد . . . » « 1 »\r\nلازم است اين جا قدرى توقف كنيم و دقت به خرج دهيم و ببينيم بايد بزرگى كه اين نويسنده محترم زيربنا گرفته است مىتواند درد ما را درمان كند ؟ و آيا خود نويسنده به اين مطلب معتقد است و پاىبند مىباشد ؟\r\nضمناً ببينيم معناى آيه قرآن را درست فهميده و تطبيق كرده‌اند ؟ و نيز اشكالى كه بر نظريه‌ى اول اخلاق گرفتند صحيح است يا نه ؟\r\nبه نظر من هنوز هم جاى سؤال باقى است . چرا بايد به فرمان او عمل كرد ؟ مطالبى كه مىگوييد پاسخگو نيستند . اراده‌اش عين ذات اوست ؛ طلبش عين بودنش مىباشد ؛ هم طالب بالذات است و هم مطلوب بالذات . . .\r\nاين‌ها چه دلالتى دارند كه ما بايد به فرمان او عمل كنيم ؟ اين كه او اراده‌اش عين ذاتش مىباشد دليل اين است كه ما بايد به فرمانش عمل كنيم ؟ ! لااقل خوب بود اين طور مىگفتيد كه چون چنين كسى كه اراده‌اش عين ذاتش مىباشد ، خداى ما و مالك ماست و ما بنده و مملوك او هستيم و بنده بايد مطيع مولا و مالك خود باشد .\r\nولى خود اين مطلب نيز آخرين جواب نيست . زيرا مىپرسيم چرا مملوك بايد مطيع مالك خود باشد ؟ بايد گفت : چون اگر اطاعت نكند حقوق او را ادا نكرده است و ادا نكردن حق ديگران ظلم است و ظلم قبيح است ؛ يعنى بالاخره برمىگرديم به يك بايد فطرى نه به يك بايد بزرگ از مقام غير مسؤول الهى . يعنى باز هم اخلاق علمى ( به معناى وسيع آن ) .\r\n\r\n\r\n","description":"","footnote":"\r\n( 1 ) - / دانش و ارزش ، به قلم عبدالكريم سروش ، ص 310 ( چاپ اول )\r\n","page_name":" 390 ","page_number":390},
  {"content":"\r\n\r\nتازه جا دارد بپرسيم چرا ظلم قبيح است ؟ كه در پاسخ بايد بگوييم : زيرا با وجود ظلم قانون پايمال مىشود و اگر قانون مراعات نشود حقوق مسلم افراد از ميان مىرود و آنگاه هرج و مرج مىشود و آنگاه ادامه حيات امكان ندارد ؛ با اين كه عشق به حيات در وجود ماست . يعنى بر خلاف تكوين مىشود و روشى كه بر خلاف تكوين و سنت جهان باشد با وجود ما سازش ندارد . يعنى باز هم بر مىگردد به يك اخلاق علمى و رابطه‌ى بايد با واقعيت .\r\nرابطه‌ى بايد و هست آن قدر قوى است كه در عبارات مخالفين آن نيز مشهود است ! در عبارات نويسنده‌ى مزبور نيز اخلاق علمى موج مىزند و نويسنده خود بدون توجه با عنوان كوبيدن اخلاق علمى از اخلاق علمى پيروى مىكند ! ملاحظه كرديد كه وى براى توضيح اين كه بايد به آن بايدِ بزرگ عمل كرد به اين مطلب تمسك مىكند كه « چون اراده‌اش عين ذات اوست . . . » يعنى چون خواستن و طلب و اراده عين ذات اوست و هم طالب است و هم مطلوب ، بايد به فرمانش عمل كرد يعنى « بايد » پيوند به « هست » دارد ! ! - دقت فرمائيد - .\r\nحالا كارى به اين نداريم كه خواستن عين ذات او باشد دليل اين است كه خواستن او دليل نمىخواهد ؛ نه اين كه اطاعت ما از خواستن او دليل نخواهد ! و نيز كارى به اين نداريم كه آيا طلب عين اراده است يا نه و اراده كه عين ذات است ، كدام اراده منظور است كه اين مربوط به مباحث الهيات مىباشد .\r\nو اما آيه‌ى « لا يسئل عمّا يفعل وهم يسئلون » ( او از هر چه كند مورد سؤال نيست و آن‌ها مورد سؤال هستند . ) معنايش اين نيست كه او مركز بايد بزرگ است و بايدها به بايد او ختم مىشوند ( و آن هم به بايد او نه به\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nخود او ) ؛ بلكه مطلبى ديگر را مىگويد كه با اين مقدمه توضيح مىدهم :\r\nارزش هر قانون به اين است كه با قوانين تكوينى مطابقت داشته باشد ، قانون تشريعى كامل ، قانونى است كه با قانونمندى طبيعت مغايرت نداشته باشد و عمل هر فرد هم در صورتى صحيح و درست است كه طبق قانون باشد و بنابراين هر كسى هر كارى را كه انجام مىدهد جا دارد بپرسيم بر چه اساسى و طبق كدام قانون اين كار را انجام مىدهى ؟ ولى از خداوند درباره‌ى اعمالش سؤال نمىشود ؛ زيرا او هر كارى انجام دهد در متن تكوين است و خودش نظم و نظام جهان است و منشأ قانون است . قانون را از نظام عالم مىگيرند و كار او خود نظام است - دوباره با دقت مطالعه فرماييد - .\r\nملاحظه مىكنيد كه آيه‌ى مزبور نه تنها به ضرر رابطه‌ى بايد با هست نيست ؛ بلكه كاملًا در همان رابطه مىباشد ؛ چون كارهاى خدايى عين نظام است ( هست ) ، مورد سؤال و بازخواست واقع نمىشود ( مسؤوليت قانونى / مبحث بايد ) .\r\nعقيده‌ى نويسنده‌ى مزبور در مورد معناى آيه‌ى مذكور در ريشه كاملًا همتاى عقيده‌ى اشعريهاست كه خدا هر كارى بكند جاى سؤال نيست ؛ حتى اگر قبيح بكند و ممكن است قبيح بكند . وقتى رابطه‌ى بايد با هست ، و قانون با نظام قطع شد معناى اين كه مورد سؤال نمىشود همان خواهد بود كه اشعريها مىگويند ! و نيز همان‌طور كه آن‌ها مىگويند احكام و بايدهاى خداوند ربطى به مصالح و مفاسد واقعى اشياء ندارد .\r\nاگر در معناى آيات همجوار آيه‌ى مزبور در سوره‌ى انبيا - 20 - 23 - دقت كنيد خواهيد ديد معنايى كه گفتيم روشن است : « آيا اينان خدايانى انتخاب كرده‌اند كه اين‌ها را از زمين محشور مىكند ؛ اگر در آن دو ( زمين و\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nآسمان ) خدايانى جز « اللَّه » بودند آن دو مسلماً فاسد و تباه مىشوند ؛ پس خداوند پروردگار عرش ، منزه است از آن‌چه توصيف مىكنند ؛ او از اعمالش سؤال نمىشود و آن‌ها سؤال مىشوند . . . » يعنى اعمال ديگران چون اصل نيست و فرع قانون است اگر فرع اعمال خداوند نباشد تباهى جهان را موجب مىشود ولى اعمال خداوند اصل است و خود قانون است .\r\nاشكالى هم كه نويسنده‌ى محترم بر نظريه‌ى اول ذكر كرده است كه « اين نظريه اخلاق را از معيار خالى كرده تابع سليقه‌هاى شخصى مىكند . . . » به هيچ وجه صحيح نيست . اگر معناى محكوم كردن دزدى مثلًا اين شد كه من مثلًا دزدى را دوست ندارم لازمه‌اش تبعيت از سليقه‌ى شخصى نيست ؛ چون دوست نداشتن‌ها و تنفرها نيز فرق مىكند . گاهى همه در تنفر از يك شيىء اتفاق دارند مانند همان مثال دزدى و اين سليقه‌ى عمومى مىشود ، نه شخصى . مگر نمىشود همه قيافه‌ى خود را از عمل خاصى به هم بكشند . در نظريه‌ى دوم هم كه بايد را فرمان مىگيرد ممكن است فرمان شخصى باشد و تابع سليقه‌ى شخص !\r\nنويسنده خيال كرده است كه قيافه درهم كشيدن حتماً در مسائل شخصى است و امر و فرمان در مسائل عمومى ! !\r\n\r\nاخلاق نفى و اثبات\r\nنويسنده‌ى « دانش و ارزش » رابطه‌ى بايد را با هست به كلى قطع نمىكند . او ميان دستورات اخلاقى نفى با دستورات اثباتى فرق مىنهد .\r\nدستورات اثباتى بر « هست‌ها » تكيه ندارند ولى نفىها بر واقعيت‌ها تكيه دارند و همين نقطه‌ى اتكاء را براى پشتوانه‌ى اخلاق از نظر واقعيت كافى\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nمىداند . حالا در اشكال و جوابى كه مىآورد دقت فرماييد :\r\n« اگر رابطه قانون و اخلاق را با علم ، و به تعبير ديگر بايد را از هست به كلى قطع كنيم اين اشكال پيش مىآيد كه « . . . اينك به نظر مىرسد كه اخلاق از جايى آويخته نيست و بر پشتوانه‌اى استوار تكيه نزده است و همچون برده‌ى نحيف و دست‌آموزى ، هر كس بنا به خواست و هوس خود مىتواند آن را بپرورد و رام كند و به كار وا دارد . اين شبهه ناگزير در اذهان قوت گرفته است كه اگر نه علم ، نه طبيعت و نه تاريخ ، هيچ يك نقش تعيين كننده در تصميمات اخلاقى ما ندارند . . . در اين صورت هر كارى را مىتوان مجاز شمرد . . . و آيا اين جز ناديده گرفتن واقعيات و خيال‌پردازى ، معناى ديگرى خواهد داشت ؟ » .\r\nآنگاه نويسنده‌ى كتاب دانش و ارزش اين طور پاسخ مىدهند : « كوشش مىكنيم تا جاى واقعيت را در اخلاق معين كنيم و نشان دهيم كه كجا و چگونه بايد واقعيت را ديد و از آن درس گرفت . . . مىخواهيم راه و رسم يك نظام اخلاقى واقع‌بين را پيشنهاد كنيم . محور همه‌ى كاوش‌ها و كوشش‌هاى ما اين نكته‌ى استوار و ارجمند است كه دانستن مىتواند نشان دهد كه چكار را نمىتوان كرد و وقتى كارى را نتوان كرد ، نه مىتوان در آن ارزشى جست و نه مىبايد بدان فرمان داد . به تعبير ديگر ما از توصيف‌هاى علمى و فلسفى طبيعت و خلقت نمىتوانيم متوقع باشيم كه به ما نشان دهند چه بايد بكنيم ؛ اين در براى هميشه بسته است . اما از اين توصيفات مىتوانيم بياموزيم كه چه نبايد بكنيم . واقع‌بينى يعنى نظر به واقع داشتن اين نيست كه ببينيم راه فطرت يا طبيعت يا تاريخ چيست تا همان را برگزينيم . اين همان اخلاق ويران علمى است . واقع‌بينى اخلاقى اين است كه به دست آوريم چه كارى در تصادم با فطرت و طبيعت است و\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nناشدنى است تا هوس انجام آن را نكنيم و به انجام آن نيز فرمان ندهيم . تا كنون آموخته‌ايم كه كشف‌هاى علمى هيچ‌گاه نمىتواند اصول اخلاقى بيافريند ؛ اينك مىآموزيم كه ولى اين كشف‌ها مىتوانند اصولى اخلاقى را كه اجزاءپذير نيستند آشكار سازند . . .\r\n« گرچه نمىتوان به كمك علم و شناخت طبيعت ، دستورى اخلاقى را ثابت نمود اما مىتوان آن را باطل كرد . علم ، اخلاق‌آفرين نيست اما اخلاقىكش هست . زنده كردن از او ساخته نيست اما ميراندن در توان اوست . . . گفته بوديم كه دستورها و اندرزهاى اخلاقى لغوپذير و گريز پذيرند ، بر خلاف قوانين طبيعى كه سرپيچى از آن‌ها ممكن نيست . اينك مىافزاييم كه اگر دستورى اخلاقى هميشه لغو شود يا هيچ گاه امكان لغو كردن آن نباشد ناگزير از حوزه‌ى دستورهاى اخلاقى مؤثر بيرون خواهد رفت . اگر بگوييم بيش از توانائيت راه مرو و يا بيش از دارائيت خرج مكن دستورهايى هستند كه هيچ‌گاه تخلف از آن‌ها ممكن نيست . . .\r\n« علم ميزان توانايى مخاطبى را كه به او اندرز اخلاقى مىدهيم معلوم مىكند و همين كه معلوم شد انجام كارى از توان كسى يا جامعه‌اى خارج است اندرز ما به سخنى بدل مىشود كه همواره شكست خواهد خورد و هميشه لغو خواهد گشت . . . امروزه به بركت علم براى ما مسلم است كه بيماران مبتلا به هيپوتيروئيديسم يعنى كسانى كه ترشحات غدد تيروئيد آن‌ها بيش از مقدار متعارف است به هيچ روى قادر به تسلط بر خشم خويشتن نيستند و دستور فرو خوردن خشم به آنان دادن ، دستورى است كه همواره شكسته مىشود و از اين رو دستورى غير اخلاقى است . . . اگر فرض كنيم كه به روش‌هاى علمى مسلم گردد كه همه‌ى مردم مبتلا به هيپوتيرو ئيديسم‌اند و اين خصوصيتى است كه همراه هر انسان هست در\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nآن صورت بايد نتيجه گرفت كه دستور فرو بردن خشم دستورى غير اخلاقى و غير واقع بينانه است كه بايد از قلمرو اخلاق حذف شود . . . » .\r\nنويسنده‌ى مزبور بر همين اساس انتظار عدالت را از پادشاهان غير واقعى مىداند و سفارش به عدل را درباره‌ى آنان غير اخلاقى مىداند و كار منتسكيو را - تقسيم قوا - به همين جهت واقع بينانه مىداند . اخلاق جنسى مسيحيت اخلاقى غير واقعى بينانه است . آنارشيسم اخلاقى - هرج و مرج مطلق - نيز غير اخلاقى است . حرمت ربا در زمان حاضر نيز همين طور . . .\r\n« وقتى مىگوييم علم و واقعيت ، اخلاق نمىآفريند و دانش ارزش‌ساز نيست نبايد شتابزده نتيجه گرفت كه پس همه كارى مجاز است . . . چنين نيست . اولًا اين خود نوعى اخلاق علمى است كه از امرى حقيقى ، روشى اخلاقى استنتاج مىكند يعنى از عجز علم از اخلاق آفرينى كه يك ادراك حقيقى است نتيجه‌اى اعتبارى مىگيرد كه پس حق داريم همه كارى بكنيم . . . مسأله‌ى رباخوارى و فتوا به حرمت آن در روزگار حاضر بدون در نظر گرفتن قانون‌هاى آهنين نظام سرمايه‌دارى نيز از موارد بسيار عبرت‌آموز تصادم دستورها با واقعيت‌هاست . حيله‌هاى شرعى كه براى رفو كردن پارگىهاى اين دستور در برخورد با لبه‌هاى تيز و تلخ واقعيات پديد آمده و توصيه گشته ، نشان دهنده‌ى انتخاب نادرست راه حل است و از نظرگاهى بلند حكايت از بحران اخلاقى عميقى مىكند كه نيازمند اصلاح يا انقلاب است . . . » .\r\nخلاصه‌ى نظريه‌ى نويسنده‌ى مزبور اين است كه تنها درسى كه علم - در مبحث عمل - مىدهد شناساندن حدود قدرت انسانهاست تا خارج از حدود قدرتشان چيزى از آن‌ها نخواهيم ؛ زيرا كه علم در رابطه‌ى با عمل ،\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nميراندن دارد نه زنده كردن . پزشكى مىفهماند كه مبتلايان به ترشّح اضافى تيروئيد بدون اختيار عصبانى مىشوند . مباحث اجتماعى و روانى روانشناسى به ما مىفهماند كه مبتلايان به موقعيت و مقام حكومت بدون اختيار ظلم مىكنند . فيزيولوژى مىفهماند كه انسان بدون اختيار اعمال غريزه‌ى جنسى مىكند . . . اين بحث‌هاى علمى به ما مىفهمانند كه نبايد از آن مبتلايان درخواست صبر و عدل نمود و از انسان - يا كشيشان - درخواست عدم اعمال غريزه‌ى جنسى نمود . و بحث‌هاى اقتصادى در زمان حاضر به ما مىفهماند كه نبايد در اين زمان « روزگار حاضر » فتوا به حرمت ربا داد . اين‌ها با واقعيت‌ها تصادم دارد گرچه حيله‌هاى شرعى ربا نيز راه حل درستى نيست . . .\r\nو بنابراين ايدئولوژى هيچ گونه رابطه‌اى با جهان‌بينى ندارد . جهان‌بينى در حوزه‌ى علم است و ايدئولوژى در حوزه‌ى اعتباريّات جهان ! يعنى علم نگرشى به « هست‌ها » مىباشد و ايدئولوژى شناخت « بايدها » ! و بايد و هست بىارتباطند مگر در نفى .\r\n\r\nتحقيق در نفى و اثبات\r\nلازم است توقف نموده قدرى در اين مطلب دقيق شويم . اگر ميان هست و بايد رابطه‌ى توليدى نيست و نمىتوان بايد را از هست نتيجه گرفت ، چه فرقى ميان نفى و اثبات وجود دارد ؟ اگر كسى در همان مسائل نفيى كه شما در مورد پزشكى و اقتصاد و روانشناسى مطرح كرديد ، عقيده‌اش اثباتى بود و گفت مىتوان از آن گونه افراد چنين و چنان چيزى را خواست و استدلال كرد كه چون هنوز قوه‌ى اراده و اختيار به كلى از ميان نرفته و وجود دارد ، مىگوييم : نه خير ، بى جا مىگويى ؛ زيرا ميان هست و\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nبايد رابطه‌اى نيست ولى اگر گفت : قوه‌ى اراده به وسيله فلان بيمارى به كلى از ميان مىرود پس نبايد از آن‌ها خواست ، آن وقت مىگوييم :\r\nاحسنت ، چه خوب گفتى ؟\r\nآقاى محترم ! مگر منشأ اشكال در رابطه‌ى بايد با هست ، اثبات و كلمه‌ى « بايد » بود ؟ مگر اشكال جز اين بود كه اعتبار و قانون و حقوق ( چه بايد و چه نبايد فرق نمىكند ) از هست و حقيقت زائيده نمىشود ؟ مشكل ما اعتبارى بودن قانون و امر و نهى بود نه خصوص « بايد » تا بگوييم زنده نمىكند ولى مىميراند . اگر رابطه‌اى ميان اعتبار و هست نيست ، چگونه مىتواند بميراند ؟ اين گونه تفكيك كردن فقط شعبده است !\r\nوقتى قانون با تكوين و فطرت كارى ندارد و ارزشى برايش در اين رابطه قائل نيستيد بگذار تا تصادم كند ! - تصادم دستورها با واقعيت‌ها كه شما مطرح مىكرديد - البته رعايت اين تصادم بهترين دليل رابطه است .\r\nو اما مسائلى كه در رابطه‌ى با پزشكى و اقتصاد و غيره مطرح مىكنيد عميق‌تر از اين‌هاست كه بخواهيم در اين مختصر به همه‌ى ابعاد آن‌ها توجه كنيم ولى به طور فشرده مىگوييم و ابتدا مىپرسيم : واقعيت و عدم واقعيت چيست ؟ اين كه مىگوييد « با واقعيت تطبيق نمىكند » منظورتان چيست ؟ يعنى مردم معمولى عملًا اين طور هستند كه تحت تأثير اين عوامل قرار دارند و به حقيقت عمل نمىكنند ، خوب ، مردم معمولى خيلى كارهاى خلاف انجام مىدهند ؛ دستورهاى اخلاقى هم براى جلوگيرى از آن‌هاست و تا حدود زيادى هم موفقيت‌آميز مىباشد . منتها گاهى كمتر و گاهى بيش‌تر ، و آن‌جا كه كم‌تر موفق است حتماً علتى دارد ؛ جهات داخلى مربوط به ارگانيزم بدنى و روانى شخص و يا جهات خارجى مربوط به محيط و القائات و تأثيراتش . كسانى هم هستند كه بر تمام اين\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nعوامل مزاحم داخلى و خارجى پيروز مىشوند . به هر حال اين كه اراده‌ى عده‌اى قوى و عده‌اى ضعيف است و يا تعداد ضعيف الاراده‌ها بيش‌تر است و قاعده‌ى اخلاق روى آن‌ها اثرش كم‌تر است ، و يا نوعاً بىاثر است نمىتواند قاعده‌ى اخلاقى را طرد كند و گرنه بايد قواعد اخلاقى عرفانى - كه زير بناى اخلاق است - و نوعاً در افراد سطح بالاى معرفت ( و نه هر كسى ) اثر مىگذارد كنار گذارده شوند . افراد معمولى كجا ، فنا ، و كمال انقطاع ، و خرق حجاب‌هاى نور ، و تسليم و رضا ، و ميدان‌هاى ديگر عرفان را مىفهمند و يا عمل مىكنند ؟ !\r\nمسئله ربا و راه‌هاى فرار از آن كه در فقه « حيل - حيله‌ها » ناميده‌اند ( و عده‌اى خيال مىكنند منظور همان معناى فارسى حيله يعنى نيرنگ و تقلب ، مىباشد ) نيز بسيار عميق‌تر از بحث در اين فرصت است . « 1 » اگر اشكال ربا در تزايد غير اختيارى ربح باشد حيل شرعى اين اشكال را به هيچ وجه ندارند و اگر مطلق پول‌زائى است بسيارى معاملات جايز ديگر هم اين اشكال را دارند .\r\nمتأسفانه افراد ناآگاه از فقه اسلامى به صرف خواندن يكى دو كتاب مىخواهند نظر بدهند و به اصطلاح در معقولات دخالت كنند . چنان كه اينك هر كسى كه مختصرى درس خوانده و يا چند كتاب درباره‌ى اقتصاد مطالعه كرده خود را متخصص حساب كرده و درباره‌ى مسئله‌ى اراضى و تقسيم آن و يا در تمجيد يا كوبيدن نظام تقسيم بهره بر اساس ابزار و زمين و آب و كار ، اظهار نظر قطعى مىكند بدون اين كه تخصصى در اصل مسله‌ى\r\n\r\n\r\n","description":"","footnote":"\r\n( 1 ) - / اجمالى از اين اشاره را در مقدمه‌ى كتاب مالكيت‌ها به قلم مؤلف ملاحظه فرماييد . متهم كردن‌ضمنى فقهاى معتقد به راه‌هاى نجات از ربا را به « بحران اخلاقى » ، از ديگر مطالب بىتحقيق نويسنده‌ى محترم مىباشد . به جزوه‌ى « نگاهى نو به ملاك حرمت ربا و حيل » به قلم مؤلف رجوع نماييد\r\n","page_name":" 399 ","page_number":399},
  {"content":"\r\n\r\nمالكيت زمين و ملاك آن و اقسام آن و نقاط مختلف جغرافيائى آن و نحوه‌ى ارتباط رعايا با متصديان زمين و غيره داشته باشد . . .\r\nنمىدانم نويسنده‌ى محترم نامه‌هاى پيامبر اكرم صلى الله عليه و آله به سلاطين و دعوت به حق و عدل را چگونه توجيه مىكند ؟ پيامبر صلى الله عليه و آله نمىدانسته است كه - به گفته‌ى ايشان - نبايد از پادشاهان انتظار عدل داشت و چنين دستور داد ؟ ! نگوييد اين هم مثل دستورات به همه عصيانگران . . . ؛ دستور به عاصيان به طور قانونى كلّى يا شخصى ، هر كدام توجيهى صحيح دارد كه در علم اصول به تفصيل آمده است .\r\nاز طرفى شما كه مىخواهيد منشأ بايدها را از آيات قرآنى استخراج كنيد و به مكتب و وحى برگردانيد اين گونه آيات را چگونه معنا مىكنيد كه : فسيروا في الارض فانظروا كيف كان عاقبة المكذبين ( نحل 36 ) . قل سيروا في الارض فانظروا كيف كان عاقبة الذين من قبل كان أكثرهم مشركين ( روم ، 42 ) . قد خلت من قبلكم سنن فسيروا في الارض فانظروا كيف كان عاقبة المكذبين ( آل عمران ، 137 ) أفلم يسيروا في الارض فتكون لهم قلوب يعقلون بها ( حج ، 46 ) . أو لم يسيروا في الارض فينظروا كيف كان عاقبة الذين من قبلهم كانوا أشد منهم قوة ( روم ، 9 ) .\r\nكه به طور مؤكد سفارش به حركت در زمين و دقت در تاريخ گذشتگان و ساكنان پيشين زمين مىنمايد و مىفهماند كه از واقعيت نتايج كارشان پند بگيريد و دلى با درك پيدا كنيد كه به وسيله‌ى آن تفكر كنيد . ببينيد كه گذشتگان چگونه به علت طغيان نابود شدند .\r\nشما خود دقت كنيد كه اين آيات رابطه‌ى عمل را با واقعيت مىرساند يا خير ؟ مگر جز اين است كه مىخواهد بگويد از اين « هست » عبرت بگيريد و به دستورات الهى عمل كنيد ( بايد ) .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nاز شما مىپرسيم بيان قصه‌ى يوسف در قرآن كريم بر چه اساسى و براى چه هدفى است ؟ مگر نمىخواهد بگويد كه از روش يوسف كه نسبت به شما يك واقعيت خارجى است درس بگيريد و عمل كنيد ؟\r\nهدف از بيان قصه‌ى يونس چيست ؟ مگر نمىخواهد به پيامبر صلى الله عليه و آله بفهماند كه نبايد مانند يونس كم تحمل باشى ؟ بايد از سرانجام كم صبرى يونس درس بگيرى و تحمل پيشه كنى ؟\r\nاين كه مىگوييد : « بيان سنن الهى در قرآن براى تجربه‌اندوزى است نه ساختن بنياد اخلاق علمى . . . « 1 » و حتى بيان تسبيح موجودات هم هرگز به عنوان مقدمه براى دعوت انسان به تسبيح نيامده است » . « 2 » به هيچ وجه صحيح نيست ؛ تجربه‌اندوزى چه معنى دارد ؟ اگر هست و بايد رابطه‌اى ندارند تجربه براى چى ؟ تسبيح موجودات به چه منظور بيان شده است ؟\r\nآيا منظور فقط بيان يك واقعيت بدون كمترين اثر است ؟ فقط يك اثر علمى بىارتباط به حالات و رفتار ما منظور است ؟ !\r\nتاريخ هرچند حكايت از رفتار و اعمال گذشتگان مىكند ليكن هر عملى پس از انجام ، يك « هست » مىشود و از دايره‌ى « بايد » خارج مىشود ؛ پس تاريخ سراسر « هست » هايى است كه براى عبرت آيندگان ضبط مىشود تا از اين هست‌ها بهره‌هاى بايد و نبايد بگيرند .\r\nهمه‌ى كلمات نهج البلاغه در موضوع بهره‌گيرى از تاريخ بر همين اساس مىباشد . مثل اين جملات : «\r\nواحذروا ما نزل بالامم قبلكم من المثلات بسوء الافعال وذميم الاعمال . فتذكروا في الخير والشر أحوالهم .\r\nوأحذروا أن تكونوا أمثالهم . فإذا تفكرتم في تفاوت حاليهم فالزموا كل أمر\r\n\r\n\r\n","description":"","footnote":"\r\n( 1 ) - / تعبيرهاى نويسنده‌ى مزبور در كتاب دانش و ارزش\r\n( 2 ) - / همان\r\n","page_name":" 401 ","page_number":401},
  {"content":"\r\n\r\nلزمت العزة به شأنهم وزاحت الاعداء له عنهم ، و مدت العافية فيه عليهم ، وانقادت النعمة له معهم ، ووصلت الكرامة عليه حبلهم من الاجتناب للفرقة واللزوم للالفة ، والتحاض عليها والتواصي بها ، واجتنبوا كل أمر كسر فقرتهم وأوهن منتهم . من تضاغن القلوب ، وتشاحن الصدور ، وتدابر النفوس ، وتخاذل الايدي ، وتدبروا أحوال الماضين من المؤمنين قبلكم كيف كانوا في حال التمحيص والبلاء . »\r\n/ پروا كنيد از عذاب‌ها و فشارهايى كه در اثر اعمال زشت و رفتار بد به امت‌هاى پيش از شما رسيد و احوال آن‌ها را در خير و شر يادآوريد و بترسيد كه مانند آن‌ها نشويد ؛ وقتى در تفاوت دو حالتشان دقت مىكنيد انتخاب كنيد روشى را كه موجب عزتشان شد و دشمنانشان را طرد نمود . . . و اجتناب كنيد از هر كارى كه كمرشان را شكست و قدرتشان را سست نمود . در حال مؤمنين گذشته نيز دقت كنيد كه چگونه در حال امتحان و حادثه قرار گرفتند . . . « 1 »\r\n« فاعتبروا بما كان من فعل اللَّه بإبليس إذا أحبط عمله الطويل وجهده الجهيد ، وكان قد عبد اللَّه ستة آلاف سنة لا يدرى أمن سنى الدنيا أم سنى الآخرة عن كبر ساعة واحدة . »\r\n/ عبرت بگيريد از آن‌چه خداوند با شيطان كرد كه عمل طولانى و زحمت و كوشش‌هاى سخت او را تباه و حبط نمود با اين كه شش هزار سال عبادت كرده بود كه معلوم نيست سال‌هاى دنيا بود يا آخرت ؛ و همه‌اش به خاطر تكبر يك ساعت ! » . « 2 »\r\nآيا عبرت‌گيرى از تاريخ گذشتگان چيزى جز رابطه‌ى بايد با هست مىباشد ؟ ! حتى اگر بگوييد : منظور اين است كه جرم گذشتگان اين بود كه از « بايد » مادرين ( كه شما مىگوييد ) يعنى وحى منحرف شده بوده‌اند . . . ؟ !\r\n\r\n\r\n","description":"","footnote":"\r\n( 1 ) - / نهج البلاغة - / خطب الامام علي عليه السلام ج 2 ، ص : 150\r\n( 2 ) - / همان ، ص 138\r\n","page_name":" 402 ","page_number":402},
  {"content":"\r\n\r\nگرفتيم كه آن‌ها با « هست » رابطه‌اى نداشتند و فقط از « بايد » مادر مىبايست اطاعت مىكردند ، ليكن عبرت‌گيرى امروز ما از حال آن‌ها عيناً همان رابطه‌ى بايد با هست مىباشد ، بيان حال آن‌ها براى ما جز بيان يك واقعيت و هست ، نمىباشد .\r\n\r\nنظرات . . . ؟\r\nنويسندهء مزبور عقيدهء نفى رابطهء بايد و هست را از كسانى چون « پالمر » « 1 » و « مور » انگليسى « 2 » و « هيوم » اسكاتلندى « 3 » و « فيليسين شاله » فرانسوى « 4 » به ارث برده است . البته نامبرده فقط از عقيده‌ى مور و هيوم اطلاع دارد و تنها از آن دو نام مىبرد .\r\nاز جمله سخنان هيوم در اين مسأله در كتاب « رساله‌اى درباره‌ى طبيعت بشر » اين است كه : « . . . در همه‌ى نظام‌هاى اخلاقى كه من تا كنون ديده‌ام هميشه ملاحظه كرده‌ام كه بنيانگذار مكتب براى مدتى به روش معمول استدلال مىكند و وجود خدايى را اثبات مىكند و يا درباره‌ى امور انسان‌ها سخنانى مىگويد ؛ ناگهان با كمال تعجب مىبينيم كه به جاى روش معمول افزودن قضايايى كه مشتمل بر هست و نيست‌اند ، ناگهان همه قضايا داراى بايد و نبايد مىشوند . . . من توجه به آن را به خواننده توصيه مىكنم و بسيار خوشبينم كه همين توجه كوچك بسيارى از نظام‌هاى عاميانه‌ى اخلاقى را واژگون خواهد كرد و به ما فرصت خواهد داد تا به خوبى ببينيم كه خير و شرّ و فضيلت و رذيلت اساساً بر مبناى روابط بين اشياء بنا شده‌اند و مشمول ادراك عقل نيستند » .\r\n\r\n\r\n","description":"","footnote":"\r\n( 1 ) - / استاد دانشگاه هاروارد آمريكا ؛ در جلد اول كتاب تاريخ جهان نو\r\n( 2 ) - / جى ، اى ، مور ، حكيم انگليسى ابتداى قرن حاضر\r\n( 3 ) - / ديويد هيوم ، فيلسوف اسكاتلندى در قرن 18 م\r\n( 4 ) - / فيلسوف فرانسوى ، صاحب كتاب فلسفه‌ى علمى\r\n","page_name":" 403 ","page_number":403},
  {"content":"\r\n\r\nمور انگليسى نيز در كتاب « مبانى اخلاق » كه به سال 1903 نشر داد همين مطلب را با تعبيرهاى ديگرى بيان نمود .\r\nپالمر هم در ص 364 تاريخ جهان نو مىگويد : « . . . فرضيه‌ى سياسى را نمىتوان به معناى دقيق علمى محسوب كرد . علوم درباره‌ى چيزهايى است كه وجود دارد . . . علوم نمىگويد كه چه چيزهايى بايد وجود داشته باشند . . . » .\r\nفيليسين شاله نيز مىگويد : « . . . در هيچ يك از علومى كه تا به حال مطالعه كرده‌ام قاعده و دستورى براى طرز رفتار و كردار بشر تعيين نمىكنند و فقط چگونگى امور را آن طور كه هست بيان مىنمايند نه آن طور كه بايد باشد و بهتر است كه باشد و چون بشر احتياج دارد به اصول و دستورهايى كه طرز رفتار و كردار او را معين سازد و طريق صواب را ارائه كند و علم از برآوردن اين منظور عاجز است بحث ديگرى كه به نام اخلاق مىخوانند ، لازم و ضرورى است » . « 1 »\r\nهمان‌طور كه ملاحظه مىكنيد ظاهراً فيليسين شاله مىخواهد رابطه‌ى اخلاق را با علم ، و بايد را با هست ، قطع كند .\r\nكانت آلمانى هم از اين نظر كه مبناى خير و نيكى را صرفاً پيروى از تكليف يا عزم بر اداى تكليف مىداند ممكن است همان‌طور كه در پايان دفتر دوم « 2 » اشاره كرديم جزو اين دسته قرار بگيرد . بنا به عقيده‌ى كانت نيز در عمل به قوانين ، ما به « حقيقت » و « هست » كارى نداريم و فقط چون قانون است عمل مىكنيم و تصميم بر پيروى آن بايد داشته باشيم . او چنين مىگويد : « اراده‌ى خير يك كلمه است و بس و آن پيروى از تكليف\r\n\r\n\r\n","description":"","footnote":"\r\n( 1 ) - / فلسفه‌ى علمى ، ص 238\r\n( 2 ) - / صفحه‌ى 225 ، همين كتاب\r\n","page_name":" 404 ","page_number":404},
  {"content":"\r\n\r\nاست يا عزم بر اداى تكليف . . . تكليف را چرا بايد به جا آورد ؟ فقط براى اين كه تكليف است و هيچ دليل ديگر نبايد داشته باشد و اگر كسى اداى تكليف را از بيم كيفر يا به اميد پاداش بكند اداى تكليف نكرده است . . .\r\nتكليف عملى است كه شخص براى متابعت از قاعده‌ى كلى انجام مىدهد . به عبارت ديگر تكليف احترام قانون است ؛ چون قانون محترم و مقدس است و چون محترم و مقدس است بايد از آن تبعيت نمود . . . » « 1 »\r\nاز طرفى چون كانت معتقد است عقل و حس با هم مىتوانند چيزى را كشف كنند ، مبانى اخلاق كه مصالح و مفاسد مكنون در اشياء و رفتار هستند نمىتوانند ادراك شوند . طبيعيات معتبرند چون محصول حس و عقل هر دو ، مىباشند . رياضيات هم كه غير حسى هستند معتبرند چون كه فرضيه‌هاى خود ذهن هستند و ذهن حق دارد چيزى بسازد و در ساخته‌ى خويش حكم صادر نمايد ولى قانون و احكام بايد و نبايدها كه خود امرى واقعى طبيعى نيستند كه با حس و عقل كشف شوند و مانند رياضيات هم ساخته‌ى ذهن نيستند ، رابطه‌اى با واقعيت كه مورد كشف عقل و حس مىباشد ، ندارند . هست‌ها با حس و عقل كشف مىشوند . ولى بايدها ساخته مىشوند و به وسيله‌ى ذهن ايجاد مىشوند . و به هر حال شايد بتوان كانت را نيز از اين گروه به شمار آورد . و خيلى هم مهم نيست كه ببينيم چه كسى اين عقيده را دارد و چه كسى آن عقيده را .\r\n\r\nبن‌بست‌ها و اشكالات\r\nحالا مىخواهيم بفهميم درد اين گروه چه بوده و چه مشكلاتى داشته‌اند كه اين همه اصرار بر قطع رابطه‌ى هست و بايد ، ورزيده‌اند ، و\r\n\r\n\r\n","description":"","footnote":"\r\n( 1 ) - / سير حكمت در اروپا ، ص 159\r\n","page_name":" 405 ","page_number":405},
  {"content":"\r\n\r\nرابطه‌ى جهان‌بينى و ايدئولوژى را قطع كرده‌اند و پيوند « خلق » و « امر » را بريده‌اند .\r\n\r\nاشكال اول\r\n1 - گفته‌اند اگر بخواهيم بايد را به هست مربوط كنيم به همان نسبت كه در درك هست‌ها اختلاف وجود دارد در بايدها و حقوق نيز اختلاف نظر بوده هر كسى برداشت خود را قانون صحيح مىداند . « پول هازار » مورخ فرانسوى را ببينيد درباره‌ى مسأله‌ى خود كشى چنين مىگويد :\r\n« حقيقت اين بود كه هرگاه با طبيعت در مورد هر قضيه‌ى خاص مشورت مىكردى جواب او ، هم آرى بود هم نه ! آيا خودكشى قانونى است ؟ آرى ، چرا كه طبيعت اجازه مىدهد . اگر كسى زندگى را منفور و غير قابل تحمل بيابد و در اثر آن خود را از ميان بردارد در حقيقت اطاعت نيرويى را كرده است كه با ريختن چنين رنجى عظيم بر سر او وسيله‌ى رهايى از آن را نيز به دست او داده است . . . بار ديگر مىپرسيم آيا خودكشى قانونى است ؟ نه ، چرا كه روش طبيعت حفظ نسل و نوع است و خودكشى قدمى است بر خلاف اين قانون طبيعت ؛ طبيعت مىخواهد هرچه را آفريده است حفظ كند و اين حق آفريده شدگان نيست كه خود معين كنند چه وقت مىخواهند به زندگى پايان دهند » . « 1 »\r\nنويسنده‌ى كتاب دانش و ارزش اين دليل را آن قدر مهم مىداند كه به دنبال محكوم كردن سوء استفاده از تشبيهات مىگويد : « و همين است دليل اين كه اعتباريات نمىتوانند مولّد حقايق باشند و يا افكار اعتبارى با افكار حقيقى رابطه‌ى توليدى داشته باشند ؛ چرا كه حقايق تابع ما نيستند\r\n\r\n\r\n","description":"","footnote":"\r\n( 1 ) - / افكار اروپائيان در قرن هيجدهم ، ص 365\r\n","page_name":" 406 ","page_number":406},
  {"content":"\r\n\r\nاما پندارها تابع اميال ما هستند و وقتى از پندارها بخواهيم پلى به حقايق بزنيم لازمه‌اش اين مىشود كه حقايق نيز به فرمان اغراض ما باشند . . . » . « 1 »\r\nيعنى درك حقايق به اختلاف افراد فرق مىكند و تشبيهات نيز كه بر اساس درك‌هاى اعتبارى است همين‌طور متفاوتند و اين هرج و مرج است . مثلًا يكى درباره‌ى سفر مىگويد :\r\n چون مرد سفر كند پسنديده شود * خاك قدمش سرمه‌ى هر ديده شود\r\nپاكيزه‌تر از آب نباشد چيزى * هرجا كه دو روز ماند گنديده شود \r\nولى مرشد شيخ احمد خضرويه به او مىگويد : چقدر سفر مىكنى ؟ ! و او مىگويد : اگر بمانم مىگندم ، مرشد مىگويد : كن بحراً لا تنتن / دريا باش كه نگندى .\r\nناصر خسرو علوى درباره‌ى بىثمرى درختان مىگويد :\r\n بسوزند چوب درختان بىبر * سزا خود همين است مر بىبرى را \r\nولى سعدى مىگويد :\r\n « به سرو گفت كسى ، ميوه‌اى نمىآرى ؟ * جواب داد كه آزادگان تهى دستند » \r\nتشبيهات ضابطه‌ى درستى ندارند و تابع پندار ما هستند به خلاف حقايق كه تابع پندار ما نيستند .\r\nنويسنده‌ى مزبور ، جملات مورخ مشهور انگليسى - توين بى - در كتاب « كاوشى در تاريخ » را نيز به كمك مىگيرد و البته نوين بى هم از دانشمند جامعه‌شناس ديگرى به نام « كول » كمك مىگيرد . آن‌ها كسانى را كه بر اساس يك تشبيه ، جامعه را به حكم ماشين يا مذهب يا پيكر يك انسان مىدانند و به تعبير كول حتى با خدا عوضى گرفته‌اند ، شديداً محكوم\r\n\r\n\r\n","description":"","footnote":"\r\n( 1 ) - / دانش و ارزش ، ص 263\r\n","page_name":" 407 ","page_number":407},
  {"content":"\r\n\r\nمىكنند ، و اعتراضشان هم بر همين است كه نبايد يك تشبيه كه امرى اعتبارى است معيار حقايق باشد . تشبيهات بر اساس ادراكات اعتبارى بنا نهاده شده‌اند و اعتباريات نبايد با حقايق پيوند پيدا كند . بايد پيوندى با هست ندارد .\r\n\r\nپاسخ اشكال\r\nانصاف اين است كه دليل مزبور كه اين قدر مورد توجه نويسنده مزبور و آقاى پول هازار و شايد تويى بى ( اگر توجهش به مسأله‌ى حقيقت و اعتبار باشد ) قرار گرفته است فاقد ارزش بوده دليل درستى به شمار نمىآيد .\r\nزيربناى مزبور ، اختلاف فكر در درك حقايق است ، و اينكه اگر بايد را به هست مربوط كنيم اين اختلاف برداشت در بايدها و اعتباريات هم پيدا شده و قوانين حقوقى ، اساس درستى پيدا نمىكنند و توضيح مىدهيم كه اين اشكالى نيست .\r\n\r\nاشكال در تفكر و منطق\r\nنظير اين استدلال ، استدلال مخالفين منطق و قانون تفكر است كه : اگر منطق دردى را درمان مىكرد نبايد اين همه اختلافات باشد . . . ، و بيش‌تر مانند استدلال سوفسطائيان كه چون فكر اشتباه مىكند نبايد اصلًا بدان اعتماد نمود و اساساً راهى به شناخت جهان نداريم ؛ چون هم فكر اشتباه مىكند و هم حسّ . نتيجه اين كه نبايد فكر كنيم و نه احساس زيرا فاقد ارزشند .\r\nخوب ، اگر در درك حقايق اختلاف است بايد اصل فكر و درك را از بين برد ؟ و يا تا ممكن است همان جا ديوارى كشيد و محدود كرد و نگذاشت\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nچيزهاى ديگر به آن پيوند شوند ؟ ! يا اين كه به دنبال قانونى برويم كه در ميان اين همه اختلافات فكرى راه صحيح را به ما نشان بدهد ؟\r\nشك نيست كه راه عاقلانه اين است كه بايد قانون كشف حقيقت را پيدا كرد نه اين كه اصلًا كشف حقيقت را كنار زد و يا دامنش را چيده دامنه‌اش را محدود كرده سعى كنيم اعمال و رفتارمان را از آن قطع كنيم .\r\nريشه تفكر مزبور همان تفكر سوفسطائى است به صورتى ديگر .\r\nسوفسطائى كلًا تفكر را بىوجه و بىفايده مىداند و اين روش ، تفكر را در همان فهم مغز و درك عقلانى و محيط خودش نگه مىدارد ، فقط در محيط حقايق ، نه قانون ! قانون خود مبانى جداگانه‌اى دارد . فكر حقايق در مدرسه بماند و فكر قانون در مجلس شورا !\r\nاين روش مىگويد : اسلام و ساير مذاهب هم مكتب‌هايى يك پارچه نيستند زيرا مسائل عقيدتى و حقيقى آن‌ها هيچگونه پيوندى با مسائل عملى آن‌ها ندارند و كاملًا دو گانه مىباشند ! آيا تفكر دوگانه‌ى مسيحيت كه دين از سياست جداست از اين گونه افكار پيدا شده است ؟ نمىدانم .\r\nبه نظر من تشبيهات هم بر اساس حقايق استوارند ولى احياناً افراد براى سوء استفاده رابطه را قطع كرده به دلخواه خود تشبيه مىكنند . آن‌جا كه تشبيه مىخواهد مبناى عملى واقع شود بايد دقت نموده بر رابطه‌ى واقعيش استوار كرد نه اين كه به كلى رابطه‌اش را با واقعيت قطع نمود . در همان مثال آب و دريا - خضرويه و مرشدش - نيز اشكال از اصل تشبيه نيست ، اشكال از بدى تشبيه است . بايد دقت نموده ديد روح چه شباهتى به آب دارد ؟ و آنگاه كدام روح درياست و موّاج ؟ و كدام روح راكد و آرام ؟\r\nو آنگاه ديد كه همان‌طور كه ركود ، آب را فاسد مىكند روح را نيز تباه مىسازد يا نه ؟\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nتشبيه جامعه به فرد در اعتبار رئيس ( سر ) ، و سوء استفاده از اين تشبيه ، و فقط مقام فكر ( بدون كار ) را به رئيس دادن ! نيز از همين سوء استفاده‌هاست ، يعنى از كمى در دقت در رابطه تشبيه با واقعيت .\r\nدرست است كه تشبيهات خطرناكند ولى خطر در بر هم زدن قوانين تشبيه است ، نه در تشبيه صحيح ، و با حفظ رابطه‌ى با واقعيت . اين هم يك واقعيت است كه چه بسا تشبيهات مىتوانند خدمات بسيار ارزنده‌اى به بشريت عرضه بدارند . نبايد آثار مفيد و منافع تشبيهات ناديده گرفته شوند و نيز نبايد آزاد و بىحساب باشند .\r\nنويسنده‌ى مزبور اختلاف نظر در برداشت از طبيعت را اين طور بيان مىكند : « آيا هر علمى آموختنى است ؟ هر چه را مىتوان آموخت بايد آموخت ؟ . . . هر جا هر كس مىتواند ، بايد اعمال قدرت كند ؟ اعمال شهوت به هر قدر كه دل مىخواهد مجاز است ؟ آيا هرچه ممكن است مطلوب است ؟ آيا هميشه همه‌ى اميال را بايد راه داد ؟ . . . بحث بر سر اين كه كدام ميل طبيعى و تا چه قدرش طبيعى است و كدام ميل غير طبيعى است سؤالى است ابدى كه جز با دلخواه كردن معيارها بدان پاسخ نمىتوان داد . . . ميل به مذهب امروزه از طرف گروهى غريزه‌اى طبيعى شناخته مىشود در حالى كه كسان بسيارى آن را جز يك عادت نامطلوب خرافى و خطرناك و لازم به درمان نمىدانند . كشتن بسيارى از اميال و خواهش‌هاى دل و وسوسه‌ى شيطانى انگاشتن آن‌ها ، طريقه‌ى جاودانى زاهدان و عارفان و فتواى مذاهب بوده و هست . هر ميلى بدين دليل كه هست ايجاب نمىكند كه بايد اعمال گردد ؛ يعنى از هست به بايد باز هم راهى نيست . . . »\r\nوقتى در مطالب بالا خوب دقت كنيد به وضوح دريافت مىكنيد كه\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nهمه‌ى اشتباه نويسنده از اين‌جاست كه تصور كرده هرچه را هست مىپنداريم واقعاً هست و هرچه واقعاً هست به هر صورت و هر چه استثناء ، بايد قانون شود و بايدى از آن ساخته شود و گرنه به طور كلى رابطه‌ى بايد با هست را بايد كنار بگذاريم !\r\nبا اين كه مىدانيم كه در بسيارى موارد اشتهاى كاذب وجود دارد ؛ يعنى اشتها وجود ندارد ولى مىپنداريم كه وجود دارد . و بسيارى از موارد به علت بيمارىهاى خاصى اشتها و ميلى بر خلاف طبيعت اوليه بروز مىكند ، ولى عقل مىگويد مادامى كه اعتنا نكردن به آن - اشتهاى كاذب - ممكن باشد و به مرگ منتهى نشود بايد كنار گذارده شود آن هم به علت رابطه‌ى بايد با هست . يعنى قانون عمل مىآفريند و عمل هستى انسان را تحت تأثير قرار مىدهد پس قانونى بايد تصويب شود كه با واقعيت هست ما ( نه هست پندارى ) مناسب باشد .\r\nخلاصه اين كه هر چه مىپنداريم هست معلوم نيست حتماً باشد ، و هرچه هم واقعاً هست ولى استثناست ما هرگز نگفته‌ايم كه مبناى بايد و قانون كلى قرار مىگيرد ، و حتى هر چيز را كه واقعاً و به طور طبيعى و اصلى هم وجود دارد حتماً و به طور مستقيم منشأ بايد و عمل نمىباشد . سخن اين است كه بايدها بر اساس هست‌ها طراحى مىشوند ، نهايت اين كه اگر هست‌ها به طور دقيق شناخته شوند و روابط هست‌ها با هم نيز دانسته شوند بايدها به طور صحيح وضع مىشوند و گرنه نه .\r\n\r\nاشكال دوم\r\n2 - گفته‌اند : « اصلًا معنا ندارد كه بايدها را از هست‌ها انتزاع كنيم و رابطه ميانشان برقرار كنيم زيرا هست‌ها مشمول قانون راست و دروغند ولى بايدها مشمول توبيخ و تشويق و اين‌ها از دو بابند و به هم ارتباطى ندارند » .\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nمختصر دليل مزبور كه اولين بار به وسيله‌ى هيوم ابراز شده است چنين است : « عقل ( فهم ) يعنى كشف صدق و كذب قضايا ؛ صدق و كذب هم چيزى نيست جز انطباق و يا عدم انطباق با روابط واقعى مفاهيم و با وجود واقعى اشياء خارجى . هرچه مشمول اين انطباق و عدم انطباق نشود صحيح و يا غلط نمىتواند بود ، و هم بدين سبب موضوع تحقيق عقل واقع نخواهد شد . بديهى است كه عواطف ، اميال و اعمال ما به هيچ روى مشمول اين گونه صدق و كذب نمىشوند . . . و از اين رو ممكن نيست كه آن‌ها را صحيح و يا خطا دانست و يا آن‌ها را مخالف يا موافق عقل محسوب كرد . . . كارها مىتوانند قابل ستايش يا قابل سرزنش باشند اما منطقى نمىتوانند بود . ستايش‌پذير و سرزنش‌پذيرند . نه منطقى و غير منطقى » . « 1 »\r\nنويسنده‌ى دانش و ارزش در فصلى ديگر براى توضيح غير منطقى بودن استنتاج بايد از هست مىگويد : « در هر استنتاج منطقى بايد : 1 - نتيجه با مقدمات مناقض نباشد و 2 - نتيجه نبايد مشتمل بر واژه‌اى باشد كه مقدمات خالى از آن باشد كه در اين صورت بيگانه مىشود و 3 - صدق و كذب نتيجه نبايد براى مقدمات بىتفاوت باشد ، آنگاه مىگويد :\r\n. . . در شعاع تحليل‌هاى فوق استنتاج اخلاق از علم ، و اعتبار منطقى آن را بيازماييم و آشكار كنيم كه چرا نمىتوان از هست‌ها به بايدها رسيد . . .\r\nفرض كنيم قياسى تشكيل داده‌ايم بدين صورت : سيانور كشنده است و هر كس سيانور بخورد مىميرد و يا . . . توصيفاتى از اين دست كه علوم آن‌ها را مىيابند و مىآموزانند . چگونه مىتوان از چنين مقدماتى كه سراسر توصيف و خبرند و به هست يا نيست ختم مىشوند و يا به صيغه‌ى خبرى\r\n\r\n\r\n","description":"","footnote":"\r\n( 1 ) - / رساله‌اى درباره‌ى طبيعت بشر ، ص 510 ، به نقل دانش و ارزش\r\n","page_name":" 412 ","page_number":412},
  {"content":"\r\n\r\nاز حال يا آينده و گذشته سخن مىگويند قضيه‌اى را نتيجه گرفت كه در آن « بايد » باشد ؟\r\n. . . واژه‌ى بايد واژه‌ئى است كه هيچ قضيه‌ى علمى داراى آن نيست ! و به همين جهت از انباشتن صدها مقدمه‌ى علمى حتى نيم نتيجه هم نمىتوان گرفت ، كه اخلاقى و « بايد » دار باشد . . . اينك مىتوان به روشنى دريافت كه چرا منطق جباران ، برده‌داران ، نژادپرستان و پيروان اخلاق كمونيستى ، منطقى سست و ويران است . جباران مىگفتند : طبيت تحميل‌گراست ، ضعيف‌كش و قوىپرور است ، پس بايد تحميل‌گر و ضعيف‌كش بود . نژاد پرستان مىگفتند : طبيعت بين نژادها فرق گذاشته است پس بايد بين آن‌ها فرق گذاشت و پيروان اخلاق كمونيستى مىگفتند : در طبيعت مبارزه‌ى اضداد هست پس بايد مبارز و دشمن‌شكن بود . مىگفتند : پيروزى پرولتاريا حتمى است پس كارگران جهان بايد متحد شوند . . . اين سخنان را آنان هيچگاه بدين عريانى و آشكارى نمىگفتند . در پوشش احترام به طبيعت ، عمل از روى فطرت ، همگامى با تاريخ و . . .\r\nعرضه مىكردند . . . . . » .\r\nاميد است نرنجند اگر بگوييم : خوب است نويسنده‌ى مزبور پس از دقت و مطالعه‌ى بيش‌تر حمله و هجومى هم به خدا و پيامبر و ائمه مىبردند كه اين همه از توصيف به حكم رسيده‌اند و احكام و دستورات را تعليل به هست‌ها كرده‌اند و فى المثل براى لزوم پيروى از دين به فطرى بودن آن استدلال كرده‌اند : « رويت را براى دين بپادار ، فطرت الهى كه مردم را بر آن آفريده ، خلقت الهى تبديل ندارد . » « 1 » مىبينيد كه چه صريح\r\n\r\n\r\n","description":"","footnote":"\r\n( 1 ) - / قرآن كريم ، سوره روم 30 : « فاقم وجهك للدّين حنيفاً فطرة اللَّه الّتي فطر الناس عليها لا تبديل‌لخلق اللَّه ذلك الدّين القيّم »\r\n","page_name":" 413 ","page_number":413},
  {"content":"\r\n\r\nمىگويد : دين فطرى است و اين فطرت هم دائمى است و هرگز بدل نمىشود و بايد در برابر چنين دين تسليم باشى . توصيف دين به فطرى بودن و ابديت به چه منظورى جز مقدمه براى وجوب تسليم ، بيان شده است ؟ در آخر آيه آمده است كه « ذلك الدّين القيّم » يعنى دين محكم و قادر بر اداره انسان چنين دينى است ؛ يعنى دينى كه بر اساس فطرت باشد ؛ يعنى بايدهايش به هست‌ها مربوط باشد و بر اساس حقايق طراحى شده باشد .\r\nو قرآن كريم براى قانون لزوم اجتناب از شراب و قمار به اراده و قصد شيطان كه يك « هست » مىباشد استدلال مىكند « 1 » ؛ استدلال به « پليد بودن و از كار شيطان بودن » « 2 » نيز كه در آيه‌ى پيش از آن آمده است به نظر من از همين باب است . منظور از پليد و عمل شيطان معناى بدى و زشتى نيست بلكه يك امر واقعى است .\r\nقرآن كريم براى حكم و قانون سرپرستى مردان نسبت به زنان ( سوره‌ى نساء آيه‌ى 33 ) اين طور استدلال مىكند كه چون خداوند يكى را بر ديگرى برترى داده است « 3 » يعنى فضيلت تكوينى يكى بر ديگرى ( ولابد مسأله‌ى عقل و عاطفه منظور است ) ، موجب مىشود كه بگوييم در محيط خانه - كه حتماً همچون همه‌ى زندگىهاى اجتماعى كوچك و بزرگ بايد كسى هم به عنوان رئيس باشد ، گرچه اصرار بر اين است كه با محبت ، اداره شود - مديريت اوليه با مردان باشد . « 4 »\r\n\r\n\r\n","description":"","footnote":"\r\n( 1 ) - / إنّما يريد الشيطان أن يوقع بينكم العداوة والبغضاء في الخمر والميسر ويصدكم عن ذكر اللَّه وعن‌الصلاة فهل أنتم منتهون ؟ ( مائدة ، 91 )\r\n( 2 ) - / إنّما الخمر والميسر والانصاب والازلام رجس من عمل الشيطان فاجتنبوه ( مائدة ، 90 )\r\n( 3 ) - / الرّجال قوّامون على النّساء بما فضّل اللَّه بعضهم على بعض ( نساء ، 34 )\r\n( 4 ) - / و اين صحيح نيست كه بگوييم در خانه ، مردان « قوّام » اند و رشته كارها را به دست دارند ولى در جامعه كه خانواده بزرگ‌ترى است ، زنان بتوانند سر رشته‌دار باشند . از متون شرعى اين طور مىفهميم كه چون عواطف زن‌ها غالب است نبايد كارهاى سخت مديريت به آن‌ها سپرده شود كه ممكن است با كمترين مسأله‌ى عاطفى تغيير جهت بدهند . البته استثنا در ميان افراد ضررى به اين قانون ندارد . اگر بخواهيم قانون را با موارد استثنا بشكنيم كارها با يك گواهى پزشكى به هم مىريزد\r\n","page_name":" 414 ","page_number":414},
  {"content":"\r\n\r\nخوب بود نويسنده‌ى مزبور توجه بيش‌ترى به آيات كريمه‌ى قرآنى مىكردند و لااقل به آياتى كه لزوم عبادت و پرستش خدا را به ربوبيت خداوند پيوند مىدهد و فىالمثل از قول عيسى عليه السلام چنين نقل مىكند كه « مسلماً خداوند پروردگار و رشد دهنده - ربّ - من و شماست پس او را عبادت كنيد اين راه مستقيم است » « 1 »\r\nملاحظه مىكنيد كه هم قبل از جمله‌ى « فاعبدوه » و هم پس از آن مسأله‌ى « هست » بيان شده است ( او ربّ من است ، اين راه مستقيم است ) تصور نكنيد كه راه مستقيم مساوى با مفهوم خوب بودن است تا يك ادراك اعتبارى باشد ، نخير ؛ يعنى اين راه كوتاه‌ترين راه براى رسيدن به خداوند مىباشد . يعنى يك واقعيت روانى تكوينى ، يعنى يك هست .\r\nشواهد زيادى براى گفته ما در قرآن كريم وجود دارد كه به رعايت اختصار از ذكر آن‌ها مىگذرم . شما خود از امثال آيه‌ى پنجم نساء به يك دسته آيات راه مىيابيد و از مثل آيه 43 سوره‌ى روم به يك دسته ديگر و از مثل . . .\r\nدر روايات نيز اين قبيل استدلال بسيار زياد است ؛ هم در جانب نفى مثل : در برابر دشمنان نعمت‌هايت ( حسودان ) صبر كن ! زيرا كه تو هرگز نمىتوانى كسى را كه درباره‌ى تو نافرمانى خدا كرده بهتر از اين مجازات كرده مقابله كنى كه در اين باره اطاعت خدا كنى ( و اگر او بد كرد تو چنين مكن ) . « 2 » و هم در جانب اثبات مثل اين حديث : امام سجاد عليه السلام فرمود : گذار\r\n\r\n\r\n","description":"","footnote":"\r\n( 1 ) - / « إن اللَّه ربّي وربّكم فاعبدوه هذا صراط مستقيم » ؛ آل عمران / 51\r\n( 2 ) - / به سند صحيح از امام صادق عليه السلام ، وسائل الشيعه ، باب 116 عشره الحج ، حديث اول . توضيح‌اين نكته لازم است كه اين استنتاج از نفى غير از نفيى است كه نويسنده‌ى دانش و ارزش در بحث رابطه‌ى نفى و اثبات ، نقل كرديم . او مىگويد : علم ناتوانى و عدم قدرت فرد را به ما مىفهماند و ما استفاده مىكنيم كه نبايد از او چيزى بخواهيم و اين حديث مىگويد : بهتر از اين روش نمىتوانى مجازات كنى پس چنين بكن . و در حقيقت اين نفى به يك اثبات برمىگردد . يعنى مىتوانى به بهترين روش مجازات كنى و اين روش بد نكردن و صبر كردن است پس صبر كن\r\n","page_name":" 415 ","page_number":415},
  {"content":"\r\n\r\nاميرالمؤمنين على عليه السلام به مردى افتاد كه حرف‌هاى زيادى مىزد . حضرت توقف نموده فرمود : « . . . تو بر دو فرشته‌ى نگهبانت نوشته‌اى را املاء مىكنى كه به سوى پروردگارت ببرند پس به آن‌چه برايت مفيد است تكلم كن و آن‌چه كه فائده‌اى برايت ندارد رها كن . » « 1 » يعنى چون همه‌ى حرف‌هايت به خداوند مىرسد و او دقيق است بايد رعايت كنى .\r\nرابطه بايد و هست به حدى روشن است كه بسيارى از روايات كه بيان كننده‌ى هست‌ها هستند در ذهن عرف و هر بيننده و خواننده به عنوان مقدمه‌اى براى بايدها محسوب مىشوند و امامان نيز اين مطلب را مىدانند و هيچ تذكر نداده‌اند كه : مواظب باشيد از اين حرف‌هاى ما استفاده‌ى بايد نكنيد زيرا بايد به هست مربوط نيست !\r\nمثلًا شما خودتان در اين قبيل روايات دقت كنيد ، چه مىفهميد ؟ به نظر شما امامان ما به چه منظور اين مطالب را ذكر كرده‌اند :\r\n« زمانى بر مردم مىرسد كه سلامت 10 جزء دارد و 9 جزء آن در كناره‌گيرى از مردم است و يكى هم در سكوت » . « 2 »\r\nآيا شما اين طور برداشت نمىكنيد كه منظور اين است كه در چنان زمانى بايد از سياست و ورود در مسائل روز مردمى - اختلافات - پرهيز كرد ؟ يعنى رابطه‌ى بايد با هست . ( البته فعلًا صحبتى در معناى كلّى و موردى حديث نداريم كه منظور چه زمان و چه خصوصياتى است ) .\r\n« خداوند به چيزى همسان با سكوت و رفتن به سوى كعبه عبادت\r\n\r\n\r\n","description":"","footnote":"\r\n( 1 ) - / 5120 احكام العشره\r\n( 2 ) - / 13117 احكام العشره\r\n","page_name":" 416 ","page_number":416},
  {"content":"\r\n\r\nنشده است . » « 1 » آيا منظور اين نيست كه در موردى كه سخن گفتن حوادثى تازه و به ضرر امت مىآفريند بايد سكوت كرد و با رفتن به سوى كعبه متوجه اصلاح خود و اطلاع از كشورها و همه‌ى محيطهاى اسلامى شد كه از بيرون گود مسائل طورى ديگر نمود مىكند . اكنون هم كسى كه در داخل كشور است انقلاب ما را طورى مىبيند و گله‌ها بسيار زياد است ولى وقتى به خارج مىرود و مسلمانان ساير كشورها را مىبيند ملاحظه مىكند كه به هر حال آن‌ها كه در مشكلاتى بزرگ‌تر غوظه‌ورند مشتاق اينجا هستند . به هر حال رابطه بايد با هست را مىگويد .\r\nتصور نشود كه منظور از عبادت در اين حديث و سلامت در آن حديث ، خوبى مقابل زشتى است كه امرى اعتبارى است ، نخير ؛ يك امر واقعى را مىگويد .\r\nو مانند اين حديث : خداوند از مؤمن بر چهار مصيبت پيمان گرفته است كه سخت‌ترين آن‌ها حسادت هم عقيده‌ى خود اوست و يا منافقى كه به دنبال اوست يا شيطانى كه او را گمراه كند يا كافرى كه معتقد به مبارزه با اوست « 2 » و اين حديث : چهار چيز است كه هيچ زن و مرد با ايمانى از آن‌ها آسوده نيستند . مؤمنى با او حسادت كند كه اين سخت‌ترين آن‌هاست ، منافقى كه به دنبال اوست ، دشمنى كه با او مبارزه مىكند يا شيطانى كه او را گمراه كند . « 3 » منظور در اين گونه احاديث نيز لزوم صبر و روش عاقلانه است يعنى حفظ ايمان اين بلاها را هم دارد بايد صبر كرد .\r\nاين گونه احاديث كه بسيار و بسيار زيادند همگى براى تفهيم احكام و\r\n\r\n\r\n","description":"","footnote":"\r\n( 1 ) - / 12117 احكام العشره\r\n( 2 ) - / 12116 احكام العشره\r\n( 3 ) - / 13116 احكام العشره\r\n","page_name":" 417 ","page_number":417},
  {"content":"\r\n\r\nاخلاق ( بايدها ) هستند كه نتيجه‌ى « هست » هايى مىباشند كه در متن حديث ذكر شده‌اند .\r\nچنان كه گاهى يك ادراك اعتبارى در متن حديث مىآيد ولى يك « هست » در بطن خود دارد و همچون مقدمه‌اى در بطن اعتبار مزبور منظور شده است ، مثل اين حديث : « داود پيامبر به فرزندش سليمان گفت : پسرم سعى كن كه زياد سكوت كنى زيرا يك بار پشيمانى بر سكوت زياد بهتر از بارها پشيمانى بر سخن زياد است » . « 1 »\r\nدليل حكم لزوم سكوت ( بايد ) ، اين معنى ذكر شده كه يك بار پشيمانى بهتر از پشيمانى زياد است و اين هم يك اعتبار و بايد مىباشد ليكن يك اعتبار است كه شامل دو حقيقت نيز مىباشد : 1 - سخن زياد مستلزم پشيمانى زياد است 2 - سكوت زياد هم پشيمانى دارد ليكن اندك . اين دو حقيقتند كه موضوع يك حكم بايد قرار گرفته‌اند و آن اين است كه : يك بار پشيمانى بهتر از چندين بار پشيمانى است و همين بايد مبناى يك بايد ديگرى قرار گرفته و آن اين است كه بايد زياد سكوت كرد .\r\nاين گونه احاديث هم بسيارند . چنان كه تشبيه هم كه يك نوع ادراك اعتبارى است در احاديث زيادى آمده و پيوند با حقيقتى پيدا كرده و مبناى يك حكم ديگر قرار گرفته است ؛ يعنى حقيقت اصل شده و تشبيه فرع و حكم « بايد » فرع ديگر يا فرع بر فرع . مثل اين حديث : « . . . اگر سخن گفتن از نقره است شايسته است كه سكوت از طلا باشد » . « 2 »\r\nو اين حديث : « اگر گمان كنى كه سخن گفتن از نقره است حتماً كه سكوت از طلاست . » « 3 »\r\n\r\n\r\n","description":"","footnote":"\r\n( 1 ) - / 17117 احكام العشره\r\n( 2 ) - / همان\r\n( 3 ) - / 15117 احكام العشره\r\n","page_name":" 418 ","page_number":418},
  {"content":"\r\n\r\nدر قرآن كريم هم تشبيه غيبت به خوردن گوشت مرده‌ى برادر دينى مبناى يك حكم قانونى الزامى قرار گرفته است . « 1 »\r\nهرگز بنا نداشتيم كه در يك بحث فلسفى پاى آيه و حديث را پيش بياورم ولى خواستم بگويم ايرادى كه نويسنده‌ى مزبور به ديگران گرفته است آيا حاضر است عين آن ايراد را به قرآن و حديث هم بگيرد ؟ يا وقتى كار به اين‌جا كشيد در اصل مطلب تجديد نظر مىكند ؟\r\nبجاست يادى از اولين عشق روحانيم مرحوم حاج شيخ على اكبر تربتى رحمه الله واعظ كنم . همان كه تا آنجا كه به خاطر دارم اولين عامل توجهم به روحانيت و حوزه‌ى علميه و سرانجام طلبه شدنم بود . منبرى و واعظ مشهورى بود . اولين مرتبه در دوران طفوليت جذب منبرش شدم . دوران دبيرستان را مىگذراندم و او در منزل جدّ مادريم كه از محترمين بازار قم بود - مرحوم حاج اسد إله شمس - به عنوان دهه‌ى ساليانه‌ى ماه صفر منبر مىرفت . چنان عارفانه و مشتاقانه سخن مىگفت كه هر كس را جذب مىنمود ؛ چنان سوز داشت كه چه بسا خود هنگام سخن گفتن گريان بود ؛ كلامش نفوذ داشت و دل را تسخير مىكرد و بلكه مىشكافت . . . به خصوص وقتى كه از قيامت سخن مىگفت و يا از فضائل و مصائب فاطمه‌ى زهرا عليها السلام .\r\nبعدها در دوران طلبگى و تحصيلاتم در حوزه علميه قم احياناً زيارتش مىكردم و از جمله وقتى كه به تناسب مقالاتم درباره‌ى بهائيت ، كتاب ارشاد العوام را در اختيارم گذاشت . . . در اين رابطه مطلبى را نقل مىكرد .\r\nمىگفت كسى اشكالات متعددى را بر يك عبارت بهاء و مطلبش ذكر\r\n\r\n\r\n","description":"","footnote":"\r\n( 1 ) - / حجرات / 12\r\n","page_name":" 419 ","page_number":419},
  {"content":"\r\n\r\nمىكرد و ما عبارتى به همان صورت و مطلب از امام سجاد عليه السلام برايش آورديم . . . و به او فهمانديم كه طورى اشكال بر دشمن كنيد كه منطقى باشد و راه چاره و فرار نداشته باشد . . . و خودتان گرفتار آن مشكل نباشيد .\r\nچه بسا اشكالات كه از يك ريشه‌ى احساسى برخواسته است و وقتى به يك احساس ديگر برخورد مىكند از دست مىرود . مثلًا مىخواهد مطلبى را رد كند به هر صورت كه باشد . و وقتى كه مىبيند همان مطلب از كسى هم كه مورد علاقه‌ى اوست صادر شده ديگر سست مىشود و دست از اشكال برمىدارد .\r\nحالا برگرديم و تعبيرات نويسنده‌ى « دانش و ارزش » را ببينيد : كه چگونه هر گونه ارتباط احكام با حقائق را ردّ مىكند ، و ببينيد كه چگونه اين پيوند با حقيقت و فطرت در متون مذهبى آمده است .\r\n\r\nحلّ اشكال\r\nاين آقايان گمان كرده‌اند كه رابطه‌ى بايد با هست منحصر در استنتاج منطقى قياسى به طور مستقيم مىباشد و آن وقت ديده‌اند كه كلمه‌ى بايد در متن قياس نبوده است و بنابراين نتيجه‌ى مزبور ، فرزند نامشروع قياس مىگردد ، يعنى مثلًا جمله‌ى نبايد مشروب خورد نتيجه‌ى مشروع « مشروب مضرّ به كبد است و هر مضرّ به كبد مضرّ به سلامت جسم و روح است » نمىباشد .\r\nولى منظور از رابطه‌ى بايد با هست اين نيست ؛ بلكه ممكن است يك نتيجه‌اى به طور غير مستقيم از يك قياس زائيده شود ؛ يعنى با وساطت يك قياس ديگر . مثلًا از مقدمات مزبور نتيجه مىگيريم كه مشروبات الكلى مضر به سلامت جسم و روح است ، آن وقت يك كبراى كلّى ديگر به آن اضافه مىكنيم و آن اين كه هر چيز كه مضر به سلامت جسم و روح است اجتناب از آن لازم است .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nنتيجه مىگيريم كه اجتناب از مشروبات الكلى لازم است . ( يعنى بدون اجتناب از آن نمىتوان به كمال رسيد ) و براى اعتبار كبراى قياس مزبور بايد از يك قياس ديگر استفاده كرد ؛ مثلًا : حسن مىخواهد به كمال انسانى برسد و هر كس بخواهد به كمال انسانى برسد لازم است منافيات كمال را ترك كند نتيجه اين كه حسن لازم است منافيات كمال را ترك كند / سپس مىگوييم : هرچه مضر به سلامت جسم و روح است منافى كمال انسانى است و هرچه منافى كمال است لازم التّرك است / هرچه مضر به سلامت جسم و روح است لازم التّرك است .\r\nمىتوانيد هم ، اين طور بگوييد كه سخن در اين است كه قوانين و احكام بر اساس مسائل واقعى طراحى مىشوند نه اين كه به طور مستقيم استنتاج منطقى از آن‌ها مىشود .\r\n\r\nاشكال سوم\r\n3 - يكى از خصوصيات اعتباريات قانونى - بايدها - خاصيت لغوپذيرى آن‌هاست . قانون لغوپذير است . حقيقت لغوپذير نيست . حقيقت ، فقط وجود و عدم دارد . نمىتوان وجود يك شيئى را در ظرف وجودش لغو كرد ؛ يعنى بىاعتبار كرد همان‌طور كه يك قانون را لغو و بىاعتبار مىكنند .\r\nآن وقت اگر اعتبارها و بايدها از حقايق و هست‌ها استنتاج شوند لغوپذيرى نتايج به مقدمات سرايت نموده ، هست‌ها را نيز مشمول قانون لغوپذيرى مىكند .\r\n« اندكى تأمل نشان خواهد داد كه ادراكات حقيقى مولّد ادراكات اعتبارى و بالعكس نمىتوانند بود ، يعنى از بر هم انباشتن صدها ادراك حقيقى كه همه لغوناپذير و همه جايى و همگانى و مشمول صدق و كذب\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nهستند نمىتوان به نتايجى رسيد كه همه لغوپذيرند و همگانى و همه جايى نيستند و مشمول صدق و كذب نمىشوند ؛ چرا كه اگر چنين نتيجه‌اى لغوپذير از آن مقدمات به دست آوريم ، در آن صورت لغوپذيرى نتيجه منطقاً به مقدمات هم سرايت خواهد كرد و اين خلاف فرض است كه مقدمات لغوناپذيرند . . . » « 1 »\r\nبگذريم از اين كه چگونه ممكن است چيزى از نتيجه به مقدمات سرايت كند ؟ ! حالا مقدمات در نتيجه اثر مىگذارد ولى نتيجه كه نمىتواند در مقدمات اثر كند ؟ مگر نمىدانيد كه نتيجه معلول است و مگر معلول مىتواند در علت خود اثر بگذارد ( در متضائفين به طور « دور معى » هم جهات مختلف است كه اهل فن مىدانند ) . خوب حالا به اين مطلب كارى نداريم .\r\nلغو شدن قانون و احكام و بايدها كه بىحساب نيست و حتماً بر اساس محاسبات دقيق انجام مىشود ؛ و به طور كلى يا كشف مىشود كه قانون قبلى درست نبوده و طبق نياز اصيل جامعه نبوده يا بر خلاف مصلحت بوده و يا شرايط اضطرارى ايجاب نمىكرده است . و اين‌ها همه مسائل حقيقى و « هست » ها هستند حتى مصلحت اجتماعى و خلاف آن يعنى دچار حادثه و مشكلات شدن جامعه در اثر قانون مزبور . و خلاصه اين كه ابتدا كشف خلاف در « هست » مىشود و سپس قانون لغو مىشود . اين راه صحيح و عقلائى لغو قانون است .\r\nدر لغوهاى غير عقلائى و غير صحيح كه طبق دلخواه استبدادگران انجام مىشود يا قانون اوليه‌اش اعتبار نداشته و يا لغو ثانويش بىاعتبار و\r\n\r\n\r\n","description":"","footnote":"\r\n( 1 ) - / همه‌ى اين عبارت‌ها از كتاب « دانش و ارزش » است كه مفصل‌تر از ديگران در اين باره بحث كرده است\r\n","page_name":" 422 ","page_number":422},
  {"content":"\r\n\r\nبىارزش است و فقط بر اساس استبداد و زور انجام مىشود كه از بحث علمى ما خارج است .\r\nو به علاوه همان‌طور كه قبلًا توضيح داديم بايدها ابتدا از هست‌هاى داخلى ارگانيزم - در قوانين انسانى فرد يا جامعه - گرفته مىشوند و به وسيله‌ى آن‌ها با هست‌هاى ديگر مرتبط مىشوند و اگر بخواهد نتايج لغو شوند حتماً قبل از آن بايد هست‌هاى ارگانيزم داخلى ناديده گرفته شوند يعنى مسلماً اگر كسى بخواهد به تكامل برسد بايد از منافيات كمال پرهيز كند و در نتيجه حسن ( مثلًا ) بايد از منافيات كمال پرهيز كند و اگر « بايد » در نتيجه بخواهد لغو شود بايد قبل از آن خواستن باطنى ناديده گرفته شود يعنى نخواهد كه به تكامل برسد ؛ يعنى حتماً يك هست ناديده گرفته مىشود تا يك قانون صحيح لغو گردد .\r\n\r\nاشكال چهارم\r\n4 - « تحقيق ذهن وقتى راه به جايى مىبرد كه در واقعيات باشد . جستجو و كاوش در ميان مفاهيم اعتبارى كه همه گونه رابطه با هم مىتوانند داشته باشند و هرگونه ارتباطى بين آن‌ها مىتوان خلق و وضع كرد به هيچ حال مشخصى منتهى نخواهد شد و همواره تابع فرض و جعل شخصى خواهد بود ؛ اينجاست كه مىگوييم با هزار و يك برهان عقلى كه مقدماتش از ادراكات حقيقى و هست و نيست تشكيل شده باشد خوبى يا بدى چيزى را نمىتوان اثبات كرد و يا مالكيت خود را بر چيزى نمىتوان تثبيت نمود و يا رياست خود را بر كسانى نمىتوان به حكم عقل مدلّل ساخت . كسانى كه به عبث مىكوشند تا با برهان براى كسانى اثبات كنند كه انجام فلان كار خوب يا بد است گام در بيراهه مىزنند و آب در هاون ، بيهوده‌مىكوبند . . . » .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\n« اگر چنين است كه مالكيت ، امرى اعتبارى و قراردادى است بايد باور كرد كه براى اثبات مالكيت كسى بر چيزى نمىتوان به هيچ دليل عقلى و منطقى كه مقدمات آن از امور حقيقى گرفته شده باشد ، توسّل جست .\r\nمالكيت يك امر ارزشى است و فقط ارزش‌هاى نهفته در يك نظام ، حدود و ضوابط آن را معين مىسازند . اين نكته كم اهميتى نيست و به گمان نگارنده غفلت از اين نكته‌ى بسيار ارجمند مايه‌ى سياه كردن خروارها برگ كاغذ در ردّ و اثبات نظريه‌ى ارزش اضافى ماركس شده است . ماركس به گمان خود ، حق كارگر را نسبت به ارزش اضافى نشان مىدهد . . . اما چنان كه بارها گفته‌ايم هيچ‌گاه از هيچ « هست » نمىتوان بايدى را به اثبات رسانيد . . .\r\nتئورى ارزش اضافى نظريه‌اى اخلاقى است و اگر كسى به ارزش مستقل و بيرون از علم باور نداشته باشد اين تئورى هم براى او مقبول نخواهد بود . . . » .\r\nنويسنده‌ى مزبور انتقادى مشابه بر « مهدى سحاب » دارد كه چرا از ضرورت نقش سرمايه به حق آن پى مىبرد .\r\nهمان‌طور كه ملاحظه كرديد نويسنده معتقد است كه اعتباريات به هيچ جا بسته نبوده ، آزاد از همه چيز است و فقط تابع وضع و جعل شخصى مىباشد و بدين جهت قانون مالكيت و غيره هم به هيچ وجه رابطه‌اى با واقعيت ندارند و فقط تابع اراده شخص است . هم ماركس بى جا سخن گفته و هم مخالفانش .\r\nو عجب رد خوبى بر اساس ماركسيسم ! و ديگر چه نيازى كه درباره‌ى حق كارگر و غيره بحث كنيم ؟ ! به كارگر همين قدر مىگوييم شما هر قدر هم كه زحمت كشيده باشى چون زحمت تو از مقوله‌ى هست مىباشد و قانون با هست رابطه‌اى ندارد پس بحثى نداريم . آن‌چه بايد به تو بدهند تابع\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nوضع و جعل شخصى قانون است و يا فقط ارزش‌هاى نهفته در يك نظام ، حدود آن را معين مىسازند !\r\nو چه استبدادى خطرناك‌تر از اين كه پيوند قانون از حقيقت و واقع زحماتِ فرد قطع شود ! نويسنده براى اين كه گرفتار استبداد در وضع قانون نشود در پايان گفتارش اظهار عقيده مىكند كه : وضع قانون فقط در اختيار خداست . . . يعنى آن‌جا هم كه استبداد نيست .\r\nولى نمىدانم چرا غفلت كرده است كه خداوند در بسيارى موارد خصوصيات وضع قانون را به خود انسان‌ها محول كرده است ؛ مثلًا فقط به طور كلى فرموده كه « اوفوا بالعقود » به قراردادها عمل كنيد ؛ اما اين كه خصوصيات قرارداد بيمه چگونه باشد ، يا روابط خاص تجارى چگونه باشد ، چيزى است كه به طور جزئى و خاص در شرع ذكر نشده است .\r\nاسلام احكام ثابته و به اصطلاح محكمات احكام را وضع كرده است .\r\nو هر جا كه الزام خاص وجوبى يا تحريمى ندارد فرموده است كه « كلّ شىء مطلق حتّى يرد فيه امر او نهى » / هر چيزى آزاد است تا امر و نهى خاصى برسد . يعنى شرع نظر خاصى ندارد . شما خودتان طبق نياز هر جامعه و محيط و عصرى حق داريد قوانين خاصى وضع كنيد و شارع هم آن را امضا مىكند ؛ امضا با همان عبارت كلى كه « از طرف من آزاد است » .\r\nحالا كارى به اين نداريم كه وضع قوانين خاص به طور كلى آزاد است يا حتماً بايد زير نظر ولايت فقيه باشد ، و فقيه هم فقط نظارت دارد كه خلاف شرع نشود ، يا اصلا در جهت اثباتى هم بايد نظر بدهد ، يعنى بايد شخصاً يا با واسطه ، متخصص در همه فنون باشد كه خودش مصلحت جامعه را در قوانين خاص بفهمد ؛ يا فقيه فقط رهبريت وضع قانون را دارد و كار وضع به دست متخصصين مسائل اجتماعى است . اين‌ها مسائلى ديگر\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nاست . ولى به هر حال بسيارى از قوانين اجتماعى داريم كه اسلام فقط كليات آن را در سطح بسيار كلى بيان كرده و خصوصياتش را مسكوت گذارده و به خود انسان‌ها واگذارده است ، آن وقت از امثال نويسنده‌ى مزبور مىپرسيم : شما مىگوييد در اين قوانين چه بايد كرد ؟ اصلا نبايد واقعيت نيازهاى فردى و اجتماعى و واقعيت كاركردها را در نظر گرفت . هر كس هر گونه قانون وضع كرده همان قانون صحيح است ؟ ! آن وقت هرج و مرجى بدتر از اين تصور مىشود ؟\r\nگاهى با فكر مدرسه‌اى ( مدرسه كه مىگويم فرق نمىكند فيضيه باشد يا فلان دانشگاه داخل ، يا فلان آكادمى و دانشگاه خارج ) و غرق در ذهنيات مىخواهيم مطلبى درست كنيم و چون غافل از واقعيات هستيم صد جاى ديگرش را خراب مىكنيم . فكر مدرسه‌اى خالص چنين مىشود كه مرحوم صاحب جواهر از يكى از فقها نقل مىكند كه اگر ظالمى شما را در مكانى غصبى زندانى كرد حق نداريد حركتى به خود داده وضع خود را تغيير دهيد زيرا تصرف در فضاى غصبى مىشود و حرام است ، بايد همان‌طور كه آن ظالم شما را آن‌جا آورده به همان حالت ( ايستاده يا نشسته ) بمانيد . . . ! صاحب جواهر سپس مىگويد : انصاف اين است كه ظلم اين فقيه خيلى بيش‌تر از ظلم آن ظالم است .\r\nماركسيسم حق سرمايه - كه كار متراكم است - را ناديده گرفته و كاپيتاليسم حق كارگر را - كار تدريجى - كم ديده است . شما خود را راحت مىكنيد و مىگوييد هر دو غلط مىكنند . چون بايد به هست مربوط نيست و يا هر دو صحيح است چون قانون اعتبار است و اعتبار تابع نظر شخصى است و هر كس مىتواند اعتبار كند ! ( مگر آن‌جا كه خداوند قانون خاص دارد كه آن‌جا فقط قانون اوست ) .\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nالبته ما اين‌جا بحثى از ماركسيسم و ارزش اضافى نداريم و فعلًا كارى نداريم كه اساساً ارزش اضافى استثمارگرانه چگونه به وجود مىآيد و راه عادلانه چيست ؛ و آيا ارزش اضافى تنها عامل تمركز ثروت است و تمركز ثروت مطلقاً ممنوع است يا زمان‌ها و حكومت‌ها و نيازها دخالت دارند و خيلى بحث‌هاى ديگر كه در اين زمينه مطرح است . « 1 » فقط خواستيم آثار بىارتباطى بايد و هست را بگوييم .\r\nدر پايان سخن اين را هم بايد بگويم كه نويسنده در برخى عباراتش همه‌ى اعتباريات را تابع فرض و جعل شخصى حساب كرده ، و ما مىپرسيم آيا مالكيت وضع و اعتبار شخصى است يا عقلائى ؟\r\n\r\nاشكال پنجم\r\n5 - اعتباريات فرض و خلق ذهن‌اند ولى حقايق كاشف از واقعيت‌اند و يا اين كه اعتباريات در رابطه با اميال تغيير مىيابند و نسبت دارند ولى حقايق آزاد از نسبيت‌اند و در بند اميال نيستند و همين هم هنر علم و فلسفه است . اين هم خلاصه‌اى از اشكال ديگرشان .\r\nواقعيت اين است كه اين هم اشكالى نيست . صدور متغير از ثابت را اشكال مىدانيد يا نسبى از مطلق را يا اعتبار ذهن از واقعيت را ؟\r\nهمه‌ى موارد اعتباريات ذهنى از واقعيت گرفته شده‌اند . مگر فوقيت كه امرى انتزاعى است از واقعيت‌هاى خارجى انتزاع نمىشوند ؟ مگر مالكيت كه يك اعتبار عقلائى است از يك عمل واقعى خارجى انتزاع نمىشود ( عمل خريد و فروش يا كار يدى و يا چيزهاى ديگر ) و مگر ماهيت ( انسان و غيره ) بنا بر مبناى صحيح اصالت وجود ، از واقعيت خارجى وجودات انتزاع نمىشود ؟\r\n\r\n\r\n","description":"","footnote":"\r\n( 1 ) - / به دو كتاب اقتصادى اينجانب : « مالكيت خصوصى در اسلام » و « مالكيت‌ها » رجوع فرماييد\r\n","page_name":" 427 ","page_number":427},
  {"content":"\r\n\r\nو همين‌طور مگر جهان ماده كه متغير است از خداى ثابت صدور نيافته است ؟ طبيعتى كه نسبى است و نه مطلق ، از خداوندى كه از هر نظر مطلق است .\r\n\r\nاشكال ششم\r\n6 - نويسنده‌ى « دانش و ارزش » از برخى آيات قرآنى نيز بهره گرفته و رابطه بايد و هست را قطع نموده است . وى در اين فصل ابتدا حملات تند و توهين‌آميزى به معتقدين اخلاق علمى و رابطه بايد و هست نموده مىگويد : اخذ اخلاق از علم . . . و وسوسه‌ى همگامى با مسير خلقت و پيروى از مشى تاريخ و طبيعت ، به منزله‌ى يك بيمارى ، قربانيان فراوان داشته است . پاره‌اى از اين بيماران همچون صفرازدگان كه همه جا را زرد مىبينند در قرآن نيز به سهويا به غرض ، نشانى از اخلاق علمى ديده‌اند . . . ، و آنگاه مىگويد :\r\n« نگارنده به راستى اعتراف مىكند كه ساحت قرآن را از اين پندار سست و شوم ، پاك يافته است . . . . تاريخ پرستى كه طليعه‌ى نامبارك خداناشناسى است به صورت ضايعه‌ى همه‌گيرى در ميان نسل ما كشتار مىكند و جمعى بىخبر و خوش باور نيز كه به استحكام علمى ! آن مفتون شده‌اند در پى يافتن آن در قرآن برآمده‌اند . . . .\r\nو سپس از قرآن كريم هفت نكته را به عنوان شاهد آورده است كه به طور خلاصه اين‌ها هستند : 1 - در قرآن هيچ جا سخن از اين نيست كه پاى در راه خلقت يا طبيعت يا تاريخ يا سنت الهى بگذاريد . قرآن امر به همگامى با آن‌ها نكرده فقط درس گرفتن از آن‌ها را مىآموزاند . . . البته تذكر مىدهد كه به هوش باشيد و عواقب رفتار خود را از مطالعه‌ى سنن آفرينش\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nپيش‌بينى كنيد و از مقدمات پى به نتايج ببريد . درس علمى گرفتن از سنن و آن را در استخدام اخلاق قرار دادن با كسب اخلاق از شناخت محض سنن تفاوت بسيار دارد . مثلًا مىگويد : آيا در زمين نمىگردند تا ببينند كه عاقبت گذشتگان چگونه بوده است ؟ « 1 » اين درس گرفتن است ولى دعوت و « بايد » با اين تعبير است : اى مؤمنين ! خدا و پيامبرش را كه شما را به مايه‌ى حياتتان مىخواند اجابت كنيد . « 2 »\r\n2 - قرآن هرجا سخن از تسبيح موجودات مىگويد سكوتى عظيم كرده هرگز نتيجه نمىگيرد كه شما آدميان نيز همگامى كرده تسبيح كنيد . « 3 » و بنابراين شعر سعدى در اين زمينه بر خلاف منطق قرآن است كه مىگويد :\r\n گفتم اين شرط آدميت نيست * مرغ تسبيح خوان و من خاموش \r\nو برعكس هرجا در قرآن فرمان به تسبيح انسانهاست سخنى از تسبيح جهان نيست ( مثل 59 - 57 فرقان ) .\r\n3 - آيه‌ى سىام سوره‌ى روم كه به نظر بعضىها دلالت بر فطرى بودن ديندارى دارد ، تصور شده است كه مؤيد تفكر اخلاق علمى است « 4 » ولى اين اشتباه است ؛ زيرا صرف فطرى بودن يك چيز به فرض كه راهى براى تمييز فطرى از غير فطرى باشد الزام نمىكند كه پيرو آن باشيم . زيرا اين كه فطرت چيزى را مىخواهد مطلبى است ، و اين كه بايد به دنبال فطرت بود مطلبى ديگر است . و بنابراين به فرض كه فطرت انسان‌ها طالب توحيد و سرشته بر توحيد باشد اين به تنهايى دليل نمىشود كه بايد بدان روى آورد . فرمان « فاقم وجهك . . . » رويت را به سوى دين فطرى كن ؛ را هم در\r\n\r\n\r\n","description":"","footnote":"\r\n( 1 ) - / مؤمن / 82\r\n( 2 ) - / انفال / 24\r\n( 3 ) - / مثل آيات 7 - 1 حديد و 2 - 1 سوره‌ى حشر و 2 - 1 سوره‌ى جمعه\r\n( 4 ) - / فطرة اللَّه الّتى فطر النّاس عليها . . . ؛ پيش از اين هم درباره‌ى اين آيه بحث كرديم\r\n","page_name":" 429 ","page_number":429},
  {"content":"\r\n\r\nآيه‌ى مزبور خدا مىدهد نه فطرت . به علاوه كلمه فطرت به گمان بسيارى از مفسران به معناى مكتب و آئين است نه ساختمان روانى و جسمانى انسان . فخر رازى و شيخ طوسى چنين نظرى دارند . كلمه‌ى\r\n« عليها »\r\nدر آيه « 1 » نيز ممكن است به معناى « براى » باشد نه « بر » « 2 » ؛ چنان كه مرحوم مجلسى رحمه الله در بحار از سيد مرتضى نقل مىكند كه « على » در حديث معروف\r\n« كل مولد يولد على الفطرة حتى يكون ابواه يهودانه وينصرانه » « 3 »\r\nشايد به معناى « براى » باشد يعنى هر مولودى براى دين خدا آفريده مىشود تا . . . بنابراين ما با نيازهاى فطرى كشمكشى نداريم و انكار نمىكنيم كه فطرت انسان خواهان پروردگار است . مىگوييم نمىتوان گفت كه چون خدا مطلوب است پس بايد خدا را طلب كرد . آيات 40 - 39 سوره‌ى يوسف را ببينيد كه مىگويد فرمان تنها در دست خداوند است يعنى و نه چيز ديگر ، فطرت يا غير فطرت .\r\n4 - آيه‌ى آخر سوره‌ى بقره « لا يكلّف اللَّه نفساً إلا وسعها لها ما كسبت وعليها ما اكتسبت » / خداوند كسى را جز به مقدار قدرتش تكليف نمىكند هر كه هر چه كند براى خودش يا به زيان خودش مىباشد ؛ همان مطلبى است كه ما قبول داريم . يعنى واقع‌بينى اخلاقى يعنى رابطه‌ى بايد با هست در قسمت نفى ، نه اثبات .\r\n5 - آيه‌ى سيزدهم سوره‌ى حجرات همه‌ى ارزش‌هاى طبيعى را نفى كرده فقط به تقوا ارزش مىنهد .\r\n6 - انتقاد قرآنى از كسانى كه به پيروى از پدرانشان با دين حق مخالفت\r\n\r\n\r\n","description":"","footnote":"\r\n( 1 ) - / فأقم وجهك للدين حنيفا فطرة اللَّه التي فطر الناس عليها لا تبديل لخلق اللَّه ذلك الدين القيم‌ولكن أكثر الناس لا يعلمون ( روم ، 30 )\r\n( 2 ) - / يعنى خدا مردم را براى اين مكتب آفريد نه بر طبيعت خاص آفريد\r\n( 3 ) - / هر فرزندى بر فطرت آفريده مىشود تا اين كه پدر و مادرش او را يهودى يا مسيحى كنند\r\n","page_name":" 430 ","page_number":430},
  {"content":"\r\n\r\nمىكرده‌اند بر اساس لزوم دقت در يك مطلب و تشخيص حق از باطل است ؛ نه اين كه چون پدرانتان در قرون پيش بوده‌اند و اينك به موجب قانون تكامل مطلب ديگرى پيدا شده است . دومى را اخلاق علمى مىگويند و اولى حق و باطل را در خود سخن مىجويد .\r\n7 - آياتى كه حاكميت را فقط از آن خدا مىداند چون 40 - 39 سوره‌ى يوسف و 90 سوره‌ى نحل و 87 سوره‌ى قصص ، نيز مىفهمانند كه هيچ چيز جز خدا ( چه فطرت و چه غير آن ) نمىتوانند فرمان دهند .\r\nبنابراين مطالب ، رابطه‌ى بايد و هست و مسأله اخلاق علمى كه بر پايه‌ى رابطه‌ى بايد و هست بنا نهاده شده به كلى از ميان مىرود .\r\n\r\nپاسخ استدلال ششم\r\nبه نظر من استفاده نويسنده از آيات قرآنى مزبور هيچ مبناى محكمى ندارد و به ترتيب از اول شروع مىكنيم :\r\n1 - مگر معتقدان به اخلاق علمى و يا رابطه‌ى بايد با هست ، چه مىگويند ؟ مگر آن‌ها مىگويند سنن طبيعت به خودى خود فرمان مىدهد ؟ آن‌ها مىگويند سنت‌هاى طبيعى و غير طبيعى جهان را از طريق شناخت فكرى و علمى كشف مىكنيم و عقل ما حكم مىكند كه اگر طالب كمال هستى بايد از طريق آن‌ها به كمال برسى ! قرآن هم كه دستور شناخت تاريخ و طبيعت را مىدهد براى همين است . اين كه مىگوييد « درس آموزى از طبيعت ، با كسب اخلاق از طريق شناخت محض طبيعت ، فرق دارد . . . » به هيچ وجه مطلب درستى نيست و بازى با الفاظ است .\r\n2 - قرآن چه هدفى از گفتن تسبيح موجودات دارد ؟ آيا فقط مىخواهد يك واقعيت را بگويد كه فقط به علم ما اضافه شود بدون اين كه علم مزبور\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nكم‌ترين تأثير را در مسائل علمى ما داشته باشد ؟ ! اگر تأثير دارد همان رابطه بايد و هست را اثبات مىكند ؛ و بنابراين حكيم شيراز سعدى به خوبى درك كرده و در آن شعر ، قرآن را تفسير نموده است .\r\n3 - اگر فطرت به معناى آئين و مكتب باشد بايد « خلق » را هم به معناى آئين بگيريد و جمله‌ى « لا تبديل لخلق اللَّه » را اين طور معنا كنيد : « مكتب خدا عوض نمىشود » و شما هرچند اين تفسير را پذيرفته‌ايد ولى خودتان فكر كنيد كجا « خلق » به معنى مكتب و آئين آمده است تا شما كلام خدا را اين طور معنا كنيد . مگر تصريح شود و قرينه‌ى روشنى در كار باشد چنان‌كه در آيه : « فليغيّرن خلق اللَّه . . . » به طور احتمال گفته شده است . لغت فطرت را هم به معناى آئين گرفتن ، خلاف ظاهر است . اين كه گاهى به اين معنى بيايد موجب نمىشود كه بدون قرينه حمل بر آن بشود . شگفت اين‌جاست كه فطرت را به معناى آئين بگيريم ولى « فَطَرَ » را كه به دنبال فطرت آمده است به معناى خلقت بگيريم و بگوييم : « پيرو آئينى باشى كه خدا مردم را بر آن يا براى آن آفريده است « كه شما اين طور معنا مىكنيد .\r\nمگر فطرت و فَطَرَ از يك ماده نيستند و در كنار هم قرار گرفته‌اند ؟ ! چطور بدون قرينه يكى را مكتب و ديگرى را خلقت معنى مىكنند ؟ !\r\nكلمه‌ى « على » را هم به معناى « براى » گرفتن چيزى است كه بدون قرينه‌ى محكمى به هيچ وجه نمىتوان گفت . سيّد مرتضى فرموده باشد ، مقام آن مرحوم را ارج مىنهيم ولى سخنش را نمىپذيريم . « على » بنا بر قاعده معناى « بر » مىدهد نه « براى » .\r\nبه خصوص در حديث فطرت كه هرگز نبايد به معناى « براى » بگيريم .\r\nزيرا در آن صورت معناى حديث چنين مىشود : « هر مولودى براى آئين اسلام متولد مىشود تا آن وقت كه پدر و مادرش او را منحرف كنند » و اين\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nمعنا مسلماً غلط است ؛ مگر وقتى كه پدر و مادرش او را منحرف كردند اين مطلب درست نيست كه بگوييم : اين فرزند براى آئين اسلام آفريده شده است ؟ ! و به تعبير ديگر كلمه‌ى « حتّى » كه مفيد نهايت و غايت است در اين معنا به كلى نامفهوم مىباشد . و نيز اين كه مىگوييد : « آيه‌ى مزبور فقط فطرت را مىگويد ، نه اين كه بايد پيروى كرد و وقتى هم « بايد » را مطرح مىكند به عنوان خدا مطرح مىكند نه فطرت . . . » كاملًا نادرست است زيرا امر خداوند هم با علت فطرى بودن دين تبيين و توضيح داده شده است .\r\nخوب است به حرف « ف » كه بر سر كلمه‌ى « اقم » وارد شده ، بيش‌تر توجه كنيد .\r\n4 - آيه‌ى مزبور كاملًا به ضرر شماست ، زيرا معناى جمله‌ى « لها ما كسبت » / هرچه كسب كرده براى خودش مىباشد ، رابطه‌ى حقوق و قانون با واقعيت است . و پيش از اين گفتيم كه اگر رابطه بايد و هست را قطع كنيم بين اثبات و نفى هم فرقى نمىكند .\r\n5 - آيه‌ى سوره‌ى حجرات نيز به ضرر شماست ؛ زير معناى « انّ اكرمكم عنداللَّه اتقيكم » ، كه دادن ارزش به تقوا است ، مفيد رابطه‌ى حقوق با واقعيت است . زيرا تقوا هرچند بر اساس حكمها و بايدهاى الهى انجام گيرد ليكن پس از تحقق ، يك واقعيت است و اين واقعيت مبناى كرامت و ارزش الهى و حقوق قانونى شرع قرار گرفته است .\r\n6 - درست است كه انتقاد قرآن از پيروان گذشتگان خود بر اساس لزوم تحقيق حقّ و باطل است و نه صرف گذشته و آينده‌ى زمان . ليكن مگر دستور به لزوم تحقيق حق و باطل ، نفى رابطه‌ى بايد و هست است ؟ ! آيات قرآنى مىگويد خودتان تحقيق كنيد و تقليد كوركورانه نداشته باشيد . آيا لازمه‌ى اين معنى نفى رابطه‌ى بايد و هست مىباشد ؟ ! اين چه ملازمه‌اى\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nاست كه به ذهن عرف و حتى عقل فيلسوفان هم نمىرسد ؟ ! اتفاقاً اگر بخواهيم ملازمات عقلى و سياق عرفى آيات را در نظر بگيريم كار برعكس است . زيرا آن‌ها ( مخالفان ) بدون تحقيق پيروى از گذشتگان خود مىكردند و بر اساس تقليد فكرى خود عمل مىنمودند . قرآن كريم آن‌ها را سرزنش مىكند و مىفهماند كه راه صحيح اين است كه خودتان تحقيق كنيد و همان را عمل كنيد . كار آن‌ها كه فقط تقليد فكرى نبود بلكه به دنبال تقليد فكرى ، عمل هم انجام مىدادند .\r\nحالا قرآن كريم فقط تقليد عملى بر اساس تقليد فكريشان را محكوم مىكند و مىفهماند كه اگر عملشان بر اساس تفكر اصيل خودشان باشد مانعى ندارد . يعنى واقعيت و حقيقت را بفهمند و اعمال و حقوق و بايدهايشان را بر اساس واقعيت تحقيق شده‌ى خودشان بنا نهند . - دقت كنيد - .\r\nاشكال كارشان اين نيست كه عمل آن‌ها در رابطه با واقعيت ( روش پدران ) بوده است و بايد را به هست پيوند داده بودند بلكه اشكال كارشان اين است كه عمل خود را بر اساس يك واقعيت غلط و باطل قرار داده‌اند .\r\n7 - حاكميت بلامنازع و انحصارى خداوند به هيچ وجه دليل نفى رابطه‌ى هست و بايد نمىباشد . مسائل حقيقى و « هست » ها به خودى خود فرمان نمىدهند و واقعيت چيزى نيست كه فرمان بدهد ؛ فرمان فقط مربوط به مقامى است كه حاكميت شعورى بر ما دارد . روح فرمان مىدهد زيرا تسلط تدبيرى و باشعور بر تن دارد . دولت‌ها و حكومت‌ها فرمان مىدهند ( هرچند به ناحق ) ؛ پدر و مادر و معلم و مدير مدرسه و فرمانده و . . . فرمان مىدهند ؛ ستون و در و ديوار و يا سفيدى ستون و سياهى ديوار نمىتوانند فرمان دهند ؛ ليكن سخن اين‌جاست كه افراد و مقام‌هاى مسلط\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nدر صورتى فرمان‌هايشان صحيح و عاقلانه است كه اولًا تسلطشان به ناحق نباشد و ثانياً فرمانشان گرافه و بدون رعايت مصالح و مفاسد واقعى نباشد ، و اين هر دو جهت به طور كامل در خداوند تحقق دارد و اساساً جز خداوند كسى تسلّط اصيل بر ديگران ندارد ؛ فقط اوست كه خالق ماست و همه وجود ما در كف اوست و ما ذاتاً به او مرتبط هستيم و بلكه عين ارتباط با او هستيم ؛ يعنى ارتباط با او همه‌ى ذات ما را تشكيل مىدهد . يعنى اگر ارتباطمان با او قطع شود ديگر ما نخواهيم ماند .\r\n به اندك التفاتى زنده دارد آفرينش را * اگر نازى كند از هم فرو ريزند قالب‌ها \r\nو بنابراين چه بخواهيم يا نخواهيم ما زير سلطه خداوند هستيم و بدين جهت فرمان هم فقط به دست اوست . ديگران چون واقعاً تسلطى بر ما ندارند صلاحيت فرمانروايى هم ندارند مگر كسانى كه خداوند آن‌ها را صلاحيت فرمان به طور واسطه بدهد همچون انبيا و امامان راستين .\r\nو همين‌طور تنها خداوند است كه مصالح و مفاسد واقعى اشياء را كما هو حقّه مىشناسد و نياز فردى و اجتماعى ما را هم مىداند . ديگران علم اصيل و كامل ندارند . علم انبيا و امامان هم از طريق خداوند است و بدين جهت ارزش دارد .\r\nجهت دوم ، اصالت فرمان و دستور و قوانين الهى را تثبيت مىكند از اين نظر كه مىفهماند قوانين الهى حتماً در مسير صلاح ماست ؛ و جهت اول فقط مصحّح فرمان و امر مىباشد ؛ زيرا فرمان كسى لازم الاتّباع است كه واقعاً برترى و تسلط داشته باشد . علماى اصول اين بحث را به خوبى بررسى كرده‌اند كه امر و فرمان بايد از كسى باشد كه صلاحيت امر داشته باشد ( من له الامر ) و صلاحيت امر و فرمان فقط براى كسى است كه واقعاً\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nعلوّ و برترى داشته باشد . فرمان هر كس جز خداوند در صورتى لازم الاتّباع است كه از طرف خداوند صلاحيت فرمان داشته باشد . و در حقيقت چنين كسى يك نوع برترى واقعى و تكوينى دارد چون پيامبر و امام و پدر و مادر و يا با قرارداد صحيح خودمان او را صلاحيت فرمان داده‌ايم چون حاكم و رهبرى كه با رأى خودمان او را بر خود تسلط بدهيم .\r\nاز مطالبى كه گفتيم به خوبى روشن شد كه آن دسته آيات قرآنى كه درباره‌ى حاكميت الهى صحبت مىكند و حكومت و فرمان را خاص خداوند مىداند به هيچ وجه مربوط به نفى رعايت « هست » و واقعيت در « بايد » و قانون نمىباشد . خداوند همه‌ى دستوراتش بر اساس رعايت واقعيت‌هاست و در عين حال فرمان و امر فقط در صلاحيت خداوند مىباشد .\r\n\r\nباز هم نصوص مذهبى\r\nحالا كه صحبت از قرآن و شرع در اين بحث شد اين نكته را هم بگويم كه از قديم بحثى ميان متكلمين بوده است كه قوانين و احكام خداوند تابع مصالح و مفاسد واقعى است يا نه ؟ معتزله و شيعه مىگفته‌اند : آرى ، خداوند بر اساس رعايت مصالح و مفاسد واقعى امر و نهى مىكند ، و اشاعره مىگفته‌اند : نخير ، خداوند به مصالح و مفاسد واقعى كارى ندارد و حكم و امر به دست خود خداوند است . معتزله و شيعه نوعاً تعبيرشان اين بود كه حتماً رعايت مصالح و مفاسد واقعى خود اشياء و چيزهايى كه متعلق امر و نهى هستند مىشود ولى تعبير عده‌اى ديگر اين است كه رعايت مصالح و مفاسد مىشود اما الزاماً مصالح و مفاسد خود اشياء نيست ؛ ممكن است احياناً مصلحت در خود امر و نهى باشد ( مثل امتحان و اتمام حجّت و غيره ) .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nبه هر حال روايات ما پر است از ذكر مصالح و مفاسد واقعى اشياء و اين‌كه اوامر و نواهى الهى بر اساس مصالح و مفاسد واقعى اشياء طرح شده است . در همه‌ى ابواب فقهى از طهارت و نماز و روزه و حج و امر به معروف و جهاد و . . . تا حدود و ديات كه معمولًا آخرين ابواب فقه ما مىباشد صحبت از علل واقعى احكام است . و نمىدانم كه از كدام بگويم .\r\nشما مىتوانيد به كتاب پر ارزش « علل الشرايع » تأليف مرحوم شيخ صدوق رجوع كنيد كه در اين اواخر در دو جلد جداگانه به چاپ رسيده است و يا به كتاب بحارالانوار مرحوم مجلسى رحمه الله در فصل مربوط به علل احكام كه همه‌ى رساله‌ى « علل » تأليف فضل بن شاذان و همچنين رساله‌ى « علل » تأليف محمّد بن سنان را ذكر كرده است ، مراجعه كنيد . و اين‌جا فقط به عنوان چند نمونه چند روايت را تبرّكاً ذكر مىكنم :\r\n1 - « علت قانون نماز اين است كه نماز اقرار به خداوندى خداوند و نفى شريك از اوست و قيام خاضعانه در برابر خداوند است . . . » « 1 » مىدانيد كه اقرار نهفته در دل اعمال و اذكار نماز و قيام خاضعانه در برابر او ، يك « هست » مىباشد .\r\n2 - از امام صادق عليه السلام پرسيدند : شرب خمر بدتر است يا ترك نماز ؟\r\nفرمود : شرب خمر بدتر از ترك نماز است و آيا علتش را مىدانى ؟ . . . چون كه در حالتى قرار مىگيرد كه خدا را نمىشناسد و نمىداند كه خالقش چه كسى است . « 2 »\r\n3 - اين كه سعى صفا و مروه در حج واجب شده است بدين جهت است كه شيطان در برابر ابراهيم ظاهر شد ، و جبرائيل ابراهيم را دستور داد\r\n\r\n\r\n","description":"","footnote":"\r\n( 1 ) - / علل صدوق ، ج 2 ، ( چاپ قم )\r\n( 2 ) - / همان ، ص 162\r\n","page_name":" 437 ","page_number":437},
  {"content":"\r\n\r\nكه بر او حمله برد و شيطان فرار كرد - اين واقعيت تاريخى موجب شد كه :\r\nپس از آن سعى ( راه رفتن تند و به طور هروله ) صفا و مروه قانون شد . « 1 » ( در حقيقت براى نماياندن حالت فرار دشمن ) .\r\n4 - هيچ يك از شما نبايد موى شارب و زهار و زير بغل خود را دراز بگذارد ؛ زيرا شيطان اين جاها را مخفيگاه خود قرار مىدهد . « 2 »\r\nو حتى اين قبيل روايات :\r\n5 - پيامبر صلى الله عليه و آله فرمود : آن طفل ( امام زمان عليه السلام حتماً بايد غيبت كند . . .\r\nزيرا از قتل مىترسد . « 3 » يعنى خوف از قتل كه يك امر واقعى است منشأ « بايد » و لزوم غيبت مىشود . منظور از حديث فقط اين نيست كه چاره‌اى جز غيبت ندارد .\r\n6 - . . . على عليه السلام اموال مخالفان جنگجوى بصره را مصادره نكرد زيرا مىدانست كه پس از خودش پيروانى دارد و دولت باطل بر آن‌ها مسلط مىشود ، خواست كه درباره‌ى پيروانش نيز به روش او عمل بشود . . . « 4 »\r\nيعنى على عليه السلام مىدانست كه پس از او حكومت‌هاى باطل سر كار مىآيند و اگر او اموال مخالفان را مصادره كند آن‌ها نيز درباره‌ى شيعيان على عليه السلام چنين خواهند كرد ( يعنى هر چند كه شيعيان جنگ نكنند ) . يك « هست » و واقعيت ، منشأ يك « بايد » مىشود ؛ بايد ترك مصادره .\r\n\r\nبايد و هست در عمل فرد\r\nاساساً يك عمل چگونه از فرد صادر مىشود ؟ مگر جز اين است كه ابتدا تصور و اعتقاد به مفيد بودن آن و سپس شوق و ميل به آن پيدا مىكند\r\n\r\n\r\n","description":"","footnote":"\r\n( 1 ) - / علل صدوق ، ج 2 ، ص 117\r\n( 2 ) - / همان ، ص 206\r\n( 3 ) - / همان ، ج 1 ، ص : 232\r\n( 4 ) - / همان ، ج 2 ، ص : 148\r\n","page_name":" 438 ","page_number":438},
  {"content":"\r\n\r\n( تا اين جا همه « هست » مىباشد ) و آنگاه فرمان به قوا و عضلات مربوطه مىدهد و عمل را انجام مىدهد . تصور و تصديق و ميل و شوق همه واقعيت و هست مىباشند و همين‌ها منشأ يك فرمان نفس مىشود .\r\nمىگوييد : چگونه از هست فرمان درمىآيد ؟ مگر نتيجه نبايد تابع مقدمات باشد و در مقدمات كه « بايد » نبود ، مىگوييم : به هر حال اين چيزى است كه در خودتان هست . چرا در برابر واقعيت و آن‌چه مىبينيد مكابره و لجاج مىكنيد !\r\nو پيش از اين ترتيب اين جريان را گفتيم كه در اين ميان ، قياس‌هايى منطوى و نهفته است كه در فكر خودمان به سرعت از آن‌ها عبور مىكنيم و چون بر همگان معلوم است مورد نظر تفصيلى قرار نمىدهيم و بازگو نمىكنيم . بدين ترتيب است كه : من ميل به كمال و رشد دارم و هر كس كه چنين ميلى دارد بايد از چيزهاى مفيد استفاده كند پس بايد من هم از اين استفاده كنم يا اين كار را انجام دهم . يعنى « بايد » در متن قياس وجود دارد .\r\nهمه كارهايى كه خود مخالفان ارتباط هست و بايد انجام مىدهند به همين ترتيب مىباشد . آقايان پالمر و هيوم و مور و اين نويسنده‌ى ايرانى پيرو آن‌ها ، و هر كس ديگرى كه چنين تفكر فلسفى دارد ، در عين حال ، خودشان در مقام عمل اين طور هستند كه گفتم . همان‌طور كه همه سوفسطائيان تاريخ كه منكر واقعيت يا شناخت واقعيتند در مقام عمل واقع‌گرا هستند ، و همان‌طور كه همه‌ى منكران خدا كه منكر شعور حاكم بر جهان هستند ، در مقام عمل شعورپرست و نظم‌پرست هستند . « 1 »\r\n\r\n\r\n","description":"","footnote":"\r\n( 1 ) - / به تفصيل در كتاب‌هاى « خدا در نهج البلاغه » و « مذهب » توضيح داده‌ام\r\n","page_name":" 439 ","page_number":439},
  {"content":"\r\n\r\n\r\nعشق و حكم\r\nمناسب است سؤالى از منكران رابطه‌ى هست و بايد بكنيم . اعمالى كه از سر عشق انجام مىشود و بدون در نظر گرفتن قانون و حكم هيچ كس و مقامى تحقق مىيابد چگونه هستند ؟ جز بر اساس رابطه‌ى هست و بايد انجام مىشوند ؟ حتى ملاحظه‌ى قانون و بايدِ معشوق خود را نمىكنند .\r\nحالا كارى به عشق‌هاى مادى ندارم . عشق الهى كه در دل همه‌ى اولياء خدا تجلى دارد چگونه منشأ اعمال و رفتار آن‌هاست ؟ نمازى كه على عليه السلام انجام مىدهد براى اين است كه خداوند فرمان داده و واجب كرده است يا چون خداوند را كامل و محبوب و مطلق و شايسته پرستش مىداند عبادت مىكند ؟ از خود على عليه السلام نقل است كه : « خدايا ترا نه به شوق بهشت و ترس دوزخت پرستش مىكنيم ، بلكه ترا شايسته‌ى عبادت يافته ، عبادتت مىكنيم » و نيز از آن حضرت عليه السلام نقل است كه : « گروهى خدا را از ترس ( جهنم ) عبادت مىكنند و اين عبادت بردگان است و گروهى به شوق ( بهشت ) عبادت مىكنند و اين عبادت تاجران است و گروهى او را به عنوان تشكر از او عبادت مىكنند و اين عبادت آزادگان است » . « 1 »\r\nو امام صادق عليه السلام مىفرمايد : « گروهى خدا را از ترس عبادت مىكنند ؛ اين عبادت بردگان است و گروهى به طلب ثواب عبادت مىكنند اين عبادت اجيران و مزد بگيران است و گروهى خدا را از روى محبت به او عبادت مىكنند ؛ اين عبادت آزادگان است كه بهترين عبادات است » . « 2 »\r\nعمل اين اولياء خدا را چگونه توجيه مىكنيد ؟ آيا از يك قانون الزامى و بايد حتمى واصلى الهى و يا حتى از يك بايد استحبابى الهى برخاسته\r\n\r\n\r\n","description":"","footnote":"\r\n( 1 ) - / وسائل ، ج 1 ، ص 10 ، مقدمه‌ى عبادات ، و نهج البلاغه\r\n( 2 ) - / مقدمه‌ى عبادات وسائل ، ج 1 ، باب نهم ، روايت اول\r\n","page_name":" 440 ","page_number":440},
  {"content":"\r\n\r\nاست ؟ و يا صرف عشق به خدا مبناى اين اعمال مىباشد ؟ يعنى همين كه فقط بدانند خداوند دوست دارد و نه چيز ديگر . بر خلاف گفته نويسنده‌ى مزبور كه اساس همه‌ى بايدها را يك بايد اصلى الهى مىداند .\r\nعبادت اين‌ها از يك شوق و عشق داخلى است ، عشق به كمال مطلق .\r\nيعنى عشق مىگويد : عبادت كن ، همان‌طور كه پروانه را به دور شمع مىگرداند ، و ديگر قانون و يك بايد قانونى در كار نيست . عشق است ( هست ) و « بايد » برخاسته از عشق ، و الزام عمل و سپس عمل و همين .\r\nخدا اين كار را دوست دارد پس بايد انجام داد .\r\n\r\nتناقض در نصوص مذهبى ؟ !\r\nممكن است اين طور به ذهن برسد كه : بنابراين در نصوص مذهبى يك نوع تناقضى در اين مسأله وجود دارد ؛ زيرا از طرفى مىگويد : حاكميت فقط براى خداست . هم خلق به دست اوست و هم امر و فرمان ؛ فقط اوست كه مورد سؤال و بازخواست واقع نمىشود ؛ فقط او معبود است ، بايد خالصانه براى او عبادت كرد و . . .\r\nو از طرفى مىگويد : اوامر و نواهى الهى تابع مصالح و مفاسد واقعى هستند و هر قانونى كه مىآورد به علت مصلحتى واقعى است و نتيجه اين كه آن مصالح و مفاسد واقعى اصل هستند و به خاطر آن‌ها امر و نهى الهى انجام مىشود ؛ آن‌ها اصل هستند نه امر و نهى . و در حقيقت بنده‌ى مصالح و مفاسد هستيم نه امر خداوند . مصلحت پرست هستيم نه خدا پرست . و به تعبيرى كه نويسنده دانش و ارزش در مورد تاريخ‌شناسى و آن را مبناى عمل قرار دادن ، مىكند : تاريخ پرست هستيم نه خداپرست ! ! حالا چه بگوييم ؟ !\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nبه نظر مىرسد كه نه ؛ تناقضى در كار نيست ، پيش از اين هم اشاره كرديم كه خداوند بر اساس مصالح و مفاسد امر و نهى مىكند ولى بندگان صالح خدا فقط نظر به دستور خدا دارند و چون خدا امر كرده است ، عمل مىكنند ، براى آن‌ها دستور خدا اصل است ، هرچند كه مىدانند خداوند بر خلاف صلاح ( فرد و جامعه ) فرمانى نمىدهد ، اساساً اگر مصالح و مفاسد واقعى براى عمل كافى بودند نيازى به امر نبود ؛ اين است كه گفته‌اند : واجبات شرعيه لطف‌هاى الهى در رعايت وظايف عقلى هستند ؛ يعنى اگر امر خدا نبود آن‌چه را كه عقل صلاح مىداند و عملش را لازم مىداند انجام نمىداديم ( البته در نوع مردم نه در اولياء خدا ) . اين نكته را به ذهن بسپاريد كه در بررسى اخلاق علمى به كار مىآيد .\r\nبه علاوه اين كه مصالح و مفاسد واقعى چيزى جز روابط جهان و اشياء با هم و با ما نمىباشند و آن‌ها هم همگى مخلوق خدا هستند . پس خدا اصل است و در عين حال در قوانينش رعايت همه گونه روابط ميان جهان و انسان ، و ميان همه‌ى مخلوقاتش را مىنمايد زيرا در تكامل انسان روابطش با جهان نيز مورد نظر است .\r\n\r\nاشكال هفتم\r\nبگذار اين را هم بگويم هرچند مهم نيست ، آقاى پالمر در ميان كلماتش مىگويد : ماكياولى ( 1527 - 1469 ) ايتاليايى فاتح رابطه‌ى وظيفه و هست مىباشد . البته پالمر اين مطلب را در خصوص مسأله‌ى فرضيه‌ى سياسى مطرح مىكند . پالمر معتقد است : علوم درباره چيزهايى است كه وجود دارد يا وجود داشته است ، علوم نمىگويد كه چه چيزهايى بايد وجود داشته باشد . اما غرض عمده‌ى فرضيه‌ى سياسى ( كه ميكاول مطرح كرده )\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nآن است كه با ملاحظه‌ى طبيعت آدمى و ظرفيتى كه از براى راضى يا شاكى بودن دارد ، تشريح كند كه جامعه و دولت بايد چطور باشد ( يعنى بايد را به هست رابطه دهد ) .\r\nفرضيه‌ى سياسى تحت تأثير نظريه علمى قرار گرفت و « نيكولوما كياولى » از رجال عهد رنساس ايتاليا در اين طريق فتح باب كرده بود . « 1 »\r\nاميدوارم منظور آقاى پالمر اين نباشد كه چون ماكياول اين را شروع كرده و او هم منفور است پس اين هم يك طعنى است بر اعتقاد رابطه ، و گرنه اين هم يك اشكال هفتمى بر پالمر و رفقايش خواهد بود ، و به هر حال پاسخش هم روشن است . ما به اشخاص كارى نداريم . مطلب را مىسنجيم .\r\nو البته به آن طور كه عرض كردم نصوص مذهبى ما و روش علمى ما كلًا بر اساس رابطه استوار است .\r\n\r\nآيا نزاع لفظى است ؟ :\r\nوقتى برخى تعبيرهاى آقايان را مىبينيم مطمئن مىشويم كه اين‌ها تصور كرده‌اند معتقدان به رابطه‌ى بايد و هست ، رابطه‌ى منطقى استنتاج آن هم به طور مستقيم از يك هست خارجى به يك بايد عملى را مىگويند و آنگاه حمله كرده‌اند كه نتيجه بايد تابع مقدمات باشد و در مقدمات كه از هست‌ها بحث مىكند واژه بايد نبوده است ؛ ولى مسلم است كه منظور معتقدان رابطه ، اين نيست و بنابراين نزاع لفظى است . آن‌ها به همان صورت كه پيش‌تر از اين گفتيم چنين رابطه‌اى را ترسيم مىكنند ؛ يعنى با واسطه شدن چندين قياس .\r\nولى بسيارى از تعبيرهاى ديگرشان مانند برخى عبارات مور انگليسى و پالمر و « نويسنده‌ى دانش و ارزش » كه به پيروى آن‌ها در برابر برخى فقها و\r\n\r\n\r\n","description":"","footnote":"\r\n( 1 ) - / تاريخ جهان نو ، ص 364\r\n","page_name":" 443 ","page_number":443},
  {"content":"\r\n\r\nعلامه‌ى طباطبائى و سعدى شيرازى و معتقدان به اخلاق علمى از هر مكتبى ايستاده است رجوع مىكنيم مىبينيم كه طرح « بايد » بر اساس « هست » را به طور كلى و به هر صورت منكرند .\r\nو به هر حال شما اينك حقيقت را مىدانيد .\r\n\r\nچرا حسّاس هستيم ؟ :\r\nاينك جاى اين سؤال است كه چرا در برابر اين مسأله اين قدر موضع گرفته‌ايم و قسمت عمده‌ى يك دفتر از دفترهاى مربوط به قسمت شناختِ فلسفه را به اين مسأله اختصاص داده‌ايم ؟\r\nعلت اين است كه اگر رابطه بايد با هست را قطع كنيم و در فرضيات سياسى و يا هر قانون اجتماعى ديگر مسائل « هست » را اساس قرار ندهيم آن وقت در مواردى كه شرع ، قانون خاص ندارد و قانون‌گذاراى خاص را به خود انسان‌ها واگذارده است چه بايد بكنيم ؟ اسلام كه كامل‌ترين اديان است نوعاً قوانين ثابت و عام كه شامل همه‌ى دوره‌ها مىباشد وضع مىكند ، و شما مىدانيد كه در همه‌ى مجالس شورائى اسلامى و در هر مملكتى دائماً نياز به قوانين خاص اجتماعى داريم ، كه هرچند در كادر كلى يكى از قوانين اسلامى مىتواند جاى بگيرد ليكن به خصوصه وضع نشده است ، و ما در وضع آن‌ها فقط بايد مراقب باشيم كه از كادر قوانين كلى اسلام بيرون نباشد ولى خصوصيات آن قوانين را از كجا بگيريم ؟ اگر پيوند بايد و هست ، و حقوق و حقيقت را كنار بگذاريم ديگر چه چيزى مىتواند اساس قرار بگيرد جز نظريات و « اعتبار شخصى » به تعبير يكى از اين آقايان ؟ ! و آيا اين راه استبداد نيست ؟ ! استبدادى كه ظلم است و هيچ حكومتى با ظلم قابل دوام نيست .\r\n\r\nبررسى اخلاق علمى :\r\nو اينك به بررسى اخلاق علمى در يك نگاه مىرسيم . راستى اگر به رابطه‌ى بايد و هست معتقد شديم آيا حتماً بايد به\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nاخلاق علمى معتقد شويم و به عبارت ديگر آيا رابطه‌ى بايد و هست يكى از مقدمات اخلاق علمى است يا همه‌ى مقدمات آن و يا عين آن .\r\nاخلاق علمى چه مىگويد ؟ اخلاق علمى مكتبى است كه معتقد است همه بايدهاى قانونى و اخلاقى با واقعيت و هست رابطه دارد و علاوه بر اين ، صرف علم به اين رابطه و علم به اين كه رابطه را در مورد خاص فلان قانون به خوبى كشف كرده‌ايم بنفسه براى پياده شدن آن قانون كافى است و نياز به چيز ديگرى نيست . مىتوانيد اين‌طور تعبير كنيد : اخلاق علمى معتقد است : هست و بايد رابطه دارند و وقتى رابطه‌شان را كشف كرديم سعادتمند مىشويم . يعنى علم عمل مىآورد . علم ضامن اجراى قانون است .\r\nماركسيست‌ها خيلى وقت‌ها به جاى كلمه‌ى اخلاق علمى ، اخلاق مبتنى بر منافع مبارزه طبقاتى پرولتاريا را به كار مىبرند ، و به هر حال معتقدند هم واقعيت را به خوبى كشف كرده‌اند كه وقتى بر اساس منافع مبارزه طبقاتى كارگران بنا شده باشد مصالح جامعه انسانى را تأمين مىكند ، و هم براى تحقق آن احتياج به ضمانت اجرايى ديگرى غير از مبارزه پرولتاريائى ندارند . و بر عكس معتقدند اخلاق مذهب ، اخلاق تخيلى و براى حفظ منافع اشراف است .\r\n« خيلى وقت‌ها بورژوازى ، ما كمونيست‌ها را متهم مىكند كه اخلاقيات را مردود مىشماريم ؛ اين جز خلط مبحث و آشفته كردن ذهن كارگران و دهقانان نيست . ما كدام اخلاق را ردّ مىكنيم ؟ اخلاقيات بورژوازى كه اخلاق را بر پايه احكام خدا قرار مىدهد . . . اخلاقيات كه بر پايه‌ى مفاهيم فوق بشرى و فوق طبقاتى قرار داشته باشد . . . اخلاقيات ما كلًا فرع بر منافع\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nمبارزه‌ى طبقاتى كارگر است و از منافع مبارزه‌ى طبقاتى پرولتاريا سرچشمه مىگيرد » . « 1 »\r\n« . . . ما برعكس بر اين عقيده‌ايم كه همه‌ى نظريات اخلاقى گذشته در تحليل نهايى محصول مرحله‌ى اقتصادى هستند كه در هر دوره‌ى خاص تاريخ ، جامعه بدان رسيده بوده است و از آن‌جا كه جامعه تاكنون از ميان جنگ‌هاى طبقاتى عبور كرده است ، اخلاق نيز همواره اخلاق طبقاتى بوده است . اين اخلاق يا توجيه‌گر سلطه و منافع طبقه‌ى حاكم بوده و يا همين كه طبقه‌ى محكوم قدرت كافى يافته‌اند بيان‌گر عصيان عليه سلطه‌ى ظالمان حاكمان و منافع آينده‌ى محكومان بوده است . . . » . « 2 »\r\n« ما كدام اخلاق را طرد مىكنيم ؟ ! اخلاقى كه بورژوازى آن را از اوامر الهى استخراج مىكند و يا به جاى اوامر الهى از جملات ايده‌آليستى و نيمه الهى استخراج مىكند كه بسيار شبيه اوامر الهى هستند . ما هرگونه اخلاق را كه بر پايه‌ى مفاهيم غير انسانى و غير طبقه‌اى باشد نفى مىكنيم . . . اين گونه اخلاق ، تزوير و فريبى است به نفع زمين‌داران و سرمايه‌داران . . . اخلاق ما از منافع طبقاتى پرولتاريا استخراج مىشود . . . . » . « 3 »\r\nانگلس در دنباله‌ى جملات پيشين اعتراف مىكند كه « يك اخلاق حقيقى انسانى كه از منازعات طبقاتى وبقاياى آن‌ها در اذهان بشرها فراتر رود ، فقط وقتى ممكن است كه جامعه به مرحله‌اى برسد كه در آن نه تنها بر تضادهاى طبقاتى پيروز شده باشد بلكه آن‌ها را در زندگى عملى فراموش كرده باشد » .\r\n\r\n\r\n","description":"","footnote":"\r\n( 1 ) - / مجموعه مقالات لنين ، ص 104\r\n( 2 ) - / آنتى دورينگ ، به قلم انگلس\r\n( 3 ) - / آثار منتخب لنين ، ج دوم ، ص 667\r\n","page_name":" 446 ","page_number":446},
  {"content":"\r\n\r\nبه هر حال اخلاق علمى ماركسيستى و يا داروينيستى و يا نژاد پرستانه و هرگونه اخلاق علمى ديگر معتقد است كه اخلاق بر پايه‌ى واقعيت است و اين رابطه را كشف كرده است ( كه نوعاً تك پايه‌اى هستند ) و براى ضمانت اجراى آن هم نيازى به چيز ديگر نيست . فقط علم به واقعيت و تعليم به ديگران ، و يا علم و مبارزه پرولتاريايى .\r\nاشكالى كه ما بر اخلاق علمى در هر گونه‌اش داريم اين است كه اين‌ها رابطه‌ها را خوب كشف نكرده‌اند و معمولًا گزينشى بوده و يك مطلب خاصى را پايه‌ى اخلاق خود قرار داده‌اند و مطالب ديگر را نديده و به غفلت گذرانده‌اند . و به علاوه معتقديم كه علم به تنهايى براى ضمانت اجرا كافى نيست ، و اينك توضيح اين دو نكته :\r\n1 - تبيين‌هاى ماركسيستى را با تعبيرات امثال ديل كارنگى در كتاب‌هايش ( چون آئين دوست‌يابى و آيين زندگى ) و هوربل در ( خويشتندارى ) و همه‌ى مجموعه‌هاى روان پرورى غربى چون ( كليدهاى خوشبختى ) مقايسه كنيد ببينيد چقدر مختلف و در حد تضاد و تناقض با يك‌ديگرند ، با اين كه هر كدام معتقدند واقعيت‌ها و رابطه‌ى آن‌ها با بايدها و قوانين اخلاقى را به خوبى كشف كرده‌اند . حقيقت اين است كه اين‌ها هر كدام يك بعد انسان و زندگى انسان را ديده‌اند و از ابعاد ديگر آن غفلت كرده‌اند . اگر كسى همه‌ى ابعاد زندگى انسانى را به خوبى درك كند يك اخلاق كامل انسانى را هم مىتواند ارائه دهد . اينكه ما فقط به اصالت اخلاقى كه از طريق وحى ارائه مىشود معتقديم به اين جهت است كه معتقديم جز خداوند هيچ كس نمىتواند همه‌ى ابعاد انسان را كما هو حقه بداند و تأثير هر دستور قانونى و اخلاقى را بر تن و روح فرد و جامعه به خوبى عالم باشد و اثرات آن را بر نسل‌هاى آينده در طول تاريخ به‌خوبى\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nبفهمد - زيرا كه هر گونه عمل يك نسل در همه‌ى نسل‌هاى آينده اثراتى خواهد داشت - .\r\n2 - آيا علم عمل مىآفريند ؟ نظريات مختلف و تعبيرات دانشمندان در حد تضاد است ؛ عده‌اى مىگويند : اگر انسان عالم شود سعادتمند خواهد شد ، علم عمل مىآورد ، دانايى توانايى است ، و عده‌اى مىگويند : « ز گفته تا به عمل صد هزار فرسنگ است » ، حتى گفته‌ى صادقانه و طبق عقيده .\r\nبسيارند كسانى كه علم دارند ولى عمل ندارند ؛ مىدانند شرب خمر مضر است ولى مىنوشند . در اين بحث جدال‌ها و حملات به تندى انجام مىشود و هر گروه ديگرى را محكوم مىكند ، يكى به شدت مدافع علم است و ديگرى حامى كامل اخلاق .\r\nبه نظر مىرسد اگر علم به شىء خاص و جهت خاص آن منظور باشد هرگز تضمينى براى عمل ندارد و هرگز براى سعادت فرد و جامعه پشتوانه‌اى نخواهد بود ، ولى اگر علم به همه‌ى جهات به طور محيط و همه‌جانبه باشد ، مسلماً ضامن عمل است .\r\nتوضيح اين كه ممكن است كسى بداند شراب مضر است ولى معتقد نيست كه هر چيز مضرى را بايد ترك كرد زيرا بنا به جمله‌ى منقول از ابن سينا ( در مورد زناشويى ) كيفيت عمر را مىخواهد نه كميت آن را ، مىگويد : هر قدر هم مراعات كنيم تفاوتش نوعاً بنا به آمار بيش از 15 - 10 سال نيست ، پس چه لازم كه از اين لذت چشم بپوشيم ، و يا از نظر شرعى مىگويد مىدانيم كه خلاف است ولى خدا غفار هم است . حتى دزد كه دزدى مىكند معتقد است كه به صلاح اوست . اگر كسى بداند كه اين كار آتش است و ارتكاب آن فرو رفتن در آتش و هيچ چاره‌اى هم نيست ، و غفاريت خدا هم به فريادش نمىرسد ، احتمال توبه هم نباشد تا از اين\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nجهت پذيرفته و مجدداً اصلاح شود ، مسلماً نخواهد كرد حتى وقتى هم كه يك فرد از همه جا دستش كوتاه شده از عمر خود سير و از سعادت خود نااميد مىشود و دست به خودكشى مىزند ، در زواياى دلش ( هرچند به طور احساسى ) پذيرفته است كه در اين شرايط خودكشى برايش مصلحت است . بنابراين اگر علم به همه‌ى جهات باشد مسلماً موجب سعادت فرد و جامعه و پشتوانه قاطعى براى عمل به قانون خواهد بود ؛ ولى اگر علم ناقص بوده و فقط برخى جهات را مدّ نظر بدارد و فى المثل فقط مىگويد : « مستى مضرّ است » هرگز تضمينى براى سعادت نخواهد بود .\r\nبه برخى تعبيرات مذهبى درباره‌ى ارزش علم از نظر تضمين سعادت نگاه كنيد ؛ مسلماً منظور علم كامل و همه جانبه است . مثلًا قرآن كريم مىفرمايد : حتماً كه دانشمندان از خداوند هراس دارند ؛ « 1 » يعنى علم هراس مىآورد و البته كه هراس عمل را دگرگونه مىكند . و در حديث است كه :\r\nعلم عمل را صدا مىزند و مىطلبد ، اگر اجابت كرد كه خوب و گرنه علم هم از ميان مىرود ؛ « 2 » يعنى علم و عمل متلازمند .\r\n« العلم والدّين توأمان »\r\n- علم و دين هم‌زاد مىباشند . و اين است كه قرآن كريم مىفرمايد : « يا ايها الذين آمنوا » اى مؤمنين ايمان بياوريد ؛ يعنى اگر واقعاً چيزى را باور داشته باشيد به كمال مىرسيد . ايمان اول باور و اعتقاد ناقص است ، و ايمان دوم باور و علم و اعتقاد كامل و همه جانبه .\r\nالبته معمولا ميان علم و ايمان فرق گذارده‌اند . علم دانستن است و ايمان باور كردن ؛ ولى به نظر مىرسد ايمان همان علم كامل است ، يعنى\r\n\r\n\r\n","description":"","footnote":"\r\n( 1 ) - / « انّما يخشى اللَّه من عباده العلماء » ، فاطر ، 28\r\n( 2 ) - / العلم يهتف بالعمل فان اجابه والّا ارتحل\r\n","page_name":" 449 ","page_number":449},
  {"content":"\r\n\r\nباور و اعتقاد كامل . و بنابراين تفاوت آن دو ايمان آيه ، در درجات علم مىباشد . باور و اعتقاد همان علم است ، البته اعتقاد قطعى . حالا اين رشته سر دراز دارد و فرصتى ديگر مىخواهد .\r\nبه هر حال علم به يك قانون اخلاقى مجرّد از ابعاد ديگر انسان و جهان ، عمل نمىآورد و علم كامل كه همراه علم به خود و جهان و خداوند است و بدون معرفت كامل الهى نمىشود مسلماً عمل مىآورد . علم به يك چيز جزئى اگر بخواهيم كامل باشد حتماً بايد همراه علم به همه‌ى چيزهاى مربوط به او هم باشد . همه چيزهايى كه در ايجاد او دخالت داشته‌اند . مثلًا اگر بخواهيم يك گياه را به طور كامل بشناسيم بايد همه‌ى چيزهايى را كه در مراحل قبل از او بوده‌اند ، بشناسيم تا برسد به علت نخستين آن كه ذات بارى تعالى است . آن وقت اگر اين گونه در مسائل علمى ( فى المثل ضرر داشتن شرب خمر ) علم پيدا كنيم ، مسلماً به عمل صحيح خواهد انجاميد .\r\n\r\nنتيجه\r\nخلاصه اين كه اشكال اخلاق علمى ، اعتقاد رابطه بايد و هست نيست ؛ بلكه اشكال عمده ، عدم درك كامل « هست » هايى است كه در رابطه‌ى با هم بايد مبانى قانون - اخلاقى و غيره - قرار گيرند ، و نيز نبودن ضمانت اجرايى ، اگر منظور از علم ، علم كامل به همه‌ى جهان ( هرچند اجمالًا ) نباشد . آن‌ها نه « هست » ها را آن طور كه هستند به طور صحيح و همه جانبه مىشناسند و نه علمشان - چون ناقص است - ضمانت اجرايى دارد . اگر اين دو اشكال مهم نبود كه اخلاق علمى مانعى نداشت اين همه ارزش براى علم در متون مذهبى نيز براى علم مجرّد كه نيست . بلكه علمى كه به عمل بيانجامد و آن همان علم كامل است ؛ يعنى اخلاق علمى ! تكرار\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nمىكنم : اخلاق علمى به مفهوم كامل كلمه اشكالى ندارد . مسئله اين است كه مدعيان اخلاق علمى ، اخلاق علمى ندارد - دقت فرماييد - .\r\nاگر توفيقى باشد در يكى از دفترهاى اين رشته بحث‌ها ، درباره‌ى اخلاقى كه از نصوص و متون مذهبى استفاده كرده‌ام و در ارتباط با « هست » مىباشد ، بحث خواهيم كرد . زيرا كه مسائل اخلاقى از ميان ساير ادراكات اعتبارى از امتياز خاصى برخوردار است .\r\n\r\nجهان‌بينى و ايدئولوژى\r\nاز آن‌چه درباره‌ى حقايق و اعتباريات گفتيم ارتباط جهان‌بينى و ايدئولوژى نيز به‌خوبى روشن شد . جهان‌بينى نگرش يك فرد يا مكتب يا جامعه نسبت به جهان است و ايدئولوژى شناخت اهدافى كه به وسيله‌ى قوانين و نظامات فردى و اجتماعى تحقق مىيابد . اين قوانين از نگرش به جهان برمىخيزد و حكايت از چگونگى نگرش به جهان مىكند .\r\nدر اسلام نيز اصول عقائدش با فروع عملى و احكام كاملًا مرتبط مىباشد و مشتبك الفروع بالاصول ؛ فروع به اصول راه داشته ، با يك‌ديگر تركيب يافته باشد .\r\nنظريه‌ى اسلام در مورد توحيد بر همه‌ى قوانينش سايه افكنده است و همين‌طور ساير اصول در رابطه با احكام فرعيش . فلسفه‌ى عملى و نظرى به طور كلى همين رابطه را دارا مىباشند .\r\n\r\nانواع اعتباريّات\r\nاز آن‌جا كه اعتبار بر اساس نياز صورت مىگيرد ، نوع آن نيز به تناسب نيازهاى انسان مىباشد و بدين ترتيب اعتبارهايى انجام شده و اعتباراتى\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nگوناگون به دست مىآيد . نياز فردى باشد يا اجتماعى ، نياز در تصور و تصوير ذهنى باشد يا در فرض تحقق خارجى يك چيز يا در عمل . نياز اجتماعى هم بر اساس احتياج فرد به انس روانى باشد و از لوازم محبت و دوستى و رفاقت باشد يا بر اساس احتياج به حكومت و يا بر اساس احتياج به فرهنگ و علم و يا چيزهاى ديگر . . .\r\nتشبيهات ذهنى كه معمولًا در ادبيات ( نثر و شعر ) انجام مىشود و فقط براى ارضاى نياز ارگانيزم روانى انسان به مطلوبى چنين و چنان در ذهن ترسيم مىشود اعتبارى فردى و ذهنى است ؛ و وقتى همين تشبيه به عنوان فرض تحقق خارجى آن در برابر خود و تصور وجود آن در ظرف حال باشد ، براى نجات از دورىها و فراق‌ها و حوادث و مشكلات و يا براى لذت از موجودى فرضى ( به جاى يك واقعيت ) مىباشد و اعتبارى است براى رفع نياز .\r\nاعتبار فرض واقعيت آن ممكن است بر اساس تشبيه نباشد ، و آن‌جا كه بر اساس تشبيه است ، تشبيه آن يك اعتبار است و فرض واقعيت ( فرضى كه از روان برمىخيزد نه صرفاً يك فرض تشبيهى و استعمارى ( ادبى ) يك حالت روانى فوق تشبيه است .\r\nاعتبار براى رفع نياز در عمل مانند اعتبار لزوم و ضرورت براى عملى خاص كه براى خود مفيد تشخيص مىدهيم . و يا اعتبار حرمت كه از امتناع فلسفى گرفته شده و يا اعتبار ارجحيت و استحباب كه به نوعى از ضرورت ، انتزاع و اعتبار شده و يا اعتبار تساوى طرفين و اباحه و جواز كه به نوعى از امكان فلسفى انتزاع و اعتبار شده است .\r\nاز جمله‌ى اعتباريات فردى اعتبار تركيب و پيكره‌ى واحد براى اجتماع متشكل از خود و ساير همنوعان مىباشد كه بر آن اساس ، لزوم جمع شدن\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nبا ديگران و ترتيب زندگانى اجتماعى دادن ، استوار مىباشد . تشكيل زندگى اجتماعى بر اساس نياز باطنى فرد انسان به ديگران است و همين نياز موجب اعتبار پيكره‌ى واحد و سپس اعتبار لزوم اجتماع مىگردد .\r\nبحث در اين كه نياز باطنى فرد به اجتماع بر چه اساس و چگونه نيازى است ، خود بحث ديگرى است . آيا بر اساس نياز به انس است يا نياز به استفاده از ديگران و استخدام كردن ديگران يا بر اساس توجه به عدم امكان برآوردن نيازهاى زندگى به تنهايى ؟ به نظر مىرسد كه نياز اجتماع بر اساس هم يك نياز روانى به انس مىباشد و هم يك نياز جسمانى است .\r\nچون مىدانيم كه به تنهايى قادر به رفع نيازهاى جسمانى خودمان نيستيم ، تن به اجتماع مىدهيم ؛ چون نيازهاى جسمانى ضرورت‌هايى قطعى هستند . انس هم يك نياز روانى قطعى انسان است و تنهايى از جمله‌ى بدترين دردها مىباشد . در برخى شعب فلسفه‌ى اگزيستانسياليسم هم كه احساس تنهايى يك اصل حساب شده است ، آن را رنج بزرگى شمرده‌اند .\r\n« او به پيرامونش نگريست ، آن‌جا هيچ چيز جز خودش نديد ، نخست فرياد برآورد من هستم . . . آنگاه هراسيد ، زيرا انسان مىهراسد ، هنگامى كه تنهاست » . « 1 »\r\nاز نظرى عميق‌تر و عارفانه ، تنهايى انسان فقط با تقرب به خداوند و تحصيل اجتماعى اين چنين رفع مىشود . اجتماع افراد نمىتواند انس اساسى انسان را تأمين نمايد و از اين رو عارفان حضرت حق و اولياء آن مقام رفيع هماره از خداى خود مىخواسته‌اند كه از ديگران قطع شده به او وصل كنند ؛\r\n« الهى هب لي كمال الانقطاع اليك » .\r\nالبته همه‌ى شعب زندگانى اجتماعى - خانوادگى ، شهرى ، كشورى ، بين\r\n\r\n\r\n","description":"","footnote":"\r\n( 1 ) - / صفحه‌ى 113 ، همين كتاب\r\n","page_name":" 453 ","page_number":453},
  {"content":"\r\n\r\nالمللى ، بين الدّولى - يكسان نيستند ؛ در برخى از آن‌ها بيش‌تر نيازهاى جسمانى و در برخى ديگر بيش‌تر نياز روانى منظور است ، ولى به هر حال خالى از اين دو گونه نياز نمىباشند .\r\nاعتبار حسن و قبح نيز از اعتباريات فردى مىباشد ، چنان كه از اعتباريات اجتماعى نيز محسوب مىشود ، توضيح اين كه اصل حسن و قبح و لزوم رعايت آن‌ها در عمل يك اعتبار عمومى بوده و قبل از تشكيل اجتماع و در اعماق دل هر فرد مىباشد ، ليكن يك عده اعمال خاصى محكوم حسن و قبح فردى هستند ؛ ظلم قبيح است و عدل حَسَن . هر فردى اين اعتبار را دارد و بر اساس آن يك عده اعمال خاصى حسن و يا قبيح هستند .\r\nو يك عده اعمالى هستند كه جامعه و به تعبير ديگر روح جمعى هر فرد آن‌ها را حسن يا قبيح مىشمارد ، يعنى اجتماع موجب شده كه آن‌ها خوب يا بد بشوند و از اين نظر مىتوان آن‌ها را از اعتباريات اجتماعى شمرد .\r\nليكن با دقت معلوم مىشود كه حسن و قبح كلًا و در همه‌ى موارد به يك ريشه‌ى اصلى برمىگردند و آن حسن عدالت و قبح ظلم است كه پيش از لحاظ اجتماع نيز در دل فرد اعتبار دارد . اجتماع فقط موجب مىشود كه موارد آن توسعه پيدا كند ؛ زيرا خيلى كارها كه در زندگى فردى ظلم نبودند تا قبيح باشند ، در يك زندگى اجتماعى ظلم مىباشند و قبيحند .\r\nچنان‌چه كه به نظر مىرسد اصل حسن و قبح ( خوبى و بدى ) هم يك اعتبار اصيل و مستقلى نباشد . حسن و قبح گاهى يك نظر ادراكى است و گاهى يك حالت روانى ؛ خوبى و بدى هم همين‌طور . گرچه بيش‌تر در مورد دوم به كار مىرود ، از نظر اول به اين معنا برمىگردد كه يك عمل يا رفتارى\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nبه ديگر رفتار و اعمال اصيل ضرر مىرساند و آن‌ها اصالت دارند و يا در ارتباط صحيح با ديگر رفتار و اعمال اصيل مىباشد ، و اين همان كشف رابطه‌ى صحيح و ناصحيح اعمال و اعتبار ضرورت و امتناع براى آن‌هاست . و از نظر دوم يك تنفر و يا رضامندى روح فرد و يا جمع است كه باز هم مبناى اعتبار ضرورت و امتناع قرار مىگيرد .\r\nاعتباريات عمومى ، كه فردى و قبل‌الاجتماع هستند ، بسيارند و همان‌طور كه گفتيم بر اساس نياز ارگانيزم داخلى ما اعتبار مىشوند و به تعداد نيازها ، انواع مختلف دارند . در هر نوع نياز هم اقسام و اشكال گوناگونى وجود دارد كه منشأ اعتباراتى خاص قرار مىگيرند .\r\n\r\nاعتباريات اجتماعى\r\nاعتباريات اجتماعى هم همين‌طور بر اساس نيازهاى اجتماعى و انواع و اقسام و اشكال آن به وجود مىآيند و مختلف مىباشند ، نيازهاى عاطفى ، فرهنگى ، هنرى ، حكومتى ، تشكيلاتى و يا غير تشكيلاتى .\r\nاز جمله اعتباريات مزبور رياست و مرئوسيت است كه بر اساس اعتبار پيكره‌ى واحد براى اجتماع و اعتبار « سر » براى يك فرد يا يك هيأت ، به وجود آمده است . اعتبار مزبور موجب اعتبار حقوقى براى هر يك از طرفين مىباشد كه در محل خود ذكر شده است ( به كتاب‌هاى حقوقى و قوانين اساسى حكومت‌ها و متونى مثل رساله‌ى حقوق امام سجاد عليه السلام رجوع شود ) .\r\nاز جمله‌ى اعتباريات مزبور ، اعتبار عمل ديگرى را به جاى عمل خود مىباشد كه مبناى فرمان‌هاست ، انسان با اعمال خود رابطه دارد ، و اعمال ديگران از حدود اختيارات ما خارج است ؛ ليكن چه بسا اعمال ديگران را\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nعمل خودمان حساب كرده ، اراده و تصميم را به آن متوجه مىكنيم و همان‌طور كه به عضلات خود فرمان مىدهيم به افراد ديگر نيز فرمان مىدهيم . اين هم از اعتباريات اجتماعى است .\r\nديگر از اعتباريات اجتماعى اعتبار ملكيت است . وقتى انسان تنها فرض شود ، اختصاص و امتياز تصور نمىشود زيرا مورد نياز نيست و اعتبار نمىشود ؛ هرچه هست مورد استفاده‌ى همان فرد است . ولى همين كه جامعه تشكيل مىشود ، براى جدا كردن خصوصيات هر يك ، امتياز ملكيت اعتبار مىشود . ملاك ملكيت هم در جوامع مختلف فرق مىكند .\r\nدر اقوام ابتدايى قانون خاصى و ملاك معينى براى ملكيت دارند ، در اجتماعات پيشرفته ملاك و قوانين ديگرى وجود دارد ، ولى به هر حال اصل ملكيت يك اصل لازم و بلكه فطرى اجتماعى مىباشد .\r\nاعتباريات اجتماعى از آن‌جا كه بر اساس نيازهاى اجتماعى به وجود مىآيند ، بايد طورى باشند كه نيازها را بتوانند بر طرف سازند و همان نيازها ملاك اعتبار و ملاك صحت اعتبار آن‌ها مىباشند . اعتبارى صحيح است كه بتواند نيازها را بر طرف سازد ؛ و اين هم خود دليلى بر رابطه‌ى بايد و هست مىباشد و چون نيازهاى فردى و اجتماعى انسان بسيارند و هر يك در ديگرى اثر مىگذارند و از طرف ديگر يك اعتبار و سپس قانون و عمل تابع آن به طور حتم در زندگى نسل‌هاى ديگر اثر مىگذارد . اعتبارى صحيح است و اصالت دارد كه از آگاهى كامل نسبت به نيازهاى فردى و اجتماعى ، در يك نسل و همه نسل‌ها برخيزد . و از آن‌جا كه اين آگاهى كامل را فقط خداوند دارد كه آگاه به همه جهات وجودى انسان است ، اعتبار و قانون در اختيار اوست .\r\nالا له الأمر والخلق\r\n؛ خلق و فرمان فقط او را سزد . اعتباريات ديگران ارزشى قطعى ندارد و فقط به مقدار ضرورت و در\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nزمينه كوتاه بودن دست ما از رهبريت اصيل الهى ، ارزش دارد . البته همين قدر ارزش نيز به واسطه‌ى امضاى كلّى شارع در شرايط خاص مىباشد . و بنابراين هرگونه قانون به دست خداوند است زيرا فقط او آگاهى كامل دارد . در اين جا بحث اعتباريات را پايان مىدهيم و باز هم تأكيد مىكنم كه تفكيك حقايق از اعتباريات و رعايت دليل خاص هر يك ، از مسائل مهم شناخت مىباشد ؛ و اين است دليل اعتقاد ما به اصل « نبوت » ، اصل اساسى همه‌ى اديان الهى .\r\nقم - حوزه علميّه\r\nبتوفيق منه تعالى ، انّه ولىّ التّوفيق\r\n22 / 2 / 60 - 7 رجب / 1401\r\n\r\n","description":"","footnote":"","page_name":" 457 ","page_number":457},
  {"content":"\r\n . \r\n","description":"","footnote":"","page_name":" 458 ","page_number":458},
  {"content":"\r\n\r\n\r\nفهرست اعلام\r\nآپلار ، 196\r\nآگوستين قديس ، 63\r\nآلبرت لانگه ، 67\r\nآنتى دورينگ ، 221 ، 275 ، 280 ، 281 ، 316 ، 317 ، 446\r\nآندرونيكوس ، 63\r\nابراهيم ، 205 ، 299 ، 305 ، 437\r\nابليس ، 205 ، 304\r\nابن تيميه ، 55\r\nابن رشد ، 32 ، 47\r\nابن سينا ، 16 ، 17 ، 26 ، 32 ، 33 ، 38 ، 39 ، 41 ، 47 ، 50 ، 56 ، 57 ، 79 ، 83 ، 84 ، 96 ، 108 ، 121 ، 123 ، 157 ، 177 ، 184 ، 190 ، 191 ، 210 ، 251 ، 299 ، 302 ، 309 ، 327 ، 329 ، 330 ، 448\r\nابن فارض ، 45\r\nابن وحشيه ، 48\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nابوالحسن اشعرى ، 46\r\nابوالحسين بصرى ، 121\r\nابوسعيد ابوالخير ، 45 ، 55 ، 56\r\nابوسفيان ، 205\r\nابوطالب مكى ، 45\r\nابوهاشم جعفرى ، 35\r\nابوهذيل علاف ، 46\r\nادموند هوسرل ، 62\r\nارسطاطاليس ، 47\r\nارنست بلوخ ، 270 ، 274\r\nارنست رنان ، 225\r\nاستوارت ميل ، 54 ، 56 ، 57 ، 58 ، 250\r\nاسكندر افريدوسى ، 173\r\nافلاطون ، 7 ، 15 ، 41 ، 47 ، 48 ، 55 ، 83 ، 146 ، 148 ، 149 ، 151 ، 159 ، 166 ، 170 ، 210 ، 241 ، 255 ، 256 ، 257 ، 258 ، 259 ، 263 ، 266\r\nاگوست كنت ، 18 ، 23 ، 226 ، 227\r\nالكساندر پفندر ، 62\r\nالكسيس كارل ، 47 ، 71\r\nامام حسن عسكرى عليه السلام ، 35\r\nامام سجاد عليه السلام ، 415 ، 419\r\nامام صادق عليه السلام ، 36 ، 46 ، 81 ، 176 ، 415 ، 437 ، 440\r\nاوسكاربكر ، 62\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nباركلى ، 84 ، 152\r\nبايزيد بسطامى ، 45\r\nبرانژه ، 54\r\nبرگسون ، 67 ، 68 ، 215 ، 231\r\nبرنشتاين ، 273\r\nبوخنسكى ، 22 ، 70 ، 230 ، 271\r\nبهمنيار ، 38\r\nبيكن ، 17 ، 23 ، 54 ، 56 ، 250\r\nپوانكاره ، 54\r\nپيامبر صلى الله عليه و آله ، 32 ، 42 ، 43 ، 55 ، 110 ، 128 ، 150 ، 255 ، 329 ، 344 ، 345 ، 346 ، 347 ، 383 ، 400 ، 401 ، 413 ، 418 ، 429 ، 436 ، 438\r\nپيردوكاسه ، 54\r\nتوكروچه ، 66\r\nجاحظ ، 46\r\nجلال‌الدين سيوطى ، 55\r\nحضرت على عليه السلام ، 216 ، 304\r\nحضرت معصومه عليها السلام ، 50\r\nحضرت مهدى عليه السلام ، 131\r\nخواجه عبداللَّه انصارى ، 45\r\nخواجه نصيرالدين طوسى ، 46\r\nداروين ، 292 ، 293\r\nداستايوسكى ، 72\r\nدكارت ، 17 ، 50 ، 54 ، 57 ، 73 ، 75 ، 148 ، 162 ، 170 ، 174 ، 177 ، 183 ، 195 ، 214 ، 231 ، 250 ، 252 ، 259 ، 262 ، 271 ، 340\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nدكتر ارانى ، 154 ، 156 ، 282 ، 284 ، 287\r\nدكتر هومن ، 22 ، 48\r\nديل كارنگى ، 447\r\nديوژن ، 49\r\nراسل ، 20 ، 21 ، 22 ، 23 ، 39 ، 40 ، 47 ، 54 ، 58 ، 66 ، 157 ، 159 ، 163 ، 164 ، 229 ، 252 ، 254 ، 258 ، 259\r\nرودولف كارناب ، 66\r\nروسلن ، 54\r\nژان پل سارتر ، 70 ، 72 ، 75 ، 271 ، 366\r\nژان لاك ، 152 ، 153 ، 154 ، 155 ، 156 ، 157 ، 184\r\nژرژ پوليستر ، 60 ، 160\r\nسارتر ، 70 ، 71 ، 72 ، 73 ، 74 ، 75 ، 76 ، 77 ، 82 ، 103 ، 271 ، 272 ، 366\r\nسپرس ، 22 ، 76 ، 77 ، 366\r\nسرون كركه‌گور ، 76\r\nسقراط ، 7 ، 15 ، 241 ، 255 ، 256 ، 257 ، 258 ، 259 ، 260 ، 262 ، 263 ، 265 ، 266 ، 361\r\nسهروردى ، 48 ، 49 ، 122\r\nسيد مرتضى علم الهدى ، 46\r\nشهرستانى ، 47 ، 48\r\nشيخ احمد احسائى ، 93\r\nشيخ اشراق ، 48 ، 96 ، 107\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nصدرالمتألهين ، 11 ، 17 ، 19 ، 21 ، 22 ، 33 ، 34 ، 39 ، 49 ، 52 ، 81 ، 83 ، 84 ، 93 ، 95 ، 117 ، 121 ، 122 ، 123 ، 148 ، 149 ، 169 ، 170 ، 175 ، 180 ، 190 ، 191 ، 196 ، 200 ، 209 ، 211 ، 212 ، 224 ، 280 ، 285 ، 298 ، 301 ، 305 ، 307 ، 322 ، 329 ، 330 ، 331 ، 352 ، 353\r\nعلامه طباطبائى ، 19 ، 180 ، 196 ، 213\r\nفارابى ، 32 ، 48 ، 90 ، 121\r\nفاضل قوشچى ، 46\r\nفاطمه‌ى زهرا عليها السلام ، 419\r\nفخر رازى ، 174 ، 180 ، 200 ، 430\r\nفرعون ، 205 ، 299\r\nفروغى ، 22 ، 48 ، 164 ، 174\r\nفولكت ، 67\r\nفيليسين شاله ، 18 ، 22 ، 23 ، 144 ، 156 ، 172 ، 218 ، 225 ، 226 ، 231 ، 236 ، 237 ، 403 ، 404\r\nقابيل ، 131 ، 205 ، 304 ، 315\r\nقطب‌الدين شيرازى ، 18 ، 49\r\nكائوتسكى ، 273\r\nكارل ، 47 ، 71\r\nكارل ماركس ، 66\r\nكارل ياسپرس ، 76\r\nكارناب ، 66 ، 229\r\nكانت ، 18 ، 40 ، 65 ، 67 ، 73 ، 130 ، 152 ، 153 ، 163 ، 164 ، 165 ، 166 ، 167 ، 168 ، 170 ، 183 ، 195 ، 226 ، 230 ، 232 ، 237 ، 259 ، 264 ، 266 ، 271 ، 273 ، 340 ، 404 ، 405\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nگئورگ لوكاچ ، 270 ، 274\r\nگابريل مارسل ، 76 ، 77\r\nگوته ، 291\r\nگورويچ ، 7 ، 258 ، 260 ، 261 ، 262 ، 263\r\nلنين ، 66 ، 221 ، 222 ، 223 ، 241 ، 242 ، 260 ، 270 ، 274 ، 279 ، 296 ، 318 ، 446\r\nلودويك ويتگنشتاين ، 40\r\nلودويگ فويرباخ ، 271\r\nلودويگ كلاگس ، 68\r\nلودويگ ويتگنشتاين ، 22 ، 66\r\nمائو ، 270 ، 277 ، 282 ، 287 ، 289 ، 290 ، 295 ، 296 ، 303 ، 316 ، 318 ، 337 ، 338 ، 341\r\nماركس ، 8 ، 66 ، 222 ، 241 ، 242 ، 253 ، 269 ، 270 ، 271 ، 273 ، 275 ، 277 ، 278 ، 282 ، 287 ، 292 ، 293 ، 294 ، 295 ، 316 ، 338 ، 424\r\nماكس شلر ، 62\r\nماكياولى ، 442\r\nمحقق داماد رحمه الله ، 117\r\nمحمّد بن سنان ، 437\r\nمحيى الدين عربى ، 45\r\nمرحوم آخوند رحمه الله ، 27 ، 380\r\nمرحوم بحرالعلوم رحمه الله ، 41\r\nمرحوم حاج شيخ على اكبر تربتى رحمه الله ، 419\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nمرحوم حاجى سبزوارى رحمه الله ، 17\r\nمرحوم شهاب الدين سهروردى ، 48\r\nمرحوم مجلسى رحمه الله ، 430 ، 437\r\nمرحوم محدث قمى رحمه الله ، 35\r\nموريس بلوندل ، 64\r\nموسى ، 205 ، 299\r\nمولوى ، 45 ، 55 ، 145 ، 205 ، 280 ، 305 ، 309 ، 310\r\nميرداماد رحمه الله ، 49 ، 93 ، 122 ، 123\r\nنيكُلاى هارتمان ، 64\r\nواميل بوترو ، 67\r\nوايت ، 21 ، 23 ، 39 ، 40\r\nويل دورانت ، 22 ، 48 ، 164 ، 287\r\nويليام جيمز ، 67 ، 68 ، 155\r\nويليام رالف ، 64\r\nهابيل ، 131 ، 205 ، 304 ، 315\r\nهانرى برگسون ، 67\r\nهانرى كربن ، 48\r\nهانزدريش ، 64\r\nهانز رايشنباخ ، 66\r\nهايدگر ، 74 ، 76 ، 77 ، 103\r\nهشام بن حكم ، 46\r\nهگل ، 7 ، 65 ، 241 ، 242 ، 253 ، 264 ، 265 ، 266 ، 267 ، 269 ، 270 ، 271 ، 272 ، 277 ، 278 ، 282 ، 291 ، 292 ، 294 ، 317 ، 337 ، 338 ، 350\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nهوبز ، 158 ، 195\r\nهوربل ، 447\r\nهيوم ، 152 ، 153 ، 157 ، 158 ، 183 ، 184 ، 195 ، 403 ، 412 ، 439\r\nيونس ، 36 ، 37 ، 357 ، 401\r\n\r\n","description":"","footnote":"","page_name":" 466 ","page_number":466},
  {"content":"\r\n\r\n\r\nفهرست آيات\r\nارسل رسوله بالهدى ، 347\r\nالذّى خلق الموت ، 310\r\nالم اعهد اليكم يا بنى آدم ، 149\r\nان تتقوا اللَّه يجعل لكم ، 43\r\nإن يتبعون إلا ، 356\r\nأفلم يسيروا في الارض ، 400\r\nأو لم يسيروا في الارض ، 400\r\nبل نقذف بالحقّ ، 318\r\nتولج الليل في النّهار ، 311\r\nثم انشأناه خلقا آخر ، 151\r\nربنا إنا أطعنا ، 356\r\nسنريهم آياتنا في ، 356\r\nصبغة اللَّه و من احسن ، 181\r\nفأخذناهم بالبأساء ، 305\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nفسيروا في الارض فانظروا ، 357 ، 400\r\nفطرة اللَّه التى فطر ، 181 ، 413 ، 429\r\nقد خلت من قبلكم سنن ، 357 ، 400\r\nقل انظروا ماذا في ، 357\r\nكان الناس أمة واحدة ، 346\r\nكسراب بقيعهة يحسبه ، 96\r\nلا يكلّف اللَّه نفساً ، 430\r\nواذا اخذ ربك من بنى آدم ، 149\r\nوإذا قيل لهم ، 356\r\nواللَّه أخرجكم من بطون ، 150 ، 174 ، 182\r\nوالمؤمنون كل آمن ، 21\r\nوجادلهم بالتى هى ، 37\r\nولا تقف ما ليس لك ، 355\r\nولكلّ امّة اجل ، 314\r\nولولا دفع اللَّه النّاس ، 312\r\nو من يوت الحكمة ، 24\r\nونفس وماسوّيها ، 312\r\n\r\n","description":"","footnote":"","page_name":" 468 ","page_number":468},
  {"content":"\r\n\r\n\r\nفهرست روايات\r\nفاعتبروا بما اصاب الامم ، 357\r\nفاعتبروا بما كان من فعل ، 402\r\nكل مسمى بالوحدة ، 34\r\nواحذروا ما نزل بالامم قبلكم ، 401\r\nو من حده فقد عدة ، 34\r\n\r\n","description":"","footnote":"","page_name":" 469 ","page_number":469},
  {"content":"\r\n . \r\n","description":"","footnote":"","page_name":" 470 ","page_number":470},
  {"content":"\r\n\r\n\r\nآثار ديگرى كه از حضرت آيت‌اللَّه العظمى گرامى منتشر شده است :\r\n1 . رساله‌ى توضيح المسائل\r\n2 . استفتائات ( جلد 1 و 2 )\r\n3 . المعلقات على العروة الوثقى در چهار جلد ( فقه استدلالى ، به عربى )\r\n4 . المعلقات على العروة ( به عربى يك جلد )\r\n5 . مناسك حج\r\n6 . منهاج الفلاح ( به عربى )\r\n7 . درس‌هايى از علوم قرآن\r\n8 . اخلاق و عرفان در وضو و نماز\r\n9 . لو لا فاطمه عليها السلام\r\n10 . مالكيت خصوصى در اسلام\r\n11 . مالكيت‌ها\r\n12 . شناخت قرآن\r\n13 . نگاهى به مسأله بردگى در اسلام\r\n14 . نگاهى به سيستم سياسى اسلام\r\n15 . مرزها\r\n\r\n","description":"","footnote":"","page_name":" 471 ","page_number":471},
  {"content":"\r\n\r\n16 . مقدمه‌اى بر امامت\r\n17 . فلسفه - مجموعه دفتر اول تا چهارم\r\n18 . آغاز فلسفه ( ترجمه‌ى بداية الحكمه علامه‌ى طباطبايى )\r\n19 . المنطق المقارن ( عربى )\r\n20 . تعليقه بر منطق منظمه سبزوارى\r\n21 . مقصود الطالب ( شرح حاشيه‌ى ملاعبداللَّه در منطق به عربى )\r\n22 . قانون اساسى در اسلام ( ترجمه‌ى كتاب نحوالدستور الاسلامى )\r\n23 . عدالت اجتماعى در اسلام\r\n24 . خودسازى و مسائل روانى\r\n25 . بررسى ملاك‌هاى روانى در اسلام\r\n26 . ترجمه جلد 10 تفسير الميزان 6\r\n27 . خدا در نهج البلاغه\r\n28 . مذهب\r\n29 . تفكر\r\n30 . نگاهى نو به ملاك حرمت ربا و حيل\r\n31 . مناسك الحج والعمرة\r\n\r\n\r\n","description":"","footnote":"","page_name":" 472 ","page_number":472}
  ]