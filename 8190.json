[
  {"content":"\r\n\r\nانتشارات توس\r\n\" 404 \"\r\nسفرنامهء شاردن\r\n- متن كامل -\r\nجلد سوم\r\nترجمهء\r\nاقبال يغمايى\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\n071704 / شاردن ، جان ، 1663 - 1713 .\r\nchardin sir john\r\nس 156 ش سفرنامه شاردن - متن كامل - / ترجمه اقبال يغمايى - تهران : توس ، 1374 .\r\n5 ج : مصور - ( انتشارات توس ، 192 ، 404 ، 405 ، )\r\nعنوان ديگر : سفرنامه شواليه شاردن .\r\n1 . ايران - سيروسياحت - قرن 11 ق . 2 . ايران - اوضاع اجتماعى - قرن 11 ق . 3 . ايران - تاريخ - صفويان ، 907 - 1148 ق . 4 . سفرنامه ها . الف . يغمايى ، اقبال ، مترجم . ب . عنوان . ج . عنوان : سفرنامه شواليه شاردن .\r\n1233 drr\r\nد . ه‍ ا . كتابخانه هاى عمومى كشور\r\nسفرنامه شواليه شاردن ( جلد سوم )\r\nترجمهء اقبال يغمائى\r\nحروفچينى گيتى خودكار - رضا -\r\nصفحه آرا : محمد اشرف\r\nليتوگرافى قاسملو\r\nچاپ اول ، 1372\r\nتيراژ : 2200 نسخه\r\nچاپخانهء حيدرى\r\nانتشارات توس ، تهران ، تلفن : 6461007\r\nشابك 3 - 5 - 403 - 315 - 964\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\n\r\n[ جلد سوم 
  ]\r\n\r\nفهرست مطالب جلد سوم :\r\nفصل اول : علوم بر اطلاق 931 - 915\r\nفصل دوم : مكتب‌ها ، مدرسه‌ها و طرز تحصيل 945 - 932\r\nفصل سوم : زبان‌هايى كه ايرانيان در سخن به كار مىبرند 958 - 946\r\nفصل چهارم : هنر كتابت 965 - 956\r\nفصل پنجم : دستور زبان و اصول مبانى بيان 965\r\nفصل ششم : حساب 974 - 968\r\nفصل هفتم : موسيقى 981 - 975\r\nفصل هشتم : رياضيات 985 - 982\r\nفصل نهم : هيأت و ستاره‌شناسى 1029 - 986\r\nفصل دهم : پيشگويى و غيب‌گويى 1038 - 1030\r\nفصل يازدهم : فلسفهء ايرانيان 1049 - 1039\r\nفصل دوازدهم : دربارهء اخلاق ايرانيان 1098 - 1050\r\nفصل سيزدهم : جغرافيا و تاريخ 1104 - 1099\r\nفصل چهاردهم : آثار منظوم ايران 1118 - 1105\r\nفصل پانزدهم : پزشكى 1138 - 1119\r\nفصل شانزدهم : نقاشى 1140 - 1139\r\nشرح سازمان سياسى و نظامى و كشورى ايران فصل اول : باورهاى ايرانيان دربارهء حق حكومت 1149 - 1142\r\nفصل دوم : روش حكومت 1157 - 1150\r\nفصل سوم : اقتصاد سياسى 1185 - 1158\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nفصل چهارم : نيروى نظامى و انظباط سپاهيگرى 1207 - 1186\r\nفصل پنجم : شغل‌ها 1231 - 1208\r\nفصل ششم : مالكيت زمين و درآمدهاى آن 1245 - 1232\r\nفصل هفتم : درآمدهاى شاه 1257 - 1246\r\nفصل هشتم : اقتصاد و دارايى 1276 - 1258\r\nفصل نهم : منشيان و مهرهاى دولتى و سلطنتى 1285 - 1277\r\nفصل دهم : فرّ و شكوه دربار 1305 - 1286\r\nفصل يازدهم : عناوين شاه 1308 - 1306\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\nشرح دانشها و هنرهاى ايرانيان\r\n\r\n","description":"","footnote":"","page_name":" 913 ","page_number":5},
  {"content":"\r\n . \r\n","description":"","footnote":"","page_name":" 914 ","page_number":6},
  {"content":"\r\n\r\n\r\nفصل اوّل علوم بر اطلاق\r\nاين دفتر را بدين بيان آغاز مىكنم كه بى هيچ گمان و ترديد دانشهاى ديرين بشرى از خاور دور نشأت كرده است . به سخن ديگر با دلايل غير قابل انكار بايد باور كرد كه كليّه دانشها از سينه و انديشهء برهمنهاى هندى و مكاشفات رياضت‌كشان و فلاسفهء آن سرزمين تراوش كرده و از آن‌جا از راه ايران به كلده يا بابل انتقال يافته ، و از آن جا خواه از كلده ، و خواه از طريق درياى سرخ به مصر و سوريه رسيده است .\r\nمحققان و پژوهشگران همه بر اين باورند كه يونانيان دوران باستان براى فرا گرفتن علوم آن روزگاران به مصر و سوريه ، و زودتر به فينيقيه رو آورده‌اند . هر چند براى اثبات اين نظريهء مسلّم دلايل قاطع و غير قابل انكارى مىتوان بيان كرد ، امّا براى اين كه اين بحث به درازا نينجامد به پيدايى و سير دو دانش پزشكى و اخترگرى كه محققا كهن‌ترين علوم بشرى مىباشند استناد مىجويم . دربارهء علم پزشكى يادآورى مىكنم اسكولاپ (  Esculap  ) كه قديم‌ترين و نامورترين پزشك جهان بشريت است ، و بقراط و جالينوس كه پس از او در علم پزشكى شهرت يافته‌اند هر سه در درمان بيماران از تركيب گياهانى سود مىجسته‌اند كه در سرزمين هندوستان مىروييده است ، و اين قوىترين دليل است كه آنان دانش پزشكى را از طبيبان مشرق زمين و بتخصيص از پزشكان هندى آموخته‌اند . امّا دربارهء دانش ستاره‌شناسى چنان كه بر همه دانشمندان و اهل تحقيق مسلم شده كليهء اسامى اجرام سماوى و صور فلكى يا كلدانى و تاتارى است ، و اين نشانگر اين واقعيّت مىباشد كه دانش ستاره‌شناسى حاصل انديشه‌هاى دورنگر كلدانيان بوده است .\r\nيكى ديگر از دلايل قاطع بر اين اصل مسلّم كه در ازمنهء قديم بيشتر علوم از\r\n\r\n","description":"","footnote":"","page_name":" 915 ","page_number":7},
  {"content":"\r\n\r\nهندوستان به بسيط زمين انتقال يافته سفرهايى است كه بيشتر دانشوران يونان در آغاز آشنايى با فلسفه و علوم ديگر ، براى آموختن دانش و هنر بيشتر به هندوستان كرده‌اند .\r\nاز جمله فيثاغورث كه در مصر نتوانسته بود مسائل مربوط به تناسخ را كاملا تجزيه و تحليل و خود را قانع كند ، به اميد اين كه مشكل به روى گشوده گردد به هندوستان سفر كرد و مرادمند بازگشت . افزون بر اين ، آراء ذيمقراطيس و اپيكور دربارهء اتم يعنى جزء لا يتجزا كاملا همانند نظريه‌هايى است كه پيش از اين دو ، حكيمان و دانشوران هند اظهار داشته‌اند . و من بر اين اميدم كه در تلو مطالب كتاب مقدّس در اين باره به تفصيل اظهار نظر كنم .\r\nبه اعتقاد من محلّ تولّد و خاستگاه انديشه‌هاى متعالى بشر سرزمينى بوده واقع در وراى مدار رأس السرطان و در طرف گانژ (  Ganje  ) و هنوز هم در آن جا مكاتب برهمنان بسى بيش از نقاط ديگر هند است . در طىّ نخستين سفرم بر اين گمان بودم كه خاستگاه علوم در سرزمينهاى دور تر از هند يعنى چين بوده ولى وقتى به هندوستان درآمدم و در اين زمينه به مطالعه و تحقيق پرداختم دريافتم كه خيالم باطل بوده و كاملا تغيير عقيده دادم .\r\nدر دنبالهء بحث خود بايد بگويم كه ايرانيان بر اطلاق استعداد و نيروى فكرى خويش را صرف آموختن دانش و فرهنگ مىكنند و دستيابى به علم و هنر را برترين آرمانهاى خود مىدانند و در اين زمينه به ترقيّات علمى مهمى نايل آمده‌اند ، و پس از مسيحيان اروپا سرآمد دانشمندان جهانند ، و از چينيان بسى پيشى گرفته‌اند .\r\nبا اين كه بسى از مردمان حتى برخى از محققان بر اين باورند كه چين از نظر دانش و فرهنگ و هنر به مراتب بلند دست يافته همچنين از جهت فراخى سرزمين و وفور ثروت و تواناييهاى ديگر موقع ممتاز و شگفت‌انگيز دارد ، من اين عقيده را نمىپذيرم . زيرا چينيان در دانش ستاره‌شناسى و اخترگرى كه خاص مشرق زمين به ويژه آنان بوده پيشرفت قابلى نكرده‌اند و با اين كه بر عموم ، مردم چين به دانش ستاره‌شناسى اعتقاد و توجّه دارند به مراتبى در خور توجّه دست نيافته‌اند .\r\nايرانيان به طور كلّى دانشمندان را گرامى مىدارند ، و هر كه را به تحصيل دانش بكوشد شايسته و در خور آفرين و تحسين مىشمارند و چندان به تكريم و تعظيم دانش و هنر مىكوشند كه گويى گوهر جان آنان سرشته به دوستدارى علم و هنر مىباشد . به سخن ديگر اين ملت دانش‌طلب چنان شيفته و دلباختهء فرهنگ است\r\n\r\n","description":"","footnote":"","page_name":" 916 ","page_number":8},
  {"content":"\r\n\r\nكه در راه تحصيل آن نه به زن و فرزند مىانديشد ، و نه بينوايى و سختى و مصائب زندگى وى را از پويايى باز مىدارد . حتى ديه نشينان ايران كسب معرفت و هنر را سرلوحهء وظايف اصلى خويش مىشمارند و از خواندن انواع كتاب حتّى كتابهاى فلسفى لذّت مىبرند .\r\nايرانيان همين كه فرزندانشان به سنّ تأدب و تعلّم رسيدند آنان را به مدرسه مىفرستند و ذوق و استعدادشان را با ادب و فرهنگ پرورش مىدهند . با كتاب مأنوسشان مىكنند ، و چندان كه بتوانند وسائل ادامهء تحصيلشان را فراهم مىآورند . و آنچه بيشتر درخور تحسين و آفرين است اينست كه شوق فرا گرفتن دانش در دل ايرانيان هرگز خاموش نمىشود ، حتّى اگر در سنين بالا ، و زمانى كه ريش درآورده‌اند رو به مدرسه نهند نه تنها شرمگين نمىگردند بل كه به خود مىبالند كه در سنين بالا در طلب دانش برآمده‌اند ، و بسيار كسان ديده مىشوند كه در چهل ، پنجاه ، يا شصت سالگى در حالى كه كتابهايشان را زير بغل گرفته‌اند و قلمدانشان را پر شالشان زده‌اند براى تحصيل دانش به محضر استاد مىشتابند ؛ و گاه دانش‌آموزانى ديده مىشوند كه در سنين كهولت يعنى پنجاه يا شصت سالگى تحصيل را آغاز مىكنند و به اصطلاح اروپاييان در كلاسهاى پايين به تحصيل مىپردازند . بسيارى از آنان به يكدگر درس مىآموزند ، يعنى يكى كه روز يا ساعتى پيش ، درسى آموخته به ديگرى ياد مىدهد . به سخن ديگر ساعتى شاگرد و ساعت ديگر معلم است .\r\nايرانيان دانش‌آموزان را طالب علم مىنامند . اين نام كسى است كه به كسب دانش مىكوشد و دوستدار علم است ؛ و طالب علم هر كه باشد در نظر ايرانيان قدرمند است . حتّى آنان كه از دودمانهاى بزرگ و نژاده و صاحب مقام برخاسته‌اند و ميان اجتماع نام و نشان دارند به داشتن اين عنوان مىبالند . امّا مدرّسان يا معلّمان را ملّا مىنامند كه مرادشان آموزگاران علوم دينى يا كسانى است كه داراى مقام مذهبى مىباشند ، يا آخوند مىنامند كه به معنى قراءت كننده « 1 » است . معلّمان بزرگى كه پايهء دانش آنان در مقام عالى و برتر است مجتهد ناميده مىشوند . اين لفظ از مصدر اجتهاد اشتقاق يافته كه به معنى كوشيدن در مراتب عالى است ، و در مقام مقايسه ، از\r\n\r\n\r\n","description":"","footnote":"\r\n( 1 ) - شاردن در اين مورد نيز دچار اشتباه شده زيرا تصوّر كرده آخوند از مصدر خواندن اشتقاق يافته و نه چنين است زيرا در فرهنگ دكتر معين آخوند به معنى باسواد ، عالم روحانى ، پيشواى مذهبى و معلم مكتب آمده است .\r\n","page_name":" 917 ","page_number":9},
  {"content":"\r\n\r\nهمهء مراتب علمى ما فرانسويان بالاتر است . و كسى داراى اين عنوان تواند شد كه داناى همهء علوم زمان خود باشد ، و بتخصيص در علم مذهب يگانه و سرآمد همگان باشد و بديهى است مخالفت با آراء و عقايد و احكام چنين شخصيّت شايسته و قدرمند نشان گستاخى و بىدينى است كه خطرها به دنبال دارد . و آشكار است كه آسان آسان كسى عنوان شامخ مجتهد را درنمىيابد ، و شايد ساليان بسيار بگذرد كه كسى بدان مقام عالى علمى و مذهبى نرسد ، و قرنى كه سه يا چهار مجتهد در آن ظهور كند بسى فرخنده و پر بركت است . درجهء اجتهاد عنوانى نيست كه كسى يا صاحب مقامى به شخصيّتى بدهد ، بلكه اين مردمانند كه وقتى كسى را در مقامات عالى علمى و كمال پاكيزگى و پارسايى و تزكيهء نفس و وقوف بر جزييات احكام مذهبى بيابند وى را بدين عنوان جليل و فخيم خطاب مىكنند .\r\nايرانيان بر اين اعتقادند كه دانش مجتهد بايد بدان جا برسد كه گذشتن از آن در حدّ توان و انديشهء بشر نباشد ، طهارت نفس و پارسايى و پرهيزگاريش مورد تأييد همگان باشد ، و هيچ كس نتواند بر او خرده بگيرد . به سخن ديگر بر هفتاد و دو رشته دانش چنان مسلط باشد كه هيچ كس دعوى برابرى با او نكند و بر مسائل دينى چنان احاطه داشته باشد كه در جواب گفتن به هر چه از او بپرسند ، و به عبارت ديگر استفتاء كنند كاملا آماده و حاضر الذهن باشد . شاگرد بسيار داشته باشد ، و در درس گفتن چندان زبان گشاده و مسلّط باشد كه از حلّ هيچ مشكل علمى و مذهبى درنماند . مورد احترام همگان باشد ، و هيچ كس نتواند بر كمالات علمى و فضائل انسانى وى ايراد بگيرد .\r\nاين نكته نيز گفتنى است كه هيچ كس انديشه و سوداى بر شمردن هفتاد و دو رشته علم را ندارد ، و اين جمله ايست كه براى وصف و بيان مراتب دانش عالمان بزرگ به كار مىرود . و من در تمام مدتى كه در ايران به سر مىبردم دريافتم كه بيشتر مردم يك نفر را شايسته اين مقام جليل علمى و مذهبى مىدانستند امّا افرادى بودند كه با وى نظر موافق و مساعد نداشتند . از روى ديگر كسانى بودند كه به راه وى مىرفتند مگر به مقام او برسند . آنان افرادى موقّر ، آرام ، فروتن ، روشن‌نگر ، خوش‌بيان و مهربان و روى هم رفته مطبوع و مورد تكريم بودند ، و وارسته و بيزار از تعلّقات دنيوى مىنمودند ، امّا مىكوشيدند كه به هر روى مورد تحسين و توجّه عامه قرار گيرند ، و اين خود نشان خويشتن پسندى است .\r\n\r\n","description":"","footnote":"","page_name":" 918 ","page_number":10},
  {"content":"\r\n\r\nارسطو و مريدان و شاگردانش از آتن تبعيد مىشوند\r\n\r\n","description":"","footnote":"","page_name":" 919 ","page_number":11},
  {"content":"\r\n\r\nبقراط هداياى پادشاه ايران را نمىپذيرد\r\n\r\n","description":"","footnote":"","page_name":" 920 ","page_number":12},
  {"content":"\r\n\r\nامّا اهتمام طالب علمان يا دانش طلبان بر اينست كه كاملا در هيأت دانش پژوهان آراسته و مهذب جلوه كنند ، آرام طبع ، ملايم رفتار ، كم گوى و ساده پوش و گزيده باشند . آنان به آيين وارستگان و آزادگان رفتار مىكنند ؛ از بند تعلقات دنيوى آزادند ، پوشاكشان ساده و سپيد است ، و كم ديده مىشود كه جامهء رنگين يا ابريشمين و زربفت بر تن بيارايند .\r\nايرانيان تنها كسانى را حكيم و دانشمند مىشمارند كه بر همه علوم احاطت تمام داشته باشند ؛ به سخن ديگر بر جملهء معارف مسلّط باشند ، و اگر كسى فقط در يك رشته تخصص كامل داشته باشد وى را در شمار دانشمندان نمىآورند زيرا ايرانيان بر اين اعتقادند كه همهء علوم به نوعى با يكدگر بستگى و پيوستگى دارند به همين جهت طالب علمان بر خود لازم و فرض مىشمارند كه در همهء رشته‌هاى علوم بينا و صاحب نظر شوند ؛ و دور نيست يكى از عوامل مؤثرى كه مانع مىشود ايرانيان همانند اروپاييان در يكى از رشته‌هاى علمى به كمال دانش برسند همين طرز تفكّر نادرست آنهاست .\r\nايرانيان در مطالعات و تحقيقات علمى آنچه را با مبانى عقلى و منطقى و استدلال منطبق نباشد طرد و نفى مىكنند ، و آن را نوعى حماقت و سفاهت مىشمارند ، و بر اين اعتقادند كه شك و ترديد مقدمه و راه گشاى وصول به جهان دانش است ؛ و آن كه براى راه يافتن و پيوستن به حقايق در صدد آزمايش برنيايد ، هرگز به كشف چيزى توفيق نمىيابد . و آن كه رازى و نكته‌اى كشف نكند كور است و كور مىماند . امّا در پذيرفتن مسائل مربوط به اصول دين چندان سختگير و دير باور نمىباشند ، و بسيارى از احكام مذهبى را تعبدا مىپذيرند . آنان گر چه با كشفيات جديد علمى اروپاييان آشنا نشده‌اند امّا در بسيارى از علوم همانند ما به مرحلهء كمال پيوسته‌اند ، و مسأله عدم آشنايى آنان به كشفيات جديد اروپا چندان كه در نظر ما نقص و سنگين مىنمايد بزرگ نيست ، از آن كه بسيارى از آراء و نظريه‌هاى علمى در خيال ما تازه و نو ظهور جلوه مىكند ، و حال آن كه اين نظريه‌ها و مسايل در كتابها و آثار ايرانى و تازى به ابهام و اشاره تشريح شده است .\r\nايرانيان همانند ما اروپاييان تحصيلات خود را با آموختن دستور زبان يا صرف و نحو آغاز مىكنند ، سپس مخصوصا اگر دوران تازه جوانى را پشت سر نهاده باشند به تحصيل الهيات مىپردازند ، از آن پس به آموختن فلسفه و رياضيات رو\r\n\r\n","description":"","footnote":"","page_name":" 921 ","page_number":13},
  {"content":"\r\n\r\nمىآورند و در مرحله آخر به فرا گرفتن نجوم يا پزشكى مىكوشند ، زيرا اين دو علم منبع درآمد زياد است .\r\nبا اينكه بيشتر كتب و آثار معتبر تازى را به زبان فارسى برگردانده‌اند زبان عربى در كليّه زمينه‌هاى علمى و مذهبى اعتبار و اهميّت بسيار دارد زيرا سرچشمهء همهء دانشها اين زبان است ، « 1 » و نيز مبلغان اين دين ناچارند قرآن را كه كلام خداست و بزرگ‌ترين معجزات پيغمبر اسلام است ، و كتب حديث را كه گنجينهء اقوال امامان و خليفگان پيغمبر است به زبان عربى بخوانند . بعض آنان اين زبان را در محضر معلم مىآموزند ، و برخى ديگر بر اثر همزبانى با افراد عرب زبان فرا مىگيرند ، و به هر روى طالب علمان پس از مدتى تحصيل از بركت مطالعه و تحقيق در كتب عربى اين زبان را به خوبى مىآموزند و اين امرى عجيب نيست .\r\nسه گروه از نويسندگان در ايران شهرت دارند ، نخست مصنفان و مؤلفان معروف يونانى كه آثارشان مورد توجّه ما اروپاييان نيز مىباشد . دوّم نويسندگان و مؤلفان عرب كه قرنها پيش تصنيفات يونانيان را تجزيه و تفسير كرده‌اند ، و بىآن كه نوشته‌هاى آنان را تحريف و تبديل كرده باشند نظرات و آراى خود را بر آن افزوده‌اند .\r\nسوّم نويسندگان و مؤلفان خود ايران . اين گروه جز پيروى از نوشته‌ها و آثار قدما كار ديگرى نكرده ، و بر آنچه بوده چيزى نيفزوده‌اند ؛ و با اين توضيح بايد افزود كه آگاهى ايرانيان در زمينهء علوم زمانهاى باستان از آنچه معلومات ماست بسى بيشتر است . امّا از اكتشافات علمى ما اروپاييان كه به صورت چشمگيرى توسعه يافته كاملا بىخبرند ، و در صدد درك كسب آنها نيز نمىباشند .\r\nاز استادان كهن فلسفهء ايرانيان سقراط ، (  Socrate  ) ، افلاطون (  Platon  ) و ارسطو را مىشناسند ، و به آراء و نظراتشان معرفت كلى دارند و از معلّمان و دانشوران رياضى ارشميدس (  Archmiede  ) ، اقليدس (  Euclide  ) ، تئودوز (  Theodose  ) ، منلوس (  Menelaus  ) آپولونيوس (  Apollonius  ) و گالين (  Gallien  ) را\r\n\r\n\r\n","description":"","footnote":"\r\n( 1 ) - اين سخن نادرست و جاى تأمل است بايد بدين سان اصلاح شود : با اين كه بيشتر آثار و كتب اسلامى . . . زيرا اغلب بزرگان و دانشمندان ايران مانند ابن سينا ، خواجه نصير الدين طوسى و ابو ريحان بيرونى بيشتر آثار خود را به زبان عربى نوشته‌اند ، از آن كه در آن روزگاران زبان تازى در جامعهء اسلامى به منزله زبان لاتين ميان مسيحيان بوده است .\r\n","page_name":" 922 ","page_number":14},
  {"content":"\r\n\r\nمرگ ارشميدس\r\n\r\n","description":"","footnote":"","page_name":" 923 ","page_number":15},
  {"content":"\r\n\r\nارشميدس\r\n\r\n","description":"","footnote":"","page_name":" 924 ","page_number":16},
  {"content":"\r\n\r\nمىشناسند ، و از استادان نامور نجوم بيشتر با نوشته‌هاى بطلميوس (  Ptolemee  ) مأنوسند ، و با مطالعهء آثار وى در اين زمينه به تحقيق مىپردازند . امّا دربارهء استادان و مصنفان ايران و عرب بايد بگويم بسيارى از آنان از نظر كثرت دانش به راستى درخور تحسين و آفرينند . از خصوصيّات علمى ايشان يكى اينست كه به تحقيق و تدريس در يك رشته خرسند نمىشوند ، و هر يك در زمينه‌هاى مختلف به تأليف پرداخته است ؛ و اين شيوهء رايج تدريس و تحصيل و تأليف در مشرق‌زمين است . نامورترين دانشمندان و مؤلفان قرون اخير خواجه نصير الدين طوسى (  Coje Nessir de tuse  ) است كه در نظر دانشوران سراسر آسيا سخت گرانقدر و گرامى است . اين داناى نامى در حدود چهار صد و پنجاه سال پيش مىزيسته ، او كه به طبع بزرگ مردى هوشمند و به كمال مرتبت عقل بوده ساليان بسيار رياست دار العلمهاى امپراتورى تاتارها را كه در آن روزگاران بسيار وسيع و گسترده بوده بر عهده داشته است . اين دانشور بلند نام در مشهد مركز سرزمين خراسان يا باختريان كهن كه خاستگاه و پرورشگاه بسيارى از بزرگان مشرق زمين در قرون اخير بوده به دنيا آمده است . مشهد در زمانهاى قديم تا دوران زندگى خواجه ، طوس نام داشته ، و بدين جهت اين دانشومند نامى به خواجه نصير الدين طوسى موسوم شده است .\r\nگروهى از محقّقان بدين جهت كه بيشتر آثار خواجه به روش و شيوهء استادان يونانى شرح و تفسير و توجيه شده بر اين اعتقادند كه خواجه به زبان يونانى تسلّط كامل داشته است . به هر روى اين دانشور بلند پايه در تمام رشته‌هاى علمى و دينى و انسانى از جمله الهيّات ، فلسفه ، طبيعيات ، پزشكى ، اخلاقى ، ستاره‌شناسى ، كه ايرانيان آن را علم شريف (  Elm Cherif  ) مىنامند داراى اطلاعات وسيع ، و تأليفات معتبر بوده ، و در تمام آثارش مطالب مهّم علمى را كه در تصنيفات نويسندگان پيش از او به صورت مبهم و نامفهوم و ابتر بيان شده و به همان صورت گنگ ميان مسلمانان روان بوده ، به روشنى و گويايى شرح كرده است . آثار خواجه در رشته‌هاى هندسه و اخترگرى در نظر بسيارى از دانشمندان علوم بر آثار متقدمان بسى برترى دارد ؛ امّا برخى از صاحبنظران نيز بر اين اعتقادند كه تأليفات وى همسنگ آثار دانشمندان پيش از وى مىباشد .\r\nخواجه نصير الدين همان كارى را كه آلفونس (  Alphonse  ) در پرتغال انجام داد در عمل آورد . توضيح اين كه وى با موافقت هلاكوخان همهء رياضى دانان سراسر\r\n\r\n","description":"","footnote":"","page_name":" 925 ","page_number":17},
  {"content":"\r\n\r\nآسيا را در مراغه كه در آن روزگاران مركز حكومت تاتارهاى جنوبى بود گرد آورد و با يارى و همكارى آنان جدولهاى نجومى را كه زيج خواجه نصيريا زيج هلاكو نام گرفت تنظيم و تأليف كرد . « 1 » در اين جدولها بيشتر نظرات و نوشته‌هاى دانشمندان متقدم مورد تأييد قرار گرفته ، امّا وى آراء برخى از ستاره‌شناسان و رياضى دانان عرب قرون اوليه را در مورد فلك هشتم رد و بطلان آن را ثابت كرد ، همچنين بسيارى از غوامض و مسائل دشوار اخترگرى را كه تا آن زمان همچنان لا ينحل مانده بود ، گشود ، و دانشمندان متأخر دنياى ما در آن موضوع تأليفات عظيمى پرداخته‌اند .\r\nمحمد خفرى كه در باختريان به دنيا آمده ، و دويست سال پيش زندگى مىكرد ، و پس از خواجه نصير بزرگ‌ترين دانشمندان رياضى و نجوم بوده جداول خواجه نصير و همكارانش را بيشتر و تكميل كرد و استعداد و سزاواريش را در اين كار چنان نمود كه گروهى از دانشمندان برآنند كه جداول او از جدولهايى كه اخترگران پيش از وى تنظيم كرده‌اند بهتر و كامل‌تر است .\r\nميرزا الغ بيگ « 2 » پسر شاهرخ پسر تيمور لنگ نيز از دانشوران روى شناس دانش اخترگرى بوده ، و در اين رشته تأليفات معتبرى دارد . از جمله جدولهايى راجع به گردش متوسط ستارگان تنظيم كرد كه ايرانيان به منظور آگاه شدن از چگونگى وضع و حركت ستارگان در طول سال از آن زيج كه به نام وى معروف است سود مىجويند .\r\nاين پادشاه نيز همانند هلاكو همهء اخترشناسان مشرق زمين را نزد خود خواند . آنان سيستمهاى مختلف تغييرات سيارهء ثانى را براى وى برشمردند و او از ميان گفته‌ها و توضيحات ايشان نظريه‌اى را كه گويا و بيانگر استحكام مدارها و افلاك مؤثر در يكدگر بود برگزيد .\r\nنام سه تن ستاره‌شناس معروفى كه در كار تنظيم زيج ، با الغ بيگ همفكرى مؤثر كردند در تاريخ چنين آمده است : موسى داماد قاضى اعظم ترك ، ملا على قوشچى و مولى غياث الدين جمشيد كاشانى كه از هر يك اين سه تن دربارهء ستاره‌شناسى آثار ارزشمندى به جا مانده است ، كه ايرانيان به نظر تعظيم بدانها مىنگرند ، و از مطالعهء آنها سود و لذّت مىبرند . اثر دانشمند اوّل شرح چغمينى ،\r\n\r\n\r\n","description":"","footnote":"\r\n( 1 ) - يكى ديگر از نامهاى زيج موصوف زيج ايلخانى بوده است .\r\n( 2 ) - الغ بيگ روز يكشنبه 19 جمادى الاول سال 796 هجرى قمرى در قصر سلطانيه تولّد يافته است .\r\n","page_name":" 926 ","page_number":18},
  {"content":"\r\n\r\nگالين مجروحى را درمان مىكند\r\n\r\n","description":"","footnote":"","page_name":" 927 ","page_number":19},
  {"content":"\r\n\r\nابو على سينا\r\n\r\n","description":"","footnote":"","page_name":" 928 ","page_number":20},
  {"content":"\r\n\r\nتأليف دانشور دوّم شرح تجريد ، و آثار غياث الدين جمشيد از تأليفات آن دو مهم‌تر و از جمله شامل تشريح و تصحيح جداولى است كه خواجه دربارهء حركات متوسط ستارگان نوشته است .\r\nچنان كه پيش از اين نيز به اختصار اشاره شد قبل از اصلاح خواجه غياث الدين اين جدولها نسبت به حركات سماوى مطابقت زياد نداشت . دانش و كوشش وى آن را به اصلاح آورد . جدولهاى تنظيمى غياث الدين زيج پادشاهى خاقانى ناميده مىشود كه به مفهوم جداول پادشاه در حركات متوسط كواكب مىباشد ، و اخترگران ايرانى از آن سود بسيار مىجويند .\r\nايرانيان در همين رشته از دانش يعنى علم نجوم داراى زيج ديگرى به نام زيج ايلخانى نيز مىباشند و از آن اين زيج بدين نام ناميده شده كه به ايلخان پادشاه تاتار تقديم گرديده .\r\nاين نيز گفتنى است كه جدولهاى ابن كثير و زيج خوارزمشاهى ، و شمار بسيارى ديگر از جدولها ، همواره مورد توجّه بوده ، و اصولا چون دانشمندان مشرق زمين به دانش اخترگرى دلبستگى و شوق بسيار داشته‌اند در اين زمينه پيشرفت كلى كرده‌اند ، و آثار گرانقدر و معتبرى در وجود آورده‌اند .\r\nدرخور يادآورى است كه از شش قرن پيش سرزمين ميان دو رود جيحون و سيحون كه من تاتارستان شرقى كوچك مىنامم خاستگاه و پرورشگاه عدهء بسيارى از مشاهير ستاره‌شناسان بوده ، و به اعتقاد من يكى از دلايل حصول اين امر صفاى هوا و تابناكى فضاى آن منطقه بوده كه كار تحقيق را بر دانش پژوهان اخترگر آسان مىكرده است .\r\nيكى ديگر از دانشمندان طراز اوّل ايران ابن سينا يعنى پسر سيناست ، و سينا نام دودمانى است كه وى از آن برخاسته است ، و بايد دانست كه شيوه و آيين دانشوران مسلمان بر اين است كه خود را به خانواده‌اى كه در آن در وجود آمده‌اند منسوب مىدارند . چنان كه ياد شد وى در شمار بزرگ‌ترين دانشمندان عالم اسلام است . در بسيارى از علوم تبحر داشته ، و به كمال دانش رسيده است ، مخصوصا در رشته‌هاى فلسفه ، پزشكى و تنجيم آثار گرانبهايى از او به جا مانده است ، و در مقام تجليل دانش وى و اشاره به كثرت آثار گرانبهايش مىگويند به شمار ساليان عمرش كتب مهم تأليف و تصنيف كرده است ، و با توجّه به اين كه عمر نسبة دراز داشته\r\n\r\n","description":"","footnote":"","page_name":" 929 ","page_number":21},
  {"content":"\r\n\r\nمىتوان به تعداد تقريبى آثارش وقوف يافت . بزرگان دانش ابو على سينا را شهريار پزشكان ناميده‌اند و بر اين باور بوده‌اند كه پس از ارسطو در فلسفه هيچ دانشورى به مقام شامخ وى نرسيده است . او در بخارا يكى از شهرهاى باختريان نشو و نما يافته ، و باكتريان در چهار پنج قرن اخير خاستگاه و پرورشگاه دانشمندان بسيار بوده است .\r\nوى در قرن يازدهم ميلادى پا به دنيا نهاده و آورده‌اند همچنان كه در طول عمر پيوسته به دانش اندوزى و تصنيف و تأليف اشتغال داشته همواره به تنگدستى و تنگناهاى زندگى گرفتار بوده است ، و چون اين دانشى مرد نامى با وجود همه محروميتها و ناكاميها همواره خود را خرسند و بىنياز مىداشته و به راه رياضت كشان و آزادگان و وارستگان مىرفته وى را الفقره لقب داده‌اند كه هم به معنى تنگدست و بىنوا و هم به مفهوم مستغرق در افتخار و سربلندى است .\r\nپس از دانشمندان فوق الذكر نامورترين مؤلفان و مصنفان ايران در رشتهء رياضى مأمون ، يعقوب بن اسحق كندى در علم هندسه و علم الحركات ، آپولونيوس پرغامس و ايرن « 1 » در علم مناظر و مرايا ، ابو حسان در دانش اندازه گيرى ارتفاع خورشيد و تعيين اوقات ؛ عمر صوفى در دانش رياضى ؛ ابو الوفا و على قوشچى در علم موسيقى فارابى و ابو زيد ، و در ترسيم مناظر آن چنان كه ديده مىشود ابن هيثم ، معروفند ، همچنين در رشتهء جغرافيا ابو الفدا و يعقوب حموى ، در علم منطق يوسف منصور و ابو قصر ؛ در رشتهء تاريخ محمد بلخى معروف به مير خواند ، و مورّخ ديگرى موسوم به خواند مير و فردوسى طوسى ؛ و در علم نجوم ابو معشر و يعقوب قيصرى و يعقوب الكندى كه ما اروپاييان او را الكندوس مىناميم ، و وى را يكى از بزرگ‌ترين دانشمندان مشرق زمين مىشناسيم ، شهرت دارند . وى چون در اخترشناسى و تنجيم متبحر بوده و تصنيفات زياد داشته گروهى از مردمان زود باور و كم مايه كه به كنه دانش وى راه نمىيافته‌اند وى را به جادوگرى متهم كرده‌اند امّا جبير در اين كار يعنى سحر و جادوگرى ميان ايرانيان شهرت داشته است .\r\nميان دانايان علم پزشكى و فلسفه فارابى كه در قرن چهارم مىزيسته از شهرت و امتياز خاصّ برخوردار است ، و او را مىتوان همرديف جالينوس و ارسطو به\r\n\r\n\r\n","description":"","footnote":"\r\n( 1 ) - در ميان مصنفان ايران و عرب كسى بدين نام شناخته نيست ، و شايد اشارهء شاردن به ابو العباس صاحب احمد بن محمد بن عماد بن على معروف به ابن هيثم باشد كه در سال 815 قمرى درگذشته است .\r\n","page_name":" 930 ","page_number":22},
  {"content":"\r\n\r\nشمار آورد و به آثار وى به نظر احترام نگريست .\r\nبارى ، ايرانيان در رشته‌هاى گوناگون دانشمندان بسيارى داشته‌اند كه هر يك به نوبهء خود چندين اثر پرمايه به جا نهاده است . از اين رو ايرانيان مىگويند و مىبالند كه آثار علمى بزرگان دانش آنها بسيار است . امّا حقيقت اينست اگر مجموع نويسندگان و تأليفات دانشمندان آنان و كتب خانه‌هاشان با عالمان ما و آثارشان و گنجينه‌هاى آكنده از كتابهامان مورد مقايسه قرار بگيرد مصداق ضرب المثل مگس در برابر پيل نمايان مىگردد ؛ امّا نبايد انكار كرد گر چه شمارهء موضوعى تأليفات و تصنيفات دانشمندان ايران از چهار صد در نمىگذرد ، همه پر مايه و غنى مىباشند و براى آموختن هر علمى به حدّ كفايت مىتوان از آنها بهره‌بردارى كرد ؛ و اگر از كتابخانه‌هاى عظيم ما كتابهاى معمولى و كم ارج را بيرون بكشند آشكارا مىگردد كه كتابهاى علمى و مهمّ ما بسيار نيست .\r\nاين نكته نيز گفتنى است كه اصولا دانشوران ايران به تصنيف و تأليف كتب علمى چنان كه بايد و شايد نمىكوشند ، و به آنچه عالمان دوران گذشته نوشته‌اند خرسندند ، و بر اين باورند كه بر آنچه آنان نوشته‌اند نمىتوان چيزى افزود ، و شايد يكى از دلايل توقف ايرانيان در راه‌يابى به كشف علوم جديد ، و بهره‌يابى از آنها چنين انديشهء غير منطقى باشد .\r\nمصنفان و مؤلفان و دانشوران ايران چون ضمن آثار خود به هيچ روى به كار حكومت اشاره و در آن دخالت نمىكنند هرگز توقعات خاصّ ندارند . همچنين در بند جلب تأييد و تصديق دانشمندان ديگر در هيچ زمينه نمىباشند . آنان هر زمان اثرى جالب و علمى بپردازند به نام پادشاه هم عصر خود يا يكى از جاه‌مندان بلند پايه مصدّر مىكنند . ما اروپاييان اهدا نامه را جدا از متن ، و به صورت جداگانه در صفحات اول كتاب درمىآوريم ، و ايرانيان در آغاز متن كتاب ، پس از ستايش پروردگار و نعت حضرت محمد و مدح دامادش حضرت على و دخترش حضرت فاطمه ، و دوازده امام كه چهارده معصوم خوانده مىشوند ، نام پادشاه يا صاحب جاه مورد نظر خود را درمىآورند .\r\nبراى اين كه شيوه و طرز نگارش مقدمهء كتاب به رسم ايرانيان نموده شود مقدمه‌اى را كه خواجه نصير الدين طوسى بر سر آغاز زيج ايلخانى « 1 » نوشته درج مىكنم .\r\n\r\n\r\n","description":"","footnote":"\r\n( 1 ) - از نسخ خطى زيج ايلخانى سه نسخه يكى در كتابخانه مركزى دانشگاه ، يكى ديگر در كتابخانه مدرسه عالى سپهسالار و يكى در كتابخانه مجلس شوراى اسلامى ايران وجود دارد كه هر چند به اين كتابخانه‌ها براى رونويس كردن مقدمه اين كتاب مراجعه كردم موفق نشدم .\r\n","page_name":" 931 ","page_number":23},
  {"content":"\r\n\r\n\r\nفصل دوّم مكتب‌ها ، مدرسه‌ها و طرز تحصيل\r\nايرانيان كودكان خود را براى آموختن مقدمات علوم دينى و ياد گرفتن و خواندن دعا در شش سالگى به مكتب مىفرستند و چون بر اين اعتقادند كه در سنين كمتر مغز كودكان براى آموختن خواندن و نوشتن آمادگى ندارد هرگز پيش از شش سالگى به اين كار اقدام نمىكنند ، و اين ، روش و انديشه‌اى عاقلانه و اساسى است ، زيرا هواى ايران بر خلاف هواى اروپا كه سرد و مرطوب مىباشد گرم و خشك است و طبيعت بر مردم آن سرزمين اثر مىنهد و نبايد توقّع داشت كودكان در سنين كمتر از شش سال قواى نارس فكرى خود را صرف آموختن مطالب جدّى كنند .\r\nايرانيان مدرسه را مكتب مىنامند كه به معنى مدخل به جهان دانش ، همچنين باب ورود به امور مادى و دنياى بازرگانى است . « 1 » در هر شهر ، حتّى در هر كوى چندين مكتب وجود دارد . در مكتب هر شاگرد با صداى بلند درس خود را مىخواند ، و چون همهء شاگردان با هم به خواندن درس مىپردازند غوغا و سر و صداى غريبى بر پا مىشود . يكى با صداى بلند الفبا مىخواند ، يكى تهجى مىكند ، ديگرى كتاب فارسى و آن ديگرى عربى مىخواند . يكى براى ديگرى درس را شرح و تفسير مىكند . يكى شعر مىخواند و ديگرى نثر ، و آن ديگرى صرف يا نحو ، و رسم\r\n\r\n\r\n","description":"","footnote":"\r\n( 1 ) - اين تعريف درست نيست . در اقرب الموارد آمده مكتب كه لفظى عربى است به معنى موضع علم مىباشد ، و بنا به نوشتهء صاحب انندراج مكتب دبيرستان و جايى است كه در آن نوشتن مىآموزند ، و دفتر خانه و جايى كه در آن كودكان تعليم مىكنند ، و خواندن و نوشتن و جز آن مىآموزانند ، و سبق مىدهند . و در فرهنگ دكتر معين آمده : مكتب محل كتابت ، مدرسه ، دبستان ، مىباشد . اسم مكان و جمع آن مكاتب است ، و مكتبدار كسى است كه مكتب را اداره مىكند .\r\n","page_name":" 932 ","page_number":24},
  {"content":"\r\n\r\nنمونه خط\r\n\r\n","description":"","footnote":"","page_name":" 933 ","page_number":25},
  {"content":"\r\n\r\nنمونه خط\r\n\r\n","description":"","footnote":"","page_name":" 934 ","page_number":26},
  {"content":"\r\n\r\nچنان است كه همه به فرمان مكتبدار به تمام نيرو و با صداى بلند درس مىخوانند ، و اين صداها چنان درهم آميخته و بلند است كه شاگردان به زحمت صداى خود را مىشنوند ، و از فاصلهء بيست قدمى صداى درس خواندن شاگردان به گوش مىرسد .\r\nمكتبدار چنان به شنيدن اين صداها خو پذير و آشنا شده كه با آسودگى خاطر ، بى آن كه حواسش پراگنده گردد به نوشتن يا خواندن يا كارهاى ديگر مشغول است .\r\nگويى براى همين كار و شنيدن اين فريادها آفريده شده است . با وجود اين كاملا مواظب و مراقب است كه همهء شاگردان درس خود را درست بخوانند ، دمى از درس خواندن تن نزنند و بازيگوشى نكنند ، و اگر دريابد شاگردى از خواندن يا نوشتن باز ايستاده با تركه‌اى كه در دست دارد يا روى زانوانش مىباشد ، وى را تنبيه ، و به خواندن درس وادار مىكند .\r\nايرانيان بر عموم ، و مكتبداران به تخصيص بر اين باورند كه پيشرفت شاگردان در تحصيل ، با پيروى از اين روش ، يعنى خواندن درس با صداى بلند ، بيشتر است ؛ زيرا در غير اين صورت ، يعنى اگر با صداى آهسته درس بخوانند غالبا ذهنشان به اطراف و جوانب مىگرايد و به چيزهاى ديگر مىانديشند . امّا خواندن درس با صداى بلند به آنها اجازه نمىدهد كه ذهن و فكر خود را معطوف مسائل يا جاهاى ديگر كنند . همچنين معتقدند با اتخاذ اين روش نيروى ناطقهء شاگردان قوى مىگردد ؛ زبان‌ور و تيز زبان مىشوند و براى بيان مقاصد و آرمانهاى خود هرگز در نمىمانند . معلّم در فرصتهاى مناسب شاگردان را به نوبت و يكان يكان نزد خود مىخواند ، و درسى را كه خوانده و روان كرده مىپرسد ، به سخن ساده‌تر پس مىگيرد ؛ و چنان در اين كار مهارت دارد كه پرسيدن درس از يكى از شاگردان هرگز مانع مواظبت و عدم توجّه وى به ديگر شاگردان ، يا موجب انصراف خاطرش از كار خود كه غالبا كتابت است نمىشود .\r\nهزينهء تحصيل يعنى مزد به مكتب نهادن طفل در ايران بسيار ناچيز است .\r\nمزد معلّم معلوم نيست ، و هر كس به فراخور بنيهء مالى خود چيزى به مكتبدار مىدهد .\r\nدر اصفهان معمولا مردمان دارا ماهانه يك اكو و افراد تنك مايه ده سو به آموزگار مكتب مىدهند . مردمان فقير بچه‌هاى خود را رايگان به مكتب مىسپارند . در اروپا رسم بر اين جاريست كه رئيس خانواده در اعياد هدايايى براى معلمان فرزندان خود مىفرستد ، امّا در ايران به جاى آن هر وقت شاگردى كتابى را به پايان ببرد و\r\n\r\n","description":"","footnote":"","page_name":" 935 ","page_number":27},
  {"content":"\r\n\r\nخواندن كتاب تازه‌اى را آغاز كند يا خواندن فصلى از كتابى را به آخر رساند ، و خواندن فصل تازه‌اى را از سر گيرد ، ولىّ وى هديه‌اى با مبلغى پول براى معلّم مىفرستد . ارزش اين هدايا متناسب با پيشرفت فرزندش در تحصيل مىباشد . امّا ارزشمندترين هديه را وقتى به معلم مىدهد كه طفلش در تلاوت قرآن كريم پيشرفت كلّى كرده باشد ، زيرا قرآن به زبان عربى است ، ياد گرفتنش براى كودكان آسان نيست ، و براى درست خواندن اين كتاب مقدس كه شارح احكام الهى است ، و جامع‌ترين و ستوده‌ترين دستورهاى زندگى انفرادى و اجتماعى با زيباترين و فصيح‌ترين و عالىترين كلمات و معانى در آن جمع آمده بايد جهد بسيار به كار برند . از اين رو وقتى به سوره‌هاى معينى كه مشكل‌تر و طولانىتر است رسيدند هديهء خوبى براى معلم مىبرند . امّا اگر طفلى فقير نتوانست چنين هديه‌اى تقديم كند مكتبدار نه او را از مكتب مىراند و نه مىآزارد ، امّا شاگردان را وا مىدارد به شيوه‌هاى گوناگون مانند مسخره‌كردن ، درآوردن شكلك و ادا و اطوارهاى ناخوشايند چندان وى را رنجه كنند كه به هر زحمت ميسر شود رسم معهود را به جا آورد و هديه‌اى به معلّم بدهد .\r\nاين نكته نيز گفتنى است كه در چنين موارد يعنى وقتى درس يكى از شاگردان به يكى از سوره‌هاى معيّن قرآن مىرسد يا براى خواندن ، كتابى تازه به دست مىگيرد و بدين مناسبت هديه‌اى براى مكتبدار مىبرد همهء شاگردان مكتب از حصول اين موفقيّت بهره‌مند مىگردند زيرا مكتبدار بدين مناسبت آن روز مكتب را تعطيل ، و شاگردان را مرخص مىكند .\r\nدر كتاب اوّل به مناسبتى ياد كردم كه بچه‌هاى دولتمندان براى آموختن درس و مشق به مكتب نمىروند بلكه براى آنان معلّم سر خانه مىآورند . « 1 »\r\nاز آن پس به آموختن خط همت مىگمارند . من دربارهء اين موضوع پيش از\r\n\r\n\r\n","description":"","footnote":"\r\n( 1 ) - به مقاطعهء شرعيه قبول نمودم اقل محمد تقى خلف مرحوم ميرزا جان نراقى كه فتح اللّه ولد الصدق فخر الحاج حاج محمد مهدى را متوجّه درس و مشق او بشوم تا ان شاء اللّه المستعان به حدّى برسد كه كتابهاى فارسيه را از جمله سرباز ، حافظ ، جوهرى يا امثال اينها را بتواند بخواند و بنويسد ، و خطّ او هم به نوعى باشد كه همه كس بخواند ، به مال المقاطعه مبلغ دو تومان فضّى روپيه ناصر الدّين شاهى عددى بيست و شش نخود وزن كه به چهار قسط التفات كنند . نقد پنج هزار ، در سر سورهء مباركهء انعام پنج هزار ، بعد از ختم كلام اللّه مجيد پنج هزار ، بعد از اتمام مراتب مفصله پنج هزار ، و صيغه بر وجه لزوم جارى و واقع شد بينهما بنهج الشرع . تحرير شد فى 26 جمادى الثانى 1287 .\r\n","page_name":" 936 ","page_number":28},
  {"content":"\r\n\r\nاين سخن كرده‌ام ، و بر آنچه گفته‌ام مىافزايم كه در ميان اعراب و ايرانيان هفت گونه خط متفاوت بدين شرح وجود دارد : نسخ كه از لفظ يونانى نيه كرواس (  Niaicrois  ) به معنى زيبا اشتقاق يافته ، تعليق - صدف مرواريد - كه رسم الخط مدارس و مكاتب است ، ديوانى كه خط تحرير عملى است ، قرمطى كه نوعى خطّ رمز است ، ثلث ، ريحانى ، كه از نام مؤلفى كه شاعر معروفى بوده اشتقاق يافته ، ياقوتى كه آن نيز از نام مؤلفى گرفته شده است . « 1 »\r\nتازه جوانان پس از طىّ آموزش مكتب به كلّژ مىروند كه آن را مدرسه مىنامند . مدرسه در عرف نام آموزشگاه علوم دينى است ، و بعيد نيست اين اسم از كلمه ميسدراسكوت (  Misdraschot  ) عبرى گرفته شده باشد كه در آن زبان به معنى آموزشگاهى است كه در آن علم شريعت و احكام پيغمبران مىآموزند و مىتوان آن را با مجالس وعظ و خطابت برابر دانست .\r\nمعلّم مدرسه اصطلاحا مدرّس ناميده مىشود . اين كلمه با مدرسه از يك ريشه است . مدرّس گاهى يك يا دو معاون دارد كه وى را در كار تدريس و تعليم يارى مىكنند . گاه نيز اين وظيفهء خطير را تنها انجام مىدهد . او خواه تنها و خواه به يارى معاونش ، به همه طالبان علم حوزهء درس خود ، اعم از آنان كه در مدرسه ساكنند ، يا در بيرون مسكن دارند درس مىدهد .\r\nهمهء مدارس ايران درآمد دارند ( از محل موقوفات يا نذورات و اعانات ) و عايدات برخى از مدارس زياد و درخور توجّه است . مدرسه‌هاى بزرگ افزون بر پنجاه تا شصت بناى مسكونى دارد كه هر كدام غالبا مشتمل بر دو اتاق و يك راهروست .\r\nاين حجره‌ها بدون اثاثه و لوازم زندگى به طلّاب تحويل مىشود ، و هر كس بايد حجره‌اى را كه در اختيارش نهاده‌اند بنا به سليقه و امكاناتى كه در دست دارد براى زندگى كردن در آن آماده كند . متصدّى مدارسى كه درآمدشان زياد است هر روز به هر نفر از طلاب بيست سو مىدهد . آنان اين مبلغ را به دلخواه خود مصرف مىكنند .\r\nزيرا طلبه‌ها هم خرج نيستند و با هم به سر نمىبرند . برخى از مدارس به سبب قلّت درآمد قادر نيست به هر يك از طلبه‌ها در روز بيش از يك سو بدهد . با اين وجود\r\n\r\n\r\n","description":"","footnote":"\r\n( 1 ) - توضيحات شاردن دربارهء خط آشفته و نارساست ، و براى دستيابى به اطلاعات درست‌تر و دقيق‌تر بايد به كتابهاى جامعى كه در اين زمينه نوشته شده مراجعه كرد .\r\n","page_name":" 937 ","page_number":29},
  {"content":"\r\n\r\nهيچ يك از حجره‌هاى اين گونه مدارس خالى نمىماند . زيرا در نظر طلاب منزل رايگان خود غنيمت است . افزون بر اين گاهى علاوه بر مقرّرى بعضى درآمدهاى اتّفاقى نصيبشان مىشود . از اين رو حجره‌هاى اين مدارس نيز پيوسته در تصرّف طلبه‌هاست . امّا آنان نه تنها چنان كه بايد به تحصيل نمىكوشند ، بلكه غالبا فاقد تحصيلات مكتب خانه مىباشند ، و تنها به منظور استفاده از مستمرى مختصرى كه به آنها داده مىشود در آن رحل اقامت افگنده‌اند .\r\nچنان كه پيش از اين نيز اشاره كرده‌ام در اين مدارس طلبه‌هايى ديده مىشوند كه شصت سال عمر خود را در يك حجره گذرانده‌اند و زن و فرزند دارند .\r\nحقيقت اينست كه اين مدارس جايگاه نشر جهل و نادانى است ، و طلبه‌ها فقط براى استفاده از مستمرى و درآمدهاى احتمالى ديگر و تن پرورى و بيكارگى در آن جا جمع آمده‌اند نه به قصد دانش‌آموزى .\r\nايرانيان در اشاره به اين موضوع داستانى بدين گونه پرداخته‌اند : روزى مردى خركچى آجر بر خرش بار كرده بود تا به مدرسه‌اى برد . صاحبش چندان كه بر او نهيب زد از جا نجنبيد . سرانجام دم و گوشش را گرفت سر پيش گوشش برد و به قوت او را وارد مدرسه كرد . يكى از طلاب كه ناظر كار مرد خركچى بود از سر ريشخند به او گفت : در گوش خرت چه گفتى كه با اين كه اول از ورود به داخل مدرسه بدان سختى تن مىزد و خوددارى مىورزيد چنين آسان به مدرسه درآمد . گفت در اوّل از آن قدم به داخل مدرسه نمىنهاد كه نمىتوانست و نمىخواست بگويد در حالى كه بار آجر بر پشت دارد به جايى كه سابقا در آن جا مقام مدرّس داشته پا نهد و شخصيّت و شغل خطير مديريت و معلمى خود را از دست بدهد .\r\nمدرّسان و معاونان آنان وظايف خود را با نهايت دقت و صحت انجام مىكنند ، و به همهء طلبه‌ها خواه آنان كه در مدرسه حجره دارند يا از بيرون در مجلس درسشان حضور مىيابند درس مىدهند . امّا بعضى از ميان آنان با اين كه از وجوهات مدرسه حق تعليم مىگيرند و نبايد از اين بابت مزدى بطلبند به ناحق پولى مىگيرند .\r\nدر ايران مدارس طلبه نشين چندان زياد ، و عايدات آنها آن قدر است كه از چهار صد هزار تومان معادل چهار ميليون و پانصد هزار ليور درمىگذرد و با توجّه به اين درآمد سرشار و اندك مستمرى كه به هر يك از طلاب داده مىشود مىتوان به تعداد تقريبى طلبه‌ها پى برد ؛ و نيز مىتوان به اين حقيقت واقف شد كه بيكارگى و\r\n\r\n","description":"","footnote":"","page_name":" 938 ","page_number":30},
  {"content":"\r\n\r\nبىدانشى و كثرت آزمندى اين عده چه مصائب و مشكلاتى به كشور وارد مىكند .\r\nدر شريعت اسلام در كار توسعه و تعميم مؤسسات خيريه عمومى تأكيد فراوان شده از اين رو افراد دارا و نكوكار غالبا به ساختن مدرسه و مسجدى پيوسته به آن ، مبادرت مىورزند . اين مدارس نه تنها در شهرها بسيار است بل كه چنان كه ديده‌ام در شهركها و ديه‌ها نيز هست .\r\nافراد خيّر و متدين ساختن كاروانسرا را بر سر راهها ، مقدم بر همه خيرات و مبرات مىشمارند . در اين كاروانسراها كاروانيان رايگان فرود مىآيند و مىآسايند .\r\nدر مرتبهء دوّم گرمابه ، قهوه خانه ، بازار و باغ مىسازند ، پس آن گاه مدرسه بر پا مىكنند ، و اجارهء قهوه خانه و بازار و باغ را وقف مدرسه مىكنند . بانيان اين آثار خير تا زنده‌اند معمولا خود مسؤول جمع آورى و تقسيم عايدات و حفاظت آنها مىباشند .\r\nايرانيان اين مسؤولان را متولى مىنامند . اين كلمه عربى است و مترادف با لفظ فابريسه  ) Fabricier (  ماست كه به معنى عضو شوراى دارايى كليسا مىباشد . انتخاب مدير و مدرّسان مدرسه به عهدهء متولى ، و واگذارى حجره به طلاب از جمله وظايف مدير مدرسه است . پس از فوت بانى ، مدرسه و متعلّقات آن به جانشينى كه وى انتخاب كرده و سمت متولى مىيابد واگذار مىشود ، و اگر اتفاق را به سببى كليهء دارايى بانى خيرات به نفع پادشاه مصادره شد ، صدر كه بزرگ‌ترين مقام روحانيت است امور مدرسه را اداره و بر آن نظارت مىكند .\r\nاين نكته نيز گفتنى است كه وقف كنندگان هر بنا پس از اين‌كه بنايى يا چيزى را وقف كردند ديگر مالك آن نيستند و عايدات هر موقوفه به مصارف پيش بينى شده مىرسد .\r\nاصفهان پنجاه و هفت مدرسه طلبه نشين دارد كه بيشتر آنها از آثار خيريّه پادشاهان مىباشد و مدير و مدرسان آنها به اراده و ميل سلطان وقت معين مىشوند .\r\nعايدات موقوفات مهم‌ترين و بزرگ‌ترين آنها بيش از دوازده هزار فرانك نيست كه ميان پنجاه تا پنجاه و پنج طالب علم تقسيم مىشود ؛ و بنابراين محاسبه فقر و محروميت طلبه‌ها آشكار مىگردد . برخى از آنان از نظر مالى چندان در مضيقه مىباشند كه توانايى اداى مزد مدرسان خود را ندارند ، و ناچارند در محضر استادانى كه رايگان درس مىدهند و عده‌شان زياد است تلمّذ كنند ؛ و اگر كسى از ايشان بپرسد چرا از محضر استادان قديم به مجلس درس اين استادان رو آورده‌اند براى اين\r\n\r\n","description":"","footnote":"","page_name":" 939 ","page_number":31},
  {"content":"\r\n\r\nكه به روى نادارى و فقر خويش پرده بيفگنند مىگويند چون مجلس درس آنان قابل استفاده نبوده است .\r\nطلّاب باسواد و فعّال براى جبران كمبود هزينهء زندگى ، يا آموزگار سر خانه مىشوند يا سمت للگى بچه‌هاى دولتمندان را مىپذيرند ، و يا به استنساخ كتب مىپردازند . در ايران همهء كتابها خطى است . نسخه‌نويسى و استنساخ كتاب رواج بسيار دارد ، و عدهء زيادى از اين راه روزى مىخورند ، و يك نفر باسواد از راه استنساخ كتاب مىتواند هر روز ده سو درآمد داشته باشد ، و اين مبلغ در مقام مقايسه با ارزش پول اروپا ، و هزينهء زندگى معادل سى سو مىباشد .\r\nطلبه‌ها گاهى نيز به گرفتن خمس و زكات كامياب مىگردند ، و بدين سان از رفاه و آسايش بيشترى برخوردار مىشوند . طلبه‌ها به مدير مدرسه احترام بسيار مىنهند زيرا اوست كه به آنان اجازهء اقامت در حجره‌ها را مىدهد ، و هم اوست كه مختار است هر يك ايشان را از مدرسه اخراج كند . افزون بر اينها از متولّى مستمرى آنان را مىگيرد ، و اوّل هر ماه ميانشان تقسيم مىكند . به سخن ديگر چنان كه دريافته‌ام مرادمندى و توفيق طلبه‌ها همه مرهون حمايت و حسن نظر مدير مىباشد .\r\nاين نيز گفتنى است هر مدرسه داراى مسجد يا ايوانى است كه طلّاب و ديگر نمازگزاران در آن جا رو به خدا مىكنند . جز از مدارس كه مدرّسان در آن جا به تعليم طلاب مىپردازند بعضى از كسان نيز در شهرهاى مختلف به ميل و اختيار خويش به تدريس مىكوشند . اين مدرّسان غالبا از ميان بزرگانى برخاسته‌اند كه مغضوب شاه شده‌اند يا به گناهى آنان را از دربار رانده‌اند و بىكار مانده‌اند . اين شخصيّتهاى از نظر افتاده نه تنها صبح و عصر در ساعاتى معين رايگان به داوطلبان تحصيل درس مىآموزند بلكه به طلّاب فقير كتاب و نوشت افزار مىدهند . بعضى از روزهاى هفته آنان را بر سر سفره مىنشانند ، به ايشان جامهء نو مىپوشانند ، و مدد مالى مىرسانند .\r\nمردم بر اين اعتقادند كه سائق بيشتر اين شخصيّتهاى از جاه جدا افتاده بدين نكوكاريها ، خودنمايى و ارضاى حسّ غرور خودشان است ، زيرا گروه طالب علمائى كه به مجلس درس اين مدرسان رو مىآورند ، و از فوائد علمى و مادى و سخاوتمنديهاى آنان بهره‌ور مىگردند ، همانند مبلغانى سخنور و گشاده زبان در ميان جامعه به ذكر محامد و فضائلشان مىپردازند و مىتوان به تحقيق باور كرد هيچ عاملى بهتر از تدريس رايگان و اعانه دادن به طلاب ، و جلب نظر آنان نمىتواند مايهء شهرت\r\n\r\n","description":"","footnote":"","page_name":" 940 ","page_number":32},
  {"content":"\r\n\r\nو احترام و اعتبار كسى بشود .\r\nهر زمان صدر اعظم داراى شخصيّت علمى و ادبى باشد رسيدگى طالب علمان وظيفهء اوست . بار اوّل كه من وارد ايران شدم محمد مهدى صدر اعظم شاه عباس ثانى بود ، و پس از مرگ وى نيز بر همين منصب بود ، رياست مدارس را نيز بر عهده داشت ، و اين مقام در امپراتورى ايران مرتبتى جليل و فخيم است . هميشه يكى از بزرگان بلند نام و معتبر متصدى اين كار خطير مىباشد ، و غالبا صدر كه پيشواى روحانيت است امور مربوط به طلاب را به عهده دارد .\r\nامّا دربارهء روش تعليم و تعلم در ايران مقدمة بايد بگويم كه كلاس درس ، اتاق مدرس يا ايوان مدرسه است . طالب علم پس از ورود ، از سر اخلاص و ارادت به مدرّس سلام مىكند ، و دو زانو به ادب مىنشيند ، سپس به اشاره و اجازهء استاد چند سطر از كتاب را مىخواند ، و خاموش مىنشيند ، و پس از آن كه مدرّس آن را شرح و توضيح كرد چند سطر ديگر مىخواند . آنگاه يكى ديگر از طلاب كه همان درس را مىآموزد دنبالهء مطلب را قرائت مىكند ، و مدرّس نيز همانند سابق شرح و تفسير مىكند ، و به همين نمط مجلس درس يك يا دو ساعت ادامه مىيابد . آن گاه شاگرد كيف و كتابش را برابر مدرّس مىنهد . بر پاى مىايستد ، و در حالى كه سرش را پايين انداخته و دستهايش را به نشان حرمتگزارى روى سينه نهاده بىحركت بر جاى مىماند . اگر مدرّس ادامهء درس را لازم بداند به اشاره فرمان مىدهد بنشيند ، و گرنه با جملهء كوتاه : خدا به همراهت ، وى را مرخّص مىكند . آن گاه طالب علم براى گرفتن درس ديگر به مجلس درس مدرّس ديگرى كه در همان مدرسه يا مدرسهء ديگر تشكيل شده مىرود ، و باشد كه همان درس را در محضر مدرّس ديگر بياموزد . امّا معمولا در مجلس ثانى به آموختن علمى ديگر اشتغال مىورزد ، زيرا اصولا طلاب ايرانى همزمان به آموختن علوم مختلف همت مىگمارند ، و يك مدرّس هنگامى به وفور دانش شهرت مىيابد كه به تدريس چند رشته علوم توانا باشد . و من بسيار بار مدرّسانى ديده‌ام كه در يك جلسه چهار گونه علم تدريس مىكرده‌اند ؛ همچنين طالب علمانى مشاهده كرده‌ام كه در يك جلسه چهار رشته علم آموخته‌اند .\r\nمن به محاسن اين روش تحصيل كه معمول قرون قديم بوده اعتقاد ندارم و بر اين باورم كه اصول متد تعليم جوانان با آنان كه پا به سال نهاده‌اند تفاوت دارد زيرا تلقين مطالبى كه ممكن است موجب انحراف ذهن جوانان شود در فكر افرادى كه\r\n\r\n","description":"","footnote":"","page_name":" 941 ","page_number":33},
  {"content":"\r\n\r\nمرحلهء جوانى را پشت سر نهاده‌اند و به مرز كهولت نزديك شده‌اند اثر ندارد .\r\nطلّاب پس از اين كه در دانش اندوزى پيشرفت قابلى حاصل كردند به بحث و مذاكره مىپردازند . بدين منظور دسته‌هاى سه يا چهار نفرى و نه بيشتر تشكيل مىدهند يكى جنبهء بحث مثبت و ديگر جنبه منفى مسأله مورد مذاكره را مىگيرد و در محضر مدرّس ، و يا بىحضور او به بحث و جدل مىپردازند ، ولى بر خلاف دانشجويان اروپايى كه به هنگام تحصيل علوم پزشكى و حقوق غالبا به بحث و مذاكره مىپردازند ، طلاب ايرانى از مذاكره خوددارى مىورزند .\r\nآنچه آوردم اشارتى است به نحوهء تعليم و تعلّم در ايران ، اما گفتنى است كه اين روش دربارهء تحصيل افراد تنك مايه معمول و مرسوم است ، و افراد متمكّن براى تحصيل فرزندان خود معلمان سر خانه به خدمت مىگيرند ، حتى آنان كه دارايى بسيار دارند معلمين را در خانهء خود نگاه مىدارند ، و اين كار دشوار نيست ، و خرج بسيار ندارد ، زيرا طلّاب باسواد و آماده به تدريس كه اغلب آنان نادار و جوياى كارند بسيارند .\r\nچنان كه در اوّل كتاب آورده‌ام ايرانيان بر اطلاق مردمانى ظريف طبع باريك انديشه ، نكته ياب ، هوشمند و روشن نگر و باادبند ، و اگر به اين محاسن ، جديّت ، بىنيازى ، خرسندى و خويشتندارى ، و شوق مداومت در دانش‌آموزى و فداكارى در كسب علم را بيفزاييم قابليّت آنان در نيل به مقامات علمى محرز مىگردد ، و اگر به تقليد ما در طريق كسب دانش همّت خويش را تنها مصروف يك رشته از علوم كنند ، و اگر مانند ما كتابهاى چاپى متنوع و ارزان قيمت در دسترس داشته باشند ، و اگر مدرّسان و استادانشان در تعليم آنان صداقت و صميميت و جديّت كامل مبذول بدارند ، بتحقيق به ترقيّات علمى بيشتر نائل مىشوند ، ولى چنان كه مىگويند استادان اين احسان را فقط نسبت به بستگان و دوستان صميم خود روا مىدارند .\r\nآنچه غرور و خويشتن نگرى استادان ايران را در نظرم نمايان مىكند حسدورزى و بخل و بدبينى ايشان نسبت به اروپاييان است . آنان در ضمير خود نسبت به ترقيات دامنه‌دار ما در زمينهء علوم معترفند ، و برترى ما را مىپذيرند ، امّا همواره علوم خويش را از ما پنهان مىدارند تا گمان برند و خويش را دلخوش دارند چيزهايى بيشتر از ما دارند و مىدانند و من هنگامى كه در زمينهء اصول ساختمان\r\n\r\n","description":"","footnote":"","page_name":" 942 ","page_number":34},
  {"content":"\r\n\r\nكاروانسراى صفى آباد\r\n\r\n","description":"","footnote":"","page_name":" 943 ","page_number":35},
  {"content":"\r\n\r\nآيه‌هاى 32 ، 33 ، 34 ، 35 ، 36 سورة النور سورة 24 نوشته شده بر روى پوست گوساله ، اين قرآن قديميترين خطوط عربى است كه در بريتيش ميوزيوم بريتانيا نگهدارى مىشود .\r\n\r\n","description":"","footnote":"","page_name":" 944 ","page_number":36},
  {"content":"\r\n\r\nاصطرلاب كه در آن فن داناتر از ما هستند گفتگو مىكردم به اين حقيقت آگاه شدم .\r\nاز روى ديگر چون گفتگو دربارهء علوم ايرانيان بدون مطالعه و توجّه به زبان و خط آنان كارى ناقص و ناتمام است خوانندگان را در فصول ذيل به اين دو موضوع آشنا مىكنم .\r\n\r\n","description":"","footnote":"","page_name":" 945 ","page_number":37},
  {"content":"\r\n\r\n\r\nفصل سوّم زبانهايى كه ايرانيان در سخن گفتن به كار مىبرند\r\nايرانيان معمولا به يكى از سه زبان فارسى ، تركى ، عربى سخن مىگويند .\r\nآنان بر اين باورند كه فارسى زبان طبيعى و قومى ايرانيان است . بزرگان و جاه‌مندان ، و كسانى كه با آنها آمد و شد و سر و كار دارند اين سه زبان را به نسبت مساوى مىدانند . بسيارى از زنان نيز به اين سه زبان آشنا هستند ؛ و اگر دست كم ، از اين سه ، زبانهاى فارسى و تركى را ندانند در مكالمه درمىمانند . من اين دو زبان يعنى فارسى و تركى را مىدانستم و به خواندن و نوشتن زبان عربى هم آشنا بودم ، امّا روزى نبود كه از عدم تسلّط خود بر اين زبان دلگير و متحسّر نباشم . زيرا بسى روى مىنمود كه از درك و فهم بعضى مطالب درمىماندم .\r\nزبان فارسى بر اطلاق زبان شعر و ادب مردمان است . درباريان و افراد سپاهى و بزرگان و زنان جاه‌مندان در خانه همه به زبان تركى صحبت مىكنند زيرا پادشاه و افراد خانوادهء سلطنت از آذربايجان كه زبان همه مردمانش تركى است برخاسته‌اند ، امّا عربى از آن جهت كه زبان دينى مردم است محترم مىباشد .\r\nدربارهء اختصاصات اين سه زبان ايرانيان ضرب المثل معروفى دارند .\r\nمىگويند فارسى بلاغت ، عربى فصاحت ، تركى سياست و باقى قباحت است . يعنى فارسى زبانى است نرم ، ملايم و لطيف ؛ عربى لسانى است فصيح ، تركى زبانى است خشن ، و باقى الفاظى عاميانه و مبتذل مىباشد ؛ و لفظى كه من به معنى خشن و سخت ترجمه كرده‌ام معنى واقعيش مجازات ، عذاب و شكنجه است .\r\nدر مقام مقايسه اين سه زبان با زبانهاى اروپايى مىتوان گفت فارسى با زبان لاتين ، تركى با زبان اسلاو ، و عربى با زبان يونانى مناسبت دارد . امّا آميختگى\r\n\r\n","description":"","footnote":"","page_name":" 946 ","page_number":38},
  {"content":"\r\n\r\nزبان عربى با زبان فارسى بسى بيشتر از اختلاط زبان يونانى در زبانهاى كشورهاى اروپايى است ، و به اعتقاد من علت نفوذ بيشتر زبان عربى در زبان فارسى اين است كه كتب دينى ايرانيان كه موظف به خواندن آنها مىباشند به زبان عربى است ، و برگرداندن آنها به زبان فارسى ممنوع است ؛ و براى اين كه رستگار شوند بايد به زبان عربى آشنا شوند تا خواندن آن كتابها را بتوانند .\r\nاين سه زبان كه در ايران بدانها تكلّم مىشود از نظر واژه‌ها و اشتقاقات به هم شباهت ندارند ، و شباهت آنها به هم افزون‌تر از زبانهاى اروپايى كه مورد مقايسه قرار داده‌ام نمىباشد . به عبارت ديگر هم در قواعد دستور زبان ، و هم در طرز تركيب و جمله بندى و در جهات ديگر تباين تام دارند . ولى در بسيار موارد هر يك اين سه زبان كلماتى از زبانهاى ديگر به عاريه مىگيرد . مثلا زبانهاى فارسى و تركى واژه‌ها و اصطلاحات دينى و حقوقى را از زبان عربى به عاريه مىگيرند . زبان فارسى لغات لطيف و اصطلاحات شعر را به زبان تركى مىدهد و در عوض لغات مربوط به جنگ و نبرد و اصطلاحات سپاهى را به عاريه مىگيرد .\r\nافزون بر آنچه گفته شد ايرانيان براى بيان قدمت هر سه زبان و توضيح اين كه هر سه همزمان با مسكون شدن زمين در وجود آمده‌اند افسانه‌اى دارند و مىگويند :\r\nمارى كه آدم و حوا را به خوردن ميوهء ممنوعه فريب داد به زبان عربى كه فصيح و اغوا كننده است سخن گفت ؛ آدم به زبان شيرين و دلنشين و خوش آهنگ فارسى با حوا سخن گفت و او را به خود مايل ساخت . فرمان بيرون راندن آدم و حوا از بهشت ، اول به زبان فارسى بود ، چون با كلمات نرم و ملايم و زيبا بود هيچيك آن دو اطاعت نكرد ، ترجمه فرمان به زبان عربى نيز سود نبخشيد . جبريل همان فرمان را به زبان تركى كه درشت و قهرآميز است بر آنان خواند ؛ هر دو وحشت كردند و از بهشت بيرون شدند .\r\nپيش از اين ، در نخستين كتاب خود اشاره كرده‌ام كه بيشتر آن عده مردم ايران كه در نواحى مغرب و جنوب غربى و قسمت مركزى سكونت دارند به زبان تركى سخن مىگويند ، و ساكنان نواحى ديگر امپراتورى به زبان پارسى تكلم مىكنند .\r\nاين نكته نيز گفتنى است كه زبان درباريان ايران تركى است امّا در دربار مغول كبير و ديگر امراى مسلمان سراسر اقليم هند ، همه به زبان شيرين و نغز و دلنشين فارسى سخن مىگويند ، و سبب اين است كه اشراف و اعيان ايران غالبا از نژاد\r\n\r\n","description":"","footnote":"","page_name":" 947 ","page_number":39},
  {"content":"\r\n\r\nجنگجويان و سران سپاهيان تركستان يعنى تاتارستان صغير مىباشند در صورتى كه جاه‌مندان و بزرگان هند گوهرشان به نژاده مردمان دانشور و سخن پرور ايران مىپيوندد ، و اين بزرگزادگان هوشمند و دانا و سخن گستر همراه با سرداران و اميران پيروزمند كه همانند آنان مسلمان بوده‌اند ، دانش و ادب ، و سنتهاى نيكو را براى پادشاهان آن سرزمين به هديت برده‌اند و مايهء نشر و رواج زبان و ادب پارسى در آن خطه بوده‌اند . اين نكته نيز درخور يادآورى است كه زبان تركى رايج در ايران بتخصيص در دربار ، بر اثر تأثير زبان فارسى چندان نرم و ملايم و خوش آهنگ شده كه تركان قسطنطنيه به زحمت درمىيابند و متقابلا ايرانيان ترك زبان نيز زبان تركان عثمانى را آسان درك نمىكنند . و بر آنچه گفته‌ام مىافزايم كه گر چه زبانهاى سه گانه فارسى و تركى و عربى ربط و پيوندى با زبانهاى اروپايى ندارند ، امّا چنانند كه در مثل آموختن و سخن گفتن بدانها براى يك نفر انگليسى از ياد گرفتن زبان ايتاليايى آسان‌تر مىباشد . امّا خواندن اين زبانها براى بيگانگان سخت دشوار است و هرگز به فرا گرفتن كمال آن كامياب نمىشوند زيرا الفباى آنها متشكل از علاماتى است كه بعضى آنها مشابه يكديگرند و به وسيلهء نقطه از هم متمايز مىشوند .\r\nاز روى ديگر چون در نقطه گذارى نيز اصول كلى رعايت نمىشود غالبا خواندن صحيح كلمات غير ممكن مىگردد . و نكتهء ديگر كه بيشتر در مورد اين زبانها مورد توجّه است اينست كه در طىّ قرون تغييرى در تركيب جمله بندى و اصطلاحات آنها روى نداده ، فى المثل در زبان عربى با اين كه افزون بر هزار سال از نزول قرآن سپرى شده ، همچنان نمونهء كامل ايجاز و فصاحت و بلاغت است ، و اشعار شعراى ايرانى كه چهار صد يا پانصد سال پيش سروده شده ، و نويسندگانى كه قرنها پيش آثارى به جا نهاده‌اند در نظر ايرانيان همچنان تازه و دلنشين مىنمايد ، و شاعران و نويسندگان از آنان پيروى مىكنند ، و هرگز به ذهن دانشورى خطور نمىكند كه شيوه‌اى تازه در نوشتن و سرودن ابداع كند ، و آن را در جامهء زيباترى به جلوه درآورد . در زبان تركى نيز از زمانهاى دور تاكنون تغييرى راه نيافته و بر همان نشان است كه بوده است ، و اگر به دشواريها و عيبها و مشكلاتى كه بر اثر تغييرات گاه به گاه در زبانهاى زندهء اروپايى و به تخصيص در زبان فرانسوى روى مىدهد توجّه شود آشكارا مىگردد مردم مشرق زمين از اين نظر چه اندازه خوش بختند كه از عوارض زيان رسان جرح و تعديل زبان كه يكى از پايه‌هاى اصلى تمدن جوامع بشرى است آزاد مانده‌اند .\r\n\r\n","description":"","footnote":"","page_name":" 948 ","page_number":40},
  {"content":"\r\n\r\nچون زبان عربى خواه ناخواه در زبان فارسى رخنه و نفوذ كرده ناروا نيست پيش از بحث دربارهء زبان فارسى دربارهء زبان عربى مطالبى بنويسم . مردم مشرق زمين بر اين باورند كه زبان تازى پربارترين و غنىترين زبانهاى جهان است و هيچ زبان با آن قابليت برابرى ندارد . و چون همهء دانشمندان آسيا و اروپا كه بر اين زبان تسلط كامل دارند اين نظر را مىپذيرند من نيز از ايشان پيروى مىكنم . واژه‌هاى اين زبان چندان زياد است كه شمار آنها را افزون از دوازده ميليون و سيصد و پنج هزار و چهل و دو كلمه مىدانند ، و در كتب تاريخ نقل شده يكى از پادشاهان عرب لغتنامه‌اى بدان بزرگى و عظمت داشت كه براى انتقال آن از جايى به جاى ديگر شصت شتر به كار بود ، و حال آنكه بزرگترين كتابخانه‌هاى مشرق زمين در زمان حاضر بدين گرانبارى نيست .\r\nدر كتابهايى كه در آنها به فسحت و وسعت زبان عربى اشاره شده آمده است كه اين زبان از نظر لغت چندان غنى است كه شتر هزار اسم دارد كه هر كدام شارح حال و وضع و سنّ حيوان است . فيروزآبادى مصنّف معروف ايرانى نوشته است كه در زبان عربى براى شمشير هزار اسم وضع شده و اين شگفت‌انگيز است زيرا شمشير نمىتواند مانند يك چهار پا در حالات و سنين مختلف باشد . همچنين وى آورده است كه در اين زبان براى شير درنده پانصد اسم ، براى مصيبت چهار صد نام ، براى شير خوردنى دويست ، و براى عسل هشتاد اسم وجود دارد . و نمىدانم خرما و نخل و صد چيز ديگر به چند نام خوانده مىشوند . چيزهايى كه در سرزمين تازيان بيشتر وجود دارند مورد استعمالشان زياد است ، به ويژه نامهاى مترادف متعدد دارند ، و در اين باره حكايت كوتاهى بدين شرح مىگويند : يك نفر عرب كه شنيده بود گربه صد اسم دارد ، اما هرگز اين حيوان را نديده بود تصوّر مىكرد چنين جانور بايد دست كم به بزرگى يك اسب يا يك شتر باشد .\r\nمحققان و نويسندگان ايران و عرب كه دربارهء زبان تازى مطالعات دامنه‌دارى كرده‌اند بر اين باورند كه هيچ كس نمىتواند كليّهء كلماتى را كه در زبان عربى وضع شده بياموزد و به خاطر بسپارد . اين به معجزه مانند است و جز حضرت محمد بدين مهم راه نيافته است . زبان تازى عطيّه پاك يزدان مىباشد و براى تشريح و توصيف حدّ اعلاى اين زبان مىگويند بهشتيان همه به زبان تازى سخن مىگويند ، از اين كه اين زبان به سبب فسحت زيادى كه دارد مىتواند ظريف‌ترين و نازكترين\r\n\r\n","description":"","footnote":"","page_name":" 949 ","page_number":41},
  {"content":"\r\n\r\nمعانى را به روشنى و گويايى و گيرايى هر چه تمامتر بيان كند ، به سخن ديگر بسيارى از واژه‌هاى زبان عربى آن جاذبه و نيروى جادويى دارند كه مىتوانند بيانگر و مبلّغ لطيف‌ترين معانى باشند . بديهى است برگرداندن اين كلمات سحرآسا از زبان عربى به زبانهاى ديگر اگر ناشدنى نباشد سخت دشوار است ، زيرا توضيح هر يك اين كلمات يا عبارات مستلزم وقوف كامل بر معانى ظريف آنها مىباشد . همچنين پژوهندگان بر اين باورند كه در زمان حاضر بيشتر نكات دقيق و باريك اين زبان از ميان رفته ، و غناى آنها را بايد از ميان آثار گران قدر متقدمان جستجو كرد .\r\nدو زبان عربى و عبرى بىهيچ گمان از يك ريشه‌اند زيرا از حيث جملات به هم شباهت كلى دارند . افزون بر اين برخى كلماتشان شبيه يكديگر است . اين همانندى چندان است كه برخى از زبان شناسان و پژوهندگان مغرب زمين بر اين باورند كه يا زبان عربى از عبرى هستى يافته و يا عبرى از عربى پديد آمده است ؛ و من بر اين اعتقادم چون حضرت ابراهيم در سرزمين تازيان پا به دنيا نهاده به زبان عربى متكلّم بوده است . امّا اين نظريّه قطعى نيست و تنها متكّى به اشاراتى است كه در سفر تكوين تورات آمده است .\r\nپژوهشگران مغرب زمين بر اين قولند كه عبر (  Heber  ) يا بستگان وى واضع زبان عربى مىباشند ، امّا مؤلفان و نويسندگان اسلام معتقدند كه قدمت زبان عربى بيش از آنست كه دانايان مغرب زمين گفته‌اند . اين زبان و هنر كتابت آن را آدم ابو البشر از حضرت پروردگار آموخته و به آدميان تعليم داده است . امّا مسلمانان بر اين اعتقادند كه خطّ آنان زاييدهء انديشهء بشرى است و ربطى به تعليم خدا ندارد . از آن كه در طىّ قرون و اعصار ، هم از نظر رسم و تركيب ، و هم از نظر نظم و آرايش حروف تغيير زياد يافته تا به كمال امروز رسيده است .\r\nخطّ قديم تازيان به مناسبت اجتماع گروهى از دانشمندان عرب ، مقارن عصر حضرت مسيح در كوفه ، كوفى ناميده مىشده و آن خط به صورتى بس نازيبا و بدنما بود . سيصد سال پس از پيغمبر اسلام ابن مطاع (  Ebn Motah  ) يكى از دانشمندان مسلمان خط تازه‌اى اختراع كرد كه پس از مدّتى دانشمند ديگرى به نام ابن بويه (  Ebn Bouueh  ) آن را تهذيب و آراسته گردانيد ، و درستى آنچه گفتم از ديدن و توجّه كردن به كتابت پوست دباغى شده‌اى كه به اعتقاد صاحب نظران قريب هزار سال از عمر آن مىگذرد ، و من آن را با خود آورده‌ام ، و به گروهى از دوستان پژوهنده\r\n\r\n","description":"","footnote":"","page_name":" 950 ","page_number":42},
  {"content":"\r\n\r\nو دانشمندم نشان داده‌ام ثابت مىشود ، و من به هنگام شرح دادن وضع و تاريخ پرسپوليس نشان مهر و آثار ديگرى ارائه خواهم داد .\r\nمسلمانان بر اين اعتقادند كه حضرت اسماعيل اصل و ذريه و مايهء فخر تازيان مىباشد و همچنان كه همهء اعمال و آثار زشت اعصار قديم را به نمرود منسوب مىدارند ، همهء كارهاى خوب و خداپسند و سودآفرين عهد ديرين را به حضرت اسماعيل نسبت مىدهند . از جمله مىگويند واضع زبان و خط عربى اوست ، به همين جهت زبان عربى را لسان اسماعيل مىخوانند ؛ و دانشمندان ايرانى بر اين اعتقادند كه حضرت اسماعيل اين زبان را غنى و به كمال نزديك كرد ، و يعرب بن قحطان كه همان يراه (  Yerah  ) يقطان است كه نامش در آيهء 26 فصل دهم سفر تكوين آمده نخستين كسى است كه در عربستان سكونت گزيده ، زبان نوح را كه سريانى بوده به عربى تغيير داده است . اين نكته نيز درخور گفتن است سريانى كه زبان فينيقيها يا كنعانيان بوده سواى زبان سيرياك (  Syriaque  ) است كه سالها بعد در وجود آمده ، با زبان عبرى و كلدانى درآميخته و بين غزه‌ايهايى كه به آشور مهاجرت كرده‌اند رواج يافته است . زبان عبرى زبان مهاجران ، و كلدانى زبان سروران و مخدومان آنان بوده است . دانشمندان ايران نيز بر اين باورند كه اسماعيل زبان عربى را اصلاح و تهذيب كرد ، و آن را چنان كه از پدرش آموخته بود تحت نظم و قاعده درآورد . با وجود اين برخى پژوهشگران اصلاح و تهذيب زبان عربى را به دو فرزند اسماعيل حمص (  Homaisa  ) و قيدار (  Kedar  ) نسبت مىدهند نه به خودش .\r\nاز ميان دانشمندان نيز عده‌اى بر اين قولند كه اصولا زبان عربى اندك زمانى پيش از ظهور اسلام رواج يافته اما اين گفته درست نمىنمايد ، و اگر چنين تعبير و تفسير شود كه تا كوتاه زمانى پيش از قسمتى از اصول زبان عربى فراموش شده بوده و به صورت ناقص و متروك درآمده بوده شايد پذيرفتنى باشد ، زيرا بنا به قولى در زمان بعثت حضرت رسول و نزول قرآن خواندن و نوشتن زبان عربى چنان از يادها رفته بود كه اندك كسانى خواندن و استنساخ كردن قرآن را مىتوانستند .\r\nآورده‌اند كه مقارن ظهور اسلام وقتى پيغمبر سخن گفتن آغاز مىكرد و اعراب مىشنيدند با چه فصاحت و بلاغت با به كار بردن هزاران اصطلاح نغز و دلنشين كه هرگز نشنوده بودند با آنان سخن مىگفت در شگفت ماندند و پيغمبر به آنان مىفرمود جبريل اين زبان را به همان زيبايى و دلپسندى كه اسماعيل تكلّم مىكرده به او\r\n\r\n","description":"","footnote":"","page_name":" 951 ","page_number":43},
  {"content":"\r\n\r\nآموخته است .\r\nتازيان لسان عربى را به سبب انتساب حضرت پيغمبر به قبيله قريش كه نژاد اسماعيل نيز به اين قبيله مىپيوندد ، زبان قريش مىناميدند ، و قرآن زبان عربى را از نظر تجليل و تفخيم لسان روشن ناميده است ، ولى متفكران آسان درمىيابند كه نظريهء كمال يافتن زبان عربى با ظهور و گسترش دين اسلام تصورى باطل و بر خطاست چه پژوهشگران و انديشمندان جملگى بر اين اعتقادند كه از قرنها پيش از ظهور اسلام اعراب با نهايت عشق و اخلاص و ارادت به آموختن و ترويج زبان خويش مىكوشيده‌اند . زبان خويش را فصيح‌ترين ، پرمايه‌ترين ، رساترين و كامل‌ترين همهء زبانها مىدانستند و به دانستن چنان زبان كامل عيار به خود مىباليدند . ابو نصر در يكى از آثار خود آورده است : دانايان عرب زبان ، به آموختن دانش ستاره‌شناسى شوق بسيار داشته‌اند ، و پيوسته به كشف دقايق اين دو علم مىكوشيده‌اند . اما هم اينان و ديگر تازيان ، ياد گرفتن و تكميل زبان خود را بر همه آرزوها و آرمانهاى خويش مقدّم مىشمرده‌اند . چنان كه مىگويند اعراب به سه چيز خود مىبالند ، و آن سه شمشير ، خوى مهمان دوستى و زبان آنهاست .\r\nپيش از اين كه بحث خويش را دربارهء زبان عربى به پايان برم به دو نكته اشاره مىكنم . نخستين نكته‌اى كه همه پژوهشگران و محققان صاحب نظر متفق القولند اينست كه زبان عربى يكى از زبانهاى معتبر و مهمّ دنيا ، و شايد مايه‌ورترين آنهاست . از جمله امتيازات اين زبان يكى اينست كه طىّ قرون و اعصار گذشته خلوص و صفوت و تابناكى خود را از دست نداده ، هنوز هم در اقطار جهان ملتهاى بزرگى بدين زبان تكلّم مىكنند ، و يكى از جهات بقا و عدم تغيير و تبديل اين زبان اينست كه اعراب هيچ زمان تحت نفوذ و تابعيت دولتهاى ديگر نبوده و اختلاط آنان با ملتهاى ديگر زياد و پر دوام نبوده است و آشكار است بزرگ‌ترين عواملى كه مىتواند موجب تغيير زبان و محو تدريجى آن گردد همين نكته است كه به آن اشاره شد . همچنان زبان عربى بر اثر انتقال يافتن قوم يهود به سرزمين‌هاى كلده و عربستان در مدتى نه بسيار دراز از يادها رفت .\r\nنكته دوّم اين كه مسلمانان بر اطلاق قرآن را مظهر كمال فصاحت و بلاغت مىدانند و بر اين اعتقادند كه در اين كتاب آسمانى از نظر صرف و نحو هيچ اشتباهى وجود ندارد ، و مىتوان از اين جهت و جهات ديگر سرمشق و راهنمايى كامل عيار\r\n\r\n","description":"","footnote":"","page_name":" 952 ","page_number":44},
  {"content":"\r\n\r\nباشد ، و بدين نكته نيز معترفند كه هيچ دانا و گر چه بر فنون نويسندگى كاملا مسلط باشد هرگز نمىتواند بدان فصاحت و بلاغت كلامى بنويسد . از روى ديگر چون مفاهيم قرآن را بيشتر مردم درنمىيابند زبان آن را درك نمىكنند .\r\nامّا در مورد زبان فارسى بايد بگويم كه اين زبان تازه‌اى است كه پس از تحولات عظيم مذهبى در ايران پراگنده شده است . بدين معنى كه واژه‌هاى سره و اصيل زبان با كلمات و الفاظ و اصطلاحات زبان اقوام عرب و تاتار و ترك كه يكى از پس ديگرى بر اين مرز و بوم تسلط يافته‌اند آميخته شده ، از روى ديگر كلمات زيادى از زبان فارسى در زبانهاى اروپايى از قبيل آلمانى ، انگليسى و فرانسوى نفوذ يافته است ، و زبان انگليسى بيشتر از ديگر زبانهاى اروپايى از زبان فارسى بهره‌ور گرديده است . همچنين به نسبت كمتر كلماتى از زبان فارسى در زبانهاى يونانى و لاتين وارد شده است .\r\nپژوهندگان و دانشمندان اروپايى كه دربارهء تحولّات زبان فارسى تحقيقات دامنه‌دارى كرده‌اند مجموعه‌اى از كلماتى كه ريشهء واحدى در زبان فارسى و زبانهاى مغرب زمين دارند تنظيم كرده‌اند ، و اگر گمان مىكردم رنج من در اين كار متضمّن فايدتى است چون صلاحيت و اهليّت و آمادگى اين كار را در خود سراغ دارم دنبالهء كار ايشان را مىگرفتم ، امّا چون پيش از اين در صفحات گذشته بدين موضوع اشارتى كوتاه كرده‌ام از تفصيل درمىگذرم . همين قدر تذكر مىدهم علت اصلى و واقعى انتقال اين كلمات به سرزمينهايى كه از يكدگر فاصلهء زياد دارند لشكركشيها و مهاجمات و طغيانهاى مكررى است كه در طىّ قرون در اين كشورها به وقوع پيوسته و نفوذ زبان عربى در زبان فارسى سنگين‌تر و سهمناك‌تر بوده است ، چنان كه در زمان حاضر اگر كسى زبان فارسى را به كمال بداند به زبان عربى نيز آشنايى نسبى دارد .\r\nامّا دربارهء زبان قديم ايرانيان بايد بگويم زبانى فراموش شده و از ياد رفته است زيرا بر اثر تهاجمات عظيم و مكرر كتاب و آثارى بر جاى نمانده است .\r\nزردشتيان يا گبران كه به آتش احترام مىنهند و گوهر از ايرانيان قديم دارند پس از تهاجم و تسلط تازيان بر ايران و بر هم خوردن اساس امپراتورى ايران مليت و مذهب و زبان خود را همچنان پاسدارى كرده‌اند ، و از نسلى به نسل ديگر سپرده‌اند . اكنون نيز به لهجه‌اى خاصّ كه زبان باستانى ايرانيان قديم نيست سخن مىگويند .\r\n\r\n","description":"","footnote":"","page_name":" 953 ","page_number":45},
  {"content":"\r\n\r\nزردشتيان مىگويند پيشوايان روحانى آنان كه ساكن شهر يزد واقع در ايالت كرمان بوده‌اند ، و بزرگ‌ترين شهرى است كه گروه كثيرى از زردشتيان در آن جا به سر مىبرند زبان فارسى كهن را سينه به سينه و از نسلى به نسل بعد انتقال داده‌اند و اكنون به همان اصالت و پاكيزگى به جاى مانده است ، ولى من ، چندان كه جستجو كردم سندى كه مرا به صحّت گفته‌شان رهنمايى كند نيافتم . حقيقت اينست زردشتيان داراى كتبى مىباشند كه رسم الخط آنها شناخته نيست ، و گر چه ظاهرشان با شيوهء نگارش و آثار خطى زبانهاى شناخته شده تفاوت زياد ندارد ولى من نمىپذيرم كه اينها از جمله آثار زبان كهن است . زيرا رسم الخط اين آثار كمترين شباهت به سنگ نوشته‌هاى تخت جمشيد ندارد و من در فصول آينده كه به شرح و وصف اين بناى باشكوه و عظيم كه هنوز آثارش بجاست مىپردازم نمونه‌هاى هر دو خط را نشان مىدهم .\r\nپارسى باستان را فرس مىنامند و پارسى اراده مىكنند ؛ همچنان كه كلمهء فارسى همان پارس مىباشد . اين زبان را پهلوى نيز مىنامند كه از آن مردانگى و جوانمردى و بخشندگى اراده مىشود .\r\nزبان فارسى كنونى به سبب آميختگى با كلمات زبان عربى و اندكى از ديگر لغتهاى زبان خارجى خوش آهنگ‌تر و لطيف‌تر و گفتنش آسان‌تر شده است . از اين رو ايرانيان زبان خود را نغز و روان و براى سرودن شعر بسيار مناسب مىشمارند .\r\nحقيقت همچنين است و مىتوان زبان فارسى را با زيباترين و شيرين‌ترين و گيراترين زبانهاى كنونى برابر شمرد . اين زبان بيشتر از همهء زبانهاى مشرق زمين به زبانهاى اروپايى نزديك است . زبانى است كه ناهموارى و خشونت و سختى تلفظ در آن راه ندارد . بعضى حروف تركى و عربى مانند « ص » ، « ظ » ، « ق » كه در اصل به صورت ثقيل تلفظ مىشود ، همانند « س » ، « ز » ، « غ » كه گفتنش آسان و روان و دور از تكلف است تلفظ مىگردد . مراد و منظور من از اشاره به زبان ، زبانى است كه مردم شهرهاى بزرگ بدان سخن مىگويند ؛ زيرا لهجه‌هاى ده‌نشينان ايران مانند لهجه‌هاى ده‌نشينان ديگر كشورها خشن و متكلف است ، و شهرنشينان به سختى درك و فهم مىكنند . لهجه‌هاى ديه‌نشينان ايران به جز صعوبت تلفظ اين عيب را نيز داراست كه حروف عطف و ربط را غالبا زياد و نابجا به كار مىبرند . در نتيجه جمله‌هاى متضمن كلامشان كه هر كدام داراى معنى جداگانه‌ايست با ربط و\r\n\r\n","description":"","footnote":"","page_name":" 954 ","page_number":46},
  {"content":"\r\n\r\nپيوندهاى زائد به صورتى نامفهوم درمىآيد ، و اين خود نشانه بارزى از منشآت سست و خوارمايه است .\r\nزبان فارسى با زبان عربى اختلاف زياد دارد . از جمله صيغهء تأنيث و تثنيه كه در زبان عربى هست در زبان فارسى نيست ، امّا قواعد آن تا حدّ زيادى منطبق با صرف و نحو عربى است ، و چون زبان فارسى فاقد دستور زبان مىباشد طالبان علم براى آموختن زبان فارسى در سطح بالا به ناچار از صرف و نحو عربى سود مىجويند ، و اين واقعيت بيانگر تشابه تركيب بندى كلّى اين دو زبان مىباشد .\r\nزبان فارسى داراى بيست و نه حرف است ، و آخرين آنها « لا » است كه از پيوند دو حرف « ل » و « الف » تركيب يافته ، چنان كه بين حروف الفباى فرانسه نيز حرفى است مركب از پنجمين و نوزدهمين حروف زبان ما . برخى از كسان حرف مركب « لا » را حرف اصلى نمىشمارند ، و مجموع حروف زبان فارسى را بيست و هشت حرف مىدانند . در برخى از نوشته‌ها چهار حرف ديگر از جمله « پ » و سه حرف ديگر كه تلفظشان براى ما فرانسويان آسان نيست ، ديده مىشود ، ولى آنها در شمار حروف الفبا درنمىآيند . از اين رو آنان كه حروف زبان فارسى را بيش از بيست و هشت مىشمارند به راه خطا مىروند ، و سبب سر در گمى و گمراهى ديگران مىگردند . زيرا ايرانيان هنگامى كه الفبا را به كودكان خود ياد مىدهند از آن چهار حرف نام نمىبرند ، ولى هر زمان مناسب دانستند آنها را نيز ياد مىدهند . بنابراين نمىتوان گفت كه ايرانيان مانند عبرانيان و تازيان در الفباى خود حرف « پ » و « چ » ندارند . همهء بيست و هشت حرف الفباى فارسى مصمت است ، و الفباى عربى نيز چنين است ، امّا عده‌اى از محققان « الف » نخستين حروف الفبا را كه آهنگ و كشش حرف «  A  » يا آكسان گراو يا آكسان اگوى الفباى ما را دارد مصوت مىدانند . « الف » زبان فارسى « الف » الفباى عبرى ، و مطابق آهنگى است كه در الفباى زبان يونانى به كار مىبرند ، و آن را نرمى و روانى كلام مىشمارند . گر چه حروف زبان فارسى مصمت‌اند امّا سه حرف « الف » ، « و » ، « ى » حالت حروف مصوت را دارند ، ولى حروف مصمّت زبان فارسى در تلفظ متجلّى مىشوند .\r\nايرانيان آنچه را ما آكسان مىناميم حركت مىنامند كه به معنى جنبش است زيرا حركت وسيلهء جنبش مصمّتات مىگردد ، و حركات سه است : زبر ، زير ، پيش كه فوق و تحت و جلو هم مىگويند . پيش را با آهنگ ويرگول ، و دو ديگر را با آهنگ\r\n\r\n","description":"","footnote":"","page_name":" 955 ","page_number":47},
  {"content":"\r\n\r\nآكسان اگو مىتوان قياس كرد ، و آنها را چنين ياد مىدهند : « ب » با زبر « با » با زير « بى » با پيش « بو » و حروف ديگر را نيز همين گونه مىآموزند . حركات سه گانهء زبر ، زير ، و پيش را عربها فتحه ، كسره و ضمه مىنامند .\r\nبيست و هشت حرف مصمت زبان فارسى از نظر شكل اختلاف زيادى با هم ندارند . الفباى ما نيز چنين است . به سخن ديگر كليّهء حروف الفباى زبان فرانسوى از خط منحنى يا مستقيم مايه گرفته چنان كه از دو حرف « ا » و «  C  » همهء حروف ديگر الفباى خود را اعم از مصوت يا مصمت ، در صورتى كه هر يك شكل جداگانه دارد در وجود مىآوريم . امّا در الفباى فارسى و عربى و تركى چون حروف مشابه يكديگرند ، و تازيان پس از تسلّط بر ايران رسم الخط و علوم و شريعت خويش را بر ايشان تحميل كرده‌اند از يك شكل چند حرف ساخته مىشود كه تلفظ هر يك آنها بر اساس كم يا زياد بودن نقطه‌ها ، و قرار گرفتن نقطه‌ها در بالا يا پايين علامت تغيير مىيابد . فى المثل اگر به حرف « ب » كه يك نقطه در زير دارد ، و به حرف «  C  » به پشت خوابيده مىماند به جاى يك نقطه دو نقطه بگذارند « ى » و اگر سه نقطه بگذارند « پ » خوانده مىشود ، و اگر نقطه‌ها در بالا باشند حرف ديگرى تشكيل مىدهد . چنان كه يك نقطه در بالا داشته باشد « ن » اگر دو نقطه داشته باشد « ت » و اگر سه نقطه داشته باشد « ث » خوانده مىشود .\r\nبزرگ‌ترين مشكل كتابهاى فارسى و عربى و تركى را همين نقطه‌ها كه يونانيان دياكرى تيك (  Diacritiques  ) مىنامند ايجاد مىكنند . زيرا كاتبان نقطه را در جاى خود نمىگذارند ، و هر جا سفيد مانده باشد خواه در بالا يا پايين كلمه قرار مىدهند .\r\nهمچنين براى پيشروى بيشتر در كار كتابت نقطه‌هاى حروف يك كلمه را در يك جا مىگذارند ، و خواننده به هنگام مطالعه بايد رنج تفكيك نقطه‌ها را بر خود هموار كند . اتصال و آميختگى حروف به يكديگر هم مشكل ديگرى است . توضيح اين كه غالبا پنج تا شش حرف را دنبال هم مىنويسند . نقطه‌ها را جاى خود نمىگذارند ، و گاهى اصولا از گذاشتن نقطه خوددارى مىورزند ؛ و من جدّا بر اين باورم كه يك ايرانى اگر دو روز به فرا گرفتن خط و زبان ما بپردازد بيش از آنچه يك سال به آموختن زبان و خط خود بكوشد پيشرفت مىكند . از آن كه حروف زبان ما جدا از يكدگر است ، و دير اتفاق مىافتد اشتباهى پديد آيد . امّا چون حروف هر كلمهء زبان فارسى پيوسته به هم است ، خواندنش دشوار است و تمرين طولانى مىخواهد تا كسى\r\n\r\n","description":"","footnote":"","page_name":" 956 ","page_number":48},
  {"content":"\r\n\r\nبتواند بىرنج و زحمت زياد به خواندن كتابى توفيق يابد . امّا اگر آنان همانند ما كه كتابهايمان را با حروف مجزا چاپ مىكنيم كتابت كنند ، يا دست كم كلمات را روشن و زيبا بنويسند ، همچنين قواعد اتصال و انفصال كلمات را كاملا رعايت كنند ، و نقطه‌هاى حروف و حركات آنها را سر جاى خود بگذارند ، مشكلات خواندن كتاب كاسته مىشود . امّا عادت كاتبان چنين است كه براى پيشروى بيشتر در كار تحرير از گذاشتن حركات حروف جز در كلمات مهجور و غير معروف خوددارى مىورزند ، حروف مصوت نيز در نظرشان خوارمايه است ، و مىپندارند خوانندگان كتب اگر در امر قرائت ورزيده باشند به بودن يا نبودن حركت و نقطه روى حروف اعتنا ندارند .\r\nمن بر اين پندارم كه پيدايى حروف مصوت مولود تفاوتهاى زبانهاى مختلف مىباشد . امّا باور نمىكنم براى كسانى كه تنها به آموختن يك زبان خويش را خرسند مىدارند وجود مصوّت ضرورت داشته باشد . به سخن ديگر تغييرات صوتى در زبانهاى مختلف موجبات وجوب مصوتات و حركات را فراهم مىآورد ، و كسانى كه كلمات را به صورتى واحد تلفظ مىكنند حاجت بدانها ندارند .\r\nمن وقتى ديدم ايرانيان باسواد چه آسان و بدون توجّه به حركات و مصوتات كتاب مىخوانند ، و خود نيز قرائت و تكلّم زبان فارسى را آموختم از بحث و جدلهاى دانشوران خودمان در له و عليه لزوم به كار گرفتن حروف مصوت در كتاب قانون الهى در شگفت ماندم و باور كردم كه آموختن زبانهاى بيگانه يهوديان را به استفاده حركات و علامات در روى الفاظ ناچار كرده تا بدين گونه تلفظ صحيح كلمات همواره پايدار بماند ، و كلمات به تلفظ زبانهاى بيگانه در آن رخنه و نفوذ نكنند ، و عدم توجّه بدين نكته است كه فرانسويان و انگليسيان كلمات لاتين را به صورتهاى مختلف تلفّظ مىكنند .\r\nايرانيان و تازيان و تركان براى توقف كوتاه و درازتر به هنگام خواندن ، و موارد ديگر علائم خاصّى كه ما آن را نقطه گذارى (  Ponctuation  ) مىناميم ندارند ، و شرق شناسانى كه در كتابهاى مختلف زبان فارسى اعم از دستور يا كتاب ديگر اين علائم را به كار مىبرند حاصل ذوق و سليقهء خودشان مىباشد . كاتبان ايرانى كليّهء مطالب هر يك از فصول كتاب را دنبال هم مىنويسند و هر جا جدا كردن مطالب يك فصل لازم باشد به آوردن حرف « و » كه جانشين « ايضا » مىباشد اكتفا مىكنند .\r\n\r\n","description":"","footnote":"","page_name":" 957 ","page_number":49},
  {"content":"\r\n\r\nبعضى از كاتبان براى جدا ساختن عبارات اصلى كتاب از يكدگر نقطه‌اى به رنگ قرمز مىگذارند . امّا اين كار دربارهء كتبى اعمال مىشود كه در اين مورد به كاتب سفارش كرده باشند ، يا مزد كتابت بيشترى داده باشند ، يا كتاب مخصوص كسانى كه هنوز خواندن كتاب را به روانى و آسانى نياموخته‌اند نوشته شده باشد .\r\nدر پايان اين فصل يادآورى مىكنم نه تنها در ايران بلكه در سراسر آسيا هيچ كس به زبان يونانى و لاتين آشنا نيست . امّا بعضى از ارباب دانش ايران تا پيش از ظهور اسلام به زبان يونانى آشنا بوده‌اند و پس از طلوع اسلام كسى به آموختن اين زبان نپرداخته است .\r\n\r\n","description":"","footnote":"","page_name":" 958 ","page_number":50},
  {"content":"\r\n\r\n\r\nفصل چهارم هنر كتابت\r\nآنچه من در فصل پيش راجع به زبان ايرانيان نوشتم با موضوع كتابت هم بىارتباط نيست ؛ و از اين نظر مىتواند كاملا مورد توجّه قرار گيرد ؛ و اكنون به بحث دربارهء فن كتابت كه يكى از هنرهاى فطرى ايشان است مىپردازم ، و براى روشن‌تر شدن موضوع سخنم را در باب كاغذ ، مركب و قلم شروع مىكنم ، و توضيح مىدهم كه ايرانيان چگونه آنها را به كار مىبرند .\r\nكاغذ در بيشتر شهرهاى ايران ساخته مىشود و صنعتگران همانند ما آنها را از پارچه‌هاى كهنه پنبه‌اى يا ابريشمين درست مىكنند ، امّا چون بر اطلاق نقش و نگار پارچه‌هاى ايران به رنگهاى روغنى است و استحكام زياد هم ندارند كاغذهاى ساخت ايران سپيدى و جلا و قوام كاغذهاى ما را ندارد و وقتى تا شود حالت شكنندگى پيدا مىكند .\r\nايرانيان پيش از به كار بردن كاغذ روى آن را با قشر نازكى از صابون مىاندايند و غلطكى بلورين يا چيزى شبيه آنچه رختشويان ما براى شستن لباس به كار مىبرند روى كاغذ مىكشند تا كاملا صاف و براق شود ، و مركب آسان روى آن بدود . بدين گونه كاغذهاى ساخت ايران از حرير نرم‌تر مىشود . ايرانيان از كاغذهاى ساخت اروپا نيز استفاده مىكنند ، امّا در چنين موارد كاغذهاى نسبة ضخيم را انتخاب مىكنند زيرا كاغذهاى نازك مخصوصا كاغذهاى نازك ساخت ژن فاقد استحكام است و زود پاره مىشود ، و اگر كسى خواهان كاغذ خوب باشد بايد كاغذ ساخت بلخ و بخارا و سمرقند را بجويد .\r\nايرانيان جز به رنگ سياه ، همه رنگ كاغذ درست مىكنند ، و گاه آنها را با\r\n\r\n","description":"","footnote":"","page_name":" 959 ","page_number":51},
  {"content":"\r\n\r\nافشاندن گرد نقره به طرح و شكل مرمر درمىآورند ، يا با گرد نقره خالهايى روى آن ايجاد مىكنند و يا روى كاغذ گلها و نقشهاى بديعى مىآفرينند . اين نقشها چندان كمرنگ و ظريف و لطيف است كه از برجستگى و وضوح آنچه بر كاغذ نوشته مىشود نمىكاهد .\r\nايرانيان مخصوصا در نامه نگارى كاغذهاى مختلف به كار مىبرند ، و نوع و رنگ كاغذ نسبت به شأن و مقام كسى كه به وى نامه مىفرستند تفاوت مىكند و بهترين كاغذ آنست كه سپيد و نقره‌اى باشد .\r\nمن در طىّ اقامت خود در ايران دريافته‌ام كه در نظر مسلمانان كاغذ ، به ويژه كاغذى كه روى آن چيزى نوشته شده باشد مقدس و درخور حرمتگزارى است و بر اين اعتقادند كه سوزاندن و پاره پاره كردن و دور انداختن كاغذ كارى مكروه و ناسزاوار است ، و زشت‌تر و نكوهيده‌تر زمانى است كه كاغذ مكتوب براى زدودن آلودگى و پليدى به كار رود زيرا بسا شدنى است كه بر آن كاغذ نام خدا يا پيغمبر يا يكى از امامان نوشته شده باشد ، و اگر غير مكتوب و سفيد است مىتوان سوره‌اى يا آيتى از قرآن يا مطالب اخلاقى و دينى بر آن نوشت ، و كاغذ اصولا براى چنين كارها ساخته شده است .\r\nدر اروپا مصرف كاغذ بسيار زياد ، و در ايران آن‌قدر كم است كه مقايسه نمىتوان كرد به همين جهت چنان كه گفتم ايرانيان هرگز كاغذ را پاره نمىكنند و بر زمين نمىافگنند ، و اگر بىنشان كردن پاره كاغذى لازم شود آن را به آب مىشويند ، مچاله مىكنند ، و در سوراخ ديوارى جاى مىدهند .\r\nايرانيان در كتابت مركب سياه به كار مىبرند . آن را از آميختن مازو با گرد زغال و دوده درست مىكنند ، و مانند مركبى كه ما در چاپخانه مصرف مىكنيم غليظ و چرب مىباشد ، و اين مركب براى نوشتن حروف و كلماتى كه بعضى درشت و برخى نازك نوشته مىشود مناسب است ، و اگر بيش از آنچه بايد رقيق باشد خود به خود و بىهنگام و نا به جا جارى مىشود ، و نتيجهء مطلوب حاصل نمىگردد .\r\nايرانيان در نوشتن ، انواع مركب ، به رنگهاى سرخ و آبى و آب زر به كار مىبرند ، و بدين سان بر زيبايى نوشته‌هاى خود مىافزايند .\r\nقلم ايرانيان از نى ، و كلفتى آن اندكى بيشتر از ساقهء پر قو مىباشد . قلم را مانند ما مىتراشند و بر سر آنها كه درازتر از سر قلمهاى ماست شكافى ( فاق ) وارد\r\n\r\n","description":"","footnote":"","page_name":" 960 ","page_number":52},
  {"content":"\r\n\r\nمىكنند . نى اين قلمها در دورق (  Daurac  ) مىرويد ، و آن جايى است در ساحل خليج فارس كنار مرداب بزرگى كه در مصب رود حله (  Helle  ) واقع است . در محلى كه يكى از شعبه‌هاى رود دجله و يكى از شعبه‌هاى رود فرات به هم مىپيوندند . اين نىها را در اواخر ماه اسفند و اوايل ماه فروردين مىچينند ، دسته دسته به هم مىبندند و شش ماه زير توده‌اى از پهن مىگذارند تا سخت و براق شود ، و به رنگى آميخته از زردى و سياهى درآيد . نظير اين نى در هيچ سرزمينى نمىرويد ، و نىهاى هند نه به اين استحكام است و نه رنگى بدين قشنگى دارد . نى دورق را كه بهترين قلمها از آن مىسازند به سر تا سر مشرق زمين مىبرند .\r\nايرانيان همانند ديگر كشورهاى مشرق زمين چاپخانه ندارند و بدين صنعت سودمند توجّه نمىكنند . مىگويند چون هواى ايران خشك مىباشد نه تنها كاغذ شكننده و كم دوام مىگردد بل كه استفاده از چاپخانه را سخت دشوار مىسازد . از اين رو به نوشتن و داشتن نسخه‌هاى خطى خرسندند ، و چون به طبع دوستدار دانش مىباشند هنر كتابت و نسخه نويسى ترقى بسيار يافته ، و در شمار هنرهاى زيبا درآمده است .\r\nايرانيان هشت گونه خط دارند ، و در اين فن از اعراب كه معلّمان آنان به شمار مىآيند و بيش از هفت نوع خط ندارند پيشى گرفته‌اند . نسخ كه رسم الخط قرآن و كتب مذهبى و كتابهاى عربى است نخستين نوع خطّ ايرانيان است . دو ديگر « تعليق » ناميده مىشود كه چون همه باسوادان بدان رسم الخط مىنويسند مىتوان خطّ متداول و معمول ايرانيان شمرد . سوّم نستعليق كه از اختلاط رسم الخط عربى و فارسى مرسوم ايرانيان پديد آمده كتابها را بدين رسم الخط مىنويسند . چهارم خطّ شكسته كه به معنى از هم گسيخته است ، و مخصوص نوشتن دفاتر ثبت ، محاسبات مالى ، دفاتر خريد و فروخت ، ثبت امور تجارى مىباشد . پنجم سياه قلم كه اختصاص به نوشتن نامه‌هاى فورى دارد . ششم ثلث كه خطى ظريف و ريز است .\r\nهفتم خطّ كبار كه درشت است ، و خاصّ فرمانهاى پادشاه و احكام و اسناد دربار و دستورهاى وزيران است كه به مهر ايشان مزين مىشود .\r\nايرانيان در زمانهاى قديم به خطّ كوفى كه قديم‌ترين قرآنها بدان خط نوشته شده كتابت مىكردند . هنوز هم كتابهايى كه بدين خط نوشته شده ديده مىشود ، و من چند مجلّد آنها را ديده‌ام ؛ و چون در سده‌هاى نخستين ظهور اسلام رسم بر اين\r\n\r\n","description":"","footnote":"","page_name":" 961 ","page_number":53},
  {"content":"\r\n\r\nبوده كه كتيبه‌هاى مساجد و اماكن مذهبى را بدين خط بيارايند تا زمانى دراز خطّ كوفى مرسوم و معمول بوده و هنوز هم هست ، چنان كه در مسجد جامع قديم اصفهان و بسيار جاهاى ديگر كتيبه‌هايى به خط كوفى وجود دارد .\r\nخطّ فارسى آيت ظرافت و زيبايى است و مانند ندارد . حروفش متشكل از پيچ و تابهاى ريز و درشتى است كه به صورتى بديع و دلپذير نقش مىبندد ، و در آخر ريزتر ، ظريف‌تر و دلاويزتر مىشود ، و در سراسر گيتى كسى نيست كه به زيبايى آنان خط بنويسد . چنان كه مىنگريد اواخر حروف چنان پايان يافته كه از بسيارى ظرافت آسان به چشم نمىآيد . پيچش برخى از حروف همانند دواير منقوش بر قطب نما صاف و منظم است و بعضى ديگر كه به قدر پنج يا شش انگشت امتداد يافته‌اند چنان راست و به استقامتند كه به عقل درنمىگنجد .\r\nكاتبهاى ايرانى بىآن كه مثل ما به ميز تكيه زنند كاغذشان را به دست مىگيرند ، و در نهايت زيبايى و ظرافت مىنويسند . برخى نيز براى اين كه راحت‌تر بنويسند جا كاغذى كوچكى كه درازيش از شش تا هشت شست درنمىگذرد زير كاغذ مىگيرند . جا كاغذى از چرم است ، و براى اينكه نرم و ملايم باشد در ساختن آن مقوا به كار نمىبرند . كاتبان معمولا كاغذ را روى كف دست مىگذارند ، و بىآنكه به جايى يا چيزى تكيه كنند مىنويسند . اگر كاغذ دراز باشد از پايين لوله مىكنند و به تدريج كه مىنويسند باز مىنمايند . بدين ترتيب دست نويسنده در نوشتن آزاد مىماند ، و كاغذ به اختيار و دلخواهش در مىآيد ، و مجال مىيابد تا آن همه ريزه كارى و ظرافت و زيبايى در خلق اثر هنرى خويش به كار برد .\r\nدواتهايى كه كاتبان در نوشتن به كار مىگيرند كوچك است و دهانه‌اش از وسعت ناخن انگشت كوچك بيشتر نيست ، و با همين دوات كوچك چنان به تندى و چابكى مىنويسند كه در اروپا هيچ كس را بدين هنرمندى نديده‌ام . آنان به هنگام نوشتن هرگز قلم را از روى كاغذ دور نمىكنند ، و اگر كسى وقتى كه مشغول كارند به نوشته‌شان ننگرد مىپندارد كه روى كاغذ خط مىكشند .\r\nايرانيان مىگويند كسى در فن كتابت چيره‌دست و ماهر است كه اگر مگسى از سر قلمش قصد پرواز كند قلم را چنان سبك به گردش درمىآورد كه مگس بيفتد و پرواز كردن نتواند . بعضى از كاتبان گاه به هنگام نوشتن همان سان كه قلم را روى كاغذ به گردش درمىآورند كاغذ را به جنبش درمىآورند و چنين\r\n\r\n","description":"","footnote":"","page_name":" 962 ","page_number":54},
  {"content":"\r\n\r\nمىنمايند كه كاغذ زير قلم به گردش درآمده است ، و در چنين لحظات است كه مىتوانند هنرنمايى خويش را در ريزه كاريهاى هنر خود به منصّهء ظهور رسانند ، يعنى آن جا كه بايد ريز و دگر جا درشت بنويسند .\r\nكاتبان ايرانى صفحات مكتوبات خود را با جداولى از خطوط رنگين و زرين مىآرايند . شمارهء اين خطوط موازى گاه از دوازده درمىگذرد ، و به تناوب ، فاصله‌شان از يكدگر بيشتر ، و گاه درشت‌تر مىشود . گاه نيز حاشيه‌ها و سر فصلها را كه با خطوط درشت‌تر است با نقشهايى به شيوه مينياتور زينت مىدهند همچنان كه در زمانهاى قديم ما فرانسويان نيز كتب خطى خود را با نقوش زيبا مىآراستيم .\r\nما اروپاييان از چپ به راست مىنويسيم ، امّا ايرانيان ، اعراب ، و بيشتر ملل آسيايى تا حدود سند از روزگاران قديم ، و در زمان حاضر از راست به چپ مىنويسند و بر اين اعتقادند كه شيوهء نگارش آنها درست و روش ما نادرست است چنان كه در اين بيت آمده است :\r\n فلك كج روتر است از خطّ ترسا * مرا دارد مسلسل راهب آسا \r\nما اروپاييان نامه‌هاى خود را با خطوط راست مىنويسيم امّا ايرانيان چنين نمىكنند . سطرها را منحنى و به صورت نيم دايره مىنويسند و بعد از اين كه متن صفحه پايان يافت باقى مطلب را در حاشيه كه در طرف راست است به همان صورت مورّب مىنويسند . امّا كتاب را مخصوصا اگر بزرگ باشد مثل ما با خطوط راست مىنويسند . نامه‌هاى ايرانى از نظر كتابت و نقش و آرايش بسيار جالب و ديدنى است درست بر خلاف مكاتيب ما كه هيچ لطف و زيبايى ندارد .\r\nدر ايران با اين كه بهاى كتابهاى خطى نسبت به كتب چاپى ما زياد است هم به قدر كفايت وجود دارد و هم قيمتش گران نيست امّا آثار مصنفان به ندرت به دست مىآيد از اين رو خواستار بايد نوشتن آن را به نسخه برداران سفارش بدهد . براى وصول به مقصود نخست بايد به قدر لازم كاغذ به دست بياورند سپس دربارهء حق كتابت با كاتب به گفتگو بپردازند . مزد نوشتن را بر مبناى هزار بيت حساب مىكنند .\r\nهر بيت يا هر فرد دو مصراع و در حدود پنجاه حرف دارد . بنابراين محاسبه هزار بيت مشتمل بر پنجاه هزار حرف است و مزد خوش خطترين كتابت هزار بيت چهار عباسى معادل سه ليور و ده سوى ماست ؛ ولى اين مبلغى نسبة سنگين است ، و كمتر كسى به اداى آن تن درمىدهد ، و مزد عادى كتابت هزار بيت فقط بيست و هفت سوست ، و\r\n\r\n","description":"","footnote":"","page_name":" 963 ","page_number":55},
  {"content":"\r\n\r\nموضوع كتاب ، سال تأليف ، شهرت يا گمنامى مؤلف مورد توجّه كاتب قرار نمىگيرد .\r\nامّا در مورد خريد و فروخت نسخ خطىّ دست دوّم زيبايى خط ، ظرافت و آراستگى جدولها و حاشيه‌ها ، تصويرها ، مينياتورها ، گل و بوته‌ها ، كه اگر جداگانه سفارش بدهند مزد بسيار مىطلبد مورد توجّه و ارزيابى قرار مىگيرد .\r\nبراى اين كه مفهوم هزار بيت يا دو هزار مصراع نمايان‌تر گردد بر آنچه گفتم مىافزايم كه تورات معادل 85850 بيت دارد ، و مزد كتابت كتابى بدين حجم با احتساب مزد عادى صد و شانزده ليور مىشود ، و بر اين مبلغ بايد بهاى كاغذ و انعامى كه معمولا پس از استنساخ چنين كتاب عظيمى به كاتب داده مىشود ، افزوده گردد .\r\nكاتبان يا نسخه‌برداران بيشتر در شهرهاى بزرگ سكونت اختيار مىكنند ، امّا مزدى كه از بابت كتابت مىگيرند به زحمت خرج نان آنان را كفايت مىكند . چه اگر يك كاتب چيره‌دست و تندنويس از بام تا شام به نوشتن بپردازد قادر به نوشتن بيش از پانصد تا ششصد بيت نيست و مزدى كه عايدش مىشود از پانزده سو تجاوز نمىكند .\r\nبه هر روى آسان مىتوان دريافت كه گرانى و كميابى كتاب تا چه اندازه مانع نشر دانش و فرهنگ مىباشد ، و چه مايه پژوهشگران و اهل تحقيق را از ادامهء مطالعه و اكتشافات علمى و فكرى بازمىدارد . اين نيز گفتنى است كه نقائص كتب خطى بسى بيشتر از آنست كه به آنها اشاره شد چه بسيارى از آنها چندان مغلوط است كه آنچه در آنها نوشته شده پريشان و آشفته و مبهم در نظر مىنمايد . اين عيبهاى بزرگ و غير قابل جبران بر اثر كم سوادى نسخه‌برداران ، عدم توجّه آنان ، و خوددارى و يا سهل انگارى در تطبيق دقيق آنچه نوشته‌اند با آنچه از روى آن نوشته‌اند روى مىدهد . چنان كه گاهى چون معنى قسمتى از آنچه را بايد بنويسند نمىدانند بىآنكه خود بدانند مرتكب خطا مىشوند .\r\nاز روى ديگر برخى كاتبان از روى كتابهايى كه غلط بسيار دارند رونويسى مىكنند ، و خود نيز بر اثر عدم توجّه و دانش كافى غلطهاى ديگرى بر آن مىافزايند كه اگر كاتبى ديگر از روى نسخه جديد نسخه‌بردارى كند غلطهاى تازه‌اى در آن راه مىيابد ، و در صورتى كه اين كار سه چهار بار تكرار شود آخرين دستنويس انباشته از غلط خواهد بود .\r\n\r\n","description":"","footnote":"","page_name":" 964 ","page_number":56},
  {"content":"\r\n\r\nاهل دانش و ادب كتاب خود را با نسخه‌اى اصيل و قابل اعتماد مقابله مىكنند يا اين كار را به ديگرى كه صلاحيّت و اهليّت داشته باشد واگذار مىكنند ، و در آخر به نشان صحت مقابله مهر خود را به آن مىزنند ، و من ديده‌ام كه برخى از مقابله كنندگان به سبب غلطهاى فاحشى كه مىيابند مكرّر بر كاتب لعن و نفرين مىكنند ، و مىگويند بايد دست اين كاتب ناداشت پست فطرت را بريد .\r\nدر ايران هرگز يك كتاب جغرافى پيدا نكردم كه در نسخه‌هاى چند گانهء آن طول و عرض جغرافيايى شهرها يكسان درج شده باشد . فى المثل در يكى هفتاد و دو دقيقه ، و در ديگرى نود و شش درجه ثبت شده ، و غلطهاى ديگرى كه غالبا حاصل جهل كاتب است ؛ و با توجّه بدانچه گذشت درمىيابيم كه ما اروپاييان از صنعت چاپ چه بهره‌ها بر مىگيريم و با چه آسانى و تندى به مدارج علمى راه مىيابيم .\r\nبارها دربار ايران به من پيشنهاد كردند كه چند چاپخانه به ايران بياورم و يكى را در اصفهان نصب كنم و به كار بيندازم . اگر شاه عباس ثانى زنده و پادشاه بود اين كار به آسانى جنبهء تحقّق مىيافت و به سرعت عملى مىشد ، امّا پسر و جانشينش در بند اين امور مهم نيست و چندان كه دانشمندان و خيرانديشان او را بدين كار دلالت و تشويق كردند سود نبخشيد . نزديكان شاه و جاه‌مندان نيز آن همت و مردانگى ندارند كه اندكى از دارايى خود را بدين مهم اختصاص دهند .\r\nشگفت اين كه مردمان مشرق زمين با اين كه فوائد كارخانه‌ها و تأسيسات متنوع جديد را به چشم خود مىبينند ، از توجّه به اختراعات نوظهور سخت مىهراسند ؛ آنان پاى بند و اسير عادات و نحوهء زندگى ديرين خود مىباشند ؛ به بهره‌يابيهاى روزانه و سنتى خود خرسندند . بسيار كم‌اند كسانى كه به آينده بينديشند ، و تنها هنگامى به كارى مىكوشند كه به حصول موفقيّت و كاميابى اطمينان كامل داشته باشند .\r\nگفتن اين نكته را نبايد فراموش كنم كه ايرانيان رسم الخط خلاصه شده و خاصّى دارند كه وسيلهء حروف الفبا و به كار گرفتن نقطه‌ها همه كلمه‌ها نوشته مىشود . چنان كه يك حرف واحد با دارا بودن نقطه‌هاى واحد مىتواند جانشين و بيانگر بيست كلمه باشد .\r\n\r\n","description":"","footnote":"","page_name":" 965 ","page_number":57},
  {"content":"\r\n\r\n\r\nفصل پنجم دستور زبان و اصول معانى بيان\r\nپيش از آن‌كه به بحث و گفتگو به دقايق علوم بپردازم به عنوان مقدمه مىگويم بر سر آن نيستم همهء دانشهاى ايرانيان را شرح و توضيح كنم ؛ زيرا در اين زمينه مطالعه و تحقيق كافى نكرده‌ام ، و گر چه در بعضى رشته‌ها اطلاعات زياد به دست آورده‌ام امّا به برخى از مسايل هرگز نپرداخته‌ام ؛ از اين رو در سطور ذيل تنها به شرح علومى مىپردازم كه فى الجمله دربارهء آنها مطالعاتى كرده‌ام يا ديده‌ام . و سخنم را با توضيحاتى دربارهء دستور زبان كه اصطلاحا تصريف مىنامند آغاز مىكنم ، و آن عبارت از گرداندن مصدر به صيغه‌هاى مختلف مىباشد تا از آن معانى متفاوت حاصل شود . دستور زبان فارسى در بسيارى موارد مخصوصا در مبادى با گرامر ما شباهت دارد امّا صرف افعال آن متفاوت است . زيرا يك نوع آن فقط داراى مصدر ، امر ، و التزامى است ، و ديگر صيغه‌ها مانند صيغهء تمنى به شيوه ديگر ملل مشرق زمين با افزودن اجزايى كه دلالت بر تمنى و آرزو دارد بيان مىشود .\r\nدستور زبان فارسى همانند دستور زبان لاتين داراى پنج زمان ، سه شخص ، و دو شماره : مفرد و جمع است ، و حال آنكه زبان عربى مثل زبان يونانى تثنيه هم دارد . آنچه بيشتر درخور امعان نظر است اينست كه در دستور زبان فارسى مذكر و مؤنث وجود ندارد ؛ همهء فعلها از مصدر گرفته مىشود ، و دو فعل معين آنها در بسيار موارد همانند افعال معين ماست ، و صرف فعل ، ظروف زمان و مكان و حروف عطف و ربط و صدا و موصول نيز در دو زبان هماهنگى دارد ، بنابراين به طور كلّى مىتوان گفت قواعد زبان فارسى با زبان فرانسوى مبتنى بر اصول و اساس واحدى است ، و به معنى عام‌تر در سراسر مشرق زمين ، اعم از زبانهاى قديم يا جديد هيچ زبانى نيست كه\r\n\r\n","description":"","footnote":"","page_name":" 966 ","page_number":58},
  {"content":"\r\n\r\nبه اندازهء زبان فارسى از نظر اصول و قواعد با زبانهاى اروپايى قرابت و هماهنگى داشته باشد . اين نيز گفتنى است كه زبان فارسى با اين كه قاعدهء بسيار ندارد وسيع و رسا و قابل اطمينان است . يكى ديگر از مشخصات و لطافتهاى اين زبان اينست كه به منظور رعايت و ارائه ادب متكلّم در محل سوّم شخص قرار مىگيرد . اين قاعده در زبان آلمانى نيز هست و در شيوهء قديم سوّم شخص هميشه جاى دوّم شخص در مىآمده است .\r\nامّا معانى بيان همان است كه تازيان علم النحو مىخوانند . در زبان فارسى به فنّ بلاغت تعبير مىشود . ايرانيان در اين فنّ چنان استادند كه بىآنكه كه شكستى به اركان قواعد زبان وارد آورند به تناسب مقام اصطلاحات و كلمات زبانهاى عربى و تركى را در سخن گفتن به كار مىبرند ، همچنين ضمن بيان مطلب اشعارى را به مناسبت بر زبان مىآورند . زبان فارسى گرانبار از استعارات ، كنايات ، اشارات مىباشد چنان كه براى بيان ريشخند ، مخالفت ، خشم ، نارضايى ، كلمات ، اصطلاحات ، ضرب المثلهاى خاصّى دارد و من در اين مجلّد و مجلّدات بعد بعض آنها را مىآورم .\r\n\r\n","description":"","footnote":"","page_name":" 967 ","page_number":59},
  {"content":"\r\n\r\n\r\nفصل ششم حساب\r\nايرانيان حساب را اندازهء علم نازل (  Endeze Elm Nazel  ) يا علم التكسير مىگويند كه منظور از لفظ اخير علم شكستن اعداد است . و چون در اين بحث از حساب كه قسمتى از علم كلّى رياضى است سخن مىگويم نخست به توضيح و تشريح اعداد كه ايرانيان در محاسبات خود به كار مىبرند مىپردازم . مجموع اعداد ايرانيان پنج گونه است نخستين آنها از ده صورت ساده پديد آمده ، رقم پنج آنها شبيه صفر ما ، صفرشان هم شكل نقطهء ما و رقم نه آنها همانند نه ماست . اين ارقام را شمارش الفبايى يا رقمهاى ابجد مىگويند ؛ زيرا تداول بيشتر دارد و تعليم حساب را با آن آغاز مىكنند . كلمهء ابجد از چهار حرف كه در زمانهاى بسيار قديم نخستين حروف الفبايى زبان عربى بوده و الفباى زبان عربى هنوز با همين حروف شروع مىشود تركيب يافته است ، و چون با ارقام هندسى هم شكل است حساب هم مىگويند ، و من بر اين اعتقادم كه از هنديان گرفته‌اند . همچنين معتقدم اگر ارقام ما با رقمهاى هنديان به دقّت تمام تطبيق و مقايسه شود كاملا نمايان مىگردد كه ارقام ما نيز مأخوذ از ارقام آنهاست و كلمهء شيفر (  Chiffre  ) و صفر تازيان نيز هر دو از اصل هندى است ، و اين حقيقت بيانگر اين معنى است كه نخست اعراب ارقام را از هنديان اقتباس كرده‌اند ، و پيش از آن همانند همهء مردم مشرق زمين و نيز مثل يونانيان و لاتين‌ها در شمارش از حروف الفبا استفاده مىكرده‌اند .\r\nايرانيان بر اين باورند كلمهء صفر در اصل فارسى است و به معنى سفر پيشرفت و ترقّى است زيرا جهش و ترقى ارقام به وسيلهء صفر حاصل مىشود ، امّا خود ايرانيان نيز معترفند كه هنديان آن را به ايشان داده‌اند . در آثار متقدّمان نيز بدين نكته\r\n\r\n","description":"","footnote":"","page_name":" 968 ","page_number":60},
  {"content":"\r\n\r\nاشاره شده و غالبا اين ارقام را حساب الهندى ناميده‌اند .\r\nدوّم ارقامى است كه فقط در محاسبات ديوانى به كار مىرود و اشكال آن ارقام مقتبس از حروف زبان عربى است و اين ارقام را حساب الرقم مىنامند يعنى شمارشى كه با حروف صورت مىپذيرد .\r\nسومين نوع ارقام از مطابقت بيست و هشت حرف ابجد در وجود آمده بدين شرح كه نه حرف اوّل طبقه يكان ، نه حرف ثانى طبقهء دهگان و نه حرف بعد طبقه صدگان و حرف آخر هزار است .\r\nامّا چهارمين نوع ارقام رقمهايى است كه با مقابلهء حروف حاصل مىشود و بيشتر اخترگران به كار مىگيرند امّا نه به ترتيب پيش ، بل كه به صورت ديگر كه پس از حرف « ب » كه در الفبا دوّمين حرف است حرف « ج » پنجمين حرف الفبا در مىآيد ، و توجّه بدين نكته اين تصوّر را در ذهن من پديد آورده كه آن را از عبرانيان اقتباس كرده‌اند ، زيرا در الفباى آنان نيز « ج » سوّمين حرف است . اين گونه رقم را هندسى مىگويند كه به معنى رقم منسوب به هندسه است .\r\nپنجمين ارقام مرتبط با حروف است ، و هر يك از حروف نمايندهء رقمى ساده يا مركب است . « الف » يك ؛ « ب » دو ؛ « ث » پانصد ؛ « ه » پنج ، « ى » ده ؛ « ك » بيست ؛ « ل » سى ؛ « م » چهل ؛ « ن » پنجاه ؛ « ر » دويست ؛ « س » شصت ؛ و بقيه ، و معادل حرف « غ » هزار است ، كه از همه بيشتر مىباشد . اين نوع شمارش منطبق با حروف شماره‌هاى ماست كه از هفت حرف در وجود آمده و ما فرانسويان تاريخ چاپ كتابهاى خود را با آن مىسنجيم ، و اين نوع حسابگرى درست همان است كه مردم مشرق زمين ماده تاريخها را با آن درست مىكنند ، و در اين كار كه نوعى بازى با كلمات است ، و تاريخ واقعه‌اى يا كارى وسيلهء تركيب كلمات مناسب بيان مىگردد مشرقيان استعداد و مهارت كامل دارند .\r\nدر آن قسمت از سياحتنامه‌ام كه مسافرت از پاريس به اصفهان نام دارد آن جا كه به شرح و وصف كاشان و قم پرداخته‌ام نمونه‌هايى از اين گونه شمارش الفبايى - ماده تاريخ - كه ايرانيان به كار برده‌اند و مىبرند آورده‌ام ، و اينك دو نمونه ديگر از مواد تاريخ كه مربوط به اعراب و تركان است مىآورم : وقتى دمشق به دست تيمور لنگ گشوده شد به افتخار و يادگار اين پيروزى دوكاهايى از زر ضرب شد كه بر يك روى آن « خراب دمشق خراب » نقش شده بود . اين سه كلمه يازده حرف دارد و\r\n\r\n","description":"","footnote":"","page_name":" 969 ","page_number":61},
  {"content":"\r\n\r\nمعادل 790 مىباشد كه در اين سال دمشق به تصرّف تيمور درآمده است . « 1 »\r\nنمونهء ديگر جمله ايست كه بر روى سكه‌اى كه به مناسبت جلوس خواندگار روم به تخت پادشاهى زده شده نقش گرديده است . اين خليفه كه در اواخر سدهء گذشته از سلطنت خلع شده محمّد نام داشت ، و پسر ابراهيم بود ، و نقش سكه چنين بود . نور محمد ابراهيم اونگدور كه معنيش محمد روشنى ابراهيم است ، و در آن به حضرت محمد پيغمبر كه از اخلاف حضرت ابراهيم بوده اشارت رفته است ، و آخرين كلمهء منقوش بر سكه ماده تاريخ جلوس سلطان محمد به تخت سلطنت است .\r\nزنان ساحره‌اى كه پدران ما آنان را ربو (  Rebus  ) خوانده‌اند به همين گونه تاريخ جلوس و پادشاهى سلاطين روم ، همچنين سال ظهور حضرت عيسى مسيح را معين كرده‌اند .\r\nروش تخمين و حسابگرى ايرانيان بسيار مفصل و پيچيده و طولانى و پر زحمت است . آنان قواعد محاسبهء ما را كه بسيار ساده و آسان است نمىدانند و با قاعده عمل سه و عمل بالاجتماع كمترين آشنايى ندارند . در محاسبات اخترشناسى از اصول قواعد شصتى كه آن را جدول ستين مىنامند استفاده مىكنند و چنان به اين جدول وابستگى دارند كه اگر پيوسته در اختيار و پيش نظرشان نباشد هيچ گونه حسابگرى نمىتوانند . آنان مثل ما كه اين جدول را در مثلث يا ذوذنقه‌اى كوتاه و خلاصه كرده‌ايم نكرده‌اند ، بلكه به صورت جدولهايى پيچيده و پرتكلّف و مبهم روى كاغذ منتقل نموده‌اند ، و چون براى ضرب و تقسيم ، همچنين افزايش و كاهش از وسيلهء ديگرى استفاده نمىكنند همواره مستغرق اطناب و زحمت مىشوند و اگر اتفاقا بر اثر عدم دقت و آسانگيرى يا عيبناكى و نقص جدول دچار اشتباهى مختصر شوند همهء زحمتشان تباه مىشود و بايد حسابگرى را از سر بگيرند .\r\nدگر بار تكرار مىكنم آنان قاعدهء سه را ندارند و نمىدانند و به جاى اين كه در حلّ امور علمى و بازرگانى از اين شيوهء آسان و عملى به سرعت استفاده كنند متوسّل به جدول ستين مىشوند .\r\n\r\n\r\n","description":"","footnote":"\r\n( 1 ) - « خراب دمشق خراب » دوازده حرف دارد نه يازده حرف ، ثانيا دمشق در ماه جمادى الثانى 803 هجرى قمرى برابر 779 خورشيدى و 401 / ميلادى به تصرّف تيمور درآمده است و « خراب دمشق خراب » به حساب حروف ابجد 2050 مىشود نه 790 ؛ بنابراين « خراب » ماده تاريخ است - 803 - نه خراب دمشق خراب .\r\n","page_name":" 970 ","page_number":62},
  {"content":"\r\n\r\nدر اين تصوير نحوهء عمل ضرب ايرانيان را نشان داده‌ام ، فرض ضرب كردن سى و شش هزار و نهصد و هشتاد و پنج در عدد شش هزار و چهار صد و بيست و هشت است . پس از اين كه خطهاى مربع اين نامنظم را كه همانند صفحه شطرنج است كشيدند هر يك از ارقام مضروب را در كنار يكى از مربعات مىنويسند مثلا اوّل سه و بعد شش تا آخر . سپس مضروب فيه را همين گونه مىآورند . بعد اعداد نزديك‌تر را در هم ضرب مىكنند . به سخن ديگر عمل ضرب مضروب را در مضروب فيه انجام مىدهند .\r\nدر اين شكل عددهاى نزديك سه و شش است . مىگويند سه ضرب در شش مىشود هيجده ، و عدد هجده را در مربعات رو به روى مضروب ، دهگان را در بالا و يگان را در پايين ثبت مىكنند ، و عمل را بدين نشان كه هميشه مضروب را بر مضروب فيه مقدم مىدارند ادامه مىدهند . يعنى در اين مثل مىگويند : سه شش تا ، سه چهار تا ، سه دو تا ، سه هشت تا ، سپس محاسبه را چنين دنبال مىكنند :\r\nشش شش تا ، بعد نه شش تا ، تا آخر .\r\nپس از اين كه مربعها از حاصل ضربهاى جزء پر شد براى انجام كردن جمع كل از مربع پايين كه با علامت صفر مشخص شده به محاسبه مىپردازند . بدين گونه كه به صورت صعودى رقمهاى ميان دو خطّ موازى را جمع مىكنند و مىگويند : صفر و صفر ، صفر ؛ صفر را مىنويسند . چهار و چهار مىشود هشت ، و هشت را در سمت چپ صفر مىگذارند ، سپس عمل را همچنان ادامه مىدهند و مىگويند يك با شش مىشود هفت ، هفت با شش مىشود سيزده ، با دو مىشود پانزده ؛ و رقم پنج را در سمت چپ رقم هشت مىنويسند ، و رقم يك را با رقمهاى بالا بدين صورت جمع مىكنند ؛ يك به اضافه دو مىشود سه ، به علاوهء دو مىشود پنج ، به علاوهء يك مىشود شش ، با هشت مىشود چهارده ، به علاوهء هفت مىشود بيست و يك ، به اضافه هشت بيست و نه ، و عمل را بدين سان ادامه مىدهند تا به پايان ببرند . نتيجهء اين گونه حسابگرى دقيق‌تر ، روشن‌تر ، و آسان‌تر از طريق محاسبه ماست ، امّا آن قدر طولانيست كه تا يك محاسب ايرانى جدولها را بكشد حسابگر ما عمل را انجام داده است .\r\nارقام ايرانيان محدود به يكان ، دهگان ، و صدگان و هزارگان است ، و اين شيوهء شمارش در تمام مشرق زمين تا مرز حبشه جريان دارد . به سخن ديگر ايرانيان و ديگر ملل مشرق زمين در حسابگريهاى خود از ميليون و ارقام بالاتر استفاده نمىكنند .\r\n\r\n","description":"","footnote":"","page_name":" 971 ","page_number":63},
  {"content":"\r\n\r\nبه همين جهت به هنگام محاسبه ارقام و اعداد بالاتر از طبقه هزارگان كار بر آنان دشوار مىگردد . مثلا براى محاسبهء يك شماره‌اى مشتمل بر دوازده رقم چنين مىگويند و مىنويسند :\r\nجبر كه تجزيه و تحليل حساب است زاييدهء انديشهء دانشمندان مشرق زمين مىباشد ، و اين گفته حقيقتى است غير قابل انكار ، و نام آن كه عربى است بر اين دعوى گواهى صادق مىباشد .\r\nجبر در لغت به معنى تازه گردانيدن و ترميم كردن است ، و از اين جهت اين علم را بدين نام ناميده‌اند كه هدف از آن برگرداندن جزء به كل مىباشد ، چنان كه در مدرسه تعريف مىكنند . و بسيارى از دانشمندان ايران از جمله خواجه نصير الدين دربارهء اين علم آثار ارزشمندى تأليف كرده‌اند ، و در مورد قاعده‌هاى جزيى حسابگرى بايد پذيرفت ايرانيانى كه مخصوصا در امور محاسباتى تجارى مهارت دارند دانش خويش را از بازرگانان غير مسلمان هندى علم تجارت و حسابگرى كه استعداد و ورزيدگى درخور توجّه دارند و بانيان (  Banian  ) ناميده مىشوند فرا گرفته‌اند .\r\nاصول محاسباتى بانيان بر خلاف قواعد و شيوهء حسابگرى ما ، هم سخت و دشوار است ، و هم ناقص ؛ و چون در اين زمينه بسيار كار كرده‌اند و مهارت يافته‌اند از عهدهء انجام دادن عمل برمىآيند ؛ و اگر از يكى از بانيان كه در كارش مهارت بسيار دارد دلايل صحّت عمل او را دربارهء ضرب و يا تقسيمى كه انجام داده بپرسند البته از دادن جواب منطقى عاجز مىماند .\r\nبراى اين كه نحوهء عمل محاسباتى آنان نموده شود مثالى مىآورم : كسى صد\r\n\r\n","description":"","footnote":"","page_name":" 972 ","page_number":64},
  {"content":"\r\n\r\nو هفده ان « 1 » (  Aune  ) و نيم ماهوت خريد از قرارانى چهار روپيه و يك ربع كه هم ارز شش ليور و دو سو و شش دينار است . براى تعيين بهاى صد و هفده ان ماهوت بدين سان حساب مىكنند : صد ان به قرار هر انى چهار روپيه و ربع روپيه مىشود چهار صد و بيست و پنج روپيه ، و پس از اين كه چهار صد و بيست و پنج را نوشتند چنين ادامه مىدهند . ده ان از قرار هر ان چهار روپيه و يك ربع روپيه مىشود چهل و دو روپيه و نيم ، و اين مبلغ را نيز زير چهار صد و بيست و پنج مىنويسند .\r\nسپس به همين ترتيب بهاى پنج ان ، دو ان و نيم ان آن را حساب مىكنند و همه را زير هم مىنويسند و در آخر با هم جمع مىكنند و عمل تفريق و تقسيم را هم همين گونه انجام مىدهند . و مانند ايرانيان قاعده سه را نمىدانند .\r\nبارى چون اين روش محاسبه بانيان كوتاه و قابل اطمينان است ، مورد عمل آنان و كليهء ديگر كسانى كه تمام نيروى جسمى و فكرى خود را صرف بازرگانى مىكنند ، مىباشد . از روى ديگر چون در امر محاسبات غالبا با هم تشريك مساعى مىكنند ، براى مزيد اطمينان هر سه يا چهار نفر به رسيدگى حساب واحدى مىپردازند . كسان ديگر پيش از حصول نتيجه متوجّه چگونگى عمل كردنشان مىشوند ، و در آخر به نشان تحسين مىگويند : چه حسابگران زيرك و ماهرى ! و من صداى تمجيد و آفرين بسيارى اروپاييان را از طرز عمل اينان بارها شنيده‌ام ، و تحسين آميخته به شگفتى اينان از اين روست كه به ماهيّت صنعتگرى بانيان وقوف ندارند ، و از سر زود باورى و عدم معرفت ايشان را در حسابگرى بر روش خودشان ترجيح مىنهند .\r\nبا وجود اين ، انكار نمىتوان كرد كه بانيان در كار بازرگانى به كمال اهليت و استعدادند چون حافظه‌شان قوى است ، دقايق امور را به خاطر مىسپارند و هرگز اشتباه نمىكنند . امّا اين همه ناشى از دلبستگى و تمايل شديد ايشان به كار بازرگانى است ، و گرنه در مجموع نه از اروپاييان هوشمندترند و نه روشى كه ايشان تعقيب مىكنند بر صنعتگرى ما برترى دارد .\r\nمن در هند و ايران بسيار باربابزرگان و جاه‌مندان ، بازرگانان ، و افراد طبقات ديگر بىميانجى و حضور مترجم گفتگو ، و با برخى از آنان معامله كرده‌ام ، و بدين\r\n\r\n\r\n","description":"","footnote":"\r\n( 1 ) - هر ان 178 / 1 متر است .\r\n","page_name":" 973 ","page_number":65},
  {"content":"\r\n\r\nنتيجه رسيده‌ام كه همواره روش حسابگرى من دقيق‌تر ، درست‌تر ، و سهل الحصول‌تر بوده و پيوسته مورد تحسين و آفرين بينندگان قرار گرفته‌ام .\r\nمن بر اين اعتقادم كه هيچ جهانگرد اروپايى نمىتواند در اين گونه موارد قاطعانه اظهار نظر كند ، امّا من با بيشتر ملتها ، قبيله‌ها ، قومها ، آشنا و همزبان بوده‌ام ، يا شرح زندگى و وصف روحيات برخى آنها را از زبان مردمان ثقه شنيده‌ام . اما جهانگردان بىتجربه براى انباشتن گزارشنامه‌هاى خود از نوادر سرزمينهاى دور افتاده و مردمان آن ، خبرهاى نادرستى مىآفرينند ، و آنان را مستعدتر ، قابل‌تر و هوشمندتر از آنچه هستند معرفى مىكنند .\r\nگر چه برخى از ملل آسيا همانند ما در محاسبات خود از روش ده دهى استفاده مىكنند ، امّا بعضى اقوام را ترتيبى ديگر است ؛ زيرا بر اين باورند كه روش ده دهى براى محاسبه بقاى نامتناهى جهان كافى نيست . به عقيدهء برهمنان كه يكى از آن اقوامند جهان آن قدر قديمى است ، و چندان مىپايد كه اين روش سنجش به كار نمىآيد . از اين رو به ابداع تصاعدات صد هزارى پرداخته‌اند ، و هر كدام را نامى جداگانه داده‌اند . نيل يكى از آنهاست ، و همان قدر كه يك برابر هزار در نظر ما ناچيز مىنمايد نيل در قياس به صد هزار به همان نسبت اندك است .\r\nاخترگران قبايلى كه به آنها اشاره شد در محاسبات خود از جداولى همانند ستين كه بسيار معقّد مىباشد استفاده مىكنند ، و چون عمل كردن با آنها مستلزم صرف وقت و دقّت زياد است غالبا دچار اشتباه مىشوند .\r\n\r\n","description":"","footnote":"","page_name":" 974 ","page_number":66},
  {"content":"\r\n\r\n\r\nفصل هفتم موسيقى\r\nلفظ موزيك در زبان فارسى مترادف لفظ موسيقى در زبان يونانى و داراى همان معنى است . و ايرانيان چنان كه مىدانيد نه تنها آن را از جهتى به نوعى وابسته به رياضيات مىدانند ، و كميتى صدادار مىشمارند ، بل كه آن را هنرى ظريف و زيبا مىدانند ، و راه به‌كار بردن ادوات موسيقى ، و روش شناختن اصوات ، و هماهنگ كردن آنها را بدين وسيله مىآموزند .\r\nعده‌اى از مصنفان ايران دربارهء هنر موسيقى آثارى پرداخته‌اند كه از جملهء آنها ابو الوفا « 1 » ساعد است كه من نسخه‌اى از كتابش را با خود آورده‌ام كه در آن دربارهء آواز و ادوات موسيقى بحث ، و آلات موسيقى را به دو دستهء بادى و سيمى ، يعنى آنها كه وسيلهء باد يا انگشت نواخته مىشوند تقسيم كرده است ؛ و با بسيارى افسوس و تحسّر و تأثر اعتراف مىكنم چون در ايران با كسى كه مرا با هنر موسيقى آشنا كند صحبت نكرده‌ام در اين مورد نمىتوانم به تفصيل سخن بگويم . كتابى كه به آن اشاره كردم اثر كم حجمى است كه مطالعهء آن محتاج به سه ساعت صرف وقت است ؛ و استنباط من اين است كه آهنگهاى ايرانى نه تاست ، امّا نتهاى زياد و ادوات موسيقى متعدد دارند كه ما از داشتن آنها بىبهره‌ايم ، و اين هنر را پس از توفيق در آموختن قواعد پيچيده‌اى كه ياد گرفتنشان آسان نيست فرا مىگيرند . نمونهء پنج نت در تابلو مربوط به آن آمده است ، تصاويرى كه با حروف « ا » و « ب » و « ث » نشان داده شده در صفحات اوّل كتاب مذكور جاى دارند بنابراين ساده‌ترين آنها به شمار\r\n\r\n\r\n","description":"","footnote":"\r\n( 1 ) - شايد ابو الكفا باشد .\r\n","page_name":" 975 ","page_number":67},
  {"content":"\r\n\r\nمىآيند . در اين كتاب كم حجم شرح سى و نه قطعه به تفصيل تمام درج شده كه من به فهم اصطلاحات آن راه نمىيابم . قسمتى كه با علامت (  C  ) مشخص شده سى و پنج تصوير به همان سبك و سياق به دنبال دارد . و قسمت متمايز با نشان (  D  ) داراى سيزده نقش است ، و نقش ما قبل آخر دايرهء بزرگ‌ترى است كه بر روى محيطش چهل و چهار نقطه قرار دارد و هشت تا از اين نقطه‌ها به رنگ سرخ است .\r\nبىگمان هنرمندانى كه به هنر موسيقى آگاهى دارند با توجّه به اين تصاوير به آسانى مبانى و قواعد اصلى اين علم را درمىيابند . من نيز بر اين نيّتم اگر فرصت بيابم و خدا توفيق كرامت فرمايد چند روزى به كشف قواعد و اصولى كه در اين كتاب آمده بكوشم .\r\nافزون بر اين تصاوير تابلو ديگرى است كه به صورت صفحه شطرنج درآمده خانه‌هاى بزرگ آن به سيصد و شش قسمت تقسيم شده كه برخى از آنها داراى نت و برخى خالى و سفيد است ، و در جايى از كتاب مصنف آورده است كه موسيقى به مثابه شهرى است كه داراى چهل و دو كوى است ، و هر كويى داراى سى و دو كوچه مىباشد ؛ و در آخر كتاب تصوير بزرگى است كره مانند كه به چهار دايره تقسيم شده ، و دواير با چهل خط به صد و شصت خانه قسمت شده‌اند و در هر خانه نتى است .\r\nنتهاى ايرانى الفاظى بىمعنى نمىباشند ، بل كه هر يك به نام شهرى يا يكى از اندامهاى بدن آدمى يا يكى از چيزها كه در طبيعت وجود خارجى دارد ناميده مىشود . و استاد فن به هنگام تعليم به منظور تميز دادن آهنگها از يكديگر مىگويد : از اين شهر به آن شهر برويد ؛ يا از انگشت به آرنج حركت كنيد . هر يك آهنگها از آن به نام شهرى موسوم شده‌اند كه معتقدند هر كدام به شهرى جداگانه اختصاص دارد و بيشتر در آن شهر اجرا مىشود . بنابراين توضيحات در نظر من چنين مىنمايد كه موسيقى ايرانيان پيچيدگيها و مشكلات و ناهمواريهاى زياد دارد كه شايد عمده‌ترين عوامل آنها كمى توجّه مردم و قلّت به كار گيرى آن باشد ، و گرنه براى تعليم و تعلّم اين هنر زيبا روش و شيوهء ساده‌تر و آسان‌ترى ابداع و معمول مىشد .\r\nموسيقى دانان نامور ايران كه بنابر آنچه شنيده‌ام عده‌شان از ده دوازده نفر در نمىگذرد همه در دربار پادشاه به سر نمىبرند . در صفحهء مربوط به نقشهاى موسيقى آهنگ كوچكى نموده شده كه با دقت در آن مىتوان به خصوصيات ديگر پرده‌هاى\r\n\r\n","description":"","footnote":"","page_name":" 976 ","page_number":68},
  {"content":"\r\n\r\nكوچك آگاه شد .\r\nآن كه دلم را ربوده مىپرسد چرا خاموش و پريده رنگ شده‌اى ؟ كدام شيرين دهنى ترا به كمند عشق خود گرفتار كرده است ؟ آيينه‌اى برابر رويش گرفتم و گفتم : بنگر تا در اين آينه كه را مىبينى . « 1 »\r\nتابناكى چهره شورآفرين تو همانند كهرباييست كه دلها را به سوى خود مىكشد . از چه برق چشمان سياه و فتنه انگيزت آنچه را كه رنگ دلفريبت ربوده مىسوزاند . نفرين به چنين همنشينى كه هنرش سوزاندن و تباه كردن است . از گلستان وجودت گلى به من ببخشاى تا دلم به من باز آيد .\r\nآهنگها و آوازهاى ايرانى غالبا روشن ، پر طنين و آرامش بخش است ، و مردم ايران بر اطلاق آوازهاى بلند و پر خروش را دوست دارند و مىگويند آوازى خوش و در خور شنيدن است كه بخنداند يا بگرياند . در زبان فارسى پرده مترادف آهنگ است ، و هر آهنگى را به نام يكى از پادشاهان باستانى يا به اسم يكى از شهرهاى كشورشان نامگزارى كرده‌اند . ايرانيان نغمه‌هاى قسمت به قسمت ندارند و آنها را پشت سر هم مىخوانند . معمولا همراه با نواى يكى از آلات موسيقى آواز مىخوانند . آواز مردان جوان معمولا رسا و پر طنين است ؛ امّا چون آواز جوانان هم مانند رقصيدن در نظر ايرانيان عملى زشت و موهن است هرگز به تمرين آواز جوانان نمىپردازند ؛ و هرگز به فرزندان خود اجازهء آواز خواندن و رقصيدن نمىدهند . به سخن ديگر اين دو كار ناخوشايند را حرفهء زنان روسپى و لودگان و مسخرگان مىدانند . با اين كه هيچ كس بر خود نمىپسندد كه به آواز خوانى شهره و بدنام شود ، عامه مردم چنان به آواز خواندن دلبستگى دارند كه هنگام اشتغال به كار به منظور تهييج و شوق انگيزى خود در تمام طول مدتى كه سرگرم كارند با صداى پايين و آهنگهاى ملايم زمزمه مىكنند .\r\nبنابراين اگر موسيقى ايرانى كاملا روشن و دقيق و كوتاه نيست و نوعى درهم آميختگى و پيچيدگى در آن مشهود مىباشد نبايد در شگفت ماند .\r\nايرانيان نيز همانند تازيان كسانى را كه آواز مىخوانند غانيه مىنامند و مىگويند اين كلمه از غنا اشتقاق يافته و معتقدند مبدع آواز خوانى موسيقى دختران\r\n\r\n\r\n","description":"","footnote":"\r\n( 1 ) -\r\n دلدار به من گفت چرا غمگينى * عاشق به كدام دلبر شيرينى \r\n برخاستم آيينه به دستش دادم * گفتم كه در آيينه كه را مىبينى \r\n","page_name":" 977 ","page_number":69},
  {"content":"\r\n\r\nغانيه بوده‌اند .\r\nوسايل موسيقى ايرانيان متنوع و زياد است و از آن جمله است طبل ، تبيره كه ته آن دو از مس يا برنج ساخته شده ، ديگر دايره كه آن را با چابكدستى و استادى شگفت‌انگيزى به صدا درمىآورند ، و يك نوع تبيرهء بلند كه آن را به كمر مايل به جلو مىبندند ، و با دستى يك سر ، و با دست ديگر سر ديگرش را مىنوازند . ايرانيان طبلهايى به قطر سه پا دارند . اين طبلها آن قدر سنگين‌اند كه يك شتر به سختى قادر به حمل يكى از آنها مىباشد ، و گاه براى انتقال آنها از ارابه استفاده مىكنند ، و به تقريب مىتوان گفت هر يك آنها نيم موتى « 1 » وزن دارد . از اينها گذشته بوقهاى بلندى دارند كه آنها نيز سنگين‌اند و به مثابهء شيپور از آنها استفاده مىكنند . ارتفاع برخى از آنها از هفت پا درمىگذرد و بلندى كوچك‌ترين آنها از قامت يك انسان متوسط بيشتر مىباشد . اين آلت از مس يا برنج چنان نامتناسب ساخته شده كه يك پا مانده به سر تنه‌اش كشيده و نازك مىشود ، و از آن جا تا دهانه به اندازهء دو شست فراخ مىگردد و در پايين به قدر دو پا عريض مىشود . نوازندهء اين آلت به زحمت آن را سر پا نگه مىدارد و پشتش زير سنگينى آن خم مىشود . صدايش از فاصلهء دور به گوش مىرسد ، و اگر تنها نواخته شود صدايش گوشخراش و سنگين است ؛ امّا چنانچه با صداهاى ديگر آلات موسيقى تركيب و آميخته گردد كار اصوات بم را مىكند و مطبوع است . نوازندگان اين آلت براى رفع خستگى يا تغيير دادن صدا گاه گاه جاى آن را عوض مىكنند .\r\nافزون بر اين آلات موسيقى كه خصوصياتشان به شرح آمد ايرانيان ادوات موسيقى ديگرى نيز دارند كه برخى از آنها از شاخ حيوانات شكارى ساخته مىشود ، و بعضى شبيه شيپور مىباشد . قره‌نى ، نى لبك و نى ، از ديگر ادوات موسيقى ايرانيان است . به هر روى بايد رنج بسيار ببرند تا در نواختن آلات موسيقى همانند ما اروپاييان مهارت يابند .\r\nامّا ادوات موسيقى زهى ايرانيان عبارت است از رباب ، چنگ ، سنتور ، گيتار ، شش سيم ، ويلون ، و تنبوره كه عبارت از آلتى است متشكل از لوله‌اى كه بر سر\r\n\r\n\r\n","description":"","footnote":"\r\n( 1 ) - وزن موتى در زمانها و مكانهاى مختلف متغيّر بوده ، براى سنجش ماليات به كار مىرفته و در زمان شاردن معادل هجده هكتوليتر بوده است .\r\n","page_name":" 978 ","page_number":70},
  {"content":"\r\n\r\nيك كدوى قليانى نصب شده و آن را مانند بربط مىنوازند ؛ و يكى از ديگر ادوات به نام كنكره (  KenKere  ) كه در شكل صفحه‌اى كه شكل آلات موسيقى در آن درج شده با علامت (  F  ) مشخص گرديده ؛ و اين شكل از روى كتابى كه دربارهء موسيقى ايران نوشته شده و متعلق به من است نقل شده است ، و اگر به دقت نگاه كنيد مىبينيد كه در اين ادوات به جاى زه كه در آلات موسيقى كشورهاى اروپايى معمول است سيمهاى برنجى يا رشته‌هاى ابريشمين تابيده تعبيه شده زيرا به اعتقاد ايرانيان به كار بردن و دست زدن به اجزاى بدن حيوانات بىجان نجس ، و از نظر دينى گناه است .\r\nجز آنچه گفته شد ايرانيان يك قسم ديگر از ادوات موسيقى دارند كه ابه مرسن (  Mersenne  ) در كتاب خود موسوم به آهنگها (  Des Son  ) نام آن را سيمبال نهاده ، و آن عبارت از دو صفحهء برنجى سينى مانند زنگ‌دار است كه نوازندگان معمولا بالاى سر مىبرند و به هم مىكوبند ، و به هر سو حركت مىدهند .\r\nرقاصه‌ها نيز به هنگام پايكوبى و دست افشانى به دست خود استخوانهايى تعبيه مىكنند كه مانند قاشقك كوليها از آن صدايى رسا و صاف و خوش آهنگ برمىخيزد ؛ و من بر اين باورم كه قاشقك را مشابه اين استخوانها ساخته‌اند ؛ و آوازخوانها براى تحريك و تهييج هر چه بيشتر رقاصه‌ها از آن سود مىجويند و با اصطكاك انگشتان خود صدايى قوى همانند صداى قاشقك درمىآورند ، همچنين نوعى ساز دارند كه از قطعات صدف يا مفرغ كوچك و بزرگ به رديف ساخته شده كه با كوبيدن دو قطعه چوب ظريف و نازك و بلند آن را به صدا درمىآورند ، و آهنگى كه از آن بر مىخيزد از صداى سازهاى ساعتى بسى هيجان انگيزتر و مطبوع‌تر است .\r\nدر مشرق زمين ساختن آلات و ادوات موسيقى همانند هنر موسيقى پيشرفت شايان نيافته ، زيرا در شرع اسلام آواز خوانى و نواختن آلات طرب حرام است ؛ و عامهء مردم بر خلاف اروپاييان كه موسيقى را دوست مىدارند و مايهء نشاط و انبساط روح مىدانند ، آموختن موسيقى را كارى حرام و زشت و ناسزاوار و دور از آيين ادب مىشمارند ، و روحانيان به تخصيص شنيدن آواز و هر گونه ساز را گناه بزرگ مىدانند .\r\nبدين سبب بر خلاف اروپا موسيقى در مشرق زمين گسترش و تابشى نيافته است .\r\nدر ايران نوازندگان غالبا تهىدستند ، و روزگار به عسرت و محروميّت مىگذرانند و جامه‌هاى كهنه و خلق مىپوشند ؛ امّا نوازندگان دربار كه آنها را\r\n\r\n","description":"","footnote":"","page_name":" 979 ","page_number":71},
  {"content":"\r\n\r\nچالچى باشى (  Tchalchi Bachi  ) مىگويند ، و به معنى ارشد گروههاى نوازندگان است حال و روز بهترى دارند . اينان نيز در فرصتهاى مناسب به اميد گرفتن چيزى به خانهء جاه‌مندان و بزرگان مىروند ، و اگر شاه يكى از روى شناسان و اشراف را مورد عنايت قرار دهد يا منصبى عظيم بخشد ، يا يكى از اعيان براى ختنه كردن پسر بچهء خود مجلسى ترتيب دهد ، خوانده يا ناخوانده به بهانه مباركباد گويى براى هنرنمايى حضور مىيابند ، مگر چيزى به ايشان داده شود . ديگر نوازندگان چنان كه ديده‌ام و گفتم گروهى محروم و سيه ستاره‌اند و آه در بساط ندارند .\r\nرقصيدن و به عبارت ديگر پايكوبى و دست افشانى در نظر ايرانيان زشت و زننده و شرم‌آور است . زيرا در شريعت اسلام قبيح‌تر از نواختن اسباب طرب مىباشد ، و جز زنان روسپى بدين كار نمىپردازند . در زمانهاى قديم رميها نيز جز به بزه‌كاران و مجرمان اجازهء رقصيدن نمىدادند . به همين سبب مردان هرگز به رقص برنمىخيزند و فقط زنان آن چنانى مىرقصند . امّا وقتى در بزمى رقاصه‌ها به پايكوبى و دست افشانى برمىخيزند مردى به منظور تحريك و تهييج ايشان آواز مىخواند ، و گاهى با حركات و اطوار خود گرمى و نشاط بيشترى به مجلس مىدهد . به طور كلى رقص ايرانيان همانند رقص همهء ملل مشرق زمين جنبهء نمايشى دارد و از حركات زيبا و دلپسند همچنين دقايق كمدى خالى نيست . مثلا گاهى عواطف و مظاهر متضاد و آزادگى و شيفتگى يا آزردگى و دردمندى در آن تجلّى مىكند .\r\nبه هر روى انكار نمىتوان كرد آنچه بيشتر در اين نمايش جلوه مىكند مجموعه‌اى از تظاهرات بىعفافى و شهوانى و مستى خيز و دور از مكارم و فضايل انسانى مىباشد ، زيرا چيزى مؤثرتر از آن نمىپندارند .\r\nمدّت رقص گاهى از سه تا چهار ساعت درمىگذرد . صحنه‌هاى اصلى رقص را بيشتر سر گروه رقاصه‌ها به نمايش درمىآورد . همكارانش كه عده‌شان بيش از چهار يا پنج نفر نمىباشند در بعضى صحنه‌ها به او مىپيوندند . در پايان رقص خوانندگان و نوازندگان و رقاصه‌ها معمولا به جهشها و پرشهايى مىپردازند كه بعض آنها خالى از خطر نيست .\r\nكمدينهاى اروپا غالبا در مكانهاى عمومى و هر جاى پر جمعيّت به هنرنمايى و رقص و آواز مىپردازند ، امّا اهل طرب ايران چنين نمىكنند و به جايى كه خوانده نشوند نمىروند . اين گروه غالبا به مزد و هديه‌اى كه دعوت كننده به آنان\r\n\r\n","description":"","footnote":"","page_name":" 980 ","page_number":72},
  {"content":"\r\n\r\nمىدهد خرسند نمىشوند ، و در پايان كار مسن‌ترين آنان كه معمولا سر گروهشان مىباشد دور مجلس مىگردد ، و دستش را براى گرفتن چيزى دراز مىكند . و چون رقاصه‌ها مزدى كه از روسپىگرى مىگيرند از آنچه به پاداش رقصيدن مىگيرند بسى بيشتر است در جريان رقصيدن با اشارات چشم و سر و ابرو مىكوشند يكى از حاضران را بفريبند ، به خود مايل كنند و به خلوت دعوت شوند ، و اين مثابه همان كارى است كه ما اروپاييان به هنگام اوج مستى و شورش شهوت از سر ميز بر مىخيزيم ، دست زنى را مىگيريم ، و براى آشاميدن يك جام شراب به بوفه مىشتابيم .\r\n\r\n","description":"","footnote":"","page_name":" 981 ","page_number":73},
  {"content":"\r\n\r\n\r\nفصل هشتم رياضيّات\r\nايرانيان رياضيات را علم رياضى مىگويند . زيرا علمى است كه تحصيل آن مستلزم جهد و كوشش بسيار مىباشد . مردمان مشرق زمين بتخصيص تازيان در زمانهاى گذشته در توسعه و تكميل اين دانش رنج بسيار متحمل شده‌اند . پيشرفت زيادى در اين زمينه نصيبشان شده و توجّه آنان بدين علم بسى بيشتر از فلسفه بوده است .\r\nبزرگ‌ترين رياضى دانان ايران در زمان قديم خواجه نصير الدين است كه پيش از اين به احوال و آثارش اشاره كرده‌ام . اين دانشمند عالى مقام در رشته‌هاى مختلف علم رياضى تحقيقات عالمانه كرده ، از جمله در المجسطى بطلميوس كه آن را موافق ذوق و سليقهء خود تلخيص نموده ، دربارهء اصول اقليدس مطالعات زياد كرده ، و نظرات كامل‌تر و روشن‌ترى ارائه داده ، و بر مجموع قضاياى هندسى بسى افزوده است . بيشتر كاميابى وى در قضيّهء عروس مشهود است كه قريب سى صورت تازه بر آنچه بوده اضافه كرده است .\r\nايرانيان اين قضيه را شكل العروس مىنامند كه روى عروس نام ديگر آنست ، و به اعتقاد آنان اين نام از آن يافته كه همچنان كه پيوند زناشويى وسيلهء افزايش جمعيّت و فوائد ديگر است قضيّه عروس اقليدس در اثبات بسيارى از قضايا به كار مىرود .\r\nبه اعتقاد بسيارى پيتاگور (  Pythagore  ) كه به تلفظ آنان فيثاغورث ناميده مىشود مبتكر قضيّهء عروس است . ايرانيان به هر يك از قضاياى منسوب به اقليدس نام خاصى داده‌اند . مثلا به قضيّهء چهل و هشتم كه پس از قضيهء عروس آمده و\r\n\r\n","description":"","footnote":"","page_name":" 982 ","page_number":74},
  {"content":"\r\n\r\nتالس نظريه‌هاى خود را دربارهء بعضى مسائل هندسى و رياضى براى پادشاه - بطلميوس - شرح مىدهد .\r\n\r\n","description":"","footnote":"","page_name":" 983 ","page_number":75},
  {"content":"\r\n\r\nفيثاغورث\r\n\r\n","description":"","footnote":"","page_name":" 984 ","page_number":76},
  {"content":"\r\n\r\nمناسبتهايى با آن دارد اخت العروس مىگويند كه معنيش خواهر عروس است .\r\nپس از خواجه نصير نامورترين رياضىدانان اسلامى مأمون است كه دربارهء قضاياى اقليدس تحقيقات عميق و موفقيّت آميزى كرده ، و هم اوست كه نخستين قضيّهء نخستين كتاب را يافته است ، و ايرانيان اين قضيّه را به نام وى هيأت يا صورت مأمون ناميده‌اند و مىگويند مأمون از كشف اين قضيّه چنان مشعوف شد و به وجد آمد كه حلّ آن را روى آستينش نوشت كه هميشه برابر ديدگانش باشد . همچنين آورده‌اند كه مأمون در واپسين دقايق عمرش گفت : اين حقيقتى دردناك و اندوه‌بار است كه در عالم هستى تنها دو علم وجود دارد كه آدمى مىتواند در مسير تحقيق و استدلال آن دو ، نيروى انديشه‌اش را به كار اندازد اين دو علم يكى رياضى و ديگرى منطق مىباشد ، امّا منطق دانشى بيهوده و خوارمايه است كه آموختنش هيچ سود ندارد ، امّا علم رياضى كه اصيل و حقيقى و پر سود مىباشد فرا گرفتنش بسيار دشوار مىباشد .\r\nايرانيان در علوم اندازه‌گيرى ارتفاع خورشيد ، مثلثات و رصد بندى و هندسه كه علم اندازه و كميّت يا تظاهر هندسيات (  Tzuhour Hendecyat  ) نيز مىگويند ، و به معنى تخمين مقادير است ، اطلاعات پر دامنه‌اى دارند .\r\nهمچنين به ابزار علمى و عملى زمان قديم ، آنچه مربوط به علم رياضى و اخترگرى مانند كره ، نقشه‌هاى مربوط به آسمان و افلاك ، اسطرلاب ، و ديگر آلات علمى است آشنايى كلى دارند . امّا دانشمندان ايران به علم المناظر - اپتيك (  Optique  ) كه بخشى از علم رياضى به شمار مىرود بسيار نمىپردازند ؛ استادانشان در اين رشته ابن هيثم يكى از دانشمندان بنام عرب مىباشد .\r\nدانشوران با كتاب المجسطى بطلميوس الفت و آشنايى دارند . كتاب كرويات تئودزيوس (  Theodosius  ) و اتوليكوس (  Autolicus  ) ، آسكله پيوس (  Asclepius  ) و منه لوئوس (  Menelaus  ) ، همچنين قطعاتى از ارشميدس را بسيار عالى مىدانند .\r\n\r\n","description":"","footnote":"","page_name":" 985 ","page_number":77},
  {"content":"\r\n\r\n\r\nفصل نهم هيأت و ستاره‌شناسى\r\nمن دربارهء اين دو علم جدا از هم ، در يك فصل صحبت مىكنم . زيرا ايرانيان نه تنها ميان اين دو موضوع فرق نمىگذارند ، بلكه دانش نخستين را به سوداى علم دوّم فرا مىگيرند .\r\nدانشمندان ايران آسترونومى (  Astronomie  ) را علم نجوم مىخوانند ، و از آن علم به احوال ستارگان اراده مىكنند ، و مفهوم آسترولوژى (  Astrologie  ) در نظر ايشان استخراج احكام و آثار اختران مىباشد و در زبان فارسى براى اين دو علم متمايز از هم فقط يك نام وجود دارد كه از دو كلمه تركيب يافته و معنى يكى از آن دو كرهء آسمانى و ديگرى بحث و گفتگو مىباشد . به سخن ديگر اين دو لفظ در مجموع مترادف آسترولگ (  Astrologue  ) زبان يونانى مىباشد .\r\nدانش ستاره‌شناسى و هيأت در نظر ايرانيان بسيار مهم و بزرگ شمرده مىشود ، و بدين سبب گسترش و تكامل زياد يافته و بتحقيق مىتوان باور كرد كه دانشمندان ايرانى در اين زمينه با محققان اروپايى برابرى توانند كرد ، و چنان كه آنان با اين علم آشنا هستند و بهره مىبرند ، ايرانيان نيز سود مىجويند ؛ و مهم‌ترين عامل دلبستگى آنان به نجوم اين است كه ايرانيان بر اطلاق ، و ديگر مردمان مشرق زمين ستاره‌شناسى را كليد كليّهء امور آيندهء خود مىدانند ، و آموختن اين علم را بزرگ‌ترين آرزوهاى خود مىشمارند .\r\nبارى ، غالب ايرانيان بر اين اعتقادند كه نجوم بىگمان آنان را مرادمند مىكند از اين رو به خرافات و موهومات و عقايد باطل اعتقاد كامل دارند ، و كسانى را كه ستاره - گران و اخترشناسان را مردمان دروغپرداز و شيّاد و فريبكار و گمراه كننده مىدانند\r\n\r\n","description":"","footnote":"","page_name":" 986 ","page_number":78},
  {"content":"\r\n\r\nبدآموز و نادان مىشمارند . براى پى بردن به شيفتگى و اعتقاد راسخ و راستين ايرانيان همين بس كه به خيل انبوه اخترگران نظر اندازيم و مقام بلندى را كه در دربار دارند ، و مخارج زيادى كه براى آنان مىشود بنگريم ، و اين كه مىگويند تعداد منجمان اصفهان برابر ستارگان است كه شبانگاهان در آسمان پايتخت به جلوه در مىآيند ، بيانگر كثرت اخترگران مىباشد .\r\nهمهء اخترگران ايران و دست كم بيشترينشان و مشهورترينشان از ايالت خراسان و بهتر بگويم در شهرك گناباد و در خاندانى جليل و گران گوهر به دنيا آمده‌اند و باليده‌اند و دانش اندوخته‌اند ، و تمام ستاره‌شناسانى كه طىّ شش هفت قرن گذشته نامور شده‌اند از اين شهرك برخاسته‌اند . به همين سبب پادشاه ايران اخترگران دربار را كسانى انتخاب مىكند كه در شهرك گناباد به دنيا آمده باشند و دانش آموخته باشند . در اين شهرك براى تحصيل علم ستاره‌شناسى مدرسه‌اى عالى وجود دارد كه حتى دانشمندان بزرگ علوم فلكى فرزندان خود را براى آموختن علم نجوم به اين مدرسه مىسپارند ، و معتقدند يكى از موجبات توسعه و گسترش علم اخترگرى در خراسان - باكتريان - و سغديان قديم پاكيزگى و خشكى و تابناكى هواى آن ديار است ، بدان سان كه مىتوان سير ستارگان را در آن جا رصد كرد ؛ و گفتنى است كه لطافت و درخشندگى و خشكى هواى اصفهان نيز كم از هواى خراسان نيست ؛ و تنظيم فلكى و ارصادى كه در حدود سال 1230 ميلادى به فرمان ركن الدوله پادشاه آل بويه به كوشش ابو حنيفه نسبت به نصف النهار اصفهان انجام يافت دقيق و درست بود .\r\nمىگويند و حقيقت مىنمايد كه هزينه ستاره گران پادشاه هر سال قريب چهار ميليون ليور بلكه افزون‌تر مىباشد ؛ و حكايت مىكنند يكى از منجمان دربار كه ساليانه پنجاه هزار ليور درآمد داشت در سال 1660 نامه‌اى مبنى بر تقاضاى افزايش حقوق ، به دربار شاه عباس ثانى تقديم كرد . شاه به خشم آمد و دستور داد صورت دقيقى از درآمد ستاره گران را تنظيم و به او تقديم كنند ، منجمان از اين دستور آشفته حال و نگران شدند و تدبيرها به كار بردند تا در صورت مذكور درآمدشان بسى كمتر از آنچه بود درج شود ؛ و چون در دربار دوستان و طرفداران متنفذ داشتند عايداتشان بيست هزار ليور تخمين زده شد . امّا مطلعان به من اظهار كردند كه درآمدشان چند برابر آنست كه ارزيابى شده ، زيرا حقوق اين منجمان از عوايد تيول\r\n\r\n","description":"","footnote":"","page_name":" 987 ","page_number":79},
  {"content":"\r\n\r\nتأمين مىشود ، و منافع ارضى آنان به تقريب سه برابر آنست كه به حساب آمده است .\r\nبنابراين مىتوان گفت كه تنها حقوق ايشان از چهار ميليون تجاوز مىكند ؛ و علاوه بر اين هر سال در حدود دو ميليون ليور پادشاه به مناسبتهاى گوناگون پاداش به آنها مىدهد .\r\nحقوق منجم باشى يعنى سر كرده و مهتر اخترگران صد هزار ليور است . زمانى كه من در اصفهان بودم منجم باشى دربار ميرزا شفيع بود كه پيرى دانا و متين بود .\r\nپيش از وى برادرش كه نابينا ، و به فرمان شاه از اين خدمت معاف شده بود اين سمت را داشت ، و پسر اين برادر ، هم اكنون پس از منجم باشى بر ديگران سر است و پنجاه هزار ليور حقوق مىگيرد .\r\nحادثه كور كردن منجم باشى پيشين ، به فرمان شاه صفى پدر پادشاه كنونى صورت گرفت . ماجرا بدين سان وقوع يافت كه يك روز در انجمنى كه به فرمان شاه همهء بزرگان دربار و منجم باشى نيز حضور يافته بودند اجراى مجازات سختى دربارهء پنج تن از جاه‌مندان در عمل آمد . بدين گونه كه شاه دستور داد در برابر ديدگان همهء حاضران در مجمع ، بدن آنان را قطعه قطعه كنند . هنگامى كه اين فرمان مشمئز كننده اجرا مىشد شاه به دقّت تمام در چهرهء يكايك حاضران مىنگريست تا تأثير اين عمل وحشت انگيز را بخواند ، و ديد منجم باشى در هر ضربتى كه جلادان با شمشير بر پيكر گنهگاران مىزدند از شدّت نفرت و انقلاب باطن چشمان خود را طرفة العينى بر هم مىنهاد و زود مىگشود . شاه خشمگين گشت و خطاب به حاكم يكى از ايالات كه در آن جا حضور داشت گفت : خان برخيز و چشمان سگى را كه كنار تو نشسته از حدقه بيرون بياور ، زيرا چشمانش مايهء ناراحتى او هستند ، و نيروى ديدن بعضى چيزها و منظره‌ها را ندارند . و اين فرمان بىدرنگ اجرا شد .\r\nشاه عباس ثانى چون سلطنت يافت از منجم ستمرسيده دلجويى كرد و حقوقى معادل پنجاه هزار فرانك برايش برقرار نمود . در زمان حاضر فرزندش نيز حاكم يكى از ايالات است و پيوسته هشت تا ده چابك سوار ملتزم ركابش مىباشند .\r\nاين نيز گفتنى است كه همهء اخترشماران دستگاه سلطنت دانش بسيار ندارند ، و معلومات عده‌اى از آنان ناقص و سطحى است ؛ امّا چون بستگانشان در دربار صاحب جاه‌اند و نفوذ بسيار دارند بدون داشتن استحقاق در شمار منجمان در آمده‌اند .\r\n\r\n","description":"","footnote":"","page_name":" 988 ","page_number":80},
  {"content":"\r\n\r\nدر دربار سلطنت همواره چند تن از اخترگران گوش به فرمانند ، و برجسته‌ترين و داناترين آنان جز در مواقعى كه شاه به اندرون مىرود پيوسته در حضور اوست تا ساعات سعد و نحس را معين كند . هر يك اخترگران اسطرلابى دارد كه در قاب ظريف و تميزى جاى دارد و به كمرش بسته است . اسطرلاب و قاب اسطرلاب برخى از منجمان چندان كوچك است كه قطرشان بيش از دو يا سه شست نيست ، و از دور به گلالهء سبحه مىماند ، يا مدالى را مىنمايد كه شاه به پاداش خدمتى شايان به ايشان عطا فرموده است .\r\nشاه در تمام امور كلّى يا جزيى با اخترشناسان رأى مىزند ؛ مثلا مىپرسد :\r\nمصلحت هست به گردش بروم ؟ صلاح هست وارد اندرون بشوم ؟ خوب است غذا بخورم ؟ مصلحت هست فلان شخص جاه‌مند را كه در انتظار اجازهء ورود در سرسرا بر پاى ايستاده به حضور بپذيرم ؟\r\nدر چنين مواقع ستاره‌گر به شتاب تمام اسطرلابش را از قاب بيرون مىآورد ، به وضع ستارگان مىنگرد و با توجّه به جداول مخصوص ستاره‌شناسى حكمى را كه در نظرش راست مىنمايد بر زبان مىآورد و حكم او قطعى و غير قابل تغيير و تفسير است .\r\nاين ساده دلان زود باور و ناآگاهان دانانما مىپندارند همه پيش آمدها و نتايج و عواقب آنها را در خانه‌هاى فرضى دوازده‌گانهء منطقة البروج مىخوانند و از روى جدولهاى نجومى كه در اختيار خود دارند مىتوانند آنچه را در زمان نزديك حتى دور به وقوع مىپيوندد پيشگويى كنند . شگفت اين كه پيش نگريها و پيشگوييهاى خويش را قطعى الوقوع مىدانند و به منزلهء حكم لا يتغيّر تلقى مىكنند .\r\nطرز عمل اخترگران ايران در كار استخراج احكام نجومى تقريبا مشابه روش ستاره‌شناسان اروپايى است . بدين صورت كه دايرهء معدل النهار را با دوازده دايرهء نصف النهار نسبت به افق محل به دوازده قسمت مىكنند ، و براى صدور حكم قطعى دربارهء سعد و نحس ساعات ، و پيشگويى در موفق شدن يا عدم توفيق در كارى جز اسطرلاب هيچ وسيله ندارند ، و بر اين اعتقادند كه براى استخراج احكام نجومى جز تعيين ارتفاع و نگرش به وضع و موقع چند نقطه قابل رؤيت آسمان ، و وقوف به موقع خورشيد ، و ستارگان ثابت آگاهى ديگر به كار نيست ، و اسطرلاب همهء اين مجهولات را مكشوف مىدارد .\r\nعامهء مردم كه همه ساده دل و زود باورند بر اين اعتقادند هر نيك و بدى كه\r\n\r\n","description":"","footnote":"","page_name":" 989 ","page_number":81},
  {"content":"\r\n\r\nبر آنان مىرود با خط روشن و كاملا نمايان بر ستارهء بخت و سرنوشتشان نوشته شده ، و معتقدند پادشاهان نيز كه بر جان و مال مردمان حاكم‌اند مقدرات و سرنوشتشان تابع سير اجرام آسمانى است ، از اين رو اگر وقتى اخترگرى به ديدهء تحقيق و تأمل بر اصطرلاب مىنگرد ، ناقص خردى بر او وارد شود ، به التماس توام به گشاده‌رويى به وى مىگويد : آقا ، طالع ما را بگو ؛ كه سرنوشت و تقدير ما چيست . ساده دل كم خرد مىپندارد آنچه بر او خواهد گذشت بر صفحهء اسطرلاب نقش مىبندد ؛ خيال مىكند سرنوشت هر كس مربوط به سير اجرام فلكى است . در ايران نيز همانند اروپا معنى طالع بينى از روى جدولهاى نجومى استنباط مىشود . كور دلى و خفّت عقل نه تنها عامه ، بل كه چنان كه من ديده‌ام و دريافته‌ام بسيارى از دانشمندان را متقاعد كرده « 1 » كه هدف غايى از تحصيل علم وقوف بر احكام تنجيم است ، به سخن ديگر غرض از آموختن حساب و هندسه مقدمات تحصيل علم نجوم و توفيق يا بى در كار استخراج احكام و آثار ستاره‌شناسى است .\r\nضمن تشريح كليّات علوم ايرانيان به آثار مصنفان و مؤلفان ايران اشاره كردم ، و اكنون بر آنچه گفته‌ام مىافزايم كه آنان به منظور مطالعهء بيشتر در علم هيأت از كتابهاى كرات تئودوزيوس (  Theodosius  ) ، اتوليكوس (  Autolycus  ) و منلائوس (  Menelaus  ) استفاده مىكنند . آنان از نهصد سال پيش با كلمات و اصطلاحات جيب ، مماس ، قاطع ، شعاع ، و مفاهيم ديگر علم هيأت آشنايى دارند ، و آنها را در تأليفات خود به كار مىبرند . همچنين در تحقيقات مربوط به احكام سماوى و نظامات گردش كواكب از سيستم هيأت بطلميوس و پيرباك (  Purbach  ) - پور باخ\r\n\r\n\r\n","description":"","footnote":"\r\n( 1 ) -\r\n نكوهش مكن چرخ نيلوفرى را * برون كن ز سر باد خيره سرى را \r\n برى دان ز افعال چرخ برين را * نشايد نكوهش ز دانش برى را \r\n چو تو خود كنى اختر خويش را بد * مدار از فلك چشم نيك اخترى را \r\n« ناصر خسرو »\r\n تو اى دانشى چند نالى ز چرخ * كه ايزد بدى دادت از چرخ برخ \r\n نگر نيك و بد تا چه كردى ز پيش * بيابى همان باز پاداش خويش \r\n چو از تو بود كژّى و بى رهى * گنه از چه بر چرخ گردون نهى \r\n ز يزدان شمر نيك و بدها درست * كه گردون يكى ناتوان همچو تست \r\nاسدى طوسى\r\n","page_name":" 990 ","page_number":82},
  {"content":"\r\n\r\n(  Purbach  ) - پيروى مىنمايند ؛ و بر اساس همين سيستم و فرضيه‌ها جدولهايى در مورد حركات و گردشهاى ستارگان استخراج مىكنند ، و آنها را زيج مىنامند . بسيارى از ارباب راى بر اين اعتقادند كه ريشهء اين كلمه فارسى و به معنى رسم كردن خطهاى موازى و به مفهوم روشن‌تر و رساتر گونيا يا ريسمان شاقولى است كه درود گران و بنايان به كار مىگيرند . عده‌اى از صاحبنظران نيز معتقدند كه زيج كلمه‌ايست عربى به معنى گلاله ، پيروز ، و حاشيه‌هاى رنگارنگ كه تازيان به شيوهء فريژيها به لبهء پايين جامهء خود مىدوختند ، و زيج از آن اين نام يافته كه حاشيه‌هاى صفحاتى كه جدول بر آن رقم شده غالبا با خطوطى به رنگهاى مختلف تزيين مىشود ، و اين شيوه و رسم ايرانيان است كه به هنگام كتابت كتابهاى نفيس خود و بتخصيص تقاويم نجومى دور هر صفحه را با خطوط رنگين آرايش مىبخشند .\r\nدر فصل پنجم اشاره كرده‌ام كه شكل ارقام نجومى از حروف الفبا اقتباس شده ، و در اين جا بر آنچه گفته‌ام مىافزايم كه اخترگران ايرانى منطقة البروج ، حركات آنها ، و روزهاى تعطيل را با حروف علامتگزارى مىكنند . مثلا « الف » علامت حمل و نخستين روز تعطيل است . « ب » نشان ثور و « ج » علامت جوزا است و بر همين قياس تا آخر .\r\nجدولهاى نجومى ما اروپاييان پر از خطوط راست و منحنى نمايش منطقة البروج ، و تعادل شب و روز و صدها علائم زائد و گيج كننده مىباشد كه هر كدام به نوبهء خود مايهء اتلاف وقت طالبان علم و موجب پراكندگى فكر و رنج و زحمت بسيار ايشان مىباشد . امّا دانشمندان و طلاب ايران بىآن كه بدين سيستم معضل و پيچيده متوسل شوند ؛ و بىآنكه دعوى كشف و ابداع ابزار تازه و روش محاسبهء جديدى در مورد اندازه گيرى طول و عرض اجرام فلكى ، و سنجش تفاوتهاى كرات آسمانى و نظريه‌هاى نوينى كنند ، محاسبات خود را با سهولت انجام مىدهند ، و اغلب نتيجهء حسابگريهاى آنان موافق محاسبات ماست يا اختلاف زياد ندارد .\r\nبراى نمودن حركات متوسط اجرام سماوى ايرانيان زيجهاى مختلفى به كار مىبرند كه از همه دقيق‌تر دوزيج هلاكوخان و زيج الغ بيگ است . اين هر دو از كشور گشايان معروفند ، يكى نژاد از مغولان و ديگرى گوهر از تركان دارد ؛ و شهرتشان در دانش دوستى و دانش پرورى هم چندان است كه در جهانگيرى و جهانخوارى شهره‌اند . هلاكو در حدود سال 1250 ميلادى گروهى از منجمان و رياضى دانان\r\n\r\n","description":"","footnote":"","page_name":" 991 ","page_number":83},
  {"content":"\r\n\r\nنامور آسيا را در خراسان گرد آورد و رصدخانه‌اى بزرگ و مجهز ترتيب داد . به فرمان وى از اقصى نقاط آسيا هر گونه كتاب و ابزار و لوازم ارصاد به آن جا آوردند . « 1 » اين گروه دانشمندان علم نجوم پس از ده سال كوشش مداوم موفق به تنظيم جدولهاى نجومى كامل و جامعى شدند كه گاهى آن را زيج هلاكوخان و غالبا زيج نصير الدين مىناميدند . خواجه نصير الدين مدير رصدخانه و ارشد و اعلم رياضى دانان سراسر امپراتورى ايران بود . در اين رصدخانهء عظيم و مجهز دربارهء چهار موضوع اصلى و علمى بحث و تحقيق مىشد . نخست دربارهء عصر و تاريخ گاه شمارى ملتها ؛ دو ديگر تحقيق دربارهء ثوابت و سيارات و گفتگو در موضوع مسير و ميزان تمايل و انحراف آنها ، و تعيين طول و عرضشان بر حسب دقيقه و ثانيه ، سوم مطالعه دربارهء ارتفاع كواكب ، و چهارم بحث دربارهء ثوابت .\r\nميرزا الغ بيگ نوهء تيمور ، دويست سال پس از ايجاد رصد خانه خواجه نصير ، در شهر سمرقند يكى از شهرهاى مهم تاتارستان واقع در اراضى ميان دو رود سيحون و جيحون رصدخانهء معتبرى درست كرد كه دقيق‌ترين و صحيح‌ترين جدولهاى نجومى را در آن تنظيم و ترتيب كردند . اين جدولها چندان دقيق بود كه اخترشناسان مغرب زمين آن را منطبق با زيج تيكوبراهه (  Tycho Brahe  ) شناخته‌اند . اين زيج گر چه در مورد تقابل و تقارن نجومى با واقعيت چند ساعت اختلاف دارد ، و به همين سبب ايرانيان در محاسبات خود در امر انطباق زمان رويدادهاى فلكى دچار سر در گمى مىشوند ، دقيق‌ترين و درست‌ترين جدولهاى نجومى است . نكته جالب و دانستنى اين كه سرزمين واقع ميان دو رود سيحون و جيحون - تركستان صغير شرقى - طىّ شش قرن خاستگاه و پرورشگاه عدّه بسيارى از سرآمدان اخترگران بوده ، و به اعتقاد من مهم‌ترين عامل اين پديده رخشندگى و پاكيزگى هواى اين خطه است كه براى مطالعات و تحقيقات ستاره‌شناسى كاملا مناسب و آماده مىباشد .\r\n\r\n\r\n","description":"","footnote":"\r\n( 1 ) - هلاكوخان بانى رصدخانه مراغه بوده نه بر پا كننده رصدخانهء سمرقند خراسان ؛ اين رصدخانه را الغ بيگ ميرزا كه از سال 812 تا 850 قمرى - 788 تا 825 شمسى بر ماوراء النهر حكومت مىكرد و بزرگ مردى فاضل و هنرور و دانشپرور و هنرمند نواز بود به يارى و همكارى چند تن از عاملان بزرگ از جمله غياث الدّين جمشيد كاشانى ، مولانا على قوشچى ، صلاح الدّين موسى قاضى زاده رومى ايجاد كرد . از جمله كارهاى مهم اين رصدخانه كه به زيج الغ بيگى معروف بود استخراج تقويمى بود كه قرنها تقاويم بر مبناى همان استخراج بود .\r\n","page_name":" 992 ","page_number":84},
  {"content":"\r\n\r\nايرانيان به طور دقيق و درست انقلاب جوى و وضع خسوف و كسوف را رصد ، و وقت وقوع آن را پيش بينى مىكنند ؛ امّا گاهى محاسباتشان مخصوصا در مورد كسوف نيم ساعتى جلو يا دنبال مىافتد . اين نيز گفتنى است كه اخترگران ايرانى مانند ستاره‌شناسان اروپايى براى سنجش دقيق قوسهاى كوچك و متوازى طول و عرض ، مغز خود را فرسوده و خسته نمىكنند . يگانه اختلافى كه در علم هيأت ميان منجمان ايرانى و اروپايى وجود دارد چگونگى نتيجه محاسبه و تخمين تعادل شب و روز در فصل بهار مىباشد ، و اين اختلاف چندان است كه گاه از يك ساعت در مىگذرد .\r\nاز روى ديگر در سرزمينهايى كه هواشان صاف و خشك است ستاره‌هاى دنباله‌دار كه ديدنشان در دل ايرانيان وحشت مىافگنند زياد مساعد نيست ، و هواى ايران چنين است . ايرانيان با ستاره‌هاى دنباله‌دار آشنايى زياد ندارند . آنان بر اين اعتقادند كه ظهور اين ستاره‌ها هميشه همراه و هم عنان بلاها و آفات گران گزندند ، و بدين دلخوشند كه مىتوانند خطرات ناشى از آنها را به آسانى از سرزمين خود دور ، و به جاهاى ديگر منتقل كنند .\r\nايرانيان براى حوادث زود گذر جوى و برخى پديده‌هاى آسمانى نام عام ندارند ، ما اروپاييان بر اطلاق آنها را ستاره‌هاى ذوذنب يا ذوات الاذناب مىناميم ، امّا آنان بر حسب صورت و هيأتى كه براى هر يك تصور مىكنند ، هر كدام را به نامى مىخوانند . مثلا ستاره‌اى كه ما آن را شولو (  Chevelue  ) مىگوييم ستارهء گيسودار يا دنباله‌دار مىنامند ، و اين دو لفظ شه و لو و گيسودار معنى واحد دارند . امّا ستارهء دنباله‌دار بزرگى را كه يكى از آنها در سال 1668 ميلادى « 1 » ظاهر ، و در سراسر روى زمين ديده شد نيزهء كوچك مىگويند . شكل اين ستاره دنباله‌دار به صورتى كه در ايالت فارس متجلى شده در صفحهء مقابل نموده شده و چون در كتاب ديگرم موسوم به تاجگذارى شاه سليمان شرح ظهور اين ستاره را نوشته‌ام از تكرار آن در اين جا درمىگذرم ، و تنها به آنچه آورده‌ام مىافزايم كه رنگ اين ستارهء دنباله‌دار سرخ آميخته به زرد و سياه بود .\r\nايرانيان نه كره و نقشه‌اى كه صور اجرام فلكى در آن نموده شده باشد دارند ،\r\n\r\n\r\n","description":"","footnote":"\r\n( 1 ) - 1047 خورشيدى\r\n","page_name":" 993 ","page_number":85},
  {"content":"\r\n\r\nو نه نقشه‌هاى جغرافيايى مربوط به روى زمين ، همچنين براى ارصاد ستارگان ، و مطالعهء كيفيات آسمانى فاقد تلسكوپ مىباشند ؛ و محققان بر اين اعتقادند همهء منجمانى كه پيش از تيكوبراهه مىزيسته‌اند مطلقا از داشتن اين وسايل محروم بوده‌اند . اظهار عقيدهء من دربارهء عدم دسترسى منجمان ايرانى به نقشه‌ها و كرات آسمانى و زمينى جنبهء كلى دارد و مستثنياتى در آن هست . چنان كه چند تن از رياضى دانان نامور ايران پس از ورود بعضى از دانشمندان اروپايى از روى كرات و نقشه‌هايى كه آنان داشته‌اند براى خود كرات و نقشه‌هاى كوچكى و گر چه ناقص و ناتمام بوده ساخته‌اند .\r\nاز ميان آثار گران‌قدر رياضى دانان و اخترشناسان ايران ، شكل اجرام فلكى فقط در كتاب عبد الرحمن آمده و با مشاهده و مطالعهء اين اثر معتبر آشكارا مىگردد كه صور اين كتاب كاملا شبيه شكلهايى است كه در كتابهاى نمايشگر كرات و نقشه‌هاى سماوى اروپاييان آمده با اين تفاوت كه چون صورتگر كتاب در صورتگرى چيره دست و ماهر نبوده كليّه صورتها اعم از پرندگان ، حيوانات و آدميان زشت و نازيبا جلوه مىكند .\r\nدر اين كتاب طول و عرض و ديگر مختصات ستارگان نموده شده ، امّا با محاسباتى كه در كتابهاى ما اروپاييان درج شده به دو علت اندك اختلاف دارد .\r\nنخست اين كه محاسبه طول و عرضها با دقت تمام و منطبق با جديدترين شيوهء سنجش انجام نيافته ، بعلاوه با محاسبات فلكى قابل اعتماد كه پس از تيكوبراهه صورت پذيرفته مقابله و اصلاح نشده است . علت ديگر ناشى از اين است كه تمام كتابهاى ايران دستنويس است ، و ناشدنى است كه ضمن استنساخ اشتباه و غلطى روى ندهد ، و امرى است طبيعى كه هر چه از دستنويس كتابى يكى از روى ديگرى نسخه‌هاى مكرر نوشته شود اشتباه بيشتر در آن راه مىيابد .\r\nبعضى از منجمان ايران به جاى چهل و هشت ، قائل به وجود چهل و نه صورت فلكى مىباشند و براى توجيه محاسبهء خود صورت فلكى چهل و يكم را كه شجاع - صورت مار آبى افسانه‌اى - است به دو صورت تصور و ترسيم مىكنند .\r\nاسمهايى كه اخترگران ايران به صور فلكى گذاشته‌اند با اندك تفاوت همان نامهايى است كه دانشمندان فرانسوى به آنها داده‌اند ؛ مثلا صور فلكى شمالى را كه بوت (  Bootes  ) و سرپنتاريوس (  Serpentarius  ) مىناميم آنان به ترتيب عوّا و حوّا\r\n\r\n","description":"","footnote":"","page_name":" 994 ","page_number":86},
  {"content":"\r\n\r\nكه كلمهء اخير اسم مادر بنى نوع بشر است مىخوانند . هركول (  Hercul  ) را جاثى على ركبتيه ؛ كاسپوپه (  Cassiopee  ) را ذات الكرسى ؛ پرسه (  Perssie  ) را رأس الفول ؛ ارتكين (  Erichtron  ) را ممسك الاعنه ؛ اكيكولوس (  Ecuiculus  ) را قطعة الفرس ؛ پگاز (  Pegaze  ) را فرس اعظم ؛ اندرومد را امرأة المسلسله ، مىنامند ، صور فلكى زودياك (  Zodiaque  ) را منطقة البروج مىخوانند كه به معنى كمربند دوازده خانه مىباشد ، و از آن جهت اين نام را بر آن نهاده‌اند كه دوازده خانهء منسوب به آفتاب در آن جاى دارد .\r\nنامهايى كه ما فرانسويان روى صور فلكى منطقة البروج نهاده‌ايم جز در دو مورد همانند اسمهايى است كه ايرانيان بر آن گذاشته‌اند ، و آن دو ويرژ (  Vierge  ) و ساژيتر (  Sagittaire  ) است كه لفظ اول به معنى زنى حامل يك خوشه ؛ و كلمهء دوم به معنى كمان مىباشد . اما ميان نامهاى صور فلكى نيم كره جنوبى سه تاى آنها در زبان فارسى و فرانسوى بىشباهتند و آن سه عبارتند از اوريون (  Orion  ) ، اريدان (  Eridan  ) و اتل (  Autel  ) كه در زبان فارسى به ترتيب جبار ، نهر و مجمره ناميده مىشوند . اما نام آكارنار (  Acarnar  ) كه روى ستاره سنب (  Cenob  ) نهاده‌ايم از كلمهء آخر النهر اقتباس شده ، زيرا در آخر اريدان مىباشد . قنطورس در زبان فارسى و عربى همان صورت فلكى است كه اروپاييان سنتر (  Centaure  ) مىخوانند ، و نيز به آن صورت فلكى كه فرانسويان بالن (  Balaine  ) و يونانيان كيتيس (  Kitis  ) نام نهاده‌اند مردم مشرق زمين قيطس مىگويند . همچنين دو صورت فلكى كه در مشرق زمين نسرطائر و قيفاووس ناميده مىشود همان است كه در زبان فرانسوى به ترتيب آنتينؤس (  Antinous  ) و سفه (  Sophee  ) خوانده مىشوند .\r\nايرانيان بر اين باورند كه نام صور فلكى اسم ديوهايى است كه در زمانهاى قديم قايل به وجود آنها بوده‌اند و هدف از اين نامگزارى بيان عظمت اجرام سماوى بوده است . يونانيان در مجموعهء آثار اساطير خود براى هر يك از روشنان فلكى افسانه‌اى جداگانه پرداخته‌اند كه ايرانيان بدانها آشنايى ندارند ؛ امّا خود در اين مورد داستانهايى دارند كه نسبت به اساطير يونانى ناهموارتر و ناگيراتر است . در اين افسانه‌ها از موجوداتى به نام تقويم كه مانند جن‌ها و پريها به هنگام گرفتارى و درماندگى و نزول بلا به يارى آدميان مىشتابند ، و اگر اراده كنند مردم را از آيندهء خويش خبر مىدهند در ميان آمده است .\r\n\r\n","description":"","footnote":"","page_name":" 995 ","page_number":87},
  {"content":"\r\n\r\nايرانيان دربارهء جن و پرى حكايتهاى زيادى دارند كه در كتابهاى متعدد جمع آمده است ، و محققا شمار اين گونه كتب از عدهء رمانهاى قديمى ما به مراتب بيشتر است . قهرمان‌نامه يكى از آنهاست قهرمان از جمله پهلوانان نامور بوده كه گوهر از يكى از پادشاهان كهن داشته است .\r\nامّا نامها و اصطلاحاتى كه ايرانيان براى بيان بعضى از مسائل نجومى مانند :\r\nتقارن ، تقابل و مناظر و مرايا به كار مىبرند همه اسامى و اصطلاحاتى است كه در زبان ما متداول مىباشد و همه از زبان عربى گرفته شده است .\r\nاين نكته نيز گفتنى است كه اخترشناسان ايرانى دربارهء آن دسته از صور فلكى كه در مجاورت قطب جنوب قرار دارند هيچگونه آگاهى و آشنايى ندارند و در آثار خود در اين باره مطلبى ننوشته‌اند ؛ و اطّلاعات ما مرهون كوشش اخترشناسان معاصر است كه در اين زمينه مطالعات وسيع و اكتشافات گرانبها كرده‌اند .\r\nچنان كه من دريافته‌ام اخترشناسان ايرانى در تحقيقات مربوط به نجوم به ترتيب از اسطرلاب و قطب نما و بعضى ابزارهاى ديگر استفاده مىكنند . قطب‌نما را عصاى يعقوب (  Baton dejacob  ) مىنامند ، و چون ارتفاع قطب را منحصرا با اين وسيله اندازه مىگيرند مىتوان گفت نتيجهء محاسباتى كه براى سنجش عرضهاى جغرافيايى انجام مىدهند دقيق و قابل اطمينان نيست .\r\nاز جمله ديگر آلات و ابزار نجومى اخترگران ايران ربع دايره‌هاى بزرگى است كه هرگز از آنها استفادهء زياد نمىكنند ، همچنين به قوانين و سطرآراييهاى بطلميوس و حلقات نجومى و ديگر ادوات و آلات همانند اينها و گر چه بدانها كاملا آشنا مىباشند ، و غالبا در دسترس‌شان هست نمىپردازند و به كار نمىبرند اما بسيارى از آلات و ادوات نجومى نظير نقشه‌هاى مربوط به نيمكرهء جنوبى كه اخترگران اروپا براى تحقيق و كشف اوضاع روشنان فلكى از آنها استفاده مىكنند در ايران وجود ندارد .\r\nاخترشماران ايران وسيلهء بيگانگانى كه به سرزمين آنان سفر كرده‌اند از وجود اين ابزار و آلات باخبرند و مىگويند ستاره‌شناسان قديم ما نام اين وسايل سنگين را كه جا به جا كردنشان دشوار بوده در كتب نجومى خود آورده و فوايدشان را برشمرده‌اند ، ولى اكنون به كار بردنشان ضرورت ندارد از آنكه مستلزم زحمت و هزينهء بسيار است . افزون بر اين چندان اطلاعات دقيق و درست در زمينهء محاسبات مربوط\r\n\r\n","description":"","footnote":"","page_name":" 996 ","page_number":88},
  {"content":"\r\n\r\nاشكال خيالى صور فلكى قديم ( بر صفحه‌ى دايرة البروج تصوير شده است )\r\nنيمكره‌ى شمالى\r\nمقتبس از دايرة المعارف فارسى سرپرستى دكتر مصاحب\r\n\r\n","description":"","footnote":"","page_name":" 997 ","page_number":89},
  {"content":"\r\n\r\nاشكال خيالى صور فلكى قديم ( بر صفحه‌ى دايرة البروج تصوير شده است )\r\nنيمكره‌ى جنوبى\r\n\r\n","description":"","footnote":"","page_name":" 998 ","page_number":90},
  {"content":"\r\n\r\nبه اجرام فلكى از اخترگران كهن به ارث به ايشان رسيده كه به حسابگريها و آزمايشهاى جديد هيچ نياز ندارند .\r\nاز روى ديگر اسطرلاب تقريبا تنها وسيلهء ارصاد و ستاره‌گرى ايرانيان است .\r\nدر ساختن دقيق‌ترين و بهترين اسطرلابها مهارت كامل دارند ، و در اين فن در سراسر گيتى يگانه‌اند . خطها و دواير اسطرلابهاى ايرانى عموما از هر دست نويسى دقيق‌تر و روشن‌تر است ، و به تحقيق مىتوان باور كرد كه ايرانيان در ساختن اسطرلاب به مراتب از ما استادتر و باريك بين‌ترند ؛ و صنعتگران هيچ كشور نمىتوانند اسطرلابهايى به صحت و ظرافت و زيبايى مصنوع آنان بسازند .\r\nبا اين كه هواى ايران بر خلاف هواى مناطق شمالى سرزمين ما خشك است ، و در آن جا بيم آن نيست كه آلات و ابزار فلزى بر اثر نمناكى هوا زنگ زده و خاييده و عيبناك شود ستاره‌گران به منظور محافظت هر چه بيشتر ، اسطرلاب خود را در كيسهء كوچك و تميز و زيبايى مىگذارند ، و سپس با دقت و مواظبت تمام در قابش مىگذارند ، و اين نه تنها عادت و راه و رسم منجمان بزرگ است ، بل كه هر كس اصطرلاب دارد همان سان كه در محافظت گوهرى گرانبها مىكوشد ، در خوب نگهدارى اسطرلابش اهتمام مىورزد ، و آنچه بيشتر بر نفاست و قيمت اسطرلابى مىافزايد اينست كه بيشتر آنها محصول كار و زحمت ستاره‌شناسان نامور است . و اين نشان از آن دارد كه در ايران صنعتگران قابلى براى ساختن اسطرلاب و ديگر آلات علم رياضى وجود دارد . امّا چون منجمان در ترسيم خطوط و دواير و ديگر علامات رياضى به كمال دانش و مهارتند محصول فكر و دستشان بتحقيق امتياز بيشتر دارد .\r\nبر آنچه گفته‌ام مىافزايم در ايران اگر منجمى نتواند تمام ابزار و آلات مورد نياز كار خود را به كمال دقّت و صحت انجام دهد هرگز در شمار اخترگران نامى در نمىآيد . زمانى كه من در اصفهان اقامت داشتم منجمى كه بيش از ديگر ستاره‌شناسان در ساختن ادوات تنجيم مهارت و شهرت داشت آخوند محمد امين بود .\r\nاو فرزند منجّم ديگرى به نام ملّا حسنعلى بود ، و افزون بر اين كه در ساختن آلات و ابزار نجوم به راستى اعجاز مىكرد در دانش ستاره‌شناسى متبحّر بود .\r\nرئيس هيأت مبلّغان كاپوسن كه من در به دو ورودم به اصفهان ، مدّتى در خانه‌اش مهمان بودم و در علم رياضى تبحّر كامل داشت مرا با آخوند محمد امين آشنا كرد ، و غالبا مرا با خود به خانهء او مىبرد ، و من بسيار چيز از اين دانشى مرد آموختم .\r\n\r\n","description":"","footnote":"","page_name":" 999 ","page_number":91},
  {"content":"\r\n\r\nبه سخن ديگر كليّهء اطلاعات من در زمينهء اصول تنجيم ، و شرح مهارت صنعت‌گران ايران در ساختن اسطرلاب ، و مطالبى كه در كتابم دربارهء اصطلاحات روشنان فلكى آورده‌ام از اين دانشمند بزرگ آموخته‌ام .\r\nامّا الفاظ و اصطلاحات نجومى ايرانيان آميخته‌اى از كلمات فارسى و عربى است ، و اين مىتواند نشانه‌اى متقن از اين نظريه باشد كه اصولا خاستگاه و پرورشگاه علم هيأت و نجوم سرزمين كلده بوده كه گاه ايرانيان و ديگرگاه تازيان بر آن تسلّط داشته‌اند . و برخى از علوم ديگر را مصريان و فريژيها نيز بىگمان از ايشان فرا گرفته‌اند ، و مدتها بعد يونانيان اين علم و بعضى از دانشهاى ديگر را از مصريان و فريژيان ياد گرفته‌اند ، و به همين سبب است كه بسيارى از اصطلاحات نجومى يونانيان عربى است از آنكه هميشه علوم همراه اصطلاحات و كلمات مربوط به خود از سرزمينى به سرزمين ديگر انتقال مىيابند .\r\nبسيارى از دانشمندان بر اين اعتقادند كه اصطلاحات و الفاظ فارسى و عربى مربوط به ستاره‌شناسى در زمان سلطنت آلفونس پادشاه پرتغال در اروپا پراگنده و متداول شد . اين پادشاه به منظور تشكيل رصدخانه‌اى كه بعد به نام خود او موسوم و مشهور گرديد گروهى از ستاره‌شناسان عرب را كه بيشترشان از مردم آسيا و افريقا بودند - زيرا مسلمانان در اين علم تبحّر بيشتر داشتند - به دربار خود خواند .\r\nدانشمندان مىگويند همزمان با تشكيل اين رصدخانه اصطلاحات و اسامى آلات و ابزار علوم نجوم و هيأت در اقطار اروپا پراگنده شد ؛ و گروه ديگرى از محققان به تأكيد تمام اظهار نظر مىكنند كه اصطلاحات نجوم پيش از اجتماع ستاره‌شناسان در پرتغال و تأسيس رصدخانهء آلفونس رواج داشته است ، و من نيز بر اين باورم ، زيرا اصطلاحات اساسى و اصلى رايج در اروپا همه عربى است مثلا كلمات زنيط (  Zenit  ) - سمت الرأس - نادير (  Nadir  ) - سمت مقابل زنيط - و مانسين (  Manssion  ) - كلمهء زنيط از سمت ، نادير از نادر ، ( چون نادير در زبان فرانسوى سمت مقابل زنيط و معادل نادر سمت القدم عربى است - زيرا حركت آن مخالف سير عمودى مىباشد . ) و مانسين از منزل گرفته شده كه در سراسر مشرق زمين رايج ، و در اصطلاح نجوم به مفهوم كشش و درازى روز ، و بيانگر نفوذ و تشعشع نور ماه است به مسافت ششصد ؛ و مجموع اين الفاظ و اصطلاحات ريشهء عربى دارند ، و جانشين شدن بعضى از حروف به حروف ديگر فقط به منظور سهولت تلفظ بوده است . به سخن\r\n\r\n","description":"","footnote":"","page_name":" 1000 ","page_number":92},
  {"content":"\r\n\r\nديگر بنا به تخمين ، ششصد كلمه و اصطلاح نجومى رايج در زبانهاى اروپايى داراى ريشهء عربى يا فارسى مىباشد ، و من ضمن همين فصل به شرح برخى از آنها مىپردازم . نخست از اصطرلاب سخن بگويم . گروهى بر اين اعتقادند كه اصل اين لفظ آسترلب است كه اصطلاحى است پارسى به معنى لبهاى ستارگان ، زيرا منجمان با به كار بردن اين وسيله از چگونگى و احوال ستارگان آگاه مىشوند . برخى ديگر از محققان معتقدند كه تلفظ درست اين كلمه آستيرياب (  Astir Iab  ) و به معنى ستاره ياب است يعنى آلتى كه با آن ستاره‌ها را مىيابند و مىشناسند . ايرانيان معمولا اين كلمه را بدين صورت تلفظ مىكنند . امّا در كتابهاى علمى خود آن را وضع كره (  Veza Koure  ) مىنويسند و مىخوانند كه به معنى وضع زمين و آسمان و تلخيص وضع الكره عربى است . زيرا اسطرلاب و دايره‌هاى كرهء زمين طرحى يكسان دارند ، و بىهيچ گمان اصطلاح نامأنوس و دور از ذهن والزاگور (  Valzagore  ) كه رگيومونتانوس (  Rigiomontanus  ) و ديگر مصنفان پيش از او در تصنيفات خود در اشاره به اصطرلاب آورده‌اند همه از اصطلاح وضع الكره اقتباس شده است .\r\nايرانيان چهار گونه اسطرلاب دارند به نام اسطرلاب كامل ، نصف ، يك سوم و يك ششم . در اسطرلاب كامل همهء دايره‌ها موازى با افق درجه به درجه روى آن ، رسم و نموده شده ، و قطر اين نوع اسطرلاب كه كامل‌ترين آنهاست به نه تا ده شست مىرسد . نوع دوّم را بدين سبب نصف مىخوانند كه دواير دو به دو درجه بر آن ترسيم يافته ، و معمولا بزرگيشان بيش از شش انگشت نيست . در اسطرلابهاى ثلث يا يك سوم دواير سه درجه سه درجه روى آن رسم و نموده شده و بزرگى آن از چهار شست تجاوز نمىكند . در اسطرلابهاى سدس يا شش يك دواير موازى با افق ، شش درجه به شش درجه ترسيم يافته و غالبا بزرگى آنها بيش از سه شست نيست . بيشتر كسانى كه با اسطرلاب سر و كار دارند باور نمىكنند كه اسطرلاب كوچك‌تر از سه شست نيز هست ، ولى حقيقت اينست كه اسطرلابهايى ساخته مىشود كه بزرگيشان فقط دو شست مىباشد .\r\nاسطرلابهاى ايرانى از آهن و پولاد ساخته شده ، در عين استحكام بسيار ظريف و زيبا و دقيق است و اجزاى اصلى و اساسى آن عبارت از صفحه‌ايست به پهناى سه انگشت كه مانند كاغذ صاف و نازك مىباشد ، و به كار گيرى همين صفحه ظريف كه اصطلاحا دستور ناميده مىشود ، و به نظر من جز در اروپا و ايران در\r\n\r\n","description":"","footnote":"","page_name":" 1001 ","page_number":93},
  {"content":"\r\n\r\nهيچ نقطهء دنيا مورد استعمال ندارد ، و عامل صحت عمل اسطرلابهاى ايرانى است .\r\nضخامت اين صفحه كه از مس آميخته به روى درست شده به كلفتى يك سكهء يك اكويى در طول يك ، و به پهناى نيم پاست .\r\nآن دسته از منجمان ايرانى كه خود اسطرلاب مىسازند ، عرض و طول ستاره‌ها را با توجّه به كتابهاى معتبرى كه در اين زمينه نوشته شده بر روى صفحهء اسطرلاب نقش مىكنند ، و مهم‌ترين كتابى كه مورد استفادهء آنهاست صور الكواكب عبد الرحمن است كه قبلا از آن نام برده‌ام .\r\nچنان كه پيش از اين اشاره كردم اطلاعات من در زمينه هيأت و نجوم همه حاصل آموزشهاى كاپوسن دانشمندى است كه مدتى دراز از لذت مصاحبتش بهره‌مند بوده‌ام . او روزى به من گفت كه با دقت و كنجكاوى زياد اصول فنى اسطرلابهاى ايرانى را با اصول هندسى اشتفلرين (  Stoflerin  ) « 1 » و رگيومونتانوس (  Regiomontanus  ) مقايسه كرده ، وضعيت و كيفيت زاويه‌ها ، وترها و مماسهاى آنها را با هم مقابله كرده ، و پس از بررسى و مطالعهء زياد دريافته ، آنها در تمام جهات چنان مشابه يكدگرند كه گويى يكى از ديگرى اقتباس شده ، و به عبارت ديگر يكى مختصر ديگرى مىباشد . با اين تفاوت كه مصنوع ايرانيان دقيق‌تر و آسان‌تر از صنعتگرى اروپاييان است .\r\nاكنون به چگونگى فنّ استخراج تقويم مىپردازم : ستاره‌شناسان ايرانى همانند اخترگران اروپايى با نگرش به جداول حركات متوسّط ستارگان ، و جدولهاى مربوط به معادلات ، كسوف و خسوف ، افتراق و اقتران كواكب و مناظر و مرايا را محاسبه مىكنند . امّا به سبب اين كه براى اين محاسبات و اندازه گيريها وسيله‌اى جز جداول قديمى جيب ندارند ، و روش استفاده از جدولهاى جيب طبيعى يا مصنوعى هندسى يا جبرى را نمىدانند ، و از حلّ مثلثات كروى به قاعدهء موسوم به سه ، در\r\n\r\n\r\n","description":"","footnote":"\r\n( 1 ) - نام دو دانشمند معروف آلمانى ، اشتفلرين (  Stoefflerin  ) مؤلف كتاب معتبرى است در نجوم و هيأت كه ژان پير آن را به زبان فرانسوى برگردانده است . اين دانشمند در سال 1454 ميلادى - 833 خورشيدى متولّد شده و سال 1534 - 913 خورشيدى - درگذشته است . امّا تأليفات ژان مولر كه به نام رگيو مونتانوس شهرت بيشتر دارد از اشتفلرين بيشتر است . مخصوصا كتابى كه در مثلثات نوشته حائز كمال اعتبار است . وى در سال 1436 - 815 خورشيدى به دنيا آمده و سال 1476 - 855 خورشيدى از دنيا رفته است .\r\n","page_name":" 1002 ","page_number":94},
  {"content":"\r\n\r\nمىمانند در بسيارى موارد مواجه با دشوارى و سر در گمى مىشوند ، و تنها روش سنجش و محاسبهء ايرانيان در چنين موارد به كار گرفتن قانون ستين مىباشد . امّا چون جداول آنان طولانى است و نه كوتاه و مختصر ، در يك مثلث يا ذوذنقه كه روى كاغذ رسم شده بر خلاف ما اروپاييان آسان نمىتوانند عمل ضرب يا تقسيم را به انجام رسانند و گرفتار سر در گمى مىشوند ، به همين سبب در جدول مورد استفادهء آنان اگر كوچكترين اشتباهى باشد ، يا خود ضمن محاسبه دچار اشتباه شوند ، نتيجه و حاصل كارشان نادرست و بىفايده است ، و من بارها شاهد اين پيشامد خسته كننده و ملال آور بوده‌ام .\r\nيگانه وسيلهء گاه شمارى يا گاه نمايى ايرانيان تقويم است كه در آن اوضاع و احوال نخستين تا واپسين روز سال درج شده ، و براى گاه شمارى جز تقويم كه محتوى احكام نجومى و رياضى است وسيلهء ديگر ندارند . در تقويم جز از افتراق و اقتران ستارگان و شرح مناظر و مرايا و طول و عرض اجرام سماوى ، و ديگر پديده‌هاى آسمانى بسيارى وقايع و حوادث فرضى و احتمالى مانند جنگ ، قحطى يا فراوانى و ارزانى ، شيوع بيمارى ، روزهاى سعد و نحس براى تنظيم امور مسافرت و بسى چيزهاى ديگر كه آدمى در تمام طول زندگى با آن رو به رو تواند بود ، در آن درج شده ، و عامهء مردم برنامهء زندگى خود را اعّم از كلّى يا جزيى با مندرجات تقويم تنظيم مىكنند .\r\nهمچنان كه در گاهنامه‌هاى ما ايّام جشن ، عيد ، و سوگوارى منعكس است در تقاويم ايران نيز روزهاى شادى يا سوگوارى معلوم شده است ، و عيد ايرانيان دو گونه است . چنان كه اشاره كردم گاهنامه‌هاى ايرانيان تقريبا مشابه تقاويم ماست .\r\nاختلاف مهّم ميان اين دو يكى اين است كه ما فرنگيان دگرگونيها و حوادثى را كه طىّ سال يعنى چهار فصل روى مىدهد به جاى خود و در فصول چهارگانه درج مىكنيم ولى ايرانيان كليّهء پديده‌هاى آسمانى را مربوط به دو فصل تابستان و زمستان و نتيجهء انقلابات صيفى و شتوى مىدانند .\r\nمنجمان ايرانى چند دسته‌اند . آنان چه مقيم پايتخت باشند و چه در شهرهاى بزرگ به سر برند هر سال تقويمى به نام خود استخراج مىكنند ، و هر چند از هم به دورند هرگز احتمالات و احكامشان با هم مخالفت ندارد . حتّى در محاسبات سماوى نيز خلافى ميانشان نيست . آنان در تعيين و تنظيم كليّه احكام و احتمالات از\r\n\r\n","description":"","footnote":"","page_name":" 1003 ","page_number":95},
  {"content":"\r\n\r\nحركات و تحوّلات ماه استفاده مىكنند ، و مانند عامه مردمان بر اين اعتقادند كه اثر ماه در سرنوشت بشر و كرهء خاكى كه ما روى آن زندگى مىكنيم از خورشيد و ديگر اجرام فلكى بسى بيشتر است . زيرا خورشيد به سبب فاصلهء زيادش با زمين نمىتواند در سرنوشت بشر تأثير بسيار داشته باشد .\r\nتقويم پردازان ايران در پيشگوييهاى خود راه و روش منجمان ديگر را پيروى و دنبال مىكنند ، و هميشه در مقام عرضهء احكام و پيشگوييهاى خويش ، اصطلاحات ، جملات و كلمات مبهم و دو پهلو و قابل تعبير و تغيير به كار مىبرند تا اگر واجب آيد بر خلاف آنچه گفته‌اند و نوشته‌اند سخن بگويند و حجت آورند استيضاح نشوند ، و مشتشان باز نگردد . آنان به هنگام پيشگويى و تقرير احكام نجومى بيشتر از آنچه به آسمان مىنگرند به زمين نگاه مىكنند و چنين مىنمايند كه در كشف واقعات و حوادث آينده از وجود اشياء و آثارى كه روى زمين وجود دارند بيشتر و آسان‌تر از روشنان فلكى و گردش اجرام سماوى استفاده مىكنند .\r\nبيشتر پيشگوييهاى ستاره‌شناسان ايران ، بتخصيص نظرات احتمالى آنان در مورد تحوّلات فلكى در بهار و زمستان و چگونگى محصول غلات راست و درست از كار در مىآيد . زيرا آب و هواى ايران مانند اوضاع جوى اروپا متغيّر نيست ، و منجمان بدون نگرانى و با اطمينان خاطر مىتوانند مخصوصا وفور يا نقصان غلات را پيشگويى كنند ، و با نگرش عميق به وضع محصول كه كمى يا زيادى آن در كليّهء حالات و مراتب زندگى آنان تأثير مستقيم دارد ، در سالى كه محصول فراوان بوده پيش‌بينى مىكنند بيمارى كم ، و مسافرت زياد مىشود ، محبّت مردم نسبت به هم افزايش مىيابد ، و پيشرفت فنى و صنعتيشان رو به كمال مىرود .\r\nچون اخترگران در دربار پادشاه قرب و منزلت زياد دارند و نظرات و گفته‌هاشان مسموع است و همه صاحب نفوذ مىباشند ، در جامعه نيز داراى احترام و اعتبارند ، از پيشگوييهاى مهم ترس و ابا ندارند . در مثل با روانكاوى و شناسايى دقيق خصائص و تمايلات روحى و اخلاقى پادشاه به خطا پوشى يا خشم راندن ، و تشخيص حالات و صفات وزيران او در ثبات رأى يا تزلزل فكر و انديشه مىتوانند دربارهء بسيار مسائل پيشگويى كنند ، و چون هيچ سال نمىگذرد كه پادشاه بر چند تن از وزيران و نزديكان خود خشم نگيرد و آنان را نكشد ، منجم مىتواند وقوع چنين حوادث را در پيشگوييهاى خود بگنجاند . به سخن ديگر چون اين وقايع قطعا به وقوع\r\n\r\n","description":"","footnote":"","page_name":" 1004 ","page_number":96},
  {"content":"\r\n\r\nمىپيوندد منجمان به پيشگويى آن دلير مىشوند ، بنابراين صرف نظر از حرمت و عزتى كه اخترگران در دربار دارند ، مىتوان پيشگوييهاى آنان را نوعى حقه بازى ، دروغزنى و فريبكارى تصوّر كرد .\r\nستاره‌شناسان و منجمانى كه در دربار شاه حرمتشان از ديگر همكارانشان افزون‌تر است محتاطتر ، آهسته‌روتر و مصلحت انديش‌ترند ، و پيشگوييهايى نمىكنند كه خلاف آنها اتفاق افتد ، و مورد سرزنش قرار گيرند . با اين همه غالبا ميان آنان يكى پيدا مىشود كه مانند افراد هوش و خرد از دست داده گاهنامهء خود را از پيشگوييها و احكام و اخبار ناخوشايند پر مىكند ، و اين بدان جهت است كه اخترگران در اظهار پيشگوييهاى خويش آزادى مطلق دارند ، و از قيد و بندهايى كه در كشورهاى ديگر براى منجمان وجود دارد رها هستند ، و به استظهار همين آزادى هر چه بخواهند بر زبان قلم مىآورند ، و اگر احكامشان غلط يا خلاف افتد هرگز نگران و شرمسار نمىشوند و هيچ كس به آنان درشتى و سرزنش نمىكند .\r\nدر اين باره خاطره‌اى دارم و آن چنان است كه در آغاز پادشاهى شاه سليمان سوّم منجمان دربار به اتفاق پيشگويى و اعلام كردند كه عمر پادشاه بيش از شش سال نمىپايد ، و پس از سپرى شدن اين مدت مىميرد . و بىآنكه از كسى يا مقامى بهراسند اين خبر وحشت انگيز را پراگندند ، و من اين خبر را از زبان يكى از آنان كه مايل بود يكى از افراد تبعهء بيگانه آن را بشنود ، شنيدم . شاه سليمان در دومين سال سلطنتش شيخ على خان را كه بزرگ مردى عمر پيموده ، روشن نظر ، خداجوى و ستوده كار بود صدر اعظم خويش كرد ، و اخترگران در همان وقت به اتفاق پيش بينى كردند كه مدت صدارت وى بيش از يك سال نمىپايد ، و در سال 1680 به اروپا بازگشتم . پادشاه و صدر اعظمش همچنان بر مقام خود بودند . گر چه شيخ على خان پس از دو سال صدارت مورد خشم و سخط پادشاه قرار گرفت ، و مدتى خانه نشين شد ، امّا دگر بار مقام خود را باز يافت ، و ستاره‌شناسان همين عزل موقت صدر اعظم را دليل صحّت پيشگويى خود شمردند .\r\nروابط و مناسبات اخترگران و پزشكان دربار نسبت به هم دوستانه نيست ، و هر دسته دايم به ازدياد دارايى و بالا بردن هر چه بيشتر مقام خود مىكوشند . پزشكان معتقدند براى درمان كردن بيماران سخت بايد نخست بيمارى را شناخت و زان پس با به كار بردن داروهاى مناسب به دفع مرض پرداخت . امّا اخترشناسان را رأى و\r\n\r\n","description":"","footnote":"","page_name":" 1005 ","page_number":97},
  {"content":"\r\n\r\nعقيدتى ديگر است و مىگويند نخست بايد به گردش روشنان فلكى نگريست ، و تشخيص داد كه آيا مراجعه به پزشك و به كار بردن دوا سودمند ، يا بدون فايده است ، و در صورتى كه سير اجرام فلكى مسعود بود بدين دو كار اقدام كرد .\r\nبه ياد دارم روزى از زبان ستاره‌شناسى شنيدم كه گفت : روش عمل ما اخترگران در درمان كردن بيماران با شيوهء كار پزشكان كاملا مغايرت دارد و حاصل و نتيجه آن چنانست كه اگر ما در عمل خويش به راه خطا رويم گردش آسمان آن را نمايان مىكند ، امّا اگر پزشكان در كار خود اشتباه كنند ، خاك آن را مىپوشاند .\r\nمنجمان گاه شمارهاى خود را در اوايل ماه مارس مقارن با عيد نوروز منتشر مىكنند ، و اخترگران دربار مقارن اين زمان تقويم خود را كه به قطع رحلى كوچك نوشته‌اند ، و به گونه‌اى زيبا به انواع تزيين‌هاى متناسب آراسته‌اند به پادشاه و وزيران تقديم مىكنند ، و من يكى از آنها را كه در سال 1668 به پادشاه تقديم شده بود و اين نخستين گاه شمارى بود كه به وى داده بودند با خود به اروپا بردم . سراسر صفحات اين تقويم با خطوط و جدولهايى به رنگهاى زرين و سرخ و لاجوردين تزيين يافته و حاشيه‌هاى آن داراى مينياتورهاى بسيار ظريفى است كه غالب آنها با موهاى باريكى نقش شده ، و سراسر صفحاتش كه در آنها صورت اجرام فلكى نموده شده حاشيه‌هاى پهن و نقاشيهاى جالب دارد .\r\nهر ستاره‌شناسى دوازده نسخه تقويم كه علم النجم نيز ناميده مىشود براى اهدا آماده مىكند . و دور نيست كلمهء آلماناش فرنگى نيز از لفظ علم النجم گرفته شده باشد .\r\nمنجم ميان محررانى كه از وجودشان براى نوشتن تقويم استفاده كرده براى فروختن نسخه‌هاى اضافى علم النجم مىگمارد ، و پول آن را مىگيرد . تقاويم مزيّن به جداول رنگين و نقاشيهاى زيبا سه تا چهار اكو ، و تقويمهاى ساده و فاقد مقدمه و توضيحات اضافى يك اكو قيمت دارند . زيرا براى نوشتن آنها وقت كمترى صرف مىشود . هر كس قادر به خريدن تقويم باشد يك نسخهء آن را مىخرد . زيرا عامهء مردم برنامهء زندگى خود را موافق احكام و « شايد ، نشايدهاى تقويم » تنظيم مىكنند . به سخن ديگر همچنان كه پيروى از احكام قرآن را واجب مىشمارند ، توجّه به مندرجات تقاويم را بىآن كه دربارهء مطالب آن غور و بررسى كنند ضرورى مىدانند .\r\nتعليم دانش ستاره‌شناسى بدين صورت بيهوده و مبتذل و گمراه كننده در\r\n\r\n","description":"","footnote":"","page_name":" 1006 ","page_number":98},
  {"content":"\r\n\r\nكشورهاى ديگر ، از طريق مذهب و قوانين مربوط به سياست كشورى منع شده ، و چون در ايران بر عكس ، به اخترگران ارج بسيار مىنهند در ظواهر علم تنجيم پيشرفت حاصل كرده‌اند ، امّا آگاهى ايشان به اصول و حقايق علم نجوم بيش از آشنايى منجمان اروپايى نيست .\r\nمن اكنون يك نسخه تقويم سال 1077 هجرى را كه آغاز آن بيست و يكم مارس 1666 ميلادى و داراى دوازده برگ است در اختيار دارم . مندرجات اين تقويم بنا به شيوهء تنظيم منجمان ايرانى به دو قسمت احتمالات و احكام نجومى ، و چگونگى سير سيّارات و ثوابت قسمت شده است .\r\nمهم‌ترين قسمت هر تقويم شرح احكام و اختيارات ، و بيشتر صفحاتش متضمن همين مطالب است و چنين مىنمايد كه آنچه در بخش محاسبات اجرام فلكى آمده به منظور روشنگرى مفاهيم بخش ديگر آمده است .\r\nدر اوّل ، مقدمه‌اى نسبة طولانى و متكلّف و پر طمطراق دارد كه گر چه به نثر است ، نظم مىنمايد ، و شامل اخبار و احكام سال نو در همهء بسيط زمين مىباشد .\r\nمقدمه با بسم اللّه الرحمن الرحيم آغاز مىگردد ، و زير آن با خط درشت‌تر نوشته شده :\r\nجدول پيشگوييهايى كه در اين سال در سراسر جهان به وقوع مىپيوندد . مقدمه شامل چهار قسمت است . قسمت اوّل به سپاسگزارى از مواهب عظيم و بىشمار پروردگار ، آفرينندهء كرات عظيم گردنده ، و آسمانها ، خالق آدميان ، پديد آورندهء ديگر هستيها و شكرگزارى و سپاسگرى از خالقى است كه گوهر گرانبهاى معرفت را به آدميان عطا فرموده تا از بركت آن با توجّه به سير كواكب نيك و بد امور را از يكدگر باز شناسند . سپاس بىپايان و بىشمار به خالق روزى ده و عظيمى كه در اقيانوس بىكران عطاياى نامحدود خود آدميان را به احسن تقويم آفريده و گوهر وجودشان را به سرمايه عقل گرانبار كرده تا دانش اندوزى و هنرآموزى برايشان آسان شود . پروردگار بزرگى كه همهء هستيها از اوست ، و درخور هر گونه ستايش و نيايش مىباشد . ذات يگانه‌اى كه در اقيانوس بىانتهاى جهان هستى گنجينهء معرفت را در كشتى وجود آدمى به وديعت نهاده . . . .\r\nقسمت دوّم در مدح و نعت حضرت پيغمبر و ائمه اطهار و حقانيت دين اسلام و بزرگداشت آنست ؛ و قسمت سوّم در تمنا و آرزومندى براى مرادمندى و تندرستى همه طبقات مردم ايران بالاخص سلامت و عظمت شاهنشاه است كه با كلمات و\r\n\r\n","description":"","footnote":"","page_name":" 1007 ","page_number":99},
  {"content":"\r\n\r\nجملات مدح آميز ذكر گرديده است ، و من نمونه‌هايى از آن را در فصل مربوط به سازمانهاى دولت و حكومت مىآورم .\r\nقسمت چهارم مقدمه ، شارح مجموع پيشگوييهايى است كه در آن سال در سراسر گيتى روى مىدهد و بيانگر سيزده نكته است . نخست شرح كليهء حوادثى كه در همهء كشورهاى روى زمين بر اطلاق ، و به تخصيص در ايران به وقوع مىپيوندد ، و گفتنى است كه پيشگوييهاى مربوط به ايران بيشتر خير و بركت فراوان است ، و بر عكس آنچه دربارهء ممالك بيگانه پيشگويى شده حوادث شوم و بلا آفرين مىباشد .\r\nو كشورهايى كه مشمول پيشگوييهاى منجمان ايرانى قرار مىگيرند عبارتند از عثمانى كه در آن به نحوى كنايت آميز به جهان مسيحيت نيز اشاره شده است . هند كه مرزش تا سرزمين چين ادامه دارد . اميرنشين بلخ ، ماوراء النهر ، تركستان يا تاتارستان كبير .\r\nنكتهء دوّم دلالت دارد كه آن سال بر مراد اهل دانش مىگردد ، و بر علماى دين روزگار به سختى و تلخى مىگذرد ؛ نكتهء سوّم كه دربارهء اوضاع و احوال صدر اعظم ، وزيران ، حاكمان ايالات ، صاحب منصبان سپاه و ديگر جاه‌مندان و بزرگان است دلالت بر آن دارد كه به يمن حسن تدبير و كفايت رأى در آن سال به موفقيتهاى عظيم نايل مىشوند امّا در ميان آنان نامؤمنان و خيانتگرانى ظهور مىكنند كه به جرم زشتكارى راهى ديار عدم مىشوند .\r\nنكته چهارم گوياى احوال منشيان ، مأموران ماليه ، محصلان وصول ماليات ، مقاطعه كاران ، اجاره داران و كار پردازان ، و شارح خطراتى است كه در آن سال بدان گرفتار مىآيند ، و پيشگويى مىشود كه بسيارى از آنها مقام و موقع اجتماعى و دارايى خود را از دست مىدهند .\r\nبند پنجم ناظر بر احوال كشاورزان و زاهدان دل از دنيا بريده و درويشان است ، و پيش بينى شده كه در هفته‌هاى نيمهء اول سال روزگارشان به خرمى و آسايش و فرهمندى مىگذرد ، امّا در نيمهء دوّم سال به سبب خوددارى از دادن سهم اربابان كار و بارشان به سختى و تلخى مىانجامد . امّا در مورد زاهدان و پارسايان عزلت گزين بيشتر آنها ترك گوشه نشينى مىكنند ، و به اجتماع مىپيوندند ، و بسيارى نيز رو به دنياى ديگر مىنهند .\r\nدر بند ششم از زنان و موقع اجتماعى آنان سخن رفته و پيش بينى شده كه در تمام طول آن سال موجبات شادمانى و انبساط خاطرشان كمتر ميسّر مىشود ، و\r\n\r\n","description":"","footnote":"","page_name":" 1008 ","page_number":100},
  {"content":"\r\n\r\nهمسرانشان كمتر به آنان مىپردازند . به ندرت بار مىگيرند ، و بار نهادن بر آنان دشوار و خطرناك مىگردد . در بند ششم پيش بينى شده كه در آن سال روزگار عامهء مردم همواره قرين راحت و فراخى نعمت خواهد بود ، و صنعتگران و پيشه‌وران از هنر و زحمت خود درآمد بسيار به دست مىآورند ؛ و برعكس سفيران و مأموران سياسى در پيشبرد مقاصد خود دچار مشكلات عظيم مىشوند ، و از گشودن گره‌هايى كه در كارشان افتاده درمىمانند .\r\nنكتهء هفتم بر اين دلالت دارد كه در آن سال زايش گله‌هاى اسب و گوسفند زياد است و كره اسبها همه تنومند و زيبا خواهند بود .\r\nبند نهم مشعر بر آنست كه در آن سال بر اثر زهر ناشناخته‌اى كه در بسيارى از جاها انتشار مىيابد مردم به بيماريهاى دير درمان گرفتار مىآيند ؛ و در ماده دهم پيش بينى شده سال نو در فصل پاييز سرما زودتر و سخت‌تر از راه مىرسد و مردم براى صيانت خود بايد پانزده روز زودتر از موقع معين لباس گرم بپوشند .\r\nبند يازدهم گوياى چگونگى درو و بهاى غلات و صيفىجات و سردرختيها ، و بهاى آنهاست از جمله دربارهء پنبه ، خربزه ، ميوه‌هاى هسته‌دار و باقلا و خيار و انگور ، روغن ، كره ، خرما ، قند مطالبى درج شده ، و آمده است كه در اين سال جنس پنبه لطيف‌تر و رنگشان سفيدتر خواهد بود . خوردن هندوانه و خربزه زيان‌مند نيست ، امّا از مصرف كردن خيار تا زمانى كه به حد طبيعى رشد نكرده بايد خوددارى ورزيد زيرا امسال اين ميوه ديرتر از حدّ معمول مىرسد .\r\nنكته سيزدهم از مقدمه مشعر بر اينست كه گردش ستارگان و اوضاع كواكب دلالت بر اين دارد كه در اين سال جنگهاى خونين و حوادث سهمگين ، طغيانها و شورشهاى عظيمى به وقوع مىپيوندد كه جلوگيرى از خطرات و خسارات آن دشوار است ؛ اما سرانجام به لطف پروردگار و با بردبارى و شكيبايى همه فتنه‌ها فرو مىنشيند .\r\nدر آغاز و پايان ديباچه و بالا و پايين همهء صفحات كلمات قصارى مانند :\r\nخدا بر همه امور دانا و بر هر كار تواناست ؛ پروردگارا ، جز آنچه تو به ما آموخته‌اى چيزى نمىدانيم ؛ مالك همهء هستيها خداست ؛ خدا داناست ؛ درج شده ، و جملهء اخير در پايان مجموع پيشگوييها و احكام نجومى مىآيد .\r\nپس از مقدمه سى و چهار جدول آمده كه بيست و شش جدول آن اختصاص\r\n\r\n","description":"","footnote":"","page_name":" 1009 ","page_number":101},
  {"content":"\r\n\r\nبه تقويم نجومى دوازده ماه سال و روزهاى اضافى آنست . و چون اين جداول ماهانه كاملا مشابه و قرين يكدگرند من فقط به شرح يكى از آنها مىپردازم ؛ و مىافزايم كه من بر اين جدول نه گانه سه جدول اهلّه روزانه قمر و برآمدن و صعود خورشيد به افق اصفهان افزوده‌ام ، و نيز بر اين همه آنچه را كه براى درك و فهم اين جدولها ضرورى باشد اضافه مىكنم . شكلهاى يك و دو و سه براى تعيين روز نسبت به گردش ماه در منطقة البروج و مقارنه و مقابله با شش كوكب ، همچنين تعيين سعد و نحس ، يا يكسانى امور در همهء ايام مىباشد ، و « س » علامت سعد ، و « ن » نشان نحس و « ه » نشان همسانى است .\r\nپيش از اين به مناسبت ياد كرده‌ام كه در تفأل و طالع نگرى به صعود و نزول و سير خورشيد اعتنا نمىكنند بلكه هميشه براى آگاه شدن بر سرنوشت خود و آنچه در پيش دارند موقع و جهت حركت ماه را مىسنجند .\r\nايرانيان بر عموم اسير بند خرافاتند ، و براى دست زدن به هر كار نخست به تقويم مىنگرند ، و پيش از فرا رسيدن ساعت سعد به هيچ كار آغاز نمىنهند . به سخن ديگر اعتقاد ايشان به تأثير حركت ماه و ديگر اجرام سماوى در زندگيشان به قدر كشورشان قدمت دارد .\r\nايرانيان زمان باستان بر اين اعتقاد بودند كه هر چه در جهان روى مىدهد فرشتگان اداره مىكنند ، و هر روز سرنوشت و تقديرى خاص و تغيير ناپذير دارد . موبدان و مغان ستاره شناس حوادث و احتمالات هر سال را تعيين مىكردند ، همان كارى كه اخترگران به وسيلهء تقويم نشر مىكنند .\r\nتصوير چهارم داراى دو قسمت جداگانه و متمايز از يكدگر است . در قسمت نخستين وضع تاريخ نجومى تاتارهاى ساكن مشرق ايران نموده شده با شرح پيشگوييهاى سال نو ، بر مبناى تاريخ خودشان ، و قسمت ديگر شرح نخستين روز ماه‌هاى نيمهء اول سال آنها به نسبت به افق محل ؛ و چنان كه تصوير نشان مىدهد تاريخ ، و به عبارت گوياتر تقويم تركان تاتار مشتمل بر دوازده سال است كه نام تركى دارند ، و بر حسب ترتيب در جدول نشان داده شده‌اند . مردمانى كه در پيشگوييهاى اين بخش ختا و ايغور ناميده شده‌اند در جدولهاى نجومى و احتمالات ديگر تركان خوانده شده‌اند .\r\nتركان جمع كلمهء ترك است و در مشرق زمين به مردمانى خطاب مىشود كه\r\n\r\n","description":"","footnote":"","page_name":" 1010 ","page_number":102},
  {"content":"\r\n\r\nدر مناطق شمالى آسيا در سرزمين ميان درياى قزوين [ درياى خزر 
  ] ايران ، هند ، و چين مسكن دارند و ربطى به مردمان امپراتورى عثمانى كه به طور كلى ترك ناميده مىشوند ندارند . زيرا عثمانيها از تركستان واقع در شمال آسيا به محل سكونت فعلى خود تاخته‌اند و بر روميها مسلط شده‌اند و بدين جهت است كه مردمان مشرق زمين آنان را رومى مىنامند . « 1 » ختاييان در سرزمينى نزديك چين ، و ايغورها كه تركان نيز خوانده مىشوند ، در تركستان سكونت دارند .\r\nظاهرا تقويم مبتنى بر محاسبه دوازده سال كه تا حدى مشابهت به المپيادهاى يونان باستان دارد كهن‌ترين روش محاسبه ماه و سال به رسم تاتارهاست . مبناى اين تقويم كه من به كنه و اساس آن راه نيافته‌ام مبتنى بر گردش ماه مىباشد ، و ظاهرا چنين مىنمايد كه پيش از اسلام نيز معمول بوده است . زيرا ميان اسامى اين سالهاى دوازده گانه نامهايى چون خوك وجود دارد كه در نظر مسلمانان پليد و ناپاك مىباشد . به هر روى چنان كه پيش از اين اشاره كردم ظاهرا اين تقويم چندان قديمى است كه شايد در زمان بدويت كه فراسوى گيتى سكونت داشته‌اند تنظيم و معمول شده است ؛ و اين گمان من مبتنى بر اينست كه جماعات بسيارى از هنديان از قبيل مالاىها كه در قسمت جنوبى هند سكونت دارند ، سيامىها ، تنكنىها از همين تقويمهاى دوازده ساله استفاده مىكنند .\r\nايرانيان نيز در محاسبات مالى خود از همين تقاويم سود مىجويند . و ابتداى سنوات مالى را با انطباق سالهاى تركى ، اول محرّم سال اسب ، ( يوئت‌ئيل ) 1076 هجرى قمرى به حساب مىآورند . « 2 » زيرا ايرانيان نيز مانند تركها از سرزمين پر وسعت تركستان به ايران آمده‌اند و رحل اقامت افگنده‌اند ، بنابراين بديع و عجيب نيست كه آداب و سنن مرسوم خاستگاه كهن خويش را همچنان تازه نگهدارند .\r\nبرخى از محققان بر اين اعتقادند كه نامگزارى سال و ماه ، حتى هفته‌ها و ماه‌ها و روزها به اسم حيوانات نشانگر بت پرستى آن اقوام در اعصار كهن است ، و در مجموع اين نامگزاريها به منظور جاودان ماندن ياد حيواناتى است كه به مناسبتهاى مختلف در اوقات متفاوت در برابر بت‌ها قربان شده‌اند .\r\n\r\n\r\n","description":"","footnote":"\r\n( 1 ) - روم شرقى ، بيزانس\r\n( 2 ) - اول محرم 1076 مطابق 14 ژوييه 1644 بوده است .\r\n","page_name":" 1011 ","page_number":103},
  {"content":"\r\n\r\nاين نكته نيز گفتنى است كه تركان معتقدند عمر زمين از نهصد هزار قرن درمىگذرد اما درگاه شمارهاى آنان واقعه‌اى كه قدمت آن به پنجاه قرن پيش برسد وجود ندارد . « 1 »\r\nتركان عهود و اعصار تاريخ خود را با واحد ده هزار سال مىسنجند ، هر كدام را به دوره‌هاى صد و هشتاد سال تقسيم مىكنند ، و نيز هر دوره را سه بخش مىنمايند بخش اول را شانوك وانك (  Chanoc Vanc  ) بخش دوم را (  Concvanc  ) و سومين بخش را (  Chaven Vanc  ) مىنامند . آنان زمان و به عبارت روشن‌تر تاريخ خود را با محاسبه اين دوره‌هاى سه گانه مىسنجند .\r\nدر روزگاران گذشته تركان سالهاى خود را با محاسبه گردش خورشيد مىسنجيدند يعنى سالهاشان سال شمسى بود و هر سال را به بيست و چهار ماه پانزده روز تقسيم مىكردند ؛ « 2 » به سخن ديگر به جاى هفته « پانزدهه » داشتند . اين شيوهء گاه شمارى تا زمانى كه دين اسلام در سرزمين تركان نفوذ كلى يافت معمول بود ، و قريب سيصد سال مىگذرد كه آنان نيز به روش مسلمانان در گاه شمارى سالهاى قمرى را به حساب مىآورند .\r\nپنجمين تصوير نشان دهندهء شش ماه نو در نيمهء دوم سال و بحث در موضوع اجرام فلكى در سال نو بر حسب تخمين و تقويم جديد و قديم است كه اكنون به شرح آن مىپردازم .\r\nكهن‌ترين روش گاه شمارى معمول ميان مردم مشرق زمين بتخصيص ميان اعراب نگرش به حركت خورشيد و محاسبهء مدت آن از وقت سر زدن خورشيد تا هنگام فرو رفتن آن در افق بود ، و مدت شب فاصلهء زمان از گاه غروب آفتاب تا طلوع خورشيد بود . آنان مانند ما اروپاييان شبان روز را به بيست و چهار ساعت تقسيم نمىكردند ، بل كه هم شب و هم روز را به چهار قسمت سه ساعتى بخش مىكردند همچنين مدت هر ماه را بر حسب تحولات ظاهرى قمر از ابتداى هلال هر بار تا ظهور هلال ديگر به حساب\r\n\r\n\r\n","description":"","footnote":"\r\n( 1 ) مردمان ختا عمر جهان را 860 ، 639 ، 88 سال شمسى حساب مىكنند .\r\n( 2 ) - هنديها نيز در زمان قديم هر ماه قمرى را به دو قسمت پانزده روزه تقسيم مىكردند . قسمت اول از اول ماه تا بدر كامل ادامه داشت و به آن سو كلاپاكشاه (  SouKla PaKchah  ) - پر سفيد - مىگفتند ، و قسمت دوم فاصله زمانى ميان بدر و آخر ماه بود و آن را كريشناپاكشاه (  PaKchah Krichna  ) - پر سياه مىنامندند .\r\n","page_name":" 1012 ","page_number":104},
  {"content":"\r\n\r\nمىآوردند ، و طول هر سال را دوازده ماه يا ظهور دوازده هلال محاسبه مىكردند . و من در تمام طول مدتى كه در سفر بوده‌ام ، و هر جا گذر كرده‌ام به جايى نرسيده‌ام كه زمان را نسبت به هفته حساب نكنند ، و يگانه اختلاف در روز آغاز هفته است . بدين معنى كه فى المثل مسلمانان ابتداى هفته را جمعه ، يهوديان شنبه و مسيحيان يك‌شنبه ، و جماعتى ديگر سه‌شنبه مىدانند . مسلمانان جز روز جمعه كه به معنى روز اجتماع است ، و در آن روز براى گزاردن نماز جماعت و ستايش خداى بزرگ فراهم مىآيند ديگر روزهاى هفته را شنبه مىخوانند : شنبه ، يك‌شنبه ، دوشنبه ، تا آخر . و شنبه كلمه‌اى از فارسى باستان است و از لفظ شمس كه به معنى درخشنده و تابان است ، اقتباس شده است . « 1 »\r\nايرانيان حساب ماه و سال را دو گونه بر حسب سال قمرى و سال شمسى نگاه مىدارند ، و در زمان حاضر عامهء مردم هر تاريخى را نسبت به سال قمرى مىسنجند .\r\nچنان كه پيش از اين نيز اشاره كرده‌ام مدّت هر سال قمرى برابر دوازده بار اقتران ماه و خورشيد مىباشد . ماه‌هاى قمرى بعضى بيست و نه روز و برخى سى روز مىباشند .\r\nماه‌هاى بيست و نه روزه را ماه ناتمام ، و سى روزه را ماه تمام يا كامل مىگويند .\r\nماه‌هاى تمام و ناتمام در پى هم يا يك در ميان نيستند و نظم معين ندارند . هر سال قمرى در بردارندهء سيصد و پنجاه و چهار روز و هشت ساعت و چهل و پنج دقيقه است ، از اين رو سدهء ايشان نزديك سه سال و چهار ماه كوتاه‌تر از قرن ماست .\r\nاين نيز گفتنى است كه ايرانيان براى خود كرهء ماه و مدت يك ماه يك كلمهء واحد « ماه » بيشتر ندارند ، و دور نيست كلمه منى (  Meni  ) يونانى كه به معنى ماه است از اصطلاح ماه نو فارسى گرفته شده باشد .\r\nگفتنى است كه ايرانيان ميان دو معنى ماه ، دو مفهوم طبيعى و مصنوعى آن را اراده مىكنند . بدين شرح كه ماه مصنوعى از زمانى آغاز مىگردد كه ماه نو به قياس و حساب در آسمان باشد ، اما ابتداى ماه طبيعى زمانى است كه هلال ماه به چشم ديده\r\n\r\n\r\n","description":"","footnote":"\r\n( 1 ) - گمان شاردن در اين مورد بر خطاست . زيرا شمس كلمه‌ايست عربى ، و در زبان فارسى باستان لفظى بدين معنى نبوده است . ظاهرا شنبه و شام متجانس و از يك ريشه‌اند . در زبان فارسى كنونى شنبه به معنى شام است زيرا در قديم در ايران و بر اطلاق در مشرق زمين روزها از شب آغاز مىشده و قرنها براى بيان تاريخ واقعه‌اى مىنوشتند فلان شب . اما اروپاييان بر خلاف از ابتداء روز را آغازگر شبانروز مىدانسته‌اند .\r\n","page_name":" 1013 ","page_number":105},
  {"content":"\r\n\r\nشود ؛ و ايرانيان آغاز ماه را به حسب ماه طبيعى مىسنجند يعنى هنگامى كه هلال ماه به روشنى در آسمان جلوه‌گرى كند .\r\nگاهى بر سر آغاز ماه ميان مردم اختلاف مىافتد زيرا هلال ماه در روز دوم و باشد كه در روز سوم رؤيت شود . به سخن ديگر دسته‌اى مدعى مشاهدهء هلال مىشوند ، و دسته‌اى ديگر رؤيت آن را انكار مىكنند و مىگويند با وجود اين كه براى ديدن هلال ماه دقّت بسيار كرده‌اند آن را نيافته‌اند . در چنين موارد تسليم احكام نجوم مىشوند ، و به انتظار نمايان شدن هلال ماه نو مىمانند .\r\nاين نيز گفتنى است چون بر سر رؤيت و عدم رؤيت هلال ماه در آغاز هر ماه غالبا ميان مردم خلاف مىافتد ايرانيان به سبب مشخص نبودن تاريخ پيش از سپرى شدن سه روز از آغاز هر ماه از انجام كردن هر معامله و عقد هر گونه قرارداد خوددارى مىورزند يا كم انجام مىدهند . با اين همه تقويم و تاريخ سنواتى ايران هميشه منظم و دقيق است ، و اگر هلال ماه در غروب روز بيست و نهم ديده نشود فردا را روز سىام محسوب مىدارند ، و روز ديگر را اوّل ماه مىشمارند چنان كه در قرآن حكم بر اين است .\r\nنكتهء ديگر اين كه چون هواى ايران بر خلاف هواى اروپا كه غالبا مه آلود و ابرناك است تقريبا هميشه صاف و درخشان و ديدن روشنان فلكى ميسر مىباشد مشاهدهء هلال ماه غالبا بىهيچ مانع و زحمت امكان مىيابد . در هند به سبب وفور رطوبت آسمان غالبا پوشيده از مه مىباشد از اين رو وقتى كه ساعت پديدار آمدن ماه نو فرا مىرسد در هر جا عدهء زيادى براى ديدن ماه نو بر بامها و مناره‌ها مىروند ، و وقتى به ديدن هلال موفق شدند با شليك گلولهء توپ يا تفنگ اين مژده را به ديگر مردمان مىرسانند . اما در ايران رؤيت هلال غالبا آسان ميسر مىشود . ملايان پس از خواندن نماز مغرب بالاى بام مسجد مىروند و به محض مشاهدهء هلال ماه با صداى بلند مردم را آگاه ، و همه شادى مىكنند .\r\nراستى اينست كه چون گاه شمارى بر حسب گردش و تحولات ماه ساده‌ترين و طبيعىترين روش سنجش زمان است و نياز به دانش و داشتن ابزارهاى ستاره‌شناسى و تنظيم جدولهاى فلكى ندارد ، و كافى است كه آدمى براى ديدن هلال سرش را به سوى آسمان بالا كند از قديم‌ترين زمان وسيلهء گاه شناسى بوده ، اما تقويم تاريخ بر حسب سال شمسى مورد توجه و عمل اخترگران ، مسيحيان و گبران كه نياكان\r\n\r\n","description":"","footnote":"","page_name":" 1014 ","page_number":106},
  {"content":"\r\n\r\nايرانيان بوده‌اند و آتش مىپرستيده‌اند بوده است .\r\nگاه شمارى قمرى تقويم مشترك ميان كليه مسلمانان اعم از هر ملت و هر طبقه و هر صنف مىباشد ؛ و آن را ماه شريعت مىخوانند ، يعنى ماه شرعى و قانونى ، همچنين مفهوم روشنى و تابندگى از آن استنباط مىشود . اين كلمه از لفظ شراع گرفته شده كه در زبان عبرى به معنى ماه مىباشد .\r\nنام ماه‌هاى قمرى را حضرت محمّد تعيين كرده و هم او نظم و ترتيبشان داده زيرا پيش از او ماه‌هاى قمرى ميان قبايل مختلف عرب اسامى مختلف و نظام متفاوت داشت ؛ و اقوام عرب زمان جاهليت ماه‌ها را به اسم بتهاى خود نامگزارى كرده بودند ، و پس از اين كه اعراب مسلمان شدند حضرت رسول نام ماه‌ها را بدين صورت كه هست به ايشان آموخت . اما گروهى از محققان معتقدند اين حضرت محمد نبود كه اين اسامى را بر اين ماه‌ها نهاد بلكه كلاب بن مره جدّ سوم پيغمبر با توجه به محصولاتى كه در هر يك اين ماهها به دست مىآيد نام مناسبى براى آنها انتخاب كرد ، و پيغمبر آن اسامى را تأييد و تسجيل نموده است . و من اكنون به اختصار معنى اسم هر ماه و صفت آن را ياد مىكنم .\r\nنخستين ماه محرّم ناميده مىشود و به معنى ماه حرام است زيرا محرم يكى از چهار ماهى است كه در طول آن ماهها دشمنى و جنگ و كشتار ميان قبايل ممنوع بوده ، مردم سلاح خود را به نشان اين كه به كارشان نيست به قلاب مىآويختند ، و با خيال آسوده ، فارغ از تشويش و نگرانى به كشتگرى و چراندن اغنام و احشام مىپرداختند .\r\nدومين ماه صفر و ملقب به مظفر يعنى پيروزى است . زيرا در اين ماه اعراب به جنگ ، و به عبارت رساتر به نهب و غارت مىپرداختند . زيرا جنگهاى اعراب جز راه زنى و تاراجگرى چيزى نبود .\r\nدر عجايب المخلوقات آمده كه پادشاهان قديم عرب همان سان كه ايرانيان روزهاى نوروز جشن مىگرفتند ، روز دهم محرم به شادى مىنشستند ، و بر اين اعتقاد بودند كه پروردگار در آن روز گناه نافرمانى آدم و حوا را بخشيد . توفان نوح فرو نشست . سليمان به تخت سلطنت برآمد ، و فرعون و لشكريانش در آب غرقه شدند .\r\nسالها بعد وقتى در چنين روز حضرت حسين بن على كشته شد شيعيان به سوگوارى نشستند و قرنهاست كه عاشورا را روزى نامبارك و غم انگيز مىشمارند .\r\n\r\n","description":"","footnote":"","page_name":" 1015 ","page_number":107},
  {"content":"\r\n\r\nچهار ماه دنبال اين دو ، ربيع الاول ، ربيع الثانى ، جمادى الاولى ، جمادى الثانى است . ربيع به معنى طراوت و سرسبزى و خرمى است . زيرا روز نامگزارى ماهها مصادف با ايام پاييز بود . تازيان فصل بعد از تابستان را پاييز نمىگفتند و آن را بهار دوم مىناميدند . بنابراين سال عربها از تابستان و زمستان و دو بهار تشكيل مىشد كه بهار اول پس از زمستان و بهار دوم بعد از تابستان فرا مىرسيد .\r\nجمادى از لفظ جمد اشتقاق يافته و به معنى يخبندان و انجماد است و اين رسم كه دو ماه را به يك اسم مىنامند در مشرق زمين سابقهء كهن دارد و مقتبس از سريانيهاست .\r\nرجب هفتمين ماه و به معنى سربلندى و افتخار و كمال زيبايى است . اعراب زمان جاهليّت در اين ماه روزه مىگرفتند . در تمام مدّت اين ماه شمشيرها در نيام بود ، و ترك خونريزى و جنگ مىكردند ؛ و رجب را ماه خدا يا ماه خاموشى و آرامش مىشمردند .\r\nهشتمين ماه ، شعبان ، ملقب به معظم و به معنى انشعاب و تفرقه است ، و اين نام از آن يافته كه در زمان نامگزارى اين ماه مردمان براى چراندن احشام خود پراگنده شده بودند .\r\nنهمين ماه سال قمرى رمضان ، و به معناى گرماى شديد است . زيرا در شدت گرماى تابستان نامگزارى شده . لقب اين ماه مبارك است . زيرا در اين ماه همهء مسلمانان روزه مىگيرند و نيز چون در اين ماه از ازدواج خوددارى مىورزند به آن ماه صيام هم مىگويند .\r\nدهمين ماه شوال نام دارد كه به معنى جستن و پرش شتر است كه بر اثر حرارت غريزى چنين مىكنند . دو ماه آخر سال قمرى به سببى كه قبلا اشاره كرده‌ام حرام نام دارد . نخستين اين دو ماه ذوالقعده ، و دومين ذوالحجه نام دارد . ذوالقعده به معنى توقف و عدم تحرك و ذوالحجه به معنى اعتراف كردن است زيرا در اين ماه مردم براى زيارت و دعا كردن جمع مىشوند .\r\nاگر به دقت به تصوير بنگريد درمىيابيد كه ماهها بر اساس زمان كمال آنها تنظيم نيافته بلكه متناسب با رؤيت اهله‌شان در آسمان نموده و شرح شده كه ماه با چه هلال و با چه بزرگى ظاهر مىشود و در چه روزى از ايام هفته پديدار مىگردد ، و با توجه بدين نكات مىتوان دريافت كه هلال ماه در اسمان ايران آن گاه نمايان مىگردد\r\n\r\n","description":"","footnote":"","page_name":" 1016 ","page_number":108},
  {"content":"\r\n\r\nكه در ده درجهء آفتاب قرار گيرد ، و در اصطلاح اخترگران ايران ، هر زمان ماه در چهارده درجهء آفتاب واقع شود رؤيت جزيى يا متوسط خواهد بود ، و رؤيت كلى زمانى حاصل مىگردد كه ماه در بيست درجه نسبت به آفتاب قرار گيرد .\r\nاين نكته نيز گفتنى است كه گر چه در ايران گاه شمارى به حسب سال قمرى يعنى محاسبه گردش ماه انجام مىگيرد نوروز كه باشكوه‌ترين و كهن‌ترين عيدهاى ايرانيان است در اولين روز نخستين ماه سال شمسى برگزار مىشود ، و دين اسلام با همهء نفوذش آن توانايى نيافته كه در اين جشن رخنه يابد و از اعتبار و عظمتش بكاهد ، و به اعتقاد من بزرگ‌ترين عامل تثبيت اين عيد تقارن آن با مهم‌ترين و خجسته‌ترين روزهاى سال است . چه اگر جشن نوروز نسبت به سال قمرى معين و محسوب مىشد اگر در سالى مقارن با تابستان بود پانزده سال بعد به زمستان مىافتاد ؛ زيرا چنان كه پيش از اين اشاره كردم سالهاى قمرى يازده روز از سالهاى شمسى كوتاه‌تر است .\r\nهمهء مسلمانان جهان سال خود را به آيين ايرانيان آغاز مىكنند ، و من جز هنديان كه هنوز هم شروع سالشان همزمان با اعتدال پاييزى است قومى نمىشناسم كه از اين قاعده بيرون باشند .\r\nمبداء تاريخ مسلمانان هجرت است كه به معنى گريز ، و رفتن از جايى به جاى ديگر مىباشد . و نيز به مهاجرت يهوديان ربط و اشارت دارد . حضرت محمد زمانى كه دين خود را بر مردم مكه كه در آن جا به دنيا آمده بود آشكار كرد همشهريانش به آزار و ايذايش پرداختند ، و چون دشمنى مكيان بالا گرفت و قصد دستگيرى و كشتنش كردند از مكه به مدينه مهاجرت كرد ، « 1 » و اين واقعه يازده سال پيش از رحلت آن حضرت واقع شد . بنابراين مبداء تاريخ هجرت كه هنوز هم دنباله دارد بعد از ظهور دين اسلام معين شده است .\r\nايرانيان مسلمان هجرت را به نشان حرمتگزارى و بزرگداشت مبداء و آغاز برقرارى نظم مىشمارند ، و عهود پيش از هجرت را دوران خاويه ، يا زمان آشفتگى و اختلاط عناصر و مواد مىشمارند . تاريخ هجرى از روز پنج‌شنبه يازدهم سال 622 ميلادى يا روز بعد از آن آغاز مىشود ، و آن مطابق است با سال 932 تاريخ اسكندرى . دربارهء اين موضوع در فصول آينده به تفصيل سخن خواهم گفت ، و اكنون\r\n\r\n\r\n","description":"","footnote":"\r\n( 1 ) - حضرت پيغمبر دوشنبه دوازده روز مانده از ربيع الاول وارد مدينه شد .\r\n","page_name":" 1017 ","page_number":109},
  {"content":"\r\n\r\nبه اختصار مىگويم كه لفظ هجرت هم به معنى صفّه و جاى بلند و مهتابى است و هم نام دو محل از عربستان كه از هم دورند .\r\nاكنون به وصف و شرح سه نوع تاريخ ديگر مىپردازم . نخست تاريخ رومى كه ماه رومى خوانده مىشود . زيرا ماه در زبان فارسى هم به معنى كرهء ماه است ، و هم به معنى مدت زمانى كه ماه از حال هلال دگر بار به همان صورت درمىآيد ؛ و مراد از تاريخ رومى همان تاريخ اسكندرى است كه مبداء آن تاريخ تولّد اوست ؛ و در يكى از روزهاى دوشنبه قرن پنجم از تاريخ بخت نصر كه كهن‌ترين تاريخ جهان است ، اتفاق افتاده است .\r\nسال رومى يا اسكندرى شمسى است ، و اين تاريخ در سرتاسر امپراتورى عظيم اسكندر كه تا هند دامنه داشته رايج بوده است . يهوديان تاريخ اسكندر را تاريخ قراردادها مىناميدند ، زيرا هر قرارداد و قباله كه تاريخ اسكندرى نداشت فاقد ارزش و اعتبار بود . ماه‌هاى سالهاى تاريخ اسكندرى رومى ناميده مىشد ، زيرا ايرانيان يونانيان را رومى مىخوانند ، و مردم تركيه را رومى مىنامند . و اين وجه تسميه بدان سبب است كه يا پايتخت امپراتورى عثمانى در يونان بوده ، و يا مركز حكومتشان در رم قرار داشته است ! اما تركها خودشان را عثمانلو خطاب مىكنند ، و بر اين اعتقادند كه از ملّت عثمان يكى از جانشينان اوليّه حضرت پيغمبر مىباشند . « 1 »\r\nنام ماه‌هاى تاريخ اسكندرى ، و اسامى ماه‌هاى سريانى يكى است ، زيرا مسيحيان سرزمينهاى عربى ، همچنين كلدانيها ، حبشيها ، سوريها كه بر اطلاق سريانى ناميده مىشوند ، و ما اروپاييان آنان را نسطورى و يعقوبى مىناميم از همين تاريخ اسكندرى استفاده مىكنند .\r\nبنا به رسم ايرانيان ترتيب ماه‌هاى رومى چنين است . « 2 » تشرين اول كه ما اروپاييان به تصحيف تيسرى (  Tisri  ) مىگوييم ؛ تشرين ثانى ، كانون اول ، كانون ثانى ، شباط ، آذر ، نيسان ، ايار ، حزيران ، تموز ، آب ، ايلول ؛ و بنابراين تشرين اول\r\n\r\n\r\n","description":"","footnote":"\r\n( 1 ) - نام كشور عثمانى هيچ نسبتى با اسم عثمان سومين خليفه ندارد ، و اين مملكت از آن اين نام را گرفته كه يكى از اميران تاتار به نام آتمان (  Athman  ) - عثمان - آن را تشكيل داده است .\r\n( 2 ) - مدت ماه‌هاى تركان شرقى چنين است : تشرين اول 31 روز ، تشرين دوم سى روز ، كانون اول 31 روز ، كانون ثانى 31 روز ، شباط 28 يا 29 روز ، آذر 31 روز ، نيسان سى روز ، ايار 31 روز ، حزيران سى روز ، تموز 31 روز ، آب 31 روز ، ايلول سى روز .\r\n","page_name":" 1018 ","page_number":110},
  {"content":"\r\n\r\nنخستين ماه سال و اول روزش مطابق يازدهم اكتبر مسيحى مىباشد ؛ و طبق تقاويم ايرانى ، آغاز ماه نيسان هفتمين ماه سال‌هاى رومى با بيست و دومين روز پس از اعتدال ربيعى ، و يازدهمين روز ماه آوريل مطابقت دارد .\r\nدر تورات مقدس فرمان بر اين رفته كه نخستين ماه سال نيسان است . عبريان همانند مصريان اين ماه را هفتمين ماه به حساب مىآوردند ، و ايرانيان و تازيان تشرين اول را نخستين ماه سال مىدانستند . در آن روزگاران عبريان نيز همانند ملتهاى ديگر آغاز سال خود را با اعتدال خريفى مطابقت مىدادند . اما پس از آن كه از مصر بيرون آمدند خويش را ملت تازه‌اى انگاشتند ، و فرمان حق بر ايشان نازل شد كه مبداء تاريخ خود را خروج از سرزمين فراعنه انتخاب كنند ، و چون واقعهء خروجشان از مصر در ماه نيسان اتفاق افتاده بود نخستين ماه و سال خود را ماه نيسان قرار دادند و آن با ماه مارس سال ميلادى مطابقت دارد .\r\nاز روى ديگر چون عبرانيان عادت كرده بودند كه سال خود را با ماه سپتامبر اروپاييان مطابقت دهند و خلاف فرمان خدا نيز نمىتوانستند ، دو گونه گاه شمارى معمول داشتند ، يكى را تقويم شرعى ، و ديگرى را تقويم عرفى ناميدند ، و اين دومى با ماه تشرين اول آغاز مىشد . و اين نكته را از آن ايراد كردم كه مشكلات ناشى از اختلاف ميان تاريخ اسكندرى و تورات توجيه شود .\r\nدومين گاه شمارى ايرانيان قديم از نخستين روز تاجگذارى يزدگرد پادشاه سيه ستاره و تيره روز ايران آغاز شد كه با روز سه‌شنبه 22 ربيع الاول يازدهمين سال هجرى برابر اول كانون دوم سال 943 تاريخ اسكندرى و يازدهم ژانويه سال 632 ميلادى مطابق بوده است . رسم و عادت ايرانيان قديم بر اين بود كه مبداء تاريخ خود را آغاز پادشاهى پادشاهان خود مىدانستند ، و چون يزدگرد آخرين پادشاه ايران است ، با اين كه هزار سال از سقوط شاهنشاهى ايران گذشته اين تاريخ همچنان به نام وى مىباشد .\r\nبرخى برآنند سال يزدگردى از آن همچنان به جا مانده تا خاطرهء غم انگيز تسلط تازيان بىتميز بر ايران كه در زمان پادشاهى اين شهريار تيره بخت مقارن با سال 650 ميلادى روى نموده قرنهاى متمادى به ياد فرزندان اين كشور باقى بماند .\r\nايرانيان پس از اينكه ناچار شدند ميهنشان را تسليم تازيان كنند با شاه خود رو به هند نهادند و تا نزديك رود هند پيش رفتند ، و بعد از اين كه يزدگرد كشته شد\r\n\r\n","description":"","footnote":"","page_name":" 1019 ","page_number":111},
  {"content":"\r\n\r\nچون پادشاه ديگر نداشتند در صدد تعيين مبداء تاريخ تازه برنيامدند . يزدگرد چون پسر نداشت در واپسين لحظات زندگى سلطنت را به دخترانش سپرد . چنان كه اشاره شد ايرانيان به منظور اين كه خاطرهء غم انگيز تسلط تازيان و نهب و غارت آنان در ذهنشان زنده بماند تاريخ يزدگردى را كه همزمان با آغاز شهريارى وى بوده همچنان گرامى مىدارند .\r\nهر يك از ماه‌هاى سال يزدگردى سى روز است ، و ايرانيان به حساب كبيسه پنج روز به ماه دوم مىافزايند . كلدانيان و عبرانيان نيز بدين گونه عمل مىكردند .\r\nآنچه بيشتر جلب نظر مىكند اينست كه ايرانيان در تاريخ يزدگردى ماهها را به هفته‌ها تقسيم نمىكردند ، بل كه هر يك از روزهاى سى گانهء ماه نام خاصى داشته است . نام ماهها در دو تاريخ يزدگردى و خورشيدى يكسان بوده ، ولى ترتيب آنها به هم شباهت نداشته است . زيرا سال يزدگردى در اعتدال خريفى يعنى مقارن سپتامبر آغاز مىشده ، اما آغاز ماه فروردين كه در هر دو گاه شمارى نخستين ماه سال است در گاه شمارى كنونى با بيستم مهر كه در هر دو تقويم ماه هفتم است انطباق مىيابد ، و حال آنكه در گاه شمارى يزدگردى با دهم مهر تقويم كنونى منطبق است ، و اين تبدلات و تغيرات درست مشابه اين است كه در ميان ملل اروپايى ، مردمانى ژوئيه را اولين ماه سال به حساب مىآوردند و در اين صورت ژوئيه اين گروه با ژانويه عامه مصادف بوده است .\r\nدانشمندان ستاره شناس به منظور پيشگيرى از اين اختلافات با افزودن كلمه باستانى به دنبال گاه شمارى يزدگردى و اضافه كردن لفظ جلالى به دنبال گاه شمارى كنونى آن دو را از يكديگر متمايز مىكنند .\r\nسومين تاريخ گاه شمارى تقويم جلال الدين ناميده مىشود ، كه وسيله سلطان جلال الدين پادشاه دانشمند و اخترشناس نامى ابداع و تنظيم شده است « 1 » .\r\nجلال الدين لقب اين پادشاه و به معنى مايهء سربلندى و شكوه دين مىباشد . وى\r\n\r\n\r\n","description":"","footnote":"\r\n( 1 ) - بر خلاف نوشتهء شاردن سلطان جلال الدين ملكشاه نه دانشمند بود نه اخترشناس و نه در اصلاح تقويم شركت داشته ، بلكه وى عده‌اى از دانشمندان علوم فلكى را كه در رأس آنان حكيم عمر خيام نيشابورى ، امام ابو المظفر اسفزارى ، خواجه عبد الرحمن خازنى ، ميمون بن نجيب واسطى ، محمد بن احمد معمورى بيهقى قرار داشتند مأمور اصلاح اين مهم كرده است . تاريخ جلالى كه به اتفاق همه اخترگران كامل‌ترين تقويمهاى دنياست از روز جمعه دهم رمضان 471 قمرى مورد عمل قرار گرفته است .\r\n","page_name":" 1020 ","page_number":112},
  {"content":"\r\n\r\nمنسوب به قبيلهء پارت و اوزبك و از نژاد سلجوقيان بود كه از فاتحان نامى مشرق زمين بودند . از اين پادشاه دانشمند آثار مهمى دربارهء اخترشناسى ، از جمله جداولى در شرح حركات متوسط ستارگان به جا مانده كه همه به نام اوست . اخترگران معاصر وى بر اثر كبيسه‌هاى نابجا و نادرستى كه در گاه شمارى يزدگردى به كار مىبردند مرتكب اشتباهات بزرگى مىشدند ، و در نتيجه همين خطاها ، ماه‌ها ، هرگز در مكان طبيعى خود قرار نمىگرفت ، و آفتاب به منطقة البروج در وقت درست انجام نمىپذيرفت . و اين اختلال و ناهماهنگى همچنان كه در تقاويم يونانى مشهود بود ديده مىشد ؛ و نيت و كوشش پادشاه بر اين بود كه تقويم چنان تنظيم يابد كه سال نو به جاى اين كه هنگام اعتدال خريفى آغاز گردد همواره مقارن با اعتدال ربيعى باشد .\r\nاين پادشاه دانشمند به يارى گروهى از اخترگران همفكر خود كليّهء اشتباهات و اختلافاتى را كه تا آن زمان در تقاويم راه يافته بود بر طرف كرد و دستور داد از آن سال به بعد آغاز سال به جاى اعتدال خريفى اعتدال ربيعى باشد . آن روز معمولا مطابق با بيست و يكم ماه مارس اروپاييان است ، و به طور كلى اين تغييرات را كه مقارن با آغاز سال 1078 ميلادى و جمعه يازدهم رمضان سال 466 هجرى قمرى انجام يافته از نظر نجومى مىتوان با اصلاحاتى كه مدتها بعد وسيلهء پاپ گرگوار (  Gre Goire  ) در تقويم ميلادى به عمل آمده مقايسه كرد .\r\nاسامى ماه‌هاى تقويم جلالى نام فرشتگانى است كه به اعتقاد زردشتيان هر كدام بر يك يا چند مظهر جهان مينوى يا جهان خاكى موكل است ، و در اين گاه شمارى فقط لفظ جلالى به آخر هر ماه افزوده شده است . نام و ترتيب ماه‌هاى تقويم جلالى بدين شرح است :\r\nفروردين نام فرشته‌ايست كه موكل بر آب و هوا مىباشد .\r\nارديبهشت نام فرشته‌ايست كه در جهان مينوى موكل بر عنصر آتش ، روشنايى ، آسمان چهارم ، و در جهان خاكى موكل بر دانش پزشكى مىباشد .\r\nخرداد نام فرشته‌ايست موكل بر زمين و ميوه‌ها و ديگر محصولاتى كه از آن به دست مىآيد .\r\nتير نام فرشتهء موكل بر همهء علوم و دانشها مىباشد .\r\nمرداد نام فرشتهء موكل بر جان آدميان است ، و من بر اين گمانم اعتقاد مسلمانان دربارهء وجود ملك الموت كه در فارسى مترادف با مرداد فرشتهء ميراننده\r\n\r\n","description":"","footnote":"","page_name":" 1021 ","page_number":113},
  {"content":"\r\n\r\nمىباشد از همين تصور مايه گرفته است .\r\nشهريور ، هم نام فرشتهء كيفر دهندهء گناهان ، و هم اسم يكى از پادشاهان ايران است .\r\nمهر نام موكل بر روشنان فلكى و خورشيد است . اسم نخستين ماه سال يزدگردى نيز بوده است .\r\nآبان نام فرشته موكل بر همه هنرهاى زيبا و انواع فنون مىباشد .\r\nآذر نام فرشته‌ايست كه در جهان مينوى موكل بر عنصر نخستين آتش ، و در جهان خاكى ايزد و خداوندگار همهء چيزهايى است كه از بركت وجود آتش ساخته و پرداخته مىشود .\r\nدى اسم فرشتهء موكل بر سفركنندگان است .\r\nبهمن نام ايزد موكل بر چهارپايان مىباشد .\r\nو سرانجام اسفنديار « 1 » فرشتهء موكل بر عفاف و پاكدامنى .\r\nافزون بر اين سه گونه تقويم يا گاه شمارى در آثار و تصنيفات ايرانيان جسته و گريخته نام سه نوع گاه شمارى ديگر نيز در ميان مىآيد كه نخستين آنها نبوكدنصر (  Nabonassar  ) است كه ايرانيان بخت نصر مىنامند كه اشاره به نبوكدنزر (  Nabu cadnetsar  ) پادشاه بابل مىباشد . همان پادشاهى كه در تورات نامش مكرّر آمده است ؛ و آنچه ايرانيان دربارهء اين پادشاه مىگويند با آنچه عهد عتيق به ما مىآموزد موافقت دارد و همه متقن و مستدل است . اين نيز گفتنى است كه لفظ بخت نصر در زبان فارسى به معنى كسى است كه طالع و سرنوشت فرخنده داشته باشد .\r\nمبداء گاه شمارى بخت نصر كه به اعتقاد من كهن‌ترين تقويم‌هاست و مصريان نيز آن را به كار مىبرده‌اند سه شنبه روز جلوس اين پادشاه بر اريكهء سلطنت بوده است .\r\nدومين گاه شمارى شمسى تقويمى است كه چهار صد و بيست و چهار سال پس از گاه شماريى كه از آن ياد شد مرسوم گرديد . اين تقويم به نام فيليپ برادر اسكندر موسوم شد و ابتداى آن روز شنبه بود . فيليپ در اول آريدوس  ) Arideus ( \r\n\r\n\r\n","description":"","footnote":"\r\n( 1 ) - به جاى اسپندارمذ .\r\n","page_name":" 1022 ","page_number":114},
  {"content":"\r\n\r\nناميده مىشد ، و پس از آنكه سپاهيان بعد از درگذشتن اسكندر وى را به جانشينى آن فاتح بزرگ برداشتند آريدوس نام پدرش فيليپ را بر خود نهاد . « 1 »\r\nگاه شمارى فيليپ چون مبداء مشخص و معين ندارد ، همچنان كه در مغرب زمين مبهم است در مشرق زمين نيز روشنى و صراحت ندارد . در برخى سرزمينها مبداء آن را مرگ اسكندر و در بعضى جاها روز تولد فيليپ آريدوس حساب مىكنند .\r\nگاه شمارى سوم تقويم ما اروپاييان است كه ايرانيان آن را تقويم عيسى روح الله مىنامند و مسيحيان مشرق زمين به آن سالهاى عيسى مىگويند .\r\nچهارمين گاه شمارى كه قمرى است به مناسبت هجوم سپاهيان ابرهه پادشاه عربستان سعيد و فيلهاى او به منظور ويران كردن مكه عام الفيل نام دارد . « 2 » اين واقعه در سال 570 ميلادى اتفاق افتاد . سپاهيان ابرهه كه از افراد حبشى و مصرى تركيب يافته بودند فيلها را از آن همراه خود آورده بودند كه پس از ويران كردن كعبه ، نفايس آن را به صنعا پايتخت عربستان خوشبخت منتقل كنند . ابرهه بر اين نيت بود در صنعا معبدى بسازد و اين نفايس را در آن جاى دهد كه از آن پس اعراب به خاطر معبد كعبه در مكّه اجتماع نكنند و به صنعا رو آورند . كوشش ابرهه در كار تسخير مكه و ويران كردن معبد اعراب كه به آن اعتقاد زياد داشتند بىفايده ماند ، و پس از شش ماه محاصره به شكست او و نابودى سپاهيانش انجاميد ، و چون اين حادثه در سراسر مشرق زمين بسيار مهم تلقى شد مبداء تاريخ قرار گرفت .\r\nايرانيان جز اين تاريخها تاريخ ديگرى دارند كه دورهء آن مانند المپياد چهار سال است . نام ماه‌هاى اين تاريخ اسامى ماه‌هاى معمولى است ، و مجموع دوره‌هاى اين تاريخ دوازده است و چهل و هشت ماه به طول مىانجامد ، و در محاسبهء اين گاه شمارى در مثل مىگويند : محرّم اول ، محرّم دوم ، محرم سوم ، . . . و آن گاه كه دورهء شمارش سنوات آغاز مىگردد مىگويند : محرم اول ، دوم ، سوم تا آخر ، و براى اين كه به سبب برشمردن نامهاى ماهها به جاى سالها التباسى روى ندهد عنوان ماه يا سال را\r\n\r\n\r\n","description":"","footnote":"\r\n( 1 ) - فيليپ جانشين اسكندر شش سال و چهار ماه پادشاهى كرد .\r\n( 2 ) - عام الفيل در سال 571 ميلادى مطابق با چهل و سومين سال تسلط حبشيان بر يمن ، برابر با سال 1882 تاريخ اسكندرى همزمان با سال 1316 تاريخ بخت نصر بود ، و پيغمبر اسلام نيز در همين سال تولد يافت .\r\n","page_name":" 1023 ","page_number":115},
  {"content":"\r\n\r\nنيز مىآورند . اين گاه شمارى از آغاز جنبش شيخ صفى الدين سر دودمان سلسلهء صفويه ابداع شده امّا اين گاه شمارى جنبه عام نيافته و كمتر به كار مىرود .\r\nوجود اين گاه شماريهاى مختلف كه برشمردم هيچ گاه در گاه شمارى ايرانيان اختلال و بىنظمى در وجود نمىآورد ، زيرا همه با تاريخ هجرى قمرى تطبيق مىشدند ؛ به سخن ديگر تنها ، تاريخ هجرى قمرى ، در تنظيم اسناد و هر گونه قرارداد مورد عمل قرار مىگرفت ، و بسيار كم اتفاق مىافتاد كه يكى از تاريخهاى ديگر بدون انطباق با تاريخ هجرى مورد توجه قرار گيرد .\r\nيهوديان نيز داراى دو نوع گاه شمارى بودند ، و با اين كه مبداء اين دو تاريخ مختلف بود هرگز در تقاويمشان اختلال و اختلافى پديد نمىآمد . اينان يكى از دو نوع تاريخ خود را كه با ماه سپتامبر ، ماه تشرين خودشان آغاز مىشد گاه شمار عرفى ، و گاه شمارى را كه با ماه مارس ، نيسان خودشان شروع مىگرديد سالنماى شرعى مىناميدند . آنان تمام وقايع قضايى و حقوقى خود را با تاريخ عرفى و مدنى ، و مسايل دينى را با گاه شمار شرعى مىسنجيدند .\r\nيهوديان همانند اعراب دو تاريخ ديگر نيز داشتند يكى در رابطه با حيوانات كه همزمان با ماه اوت ما ، و ايلول خودشان آغاز مىشد ، و دو ديگر تاريخ مربوط به درختان كه مبداء آن اول شباط ماه خودشان ، و ژانويهء ما بود .\r\nاكنون مناسب است به شكل ششم و هفتم كه دربارهء تقويم نجومى ماه جارى است ، و گردش روشنان فلكى نسبت به گاه شماريهاى مختلف در آن نموده شده اشاره كنم و به منظور پرهيز از اطناب به شرح ستون توقيعات آن كه شامل شش نكتهء مهم است مىپردازم .\r\nنوروز سلطانى ، به عبارت ديگر سال نو شاهنشاهى كه هنگام حلول آفتاب به برج حمل است و همهء ايرانيان در آن روز بدين مناسبت جشن بر پا مىكنند .\r\nقوم تاتار در زمانهاى گذشته نوعى گاه شمارى داشتند كه تقويم خسروانى نام داشت و مفهوم آن تاريخ پادشاهى بود . كلمهء خسروان از لفظ خسرو كه نام يكى از شهرياران ايران بوده اشتقاق يافته است ، و گفتنى است اين گاه شمارى دير زمانى است كه متروك شده است .\r\nسومين روى داد واقعهء ليلة القدر است كه عيد مذهبى است و آن خاطرهء معراج حضرت پيغمبر است كه بنا به اعتقاد مسلمانان حضرت محمد با اجازت پروردگار\r\n\r\n","description":"","footnote":"","page_name":" 1024 ","page_number":116},
  {"content":"\r\n\r\nبراى گرفتن دستورها و فرمانهاى كامل جهت هدايت خلق تا قاب قوسين به آسمان صعود كرد .\r\nشق القمر نيز يكى از كارهاى خارق العاده پيغمبر بود . او براى اين كه ديرباوران را به پيغمبرى خود معتقد كند نخست ماه را به دو نيم كرد ، و پس از اين كه نيمى از آن به زمين افتاد برداشت ، و دگر بار به نيم ديگر كه همچنان بر آسمان بود پيوست . تركان نيز مانند ايرانيان شق القمر را امرى قطعى و يقين مىدانند ، اما تاريخ آن را يك هفته ديرتر به حساب مىآورند . مراسم عيد ليلة القدر با خواندن چند دعاى مخصوص پايان مىپذيرد ، زيرا در هيچ يك از اعياد اسلامى كار تعطيل نمىشود ، و من در كتاب دين در اين موضوع به تفصيل بحث خواهم كرد .\r\nماه‌هاى تركى كه اولين روز آن در خلال توقيعات هشتگانه آمده از جمله تقاويم دوازده ساله است كه پيش از اين به شرح آن پرداخته‌ام . همچنين از مهر ماه كه هفتمين ماه تاريخ يزدگردى است سابقا بحث كرده‌ام . آغاز موسم نواخوانى بلبل يكى از عيدهاى قديمى تازيان بوده . اين جشن را به مناسبت بزرگداشت فرا رسيدن فصل گرما مىگرفته‌اند . همچنين عيد ديگرى داشته‌اند كه در پايان زمستان به شكرانهء سپرى شدن فصل زمستان مىگرفته‌اند ، و چون لكلكها در پايان زمستان به آشيانهء معهود خود بازمىگردند ، اين عيد را باز آمدن لكلكها مىناميدند ؛ و وقت آن در توقيعات تقاويم ماه دوازدهم معين شده است .\r\nتمام اين مطالب به منظور آگاهى كسانى كه مايل به مطالعه و تحقيق نجوم و هيأت قديم و جديد و تاريخ زمان جاهليت اعراب مىباشند درج شده و گفتنى است كه اعراب آن روزگاران از داشتن تقويمى كه مبتنى بر اصول حلول خورشيد در منطقة البروج باشد ، محروم بودند ، همچنين از حركت ماه در صور فلكى آگاه نبودند ؛ و گاه شمارى آنان مبتنى بر تغيير فصول بود . آنان چنان كه پيش از اين اشاره كرده‌ام نخست سال را به چهار بخش تابستان ، زمستان ، بهار اول و بهار دوم تقسيم مىكردند .\r\nسپس اين چهار بخش را به چهار بخش ديگر قسمت مىكردند ، و آنها را اختلاط زمستان با بهار ، اختلاط بهار و تابستان ، و ديگر اختلاط هم مىناميدند . سپس آنها را به فصول زمستان و تابستان بزرگ و كوچك تقسيم مىكردند ؛ و دورهء شدت سرما را كه قريب چهل روز به طول مىانجاميد زمستان بزرگ ( چله ) و مدتى را كه صولت سرما كمتر و دوره‌اش بيست روزه بود زمستان كوچك مىناميدند ، همچنين تابستان را\r\n\r\n","description":"","footnote":"","page_name":" 1025 ","page_number":117},
  {"content":"\r\n\r\nجمره اوّل و دوّم و سوّم مىگفتند . آنان شبان اعتدال ربيعى و خريفى را كاملا در مدّ نظر قرار مىدادند . و از روز وقوع آنها به درستى آگاه بودند . و بارى داراى تقويمى بودند كه با اين كه نقايص نسبة زيادى در برداشت در تنظيم امور عادى زندگيشان مؤثر بود . اين نيز گفتنى است كه ميان اعراب قبايلى بودند كه سال را جاى چهار فصل به شش فصل تقسيم مىكردند .\r\nدر تقويم ايرانيان يازده جدول ديگر براى درج وقايع يازده ماه سال باقى مانده ، و جدولى براى درج پنج روزى كه بايد به مجموع روزهاى دوازده ماه افزوده شود پيش بينى شده ؛ اين پنج روز را خمسهء مسترقه و به فارسى اندرگاه يا پنجهء ربوده شده مىنامند ، و آن را بر سيصد و شصت روز مىافزايند تا مجموع عدّه روزهاى سال به سيصد و شصت و پنج بالغ گردد . بايد بگويم تقويمى كه من به زبان فرانسوى برگردانده‌ام ، روزهاى اندرگاه « 1 » شش روز به حساب آمده ، به اين دليل كه تقويم امسال كبيسه دارد ، و چنان كه مىدانيم هر چهار سال يك روز به ايام خمسه مسترقه افزوده مىشود . در تقويم ما اروپاييان نيز اين قاعده جاريست و هر چهار سال يك بار روزهاى ماه فوريه به جاى بيست و هشت روز 29 روز در حساب مىآيد .\r\nما اروپاييان براى اين كه عدهء روزهاى سال به 365 روز برسد به بعضى از ماهها يك روز مىافزاييم ، اما در گاه شمارى خورشيدى كه در اين روزگاران معمول ايرانيان است چون هر ماه به شيوهء ايرانيان باستان سى روز ، و سال مجموع سيصد و شصت روز حساب مىشود ، در پايان هر سال پنج روز به مدت آن مىافزايند ، و نيز هر چهار سال يك روز كبيسه مىكنند تا بدين ترتيب آغاز هر سال با اعتدال ربيعى قرين باشد .\r\nاين نكته نيز درخور گفتن است كه ميان تقويم كنونى و تقويم باستان ايران دو تفاوت وجود دارد . نخست اين كه در گاه شمارى يزدگردى پنج روز افزودنى در آخر بعضى از ماهها درآمده ، و در تقويم ما اروپاييان نيز همين قاعده جارى است ، اما در سالنماى كنونى پنج روزى كه بايد افزوده شود در آخر سال اضافه مىگردد .\r\nدو ديگر اين كه در تقاويم كنونى ايرانيان روز كبيسه هر چهار سال يك بار به آخر سال افزوده مىشود اما تقاويم ايران باستان كبيسه نداشته ، و براى اين كه\r\n\r\n\r\n","description":"","footnote":"\r\n( 1 ) - در ايران باستان روزهاى اندرگاه به نام پنج فصل گاتها ، اهنود ، اشتود ، اسپنتمد ، و هوخشتر و هشتوايشت ناميده مىشده است .\r\n","page_name":" 1026 ","page_number":118},
  {"content":"\r\n\r\nاساس محاسبات نجومى مختل نشود هر صد و بيست سال يك ماه بر مدت سال مىافزودند .\r\nاما سبب اين كه ايرانيان باستان اندرگاه را نمىپذيرفتند مبنى بر اين اعتقاد بود كه هر روزى را يكى از فرشتگان موكل است ، و چون پنج روز اندرگاه را فرشته‌اى موكل نيست ، باشد در آن پنج روز حوادث و بلايايى سخت و سهمگين به وقوع پيوندد ، و چون محاسبات مربوط به خورشيد و اجرام فلكى تنها در نجوم و هيأت اعمال مىشود ، افزايش يك ماه در آخر هر صد و بيست سال هيچ گونه اثر بد به جا نمىنهد .\r\nبرخى از مورخان و محققان نوشته‌اند در زمان حضرت رسول تازيان به منظور انطباق سال قمرى با شمسى يك ماه كه مدّت آن فقط يازده روز بود به سال مىافزودند . اين كار بسيار پسنديده و عاقلانه بود زيرا در غير اين صورت جاى فصلها تغيير مىيافت و بر مبناى سال قمرى تابستان هر سال معادل يازده روز جلو يا دنبال مىافتاد ؛ مثلا برگزارى مراسم حج اگر در تابستان بود در زمستان واقع مىشد ، و نه تنها زيارت خانهء خدا در چنان روزهايى بر همه دشوار بود بلكه به جهاتى در نظم امور زندگيشان اختلالاتى بزرگ پديد مىآورد . همين محققان برآنند كه افزايش روزهاى اضافى سه سال از زمانهاى دور ميان اعراب مرسوم بوده ، و هميشه مراسم زيارت كعبه روز بيستم ذى حجه هر سال مقارن با زمان وفور ميوه برگزار مىشده است ، و آسان بدين نكته راه نمىتوان يافت كه آيا افزايش ماه يازده روزه را به سال قمرى ، تازيان از يهوديان اقتباس كرده بودند يا اين روش را كه اصطلاحا تأخير مىناميدند يهوديان از اعراب آموخته بودند .\r\nتازيان بر اين اعتقادند كه رسم زيارت كعبه را در فصل تابستان ، حضرت ابراهيم مرسوم داشته است ، و حضرت رسول پس از اين كه دين اسلام را ظاهر و تبليغ و عام كرد رسم افزايش ماه يازده روزه را بر آخر سالهاى قمرى برانداخت ، و فرمود اجراى دقيق فرمانهاى حق والاتر و بالاتر از آن است كه در جريان اجراى آن ، راحت ظاهرى خلق رعايت شود ، و زمان برگزارى آن به اقتضاى نگرش به جريان امور مردم تغيير يابد . بنابراين واجب و لازم است كه همهء كارهاى مسلمانان بر اساس عبادت و پرستش خدا انجام پذيرد ، و چه باك اگر هنگام برگزارى مراسم حج سالى مقارن با زمستان و ديگر سال همزمان با تابستان باشد ، يا ماه روزه‌دارى با تابستان يا زمستان مقترن گردد ، و هر مسلمان براى ارائه مراتب صداقت و صميميت خويش به اصول\r\n\r\n","description":"","footnote":"","page_name":" 1027 ","page_number":119},
  {"content":"\r\n\r\nمسلمانى بايد وظايف دينى خود را چنان كه پروردگار فرمان داده است انجام دهد .\r\nيعنى بىآنكه از مشكلات سفر حج در زمستان يا تابستان بهراسد ، يا دشواريهاى روزه‌دارى در فصل تابستان در نظرش سنگين نمايد مراسم آنها را با خلوص اعتقاد و به گاه موعود به جا آورد .\r\nدر جدولهاى تقويم افزون بر تعيين موقع و چگونگى تحويل ماه‌هاى شمسى و قمرى به نام عيدهاى ملى و مذهبى به آيينى كه معمول اروپاييان مىباشد نيز اشاره شده ، و چون در فصول آينده در اين باره به تفصيل بحث خواهم كرد در اين جا از شرح آن درمىگذرم .\r\nپس از اين جدولهاى نجومى دو جدول ديگر نيز در اين تقويم ديده مىشود .\r\nنخستين كه نمايشگر تصوير هشتم است ، در آن حركات و گردشهاى فرضى هشت ستاره‌اى كه وجود آنها در نظر اخترشناسان اروپايى و منجمان جديد ايران محرز و مسلم نيست به نمايش درآمده است .\r\nنخستين بار تاتارها قائل به وجود اين ستارگان هشت گانه شده‌اند ، سپس طىّ قرون اين نظريه در برخى سرزمينها نفوذ يافته و برخى دانشمندان ايرانى به من گفته‌اند اول بار تركان ختا جدولى از ستارگان هشتگانه مورد بحث تنظيم كردند سپس به تناوب ديگر تركان مجاور آنها و همچنين ايرانيان اين فرضيه را از ايشان آموختند و پذيرفتند .\r\nبه هر روى اين نظريه خواه در چين كه تركان ختا و ديگر قبايل ترك همسايگان آنند ابداع شده باشد ، و خواه خود تركان مبدع آن باشند ، مورد قبول و باور بسيارى از جوامع مىباشد و نام آنها بدين شرح زوئل (  Zouel  ) ، كاتريب (  Catrib  ) ، آتيت (  Atit  ) ، آنيم (  Anim  ) ، سرموش (  Sermouch  ) ، كلاب (  Kelab  ) ، ذوذنب (  Zouzeneb  ) ، كد (  Keid  ) ، لهيونى (  Lehioni  ) ، آمده است .\r\nتركان اين ستارگان را سكيزيولدوز مىنامند كه به معنى هشت ستاره است و بر اين اعتقادند كه در فضاى لا يتناهى سرگردانند و بسيار كم ديده مىشوند . از اين رو تاتارها گردش اين ستارگان را با جهش و پرش شتران مست كه از سر شورش و طغيان از سويى به سوى ديگر مىجهند و دمى شتابناك مىروند مقايسه مىكنند . راهى كه براى سير اين ستارگان نموده شده بيانگر اين واقعيت است كه اصولا وجود آنان قابل قبول نيست . زيرا راهى را كه ستارگان ديگر در سه ماه مىپيمايند سكزيولدوز در يك روز طى مىكنند ، و اين ناشدنى است .\r\n\r\n","description":"","footnote":"","page_name":" 1028 ","page_number":120},
  {"content":"\r\n\r\nاين نكته گفتنى است كه منجمان ايران اين جدول سست و خنده‌ناك را تنها به منظور گسترش دامنهء توقيعات و احكام ستاره‌شناسى و نمودن غرائب و شگفتيها در تقويمهاى خود درمىآورند .\r\nتصوير نهم نشان دهندهء جداول خسوف و كسوف است . اكليپس (  Eclipse  ) در زبان فارسى به معنى عام نهان شدن ، و در معنى خاص به مفهوم كسوف يا گرفتن خورشيد يا ماه مىباشد . در تقاويم ايرانى گرفتن ماه يا خورشيد جداگانه معين نمىشود ، و اخترگران مىگويند كه تشخيص اين دو از مطالعهء دقيق جداول كاملا روشن مىگردد زيرا كسوف يعنى گرفتگى خورشيد زمانى عارض مىشود كه ماه در حال هلال باشد ، و خسوف يعنى گرفتگى ماه در حال بدر روى مىدهد .\r\nدربارهء توقيعات و احتمالات فلكى مندرج در تقاويم صادقانه مىگويم نخست نظر و اعتقاد من بر اين بود كه آنچه در جداول مربوط به احتمالات فلكى در تقاويم ايرانى ، همچنين در تقاويم اروپايى مىآيد ، باشد كه بر حسب اتفاق روى نمايد ، اما مرگ شاه عباس ثانى كه در اوايل همين سال در سى و هشت سالگى وى ، اتفاق افتاد عقيده‌ام را تغيير داد . زيرا درگذشت وى و علل آن در تقويمهاى ايرانى به صراحت و گويايى تمام پيش بينى شده بود . مرگ وى بر اثر دملى بود كه در نتيجهء ريشه گيرى بيماريهاى آميزشى در گلويش ايجاد شده بود . بر اثر تركيدن اين قرحه سوراخى در گلوى شاه پديد آمد كه هر چه از دهان فرو مىبرد از آن سوراخ بيرون مىآمد ، به سخن ديگر عكس العمل دهان را انجام مىداد . البته اين مرضى سخت دلازار و جانكاه بود ، امّا شگفت‌تر آنكه پادشاهى بدين بيمارى درمان ناپذير گرفتار بود كه در حرمش صدها پريروى مه طلعت كه هر يك آنها را از جمع زيبارويان برگزيده بودند و هرگز چشم نامحرمى به چهره‌شان نيفتاده بود به حرمش فرستاده بودند ، وجود داشت .\r\nمن به تقويمى كه از آن من است دو جدول نمايشگر هلالهاى روزانهء ماه ، همچنين جدولى از طلوع يوميهء خورشيد در افق اصفهان افزوده‌ام ، باشد كه مورد امعان نظر و استفادهء دانايان علوم رياضى و نجوم شود .\r\n\r\n","description":"","footnote":"","page_name":" 1029 ","page_number":121},
  {"content":"\r\n\r\n\r\nفصل دهم پيشگويى و غيب گويى\r\nايرانيان سرنوشت را نصيب مىگويند كه معنى آن طالع و تقدير خوب يا بدى است كه از ازل براى ايشان مقدر و معين شده است ، و آن امرى قطعى و محتوم است .\r\nدر فصول گذشته به شرح تمام يادآور شدم كه ايرانيان با چه شوق توام به نگرانى به آيندهء خود مىانديشند ، و چه سخت باورشان است كه گردش ستارگان نه تنها در پيش آمدن انواع حوادث طبيعى تأثير بسزا دارد ، بلكه مىتواند سلسله جنبان بسيارى از امور معنوى و اخلاقى نيز باشد . به سخن ديگر مردم ايران بر اطلاق بر اين اعتقادند كه بىهيچ گمان با راه‌يابى به راز گردش كواكب هر كس مىتواند به سرنوشت و مقدرات خود آگاه شود ، حتى بر او آشكارا گردد كه اخلاق و رفتارش نسبت به ديگران چگونه خواهد بود .\r\nبر مبناى همين تصورات گيج كننده كه حاصل آن نوعى سرگشتگى روحى است ايرانيان تصوّر مىكنند اگر كسى معرفت را از طريق تسليم به تقدير تحصيل كند ، پروردگار او را بر سرنوشتش ، و آنچه در آينده به وقوع مىپيوندد آگاه مىكند ، و آنچه را ديگران تصادف نام مىنهند از قبيل نشستن طاس تخته نرد ، يا چگونگى قرار گرفتن رو يا پشت سكّه بر روى زمين واقف مىشود ، و اگر به اين نكته كه تقدير و سرنوشت سروشى است كه خداى بزرگ وسيلهء آن مشيّت و حكمت بالغه‌اش را به ما نمايان مىسازد ايمان محكم داشته باشد ، و امرى قطعى و لا يتغيّر بداند بسيار نكته‌ها و رازها بر او آشكارا مىگردد .\r\nدر فصول پيش نام برخى كسانى را كه دعوى پيشگويى كرده‌اند بر شمردم ، و اكنون بر آنچه گفته‌ام مىافزايم كه سر دستهء اين گروه مردم فريبان الكندوس است .\r\n\r\n","description":"","footnote":"","page_name":" 1030 ","page_number":122},
  {"content":"\r\n\r\nايرانيان ضمن حكايات و داستانهاى متعددى نوشته‌اند كه اين كسان در دوران زندگانى خود چه غيبگوييهاى معجزه‌آسا و شگفت‌انگيز كرده و از چه مغيباتى خبر داده‌اند . و چه رازهايى كشف كرده‌اند ؛ و من براى مثال يكى از غيب‌گوييهاى الكندى را نقل مىكنم : الكندى بر مذهب يهود بود و در مدرسه بغداد ، پايتخت كشورهاى اسلامى كه بر كنار دجله است ، مدرّس نجوم و هيأت بود . او چندان به غيبگويى شهرت يافت كه فقيهان اسلامى بر او بر آشفتند و به ساحرى و جادوگرى متهمش كردند . روزى كه جمعى از علماى دين در مجلس مأمون خليفه جمع آمده بودند يكى از آنان بر الكندى درشتى و پرخاش كرد و پرسيد شما از ديگر دانشوران ستاره شناس چه چيز بيشتر مىدانيد ؟ و منظورش از طرح اين پرسش اين بود كه خود فرصت يابد و از مجلس بيرون شود . الكندى در جوابش گفت : تفاوت من با شما در اين علم اينست كه آنچه شما نمىدانيد من مىدانم ، و آنچه من مىدانم شما نمىدانيد . سپس براى اثبات دعوى خود قرار امتحان نهادند . دو مدعى روياروى هم نشستند و هر كدام كتب و ادوات غيبگويى خود را برابرش نهاد . سپس عالم دين به منظور آزمايش حريف خويش كاغذ و قلم برگرفت و پس از اين كه چنين نمود سطور بسيارى بر آن نوشته كاغذ را تا كرد و پيچيد و به دست خليفه سپرد . آن گاه الكندى به كتاب و ابزار غيبگويى خود نظر انداخت ، و بعد از تفكر و تأمل بسيار گفت : شما جز دو كلمه روى كاغذ ننوشته‌ايد ، و آن دو كلمه يكى نام درخت و يكى اسم حيوانى است . خليفه كاغذ را گشود و ديد اخترشناس مسلمان فقط دو كلمهء عصاى موسى نوشته است ، و اين با غيبگويى الكندى راست مىآمد .\r\nآوازهء اين غيبگويى شگفت‌انگيز در مدتى نه بس دراز در سراسر كشور پيچيد و به گوش يكى از طلاب كه براى تحصيل علم هيأت و ستاره‌شناسى به بلخ سفر كرده بود رسيد . اين شهر يكى از شهرهاى تركستان ، و در آن روزگار مركز تدريس نجوم و هيأت و رياضى و علوم ديگر بود . اين شاگرد از خجالتى كه بر استادش وارد شده بود چنان آشفته خاطر و خشمگين گشت كه به قصد كشتن الكندى از بلخ راهى بغداد شد ، و چون پس از طى چند صد فرسنگ به آن جا رسيد به منظور اجراى نقشهء سياه و شوم خود جامهء طلاب پوشيد ، در زير آن دشنه‌اى سهمگين نهان كرد و به مجلس درس الكندى رفت . استاد چون نگاهش بر او افتاد با آهنگى توام به مهر و مدارا به وى گفت : مىدانم شما كى هستيد ، و از كجا و به چه كار آمده‌ايد ، نام شما ابو معشر\r\n\r\n","description":"","footnote":"","page_name":" 1031 ","page_number":123},
  {"content":"\r\n\r\nاست ؛ به شما مژده مىدهم كه در آينده يكى از ستاره‌شناسان نامى خواهيد شد ، به اين شرط كه نيّت بد خود را كه كشتن من است از سر به در كنيد و دشنهء بزرگى را كه به اين منظور در آستين پنهان كرده‌ايد ميان مجلس درس بيندازيد .\r\nابو معشر به شنيدن اين سخنان مانند صاعقه‌زدگان بر جاى خشكيد و چون به خويشتن آمد خود را در پاى الكندى افگند ، دشنه‌اش را نيز بر قدمش انداخت ؛ سپس در تحصيل رياضى و هيأت و نجوم چندان كوشيد كه چنان كه الكندى پيش بينى كرده بود در اين علوم سرآمد دانشوران زمان خود شد . و دانشمندان ستاره شناس اروپا وى را به نام ابو معشر بلخى مىشناسند ، و مقام علميش را مىستايند .\r\nچنان كه اشاره كردم ايرانيان سخت شيفته و فريفته غيبگويى و پيشگويى مىباشند . بنابراين اگر به سحر و جادو و تعويذ و طلسم و دعا اعتقاد تمام داشته باشند جاى شگفتى نيست ، چه اين جمله بيانگر تمايلات شديد انسان به قبول خرافه‌ها و اباطيلى است كه فالگيران و مدعيان غيبگويى بر آنان مىخوانند .\r\nايرانيان غيبگويى را به دو نام جداگانه و متفاوت : اسطرلاب و فال مىنامند .\r\nاسطرلاب به معنى بازجويى ستارگان ، به مفهوم خاص اخترشمارى است ؛ اما فال در اصل به معنى عمل و اثر ، است و مفهوم مجازى آن همچنان كه ما اروپاييان تعبير و توصيف مىكنيم افسون و جادوست كه روميان فنّ تطيّر و تفأل مىگويند . مردم ايران افسون و تفأل را رمل نيز مىنامند كه اشاره‌شان به فنّ ساحرى و جادوگرى است .\r\nاستادان دانش پيشگويى و غيب‌گويى اخترگرانند كه در فصل پيش چگونگى كارشان را باز نمودم ، آنان پيش از بررسى در چگونگى سير روشنان فلكى از عالم غيب خبر مىدهند . اما كسانى را كه در فن سحر و جادو مهارت دارند ، رمال مىگويند ، و گروهى بر اين باورند اين كلمه از اسم رامنيس (  Ramnis  ) فرعون مصر كه در فن جادوگرى استاد بوده اقتباس شده است .\r\nعالمان دين بر اطلاق غيبگويى ، پيشگويى ، رمالى ، ساحرى ، جادوگرى و دعانويسى را تأييد مىكنند ، و آن را فنى درخور اعتنا مىشمارند ؛ خود نيز به آنها آشنايى دارند ، و گاه در يك يا چند رشتهء آن فعاليت مىكنند . ديگر دانشوران نيز با اين كه به خوارمايگى اين خرافات و اباطيل به خوبى آگاهند ، به گونه‌اى شيفتهء آنها مىباشند ؛ و در پهنهء گيتى ، خاصه در مشرق زمين ، چه بسيار مردمان به سبب ساده دلى و زود باورى ، مجذوب و مسحور خرافات و اوهام مىباشند .\r\n\r\n","description":"","footnote":"","page_name":" 1032 ","page_number":124},
  {"content":"\r\n\r\nسيميا نام ديگرى است كه مردم ايران به سحر و جادو نهاده‌اند . اين كلمه از لفظ اسم كه به معنى نام است اشتقاق يافته ، و نامگزارى سيميا به تعويذ و افسون و جادو بدين سبب است كه در اين كار از اعداد و علايم و خطوطى كه روى كاغذ مىنويسند و مىكنند استفاده مىكنند . همان عملى كه به زبان فرانسوى ژئومانسى (  Geomantie  ) مىگويند .\r\nساده‌ترين و نخستين روش پيش‌گويى و تفأل در نظر ايرانيان كه بسيار رايج است استفاده از قرآن مجيد است كه عمل بدان را استخاره مىگويند . از بعضى كتابها نيز بدين منظور سود مىجويند . استخاره به معنى رايزنى و مشورت كردن با خداست .\r\nايرانيان هنگامى كه براى كردن يا نكردن كارى دچار شك و ترديد مىشوند به استخاره توسل مىجويند . بدين منظور به يكى از روحانيان رو مىآورند و از او مىطلبند برايشان استخاره بگيرد . مرد روحانى نخست به نسبت مقام و شخصيت كسى كه به او مراجعه كرده تمهيد مقدمه مىكند ، سپس وضو مىگيرد ، جامهء پاك و پاكيزه مىپوشد ، و پس از خواندن مقدارى دعا قرآن را به دست مىگيرد ، به حسب تصادف مىگشايد ، و نخستين آيتى را كه نگاهش بر آن افتاد مىخواند . اگر گوياى حكم مثبت بود ، استخاره خوب ، و در غير اين صورت بد است ، و در صورتى كه حكم منفى بود ترك آن كار اولى است . مردم بر اين اعتقادند روحانيانى كه داراى مراتب علمى و دينى و معنوى بالاتر مىباشند چون در درگاه ذات پروردگار مقرب‌ترند استخاره‌شان به واقعيت نزديك‌تر مىباشد .\r\nفالگيران غيبگو از دو وسيلهء ديگر استفاده مىكنند ؛ نخستين آنها هشت كعبتين برنجى شش رويه شبيه طاس تخته نرد به بزرگى طاسهاى عاج ما مىباشد .\r\nطاسها كه به دو دسته چهارتايى تقسيم شده چهار به چهار از دو ميلهء برنجين گذشته‌اند .\r\nآن گاه طالع بين در حالى كه زير لب و آهسته دعا و ذكر مىخواند طاسها را در كف دست مىغلتاند و دفعة روى ميز كوچكى مىاندازد ؛ سپس با مشاهدهء وضع قرار گرفتن طاسها بر روى ميز به شرح و تفسير و بيان سعد و نحس امور مورد بحث مىپردازد .\r\nدومين وسيله نيز نجات است كه مراد از معنى آن نگرانيها ، دلواپسيها ، رنجها و دلگيريهاست و ابزار آن كتابى است به قطع نيم ورق كه در آن نزديك به پنجاه تصوير غير استادانه كه برخى از آنها صور اجرام فلكى ، و بعض ديگر تصوير پيغمبر و\r\n\r\n","description":"","footnote":"","page_name":" 1033 ","page_number":125},
  {"content":"\r\n\r\nامامان است ، نقش شده ، و اين كتاب رمل ، و به عبارت ديگر دفتر احضار ارواح است كه علم دانيال پيغمبر و سيميا هم مىگويند ؛ و رمال هر چه از او بپرسند - به تخصيص تعبير خواب - در آن مىبيند و مىخواند ؛ و در اين كار پر فريب چنان مهارت دارد كه خواب هر كس را به مقتضاى ذوق و دلخواهش تفسير مىكند .\r\nهيچ شهر و شهركى نيست كه رمال نداشته باشد . هر يك از محلات اصفهان رمّال دارد . عده‌اى از آنان مخصوصا در پيرامون كاخ شاه مستقرند ؛ آمد و رفت زياد دارند ، و هميشه گروه كثيرى از مردم ساده‌دل زودباور به گرد آنان جمعند ، و من بارها براى ديدن مردم فريبىهاى اين شيادان ، و اجتماع مردم عامى ساده‌لوحى كه مايهء گرمى بازار اين دغلان و نابكاران شده‌اند به جايگاه آنان رفته‌ام . روش كار رمالان اين است كه براى تعبير كردن خواب نخست سه چهار دقيقه زير لب و آهسته ورد و ذكر مىخوانند ، سپس در حالى كه چنين مىنمايند مطالبى برايشان الهام شده دفعة كتابشان را مىگشايند ، تصاوير همان صفحات را به مخاطب خود نشان مىدهند و به او مىگويند : نگاه كنيد اين شارح خواب و نيات شماست .\r\nاين شيادان مردم فريب براى اين كه افراد بىخبر و ساده‌دل را بيشتر بفريبند ، بر گرمى بازار خود بيفزايند و پول بيشتر به چنگ آورند همدستان محتالى دارند كه وقتى حجرهء رمالان پر از مشترى مىشود به ناگاه ظاهر مىشوند ، و پس از آن كه به افسون و حركات خاص نظر همگان را به خود جلب كردند به خوابگزار مىگويند در دست يا در جيب من چه چيز است . رمال دمى چند سر به جيب تفكر فرو مىبرد ، ورد و ذكر مىخواند ، سپس چنان مىنمايد كه راز بر او مكشوف شده و با اطمينان خاطر جواب مىدهد فلان چيز ؛ و چون اين دو مكار قبلا با هم تبانى كرده‌اند جوابش هميشه درست است ، و اعتقاد حاضران نسبت به او افزايش مىيابد .\r\nاز روى ديگر مردم ايران به سحر و جادو اعتقاد زياد دارند ، و بر اين باورند ميان ايشان كتابى است تصنيف سليمان پيغمبر كه اگر به درك مطالب و آموختن آن موفق شوند مىتوانند به دلخواه خود روح مردگان را تسخير كنند و به فرمان خود درآورند . آنان گفته يوسف مورخ يهودى را كه گفته است سليمان پيغمبر ساحرى توانا و چاره‌گر بوده راست مىانگارند .\r\nاعتقاد از حد فزون ايرانيان به سحر و جادو از آن جهت است كه با همان وسيله خود را از گزند جادو و جادوگران در امان بدارند . با اين همه هيچ يك آنان از\r\n\r\n","description":"","footnote":"","page_name":" 1034 ","page_number":126},
  {"content":"\r\n\r\nحقيقت و ماهيت سحر و جادو باخبر نيست ؛ اما دربارهء اين كه رمالان چگونه از اشياء گمشده خبر مىدهند بايد بگويم اين تيره درونان بد فعل نام شكسته در حيلت‌گرى چنان مهارت دارند كه از نگاه كردن به چهره و قيافهء افراد مظنون شواهدى درمىيابند و به اقتضاى آن قضاوت مىكنند ، و گاه چنان روى مىدهد كه گفته‌شان به حقيقت مىپيوندد .\r\nايرانيان به ساحران و جادوگران بدچشم مىگويند ، زيرا با نگاههاى خود مخاطب را مسحور مىكنند . مردم براى صيانت خود از بد فعلى جادوگران به طلسم متوسل مىشوند . چنين مىنمايد اين كلمه از لفظ طلسماى (  Telesmai  ) يونانى گرفته شده ، ايرانيان آن را تميمه  ) Temimeh (  هم مىگويند كه از لفظ توهيم يهوديان اقتباس شده است .\r\nدر ايران من كسى را نديده‌ام كه تعويذ و طلسم با خود نداشته باشد . بعضى از مردم چندين دعا و تعويذ به بازو و گردن خود مىبندند و مىآويزند . حتى برخى مردمان براى اين كه چهار پايانشان يا پرندگانشان از چشم زخم مصون بمانند به گردن يا قفس آنان تعويذ مىبندند . بارى ، چون اعتقاد عامه بر اينست كه تعويذ باطل السحر و سپر بلاهاست آن را به همه چيز و همه كس مىآويزند .\r\nدعا و تعويذ را روى كاغذ يا روى پوست مىنويسند يا روى انواع عقيق و مخصوصا روى سنگ يشم ( يشب ) حك مىكنند . يشب سنگى است نرم ، و سودهء نوعى از آن را كه زنگارى رنگ است ، پزشكان قديم به داروهاى ديگر مىآميختند ، و براى درمان كردن برخى بيماريهاى مزمن به كار مىبردند . تعويذات مذكور با رعايت كامل وقت سعد و شرايط مساعد مكان و صلاحيت عامل آن ، و توجه به جهات ديگر آماده مىشود . كاغذى را كه تعويذ بر آن نوشته شده تا مىكنند ، در كيسهء كوچكى جا مىدهند ، سر آن را مىدوزند و به بازو مىبندند يا به گردن مىآويزند .\r\nآنچه روى كاغذ مىنويسند مشتمل بر چند آيهء قرآن يا برخى گفتارهاى پيغمبر يا روايات امامان است و يا بعضى جناسهاى معما مانند كه حاصل تراوشات فكرى رمالان و جادوگران و تعويذ نويسان مىباشد . براى دفع چشم زخم تعويذ به كار مىبرند و آيهء   وَ إِنْ يَكادُ الَّذِينَ كَفَرُوا لَيُزْلِقُونَكَ بِأَبْصارِهِمْ لَمَّا سَمِعُوا الذِّكْرَ وَ يَقُولُونَ إِنَّهُ لَمَجْنُونٌ وَ ما هُوَ إِلَّا ذِكْرٌ لِلْعالَمِينَ   از آن جمله است .\r\nمفسران قرآن مىگويند در زمان حضرت پيغمبر در شهر مكه ساحر معروفى بود\r\n\r\n","description":"","footnote":"","page_name":" 1035 ","page_number":127},
  {"content":"\r\n\r\nكه به هر كه نگاهش را مىدوخت مىمرد . اين ساحر بد فعل روزى قصد جان پيغمبر كرد . جبريل از آسمان كنار آن حضرت فرود آمد و سفارش كرد چون ساحر از در درآيد وى براى دفع خطر آن آيه را بخواند . حضرت پيغمبر چنين كرد . و چشمان جادوگر مكى تركيد .\r\nايرانيان داراى كتابى مىباشند كه در آن سى گونه تعويذ درج شده و يكى از آنها در علم احضار ارواح است كه از آن به دلخواه خود استفاده مىكنند و آن را روح التعاريف (  Rouh ta aryf  ) مىنامند . آنان براى درمان يافتن بيماران خود غالبا متوسل به تعويذ و طلسم و مشابه اينها مىشوند ، و براى معالجهء خود يا كسانشان به روحانيان توسل مىجويند ، و اگر از آنان نااميد شدند به روحانيان اديان ديگر مانند ، مسيحيان ، يهوديان حتى هنود مراجعه مىكنند .\r\nروحانيان مسيحى براى مداواى بيماران ايرانى كه به آنان رو مىآورند آن قسمت انجيل سن‌ژان (  Saint Jean  ) را كه در مراسم قداس قرائت مىكنند ، مىخوانند . مبلغان لاتن (  Missionnaire Latin (  بيش از مسيحيان مشرق زمين رعايت و مواظبت مىكنند ، و به اميد شفا يافتن مردان و زنان و كودكان بيمار مقدار بيشترى از انجيل مىخوانند ؛ و اين كار در نظر ايرانيان نيز نوعى سحر و جادو مىنمايد .\r\nاين كار روحانيان به حقيقت عملى ناصواب است ، زيرا افزون بر اين كه ايرانيان هيچگونه اعتقادى به هيچ يك از اقانيم سه گانه مندرج در انجيل ندارند بر اين باورند كه مسيحيت بر اطلاق دينى باطل و مردود مىباشد ، و روحانيان مسيحى با اينكه مردم ايران به خود و دينشان بىحرمتى و اهانت روا مىدارند ، براى شفا يافتن بيمارانشان از كتاب دينى خود استعانت مىجويند از آن كه بيماران هنگام مراجعه ، هدايايى به ايشان مىدهند ، و چون به وجودشان نيازمندند ، در ظاهر حرمتشان مىنهند .\r\nاز جملهء ديگر خرافات و موهومات ايرانيان دربارهء بيماران خود اعتقاد باطلشان به سينى گردانى است . توضيح اينكه آنان در يك سينى مقدارى خوردنيهاى مختلف و پول مىگذارند مدّت نيم ساعت دور سر بيمار مىگردانند ، ورد و ذكر مىخوانند و مىگويند اين نذر و تصدّق كفّارهء گناهان فلان كس باشد ؛ خدايا اين نذر و كفارهء گناهان او را بپذير . سپس آنچه را در سينى نهاده‌اند ، و دور سر بيمار گردانده‌اند به فقيران و گدايان مىدهند ؛ و باورشان اين است كه از آن پس بيمار ناچار به تحمّل درد نخواهد بود .\r\n\r\n","description":"","footnote":"","page_name":" 1036 ","page_number":128},
  {"content":"\r\n\r\nزنان نازا براى رهايى از اين غصّه به هر كس و هر دارو توسل مىجويند ، زيرا در نظر زنان مشرق زمين هيچ دردى جانگزاىتر از غم سترون بودن نيست ؛ و من زنى نازا را ديدم كه چون پس از دست به دامان زدن ائمه اطهار نامراد مانده بود به كليساى مسيحيان رو آورده بود .\r\nافزون بر اين طلسمات و تعويذات ايرانيان افسونهاى ساده‌ترى دارند كه آنها را دعا مىنامند كه مىتوان به ورد و ذكر تعبير كرد ، و آن آياتى از قرآن كريم است كه به اميد آن‌كه شايد اسم اعظم خدا يا اسامى وصف ناپذيرى در آن باشد - زيرا بر اين باورند اگر اسم اعظم خدا يا اسامى وصف ناشدنى بر زبان هر كس جارى شود به بسيارى چيزها آگاه ، و به انجام كردن بسيار كارها توانا مىگردد - به همين جهت زمانى كه مشيّت و ارادهء خدا به انتخاب پيغمبرى تعلّق بگيرد ، معرفت شناختن يكى از اسامى اعظمش را به وى كرامت و عنايت مىفرمايد ، و پيغمبر براى اثبات حقانيّت خود مىتواند تنها به دانستن اسم اعظم پروردگار متكى باشد .\r\nصاحبان دكانها هر كدام يكى از دعاها را در قاب مىگذارد و در نظرگاه مىآويزد . طرز نوشتن اين دعاها متفاوت است ، و آرايش بعضى شبيه گلوله يا بادام مىباشد . افراد متقى به نسبت درجهء تقدّس خود يك يا چند دعا به بازوى خود مىبندند يا به پيراهن خود مىآويزند .\r\nچنان كه سابقا اشاره كرده‌ام ايرانيان به سعد و نحس اوقات اعتقاد تمام دارند ، از اين رو بيشتر آنان همچنان كه كودك به دايه‌اش نيازمند است به اخترگران محتاجند تا ساعات سعد و نحس را بر آنان مكشوف دارند . مثلا وقتى كه شاه در راه سفر است ، و شب هنگام كه گرم خواب است ، منجمان بدون بيم و هراس به دستاويز اين كه اين ساعت براى رفتن سعد است ، وى را نيمه شب از خواب برمىانگيزند ، يا به وقتى كه گرم رفتن است و مايل به توقف نيست ، به بهانهء اين كه احكام نجوم دلالت بر توقف دارد او را به ماندن وادار مىكنند . همچنين مىتوانند به جاى عبور از راه مستقيم او را دور شهر بگردانند يا از راه درازى كه پيموده بازگردانند تا گرفتار نحوست نشود .\r\nبه خاطر دارم در سال 1663 چند كشتى در درياى خزر براى مقابله با قزاقانى كه به سواحل دريا پياده شده بودند و به غارتگرى پرداخته بودند تجهيز و آماده بود . اما چون منجمان گفته بودند قمر در عقرب است و حركت نشايد ، كشتيها همچنان به جا\r\n\r\n","description":"","footnote":"","page_name":" 1037 ","page_number":129},
  {"content":"\r\n\r\nماندند . و استغاثهء مردمانى كه گرفتار شكنجه و نهب و تاراج قزاقان شده بودند اثر نداشت ، زيرا مسؤولان امور با خونسردى و آرامش خيال به آنها جواب مىدادند ، اكنون قمر در عقرب است شكيبا باشيد تا نحوست از ميان برود . پيغمبر به امّت خود دستور فرموده در چنين مواقع هر كارى خطرمند مىباشد تركش اولى است .\r\nروزهايى كه در نظر مردم نحس و شوم است زياد است . بدتر از همه آخرين چهارشنبه ماه صفر است كه آن را روز شوم مىنامند . اما به طور كلى به اعتقاد مردم ايران چهارشنبه‌ها روزى ميمون و فرخنده است زيرا روشنى در اين روز آفريده شده و بر اساس همين باور تحصيل دانش را از اين روز آغاز مىكنند .\r\nمردم ايران از لعن و نفرين كردن سخت مىهراسند و معتقدند كه پايان شومى دارد و من بارها ديده‌ام كه مردمان در پايان نامه‌هايى كه به وزيران و بزرگان و جاه‌مندان حتى به خود شاه مىنويسند مىآورند مبادا كه به بد دعا شود ، و تصريح بر اين است كه عدم انجاح حاجت موجب دعاى بد نمىگردد ؛ تا گيرندهء نامه گمان لعن و نفرين بر خود نكند .\r\n\r\n","description":"","footnote":"","page_name":" 1038 ","page_number":130},
  {"content":"\r\n\r\n\r\nفصل يازدهم فلسفهء ايرانيان\r\nدانشمندان ايرانى همانند اروپاييان به تمام اصول و شاخه‌هاى فلسفه اطّلاع كامل دارند ، و لفظ آن را از زبان يونانى گرفته‌اند چنان كه ما گرفته‌ايم ، اما بيشتر فلسفه را حكمت مىدانند ، آن را علم اعلى تعبير و به دو شاخه ماوراء الطبيعه مشايى و الهيات مدرسه‌اى تقسيم مىكنند . و شاخهء اخير را علم كلام يعنى آيين سخنورى مىخوانند . زيرا به وسيلهء اين علم مىتوان با خداى بزرگ به درستى و نيكويى سخن گفت و احكام او را دريافت . و بر سر همين تقسيمات علم فلسفه است كه ميان دانشمندان فلسفهء الهى ايران بحثها و گفتگوهاى حادّى در گرفته كه همه بىمايه و لفظى است . آنان بر اين اعتقادند كه فلسفهء كهن به دو شاخهء طبيعيون و الهيون تقسيم مىشود . طبيعيون بر اين اعتقادند كه اصالت جملهء موجودات بر ماده مبتنى است ، و الهيون بر خلاف معتقد به اصالت روح مىباشند .\r\nايرانيان بر اطلاق منطق يا ديالكتيك را علم التفسير مىخوانند ، همچنين فيزيك را علم الطبيعه و متافيزيك را علم فى ما بعد الطبيعه مىنامند كه به معنى ما فوق الطبيعه مىباشد . فلسفه مشرق زمين بر عموم فلسفهء مشايى است ، و اعراب و ايرانيان كه مىتوان آنان را شاگردان تازيان « 1 » ناميد با افكار و فلسفهء افلاطون و فيلسوفانى كه پيش از او مىزيسته‌اند جز اندكى آشنايى ندارند ، و با اين كه ارسطو\r\n\r\n\r\n","description":"","footnote":"\r\n( 1 ) - اين قول شاردن نيز چون برخى از گفته‌هايش سست و نادرست است ، و تصور اين كه دانشمندان ايران شاگردان علماى عرب بوده‌اند از آن در ذهنش نقش بسته كه دانشوران ايران به اقتضاى زمان آثار علمى خود را به زبان عربى نوشته‌اند ؛ و حقيقت اينست كه نه تنها بيشتر علوم ، بل كه صرف و نحو زبان عربى را نيز دانشمندان ايرانى تدوين و تنظيم كرده‌اند .\r\n","page_name":" 1039 ","page_number":131},
  {"content":"\r\n\r\nسرآمد فلاسفه است به آثارش در زمينه فلسفه توجه زياد نمىكنند ، و در عوض به تلمذ فلسفهء ابن سينا كه متن و تفسير به هم آميخته است مىپردازند .\r\nچون برخى از متون اصلى ارسطو كه به زبان يونانى بوده از ميان رفته ، بعضى از محققان بر اين گمانند كه ارسطو به زبان عربى نيز آثارى داشته است ، و به نظر من اين تصور از اين ناشى شده كه برخى اروپاييان آثارى را به ارسطو نسبت مىدهند كه در حقيقت حاصل انديشه‌ها و تفكرات دانشمندانى است كه كتب يونانى را شرح و تفسير كرده‌اند .\r\nمن آثارى از ارسطو را كه كلمه به كلمه به زبان عربى برگردانده شده ديده‌ام ، اما چنان كه پيش از اين اشاره كرده‌ام ، ترجمهء تحت اللفظى متن اصلى فلسفهء ارسطو مورد توجه طلاب نيست ، بل كه همه دانشمندان براى آگاهى بر آراء فلسفى ارسطو شرحها و تفسيرهايى را كه بر آنها نوشته شده مطالعه مىكنند .\r\nاين نكته نيز گفتنى است هيچيك از دانشمندان ايرانى و تازى كه آثار ارسطو را شرح و تفسير كرده‌اند ، از جمله ابو على سينا ، و دانشمند نامور خواجه نصير الدين كه نامش مكرر در اين كتاب آمده ، و ابن رشد كه ايرانيان به آثار و افكارش آشنايى زياد ندارند ، همه آراى او را كوركورانه نپذيرفته‌اند و نظرات ديگرى اظهار داشته‌اند ؛ حتى بعضى عقايد وى را به بهانهء اين كه بد نوشته شده ، يا نادرست ترجمه كرده‌اند ، موافق نظرات خود اصلاح كرده‌اند . ابو سعيد على « 1 » پا را فراتر از اين نهاده ، عليه فلسفهء ماوراء الطبيعهء وى مطالبى آورده ، و آراء او را مخصوصا دربارهء وجود افلاك هفت گانه سست و مردود شمرده است .\r\nپيش از اين نيز اشاره كردم كه دانشمندان ايران فلسفه را به سه قسمت ، فلسفهء طبيعى ، ماوراء الطبيعه و منطق تقسيم كرده‌اند ؛ و بنا به تشخيص من بزرگان ايران نه تنها كليهء فنون فلسفه را در اين سه شاخه تحت نظم درآورده‌اند ، بل كه كليّه علوم و فنون را در اين سه باب طبقه‌بندى كرده‌اند چنان كه رياضى و پزشكى را جزو فلسفه طبيعى ، اخلاق و الهيات را جزو حكمت ماوراء الطبيعه ، و صرف و نحو و معانى بيان را جزو منطق شمرده‌اند .\r\n\r\n\r\n","description":"","footnote":"\r\n( 1 ) - هويت ابو سعيد على بدين صورت كه شاردن ياد كرده روشن و مشخص نيست . شايد اشارهء او به ابو سعيد محمد بن على عراقى باشد كه كتاب تبيان البشارة الكلمات از آثار اوست . وى در سال 510 هجرى درگذشته است .\r\n","page_name":" 1040 ","page_number":132},
  {"content":"\r\n\r\nتا سالها پيش باور دانشمندان ايران بر اين بود كه بيشتر سطح كرهء زمين غير مسكون است ، آنچه در برابر قارهء قديم وجود دارد قابل سكونت نيست ، و مردمان فقط روى يك سوم كره ارض مىتوانند زندگى كنند . زمين روى دريا همانند هندوانه‌اى كه در آب قرار گرفته باشد جاى دارد و بيشتر دانشمندان خاصه علماى مسيحيان بر اين عقيده بودند . اما ايرانيان از آثار يكى از دانشمندان خود كه در حدود 850 سال ميلادى مىزيسته سخن در ميان مىآورند و مىگويند وى بر اين راى بوده كه بسيارى از نقاط روى زمين قابل سكونت است ، و در مقابل قارهء قديم قارهء ديگرى وجود دارد كه براى سكونت كاملا مناسب مىباشد . اما چون نظراتش دور از ذهن و خارق عادت ، و مبتنى بر اصول رياضى بوده ، و جز رياضى دانان بزرگ كسى درك آنها را نمىتوانسته قبول عامّه نيافته است و به جا نمانده است . ولى مسافرتهاى اروپاييان به دور افريقا صحت نظر اين دانشمند ايرانى را ثابت و مدلّل كرده است .\r\nايرانيان به القاب پادشاه خود لقب قبلهء جهان و جهانيان مىافزايند كه به معنى مركز يا خورشيد جهانهاست ، و مفهومش آن است كه ايرانيان قائل به وجود جهانهاى متعدّد مىباشند . به سخن ديگر جز از زمين مسكونى ما جهانهاى ديگرى نيز هست .\r\nفلسفهء اپيكور (  Epicure  ) و دموكريت  ) Democrite (  در ايران شناخته نيست اما به آراء فلسفى پيتاگور (  Pythagore  ) آشنا مىباشند . مكتب فلسفى فيثاغورث به طور كلى مورد قبول همهء هنديان و بت‌پرستان سراسر مشرق زمين مىباشد . و اصول فلسفى اين دانشمند وسيلهء جماعتى كه صوفيه ناميده مىشوند ميان مسلمانان تعليم و نشر مىشود . مكتب صوفيه با اين كه قديمى و بزرگ است در همه‌جا شهرت زياد ندارد زيرا رمزى و محرمانه است ، و پيشوايان و استادان آن ، اصول طريقت خويش را جز به احتياط تمام بر ديگران فاش نمىكنند تا مذهب و فلسفهء كشورشان دچار اختلال و پريشانى نگردد ، و من در سطور زير آنچه را كه از اين مكتب دريافته‌ام شرح مىدهم .\r\nاين مكتب را صوفيه مىنامند ، و در وجه تسميهء آن نظرها متفاوت است . برخى دانشمندان بر اين باورند نام اين مكتب از اسم جماعتى از اعراب اقتباس شده كه پديد آورنده‌اش از ميان آن جماعت برخاسته است . اما همين گروه دانشمندان دربارهء نام آن جماعت اتفاق نظر ندارند . برخى برآنند كه آن قبيله الصوفيه  ) Alsoufa (  نام داشته كه به معنى خاندان طلايى است ، و بعضى را اعتقاد بر آنست كه اسم\r\n\r\n","description":"","footnote":"","page_name":" 1041 ","page_number":133},
  {"content":"\r\n\r\nقبيله الصافان (  Alsaphan  ) ناميده مىشده كه معنيش پاكيزه گوهر و نژاده مىباشد ؛ زيرا افراد اين قبيله از همهء قبايل دور و نزديك خود با فضيلت‌تر و پارساتر بوده‌اند ، و زندگى خويش را وقف و نذر صيانت كعبه كه جايگاه وعظ و خطابت حضرت ابراهيم بوده مىكرده‌اند . و انتساب اين مكتب به نام صوفيه بدان سبب است كه آنان نيز همانند افراد قبيله مذكور مردمانى ستوده كار ، صافى درون و رياضت‌كش بوده‌اند .\r\nگروهى از محققان هم بر اين اعتقادند نام صوفيه از لفظ صفه اشتقاق يافته ، و صفه اسم رواقهايى در مسجد مدينه است كه حضرت محمد آنها را براى آن گروه از پيروان خود كه به منظور تبعيّت از وى از جملهء كسان خود بريده‌اند و به او پيوسته‌اند بنا نهاده است . اين گروه از معتقدان راستين براى اين كه اصول و احكام دين را هر چه نيكوتر بياموزند در اين صفه‌ها سكونت اختيار كرده بودند .\r\nبرخى از دانايان بر اين باورند كه كلمه صوفى از نام آبادى صو واقع در نزديكى حلب اقتباس شده كه در آن جا صوف - پارچه پشمى - بسيار مىبافند ، و فى به زبان عربى به معنى در مىباشد و چون پيروان تصوف جامهء پشمين مىپوشند صوفى ناميده مىشوند .\r\nگروهى نيز مىگويند لفظ صوفيه مقتبس از الصوفى است كه دانشمندى بلند نام و پرآوازه بوده و در سدهء سوم هجرى زندگى مىكرده است ، و هم او بنيانگزار مكتب تصوف بوده است . اما ايرانيان را عقيده جز اينست و مىگويند مكتب تصوف در سدهء دوم وجود داشته ، و يك قرن پيش از الصوفى برقرار بوده است . برخى نيز معتقدند لفظ صوفى منسوب به كلمهء صف ، و صف به معنى رده و رديف مىباشد ، و چون مذهب تصوف بر همهء طريقتها برترى دارد ، و در مرتبهء مقدم است بدين اسم ناميده شده است . همچنين دسته‌اى مىگويند صوفى از لفظ يونانى سوفس (  Sofos  ) اقتباس شده كه به معنى دانش و خرد است ، و به سبب اينكه صوفيان در صف مقدم فلاسفه و علماى دين بوده‌اند ، به داشتن علم و عقل بسيار معروف و مشهور شده‌اند .\r\nبه اعتقاد من تصوّر اينكه كلمه صوفى از صفا به معنى روشنى و تابناكى گرفته شده دور از ذهن است ، و صوف به معنى پشم به حقيقت نزديك‌تر مىنمايد . معتقدان به اشتقاق كلمهء صوفى از صفا مىگويند چون صوفيان خود را از نظر پاكدلى و صفاى باطن و وارستگى از ديگران كامل‌تر مىشمارند ، و چنين نيز مىباشند اطلاق اين نام سزاوارشان مىباشد . اسكاليگر (  Scaliger  ) كه از جمله دانشمندان و منتقدان نامى\r\n\r\n","description":"","footnote":"","page_name":" 1042 ","page_number":134},
  {"content":"\r\n\r\nاروپاست نيز بر همين اعتقاد است ، و نظريهء دوم را كه صوفى از صوف اشتقاق يافته كاملا تخطئه مىكند ، اما اگر نظر اين دانشمند درست باشد بايد اهل تصوف را صفى خواند ، نه صوفى . از روى ديگر مردم مشرق زمين بيشتر به وجه اشتقاق دوم معتقدند و مىگويند چون پيروان تصوف بر عموم از لذائذ جسمانى و آرايش ظاهر بيزارند ، و خويش را به طعام اندك و پوشاك خشن خرسند مىدارند ، و جامهء پشمين كه لباس عامه مردم عربستان مىباشد مىپوشند وجه تسميهء پشمينه پوش دربارهء ايشان راست‌تر و درست‌تر مىنمايد ، و آنچه بيشتر مرا به تصديق و تأييد اين نظريه مىانگيزد اين است كه لباس اهل تقدّس و تقوا و ادبا و ملايان همه پشمين است . حالا بزرگان و جاه‌مندان كه جامه‌هاى زربفت و ابريشمين گرانبها بر تن مىآرايند ، هنگام گزاردن نماز آن لباسها را از تن بيرون مىآورند ، و مانند متقيّان جامهء پشمين مىپوشند . پيامبران عهد عتيق ، كشيشان و رهبانان و رياضت كشان مسيحى نيز در قرون اوليه همانند صوفيان لباس پشمين در بر مىكردند ، و همچنان كه پارسايان خداجوى ايران به پوشيدن لباس فقر به خود مىبالند ، به بر كردن آن جامگان مباهات مىكردند .\r\nدربارهء زمان پيدايى و رواج تصوف نيز ميان محققان اختلاف است ، اما بيشتر اهل تحقيق بر اين اعتقادند كه مكتب تصوف مقارن با سال دويست هجرى قمرى وسيلهء شيخ ابو سعيد ابو الخير بنيانگزارى شده است . شيخ ابو سعيد دانا مردى روشندل ، خداجوى ، صافى نظر و پاكيزه حال و فيلسوفى بلند انديشه بود ، و به اصول دين اسلام بيش از ديگر دينداران پاى بند بود ، از اين رو پيروان و شاگردان بسيار داشت .\r\nاهل تصوف را كتابى است كه در آن كليّه عقايدشان دربارهء فلسفه و الهيات درج شده و مىتوان آن را گنجينهء فلسفه الهى ايشان ناميد . اسم اين كتاب گلشن راز است و به معنى گلزار اسرار مىباشد ، و از آن اين نام يافته كه علم الهيات در آن به صورتى رمز آسا شرح شده است و با وجود چنين كتاب ، دريافتن عقايد صوفيان چنان كه پيش از اين نيز اشاره شد آسان نيست ، و به كنه اسرار و دقايق تصوف به سادگى نمىتوان راه يافت . زيرا صوفيان به طور كلى در پنهان نگاه داشتن اصول مكتب خود مواظبت بسيار مىكنند . در اين باره اهل تصوف بر اين باورند كه غايت مطلوب و خرد و دانش واقعى آرامش و خاطر آسودگى عامه مردم است و هرگز نبايد با ضديت و شورش عليه عقايد و پندارهاى آنان كه درگذشته‌اند و طغيان و مخالفت با معتقدات و باورهاى\r\n\r\n","description":"","footnote":"","page_name":" 1043 ","page_number":135},
  {"content":"\r\n\r\nكسانى كه هنوز در قيد حياتند آسايش و نظم جامعه را بر هم زد . صوفيان به تأكيد تمام مىگويند اگر آنچه را درگذشتگان گفته‌اند مىپذيريد به راه آنان برويد ، و اگر در آنچه پيشينيان گفته‌اند شك داريد با دل آسودگى و آرامش خيال به جستجوى حقيقت برآييد و هرگز كارى نكنيد كه مايهء ملال و پريشان دلى ديگران شود ؛ و با توجه و نگرش به اين دستور العمل اخلاقى و انسانى اهل تصوف بر اين اعتقادند كه اصول باورهاى دانشمندان بايد مبتنى و منحصر بدين سه اصل باشد : نخست اين كه احكام مذهبى و فلسفى به همان صورت كه مورد پذيرش جامعه است ، و در كشور جريان دارد محترم شمرده شود . دوم ، به كسانى كه دچار شك و سرگردانى شده‌اند و در جستجوى يافتن طريق حقيقت مىباشند راه نمايى كنند تا بر اثر تبليغ و تلقين درست راه صواب را از خطا باز شناسند . سوم ، عقايد و باورهايى كه فاش كردن آنها به مصلحت نيست همچنان بايد سر به مهر بماند و جز به آنان كه با ايشان همدل و همرايند اظهار نكنند .\r\nاهل تصوف شك و ترديد را كليد و پروانهء ورود به دنياى دانش و معرفت مىدانند ، و بر اين اعتقادند هر كس كه شك نكند به آزمايش نمىپردازد ، و در ورود به ميدان عمل به رويش بسته مىماند ، و آن كه به آزمايش نپردازد هرگز به درك و كشف توفيق نمىيابد ، و كسى كه از كشف كردن درماند همچنان كور دل و نابينا مىماند .\r\nاما بررسى دقيق كنه عقايد اهل تصوف آشكارا مىكند كه صوفيان معتقد به آراء و عقايد فيثاغورث روح اعظم مىباشند ، و محققان برآنند كه دانشمندان اهل تصوف خطاب به خود مىگويند : من حق هستم ، وجود حقيقى منم ، نه آنچه شما به چشم ظاهر مىنگريد .\r\nاما متعصبان قشرى و ظاهرنگر اسلام صوفيان را به شرك و الحاد متهم مىكنند و بر اين پندارند كه اهل تصوف به رستاخيز و روز شمار اعتقاد ندارند ، و براى اثبات گفتهء خود به اين بيت كه از جمله اشعار پر از راز صوفيان است استناد مىجويند :\r\n يك وجود آمد ولى صورت هزار * كثرت صورت ندارد اعتبار \r\nبه ياد دارم روزى ملايى در ميدان عمومى وعظ مىكرد . ضمن موعظت بناگاه برآشفت ، در حقّ اهل تصوف سخنان درشت و تلخ و ناهموار گفت و گفت اينان\r\n\r\n","description":"","footnote":"","page_name":" 1044 ","page_number":136},
  {"content":"\r\n\r\nمشركند و بايد به آتش سوزاند ، و در شگفتم چرا تا كنون آنها را زنده و به حال خود گذاشته‌ايد . كشتن يك صوفى به اندازهء حفظ ده نفر آدم با خدا و نكوكار اجر و ثواب دارد . در اين هنگام پنج نفر صوفى كه در مجلس وعظ حضور داشتند به آخوند حمله بردند و با ضربات سخت تنش را آزردند ؛ و چون من قصد ميانجيگرى كردم به من گفتند كسى كه به ناروا حكم قتل ديگران را مىدهد بايد از كتك خوردن شكايت كند ؟\r\nصوفيان نه تنها ملحد و مشرك نيستند و از اين تهمتها تبرى مىجويند بلكه به اعتقاد تمام به ذات باريتعالى عشق مىورزند . شبانگاهان براى بجا آوردن نيايش و خواندن اوراد و اذكار گرد هم فراهم مىآيند و بدين گونه عبادت مىكنند . آنان دست يكدگر را مىگيرند و در حالى كه سر خود را به گردش درمىآورند و پاى مىكوبند و مىچرخند با تمام قوت و با صداى بلند هو هو مىگويند كه مرادشان خداست ، و اين كار را چندان ادامه مىدهند كه دهانشان پر از كف مىشود ، از نفس مىافتند و بر روى زمين نقش مىبندند ، و وقتى به حال آمدند و نفسشان تازه شد مىنشينند ، دگر بار سر خود را به هر سو مىچرخانند ، تنشان را به حركت درمىآورند و همچنان فرياد يا هو مىكشند تا حال خلسه بر آنان عارض شود ، و گويند به خدا پيوسته‌اند .\r\nصوفيان مىگويند به گونهء ديگر نيز حال انشراح به ايشان روى مىدهد ، و آن چنان است كه سر خود را چندان بالا نگهدارند و به سر بينى خود نگاه كنند تا حال خلسه بر آنان عارض شود . آنان به هنگام خواندن ورد و ذكر و نيايش غالبا به رقص و سماع مىپردازند و معتقدند در چنين حال خلسه و انشراح زودتر و كامل‌تر بر ايشان حاصل مىشود . و من بر اين اعتقادم حال مدعيان نبوتى كه ذكرشان در فصل دهم نخستين كتاب شموعيل آمده بر همين گونه بوده است .\r\nاهل تصوف بر اين باورند اگر به گسستن همهء پيوندها از جهان مادى فائق آيند و دل و فكرشان به سوى خدايگرايد به انشراح كامل كامياب مىشوند ، و در صورت ارتقاء بدين مقام عالى ، همان سان كه پيغمبران از مغيبات آگاهند ، آينده بر آنان مكشوف مىگردد ، و گاه گاه به نصيب يا بى از لذائذ بهشت برخوردار مىشوند .\r\nپيروان تصوف روزه‌دارى را يكى از وسايل تقرب به ذات باريتعالى مىدانند و براى نيل به اين آرزوى بزرگ رياضتهاى رنج‌مند تحمل مىكنند . مثلا روزه‌هايى مىگيرند كه شش روز به طول مىانجامد و در طىّ اين مدت خود را به خوردن ميوه‌هاى\r\n\r\n","description":"","footnote":"","page_name":" 1045 ","page_number":137},
  {"content":"\r\n\r\nخشك خرسند مىدارند . يا مدت بيست ساعت روزه‌دارى مىكنند ، و در طول اين زمان چيزى نمىخورند و نمىآشامند . همچنين هر سال روزه‌اى به مدت چهل روز مىگيرند . اين روزه وقت معين ندارد ، و هر كس هر زمان بخواهد گرفتن آن را آغاز مىكند . و آيين اين روزه‌دارى چنين است كه صائم در محلّى تنگ و محقر منزوى مىشود . چهل روز در آن جا اقامت مىكند . در تمام طول اين مدت چندان كه بتواند از خوابيدن خوددارى مىورزد . همچنين در خوراك امساك مىورزد كه در روزهاى آخر روزه‌دارى در هر شبانروز بيش از دوازده دانه بادام نمىخورد . وى تمام ساعات چلّه را با اعتقاد صافى به تفكر و تأمل و رياضت مىپردازد ، و با تمام وجود به جلب نظر و محبت خدا مىكوشد ، و حاصل اين امساكها ، خويشتنداريها ، و رياضت‌كشيها هزاران تصور به نام مكاشفه است كه در ذهنش نقش مىبندد ، و در پايان چله‌دارى به ديگران مىگويد : خدا به من چنين فرمود ، و چون از درگاه حضرت حق فلان چيز پرسيدم فلان طور جواب فرمود .\r\nمن بسيارى از چله نشينان را در حال غير طبيعى ديده‌ام ، در صورتى كه خود را به كمال سلامت عقل و مشاعر انسانى مىپنداشتند ؛ و بر اين دعوى بودند كه مىتوانند افكار و نيات كسان را از چهره‌شان بخوانند ، و بر آنچه در دلشان مىگذرد آگاه شوند . اما من هرگز اين بينش و استعداد و آمادگى ذهنى را در ايشان نديده‌ام . و اگر كسى به طريق تعريض و ناباورى به ايشان بگويد كه صوفيان عقل و منطق درست و سالم ندارند ، و جامعهء صوفيان متشكل از افراد دروغزن و گزافگوى و بيمار دل است در جواب مىگويند اين نسبتهاى تلخ و نادرست نشان بىاعتمادى و بدخواهى كسانى است كه نسبت به صوفيان نظر موافق و مساعد ندارند ، و فروغ اشراقى كه همواره دل صوفيان را روشن مىدارد ديده‌شان را خيره نكرده است . كوردل‌اند ، و چشم حقيقت بين ندارند .\r\nبارى ، بحث دربارهء معتقدات و گفتار و پندار و دعويهاى صوفيان از طريق منطق كارى بيهوده و بىحاصل است ، زيرا تصوف نيز از اختراعات و ابداعات جماعتى از افراد بشر است و به جاى اين كه حقيقتى را كشف كند و بنمايد ، بر آن پرده مىافگند .\r\nصوفيان بر اين اعتقادند كه كليّه احكام قرآن مستلزم تفسير و تعبير است ، و اگر چه به ظواهر مذهب و انجام كردن آداب دينى و پاكيزه داشتن تن مواظبت دارند ،\r\n\r\n","description":"","footnote":"","page_name":" 1046 ","page_number":138},
  {"content":"\r\n\r\nاما در باطن به بعضى از مسائل به اعتقاد تمام نمىپردازند ، و بر اين باورند كه پرستش و نيايش آفرينندهء عالم هستى امرى باطنى است ، و توجه به ظواهر در كار وصول به حقيقت مدد نمىرساند . از اين رو روحانيان متظاهر به دين بدگوى و بدخواه اهل تصوف مىباشند .\r\nصوفيان بدون توجه به تفاوتهاى ظاهرى و معتقدات باطنى به طور كلى دوستدار و مهربان همهء مردمان مىباشند و بر اين باورند كه افراد بشر همه فرزندان يك پدرند ، و همه ملتها به هر مذهب كه باشند بندگان فرمانرواى واحد مىباشند . همچنين معتقدند كه لذت واقعى بهشت معرفت ذات واجب الوجود و تقرب به وصال رب جليل است ، و دوزخ جز محروم ماندن از قرب جوار حق چيزى نيست . همچنين مىگويند قوهء احساس و ادراك بشر از بركت مواهب يزدان به نسبت سزاوارى و استعدادى كه دارند از شاديها يا آلام متأثر مىشوند .\r\nپررافائل دومانس (  P . Raphael dumans  ) يكى از آباء كاپوسن‌ها كه مدت چهل سال ساكن اصفهان بود چند بار يك صوفى را كه كاملا به معتقدات خود پايبند بود ، و اديان و مذاهب ديگر را باطل مىپنداشت به من نشان داد و گفت : من به او پيشنهاد كردم براى اين كه بيازماييم كه مذهب كداميك ما بر حق است بر فراز يك بلندى برويم ، دست يكدگر را بگيريم و خود را از آن بالا به زير اندازيم ؛ اگر بر من بيش از تو صدمه رسيد من دين خود را رها مىكنم و به مذهب تو درمىآيم و اگر تو بيش از من آسيب ديدى دين مرا بپذير .\r\nپيش از اين به عناد و دشمنى روحانيان نسبت به اهل تصوف اشاره كردم ، و اكنون بر آنچه گفته‌ام مىافزايم كه حاكمان و مأموران رسمى دولت با ايشان بر سر مهر و صفا نيستند ، زيرا صوفيان چون همواره گوشه‌نشين و منزوى ، و غالبا در حال روزه‌دارىاند از اجتماع جدايند ، و نه تنها از وجودشان هيچ سودى به مردم نمىرسد ، بلكه افراد تنبل و تن‌پرور به ايشان تأسى مىجويند و به خيل آنان مىپيوندند . چله‌نشين و شيفته انشراح و جذبه و مكاشفه مىشوند و اندك اندك جامعه غير فعال و بيمار مىگردد . زيرا بر عموم ميل به عزلت گزينى و تن زدن از كار و كوشش كه مخالف ترقى اجتماع است در نهاد بسيارى از مردمان وجود دارد .\r\nاز ميان اهل تصوف مؤلفان و مصنفان بزرگى برخاسته‌اند كه جنيد كه پادشاه صوفيان نام يافته نامورترين آنهاست . جنيد اين آوازه و احترام را به سبب كثرت\r\n\r\n","description":"","footnote":"","page_name":" 1047 ","page_number":139},
  {"content":"\r\n\r\nدانش نيافته ، بلكه از طريق مداومت در رياضت و چله‌نشينى بدين مقام راه يافته است . اساس تعليمات و تلقينات جنيد مبتنى بر حقير شمردن دنيا و جملهء ماديات بوده ، و پشت پا زدن به اين زخارف را مهم‌ترين شرايط نيل به عالم مكاشفه و انشراح و تقرب يافتن به ذات پروردگار ، و معاشقه و معامله با رب جليل مىدانسته است . و چون در تبليغ افكار خود بىپروا بود بدخواهانش وى را متهم به ساحرى مىكردند ، و ادعاى او را مبنى بر اين كه از طريق مداومت در رياضت سخت و مراقبت در مكاشفت هر معتقد راستين قابليت و سزاوارى آن مىيابد كه به قرب جوار حق ارتقا يابد باطل و كفرآميز مىشمردند .\r\nچنان كه پيش از اين ياد كردم گلشن راز به مثابه كتاب مقدس اهل تصوف است ، و در شرح و تفسير و تعبير آن به نظم و نثر كتابهاى بسيار پرداخته‌اند كه مهم‌ترين آنها مثنوى است ، و آن اثر فخيم و عظيمى است مشتمل بر الهيات كه با بيانى گرم و دلنشين مردم را به پاكبازى و عشق ورزى به ذات خداى يگانه از طريق رياضت و مكاشفه و مراقبه دعوت مىكند ؛ و هزاران نكات بديع اخلاقى و انسانى مبنى بر بىاعتبارى دنيا ، و گران سنگى گوهر تقوا و فضيلت ضمن داستانهاى گيرا در اين گنجينهء آگنده از گهرهاى گرانبها به شرح آمده كه لازمهء زندگى روحانى پاك گرداندن باطن از پليديها و الهام و اشراق است ، و رياضت‌كش آن گاه سزاوارى و اهليت قرب جوار حق مىيابد كه از جهان فانى و آنچه در آنست بگسلد ، دلش دائم از شوق وصول به آستان رب جليل بتپد ، جز به راه راست نپويد و هرگز به دام شهوت نيفتد ؛ و در اين كتاب از اين گونه سخنان حكمت آميز بسيار آمده است .\r\nايرانيان مىگويند باز شناختن آن دسته از اهل تصوف كه زنديق يا ملحد ناميده مىشوند با فرقهء طريقت كه از طريق رياضت در آرزوى وصول به مقام شهود مىباشند سخت دشوار است . اين دسته از صوفيان ايران را با ايللومينادوهاى (  ILluminados  ) اسپانيا و مولينوزيست (  Molinosiste  ) ايتالى و كيه تيستهاى فرانسوى (  Quie tistes (  مىتوان مقايسه كرد .\r\nدلايل بسيار ثابت مىكند كه مكتب تصوف از طريق افريقا به غرب نفوذ كرده است بدين گونه كه اول در اسپانيا ، و از آن پس به ديگر كشورهاى اروپا راه يافته است .\r\nدر پايان اين بحث متذكر مىشوم اين گروه صوفيان از صوفيانى كه نگهبانى\r\n\r\n","description":"","footnote":"","page_name":" 1048 ","page_number":140},
  {"content":"\r\n\r\nكاخ پادشاه و صيانت شخص او را بر عهده دارند ، جدا هستند . دستهء اول را صوفيان چرخى مىگويند ، زيرا چنان كه پيش از اين گفته‌ام اينان به منظور رسيدن به مرحلهء انشراح بايد چندان به چپ و راست و دور خود بگردند تا از خود به در شوند ؛ اما صوفيان گروه اخير منسوب به صفى مىباشند كه جد پادشاه كنونى ايران است ، و در فصول آينده دربارهء سلسلهء صفويه به تفصيل سخن خواهم گفت .\r\n\r\n","description":"","footnote":"","page_name":" 1049 ","page_number":141},
  {"content":"\r\n\r\n\r\nفصل دوازدهم دربارهء اخلاق ايرانيان\r\nايرانيان اتيك (  Ethique  ) فلسفه اخلاق و آداب را علم الحكمه مىنامند ، و مىتوان باور داشت به اين علم بيشتر از همهء علوم توجه و اعتنا مىكنند . از اين رو از همهء اقوام و ملل ديگر بيشتر به اصول اخلاقى پاى بندند ؛ و چون به مقدرات و سرنوشت و حكمت بالغ رب جليل و فرز بود يزدانى اعتقاد راسخ دارند در برابر نزول سخت‌ترين بلاها و دردناك‌ترين دردها سر تسليم فرود مىآورند و به قسمت ازلى به ديدهء رضا مىنگرند ، حتى مرگ را چون فرمان معبود است با خوشرويى استقبال مىكنند . همچنين مىتوان گفت كه همين فضايل اخلاقى و انسانى مايه تحكيم بسيارى از صفتهاى نيكو مانند شكيبايى ، نيرومندى ، ميانه‌روى در نهاد ايشان مىشود .\r\nايرانيان بر اثر تجلى همين فضائل و مظاهر متعالى از آزمندى و طمع ورزى به شدت بيزارى مىجويند ، از ميهمان‌نوازى دلشان شاد مىشود ، شيفته و دلباختهء دادگرى و انصافند و بر اين اعتقادند كه يزدان پاك گناه پادشاهان بيدادگر را هرگز نمىبخشد ، و روز شمار بر ايشان سخت مىگيرد . آنچه من در فصل يازدهم اين كتاب دربارهء اخلاق ايرانيان آورده‌ام ، و آنچه بنا به اقتضاى سخن دربارهء هوشمندى و آداب و كردار آنان نوشته‌ام مىتواند بيانگر صادق و راستين باشد ، و در اين فصل منحصرا به شرح سه موضوع ، نخست انموذجى از امثال و حكم ، دو ديگر برخى افسانه‌هاى معروف آنان ، و سوم نقل گزيده‌اى از پندها و اندرزهاى اخلاقى ايرانيان مىپردازم .\r\nپيش از شرح مطالب سه گانهء مذكور بايد بگويم كه يكى از اختصاصات ذهنى و فرهنگى مردم مشرق زمين اينست كه چكيده و عصارهء انديشه‌هاى بلند خود را در جملات كوتاه و پر مغزى كه اصطلاحا كلمات قصار ناميده مىشود مىگنجانند تا\r\n\r\n","description":"","footnote":"","page_name":" 1050 ","page_number":142},
  {"content":"\r\n\r\nهم گفتنش آسان‌تر و هموارتر باشد و هم در ذهنها بهتر بنشيند . به اين جمله‌هاى نغز و دلاويز كه سرشار از ملاحت و زيبايى مىباشد امثال و حكم هم مىگويند . همچنين ايرانيان ضمن بيان افسانه‌ها و داستانهاى شيرين و آگنده از لطافت و ظرافت خود بسيارى از نكات و دقايق اخلاقى و اجتماعى و سياسى را مىآورند كه در هر كدام نشانه‌هايى از مجموع دانشهاى بشرى مضمر و مستتر است ؛ و به اعتقاد من اين افسانه‌هاى دلنشين و گيرا كه هر يك گنجينه‌اى از لطافت حكم و كنايات و اشارات عبرت‌آموز مىباشد و به دو منظور پرداخته شده ، نخست اين كه اصولا وقتى معانى بلند به صورتى زيبا در قالب افسانه و حكايات در آيد بيشتر و بهتر در ذهن مىنشيند و شنوندگان و خوانندگان را تحت تأثير قرار مىدهد كه به صورت عادى و خشك و خالى از ظرافت بيان شود . دو ديگر اين كه حكومت كشورهاى مشرق زمين بر اطلاق از روزگاران گذشته استبدادى بوده ، و پادشاهان مالك جان و مال مردمان خود بوده‌اند ، و هنوز نيز رسم بر اين گونه است . پادشاهان قدرت مطلق و نامحدود دارند به هر چه اراده كنند مىتوانند ، ناكرده گناه مردمان را مىكشند يا به زندان مىافگنند ، صدراعظمها ، وزيران ، فرماندهان سپاه نيز بر جان و مال مردمان مسلّطاند . در چنين شرايط و احوال هيچ مصلحت‌انديش و خيرخواهى از بيم برانگيختن خشم شاه و صدراعظم و ديگر جاهمندان جرأت آن نمىكند كه آن مغروران غره به جاه و مقام را به راه خير و انصاف دلالت كند . ناچار دانايان خيرانديش جباران را از طريق آوردن افسانه‌ها و داستانهاى عبرت‌انگيز به ترك بيدادگرى و جان ستانى و آزار كردن خلق مستمند مىخوانند . و اين است نمونه‌هايى از امثال و حكم :\r\nتفاوت ميان گفتار دانا و گفتهء نادان اينست كه آن مايهء آرامش و آشتى و مسالمت جويى است و اين بر پا كنندهء شر و پرخاشگرى است .\r\nترس از خداى بزرگ نشان هوشمندى و بسيارى خرد است .\r\nآن كس مىتواند دعوى داشتن دانش و خرد كند كه فرمانبر زن نباشد .\r\nتجربه بر كارآيى هوش مىافزايد .\r\nدشمن دانا از دوست نادان بهتر است .\r\nداناى واقعى كسى است كه از خرمن دانش هر كسى خوشه برچيند .\r\nسه گروه مردم از همنشينى و مصاحبت با سه گروه جز زيان و پشيمانى نصيبى نمىبرند : مردمان شريف و آزاده از هم صحبتى با افراد پست ؛ افراد\r\n\r\n","description":"","footnote":"","page_name":" 1051 ","page_number":143},
  {"content":"\r\n\r\nنكوانديش از مجالست با افراد شرير ؛ و دانايان از معاشرت با نادانان .\r\nپرسش از مردمان دانا سير در نيمه راه دانايى است .\r\nكسى درخور احترام است كه همواره در طلب دانش و كمال خرد باشد ، و آن كه پندارد به كمال علم و عقل پيوسته است كوردل جاهلى بيش نيست .\r\nكسى را كه بر هوسهاى خود تسلط نيافته عاقل نمىتوان شمرد .\r\nاگر ديوانه سريهاى ديوانگان نبود رهرويهاى عاقلان شناخته نمىشد .\r\nانسان زمانى تجربت آموخته و عاقل مىشود كه چند بار خطا كند و مورد سرزنش قرار گيرد .\r\nاز عاقلى پرسيدند چگونه و از چه كسى معرفت آموختى ؟ گفت : از كوران كه تا جاى قدم استوار نكنند گام پيش نمىنهند .\r\nاز عربى پرسيدند چگونه به وجود خداى بزرگ پى بردى ؟ گفت : همچنان كه از نشان جاى پا بر روى راهى پوشيده از ريگ دانستم كه كسى از آن جا گذشته ، دانستم خدا هست .\r\nاگر خردمندى و شايستگى در انظار جلوه نكنند در حكم عدمند .\r\nشرف و شايستگى در تقواست نه در ثروت ؛ و وقار و ابّهت در كثرت فهم و ادراك است نه در بسيارى سال .\r\nعاقل هميشه عاقبت انديش است .\r\nكمال عقل در سه چيز نمايان مىشود : پارسايى واقعى در مذهب ، شكيبايى در بلايا ، و تدبير و احتياط در تمامت عمر .\r\nدانش واقعى آنست كه در سينه نهان باشد و هر زمان خواهند ظاهر شود .\r\nدو كس رنج بيهوده بردند : كسى كه مال گرد كرد و نخورد ، و آن كه علم آموخت و بدان عمل نكرد .\r\nدانا ملال و زشتى نادانى را مىشناسد زيرا زمانى نادان بوده ، اما نادان ارج و بهاى دانايى را نمىداند زيرا هرگز دانا نبوده است .\r\nنادانى در مثل مانند اسب سست و بىحال و وامانده است كه هر دم بيم به سر در افتادن آن مىرود و كسى را كه بر آن سوار است مسخره و مضحكه مىنمايد .\r\nنادان كه دشمن خويش است چگونه تواند دوست ديگران باشد .\r\nنادان اگر يك هنر در خود بيند آن را صد مىانگارد ، اما اگر صد عيب\r\n\r\n","description":"","footnote":"","page_name":" 1052 ","page_number":144},
  {"content":"\r\n\r\nداشته باشد آن را نمىبيند .\r\nگرسنه چشم‌ترين و خسيس‌ترين مردمان دانشورى است كه از دانش خود چيزى به ديگران نمىبخشد .\r\nاز دانايى پرسيدند چگونه بدين مقام بلند دانش رسيده است ؟ جواب داد : از پرسيدن آنچه ندانستم ننگ نداشتم .\r\nدو گرسنگى هرگز سيرى نمىپذيرد گرسنگى دانش اندوزى ، و گرسنگى مال اندوزى .\r\nگرسنگى ابرى است كه از آن باران سخنورى و دانشورى فرو مىبارد و شكمبارگى ابر ديگرى است كه از آن باران بىدانشى و ناهنجارى مىريزد . وقتى شكم خالى است دل تجلى گاه نور معرفت مىگردد و وقتى انباشته مىشود ، معرفت باطن به جسم مبدل مىگردد .\r\nدانش و روشندلى نصيب نيك بختان ، و بدبختى قسمت جاهلان است .\r\nآن كه فاقد قوهء تبحر و تعقل است درست همانند جسم بىجان مىباشد .\r\nسيه بخت كسى است كه هيچ هنر ندارد ، و سيه روزتر از او هنرمنديست كه هنرهاى خود را به كار نمىبندد .\r\nاحمق خويشتن بين و خودستاى است .\r\nداناى مطرود بر نادان مقبول ترجيح دارد .\r\nدورهء دانشجويى از گاه تولد آغاز مىگردد و به مرگ پايان مىپذيرد .\r\nخويشتن شناسى علمى است كه آموختن آن بسى دشوار است .\r\nكسى كه خود را مىشناسد خدا را مىشناسد . زيرا كسى كه باور كرد مخلوق است درمىيابد كه او را خالقى است دانا و توانا و بىمانند .\r\nدانشورى كه ديگران را از بركات دانش خويش بهره‌مند نمىكند ، ابرى را مىماند كه باران نمىبارد .\r\nيك روز زندگى يك دانا به سراسر عمر يك نادان مىارزد .\r\nافتخار يك سوداگر به سرمايهء او ، و سربلندى يك دانشور به آثار گران‌قدر اوست .\r\nكسى كه آنچه نمىداند مىپرسد گام در راه دانش و معرفت نهاده است .\r\nاگر دانش داريد چه نداريد ؟\r\n\r\n","description":"","footnote":"","page_name":" 1053 ","page_number":145},
  {"content":"\r\n\r\nمردمان دانا هرگز سر بر خط فرمان مالداران نمىنهند ، و به آنان نمىپردازند زيرا دل مردان دانا به نور معرفت خداى بزرگ روشن است ، و حال آن‌كه مالداران از اين موهبت عظمى كمتر نصيب مىبرند با وجود اين گاهى دانشى مردمان بر در سراى سرمايه‌داران ديده مىشوند . چرا ؟ زيرا دانايان به فوائد ثروت آگاه مىباشند . اما دارايان از مقام بلند دانش بىخبرند .\r\nخويشتن بين و خودستاى مردود خدا و خلقان است .\r\nپزشك مشهورى پس از معاينه بيماران و نوشتن نسخه به ايشان گفت : نظر من دربارهء بيمارى شما چنين است ، اما هر تصور و عقيدتى ممكن است خطا باشد ، و جز ذات پروردگار هيچ كس بر حقايق آگاهى كامل ندارد .\r\nگوش بدهيد و دانش را از گفتار ديگران بياموزيد . خاموشى بگزينيد كه سلامت در سكوت مىباشد .\r\nكسى كه در تمام امور تجربه به كار مىبرد در حقيقت بر دانش خود مىافزايد ، و آنكه ساده دل و زود باور است غالبا گرفتار خطا و اشتباه مىشود .\r\nوجود مردمان دانا در وطنشان همانند زر در دل كوه است .\r\nبا افراد شوخ ديده هرگز آميزش و همزبانى نكنيد زيرا آنان از هيچ خفتى شرم نمىكنند . آنان به شش نشان شناخته مىشوند : بىسبب خشمگين مىشوند ، بىموقع سخن مىگويند ، راز خود را بر همه افشا مىكنند ؛ تغيير عقيده مىدهند ؛ در صدد جستجوى چيزى برمىآيند كه براى ايشان هيچ سودى ندارد ؛ دوست و دشمن را از هم باز نمىشناسند .\r\nاگر نمىخواهيد به دروغگويى متهم شويد ، اگر موضوعى كه حقيقت آن را نمىدانيد از شما بپرسند بگوييد نمىدانم .\r\nگستاخ چشم دريده‌اى از حضرت على پرسشى نامتناسب كرد ؛ حضرت على فرمود من جواب اين سؤال را نمىدانم . كسى بر او خرده گرفت . حضرت على فرمود :\r\nجواب من گوياى اين حقيقت است كه بعضى چيزها را مىدانم ، و بسى را نمىدانم ، و تنها خدا بر همه چيز داناست .\r\nاز خطيبى كه بالاى منبر وعظ مىكرد مسأله‌اى پرسيدند . گفت : نمىدانم .\r\nبىادبى به او گفت : محلى كه شما از آن فرود آمديد نشستنگه نادانان نيست . واعظ جواب داد من در جايى از منبر نشستم كه متناسب با دانشم بود ، و اگر قرار بود\r\n\r\n","description":"","footnote":"","page_name":" 1054 ","page_number":146},
  {"content":"\r\n\r\nبه تناسب جهلم بر منبر صعود كنم ناچار بودم تا آسمان بالا بروم .\r\nدانا با اين كه مىداند مىپرسد و تحقيق مىكند ، و نادان نه مىداند و نه علاقه به پرسيدن دارد و نه روش تحقيق را مىداند .\r\nاز عربى پرسيدند چگونه چندين چيز آموخته‌اى ؟ گفت : من همانند شنهاى صحراها كه هر قطره بارانى كه بر آنها مىافتد در دم جذب مىكنند هر چه از بزرگان و دانايان شنودم به مخزن دل سپردم .\r\nكثرت سال به آدم دانش نمىآموزد ، تجربه آموزگار قابلى است .\r\nسفيهان و بىمايگان قلبشان بر سر زبانشان مىباشد ، اما خردوران زبانشان را نزديك قلبشان مىبرند .\r\nكم گويى هم ارزش سيم و خاموشى هم ارز زر است .\r\nاگر سخنگويى و زبان آورى به يك گلولهء بزرگ طلا بيرزد ، بهاى خاموشى دو برابر آنست .\r\nگويايى زمانى از خموشى بهتر است كه زبان به هنگام ضرورت گشوده شود .\r\nكسى كه راز خود را در دل نگهدارد همواره از كار خوب خويش شادمان خواهد بود .\r\nبهتر آنست راز خود را در دل نگهداريد تا ناچار نشويد به ديگران بگوييد به ديگران نگويند .\r\nكسى كه گفته‌هاى خام و ناسنجيدهء ديگران را باور و بدانها تكيه مىكند در تيه گمراهى و سرگردانى گرفتار مىشود .\r\nدانايى كه خموشى مىگزيند از سخن‌پردازى كه بيهوده‌گويى مىكند بسى برتر است .\r\nتا وقتى راز خود را بر زبان نياورده‌ايد برده و فرمانبر شماست ، اما وقتى آن را افشا كرديد شما غلام و بندهء او هستيد .\r\nكسى كه عيب و خبر ديگران را پيش شما مىآورد و مىشمارد يقين بدانيد خبر و عيب شما را به ديگران مىبرد ؛ صفت ناقص خردان بيهوده‌گو اين است كه رازهاى ديگران را بر شما ، و اسرار شما را بر ديگران فاش مىكنند .\r\nهمين كه راز خود را به دو مصاحب نزديك خود سپرديد آن راز بىگمان پراگنده مىشود و بر سر زبانها مىافتد . در اين گفتهء حكمت آموز دو مصاحب نزديك\r\n\r\n","description":"","footnote":"","page_name":" 1055 ","page_number":147},
  {"content":"\r\n\r\nبه لبان شما اشارت دارد ، و گوياى اين واقعيت است كه نبايد متوقع باشيد رازى كه از ميان دو لب شما بيرون شد همچنان سر بسته بماند .\r\nراز خود را به معتمدترين دوستان خود مگوييد ، زيرا باشد كه وى نيز به دوست معتمد خويش بگويد .\r\nوقتى گوش خود را براى شنيدن سخنى كه دو دوست آهسته بر زبان مىآورند تيز مىكنيد نبايد توقع داشته باشيد كه نسبت به شما عمل متقابل نكنند .\r\nدو گروه مردمان غالبا با خطرات عظيم رويارو مىشوند ، آنان كه دارايى بسيار دارند ، و آنان كه پر حرف و بيهوده گويند .\r\nدو گروه مردمان سيه بخت و تيره روزگارند ؛ آنان كه پيوسته براى رسيدن به آرزوها و هوسهاى بسيار خود شب و روز در تلاشند و به مراد نمىرسند ، و آنان كه به آرزوهاى خود مىرسند و همچنان ناشادند .\r\nهيچ صفتى گران قدرتر از محتاط و با حزم بودن ، و هيچ فضيلتى گرانمايه‌تر از كفّ نفس ، و پرهيز از آنچه منع شده ، نيست .\r\nبا ارزش‌ترين سرمايه‌ها و داراييها خرسندى و رضاى خاطر است .\r\nاگر آدمى به كم قناعت ورزد خداوند بزرگ‌ترين دارائيهاست .\r\nقناعت و پرهيزگارى و كفّ نفس درختى است كه ريشه‌اش رضاى خاطر ، و بارش آرامش و آسايش است .\r\nده درويش بر گليمى بخسبند و دو پادشاه در اقليمى نگنجند .\r\nبراى همزيستى دو دوست سوراخ سوزن نزهتگاهى فراخ مىنمايد ، و براى دو دشمن جهان تنگ است .\r\n آسايش دو گيتى تفسير اين دو حرف است * با دوستان مروت با دشمنان مدارا \r\nآن كه از مواهب اين جهان بهره‌مند است ، و سپاسگزار پديد آورندهء اين مواهب بىكران نيست چنان است كه آن نعمتها را ربوده و غصب كرده است .\r\nدر اين جهان چنان به نكويى رفتار كنيد كه در روز رستاخيز بار گناهانتان سنگين نباشد . زيرا سبكباران زودتر به بهشت جاودان راه مىيابند .\r\nصدقه نمك ثروت است ، اگر به دارايى فراوان خود نمك صدقه نياميزيد زود فاسد و تباه مىشود .\r\nمتقيان هرگز فريب مال و جاه را نمىخورند ، زيرا دل سپردن بدين زخارف\r\n\r\n","description":"","footnote":"","page_name":" 1056 ","page_number":148},
  {"content":"\r\n\r\nآنان را گمراه مىكند .\r\nدانشوران وارسته و آزاده‌اى كه هنگام مرگ جز دوات و قلم و دفتر چيزى ندارند كه به ميراث گذارند يقين دارند كه راه بهشت جاودان به روى آنان گشاده است .\r\nابلهى كه به روز روشن شمع كافورى مىسوزاند زود باشد كه به شبهاى تار چراغش از روغن خالى ماند .\r\nتنك مايه‌اى كه سرمايهء مادى خود را صرف آراستن اندام خويش به جامه‌هاى گرانبها كند همانند زنى است كه بيمارى خوره دهنش را از درون بخايد ، و گونه‌هايش را به غازه بيارايد .\r\nبسيار كسان بهاى وقت را نمىشناسند و آن را بيهوده هدر مىدهند ، و غافلند كه گذر عمر نيز آنان را به نيستى نزديك مىكند .\r\nدولتمندان از آن به گوشهء چشم به بينوايان مىنگرند تا حقّ نظر از ايشان بگيرند .\r\nشرارت خصم دامنگير دارايى است .\r\nنادارى و فقر از دارايى و ثروتى كه از راه نادرستى و خيانتگرى به دست آمده باشد بسى فاضل‌تر است .\r\nتهىدست خرسند اگر چه فقير و بينواست اما از هر قيد و بند آزاد است ، و بر جملهء جهان سلطنت مىكند .\r\nبزرگ‌ترين عيب فقر تحقيرى است كه مردمان دربارهء فقر روا مىدارند .\r\nخسيسان گدا طبع هرگز عمر دراز نمىكنند ، اما آنان كه در زندگى ميانه روى را رعايت مىكنند دير مىپايند .\r\nجوانمردى چكيدهء همهء فضيلتهاست .\r\nبرخى از آنچه مىخوريد به فضولات مبدّل مىشود ، اما آنچه مىبخشيد مايهء شادى و انبساط خاطرتان مىگردد .\r\nقدر سه چيز جز در سه هنگام شناخته نمىشود . دليرى و جنگاورى جز به وقت پيگار ، خردورى جز به هنگام خشم و غضب ، و دوست جز به وقت نيازمندى .\r\nكسى كه فرق نيك را از بد نمىداند بايد او را در شمار حيوانها به حساب آورد .\r\n\r\n","description":"","footnote":"","page_name":" 1057 ","page_number":149},
  {"content":"\r\n\r\nدوست واقعى كسى است كه آدمى را از انجام دادن كارهاى زشت باز دارد ، و به اعمال نيكو رهنمون شود . كسى كه مىكوشد دوست دو دشمن باشد همواره مورد بدگمانى هر دو دشمن خواهد بود .\r\nمعنى كلمهء دوست چندان وسيع است كه به گفتن نمىگنجد .\r\nدوست شما دربارهء شما همان مىانديشد كه شما دربارهء او مىانديشيد .\r\nقلب هر كس آينهء تمام نماى وجود اوست . اگر نگاه شما قوت نفوذ به قلب ديگران داشته باشد مىتوانيد مهر يا قهر ، دوستدارى يا كينهء ديگران را نسبت به خود بشناسيد .\r\nكسى كه با دشمنان خود سازش كند و مهر بورزد به دوستان خويش بد عهدى و خيانت كرده است .\r\nبه دشمنان درمانده و از پا افتادهء خود اعتماد نكنيد و به آنان مهر نورزيد زيرا به محض اين كه نيروى از دست رفته را باز يافتند به شما رحم و مدارا نخواهند كرد .\r\nشكيبايى در تمام موارد ستوده است ، اما نسبت به كسانى كه به دوستان ما به نظر تحقير و بىحرمتى مىنگرند صبورى جائز نيست .\r\nصبر تلخ است اما برش شيرين است .\r\nبينوايى كه شكيبايى نمىتواند چراغى را ماند كه در آن روغن نباشد .\r\nتو خود را مرد مىشمارى و حال آن كه صبر كردن نمىتوانى .\r\nدارايى در دست ولخرج ، صبر در دل عاشق ، و آب در غربال قرار و آرام نمىگيرد .\r\nشكيبايى در خرمى و شادى را به روى انسان مىگشايد ، و بىشكيبى آدمى را به كارهايى برمىانگيزد كه جز ندامت و پشيمانى حاصلى ندارد .\r\nپايان صبورى آغازگر شور و شادمانى است .\r\nعمر آدميان كوتاه و رشتهء آرزوهاشان دراز است .\r\nاميدها و آرزوهاى دور و دراز روزى تيره روزان است .\r\nتا پاى آدمى لب گور نرسد دلش از اميد و آرزو خالى نمىگردد .\r\nاميد به شرط اين كه رهنمونى هشيوار و آگاه باشد براى آدمى يارى دمساز و موافق است . او هرگز شما را به حال خود رها نمىكند ، و به هنگام ضرورت نوازشتان مىكند ، و سخنان شيرين و دلپذير به گوشتان مىخواند .\r\n\r\n","description":"","footnote":"","page_name":" 1058 ","page_number":150},
  {"content":"\r\n\r\n خر عيسى گرش به مكّه برند * چون بيايد هنوز خر باشد . \r\nشايد كه جابه‌جا كردن كوهى بزرگ ميسّر مىشود ، اما اگر شنيديد خوى بدى كه در نهاد كسى بوده به نيكى بدل شده باور نكنيد . شيطان فرشته بود چون به طبع سركش بود ، به جرم سرپيچى از فرمان خدا از بهشت رانده شد .\r\nلوازم و وسايل زندگى هر چند كه بسيار ساده باشد ، از آنكه نباشد و خانه خالى ماند ، بهتر است .\r\nماكيان چينه‌دان خود را با دانه دانه بر چيدن خورش انباشته مىكنند .\r\nهر پادشاهى كه خوب باشد همهء افراد ملتش نگهبان اويند .\r\nپادشاه بيدادگر رودخانهء بدون آب را مىماند .\r\nطبيعت مردمان بر اثر تغيير محلّ سكونت و افزايش عمر تغيير نمىپذيرد و هم چنان كه چهره و قيافهء هر كس تا زمانى كه زنده است دگرگون نمىگردد ، نهادش نيز تغيير نمىيابد .\r\nخو و طبيعت افراد مختلف را مىتوان به فلزاتى تشبيه كرد كه از كوه استخراج مىشوند ؛ همچنان كه نقره و سرب به هم آميخته است ، افرادى كه جامعه را تشكيل مىدهند برخى مهربان يا نامهربان ، و بعضى صالح يا طالح‌اند .\r\nآنان كه دعوى آشنايى و مهرورزى مىكنند همين كه بلا و مصيبتى بر آدمى رو آورد كناره مىجويند .\r\nاگر گفتن دروغ مصلحت آميز مجاز باشد فقط به دروغپردازان بايد گفت .\r\nخوابهايى كه شبها مىبينيم دنباله خيالها و فكرهاى روزانهء ماست .\r\nديگ جوامع بشرى نه به كمال جوشش است و نه سرد زيرا به هر حال هر يك از افراد جامعه به نفع آن تلاش و كوشش مىكند ، اما چون اين فعاليّتها به قدر كافى نيست جوشش و غليان به حدّ كفايت نمىرسد .\r\nپيش از آن كه به آشتى جويى بينديشيم بايد در صدد كسب پيروزى باشيم .\r\nسربازى كه خوب تيماردارى شود در جنگ فداكارى مىكند .\r\nفقر و بينوايى پيوسته به دنبال مستمندان و ناداران روان است ؛ به سخن ديگر بدبختى و مستمندى هرگز تنها نيست ، و همواره رفيق راه دارد .\r\n به دريا در ، منافع بىشمار است * اگر خواهى سلامت ، بر كنار است . \r\nچندان به كشتگرى و آبادانى بكوشيد كه پنداريد عمر جاودان داريد .\r\n\r\n","description":"","footnote":"","page_name":" 1059 ","page_number":151},
  {"content":"\r\n\r\nبه كسى كه در غيبت كسى زبان به بدگويى او مىگشايد هرگز اعتماد نكنيد ، و با او همراز و دمساز نشويد .\r\nچهار چيز است كه خوب آنها بهترين ، و بدشان بدترين چيزهاست : شراب ، ماهى ، انجير و قارچ .\r\n اگر ز باغ رعيت ملك خورد سيبى * برآورند غلامان او درخت از بيخ \r\nدر برابر وجود احجار كريمه ، رنگ عنبر اشهب مىپرد ، و تابناكى شمع زائل مىشود .\r\nپرداختن به بازيها و سرگرميهاى مجاز براى رفع خستگى لازم است ، همچنان كه آميختن نمك به طعام بر خوش‌مزگى آن مىافزايد .\r\nسه چيز مايهء طول عمر است : جامهء آراسته و پاكيزه ، خانهء خوب و دلخواه ، زن زيباى سازگار و فرمانبر .\r\nسبب اين كه پدربزرگها نوه‌هاى خود را دوست مىدارند اين است كه آنان دشمن دشمنان آنان مىباشند ، و مرگ كسانى را آرزو خواهند كرد كه منتظر مرگ آنان مىباشند .\r\nاز خوشامدگوييها و تحسين و آفرين كسانى كه در حق آنان نيكى كرده‌ايد غرّه و شادمان نباشيد ، زيرا آنان تا از كرامتها و الطاف شما بهره مىبرند زبانشان به ثناگويى باز است ، اما وقتى نتوانستيد يا نخواستيد به ايشان نيكى كنيد خواهيد ديد دربارهء شما چه چيزها مىگويند .\r\nشايد بتوان شريران را از كارهاى زشت و ناپسندشان منصرف كرد ، اما سخت دشوار است آنان را كه به طبع پيوسته ناشاد و غمين‌اند بر سر نشاط آورد .\r\nبا كسانى كه از افكار و سوداهايى كه در سر دارند آگاهى كامل نداريد آشنا و دوست نشويد .\r\nسلمانيها با تراشيدن سر يتيمان تمرين سر تراشى مىكنند .\r\nاگر تخمى را بر زمين بيفشانيد براى شما بار مىآورد ، اما اگر كسى را تربيت كنيد و بتواند ريشهء شما را بر مىكند .\r\nحقيقت اين است كسى كه تملّق شما را مىگويد از شما متنفر است .\r\nخدمتگر پادشاه خود به مثابهء سلطانى است ، اگر شما با چنين كسى دوست صميم شويد همانند او سود مىبريد .\r\n\r\n","description":"","footnote":"","page_name":" 1060 ","page_number":152},
  {"content":"\r\n\r\nاگر به اميد اين كه پروردگار چيزى به شما عنايت فرمايد عبادتش مىكنيد سوداگرى سودجو مىباشيد ، اگر از ترس خدا را نيايش و پرستش مىكنيد رسم بندگى را به جا مىآوريد ، اما اگر بدون چشم داشت به كرم و لطف عميم پروردگار فارغ از سخط و غضب او از سر شوق و ايمان وى را مىپرستيد آزاده و پرستندهء راستين مىباشيد .\r\nكسى كه هنرى به فرزندش نمىآموزد حق ندارد شيوهء تقلّب و فريبكارى را به او ياد بدهد .\r\nهر كس در بستر مرگ بيفتد آشنايان و كسانش در صدد تجاوز و تخطى به او برمىآيند .\r\nمستان را به حال خود رها كنيد زيرا آنان به بدبختى و هلاك خود مىكوشند .\r\nاول همسايگان را بشناسيد سپس خانه بخريد . الجار ثم الدار .\r\nپيش از آن كه راه سفر را بپرسيد همسفر مشفقى بجوييد .\r\nاگر اميد داريد ديگران به شما نيكى كنند از احسان كردن به ديگران دريغ نورزيد .\r\nبار شرمندگى از خطا كارى سنگين‌تر از خجلت پوزشگرى است .\r\nاعتراف به خطاكارى نشان عظمت و قابليت روح است .\r\nخشم و غضب با جنون موقتى آغاز مىشود و با تأسف و پشيمانى و شرمسارى پايان مىپذيرد .\r\nوقتى توانايى به پايان مىرسد كوشش و تلاش بىحاصل است .\r\nدوره زندگى چهار گروه مردمان فاقد لطف و صفاست : پرخاشگران ، حاكمان بىرحم و ستمگر ، غاصبان و مسرفان .\r\nترحم بر ستمگران و زشتكاران ستم بر صالحان و نيك مردان است .\r\nدر كويى كه ساكنانش جاهلان متعصب‌اند خانه مگيريد .\r\nزبانى كه بسته ماند به از زبانى است كه به دروغگويى باز گردد .\r\nداشتن نگهبانى وفادار از دارا بودن خيل سربازان محافظ بىتفاوت بهتر است .\r\nبراى پادشاهان برادران ايثارگر ، براى حسودان آرامش و براى دروغگويان حسن نظر وجود ندارد .\r\n\r\n","description":"","footnote":"","page_name":" 1061 ","page_number":153},
  {"content":"\r\n\r\nدروغ سلاح شريران است .\r\nمعاشرتهاى طولانى و پياپى و تصنعى پايان خوش ندارد .\r\nدير دير به ديدار كسان و دوستان خود برويد تا همواره در نظر آنان گرامى باشيد .\r\nخورشيد در زمستان عزيزتر است از آن كه كمتر از تابستان روى مىنمايد .\r\nآنان كه حرمت پدرشان را نگه مىدارند عمرشان درازتر است .\r\nپدران فرزندان خود را دوست مىدارند ، اما در نظر فرزندان چيزى بىقدرتر از پدرشان نيست .\r\nبه كارى كه دربارهء آن نينديشيده‌ايد هرگز اقدام نكنيد .\r\nپدرى دانا در لحظات جان سپردن به فرزندانش وصيت كرد جز ستاره‌شناسى ، قضاوت و فلسفه هر دانشى دوست داريد بياموزيد ، زيرا اخترگرى بر غمهاى زندگى مىافزايد ، قضاوت خير و بركت را از ميان مىبرد و فلسفه آدمى را مستغرق شك و ترديد ، و به مذهب بدبين و بىاعتقاد مىكند .\r\nقدر و پايگاه خورشيد از اينكه او را مؤنث شمرده‌اند نمىكاهد و ماه چون نام مذكر يافته غرّه نمىشود .\r\nسخاوت و بخشندگى براى زن داراى همان موقعيت است كه گرسنه چشمى و خسّت براى مرد .\r\nآن كه جوياى مرواريد است براى يافتن آن در ژرفاى دريا شناورى مىكند ، و آن كه خواهان نام و ننگ و بزرگى است در طلب دانش شب زنده‌دارى مىكند .\r\nبراى دستيابى به مواهب تازه بايد از كوششهاى گذشتگان بسزا قدرشناسى كنيم .\r\nچشمه‌اى را كه از آن آب پاك نوشيده‌ايد به گل تيره و آلوده نكنيد .\r\nكارى را كه خود مىتوانيد به ديگران وا مگذاريد .\r\nدر خانه اگر كس است يك حرف بس است .\r\nاگر خدمتگر راضى و دلخوش باشد آنچه مىكند خالى از خلل و كاستى است .\r\nاگر دست خالى پيش قاضى مىرويد يقين داشته باشيد به ديدارش كامياب نخواهيد شد .\r\n\r\n","description":"","footnote":"","page_name":" 1062 ","page_number":154},
  {"content":"\r\n\r\nهر كه انباز جاه‌مندان مىشود به خوارى و خفّت خود كوشيده است .\r\nمشاركت در سوداگرى با شريران همانند كشتيرانى بر روى درياى جوشان و خروشان است .\r\nهمهء كسانى را كه مىنگريد انسان نيستند ، بسيارى از آنان گاوان و خران بىخداوندند .\r\nبه نسبتى كه قلب شما دربارهء هر چيز متأثر از مهر يا كينه مىباشد به همان نسبت از خوبى يا بدى نصيب مىيابيد .\r\nقطره قطره جمع گردد وانگهى دريا شود .\r\nاگر بلا و مصيبتى بر تو فرود آمد بكوش كه آن را پنهان كنى و شكيبا باشى ، زيرا اگر غم خود را پنهان ندارى شادى دشمنانت بر آن افزوده مىشود ، و اين غم گران نيز دلت را مىفشارد .\r\nاگر قلّاب ماهيگيرى نيفگنى هرگز ماهى نخواهى گرفت .\r\nبايد شب ره سپرد تا روز به سر منزل مقصود رسيد .\r\nدادگرى وزيران مايهء استحكام و استوارى مبانى سلطنت پادشاه مىشود .\r\nبينوايان و درماندگان و از پا افتادگان را بنواز ، مبادا فرزندانت بدان رنج جانكاه گرفتار آيند .\r\nصدقه وقتى از دست دهنده بيرون مىرود به او مىگويد : من ناقابل و كوچك بودم ، تو مرا عظمت و بزرگى بخشيدى ، دشمن بودم به من قابليّت دوست داشتن عطا كردى ، گذران بودم ، عمر درازم دادى ، در بندم بودى و اكنون من به فرمان توام .\r\nهر بار كه زبانت على رغم خودت به گفتار درآيد سزاوار آنى كه بر زبانت خنجرى فرود آورند .\r\nاگر كارى آغاز نشود هرگز به پايان نمىرسد .\r\nدنيا محبوب و قبله‌گاه مردمان بىشعور است .\r\nكسى كه مىبيند كورى نزديك به سقوط در چاه است ، و او را از خطرى كه براى بلعيدن او دهان گشوده آگاه نمىكند قاتلى خونخوار است .\r\nبا اين كه زردشتيان آتش را حرمت مىنهند اگر روزى در آتش بيفتند مىسوزند .\r\nكمى زيبايى از ثروت بسيار بهتر است .\r\n\r\n","description":"","footnote":"","page_name":" 1063 ","page_number":155},
  {"content":"\r\n\r\nوقتى خورشيد سر بزند شمعها و چراغها را مىكشند .\r\nوقتى گرگ بره‌اى را از گله ربود و رفت فرياد و فغان شبان سود ندارد .\r\n چون سگ درنده گوشت يافت نپرسد * كاين شتر صالح است يا خر دجّال \r\nآن كه از گرگ مىهراسد نبايد شبان شود .\r\nوقتى از گرگ سخن مىگوييد چماقى به دست بگيريد مبادا گرگى ناگهان نمايان شود .\r\nاز كسى كه از شما مىترسد بهراسيد .\r\nصداى گردش سنگ آسيا را مىشنوم اما آرد نمىبينم - اين كنايتى است وهن آميز به كسى كه بيهوده‌گويى مىكند .\r\nتمام مردم را از نظر مذهبى مىتوان به چهار طبقه تقسيم كرد : يك دسته پژوهش مىكنند ، اما عمل نمىكنند ؛ دسته‌اى عمل مىكنند و پژوهش نمىكنند ؛ دسته‌اى هم پژوهش و هم عمل مىكنند كه متقيانند ؛ و گروهى كه نه پژوهش و نه عمل مىكنند كه بىدينانند .\r\nچهار چيز است كه آدمى بىآنكه دريابد مدام سنگينى حمل آنها را تحمل مىكند ، آن چهار رنج بدخواهى دشمن ، بار گناه ، رنج سالمندى ، و بلاى وامدارى است .\r\nبه عمل كار برآيد نه به گفتار .\r\nعمل به فضيلتى ، فضيلتى ديگر است و توجه به عيبى عيب ديگر مىآورد .\r\nترحم نفس پرستى را مىكشد .\r\nاگر كسى به پاداش نيكى ، نيكى كرده است از خران پيروى كرده ، اگر به جاى بدى بدى كند متابعت سگان كرده ، اگر به عوض نيكى بدى كند بر طريق ديوان رفته ، و اگر نيكى به جاى بدى كند عملى نيكو و درخور تحسين كرده است .\r\nبزرگ‌ترين جهاد مبارزه با نفس‌پرستى است .\r\nهمچنان كه بيمار اگر غذايى ناسازگار بخورد بهبود نمىيابد ، شيفتگان و دلباختگان به دنيا اگر پند ناصحان را نشنوند به عالم معنويّت راه نمىيابند .\r\nهدف دوستداران دنيا طلب ثروت ، لذت جويى و خوشگذرانى است ؛ به شما سفارش مىكنم از دنيا ببريد تا افتخار و سربلندى واقعى نصيبتان شود . به آنچه داريد خرسند باشيد كه دولتمندى جز اين نيست ، و در اين صورت به آرامش واقعى كه همان\r\n\r\n","description":"","footnote":"","page_name":" 1064 ","page_number":156},
  {"content":"\r\n\r\nخوشگذرانيست خواهيد پيوست .\r\nشيفتگى و دلباختگى به دنيا سرچشمهء خطاها و گناهان است .\r\nاز دانايى پرسيدند در جهان هستى چه چيز از همه چيزها پوچ‌تر و بيهوده‌تر است . گفت : دنيا ؛ جز كسانى كه بدان تعلق خاطر دارند ؛ زيرا اين گروه گم كرده راه از دنيا نيز بىقدرترند .\r\nتوجه و انديشيدن به گناهى از عمل بدان ناستوده‌تر است .\r\nكوچك شمردن نفس نشان قابليت و شخصيت است .\r\nاگر بر سر آنيد كه چون درختان سايه‌ور و ميوه‌رسان سودمند باشيد همواره خود را مانند زمين ناچيز شماريد زيرا از فروتنى كارهاى خطير بر مىخيزد .\r\nحقيقت آن قدر سنگين و پر ارزش است كه نه به هيچ ترازو مىتوان سنجيد و نه با هيچ معيارى مىتوان بهايش را معين كرد .\r\nجهان به مثابهء منعكس كنندهء آواها و آوازهاست ، و هر بانگى كه بشنود باز مىگرداند ، به همين سبب اگر جوياى آن باشيم كه از ما به نيكى ياد كنند بايد همواره نام مردمان را به حرمت بر زبان آوريم ، و كارهاى خوبشان را بستاييم .\r\nارزش هر كس نسبت به آنچه دوست دارد سنجيده مىشود . اگر دل به دنيا بسته است قدرى ندارد ، زيرا دنيا بر اطلاق بىارزش است ؛ اما اگر شيفتهء دنياى ديگر و قرب جوار حق تعالى است ، بيش از آنچه در تصوّر آيد مىارزد .\r\nاز نعمتهاى دنيوى آنچه را توانايى حفظ و نگهدارى آن را داريد جمع كنيد ، زيرا وجود آدمى هر لحظه در معرض بلاها و حادثه‌هاى جان‌ستان است و هر دم مىتواند آنچه را به عمرى گرد آورده‌ايم از ما بستاند . اما دست روزگار هرگز نمىتواند داراييهاى معنوى را كه فضايل روحى است از ما بربايد زيرا نه دريا و نه خشكى بر آنها دست مىيابد ، و نه آتش .\r\nاگر خود را به انجام دادن كار خيرى سرگرم مىداريد در پايان كار زحمتش از ميان مىرود و لذّت عمل خير براى شما به جا مىماند . اما اگر به كار بدى بپردازيد لذتى كه تصور مىكرده‌ايد نابود مىگردد ، و حاصل و نتيجهء عمل بد ، و پشيمانى آن باقى مىماند .\r\nآنان كه به خود غره‌اند و بىشرم ، و دلباخته و شيفتهء دنيا مىباشند پيوسته مورد تنفّر متقيان و صالحان مىباشند ؛ اما كسانى كه دل مهربان دارند و صاحب فضيلت\r\n\r\n","description":"","footnote":"","page_name":" 1065 ","page_number":157},
  {"content":"\r\n\r\nمىباشند دنيا را و آنچه در آنست بىقدر مىپندارند ؛ آزرمگين و فروتن‌اند و پيوسته مورد احترام آزادگان مىباشند .\r\nبدخواهان و زشتكاران اگر چه به صورت زنده ، و در ميان خلق نمايانند ، در حقيقت مرده‌اند ؛ اما نكوكاران و كريمان و گر چه درگذشته باشند نامشان همواره پاينده است و در معنى زنده‌اند .\r\nتنبلى و توجه به خيالهاى باطل انسان را از خدا و حقيقت دور ، و به فقر و بينوايى نزديك مىكند .\r\nدولتمندى كه بخشنده نباشد به درختى مىماند كه بر ندهد .\r\nبىچيزى كه ناشكيبا باشد چراغى را مانند است كه در آن روغن نباشد .\r\nجوانى كه از كارهاى ناهنجار خود پشيمان نباشد ، و توبه نكند ، به اتاقى مىماند كه آسمانه نداشته باشد .\r\nزنى كه شرمگين و با آزرم نباشد مانند گوشتى است كه به منظور جلوگيرى از فساد به آن نمك نزده باشند .\r\nمواهب دنياى ديگر نصيب كسانى مىشود كه نعمتهاى اين جهان را خوار شمارند .\r\nوقتى از اين جهان درگذشتيد كسانى كه همواره گرد شما فراهم بودند پراگنده مىشوند . تنها مىمانيد و در روز شمار بايد جوابگوى اعمال خود باشيد .\r\nبعضى از درهاى دوزخ ممكن است از بركت دعا بسته شود ، اما بيشتر درها به روى بدكاران باز مىماند .\r\nاحكام و فرمانهاى پروردگار در دل صالحان و مستعدان مىنشيند و به آنان آرامش مىبخشد .\r\nكسانى كه طالب آرامش جسم و جان خود مىباشند بايد بيش از آنچه به اين جهان گذران مىانديشند به ياد آخرت باشند ، زيرا آن جهان و نعمتهايش جاودان است ، و هر كس به ناچار روزى از اين دنيا رخت برمىبندد .\r\nبينديشيد از كجا آمده‌ايد ، كجا هستيد و سرانجام به كجا مىرويد .\r\nاگر شيشهء بشكسته را مىتوان ترميم كرد چرا اجزاء بدن ما پس از مرگ به هم نپيوندد .\r\nامروز در اين دنياييم ، و فردا در جهان سرمدى .\r\n\r\n","description":"","footnote":"","page_name":" 1066 ","page_number":158},
  {"content":"\r\n\r\n\r\n[ افسانه‌ها و داستان‌هاى ايرانى 
  ]\r\nاكنون نوبت آن رسيده كه برخى از افسانه‌ها و داستان‌هاى ايرانى را بياورم .\r\nمقدمة بايد بگويم همان قدر كه حكم و امثال و كلمات قصار زبان فارسى زياد است ، حكايات آن بسيار است و من سر آن دارم داستانهايى بياورم كه به نام لقمان و ديگر بزرگان مىباشد .\r\nبه عقيدهء برخى لقمان همان ازوپ (  Esope  ) يونانى است ، و برخى نيز جدا از هم ، و هر كدام را شخصيتى واحد مىدانند . ايرانيان لقمان را معاصر موسى ، و بعضى همزمان با نوح مىدانند و گروهى كه روزگار زندگى وى را چندان قديم نمىشمارند بر اين اعتقادند كه او همزمان با دوران داوود مىزيسته است ؛ و ميرخواند تاريخ نويس مشهور ايران بر اين عقيده بوده است . به هر روى جملگى محققان بر اين باورند كه لقمان قديم‌ترين فلاسفه جهان است . و پيغمبر اسلام در قرآن نام او را آورده و به حكمتش اشاره كرده است ؛ و بسيارى از بزرگان اسلام در تأليفات و آثار خود حكايات و كلمات قصار زيادى به وى نسبت داده‌اند . سعدى شاعر نامى ايران آورده است كه لقمان در اواخر عمر خود نزديك مردابى كلبه‌اى از نى ساخته بود ، در آن جا زندگى مىكرد و از نى سبد مىبافت . روزى عزرائيل بر او وارد آمد و گفت : لقمان ، چرا در مدت سه هزار سالى كه در اين دنيا زندگى كرده‌اى هنوز براى خود خانه‌اى نساخته‌اى ؟ حكيم جواب گفت : اى عزرائيل ، آدم بايد خيلى غافل و ديوانه باشد كه بداند تو در صدد قبض روح او هستى ، و با علم به اين حقيقت براى خود خانه بسازد !\r\nچنان كه گفتم افسانه‌هاى لقمان تحرير ديگرى از داستانهاى ازوپ است ، و من در اين جا قصد آوردن و توضيح آنها را ندارم .\r\n\r\nشير و دو گاو نر\r\nروزى شيرى در مرغزارى به دو گاو نر رسيد . دو گاو كنار هم قرار گرفتند و شاخهاشان را به او نشان دادند . شير چون دريافت حريف گاوها نمىشود راه مدارا در پيش گرفت و به آنان گفت قصد بدى نسبت به ايشان ندارد . گاوها از ساده دلى گفتهء شير را باور كردند و از هم جدا شدند . شير به آنها كه از هم دور افتاده بودند حمله برد ، و يكى را از پس ديگرى دريد .\r\n\r\n","description":"","footnote":"","page_name":" 1067 ","page_number":159},
  {"content":"\r\n\r\n\r\nگوزن\r\nگوزنى بر لب چشمه‌اى رفت تا آب بنوشد . عكس خويش را در آب ديد .\r\nپاهايش در نظرش باريك و اندكى كوتاه جلو كرد . غمگين گشت . اما وقتى شاخهاى بلند و قشنگش را ديد شادمان و مغرور شد . در همين هنگام چند شكارچى قصد او كردند . گوزن به سوى مرغزارى گريخت و چون چست و چالاك مىدويد صيادان به او نرسيدند . اما وقتى به جنگل رسيد ، شاخه‌هاى شاخهاى بلندش به شاخه‌هاى درختان گير مىكرد و نمىتوانست به تندى بگريزد . صيادان كه همچنان به دنبالش مىدويدند ، وى را گرفتند و كشتند . گوزن وقتى گرفتار آمد به خود گفت :\r\nدريغ كه آنچه عيب و مايهء ملال خود مىشمردم رهاييم داد ، و آنچه بدان مىنازيدم و مىباليدم سبب هلاكم شد .\r\n\r\nداستان ديگرى از گوزن\r\nگوزنى بيمار شد ، و گروهى از جانوران مختلف و هم جنسان خود را براى تيماردارى خويش دعوت كرد . آنان در طول مدتى كه از گوزن بيمار مواظبت مىكردند همه علفها و دانه‌هايى را كه گوزن ذخيره كرده بود خوردند . وقتى بيمار بهبود يافت ، از آن همه خوراكى كه فراهم آورده بود چيزى بر جاى نديد و از گرسنگى مرد . هدف از آوردن اين داستان اين است كه براى انجام كردن كارهاى نه بسيار مهم نبايد گروه زيادى را بدون توجه به وجودشان به يارى طلبيم .\r\n\r\nشير و روباه\r\nروزى شيرى كه از شدت گرما بىتاب شده بود به غارى پناه برد و خوابيد .\r\nرتيلى روى پشتش رفت و در آن جا به گردش پرداخت . شير ناراحت شد ، از جا برخاست و در حالى كه از جسارت رتيل خشمگين شده بود به اطراف خود مىچرخيد . مقارن اين احوال روباهى كه شير را بىجهت آن چنان برآشفته و غضبناك ديد بر او خنديد . شير از سر خشم به روباه گفت : من از آنچه موجب ناراحتيم شده بر خود نمىپيچم ، و از جا در نمىروم ، امّا گناه كسى را كه به من بخندد و مسخره‌ام كند نمىبخشم .\r\n\r\n","description":"","footnote":"","page_name":" 1068 ","page_number":160},
  {"content":"\r\n\r\n\r\nشير و گاو نر\r\nيك روز شيرى گاو نرى را زير نظر گرفت تا او را بكشد و بخورد . اما چون جرأت نداشت كه بر او حمله ببرد تصميم كرد به فسونگرى بر او دست يابد . به اين اميد به ديدار او رفت و گفت : دوست عزيزم ، من امروز غذايى مختصر اما مناسب حال و مذاق تو پخته‌ام و اگر دعوت مرا بپذيرى و به خانه‌ام بيايى بسى شادمان مىشوم . گاو دعوت شير را قبول كرد ، و پس از ساعتى نزد او رفت . ديد شير آتش عظيمى افروخته و چند ديگ كوچك و بزرگ روى اجاق نهاده . به ديدن آن آتش و ديگهاى متعدد پا به فرار گذاشت . شير به او گفت : تو كه تا اين جا آمدى چرا مىگريزى ؟ گاو همچنانكه مىگريخت جواب داد : براى اين كه ديدم اين آتش عظيم و اين همه ديگ براى پختن چيزى خيلى بزرگ‌تر از يك غذاى مختصر آماده كرده‌اى !\r\n\r\nشير و روباه\r\nشيرى كه بر اثر پيرى و ناتوانى نيروى شكار كردن نداشت و گرسنه مانده بود تصميم كرد براى سير كردن شكمش به حيله متوسل گردد . بدين منظور تظاهر به ناخوشى كرد و در غارى كه منزلگهش بود خوابيد . برخى از حيوانات كه دلى مهربان داشتند يكى پس از ديگرى براى تيمارداريش به غار او مىرفتند ، و شير دغل در فرصتى مناسب هر كدام را مىكشت و مىخورد . روزى روباهى به ديدنش رفت . اما همين كه به در غار رسيد ايستاد ؛ از همان جا به او سلام كرد و از سر مهربانى گفت :\r\nاحوال سلطان حيوانات چگونه است ؟ آرزو دارم هر چه زودتر شفا يابيد و رفع بيمارى و نقاهت بشود . شير جواب داد : اى مظهر زيبايى و كرامت ، تو كه زحمت كشيده‌اى و تا اين جا آمده‌اى چرا نزديك من نمىآيى . روباه جواب داد : من از دعوت و لطف پادشاه جانوران بسيار متشكرم ، اما علّت اين كه جلوتر نمىآيم اين است كه اثر پاى بسيار حيواناتى را كه داخل غار شده‌اند روى زمين مدخل غار مىبينم ، اما هر چه نگاه مىكنم از نقش پاى يكى از آنها در حال برگشتن نشانى نيست .\r\n\r\nشير و انسان\r\nروزى شيرى با مردى به هم رسيدند ، و ميان آن دو بر سر زورمندى بحث\r\n\r\n","description":"","footnote":"","page_name":" 1069 ","page_number":161},
  {"content":"\r\n\r\nدرگرفت . شير زور همجنسان خود را مىستود و مىباليد و مىگفت : نيروى شيران از آدم بيشتر است مرد براى اثبات دعوى خود روى ديوار نقش مردى كه شير نرى را كشته بود كشيد و به او نشان داد . شير به او جواب داد اگر شيرها هم مثل آدمى نقاشى مىتوانستند نقشهايى مىكشيدند كه كشته شدن آدمها را به چنگ شيران نشان مىدادند .\r\n\r\nگوزن و شير\r\nچند صياد گوزنى را دنبال كردند . گوزن چون پناهگاهى نيافت داخل غار شيرى شد . شير چون به غارش برگشت گوزن بيچاره را پاره پاره كرد . حيوان به جان رسيده در حالى كه آخرين نفس را مىكشيد به خود گفت چه بدبختم من كه به اميد رستن از دست صياد به چنگ اين درندهء خونخوار گرفتار آمدم و جانم را بر باد دادم .\r\n\r\nگوزن و روباه\r\nگوزنى كه از تشنگى به جان آمده بود به چاهى رسيد . از بىتابى خود را به چاه انداخت . پس از اين كه سيراب شد و خواست بالا آيد نتوانست ، و هر چند بيشتر كوشيد عاجزتر ماند . در آن حال روباهى وى را ديد و به او گفت : برادر عزيز ، درست اين بود پيش از آن كه خود را به چاه بيندازى راه بالا آمدن از آن را مىيافتى .\r\n\r\nخرگوش ماده و شير ماده\r\nروزى خرگوشى ماده و شير ماده‌اى به هم رسيدند . خرگوش از سر تفاخر به شير گفت : از من هر سال چند بچه در وجود مىآيد ، اما تو هر چند سال يك بار يك يا دو بچه مىزايى . شير در جوابش گفت : آنچه گفتى حقيقت محض است ؛ اما اين نكته را بدان يك بچهء من به هفت بچهء تو مىارزد .\r\n\r\nزن و مرغش\r\nزنى مرغى داشت كه هر روز يك تخم سيمين مىگذاشت . روزى به خودش گفت اگر من مقدار دانه را كه به مرغم مىدهم دو برابر كنم او هم به جاى روزى يك تخم دو تخم سيمين مىگذارد . به اين سودا خورش مرغش را دو برابر كرد ؛ اما مرغ\r\n\r\n","description":"","footnote":"","page_name":" 1070 ","page_number":162},
  {"content":"\r\n\r\nبيچاره بر اثر پرخورى مرد !\r\n\r\nمگس كوچك و گاو نر\r\nمگس كوچكى بر سر شاخ گاو نر زورمندى نشست ، و چون خيال كرد كه مايهء زحمت گاو شده از سر پوزشخواهى گفت : اگر سنگينى وجود من مايهء زحمت تو شده بگو تا بروم . گاو گفت : من اصلا متوجه نشستن تو روى شاخم نشده‌ام ، و بودن يا نبودنت بر روى شاخم هيچ فرق ندارد .\r\n\r\nمرد و عزرائيل\r\nروزى مردى كه پشته‌اى هيزم بر دوش گرفته بود و مىبرد از شدت خستگى و بىتابى خودش و بارش را بر زمين انداخت و از بسيارى بىطاقتى مرگش را از خدا طلبيد . ناگهان عزرائيل را برابر خود ديد . عزرائيل به او گفت : مرا طلبيدى ، آمدم چه مىخواهى ؟ مرد كه از گفتهء خود پشيمان شده بود ، جواب داد : از آن ترا طلبيدم تا كمك كنى و بارم را روى پشتم بگذارى تا به خانه ببرم .\r\n\r\nجواب باغبان\r\nروزى كه باغبانى علفهاى هرز و خودروى باغش را از ريشه بيرون مىآورد كسى از او پرسيد چرا علفهاى خودرو اين قدر زود به زود بلند مىشوند و حال آن كه سبزه‌هايى كه كاشته مىشوند اين قدر آهسته و كند مىرويند ؟ باغبان جواب داد براى اين كه علفهاى خودرو را مادرشان پرورش مىدهد و سبزه‌ها را نامادرى .\r\n\r\nمرد و بت\r\nمردى بتى در خانه داشت كه آن را مىپرستيد و هر روز برايش قربانى مىكرد چون بيشتر داراييش را در اين كار از دست داد روزى بتش به او گفت : باقيماندهء داراييت را در راه پرستش من هدر مده ، زيرا سرانجام از كردهء خود پشيمان مىشوى ، پيش خداى ديگرى از من شكوه مىكنى و دشنامم مىدهى .\r\nاين داستان در مورد كسانى صادق است كه همهء دارايى خود را در راه خطا و گناه به هدر مىدهند . و چون داراييشان از دست رفت خدا و آسمان را مقصر بينوايى و\r\n\r\n","description":"","footnote":"","page_name":" 1071 ","page_number":163},
  {"content":"\r\n\r\nسيه روزى خود مىدانند .\r\n\r\nمرد سيه فام\r\nروزى مردى سيه فام به سر چشمه‌اى نشست و مدتها به شستن روى خود مشغول شد . كسى كه ناظر حالش بود به او گفت : دوست من ، چندين رنج بيهوده مبر ، و آب چشمه را برمياشوب كه زنگى به شستن سفيد نمىشود .\r\n\r\nمرد و كره اسب\r\nمردى بر ماديانش سوار بود و به سفر مىرفت . ماديان در راه سفر زاييد . كره مدتى دنبال مادرش حركت كرد ، اما ديرى نپاييد كه خسته شد و از رفتار بازماند ، و به مسافر گفت : مرا به حال خود رها مكن كه تلف مىشوم . اما اگر نگهدارى و تيمار داريم كنى چون بزرگ گشتم سوارم مىشوى ، و هر جا بخواهى ترا مىبرم .\r\nاين داستان هشدار به كسانى است كه براى كسب فايدت تاب تحمل زحمت ندارند .\r\n\r\nمرد و خوك\r\nمردى بزى ، گوسفندى و بره‌اى و خوكى روى اسبش سوار كرده بود و براى فروختن به بازار مىبرد در راه بز و بره كاملا آرام بودند اما خوك در تمام طول مدتى كه در راه بود به خود مىپيچيد و ناآرام و در تلاش بود . صاحبشان به خوك گفت اى جانور شرير شيطان ، چرا مثل بره و بز آرام نمىگيرى و به خود مىپيچى و اسب را ناراحت مىكنى ؟ خوك جواب داد : بز و بره يقين دارند كه خطرى در پيش ندارند زيرا خريدار بز بدين منظور آن را مىخرد كه از شيرش استفاده كند ، و آن كه بره را مىخرد مىخواهد پشمش را بچيند ، اما آن كه مرا مىخرد مىخواهد بكشد و گوشتم را بخورد .\r\nبه سخن ديگر از بازار يكسر مرا به كشتارگاه مىبرند .\r\n\r\nلاك‌پشت و خرگوش\r\nيك خرگوش و يك لاك‌پشت مسابقهء دو گذاشتند و قرار نهادند هر كدام زودتر به پاى تپه‌اى كه برابرشان بود رسيد برندهء مسابقه باشد . خرگوش چون به ميان راه\r\n\r\n","description":"","footnote":"","page_name":" 1072 ","page_number":164},
  {"content":"\r\n\r\nرسيد به اطمينان اين كه خيلى تندتر از لاك‌پشت مىدود از رفتن باز ايستاد و خوابيد .\r\nاما لاك‌پشت كه آگاه بود به سبب سنگينى لاكش نمىتواند تند بدود بى آن كه درنگ كند به رفتن ادامه داد تا به مقصد رسيد . خرگوش وقتى از خواب بيدار شد و لاك‌پشت را پاى كوه ديد از خواب نابجاى خود پشيمان شد ، اما دير شده بود و ندامت سود نداشت .\r\n\r\nگرگ\r\nگرگى نوزاد خوكى را ربوده بود و مىرفت . شيرى به او رسيد و شكارش را ربود . گرگ كه از اين تصادف نامساعد دچار ملال و شگفتى شده بود به خود گفت :\r\nآيا جاى تعجب است كه آنچه را به ستم ربوده بودم آسان از دست دادم . اين قصه تعليم مىدهد ثروتى كه به زور و جبر به دست آورده‌ايم نمىپايد ، و هم چنان كه به ستم ستانده‌ايم به ستم مىستانند .\r\n\r\nتمشك و باغبان\r\nروزى بوتهء تمشكى به باغبانى گفت : اگر كسى در نگهدارى و مواظبتم مىكوشيد ، مرا در خاك خوبى مىنشاند و بهنگام آبم مىداد چنان گلها و ميوه‌هاى خوبى بار مىآوردم كه اگر پادشاه مرا مىديد به باغ خود مىبرد و به باغبان خاصش فرمان مىداد در نگهدارى و پرورش من نهايت اهتمام را به جاى آورد . در چنان حال پادشاه به ديدن گلها و خوردن ميوه‌هايم مشعوف مىشد .\r\nباغبان ساده دل حرف بوتهء تمشك را باور كرد . آن را از جا برگرفت در بهترين نقطهء باغش نشاند و به مواظبتش كوشيد . اما تمشك خارناك همين كه جاى مساعد يافت و از مواظبت سرشار بهره‌مند شد ، اندك اندك به پيرامن خود شاخ و برگ افشاند ، قسمتى از باغ را فرا گرفت از درختان نزديك خود بالا رفت ؛ چنان كه بسى برنيامد كه گذر كردن باغبان بر آن قسمت باغ دشوار شد .\r\nنتيجه اين داستان اينست كه پرورش و مواظبت افراد شرير و نااهل و ناقابل رنج بيهوده بردن است .\r\n\r\n","description":"","footnote":"","page_name":" 1073 ","page_number":165},
  {"content":"\r\n\r\n\r\nمرد سياه\r\nروزى مرد سياهى لباسش را از تن دور كرد و با تلاش تمام برف به تنش مىماليد . سبب و سود اين عمل را از او پرسيدند . گفت : اميدم اين است كه پوست بدنم سپيد گردد . فرزانه‌اى به او گفت : نيروى خود را بيهوده به هدر مده ، و تنت را مرنجان از آن كه سياهى تن تو به ماليدن برف سپيد نمىگردد ، اما باشد برفهايى كه به تنت مىمالى تيره شود .\r\n\r\nعنكبوت و زنبور عسل\r\nروزى عنكبوتى به زنبور عسلى گفت اگر مرا همراه خود به گلزارها ببرى من نيز مثل تو ، بل كه خيلى بيشتر از تو عسل درست مىكنم . زنبور عسل از ساده دلى دعوى عنكبوت را باور كرد . اما همين كه دريافت عنكبوت چنان هنرى ندارد و سخن به گزاف گفته است با نيشش او را كشت ، و عنكبوت در لحظات جان دادن به خود گفت : من مستحق چنين مجازاتم ؛ من كه هنر درست كردن قير نداشتم از چه دعوى آفريدن عسل كردم .\r\n\r\nنوجوان\r\nپسر بچه‌اى بى آن كه به فن شنا آشنا باشد خود را در رودخانه انداخت . وقتى غرق شدنش نزديك شد بناى داد و فرياد كردن گذاشت . كسى صدايش را شنيد و به نجاتش شتافت . و چون نزديكش رسيد به سرزنش كردن وى پرداخت كه از چه بدون آشنايى به فن شنا خود را در آب انداخته است . پسر بچه به او گفت : در اين دم چه جاى اين سخن است ، نخست نجاتم بده و زان پس شماتت و سرزنشم كن .\r\n\r\nبچه و كژدم\r\nروزى طفلى به منظور سرگرمى به گرفتن ملخ پرداخت . در اثناى كار از سر غفلت دستش را روى بچهء عقربى گذاشت و پنداشت ملخ است . اما زود به اشتباه خود پى برد . دستش را از روى بچه عقرب برداشت . عقرب به او گفت : اگر در دم دستت را از روى من بر نمىداشتى بىگمان براى هميشه از گرفتن ملخ آسوده مىشدى .\r\nنتيجهء اخلاقى اين داستان اينست كه هيچ كار را بدون توجه به جوانب آن\r\n\r\n","description":"","footnote":"","page_name":" 1074 ","page_number":166},
  {"content":"\r\n\r\nنبايد ناگهان شروع كرد .\r\n\r\nكبوتر\r\nكبوترى كه از تشنگى به جان آمده بود براى يافتن آب به پرواز درآمد . اتفاقا ديوارى ديد كه روى آن نقش رودى كشيده شده بود ؛ پنداشت آب است ، و در حالى كه منقارش را براى آشاميدن آب باز كرده بود چنان بر آن فرود آمد كه سرش به ديوار خورد و شكست . در حال احتضار به خود گفت : چه سيه بخت و تيره سرانجامم كه بر اثر شتابناكى در رسيدن به آب جانم را از كف دادم .\r\n\r\nگربه\r\nروزى گربه‌اى داخل دكان چلنگرى شد . چشمش به سوهانى افتاد . شروع به ليسيدن آن كرد ؛ و چندان به قوت و سرعت سوهان را ليسيد كه خون از زبانش جارى شد . گربه خون خود را مىخورد و گمانش اين بود كه خون از سوهان روان شده است ، و چندان بدين كار ادامه داد كه زبانش از ميان رفت .\r\nموضوع اين داستان با حال كسى مشابهت و مطابقت دارد كه از سر غفلت و بىخبرى مال خود را به بيهودگى تلف مىكند و سرانجام به بلاى سخت و خفت بار فقر گرفتار مىشود .\r\n\r\nآهنگر و سگ\r\nسگ آهنگرى عادتش اين بود كه هر وقت صاحبش مشغول كار بود مىخوابيد ، اما همين كه آهنگر كارش را تعطيل مىكرد و براى خوردن غذا با كارگرانش پشت ميز مىنشست سگ بيدار مىشد ، و نزديك آنان قرار مىگرفت .\r\nروزى آهنگر به سگش گفت اى حيوان بدجنس ، چرا در تمام طول مدتى كه مشغول كارم و صداى ضربت چكشم به آسمان مىرسد و زمين را مىلرزاند تو در خوابى ، و وقتى سر سفره مىنشينم با اين كه آرام و بدون صدا غذا مىخورم تو بيدار مىمانى .\r\nنتيجه اين داستان پند و موعظت به كسانى است كه همواره براى شركت در لذايذ نفسانى بيدار و مصمم‌اند ، امّا در كارهاى اساسى و عقلانى آمادگى ندارند .\r\n\r\n","description":"","footnote":"","page_name":" 1075 ","page_number":167},
  {"content":"\r\n\r\n\r\nروباه و سگها\r\nروزى چند سگ پوست شيرى پيدا كردند و با هم به جويدن آن مشغول شدند . روباهى در آن حال آنان را ديد و گفت : اگر اين شير زنده بود مىديديد كه چنگالهايش چقدر از چنگالهاى شما تيزتر است .\r\nنتيجه اين داستان معارضه با كسانى است كه پس از مرگ افراد بزرگ و صاحب نامى كه توانايى دفاع از خود ندارند به بدگويى مىپردازند .\r\n\r\nسگ و خرگوش\r\nسگى پس از آن كه مدتى خرگوشى را دنبال كرد او را گرفت . بدنش را با دندان سوراخ كرد و به ليسيدن خونش پرداخت . خرگوش گرفتار به خصم خونى خود گفت : شگفت كارى كه كردى نخست چون دشمنى سرسخت بدنم را به دندان سوراخ كردى ، و اكنون چون دوستى بر آن بوسه مىزنى .\r\nاين داستان بيانگر حال كسانى است كه در ظاهر دوست و در نهان دشمن‌اند .\r\n\r\nپا و شكم\r\nشكم و پا روزى با هم به صحبت پرداختند كه كدام يك به كارترند . پاها مىگفتند اين ما هستيم كه به نيروى خود بدن را از جايى به جايى مىبريم . شكم در جواب گفت : من به شما نيروى اين كار مىدهم ، و اگر از قوت دادن به شما سر باز زنم هيچ كارى از شما بر نمىآيد .\r\n\r\nعقابها و مرغان\r\nروزى چند عقاب شنيدند كه عده‌اى از مرغان هم آشيان بيمار شده‌اند . هر يك چند پر طاووس به تن خود آراست و با هم به عيادت مرغان بيمار رفتند . چون به جايگاه آنان رسيدند سلام كردند و گفتند حال شما چه طور است ، بهتر شده‌ايد ؟\r\nمرغان كه متوجه فريبكارى عقابها شده بودند جواب دادند اگر سايه‌تان را از سر ما كم كنيد و برويد تا شما را نبينيم به زودى بهبود مىيابيم .\r\n\r\n","description":"","footnote":"","page_name":" 1076 ","page_number":168},
  {"content":"\r\n\r\n\r\nباد و آفتاب\r\nباد و آفتاب روزى با هم بحث و جدل مىكردند كه كدام يك زودتر مىتواند مسافرى را به جدا كردن لباسش از تن ناچار كند . باد كه به قوت خود مغرور بود به توفيدن پرداخت ، و مرد مسافر به نسبتى كه باد سخت‌تر مىوزيد لباسش را بيشتر به خود مىپيچيد تا باد نبرد . سپس نوبت خورشيد رسيد . او اندك اندك چنان بر گرمى هوا افزود كه مسافر جامه‌اش را از تنش جدا كرد ، و زير بغلش گرفت ، و بدين سان خورشيد بر باد پيروز شد .\r\nاين داستان بيانگر اين واقعيت است كه نرمى و آهستگى همواره اثر بخش‌تر از خشونت و صلابت است .\r\n\r\nدو خروس\r\nدو خروس سحرگهان پس از بيدار شدن به جنگ و ستيز پرداختند . خروسى كه مغلوب شد به جاى دور افتاده‌اى رفت و پنهان شد ؛ اما خروس پيروزمند از غايت غرور به بلندترين نقطهء خانه رفت و به پر زدن و آواز خواندن پرداخت . كركسى او را ديد و در ربود .\r\n\r\nگرگها\r\nدسته‌اى گرگ كه در طلب طعمه مىگشتند به كاريزى رسيدند كه كسى چند پوست گاو براى خيساندن در آن رها كرده بود . گرگها به ديدن پوستها شاد شدند و چون كسى در آن نزديكيها نبود براى ربودن پوستها مصمم شدند و سرانجام پس از مشورت زياد تصميم كردند آن قدر آب بخورند كه آب كاريز تمام شود و به پوستها دست يابند . و آنقدر آب خوردند كه مراد نايافته شكمشان تركيد .\r\n\r\nغاز و چلچله\r\nيك غاز و يك چلچله دوست و شريك زندگى هم شدند . چنين روى نمود كه صيادى آن دو را ديد . چلچله چون خطر را نزديك ديد به چابكى پريد و رفت .\r\nصياد غاز را گرفت و كشت .\r\n\r\n","description":"","footnote":"","page_name":" 1077 ","page_number":169},
  {"content":"\r\n\r\n\r\nمرد و مار\r\nمردى در حالى كه از راهى مىگذشت نزديك مردابى رسيد كه رهگذران در آن جا آتش افروخته بودند ، و به نيهاى مجاور آن آتش درافتاده بود . همچنين ديد كه دور مارى بزرگ را آتش فرا گرفته است . دلش به حال مار سوخت . به كمك چوبى بلند او را در ربود . ميان توده‌اى از علف جا داد در كيسه‌اى گذاشت و كيسه را به دوش گرفت و راه افتاد . چون مسافتى پيش رفت به خود گفت ببينم مبادا مار بيچاره مرده باشد . همين كه در كيسه را گشود مار به تندى بيرون جست و به مرد گفت : بايد زهر خود را به تو بچشانم و ترا بكشم . مرد به او گفت : به جاى اين كه به من كه ترا از مرگ بىگمان رهانده‌ام تلافى خير كنى ، مىخواهى مرا بكشى ! آيا سزاى نيكى بدى است ؟ مار گفت : همين طور است كه مىگويى . از زمانهاى بسيار بسيار قديم هر كه نيكى كرده بدى ديده ، و من هم براى اين كه اين قاعده را نشكنم مىخواهم ترا بكشم .\r\nدر اين هنگام گاوى نزديك آنها رسيد ، و مرد به مار گفت اين گاو را به داورى مىگيريم اگر او هم گفت كه سزاى خوبى بدى است هر چه مىخواهى با من بكن . وقتى گاو نر نزديك‌تر شد و عقيدهء او را پرسيدند گفت من هم بر اين باورم كه هميشه سزاى خوبى بدى بوده است . به حرفم گوش بدهيد . من سالها با تمام نيرو و توان به صاحبم خدمت كردم و جوانيم را در اين كار بر باد دادم همين كه فهميد از آن پس توانايى كار كردن ندارم مرا بيرون ، و به حال خود رها كرد .\r\nسپس مرد و مار به شيرى رسيدند و عقيدهء وى را در اين باب جويا شدند و گفتند آيا سزاى نيكى بدى است ؟ شير گفت : آرى ، آرى ، من از اول عمرم در اين بيشه به سر برده‌ام و هرگز در فكر آزردن يا كشتن كسى نبوده‌ام ؛ اما صيادان دائم به دنبال كشتن منند و مىكوشند بدنم را به ضرب نيزه و تير بشكافند .\r\nهمين كه شير راه خود را در پيش گرفت و رفت ، روباهى به آن دو رسيد و مرد به مار گفت از اين جانور هم بپرسيم هر چه او گفت قبول دارم . سپس از روباه پرسيد آيا سزاى خوبى بدى است ؟ روباه كه مكار و حيله‌گر بود جواب داد حق به جانب مار است ، و از زمانى كه بشر پا به عالم هستى نهاده سزاى خوبى بدى بوده است ؛ اما چون هر قاعده مستثنياتى دارد ممكن است در بعضى موارد اين قاعده صدق نكند ؛ حالا بگوييد ماجرا چيست تا من به انصاف داورى كنم ؛ و چون مرد آنچه رفته بود\r\n\r\n","description":"","footnote":"","page_name":" 1078 ","page_number":170},
  {"content":"\r\n\r\nبه راستى بيان كرد ، روباه گفت من هرگز باور نمىكنم مار به اين بزرگى در كيسهء به اين كوچكى جا بگيرد . مار كه از مقدمات جواب روباه قوى دل شده بود به او گفت :\r\nبراى اين كه باور كنيد من در اين كيسه جا مىگيرم داخل آن مىشوم تا به چشم خود ببينيد ؛ و داخل كيسه شد . در اين هنگام روباه به مرد اشاره كرد كه بىدرنگ در كيسه را ببندد و چندان با چماق بر كيسه بكوبد كه مار كشته شود .\r\n\r\nلاك‌پشت و مرغابيها\r\nدو مرغابى با هم كنار مردابى زندگى مىكردند . لاك‌پشتى هم به آنها پيوست ، و دوست و شريك زندگيشان شد . چند ماهى آن سه با هم به خوشى به سر مىبردند ، اما وقتى آب مرداب بر اثر حرارت شديد خورشيد خشكيد زندگى كردن به مرغابيها دشوار شد و ناچار به ترك آن جا شدند . و قصد خود را به لاك‌پشت گفتند .\r\nلاك‌پشت به شنيدن اين خبر ناشاد گشت ، و به اندوه تمام گفت شرط دوستدارى نيست كه برويد و مرا تنها بگذاريد ، و هرطور كه ممكنست و مىتوانيد بايد مرا هم همراه خود ببريد . اين مشكل بزرگى بود زيرا لاك‌پشت پريدن نمىتوانست .\r\nسرانجام پس از چاره انديشيهاى زياد تصميم كردند چوبى آماده كنند ، يك سر چوب را يكى از دو مرغابى ، و سر ديگرش را مرغابى ديگر به منقار بگيرد و ميان چوب را لاك‌پشت محكم به دندان بفشرد و بدين گونه پرواز كنند تا به جاى مطلوب برسند . مرغابيها بدين سان بپرواز درآمدند ، و چندان رفتند تا بر فراز مرداب پر آبى كه عدهء زيادى لاك‌پشت در آن جا بودند رسيدند . همين كه چشمشان بدان لاك‌پشت افتاد در شگفت ماندند ، و فرياد كشيدند ببينيد يكى از خواهران ما چگونه بپرواز درآمده است . لاك‌پشت كه همچنان به چوب آويزان بود خواست كه تحسين و شادى ايشان را جواب بگويد ، دهانش را گشود ، اما پيش از آن كه كلمه‌اى بر زبان آورد از بالا بر زمين افتاد ، لاكش شكست و مرد .\r\nاشارت اين داستان به كسانى است كه بىپروا و بدون انديشه پريشان مىگويند .\r\n\r\nخياط\r\nخياطى كه هر كس پارچه‌اى براى دوختن لباس پيش او مىبرد مقدارى از\r\n\r\n","description":"","footnote":"","page_name":" 1079 ","page_number":171},
  {"content":"\r\n\r\nآن را مىدزديد شبى به خواب ديد كه او را براى جواب گويى به آستان ربّ جليل كشانده‌اند ، و در آن جا پرده‌اى بسيار بزرگ دوخته شده از همهء قطعه پارچه‌هايى كه دزديده بود برابر خود ديد . چنان در وحشت افتاد كه از خواب جست ، و روز بعد وقتى به دكان آمد خوابش را براى كارگرانش تعريف ، و خواهش كرد اگر روزى ديدند كه وى قصد دزديدن پارچه دارد به او بگويند استاد خوابت را به ياد بياور . مدتى از كش رفتن باقى ماندهء پارچه‌هاى مردم خوددارى مىورزيد ، اما پس از چند ماه خواب و پرده را از ياد برد و وحشتش از ميان رفت . تا اين كه روزى كه پارچه گرانبهايى را براى دوختن لباس مىبريد قطعهء بزرگى از آن را براى خود برداشت . كارگرانش با ديدن آن فرياد برآوردند : استاد ، خواب و پرده را فراموش مكن ؛ و خياط كه بر اثر گذشت زمان ترس از دلش بيرون شده بود بر آنان برآشفت و گفت خفه شويد ، خواب و پرده را از ياد نبرده‌ام . اما اين نوع پارچه در آن پرده وجود نداشت .\r\n* * * اكنون به تشريح نكتهء سوم اين فصل مىپردازم و آن عبارت است از برگزيده و التقاطى از يك كتاب اخلاقى از آثار شيخ اجل سعدى ، و بر اين نيتم ترجمه با اصل آن مطابقت كامل داشته باشد .\r\n مگو پاى عزّت بر افلاك نه * بگو روى اخلاص بر خاك نه \r\n به طاعت بنه چهره بر آستان * كه اين است سر جادهء راستان \r\n اگر بنده‌اى سر بر اين در بنه * كلاه خداوندى از سر بنه \r\n چو طاعت كنى لبس شاهى مپوش * چو درويش مخلص برآور خروش \r\n كه پروردگار را توانگر توئى * توانا و درويش پرور توئى \r\n نه كشور خدايم نه فرمانده‌ام * يكى از گدايان اين درگهم \r\n تو بر خير و نيكم دهى دسترس * و گر نه چه خير آيد از من به كس \r\n دعا كن به شب چون گدايان بسوز * اگر مىكنى پادشاهى به روز \r\n كمر بسته گردنكشان بر درت * تو بر آستان عبادت سرت \r\n زهى بندگان را خداوندگار * خداوند را بندهء حقگزار \r\nدربارهء سلطان محمود غزنوى پسر سبكتكين نوشته‌اند كه وقتى شب فرا مىرسيد جامهء پادشاهى از تن جدا مىكرد ، لباس خلق درويشان مىپوشيد ، سپس جبين تضرع بر آستان ذات حق مىنهاد ، و چندان بر صفحهء خاك سجدهء خالق به جا مىآورد كه چهره‌اش از غبار پوشيده مىشد . مناجات مىكرد و مىگفت : اى آفريدگار\r\n\r\n","description":"","footnote":"","page_name":" 1080 ","page_number":172},
  {"content":"\r\n\r\nيكتا ، اى پديد آورندهء هستيها تو پادشاه و مالك عالم وجودى و من حقير كمترين بندگان توام . من به زور بازو و قدرت شمشير خويش پادشاهى نيافته‌ام . اين همه عطاى تست ، خدايا ، به من آن نيرو و خرد عطا فرما كه جز به راه تو نروم .\r\nهمچنين از عمر بن عبد العزيز حكايت كرده‌اند كه او نيز از بندگان راستين پروردگار عالميان بود ، و هرگز قدمى جز به رضاى خدا بر نمىداشت . سپيده دم از جامهء خواب بيرون مىشد و به نيايش و ستايش يزدان مىپرداخت ، و با صداى بلند استغاثه مىكرد : خداوندا ، آن نيرو و قابليت به من عطا فرما كه خلق را پيوسته به آسايش بدارم ، همواره به راه راست روم ، و چنان كنم كه خلق به رفاه و وفور نعمت به سر برند . مناجات مىكرد و مىگفت : خدايا ، اكنون كه اختيار بندگانت را به من سپرده‌اى رهى پيشم آور كه تو خشنود باشى و من رستگار باشم . خدايا ، به من صفت انصاف و مهربانى و مدارا كرامت فرما تا با بندگانت به رفق و صفا رفتار كنم ، و به راه راستان درگاه تو بروم .\r\nپروردگارا به من نيرو ببخش تا با خلق تو به داد و انصاف عمل نمايم ، و از خشونت و بىرحمى دورى جويم . خدايا ، چنان كن كه دل هيچيك از بندگانت از من رنجه نگردد ، و پس از مرگم از من به زشتى ياد نكنند .\r\n حكايت كنند از بزرگان دين * حقيقت شناسان عين اليقين \r\n كه صاحبدلى بر پلنگى نشست * همى راند رهوار و مارى به دست \r\n يكى گفتش اى مرد راه خداى * بدين ره كه رفتى مرا ره نماى \r\n چه كردى كه درنده رام تو شد * نگين سعادت به نام تو شد \r\n بگفت ار پلنگم زبون است و مار * و گر پيل و كركس شگفتى مدار \r\n تو هم گردن از حكم داور مپيچ * كه گردن نبپيچد ز حكم تو هيچ \r\n چو حاكم به فرمان داور بود * خدايش نگهبان و ياور بود \r\n نصيحت كسى سودمند آيدش * كه گفتار سعدى پسند آيدش \r\nپادشاه خردمند هرگز به مال افراد ملت خود اعم از منقول و غير منقول طمع نمىورزد . نيكبختى و خرّمى هر ملت متناسب با خوشرفتارى و نيك خواهى پادشاه آنهاست ؛ و امنيت هر كشور بستگى به عدل و انصاف سلطان آن دارد . وقتى پادشاه مملكتى عادل باشد كار بازرگانى و مسافرت در آن كشور رونق مىگيرد ، خزانهء پادشاه آبادان مىگردد ، و تبهكاران جرأت راهزنى و جنايت نمىيابند .\r\n چه خوش گفت بازارگانى اسير * چو گردش گرفتند دزدان به تير \r\n\r\n","description":"","footnote":"","page_name":" 1081 ","page_number":173},
  {"content":"\r\n\r\n چو مردانگى آيد از رهزنان * چه مردان لشكر چه خيل زنان \r\n شهنشه كه بازارگان را بخست * در خير بر شهر و لشكر ببست \r\n كى آن جا دگر هوشمندان روند * چو آوازهء رسم بد بشنوند \r\n نكو بايدت نام و نيكى قبول * نكو دار بازارگان و رسول \r\n بزرگان مسافر به جان پرورند * كه نام نكويى به عالم برند \r\n تبه گردد آن مملكت عن قريب * كزو خاطر آزرده آيد غريب \r\n غريب آشنا باش و سياح دوست * كه سياح جلّاب نام نكوست \r\n نديمان خود را بيفزاى قدر * كه هرگز نيايد ز پرورده غدر \r\n چو خدمتگزاريت گردد كهن * حق ساليانش فراموش مكن \r\n گر او را هرم دست خدمت ببست * ترا بر كرم همچنان دست هست \r\nپادشاه خردمند كسى است كه پيوسته در نظر داشته باشد كه پادشاه حقيقى خداست ، و نبايد به سلطنت فانى دل ببندد ، سلطنت و عمرى كه بيش از پنج روز پاينده نيست .\r\nآورده‌اند روزى هارون الرشيد خليفه به بهلول گفت : نكته‌اى پند آموز بگو . او جواب داد : آدمى به هنگام مرگ جز اعمال نيك يا بد نمىتواند به آن دنيا ببرد ، و هيچ كس قادر نيست عمل بدش را به خير مبدل كند ؛ و هر كس مكافات عمل خوب يا بدش را مىبيند . اگر به طبع تمايل به نيكى كردن ندارى ، قلبت همانند سنگى سياه است ، و هر كس چنين است مرگش به از زندگانى است ؛ و قدر كسى كه فراست و خرد بسيار دارد بسى افزون‌تر از كسى است كه زور و قوت شايان دارد . زيرا آنان كه تنها زورمندند در حقيقت جانور درنده‌اى را مانندند و راست اينست كه حيوان درنده بهتر از آدم شرير و خبيث است .\r\nبهلول مردى دانا و حقيقت‌گوى بود ، و براى اين كه همواره فرصت كسب دانش و هنر داشته باشد هرگز تأهل اختيار نكرد . روز ديگر خليفه به او گفت پند تازه‌اى به من بياموز . بهلول گفت : همواره به طريق انصاف و خرد داورى كن نه به اقتضاى هوس و مصلحت خود . هميشه به آنكه چيزى از تو مىطلبد جز اندكى مده ، و بيشتر به آن كس عطا كن كه از تو نمىطلبد . زيرا اشخاص بلند همت و آزاده كم اتفاق مىافتد كه چيزى از كسى بخواهند . پادشاه به منزلهء سر ملت است ، و مردم همانند تن ، و اگر پادشاه نادان و بيدادگر باشد با دندان تن را كه جامعه باشد\r\n\r\n","description":"","footnote":"","page_name":" 1082 ","page_number":174},
  {"content":"\r\n\r\nمىدرد .\r\nپادشاه بايد آگاه باشد كه بنيان نهادن ، عبادتگاه ، بيمارستان ، مدرسه ، و ديگر بناهاى عام المنفعه مانند پل ، گورستان ، خيابان از وظايف اوست . پادشاه بايد هر يك از ارباب پيشه و هنر را به نسبت سودى كه از ايشان به جامعه مىرسد احترام نمايد ؛ اما به تمنّيات بيهودهء كسانى كه برآوردن حاجاتشان جز نقصان خزانه حاصلى در بر ندارد نبايد گوش فرا دهد ، افراد بلند نظر و وارسته حتى اگر چيزى لازم داشته باشند از پادشاه نمىطلبند .\r\nهارون الرشيد وقتى دريافت يكى از خدمتگرانش تنها يك دوكا ربوده است وى را از دربار خود راند . پس از سپرى شدن چند روز برخى از درباريان نزد خليفه از او وساطت كردند . هارون گفت : مىدانم يك دوكا مبلغى خطير نيست ، اما كسى كه يك دوكا از مال من بربايد خون بندگان مرا خواهد مكيد .\r\n* * *\r\n گزيرى به چاهى درافتاده بود * كه از هول او شير نر ماده بود \r\n بدانديش مردم جز از بد نديد * بيفتاد و عاجزتر از خود نديد \r\n همه شب ز فرياد و زارى نخفت * يكى بر سرش كوفت سنگى و گفت \r\n تو هرگز رسيدى به فرياد كس * كه مىخواهى امروز فرياد رس \r\n كه بر جان ريشت نهد مرهمى * كه از درد دلها نبودت غمى \r\n تو ما را همى چاه كندى به راه * به سر لا جرم درفتادى به چاه \r\n يكى تشنه را تا كند تازه حلق * دگر تا به گردن در افتند خلق \r\n اگر بد كنى چشم نيكى مدار * كه هرگز نيارد گز ، انگور بار \r\n نپندارم اى در خزان كشته جو * كه گندم ستانى به وقت درو \r\n درخت ز قوم ار به جان پرورى * مپندار هرگز كز او بر خورى \r\nاگر پادشاه مىخواهد سخنى همچنان نهفته ماند و بر سر زبانها نيفتد نبايد حتى به نزديك‌ترين كسانش بگويد . زيرا او نيز به نزديك‌ترين دوستان و كسان خود افشا مىكند ، اين رشته تسلسل مىيابد و دوست و دشمن آگاه مىگردند .\r\nرازهاى خود را به محرم‌ترين و نزديك‌ترين كسان خود مگوى ، زيرا ممكن است همان كس روزى دشمن تو شود .\r\nپادشاهى به دادخواهى بيچاره‌اى نپرداخت ؛ مرد بيچاره در حالى كه\r\n\r\n","description":"","footnote":"","page_name":" 1083 ","page_number":175},
  {"content":"\r\n\r\nنااميدوار باز مىگشت گفت : اين پادشاه مىخواهد بگويد از خدا بالاتر و بزرگ‌تر است .\r\nغمازان سخن مرد ستمرسيده را به گوش سلطان رساندند . شاه وى را احضار كرد و گفت : چرا اين سخن بر زبان آوردى ؟ جواب داد : خدا پيش از آن كه موسى به پيغمبرى مبعوث شود و مرتبت قرب جوار يابد با او سخن گفت ، و تو جواب مرا كه يكى از بندگانت هستم ندادى .\r\nپادشاه از شنيدن اين سخن متأثر شد ، و دادش را داد .\r\nپادشاه نبايد بر كسى كه از سر آشفته حالى و دل از دست دادگى غريو و غوغا بر پا مىكند خشمگين گردد .\r\nپادشاه بايد همان مجازاتى را كه در حق جنايتكاران اعمال مىكند نسبت به كسانى كه گناهان خود را به افراد بىپناه منسوب مىدارند اجرا كند ، و اين افراد ناپاك سيرت بايد تبعات گناه خود را چندان تحمل كنند كه متهم از گناه آنان درگذرد .\r\nپادشاه بايد در انظار فرستادگان و افراد خارجى محتشم و باوقار و پر هيبت ظاهر گردد ، اما در برابر بستگان و منسوبان خويش بسيار گشاده‌رو و گشاده دندان و خندان باشد .\r\n دو همجنس ديرينه را هم قلم * نبايد فرستاد يك جا به هم \r\n چه بدانى كه همجنس گردند و يار * يكى دزد گردد يكى پرده‌دار \r\n خداترس بايد امانت گزار * امين كز تو ترسد امينش مدار \r\n امين بايد از داور انديشناك * نه از رفع ديوان و زجر و هلاك \r\n بيفشان و بشمار و فارغ نشين * كه از صد يكى را نبينى امين \r\n چو دزدان ز هم باك دارند و بيم * رود در ميان كاروانى سليم \r\n يكى را كه معزول كردى ز جاه * چو چندى برآيد ببخش گناه \r\n بر آوردن كام اميدوار * به از قيد بندى شكستن هزار \r\n نويسنده را گر ستون عمل * بيفتد ، نبرّد كتاب امل \r\n به فرمانبران بر ، شه دادگر * پدروار خشم آورد بر پسر \r\n گهش مىزند تا شود دردناك * گهش مىكند آبش از ديده پاك \r\n چو نرمى كنى خصم گردد دلير * و گر خشم گيرى شوند از تو سير \r\n\r\n","description":"","footnote":"","page_name":" 1084 ","page_number":176},
  {"content":"\r\n\r\n درشتى و نرمى به هم در ، به است ، * چو رگزن كه جرّاح و مرهم نه است \r\n نمرد آن كه ماند پس از وى به جاى * پل و بركه و خان و مهمان سراى \r\n هر آن كو نماند از پسش يادگار * درخت وجودش نياورد بار \r\n چو خواهى كه نامت بود جاودان * مكن نام نيك بزرگان نهان \r\n به سمع رضا مشنو ايذاى كس * و گر گفته آيد به غورش برس \r\n گنهكار را عذر نسيان بنه * چو زنهار خواهند زنهار ده \r\n چو بارى بگفتند و نشنيد پند * بده گوشمالش به زندان و بند \r\n و گر پند و بندش نيامد به كار * درختى خبيث است بيخش ، برآر \r\n چو خشم آيدت بر گناه كسى * تأمل كنش در عقوبت بسى \r\n كه سهل است لعل بدخشان شكست * شكسته نشايد دگر باره بست . \r\nاگر وزيرى بر اثر شرمندگى از خطاى كوچكى كه ناخواسته مرتكب شده از دربار گريزان گرديد پادشاه نبايد بر او خشم بگيرد و خدمتهاى گذشته‌اش را فراموش كند .\r\nپادشاه نبايد به صاحب منصبان و جاه‌مندانى كه خود يا پدرانشان به او يا پادشاه پيش از او خدمتهاى شايان كرده‌اند ، به بهانهء اشتباهات كوچكى كه ناخواسته كرده‌اند غضب كند و آنها را از درگاه براند .\r\nاگر وزيرى يا يكى از بندگان شاه بر اثر ارتكاب جنايتى مستحق مرگ ، و كشته شد ، شاه نبايد زندگى زن و فرزندانش را تباه كند ، و آنان را به خاك سياه بنشاند .\r\nپادشاه بايد همواره نيازمنديهاى خانوادهء افسران و سربازانى را كه به فرمان او براى جلوگيرى از تجاوز دشمن از زن و فرزندان خود دور شده‌اند فراهم كند ، و آنان را در تنگناى معيشت نگذارد .\r\n شنيدم كه شاپور دم در كشيد * چو خسرو به رسمش قلم در كشيد \r\n چو شد حالش از بينوايى تباه * نبشت اين حكايت به نزديك شاه \r\n كه اى شاه آفاق گستر به عدل * اگر من نمانم تو مانى به فضل \r\n چو بذل تو كردم جوانى خويش * به هنگام پيرى مرانم ز پيش \r\n غريبى كه پر فتنه باشد سرش * ميازار و بيرون كن از كشورش \r\n تو گر خشم بر وى نرانى رواست * كه خود خوى بد دشمنش در قفاست \r\n\r\n","description":"","footnote":"","page_name":" 1085 ","page_number":177},
  {"content":"\r\n\r\n اگر پارسى باشدش زاد و بوم * به صنعاش مفرست و سقلاب و روم \r\n همين جا امانش مده تا به چاشت * نشايد بلا برد دگر كس گماشت \r\n كه گويند برگشته باد آن زمين * كزو مردم آيند بيرون چنين \r\nاگر جاه‌مندان و نزديكان دربار به سبب خيانتى كه مرتكب شده‌اند مستحق تنبيه و سخط شاه باشند ، افتادگان و بيچارگان سزاوار خشم و مجازات نمىباشند ، و بر آنان كه از بسيارى درماندگى و بينوايى پيوسته سر بر زانوى غم نهاده‌اند ستم كردن از آيين مردمى دور است ؛ پريشان‌تر و گريان‌تر از آنچه هستند مخواه و مپسند .\r\nارزنده‌ترين و سودمندترين پند به پادشاه اينست كه : هرگز با قوىتر از خود مستيز ، و با او پيگار مكن ، همچنين بر پادشاهى ناتوان‌تر از خود بر مياشوب ؛ زيرا جنگيدن با سلطانى توان‌مند دور از حزم و صلاح است ؛ و پيروزى يافتن بر پادشاهى ضعيف و كم سپاه مايهء سربلندى و افتخار نمىباشد .\r\nاگر پادشاهى نزديكان و خدمتگزاران صميم و راستين خود را بيازارد ، و آنان را از خود دلتنگ و بيزار كند دشمنانش شادمان مىشوند ؛ و اگر به ناسزاوار بزرگان دربار و سر سپردگان خود را تنبيه و مجازات كند و براند ، چنانست كه بر خود و مردمش به سختى ستم كرده است .\r\nپادشاه به مثابهء ديوار استوار و بلندى است كه اگر رخنه و شكستى در آن پديد آيد زود باشد كه فرو ريزد . سزاوار آنست اگر از ستم رسيده‌اى سخنى درشت و تلخ شنيد شكيبا باشد ، و بر او سخت نگيرد . از روز شمار تنها كسانى بيم نمىكنند كه امروز مىترسند و جز به راه خدا نمىروند .\r\n مگو جايى از سلطنت بيش نيست * كه ايمن‌تر از ملك درويش نيست \r\nبه تو مىگويم كه هيچ ملكى گشاده‌تر و آرام‌تر از كشور درويشان نيست . دل درويشان وارسته از هوسها خالى است .\r\n تهى دست تشويش نانى خورد * جهانبان به قدر جهانى خورد \r\n گدا را چو حاصل شود نان شام * چنان خوش بخسبد كه سلطان شام \r\n غم و شادمانى به سر مىرود * به مرگ اين دو از سر به در مىرود \r\n چه آن را كه بر سر نهادند تاج * چه آن را كه بر گردن آمد خرا ، \r\n اگر سرفرازى به كيوان براست * و گر تنگدستى به زندان در است \r\n چو خيل اجل بر سر هر دو تاخت * نمىشايد از يكديگرشان شناخت \r\n\r\n","description":"","footnote":"","page_name":" 1086 ","page_number":178},
  {"content":"\r\n\r\n\r\nحكايت\r\nآورده‌اند يكى از سرداران راهرو و حقيقت شناس اسكندر روزى در اثناى گفتگو با وى جوابى تلخ و ناهموار داد . اسكندر به او گفت مگر از من نمىترسى كه چنين بىپروا درشت مىگويى ؟ سردار جواب داد ؛ نه ، هرگز از تو نمىهراسم ، زيرا كسى كه همواره به راه خدا مىرود و پيوسته رضاى حق مىجويد ، و از او مىترسد ، از ديگران بيم ندارد ، و كسانى از تو مىترسند كه به راه خطا مىروند .\r\n\r\nحكايت\r\nحكايت كرده‌اند هارون الرشيد بر يكى از درباريان مقربش به سبب خطاى كوچكى كه از او سر زده بود خشم گرفت . وى را از درگاه راند و داراييش را مصادره كرد . پس از سپرى شدن چند روز بزرگان به شفاعت پرداختند و به خليفه گفتند گناه آن بزرگ مرد چندان گران نبوده كه درخور چنين مجازات سخت باشد . اما هارون سخن و پايمردى ايشان را نپذيرفت ؛ و ديرى نگذشت كه جاه‌مند مغضوب درگذشت .\r\nخليفه به شنيدن خبر مرگ وى غمين و بىآرام شد ؛ فرزندش را نزد خود خواند ، چشم و سرش را بوسيد ، نوازشش كرد و گفت : من آن طاقت ندارم مكافات تنبيه سختى را كه به پدرت كرده‌ام تحمل كنم ؛ سپس دارايى پدر او را كه مصادره كرده بود به وى باز داد ، و مستمرى قابلى در حق او برقرار كرد ، و چون باليد و قابليت يافت ، وى را منصبى سزاوار و كرامند بخشيد . اين نكته نيز هست كه پادشاه بايد بخشنده باشد ، اما نه چندان كه خزانه را از زر خالى دارد . از آن كه هم چندان كه خست و لئامت نكوهيده است اسراف نيز زيانبار و ناپسند مىباشد . آسان به خون ريختن كسى رضا مده ، و اگر زشتكارى خيانتى منكر كرد و كشتنش واجب آمد بر بازماندگانش به ديدهء رحم و انصاف بنگر .\r\n\r\nدر عدل و احسان پادشاهان\r\n گنه بود مرد ستمكاره را * چه تاوان زن و طفل بيچاره را \r\n تنت زورمند است و لشكر گران * و ليكن در اقليم دشمن مران \r\n كه وى بر حصارى گريزد بلند * رسد كشورى بىگنه را گزند \r\n نظر كن در احوال زندانيان * كه ممكن بود بىگنه در ميان \r\n\r\n","description":"","footnote":"","page_name":" 1087 ","page_number":179},
  {"content":"\r\n\r\n چو بازارگان در ديارت بمرد * به مالش خساست بود دستبرد \r\n كز آن پس كه بر وى بگريند زار * به هم باز گويند خويش و تبار \r\n كه مسكين در اقليم غربت بمرد * متاعى كز او ماند ظالم ببرد \r\n بينديش از آن طفلك بىپدر * وز آه دل دردمندش حذر \r\n بسا نام نيكوى پنجاه سال * كه يك نام زشتش كند پايمال \r\n بر آفاق اگر سر به سر پادشاست * چو مال از ستمگر ستاند گداست \r\n بمرد از تهيدستى آزاد مرد * ز پهلوى مسكين شكم پر نكرد \r\n كه زشت است در چشم آزادگان * بيفتادن از دست افتادگان \r\n به دنبالهء راستان كج مرو * اگر راست خواهى ز سعدى شنو \r\nمردمان راهرو و حقيقت شناس به راهى كه مىروند پيوسته جازم و مصمم‌اند ، اما بدان و شريران همواره نگران و آشفته خاطرند .\r\nكسانى كه جوياى نيكنامى هستند نبايد از اين كه ناقص خردان مكافات نمىبينند ناراحت شوند زيرا اين گروه كوتاه عقل فرق ميان خوبى و بدى را نمىدانند .\r\nبخشايش پسنديده است به شرط اين كه به جا اعمال شود ، و بخشندگى لازمهء پادشاهى است اما نه چندان كه خزانه تهى ماند و سپاهيان از حقوق خود محروم شوند .\r\nشادمانى و تفريح خاطر براى پادشاهان لازم است ، اما نه چندان كه مردمان آنان را به خفّت خرد و عشرت‌جويى متهم و سرزنش كنند .\r\nعبادت و آسان گرفتن امور دنيوى بر پادشاه عيب نيست به شرط اين كه كشوردارى را چندان خوار نشمارد كه رفاه و آسايش و امنيّت خود و مردمانش به خطر افتد .\r\nپادشاه بايد به تاريخ و سرگذشت شهريارانى كه پيش از او سلطنت رانده‌اند آگاه باشد ، و به كارهاى آنان به ديدهء عبرت و انتباه بنگرد ، اعمال خوبشان را سرمشق خويش قرار دهد ، و از كارهاى بدشان بپرهيزد .\r\nمستمند و بينوايى كه سراسر عمر از بسيارى فقر و مسكنت همواره در رنج و سختى مىزيسته ، و بختيار و دولتمندى كه از فراوانى دارايى و جاه‌مندى پيوسته سر بر آسمان مىسوده به هنگام رفتن يكسان جان مىسپارند ، و همانند هم به گور مىروند .\r\n خدا ترس را بر رعيت گمار * كه معمار ملك است پرهيزگار \r\n\r\n","description":"","footnote":"","page_name":" 1088 ","page_number":180},
  {"content":"\r\n\r\n بدانديش توست آن و خونخوار خلق * كه نفع تو جويد در آزار خلق \r\n رياست به دست كسانى خطاست * كه از دستشان دستها بر خداست \r\n مكافات موذى به مالش مكن * كه بيخش برآورد بايد ز بن \r\n مكن صبر بر عامل ظلم دوست * كه از فربهى بايدش كند پوست \r\n سر گرگ بايد هم اول بريد * نه چون گوسفندان مردم دريد \r\nپادشاه جز در مواردى كه بر اثر پيشامدهاى ناگوار غمگين و ناشاد مىگردد نبايد به سرگرميهايى چون بازى شطرنج ، آوازخوانى ، پايكوبى و دست افشانى ، شنيدن ساز و مشغولياتى از اين گونه دل بسپارد ، زيرا اين سرگرميها وى را از پرداختن به آسايش خلق باز مىدارد و روانش را تباه مىكند .\r\nآورده‌اند كه پادشاه همزمان شيخ شبلى شيخ را به سراى خويش دعوت كرد . چون درآمد پادشاه را با صدر اعظم خويش سرگرم بازى شطرنج ديد . خنديد و به او گفت :\r\nخلق ترا از آن به سلطنت برداشته‌اند كه به آسايش آنان بكوشى و مىبينم خود را به بازى سرگرم مىدارى .\r\nپادشاهى بر كشورى مستلزم داشتن هوشمندى و درايت است . سلطان بايد همواره چشم و دلش به سوى خدا باشد ، و پيوسته توسل به او جويد و استغاثه كند كه دست و زبان و خامه‌اش از راه راست منحرف نشود و پايش از طريق مستقيم نلغزد ؛ و چندان كه بر اين انديشه و صدق و صفا باشد پروردگار نگهبان كشور و سلامت وى خواهد بود .\r\n\r\nپند انوشيروان دادگر به پسرش هرمز\r\n شنيدم كه در وقت نزع روان * به هرمز چنين گفت نوشيروان \r\n كه خاطر نگهدار درويش باش * نه در بند آسايش خويش باش \r\n نياسايد اندر ديار تو كس * گر آسايش خويش خواهى و بس \r\n نيايد به نزديك دانا پسند * شبان خفته و گرگ در گوسفند \r\n برو پاس درويش محتاج دار * كه شاه از رعيت بود تاجدار \r\n رعيت چو بيخند و سلطان درخت * درخت اى پسر باشد از بيخ سخت \r\n مكن تا توانى دل خلق ريش * و گر مىكنى مىكنى بيخ خويش \r\n اگر جاده‌اى بايدت مستقيم * ره پارسايان اميد است و بيم \r\n\r\n","description":"","footnote":"","page_name":" 1089 ","page_number":181},
  {"content":"\r\n\r\n گر اين هر دو در پادشه يافتى * در اقليم و ملكش پنه يافتى \r\n كه بخشايش آرد بر اميدوار * به اميد بخشايش كردگار \r\n گزند كسانش نيايد پسند * كه ترسد كه در ملكش آيد گزند \r\n و گر در سرشت وى اين خوى نيست * در آن كشور آسودگى روى نيست \r\n چو نوبت رسد زين جهان غربتش * ترحّم فرستند بر تربتش \r\n بد و نيك مردم چو مى بگذرند * هم آن به كه نامت به نيكى برند \r\n خدا ترس را بر رعيت گمار * كه معمار ملك است پرهيزگار \r\n بد انديش ملك است و خونخوار خلق * كه نفع تو جويد در آزار خلق \r\n نكوكار پرور نبيند بدى * چو بد پرورى خصم خون خودى \r\n نه بى حكم شرع آب خوردن رواست * و گر خون به فتوا بريزى رواست \r\n الا تا نپيچى سر از عدل و راى * كه مردم ز دستت نپيچند پاى \r\nپروردگار پادشاه را پدر يتيمان و بينوايان و درماندگان خوانده است ، بنابراين بايد نسبت به سيه روزان غمخوارى مشفق و مهربان باشد .\r\nآورده‌اند دولتمندى كه دارايى بىكران داشت مرگش فرا رسيد . او پسر خردسال و داراييش را به مردى درستگار سپرد و درگذشت . چون حاكم محل از مرگ دولتمند آگاه شد چند تن از خدمتگرانش را نزد قيّم طفل يتيم فرستاد تا زر و سيمى را كه سپرده بود بگيرند . مرد درستگار همهء نقدينه را در كيسه‌اى نهاد ، به كمر طفل بست ، نزد حاكم رفت و گفت : اين ميراث اين طفل يتيم است ، از آن من نيست ، اگر چشمت به دنبال آنست با خود طفل برگير و تا روز شمار داشته باش .\r\n* پادشاه نبايد بر اثر ناخوشايندهاى كوچك از جا در برود و چنان برآشفته و خشمگين شود كه زمام خويشتندارى از كفش رها گردد ، زيرا در چنين حال ناخشنوديها و زشتيها چهرهء كريه خود را روشن‌تر مىنمايند ، و خوبيها در غبار ابهام و نيستى فرو مىروند .\r\n* شهريارى كه همواره به دوستان و نزديكان خود مهر مىورزد ، و با بد خواهان خود به رفق و مدارا رفتار مىكند مقربان و هواداران خويش را به خود وفادارتر مىكند و دشمنى بد خواهانش را به خير و دوستى مبدل مىكند .\r\n\r\n","description":"","footnote":"","page_name":" 1090 ","page_number":182},
  {"content":"\r\n\r\n* خزانهء پادشاه بايد همواره از زر آگنده باشد ، و هم چندان كه از آن برمىگيرد به جايش نهد تا نقصانى در آن پديدار نگردد ؛ زيرا دشمنان مملكت هميشه در كمين‌اند ، و حوادث بد همواره در راهند .\r\nپادشاه بايد خويش را پيوسته از گزند دشمنان و فريبكاران در امان نگهدارد ، و فراموش نكند كه پادشاهان بسى بيشتر از ديگران به دست بد خواهان مسموم شده‌اند . از اين رو بايد از آنچه در دل نزديكان و خدمتگزارانش مىگذرد كاملا آگاه ، و از آنان مطمئن باشد ، زيرا جاسوسان ، آدمكشان ، و دشمنان هرگز در جايى كه مورد بد گمانى باشد موضع نمىگيرند . بايد خبرگيرانى هوشمند و بىغرض بر همه بزرگان و درباريان حتى جاه‌مندانى كه از دربار دور شده‌اند بگمارد تا خيالات و انديشه‌هاى بد و خوب آنان را كشف كند از آن كه در جهان جز از آينه دروغزن بسيار است .\r\n* پادشاه بايد گاه به گاه به مهتر زندانبانان فرمان دهد تا به طلبگارانى كه بدهگارانشان به زندان درند و توانايى پرداختن وام خود را ندارند مهلت بدهند ، و اگر هم طلبگار و هم بدهگار فقيرند و خزانه پر است ، پادشاه بايد قرض وامدار را بپردازد .\r\n* پادشاه همين كه آگاه شد راهزنان مال يكى يا چند تن از كاروانيان را ربوده‌اند يا دزدان دريايى كالايشان را به غارت برده‌اند ، يا كشتيشان غرق شده ، و يا به نوعى ديگر سرمايه‌شان از دستشان رفته بايد به ايشان مدد مادى رساند .\r\n* اگر از خدمتگرى خطايى سر زد ، و يا در خدمتگرى لختى آسان‌گيرى كرد ، و مورد سخط و غضب قرار گرفت چون بر اين ماجرا مدتى گذشت شاه بايد بر او ببخشايد و مطمئن باشد كه خدمتگر از بيم آنكه مبادا دگر بار مورد خشم قرار گيرد مواظبت تمام مرعى مىدارد .\r\n* پادشاه بايد گاه به گاه سپاهيان خود را بنوازد ، تا آنان همواره آمادهء فداكارى باشند ، زيرا دشمنانش پيوسته در كمين‌اند .\r\n*\r\n\r\n","description":"","footnote":"","page_name":" 1091 ","page_number":183},
  {"content":"\r\n\r\nسربازى كه در ميدان جنگ از رويارويى دشمن هراسيد و گريخت بايد كشته شود .\r\n* قاطعان طريق دو گروه‌اند . دسته‌اى از آنان با سلاح در شاهراه در كمين مىنشينند ، و مال مسافران را مىربايند ، و دستهء ديگر در ميان جمع ناگهان دارايى ديگران را از دستشان مىگيرند ، و عمل هر دو گروه يكسان است .\r\n* انوشيروان عادل به بزرگى و دادگرى شهرهء آفاق بود . يكى از خلفا او را به خواب ديد . و از او پرسيد : در زمان پادشاهى خود چه تدبير كردى ، و چه راهى در پيش گرفتى كه در آن دنيا چنين شادمانه و در آسايشى . انوشيروان در حالى كه خندان و گشاده رو بود در جوابش گفت : من در تمامت دوران پادشاهى خود بر تبهگاران نبخشيدم ، و به نيكوگاران و رهروان راه صلاح و درستى هيچ رنجى نرساندم .\r\n* پادشاه نبايد به هر كارى كه در نظرش خوش آمد ، و آن را به سود كشور شمرد بىدرنگ عمل كند ؛ بل كه بايد با تأمّل زياد سود و زيان آن را بسنجد ، سپس با وزيران دورانديش و مصلحت‌نگر و كار آزمودهء خود مشورت كند ، و اگر مفيد و نيكو شمرد ، به نام و اميد خدا آغاز نمايد .\r\n* پادشاه نخست بايد با پيران جهانديده و تجربت آموخته راى زند ، پس آن گاه به نيروى جوانان پيگار با دشمن را آغاز نهد .\r\n* خطاست پادشاه بينگارد سختگيرى او نسبت به بدكاران و متجاوزان ، آنان را به تباهگاريهاى ، بيشتر برمىانگيزد ، سلطانى كه راهزنان را از سر راه بر نمىدارد ، و آنان را به حال خود رها مىكند و نمىكشد ، چنان است كه خود بدين كار زشت مىپردازد ، و كاروان مىزند .\r\n* توقع و اميد مردمان از پادشاه خود آن است كه آنان را از گزند دزدان و ستمگران نگهبان باشد ، و اگر به اين كار مهم همّت نگمارد چنان مىنمايد كه خود\r\n\r\n","description":"","footnote":"","page_name":" 1092 ","page_number":184},
  {"content":"\r\n\r\nشريك دزدان و نابكاران است .\r\n\r\nحكايت\r\nذوالنون به پادشاه مصر گفت : شنيده‌ام عاملى كه تو به حكومت فلان شهر فرستاده‌اى مال مردم را به جبر مىستاند ، و به درشتى و تلخى با آنان رفتار مىكند .\r\nپادشاه در جوابش گفت : سرانجام روزى او را به مكافات ستمگريش مىرسانم .\r\nذوالنون گفت : چنين مىپندارم تو در اين انديشه‌اى كه آن عامل بد عمل چندان كه مىتواند مال مردمان را به زور بستاند ، و آن گاه تو همه را از او بگيرى ، و خزانه‌ات را پر كنى . اين كار براى مردمان ستم رسيده چه سود دارد ؟ و مرده را از نيكويى كفن چه فايده حاصل مىشود .\r\nپادشاه به شنيدن اين جواب تلخ به خود آمد ، شرمگين گشت ، بىدرنگ عامل خطاكار را احضار ، و به سختى مجازات كرد .\r\n* پادشاه بايد سر حاكمان بيدادگر را پيش از آن كه به مردمان ستم بسيار كنند از تن دور سازد ، و چه حاصل وقتى كه گرگ گوسفندان بسيار را دريد و خورد او را بكشد .\r\n* مجازات تبهكاران و راهزنان آن گاه بيشتر در نظر مردمان بزرگ مىنمايد كه پادشاه فرمان دهد .\r\n* پادشاهى به مأموران خود فرمان داد خانه‌هاى مردمان را جستجو كنند ، و هر جا خم شراب بيابند بشكنند ؛ و چون شب فرا رسيد گفت : از رزها انگور بچينند و براى او شراب بيندازند . دانايى به او گفت : تو كه مردم را از كار بد منع مىكنى نبايد خود بدان كار بپردازى .\r\n* مرد سپاهى از آن از خزانهء پادشاه مزد مىستاند كه به هنگام ضرورت جنگ و جانبازى كند ، و سربازى كه به گاه پيگار با دشمن بگريزد سزاوار كشتن است .\r\n\r\n","description":"","footnote":"","page_name":" 1093 ","page_number":185},
  {"content":"\r\n\r\nپادشاهى كه به عدل نمىكوشد و توقع و اميد دارد مردم به نيكى از او ياد كنند ، به كشتگر كم خردى مىماند كه ارزن بر زمين بيفشاند ، و خواهد گندم بدرود .\r\n* اى تو كه بر تخت سلطنت از آن تكيه زده‌اى كه به عشرت بنشينى و اميد دارى مردمان نكو گويت باشند . به هوش باش كه هيچ شكوه‌مندى بالاتر از خدمت به خلق ، و هيچ دمسازى و هم آهنگى شيرين‌تر از احسان كردن به خدمتگزاران مردم نيست ، و اينهاست كه ستايش و تحسين همگان را بر مىانگيزد .\r\n* وقتى آدمى در صف بينوايان درمىآيد ، همان بهتر كه مانند آنان بينوا و گرسنه باشد ، نه با شكم انباشته بر ايشان نمايان شود .\r\n* اگر غاز از گرسنگى بميرد هرگز گنجشك شكار نمىكند .\r\n* شما حدّ فاصل ميان كسانى هستيد كه درگذشته‌اند ، و آنان كه پس از شما مىآيند . چنان عمل نكنيد كه وجودتان در نظر متفكّران نمايشى ميان دو عدم باشد .\r\n* حكايت كرده‌اند كه انوشيروان در بارگاه خود دو زنگ نصب كرده بود ؛ يكى نزديك بالينش و ديگرى در ايوان . و زنگها را با نخى به دالان كاخش پيوسته بود ، و هر زمان كسى به دادخواهى مىآمد با كشيدن نخ زنگ را به صدا در مىآورد ، و شاه به شكايتش گوش فرا مىداد .\r\n* برخى از پادشاهان عرب با لباس مبدل ميان مردمان مىگشتند و اگر دردمندى مىيافتند . به تيمارداريش مىپرداختند . همچنين خبرگيرانى پنهان به شهرها مىفرستادند تا چگونگى رفتار عاملان را به آنان گزارش كنند ، و اگر كسى به مردم ستم كرده بود بىدرنگ وى را احضار و به سختى مجازات مىكردند .\r\n* مردمان كم شعور و آسانگير در شمار مردگانند ، اما بزرگانى كه هوشمند و دادگر بوده‌اند ، با اين كه از دنيا رفته‌اند همواره به نام نكو زنده‌اند .\r\n\r\n","description":"","footnote":"","page_name":" 1094 ","page_number":186},
  {"content":"\r\n\r\n* جاه‌مندان به شكرانهء اين كه پروردگار به آنان اسباب بزرگى كرامت فرموده بايد فرودستان را در پناه خود بگيرند ، و اگر به سببى سخنى ناهموار از ايشان شنيدند ، يا كارى نادرست از آنان سر زد بر ايشان ببخشايند .\r\n* اگر روزى بزرگى يافتيد با مردمان چنان به نيكويى رفتار كنيد كه اگر بر اثر بازيگرى روزگار جاه و مقام و ديگر اسباب بزرگى شما از ميان رفت بالانشينان با شما همان گونه رفتار كنند ، از آن كه دولت گردنده‌تر از گوى ميدان است .\r\n* گزند افراد پست و ناداشت بيشتر و خطرمندتر از آسيب رسانى كسانى است كه روح سالم و بازوان ستبر و سر پنجهء زورمند دارند .\r\n* هميشه نمىتوان به تحمل رنج و ستم شكيبا بود ؛ از اين رو بايد به ستمرسيدگان يارى كرد و دندان نابكاران و ستمگران را شكست . اى جاه‌مندى كه غرق بطر و خواب و خيال شيرينى ، به حال مستمندانى كه ستم پيشگان خواب را بر ايشان حرام كرده‌اند بينديش . اى كسى كه با خيال آسوده به چابكى مىگذرى ، به همسفرى كه توانايى همراهى ترا ندارد بنگر ؛ اى آن كه غرق ناز و نعمتى ، به بينوايان بپرداز ، و رحمت آور . بينديشيد آنان كه پيش از شما رفته‌اند چه كرده‌اند ، با خود چه برده‌اند ، و چه ديده‌اند . بدكاران با بارى سنگين از گناه ستم كردن بر بىگناهان رخت از جهان بر بسته‌اند ؛ و بىگمان بينوايانى كه بار گناهشان سبك‌تر از پادشاهان بيدادگر است كمتر مورد عتاب و عقاب قرار مىگيرند .\r\n* اگر گوش حقيقت نيوش داريد به شما مىگويم : ما نيز مانند شما بوديم ، بهاى عمر را نشناختيم ، آن را به بيهوده ، و به سر بردن كارهاى نادرست گذرانديم . اگر شما نيز عمر خويش را به باطل مىسپريد به هوش آييد ، بينديشيد چه مايه از عمر خويش را گذرانده‌ايد ، و چه حاصلى از آن به دست آورده‌ايد .\r\n* كسى كه به ديگران بدى و بىحرمتى نمىكند ، هرگز از كسى نمىترسد .\r\n\r\n","description":"","footnote":"","page_name":" 1095 ","page_number":187},
  {"content":"\r\n\r\n* دشمن خويش را هرگز حقير و بيچاره مشماريد ، و پيوسته از او بر حذر باشيد .\r\n* گربه با اين كه حيوانى ضعيف و كم زور است اگر با شير رويارو شود از جان خود مىگذرد ، و به چنگالهايش چشم شير را در مىآورد .\r\n* چنان با مردم به انصاف رفتار كنيد كه در غيبت شما همچنان نكوگوى شما باشند كه در حضورتان از بيم به مدحتان زبان مىگشايند .\r\n* بكوشيد كه در تمام دوران زندگى در مهربانى ، بخشندگى و دستگيرى و يارى كردن به ديگران سرآمد همگان باشيد . زيرا روزى كه عمر به پايان رسد ، شاه و گدا يكسان درمىگذرند ، و اگر پس از مدتى گور پادشاه و سگبان را بشكافند ، تفاوتى ميان اين دو نيست .\r\n* وقتى بزرگان به شما محبتهاى شايان مىكنند به خدمتهاى كوچك از آنان سپاسگزارى كنيد .\r\n* هرگز از سخنان سردى كه مىشنويد افسرده خاطر و دژم نشويد . چرا از كسانى كه هميشه سخنان نوازشگرانه و مهرآفرين مىگويند پيروى نمىكنيد .\r\n* وقتى در دل اضطراب و نگرانى داريد سربازانى را به خاطر بياوريد كه در حال جنگ از شهرى نگهبانى مىكنند و آن كار را از حفظ جان خود لازم‌تر مىدانند .\r\n* پيش از آنكه از مرگ دشمن خويش شادمان شويد بينديشيد كه آيا خودتان قرنها زنده خواهيد بود .\r\n* زمانى بايد غذا خورد كه گرسنگى آدمى را رنجه كند ؛ آن گاه سخن گفتن بايد كه لب بر بستن زيان بدارد ، خوابيدن آن گاه ضرور است كه بيدار ماندن نتواند ؛\r\n\r\n","description":"","footnote":"","page_name":" 1096 ","page_number":188},
  {"content":"\r\n\r\nو وقتى همخوابگى با زن لازم است كه آدمى از شدت شور و شعب بىتاب گردد .\r\n* هرگز از بىادبى و گستاخى بىادبان و فرومايگان دل آزرده نشويد ، و به خود نپيچيد ، زيرا اگر انبوهى از مورچگان بر پشت شير بالا روند ، يا دستهء بزرگى مگس بر تن پيلى بنشينند ، هرگز از هيبت و قدرت آنها كاسته نمىشود .\r\n* پادشاه بايد بيش از آنچه از خوشامدگوييها و تملق سراييهاى درباريان خود مشعوف مىگردد از آه مظلومان و دادخواهى ستمرسيدگان و بىپناهان بترسد .\r\n* پادشاه غزنوى كه رحمت حق بر او باد گفته است من از دوك نخريسى پيرزنان مستمند كه از شدّت بينوايى نخ مىريسند بيش از نيزهء مردان جنگى مىهراسم .\r\n* از بد انديشيهاى نابكارانى كه روى زمين زندگى مىكنند بايد بيش از ارواح پليد و جنهايى كه زير زمين‌اند بيمناك و بر حذر بود .\r\n* اگر خواهان آنى كه سستيها و كاستيهايى كه در وجود بسيارى از انسانها متمكن است بر وجود تو مسلط نشوند ، پيش از آن كه آنها ترا به فرمان خود درآورند بر آنها چيره شو .\r\n* عيبهاى خود را از دوستانتان مپرسيد ، زيرا عيب دوست در نظر دوست هنر مىنمايد ؛ از دشمنان خود بپرسيد تا يكان يكان برشمارند .\r\n* اگر لطف و كرامتى به كسى مىكنيد آن را به زهر منت و درشتى مياميزيد زيرا شلاق براى راندن و هدايت كردن چهار پايان است ، و وقتى مىخواهيد از كسى انتقاد و عيبجويى كنيد آن را در لعاب خوشامدگويى و مداهنه نپوشانيد .\r\n* دانايان گفته‌اند وقتى كسى از فرمانروايان مىترسد بايد بر كسى كه فرمان\r\n\r\n","description":"","footnote":"","page_name":" 1097 ","page_number":189},
  {"content":"\r\n\r\nمىبرد رحمت آورد .\r\n* پيوسته بينديشيد كه دشمن در كمين و نزديك شماست و اگر به او فرصت دهيد و نرانيد ، بر شما مىتازد .\r\n* به كسى كه وى را نيازموده‌ايد اعتماد مكنيد .\r\n\r\n","description":"","footnote":"","page_name":" 1098 ","page_number":190},
  {"content":"\r\n\r\n\r\nفصل سيزدهم جغرافيا و تاريخ\r\nايرانيان جغرافيا را علم المساحه « 1 » مىنامند كه به معنى علم نمايش است ، و در اين موضوع كتابها نوشته‌اند . اما اطلاعات آنان در اين مورد زياد نيست . مخصوصا آشنايى ايشان به فنّ نقشه كشى جغرافيايى بسيار اندك مىباشد . و اين بىگمان معلول طبع آرام و خانه نشينى ايرانيان است كه همهء مردم مشرق زمين بر اطلاق چنين‌اند ، و ميان ملل دنيا تنها اروپاييان به شوق جهانگردى و ارضاى حسّ كنجكاوى به همه قاره‌ها سفر مىكنند ؛ و من بر اين گمانم كه پديدآورندهء اين شوق مقتضيات سرزمين اروپاست ؛ و هر وقت به بررسى طبع و اخلاق و آداب و استعدادهاى ملّتهاى مختلف پرداخته‌ام ، موقع و مقتضيات محل اقامت آنان را عاملى مؤثر يافته‌ام و به اين نكته پى برده‌ام كه چگونگى آب و هوا و مقتضيات جغرافيايى اروپا ما را به احتياجاتى بيشتر از نيازمنديهاى مردمان مشرق زمين پاىبند كرده است . به سخن ديگر ما اروپاييان به غذا و پوشاك بيشتر نيازمنديم ، داروى افزون‌تر مىخواهيم ، و به بسى چيزهاى ديگر محتاجيم كه آنان لازم ندارند . با توجه به اين توجهات ، چون شرايط اقليمى گرماى بيشتر را در خود متمركز مىكند خون را بيشتر در بدن ما به جوش و تحرك مىآورد و همين تحريكات ملايم و مداوم موجب افزونى فعاليتهاى ذهنى ما مىگردد و نيازمنديهاى گوناگون نيز زبانهء آتش شوق را تيزتر مىكند . اين باور من است و اعتقاد راسخ دارم اگر پژوهشگرى به نظر تحقيق بدين موضوع بنگرد به اين نتيجه\r\n\r\n\r\n","description":"","footnote":"\r\n( 1 ) - علم المساحت علم اندازه‌گيرى سطح است نه جغرافيا كه از جمله كلمات يونان قديم است .\r\nدانشمندان قديم ايران جغرافيا را علم المسالك و الممالك مىناميدند ، و در اين علم كتابها نوشته‌اند .\r\n","page_name":" 1099 ","page_number":191},
  {"content":"\r\n\r\nمىرسد انگيزهء كسانى كه تن به مخاطره مىدهند و خويش را براى جهانگردى و ديدن جاها و چيزهايى كه نديده‌اند و نشناخته‌اند آماده مىكنند جز نيازمندى و تحريكات بدنى چيزى نيست ؛ و بىگمان به همين سبب است كه بيشتر كسانى كه جهانگردى را وسيلهء ارضاى ناآراميهاى روحى قرار مىدهند ، يا كمبودها و نيازمنديهايى در زندگى دارند ، و يا به شدت تحت تأثير تحريكات جسمى قرار مىگيرند .\r\nاما مردم مشرق زمين كه به طبع آرامند هرگز دچار غليانهايى كه ما بدان‌ها گرفتار مىآييم نمىشوند ، به آنچه دارند خرسندند ، و آرزوهاى دور و دراز ندارند ؛ لاجرم شوق جهانگردى و ديدن كشورهاى دور و نزديك ، و علاقه‌مندى به شناختن اقوام مختلف و محل سكونت و نحوهء زندگى آنان دامنگيرشان نمىگردد ، و كمتر به دانستن مطالبى چون چگونگى مرزبندى كشورها و مراتب پيشرفت آنها در زندگى اجتماعى و صنعتى توجه مىكنند .\r\nايرانيان دربارهء آسمان و روشنان فلكى و ديگر چيزهاى مربوط به آن اطلاعات زيادى دارند ، و كرات فلكى خوب و درستى ساخته‌اند ، اما هرگز به ساختن نقشهء كرهء زمين نپرداخته‌اند ، و اين عدم توجه و بىاعتنايى ناشى از اين تصور نادرست است كه مىپندارند از مجموع سطح زمين فقط قسمتى از آن قابل سكونت است ، و بقيهء قسمتهاى زمين را آب فرا گرفته . به سخن ديگر كرهء زمين همانند نارنجى است كه در آب غوطه‌ور باشد و فقط قسمتى از آن از آب بيرون آمده است . بنابراين اطلاعاتشان دربارهء زمين و درياها بسيار محدود و مبهم است .\r\nايرانيان معمولا موقع جغرافيايى نقاط مختلف را بر حسب اقليم و درجات جغرافيايى معين مىكنند زيرا اين روش را سهل‌ترين راهها مىشمارند . اندازه‌گيرى عرض جغرافيايى يا ارتفاع به درستى به آنان نشان مىدهد كه نقطهء مورد نظرشان در چه محل واقع شده است ، اما چون نسخه‌برداران از روى نسخه‌هاى اصلى بر اثر عدم توجه و يا كم سوادى طول و عرض جغرافيايى را غالبا نادرست و كم يا زياد مىنويسند ، در تعيين محل جغرافيايى نقاط مختلف غالبا اشكالات و اشتباهات بزرگى پديدار مىشود .\r\nما اروپاييان حدّ فاصل خطّ استوا و قطب را به دوازده اقليم تقسيم مىكنيم و موقع جغرافيايى هر اقليم را نسبت به شمال و جنوب مىسنجيم ، اما ايرانيان مكانهاى فاصل ميان خط استوا و جنوب را به هفت اقليم قسمت مىكنند ، و محل و موقع هر اقليم\r\n\r\n","description":"","footnote":"","page_name":" 1100 ","page_number":192},
  {"content":"\r\n\r\nرا نسبت به شرق و غرب مىسنجند . در نتيجه به شناسايى نقاط بيشترى كه براى ما ناشناخته است آگاهند .\r\nطرز تقسيم بندى زمين به قطعات و درجات ميان ايرانيان و اروپاييان يكسان است ، آنان مانند ما اروپاييان مبداء طول جغرافيايى را جزاير نيك بختى (  Iles fortune es  ) يا جزاير خالدات مىدانند و برآنند كه مركز ربع مسكون زمين در سرزمين ايشان و در سيستان است ، و طول جغرافيايى زرنج مركز اين ولايت را نود ، و عرض آن را سى و سه درجه به حساب مىآورند . در كتابهاى رياضى و هيأت و نجوم طول و عرض جغرافيايى اين شهر چنين آمده است ؛ اما در كتاب جغرافيايى كه متعلق به من است ، همچنين در بعضى كتابهاى ديگر اين شهر جزو اقليم سوم در حساب آمده ، و عرضش سى درجه و سى و پنج دقيقه ، و طولش هشتاد و هفت درجه و هيجده دقيقه معين شده است ؛ و پس از بررسيهاى كافى مىتوان اظهار نظر كرد كه كداميك اين حسابگريها درست و مطابق با واقع مىباشد .\r\nايرانيان به تاريخ نيز آشنايى زياد ندارند ، و اين گفته را آسان مىتوان باور كرد ، زيرا ملتى كه به وضع زندگى و چگونگى احوال مردمانى كه دور از آنها زندگى مىكنند آگاهى درست ندارند مسلم است كه از تاريخ گذشتهء آنان بىخبرند ؛ و اگر من خود در اين كار بررسى و تحقيق كامل نكرده بودم هرگز اين حقيقت را نمىپذيرفتم . مثلا با اين كه كمپانى هند شرقى هلند از هشتاد سال پيش در چندين شهر ايران مخصوصا در پايتخت شعباتى تأسيس كرده هنوز در سراسر ايران ده نفر نمىدانند كه حكومت هلند جمهورى است ، و اين عدم اطلاع مىتواند گواه صادق بىخبرى ايرانيان از تاريخ باشد .\r\nبديهى است در اين مورد بخصوص گناه و خطا از اولياى شركت است كه دربارهء چگونگى حكومت كشور خود به عذر اين كه دول مشرق زمين به حكومت استبدادى خو گرفته‌اند و از چگونگى حكومت جمهورى هيچ اطلاعى ندارند ، اخبار مبهم و نادرستى در كشورهاى دور از اروپا پراگنده مىكند . از اين رو هنگامى كه سفير يا نماينده‌اى به دربار ايران مىفرستد اعتبارنامهء او به امضاى فرمانده باتاويا يا پرنس دورانژ (  Prince d'orange  ) صادر مىشود ؛ و دربار ايران مىپندارد كه امضاء كننده پادشاه كشور هلند است ؛ و بى آن كه در اين زمينه به تحقيقات دامنه‌دارى بپردازد باور مىكند كه حكومت هلند نيز مانند ديگر كشورهاى اروپا\r\n\r\n","description":"","footnote":"","page_name":" 1101 ","page_number":193},
  {"content":"\r\n\r\nسلطنتى است ، و اگر سفيران يا بازرگانان كشورهاى اروپايى ضمن گفتگو دربارهء كشورهاى خود سخن در ميان نياورند اطلاعات ايرانيان دربارهء ممالك اروپايى بسيار اندك خواهد بود . همچنين آنچه مورخان و نويسندگان ايران دربارهء كشورهاى خود و ممالك همسايه كه با آنان رابطه داشته‌اند نوشته‌اند ، همه مبهم و نارسا و غير قابل اطمينان است . و آشفتگى و عدم تطابق زمان و مكان در آنها بسيار است ، امّا آنچه پس از تسلط تازيان بر ايران ، در تاريخ آورده‌اند قابل باور مىباشد .\r\nبزرگ‌ترين تاريخ نويسان و مورخان ايران ميرخواند يا خواندمير « 1 » و به نظم آورندهء شاهنامه مىباشند . اما همه مطالبى كه دربارهء تاريخ پيش از اسلام در كلّيه كتب تاريخى ايران آمده همه افسانه و داستان و فاقد اعتبار است ، و درخور باور كردن نيست . مخصوصا كتاب روضة الصفا كه در آن قصه‌هايى در قالب تاريخ در شرح وقايع جهان پيش از ظهور آدم و حوّا در آن درج شده است . چنان كه در فصل دين خواهم گفت برخى از تاريخ نويسان بر اين اعتقادند كه ساليان بسيار پيش از آدم و حوّا ديوان در روى زمين مىزيسته‌اند ، و چون بر خدا عصيان ورزيدند ، و نافرمانى آغاز كردند پروردگار همگى آنان را به دوزخ افگند ، از آن پس ربّ جليل آدم و حوّا را آفريد كه از نسل آنان مردمان پديد آمدند .\r\nتاريخ دوران باستان ايران ظاهرا از كتابها و باورهاى زردشتيان كه نژاده مردمان ايران باستان مىباشند گرفته شده است كه ايرانيان آنان را گبر مىخوانند ، و هيچ كس به فكر تحقيق و كشف تاريخ واقعى دوران باستان نمىباشد .\r\nشاهنامه يا تاريخ و سرگذشت شهرياران ايران به نظم است . كتابى است گرانقدر و ارجمند كه در سراسر مشرق زمين معروف و مورد توجه و پسند همهء مردمان است و همچنان كه همر (  Home er  ) و ويرژيل (  Virgile  ) مورد افتخار و احترام اروپاييان‌اند شاهنامه در نظر ايرانيان عظيم مىنمايد . به نظم آورندهء شاهنامه فردوسى طوسى است ، و طوس از جمله شهرهاى باكتريان و مجاور تركستان صغير شرقى است كه پرورشگاه بسيارى از بزرگان دانش و هنر بوده است . فردوسى مقارن اوايل سدهء پنجم هجرى زمان پادشاهى سلطان محمود كه بر اين قسمت از سرزمين ايران سلطنت مىراند مىزيست . محققان بر اين اعتقادند فردوسى اين اثر گرانمايه را كه داراى\r\n\r\n\r\n","description":"","footnote":"\r\n( 1 ) - شاردن ميرخواند و خواندمير را يك نفر دانسته است !\r\n","page_name":" 1102 ","page_number":194},
  {"content":"\r\n\r\nحكيم ابو القاسم فردوسى\r\n\r\n","description":"","footnote":"","page_name":" 1103 ","page_number":195},
  {"content":"\r\n\r\nشصت و شش هزار بيت است در مدّت چهل سال پرداخته است . اشعار فارسى داراى دو مصراع است و مصراعها به يك قافيه‌اند . محمود عهد بسته بود كه در ازاى هر بيت شعر يك سكّه زر سره به او بدهد ، و در آن روزگاران ارزش هر سكهء دو پيستول بود .\r\n\r\n","description":"","footnote":"","page_name":" 1104 ","page_number":196},
  {"content":"\r\n\r\n\r\nفصل چهاردهم آثار منظوم ايران\r\nايرانيان بر اين اعتقادند كه در قرون قديم همهء فلاسفهء مشرق زمين شاعر هم بوده‌اند ، و دانش خود را غالبا در خلال اشعارى كه مىسروده‌اند بيان مىكرده‌اند تا مردمان سخنانشان را ، هم خوب‌تر بفهمند ، و هم هميشه در ذهنشان بماند . امروز نيز هم رسم بر همين است و آنان نكات حكمى و فلسفى را تلو اشعار شيرين و دلنشين مىآورند .\r\nسرودن شعر از جمله هنرهاى ذاتى ايرانيان است ، و همگى آنان داراى اين خصوصيّت و استعداد ذهنى لطيف مىباشند ؛ زيرا سرشت و باطن آنان سرشار از طراوت و درخشش فكرى و تخيلات زيبا و انديشه‌هاى متعالى و گسترده دامن مىباشد ، و همگى آنان باادب ، باصفا ، ملايم طبع ، و با ذوق مىباشند ، و دلباختهء منشهاى نيكو هستند . زبان ايرانيان بسيار شيرين و دلنشين ، و سرشار از لطائف و ظرائف است ؛ گويى مخصوصا براى نمودن نكات ادبى و هنرى ، و سرودن شعر پرداخته شده ، و چنان خوش آهنگ و دلپسند است كه حتى كسانى كه يك كلمه زبان فارسى نمىدانند از شنيدن آهنگ اشعارى كه بدين زبان سروده شده چنان به وجد مىآيند كه حالتى غير قابل وصف بر ايشان عارض مىشود .\r\nايرانيان كلامى را كه وزن و قافيه داشته باشد نظم و كلام غير منظوم را نثر مىنامند ، و چون بر اين اعتقادند كه شعر به سخن لطافت و گيرايى و زيبايى خاص مىبخشد هم نوشته‌هاى خود را جا به جا با اشعار و ابيات پر معنى و متناسب مىآرايند و هم سخنان خويش را با ابيات سخته و دلپذير زينت مىدهند كه بيشتر و بهتر در دل شنوندگان بنشيند .\r\n\r\n","description":"","footnote":"","page_name":" 1105 ","page_number":197},
  {"content":"\r\n\r\nچنان كه پيش از اين در فصلى كه دربارهء اخلاق ايرانيان نوشتم شرح دادم مردمان مشرق زمين بر اطلاق از اعصار كهن همواره نكات اخلاقى و فلسفى و دقايق ديگر را ضمن افسانه‌ها ، داستانها ، امثال و حكم مىآورند تا هم شيرين‌تر و دل آويزتر باشد و هم در دلها خوب‌تر و روان‌تر بنشيند . در اين زمان نيز رسم بر همين آيين ، و چندان معمول است كه حتى گاهى علوم را در قالب شعر درمىآورند .\r\nتازيان مىگويند پروردگار به چهار چيز ما را بر ديگر ملتها برترى داده است .\r\nنخست دستار ، زيرا عمامه هيبت و وقارى به انسان مىبخشد كه پادشاهان را از نهادن تاج بر سر ، نصيب نمىشود . دو ديگر خيمه‌هايى كه از كاخ پادشاهان دلكشاتر و فرح‌افزاتر است . سوّم شمشيرهايى كه بهتر از هر برج و بارو ما را در پناه خود مىگيرد .\r\nچهارم شعرهاى پر معنى و سرشار از لطف و گيرايى كه دل‌انگيزتر و درخشان‌تر از كليهء آثار مكتوب و احكام ملل همسايه مىباشد .\r\nيكى از وسايلى كه ملتهاى مشرق زمين در اعصار قديم براى جاودانه داشتن خاطرات شيرين خود به كار مىبرده‌اند درآوردن آنها در قالب شعر بوده ، و غالبا آنها را در محافل و مجالس جشن و سرور مىخوانده‌اند ، و هنوز هم رسم بر اين جارى است .\r\nظاهرا اين شيوه نخست در عربستان مرسوم شده ، و من بارها بدين موضوع انديشيده‌ام و باور كرده‌ام كه مصنفان يونان باستان شيوهء نگارش و وصف افسانه‌ها و سرگذشتهاى عاشقانه و ترانه‌هاى رؤياانگيزى را كه چوپانان مىخوانند از تازيان و تاتارهايى كه در مشرق زمين مىزيسته‌اند آموخته‌اند . اينان همواره در كنار گله‌هاى بزرگ و انبوه خود كه مجموع سرمايه و داراييشان را تشكيل مىداده به سر مىبرده‌اند .\r\nاين گروه شبانان مشرق زمين در نظر ما اروپاييان همانند پادشاهان به شادمانى و رضاى خاطر زندگى مىكنند ، چون آنان باوقار و هيبت قدم برمىدارند . خيمه‌شان در نظرشان شهرى عظيم مىنمايد كه همهء وسايل زندگيشان در آن فراهم است ؛ و چنين مىانگارند كه چون پادشاهان قرون قديم آسيا دستگاهى آراسته و دلخواه دارند ، و تاريخ و افسانه‌هاشان يادآور زندگى شبانى است ؛ زيرا در دوران معاصر همانند آن روزگاران گذشته ، و جنبشها و فعاليتهاشان همواره متناسب و مبتنى بر روش گله‌دارى مىباشد ، و جز به اميد رسيدن به مراتع گسترده‌تر ، انبوه‌تر ، و شادابتر تغيير جا نمىدهند .\r\nاشعار ايرانيان وزن و قافيه دارد و به تفاوت داراى پنج وزن مىباشد ، و مانند\r\n\r\n","description":"","footnote":"","page_name":" 1106 ","page_number":198},
  {"content":"\r\n\r\nشعرهاى لاتين وزن و بحر برخى بلند و بعضى كوتاه است ، و تقطيع آنها سهل و ممتنع است ، يعنى هم از جهتى آسان مىنمايد و هم از روى ديگر دشوار است . از نظر صناعت ادبى اشعار فارسى به اقسام مختلف قطعه كه به معنى قسمتى از زمين است ، مصراع ، بيت يا فرد ، رباعى ، مسدّس ، مثمّن ، مثنوى و قصيده كه مشتمل بر ابيات زياد است تقسيم مىشود . عدهء ابيات غزل معمولا از دوازده كمتر و از سى بيشتر نيست ، و جنبهء عاشقانه دارد ؛ اما برخى از شاعران غزل پرداز از جمله حافظ معانى بلند و متعالى روحانى ، اخلاقى و دينى را به رمز و اشارت و كنايت در غزلهاى لطيف و دلاويز خود آورده‌اند .\r\nعدّهء ابيات قصيده نبايد از صد بيت كمتر و از دويست بيت بيشتر باشد ، « 1 » و موضوع آن بيشتر در ستايش بزرگان است ، و ممكن است برخى نكات تاريخى يا افسانه يا پند و اندرز در آن گنجانده شود ، و يكى از اختصاصات و مميّزات قصيده اين است كه به دو قافيه جداگانه و يا مربوط به هم ساخته و خوانده مىشود . در زبان فارسى اشعارى كه عدهء ابيات آن بسيار زياد باشد نادر است ، و در دواوين اشعار سرايندگان قطعات منظومى كه شمار بيتهاى آن از هشتاد تا صد بيشتر باشد وجود ندارد ؛ و منظور من اشعارى است كه در يك موضوع و در يك وزن و قافيه سروده شده باشد ، و گر نه عده‌اى از سرايندگان ايران داراى آثارى هستند كه از نظر كثرت شعر نظير آنان ميان هيچ ملتى وجود ندارد . مانند شاهنامه كه چنان كه پيش از اين گفته‌ام محتوى شصت و پنج هزار بيت است . اين منظومه‌هاى بزرگ كه ديوان نام دارد « 2 » غالبا به فصلها و عنوانهاى مختلف تقسيم شده است . ديوان به معنى محفل و مجمع دانشوران و دانايان مىباشد ؛ زيرا در اين منظومه‌ها جا به جا نكات اخلاقى و پند و اندرزهاى سودمند آورده شده است .\r\nشعر فارسى داراى ضوابط و قواعد خاصى است كه با اصول سرايش شعر در زبانهاى اروپايى تفاوت زياد دارد . بسا ممكن است يك كلمه دو يا سه بار به صورت واحد در محلّ قافيه آمده باشد و هر كدام داراى مفهوم و معنى جداگانه باشد . آنچه\r\n\r\n\r\n","description":"","footnote":"\r\n( 1 ) - توضيحات شاردن در مورد تعداد ابيات غزل و قصيده درست نيست .\r\n( 2 ) - ديوان مجموع آثار منظوم هر شاعر است ، همچنين دفترى كه همه آثار شاعرى در آن فراهم آمده باشد .\r\nو نيز مطلق تشكيلات ادارى را مخصوصا سازمان ادارى محاسبات را ديوان مىگويند چنان كه در دوران فرمانروايى مغولان رئيس كل تشكيلات ادارى را صاحبديوان مىگفتند .\r\n","page_name":" 1107 ","page_number":199},
  {"content":"\r\n\r\nانكار نمىتوان كرد اينست كه آثار منظوم زبان فارسى همه سرشار از معانى بلند ، انديشه‌هاى تابناك ، و كلمات و عبارات شيوا و شيرين است ، و الفاظ چنان استادانه به كار رفته كه به كلمات و عبارات و مفاهيم بىجان جان مىبخشد ؛ و چنان شنونده را تحت تأثير قرار مىدهد كه به كنايت و در مثل مىگويند همچنان كه سنگ تراش ماهر بر روى سنگ نقشهاى بديع مىآفريند ، و صورتگريهاى زيبا مىكند آثار شاعران نكته سنج چنان تفكرات و انديشه‌هاى متعالى در دلها و ذهنها پديد مىآورد كه وصف آن به گفتن در نمىآيد . اشعار فخيم بعضى از سرايندگان بزرگ ايران در نظرگاه خوانندگان يا شنوندگان چنان اوج مىگيرند كه ظاهر و قالبشان از نظر ناپديد مىشوند و اصالت و معانى بلندشان چون چشمه‌اى فياض و جوشان در اذهان به جلوه در مىآيند . كنايات و استعارات و اشارات شيرين و دلپذير اشعار فارسى چندان لطيف و زيباست كه درك و فهم ظرائف آن براى كسانى كه تخيّلات لطيف و قوّت طبع ندارند هرگز ميّسر نيست .\r\nاستعارات و كنايات و تمثيلاتى كه در اشعار زبان فارسى به كار مىرود بيرون از حساب و نامحدود است ؛ همه در نهايت لطافت و تازگى و پاكيزگيست ، و هيچيك از زبانهاى اروپايى آن كمال و فسحت ندارد كه بتواند شارح و بيانگر آن همه لطائف و ظرائف و ريزه‌كاريهاى بديع باشد . افزون بر اين ، چون همهء مضامين و مفاهيم و تعبيرات و كنايات اشعار سرايندگان ايران از ادبيات فرهنگ و محيط زندگى خودشان متأثر است ، برگرداندن آن و صفها و تفسيرات دلنشين به زبانهاى مغرب زمين سخت دشوار است ، و همهء بزرگان دانش بر اين قولند .\r\nاگر اشعار زبان فارسى كه گرانمايه‌ترين ، زيباترين ، و مشهورترين آثار ادبى مشرق زمين است با اشعار ما اروپاييان مقايسه شود آشكارا مىگردد كه ارزش اشعار ما از نثر فزون‌تر نيست .\r\nايرانيان در جشنها و گردهم‌آييها ، و هر زمان فراغت و فرصت يابند به شنيدن شعرهاى نغز و دلكشى كه حاصل انديشه‌ها و تخيلات روياآفرين شاعران بزرگ آنهاست خويش را شاد و سرمست مىدارند . خوانندگان خوش الحان اين اشعار بديع و شيرين را همراه با آهنگهاى جاودانه و دلفريب مىخوانند .\r\nاين نكته نيز گفتنى است كه يكى از نشانه‌هاى تسلط داشتن بعضى از شعراى نامى بر لغت و ادب فارسى نياوردن يكى از حروف الفبا در قصيدهء خود\r\n\r\n","description":"","footnote":"","page_name":" 1108 ","page_number":200},
  {"content":"\r\n\r\nمىباشد . به اين معنى كه شاعر فى المثل ضمن سرودن قصيده مىكوشد كه در سلك ابيات قصيده‌اش حرف « الف » يا « ب » يا يكى ديگر از حروف الفبا را نياورد .\r\nحكايت كرده‌اند يكى از شاعران قصيدهء بىالفى را كه در مدح پادشاهى سروده بود در حضور او مىخواند . قصيدهء مورد پسند شاه قرار نگرفت و پس از اين كه همه آن را شنيد به تعريض به سراينده گفت : كاش قصيده‌ات را چنان مىسرودى كه هيچيك از حروف در آن نبود ! « 1 »\r\nمحتواى بيشتر اشعار معروف فارسى اخلاق ، و بعد از آن مفاهيم عاشقانه است كه ذوق را بر مىانگيزد . اما شرايط عشقبازى ايرانيان با كيفيت عشق‌ورزى ما اروپاييان تفاوت بسيار دارد ، زيرا در اين سرزمين نه تنها دوشيزگان رسيده در انظار نامحرمان نمايان نمىشوند ، بل كه زنان شوى كرده نيز چندان كه بتوانند به كوى و برزن قدم نمىگذارند و مردان به ناچار با زن خود يا زنان روسبى نرد عشق مىبازند . از اين رو بيشتر مضامين اشعار عاشقانهء شعراى ايران دربارهء شكوه از سردمهرى و بىاعتنايى معشوق ، و ستايش زيبايى چهره ، و اعتدال بالاى دلجوى اوست ؛ و چون احساسات و تخيّلات ساكنان مشرق زمين بر اثر گرماى محيط ، حادتر و تيزتر است اشعار سرايندگان آنان نيز از هيجانها و جوش و خروشهاى بيشتر مايه‌ور است . در يكى از آثار منظوم ايران عشق به كمال جوشش خود تجلّى كرده است ، و آن منظومهء يوسف و زليخاست كه قهرمان خدا ترس و خويشتندار آن يوسف ، و دلدادهء هوسناك و گنهگارش زليخا همسر پوتيفار (  Putiphar  ) است ؛ و آنچه در اين هوسنامه درخور آفرين و تحسين مىباشد پرهيز يوسف از شرابخوارى و فسق و رسوايى است ، و بيشتر ابيات منظومه متضمن دقايق ارشاد و دورى جويى از ارتكاب معصيت است .\r\nيكى از افراد نامور و وابسته به دستگاه سلطنت كتابى در شرح احوال و آثار گروهى از شاعران تأليف كرده كه گر چه نام و نمونهء اشعار بسيارى از سرايندگان در آن جمع آمده اما چون همهء كسانى كه از آنان ياد شده از نظر ادبى و هنرمندى در صنعت شاعرى هم طراز نمىباشند كتاب موصوف خالى از عيب نيست . « 2 »\r\nدر اين روزگاران ميان همهء شاعران سعدى و حافظ از اعتبار و شهرت خاص\r\n\r\n\r\n","description":"","footnote":"\r\n( 1 ) - اين حكايت را عبد الرحمن جامى در بهارستان خود كه به تقليد گلستان پرداخته آورده است .\r\n( 2 ) - اشارهء شاردن به تذكرهء تحفهء سامى است .\r\n","page_name":" 1109 ","page_number":201},
  {"content":"\r\n\r\nبرخوردارند . حافظ به سبب زيبايى و ظرافتى كه در اشعارش متجلّى است ، و سعدى بدين سبب كه سروده‌هايش سرشار از نكات اخلاقى و روحانى است بر ديگر سرايندگان ايران سرند . اشعار سعدى سرشار و گرانبار از مواعظ و نصايح گرانمايه است كه پدران و معلمان ، تازه جوانان را به خواندن آن تشويق و راهنمايى مىكنند ، و به تحقيق ارزنده‌ترين گنجينهء اخلاق و تربيت مىباشد .\r\nچنان كه پيش از اين به مناسبت اشاره كرده‌ام از زمان زندگى اين سرايندگان نامور روزگار بسيار سپرى نشده . آثار سعدى در سال 626 هجرى برابر 1222 ميلادى تأليف شده ، « 1 » و مايه دريغ و افسوس است كه نيروى فكرى و تخيلات زنان ايرانى براى سرودن شعر پرورش نمىيابد ، و اين خسارتى است جبران ناپذير ، زيرا احساسات و عواطف و نيروى خيال پردازى زنان بسيار بار قوىتر از آن مردان است ، و اگر تربيت شود بىگمان آثار بديعى از آن در وجود مىآيد . اما به جهاتى مردان ايرانى سخت مخالف پرورش قواى فكرى زنان ، به تخصيص دربارهء آشنايى آنان به شعر و شاعرى مىباشند ؛ و اين ضرب المثل ناهنجار و بدآموز را كه : اگر مرغى بخواهد همانند خروس آواز بخواند بايد سرش را بريد ، پيوسته به خاطر دارند .\r\nچون در فصول پيشين همين مجلّد به مناسبت ترجمهء مقدار زيادى از اشعار زبان پارسى را آورده‌ام نبايد مقدار بيشترى بر آن بيفزايم ، اما براى اين كه لطائف و ظرائف شعر فارسى خوب‌تر نمايان ، و بدايعش روشن‌تر پديدار گردد ، در اين فصل نيز رشحه‌اى از درياى بىكران نظم فارسى را مىآورم . « 2 »\r\n به نام خداوند جان « 3 » آفرين * حكيم سخن در زبان آفرين \r\n خداوند بخشندهء دستگير * كريم خطابخش پوزش پذير \r\n عزيزى كه هر كز درش سر بتافت * به هر در كه شد هيچ عزت نيافت \r\n سر پادشاهان گردن فراز * به درگاه او بر زمين نياز \r\n نه گردنكشان را بگيرد به فور * نه زورآوران را براند به جور \r\n\r\n\r\n","description":"","footnote":"\r\n( 1 ) - سال 626 غلط است ، از روى ديگر سال 626 برابر 1228 ميلادى است نه 1222 - سعدى گلستان را در سال 656 هجرى قمرى تأليف فرموده و بوستان را در سال 655 هجرى قمرى به رشتهء نظم كشيده است .\r\n( 2 ) - شاردن اشعار را از بوستان شيخ اجل سعدى انتخاب و ترجمه كرده است .\r\n( 3 ) - جهان را جاى جان ترجمه كرده است .\r\n","page_name":" 1110 ","page_number":202},
  {"content":"\r\n\r\n اگر خشم گيرد ز كردار زشت * چو باز آمدى ماجرا در نوشت \r\n دو كونش يكى قطره از بحر علم * گنه بيند و پرده پوشد به حلم \r\n اگر ترك خدمت كند لشكرى * شود شاه لشكركش از وى برى \r\n و گر بنده چابك نيايد به كار * عزيزش ندارد خداوندگار \r\n و ليكن خداوند بالا و پست * به عصيان در رزق بر كس نبست \r\n دويم زمين سفرهء عام اوست * بر اين خوان يغما چه دشمن چه دوست \r\n اگر بر جفا پيشه بشتافتى * كى از دست قهرش امان يافتى ؟ \r\n برى ذاتش از تهمت ضد و جنس * غنى ملكش از طاعت جنّ و انس \r\n پرستار امرش همه چيز و كس * بنى آدم و مرغ و مور و مگس \r\n چنان پهن خوان كرم گسترد * كه سيمرغ در قاف روزى خورد \r\n مر او را رسد كبريا و منى * كه ملكش قديم است و ذاتش غنى \r\n كلاه سعادت يكى بر سرش * گليم شقاوت يكى در برش \r\n گلستان كند آتشى بر خليل * گروهى بر آتش برد ز آب نيل \r\n گر آن است منشور احسان اوست * ور اين است توقيع فرمان اوست \r\n پس پرده بيند عملهاى بد * همه پرده پوشد به آلاى خود \r\n به تهديد اگر بر كشد تيغ حكم * بمانند كروبيان صم و بكم \r\n و گر در دهد يك صلاى كرم * عزازيل گويد نصيبى برم \r\n به درگاه لطف و بزرگيش بر * بزرگان نهاده بزرگى ز سر \r\n فروماندگان را به رحمت قريب * تضرع كنان را به دعوت مجيب \r\n بر احوال نابوده علمش بصير * به اسرار ناگفته لطفش خبير \r\n به قدرت نگهدار بالا و شيب * خداوند ديوان روز حسيب \r\n نه مستغنى از طاعتش پشت كس * نه بر حرف او جاى انگشت كس \r\n ز مشرق به مغرب مه و آفتاب * روان كرد و بنهاد گيتى بر آب « 1 » \r\n زمين از تب لرزه آمد ستوه * فرو كوفت بر دامنش ميخ كوه \r\n دهد نطفه را صورتى چون پرى * كه كرده است بر آب صورتگرى \r\n ز ابر افگند قطره‌اى سوى يم * ز صلب اوفتد نطفه‌اى در رحم \r\n\r\n\r\n","description":"","footnote":"\r\n( 1 ) شاردن گيتى را كشتى خوانده و ترجمه كرده ، رويهم ، اين بيت را درست برنگردانده است .\r\n","page_name":" 1111 ","page_number":203},
  {"content":"\r\n\r\n از آن قطره لولوى لالا كند * و زين صورتى سر و بالا كند \r\n بر او علم يك ذره پوشيده نيست * كه پيدا و پنهان به نزدش يكى است \r\n مهيا كند روزى مار و مور * و گر چند بىدست و پايند و زور \r\n به امرش وجود از عدم نقش بست * كه داند جز او كردن از نيست ، هست ؟ \r\n دگر ره به كتم عدم در برد * و ز آن جا به صحراى محشر برد \r\n جهان متفق بر الهيتش * فرو مانده در كنه ماهيّتش \r\n بشر ماوراى جلالش نيافت * بصر منتهاى جمالش نيافت \r\n نه بر اوج ذاتش پرد مرغ وهم * نه در ذيل وصفش رسد دست فهم \r\n در اين ورطه كشتى فرو شد هزار * كه پيدا نشد تخته‌اى بر كنار \r\n چه شبها نشستم در آن سير گم * كه دهشت گرفت آستينم كه : قم \r\n محيط است علم فلك بر بسيط * قياس تو بر وى نگردد محيط \r\n نه ادراك در كنه ذاتش رسد * نه فكرت به غور صفاتش رسد \r\n توان در بلاغت به سحبان رسيد * نه در كنه بىچون سبحان رسيد \r\n كه خاصان در آن ره فرس رانده‌اند * به لا احصى از تك فرو مانده‌اند \r\n نه هر جاى مركب توان تاختن * كه جاها سپر بايد انداختن \r\n اگر سالكى محرم راز گشت * ببندند بر وى در بازگشت \r\n يكى باز را ديده بردوخته است * يكى ديده‌ها باز و پر سوخته است \r\n كسى ره سوى گنج قارون نبرد * و گر برد ره باز بيرون نبرد \r\n به مردم در اين موج درياى خون * كز و كس نبرده است كشتى برون \r\n اگر طالبى كآن زمين طى كنى * نخست اسب باز آمدن پى كنى \r\n تأمل در آيينهء دل كنى * صفايى به تدريج حاصل كنى \r\n مگر بويى از عشق مستت كند * طلبگار عهد الستت كند \r\n به پاى طلب ره بدان جا برى * و ز آن جا به بال محبت پرى \r\n بدرّد يقين پرده‌هاى خيال * نماند سراپرده الّا جلال \r\n دگر مركب عقل را پويه نيست * عنانش بگيرد تحيّر كه : ايست \r\n در اين بحر جز مرد داعى نرفت * گم آن شد كه دنبال راهى نرفت \r\n كسانى كزين راه برگشته‌اند * ؟ ؟ ؟ يار و سرگشته‌اند \r\n خلاف پيمبر كسى ره گزيد * كه هرگز به زمين نخواهد رسيد \r\n\r\n","description":"","footnote":"","page_name":" 1112 ","page_number":204},
  {"content":"\r\n\r\n\r\nستايش پيغمبر صلى الله عليه و آله\r\n كريم السجايا جليل الشيم * نبى البرايا شفيع الامم \r\n امام رسل پيشواى سبيل * امين خدا مهبط جبرئيل \r\n شفيع الورى خواجهء بعث و نشر * امام الهدى صدر ديوان حشر \r\n كليمى كه چرخ فلك طور اوست * همه نورها پرتو نور اوست \r\n يتيمى كه ناخوانده قرآن درست * كتبخانهء چند ملت بشست \r\n چو عزمش برآميخت شمشير بيم * به معجز ميان قمر زد دو نيم \r\n چو صيتش در افواه دنيا فتاد * تزلزل در ايوان كسرى فتاد \r\n به لا قامت لات بشكست خرد * به اعزاز دين آب عزّى ببرد \r\n نه از لات و عزى برآورد گرد * كه تورات و انجيل منسوخ كرد \r\n شبى برنشست از فلك برگذشت * به تمكين و جاه از ملك درگذشت \r\n چنان گرم در تيه قربت براند * كه برسد ره جبريل از او باز ماند \r\n به دو گفت سالار بيت الحرام * كه اى حامل وحى برتر خرام \r\n چو در دوستى مخلصم يافتى * عنانم ز صحبت چرا تافتى \r\n بگفتا فراتر مجالم نماند * بماندم كه نيروى بالم نماند \r\n اگر يك سر موى برتر پرم * فروغ تجلى بسوزد پرم \r\n نماند به عصيان كسى در گرو * كه دارد چنين سيّدى پيشرو \r\n چه نعت پسنديده گويم ترا * عليك السلام اى نبّى الورى \r\n درود ملك بر روان تو باد * بر اصحاب و بر پيروان تو باد \r\n خدايا به حقّ نبى فاطمه * كه بر قول ايمان كنم خاتمه \r\n اگر دعوتم رد كنى ور قبول * من و دست و دامان آل رسول \r\n چه كم گردد اى صدر فرخنده پى * ز قدر رفيعت به درگاه حى \r\n كه باشند مشتى گدايان خيل * به مهمان دارالسلامت طفيل \r\n خدايت ثنا گفت و تبجيل كرد * زمين بوس قدر تو جبريل كرد \r\n بلند آسمان پيش قدرت خجل * تو مخلوق و آدم هنوز آب و گل \r\n تو اصل وجود آمدى از نخست * دگر هر چه موجود شد فرع تست \r\n ندانم كدامين سخن گويمت * كه والاترى ز آنچه من گويمت \r\n ترا عزّ لولاك تمكين بس است * ثناى تو طه و ياسين بس است \r\n\r\n","description":"","footnote":"","page_name":" 1113 ","page_number":205},
  {"content":"\r\n\r\n چه وصفت كند سعدى ناتمام * عليك السلام اى نبى و السلام \r\n\r\nسبب نظم كتاب\r\n در اقصاى عالم بگشتم بسى * به سر بردم ايام با هر كسى \r\n تمتّع ز هر گوشه‌اى يافتم * ز هر خرمنى خوشه‌اى يافتم \r\n چو پاكان شيراز خاكى نهاد * نديدم كه رحمت بر اين خاك باد \r\n تولّاى مردان اين پاك بوم * برانگيختم خاطر از شام و روم \r\n دريغ آمدم ز آن همه بوستان * تهى دست رفتن سوى دوستان \r\n به دل گفتم از مصر قند آورند * بر دوستان ارمغانى برند \r\n مرا گر تهى بود از آن قند دست * سخنهاى شيرين‌تر از قند هست \r\n نه قندى كه مردم به صورت خورند * كه ارباب معنى به كاغذ برند \r\n چو اين كاخ دولت بپرداختم * بر او ده در از تربيت ساختم \r\n يكى باب عدل است و تدبير و راى * نگهبانى خلق و ترس خداى \r\n دوم باب احسان نهادم اساس * كه منعم كند فضل حق را سپاس \r\n سوم باب عشق است و مستى و شور * نه عشقى كه بندند بر خود به زور \r\n چهارم تواضع رضا پنجمين * ششم ذكر مرد حقايق گزين \r\n به هفتم در از عالم تربيت * به هشتم در از شكر بر عافيت \r\n نهم باب توبه است و راه صواب * دهم در مناجات و ختم كتاب \r\n به روز همايون و سال سعيد * به تاريخ فرّخ ميان دو عيد \r\n ز ششصد فزون بود و پنجاه و پنج * كه پردر شد اين نامبردار گنج \r\n الا اى خردمند پاكيزه خوى * خردمند نشنيده‌ام عيبجوى \r\n قبا گر حرير است و گر پرنيان * به ناچار حشوش بود در ميان \r\n تو گر پرنيانى نيابى مجوش * كرم كار فرما و حشوش بپوش \r\n ننازم به سرمايهء فضل خويش * به دريوزه آورده‌ام دست پيش \r\n شنيدم كه در روز امّيد و بيم * بدان را به نيكان ببخشد كريم \r\n تو نيزار بدى ديديم در سخن * به خلق جهان آفرين كار كن \r\n چو بيتى پسند آيدت از هزار * به مردى كه دست از تعنت بدار \r\n همانا كه در فارس انشاى من * چو مشك است بىقيمت اندر ختن \r\n\r\n","description":"","footnote":"","page_name":" 1114 ","page_number":206},
  {"content":"\r\n\r\n چو بانگ دهل هولم از دور بود * به غيبت درم عيب مستور بود \r\n گل آورد سعدى سوى بوستان * به شوخى و فلفل به هندوستان \r\n\r\nمدح ابو بكر بن سعد زنگى\r\n مرا طبع از اين نوع خواهان نبود * سر مدحت پادشاهان نبود \r\n ولى نظم كردم به نام فلان * مگر باز گويند صاحبدلان \r\n كه سعدى كه گوى بلاغت ربود * در ايام بو بكر بن سعد بود \r\n سزد گر به دورش بنازم چنان * كه سيّد به دوران نوشيروان \r\n سر سروران است و تاج مهان * به دوران عدلش بناز اى جهان \r\n گر از فتنه آيد كسى در پناه * ندارد جز اين كشور آرامگاه \r\n فطوبى لباب كبيت العتيق * حواليه من كل فجّ عميق \r\n طلبگار خير است و اميدوار * خدايا اميدى كه دارد برآر \r\n كله گوشه بر آسمان برين * هنوز از تواضع سرش بر زمين \r\n گدا گر تواضع كند خوى اوست * ز گرد نفرازان تواضع نكوست \r\n نه ذكر جميلش نهان مىرود * كه صيت كرم در جهان مىرود \r\n چنويى خردمند و فرخ نژاد * ندارد جهان تا جهان است ياد \r\n نبينى در ايّام او رنجه‌اى * كه نالد ز بيداد سر پنجه‌اى \r\n كس اين رسم و ترتيب و آيين نديد * فريدون با آن شكوه اين نديد \r\n از آن پيش حق پايگاهش قوى است * كه دست ضعيفان به جاهش قوى است \r\n چنان سايه گسترده بر عالمى * كه زالى نينديشد از رستمى \r\n همه وقت مردم ز جور زمان * بنالند و از گردش آسمان \r\n در ايّام عدل تو اى شهريار * ندارد شكايت كس از روزگار \r\n به عهد تو مىبينم آرام خلق * پس از تو ندانم سرانجام خلق \r\n هم از بخت فرخنده فرجام تست * كه تاريخ سعدى در ايّام تست \r\n كه تا بر فلك ماه و خورشيد هست * در اين دفترت ذكر جاويد هست \r\n ملوك ار نكو نامى اندوختند * ز پيشينيان سيرت آموختند \r\n تو در سيرت پادشاهى خويش * سبق بردى از پادشاهان پيش \r\n سكندر به ديوار رويين و سنگ * بكرد از جهان راه يأجوج تنگ \r\n\r\n","description":"","footnote":"","page_name":" 1115 ","page_number":207},
  {"content":"\r\n\r\n ترا سدّ يأجوج كفر از زر است * نه رويين چو ديوار اسكندر است \r\n زبان آورى كاندر اين امن و داد * سپاست نگويد زبانش مباد \r\n برون بينم اوصاف شاه از حساب * نگنجد در اين تنگ ميدان كتاب \r\n گر آن جمله را سعدى انشا كند * مگر دفترى ديگر املا كند \r\n فرو ماندم از شكر چندين كرم * همان به كه دست دعا گسترم \r\n جهانت به كام و فلك يار باد * جهان آفرينت نگهدار باد \r\n بلند اخترت عالم افروخته * زوال اختر دشمنت سوخته \r\n غم از گردش روزگارت مباد * و ز انديشه بر دل غبارت مباد \r\n دل و كشورت جمع و معمور باد * ز ملكت پراكندگى دور باد \r\n درونت به تأييد حق شاد باد * دل و دين و اقليمت آباد باد \r\n كه بر خاطر پادشاهان غمى * پريشان كند خاطر عالمى \r\n تنت باد پيوسته چون دين درست * بد انديش را دل چو تدبير سست \r\n جهان آفرين بر تو رحمت كناد * دگر هر چه گويم فسانه است و باد \r\n همينت بس از كردگار مجيد * كه توفيق خيرت بود بر مزيد \r\n نرفت از جهان سعد زنگى به درد * كه چون تو خلف نامبردار كرد \r\n خدايا بر آن تربت نامدار * به فضلت كه باران رحمت ببار \r\n گر از سعد زنگى مثل ماند ياد * فلك ياور سعد بو بكر باد \r\n\r\nمدح سعد بن ابى بكر بن سعد\r\n جوان جوانبخت روشن ضمير * به دولت جوان و به تدبير پير \r\n به دانش بزرگ و به همت بلند * به بازو دلير و به دل هوشمند \r\n ز هى دولت مادر روزگار * كه پرورد رودى چنين در كنار \r\n به دست كرم آب دريا ببرد * به رفعت محلّ ثريا ببرد \r\n ز هى چشم دولت به روى تو باز * سر شهرياران گردن فراز \r\n صدف را كه بينى ز دردانه پر * نه آن قدر دارد كه يك دانه در \r\n تو آن در مكنون يك دانه‌اى * كه پيرايهء سلطنت خانه‌اى \r\n نگهدار يا رب به لطف خودش * بپرهيز از آسيب چشم بدش \r\n خدايا در آفاق نامى كنش * به توفيق طاعت گرامى كنش \r\n\r\n","description":"","footnote":"","page_name":" 1116 ","page_number":208},
  {"content":"\r\n\r\n مقيمش در انصاف و تقوا بدار * مرادش به عقبى و دنيا برآر \r\n غم از دشمن ناپسندش مباد * و ز انديشه بر دل گزندش مباد \r\n بهشتى درخت آورد چون تو بار * پسر نامجوى و پدر نامدار \r\n از آن خاندان خير بيگانه دان * كه باشند بد خواه اين خاندان \r\n زهى دين و دانش زهى عدل و داد * زهى ملك و دولت كه پاينده باد \r\n نگنجد كرمهاى شه در قياس * چه خدمت گزارد زبان سپاس \r\n خدايا تو اين شاه درويش دوست * كه آسايش خلق در ظلّ اوست \r\n بسى بر سر خلق پاينده دار * به توفيق طاعت دلش زنده دار \r\n برومند دارش درخت اميد * سرش سبز و رويش به رحمت سفيد \r\n به راه تكلّف مرو سعديا * اگر صدق دارى بيار و بيا \r\n تو منزل شناسى و شه راهرو * تو حقگوى و خسرو حقايق شنو \r\n چه حاجت كه نه كرسى آسمان * نهى زير پاى قزل ارسلان \r\n\r\nداستان يك مرد عابد با يك كلّهء پوسيده\r\n شنيدم كه يك بار در حله‌اى * سخن گفت با عابدى كله‌اى \r\n كه من فرّ فرماندهى داشتم * به سر بر ، كلاه مهى داشتم \r\n سپهرم مدد كرد و دولت وفاق * گرفتم به بازوى دولت عراق \r\n طمع كرده بودم كه كرمان خورم * به ناگه بخوردند كرمان سرم \r\n بكن پنبه غفلت از گوش هوش * كه از مردگان پندت آيد به گوش \r\n\r\nداستان\r\nمردى از مردم پارت كه سوار پلنگى بود در راه بر من گذشت . چنان ترسيدم كه بر جاى خود ايستادم ، و توانايى گريختن از من رفت . مرد پلنگ سوار از وحشت كردن من به خنده در افتاد و گفت : سعديا از آنچه ديدى در شگفت مشو :\r\n تو هم گردن از حكم داور مپيچ * كه گردن نپيچد ز حكم تو هيچ \r\n چو حاكم به فرمان داور بود * خدايش نگهبان و ياور بود \r\n ره اينست روى از طريقت متاب * بنه گام و ، كامى كه دارى بياب \r\n نصيحت كسى سودمند آيدش * كه گفتار سعدى پسند آيدش \r\n\r\n","description":"","footnote":"","page_name":" 1117 ","page_number":209},
  {"content":"\r\n\r\n جهان اى برادر نماند به كس * دل اندر جهان آفرين بند و بس \r\n مكن تكيه بر ملك دنيا و پشت * كه بسيار كس چون تو پرورد و كشت \r\n چو آهنگ رفتن كند جان پاك * چه بر تخت مردن چه بر تيره خاك \r\n* *\r\n برگ درختان سبز در نظر هوشيار * هر ورقش دفترى است معرفت كردگار \r\n* *\r\n نيم نانى گر خورد مرد خداى * بذل درويشان كند نيم دگر \r\n ملك اقليمى بگيرد پادشاه * همچنان در بند اقليم دگر \r\n* *\r\n ابر و باد و مه و خورشيد و فلك در كارند * تا تو نانى به كف آرى و به غفلت نخورى \r\n همه از بهر تو سرگشته و فرمان بردار * شرط انصاف نباشد كه تو فرمان نبرى \r\n* *\r\n اى كريمى كه از خزانهء غيب * گبر و ترسا وظيفه خور دارى \r\n دوستان را كجا كنى محروم * تو كه بر دشمنان نظر دارى \r\n\r\n","description":"","footnote":"","page_name":" 1118 ","page_number":210},
  {"content":"\r\n\r\n\r\nفصل پانزدهم پزشكى\r\nدر ايران پزشكان را حكيم مىنامند ، و شايد اين لفظ از كلمهء عبرى (  Hakaym  ) كه به معنى نگهبان زندگى است گرفته شده باشد . پزشكان از زمانهاى بسيار دور همواره مورد احترام جامعه بوده‌اند ، و هنر طبابت پيوسته كارى ارجمند بوده است . اين نكته نيز درخور گفتن است كه خاستگاه فن طبابت مشرق زمين بوده ، و كهن‌ترين و نامورترين پزشكان زمانهاى قديم از اين اقليم برخاسته‌اند . زيرا افزون بر دلايل ديگر ، نام بيشتر داروهاى طبى قديم و اصطلاحات آن عربى است . امّا بىگمان در زمان حاضر در سراسر مشرق زمين هيچ كشورى نيست كه در هنر و فن پزشكى مانند ايران پيش رفته باشد ، و پزشكانش بسيار باشند . مردم ايران گاهى به مناسبت در محاورات خود مىگويند : پزشكان اخترگران را مىبلعند ، و اين اشارتى است كه اين دو گروه در اجتماع از مزاياى مادّى و معنوى بسيار برخوردارند . پادشاه همواره در دربار خود چندين پزشك نامور نگهدارى مىكند ، و هر سال افزون بر دو ميليون و پانصد هزار ليور به آنان حقوق مىدهد و اين مبلغ جز از صلات و جوايز و هزينهء مأموريتهاى آنهاست .\r\nايرانيان پزشكان و اخترگران را از لحاظ شأن و مقام اجتماعى در يك رديف به شمار مىآورند ، و هنر آنها را چنان وابسته به هم مىدانند كه در نظرشان پزشكى و اخترگرى مكمّل يكديگر است . زيرا ايرانيان بر اطلاق به ستاره‌شناسى بيش از آنچه در تصور آيد اعتقاد دارند . از اين رو پيش از آن كه يقين نكنند ساعت براى انجام كردن كار مورد نظرشان سعد است هرگز بدان نمىپردازند ، فى المثل اگر بيمار شده باشند تا اخترگر به ايشان نگويد ساعت براى خوردن دوا ، يا خون گرفتن سعد است ، ناشدنى\r\n\r\n","description":"","footnote":"","page_name":" 1119 ","page_number":211},
  {"content":"\r\n\r\nاست دوايى كه پزشك مصرف كردن آن را واجب شمرده بخورند . بسا اتفاق مىافتد كه در مورد خوردن يا نخوردن دوا بر سر تعيين وقت ميان پزشك و منجم خلاف مىافتد ، و مريض مردّد و سرگردان مىماند . اما اگر شخصيّت بزرگى بميرد وضع به گونهء ديگر است ؛ زيرا ستاره شناس دعوى آن مىكند كه بر اثر عدم تشخيص طبيب ، و ناموافق بودن دواهاى وى ، شخصيّت ممتاز جان سپرده ، و پزشك جواب مىدهد چون ستاره‌شناس به بهانهء نحس بودن ساعت اجازه نداده كه مريض در وقت معين دوايش را بخورد ، درگذشته است . و ستاره‌گران در اين مورد به طنز و مزاح مىگويند :\r\nوضع و حال ما به هنگام بروز اين پيشامدهاى ناگوار و شوم بسيار پيچيده‌تر و ناراحت كننده‌تر از حال پزشكان است ، زيرا اگر ما در تشخيص سعد و نحس ساعت دچار اشتباه شويم ، آسمان گناه ما را آشكار مىكند ؛ اما اگر طبيب در تشخيص بيمارى و انتخاب دوا خطا كند ، خاك اشتباه و جرمشان را مىپوشاند ، يعنى پس از اين كه مرده را به خاك سپردند ، مرگش فراموش مىشود .\r\nايرانيان هم مانند ديگر ملتها دربارهء پزشكان داستانهاى كوتاهى پرداخته‌اند ، و به ياد و بر زبان دارند ، و من يكى از آنها را مىنويسم : بيشتر گورستانهاى ايران بيرون شهرها و شهركها و ديه‌هاست اما در بعضى شهرها ، مخصوصا در اصفهان در داخل شهر محلهايى به گورستان اختصاص يافته است . يكى از طبيبان هر وقت از گورستان محله‌اى كه در آن خانه داشت مىگذشت ، سر و صورتش را با دستمالش مىپوشاند . روزى كسى علت آن را از او پرسيد . طبيب جواب داد : من خوب مىدانم چه بسيار از اين اسيران خاك بر اثر خوردن دواهايى كه من تجويز كرده‌ام جان سپرده‌اند ، و اكنون مىترسم اگر رويم را نپوشانم يكى از آنان مرا بشناسد و به جمع خودشان بكشاند .\r\nبارى ، با اين كه دانش پزشكى به ويژه حفظ الصحه در ايران اعتبار بسيار دارد و پزشكان بسيار محترمند آموختن علم طب آسان نيست زيرا پزشكان و علماى علم حقوق نه تنها تدريس عمومى ندارند ، بل كه اصولا آسان آسان معلومات خود را به ديگران نمىآموزند . در بيشتر كشورهاى مشرق زمين نيز رسم بر همين جارى است .\r\nمن در اين مقال علم حقوق و پزشكى را كه از نظرى طالع خوشى ندارند به هم پيوند داده‌ام . اما دانشمندان مشرق زمين همهء علوم را وابسته به اين دو علم مىدانند . بزرگان دين بر اين اعتقادند كه مجموع علوم از دو قسم : علم الابدان و علم الاديان بيرون\r\n\r\n","description":"","footnote":"","page_name":" 1120 ","page_number":212},
  {"content":"\r\n\r\nنيست . « 1 »\r\nپزشكان ايران بيمارى بيماران را از طريق امتحان نبض و ديدن ادرار آنان تشخيص مىدهند ، امّا معاينهء بيماران زن جايز نيست ، زيرا مردان ايران بر خود نمىپسندند كه زنانشان به هر علت كه باشد در حضور نامحرمان ظاهر شوند ، و هر زمان بسيار لازم آيد كه پزشكى نبض زنى را معاينه كند بيمار در پس پرده مىنشيند ، به دستش پارچهء نازك و ظريفى مىپيچد و آن گاه به طبيب اجازه مىدهد نبضش را امتحان كند .\r\nپزشكان ايران هر وقت واجب باشد براى درمان كردن بيمار همان سان كه معمول طبيبان ماست جلسهء مشورت تشكيل مىدهند ؛ اما بر خلاف پزشكان ما فصد كردن را به ندرت تجويز مىكنند . تب را كه شايع‌ترين بيماريهاى ايران است با خوراندن جوشاندهء تخم بعضى از گياهان طبى مداوا مىكنند ، و به مريض دستور مىدهند كه بامداد چهار يا پنج استكان از آن جوشانده بخورد ، و پس از قطع شدن تب با خوراندن ، برخى ادويه يا جوشانده‌هاى مقوّى وى را تقويت مىكنند .\r\nپزشكان ايرانى با اين كه از فوائد تنقيه در مداواى برخى بيماريها آگاهند و در كتب طبّى آنان نيز به اين موضوع اشاره شده هرگز بيماران را به انجام دادن عمل تنقيه توصيه و وادار نمىكنند ، و اين عمل در هيچيك از نقاط ايران معمول نيست ، و به اعتقاد من خوددارى از اين كار معلول دقت خاصى است كه ايرانيان و بتخصيص زنان ، در پوشاندن بعضى از اجزاء بدن خود دارند و بر اثر شرم و آزرم فراوان به اكراه رضا مىشوند كه بعضى از قسمتهاى بدنشان عريان گردد ، حتى در گرمابه برهنه نمىشوند و مرد و زن بدون جامه به بستر خواب نمىروند .\r\nچيزى كه اگر خود آن را نديده بودم هرگز باور نمىكردم قول و اطمينانى است كه طبيبان در مورد شفا يافتن بيمار به او مىدهند ، حتى بيمارانى را كه اميد شفا يافتنشان بسيار كم است ؛ و قريب به احتضارند اطمينان مىدهند كه به زودى بهبود مىيابند ، و به بيمار نزديك به مرگ مىگويند : هيچ خطرى تندرستى شما را تهديد نمىكند ، دو سه روز ديگر به يقين شفا مىيابيد ؛ دوايى كه به شما داده‌ام آن قدر مؤثر است كه در ظرف فردا و پس فردا بستر بيمارى را ترك مىكنيد ، و به كارهاى عادى\r\n\r\n\r\n","description":"","footnote":"\r\n( 1 ) -\r\n پيغمبر فرمود علم علمان * علم الابدان و علم الاديان \r\n( نظامى )\r\n","page_name":" 1121 ","page_number":213},
  {"content":"\r\n\r\nخود مىپردازيد .\r\nمن خود هنگامى كه در كرمان بودم متوجه اين نكته شدم . در آن جا به تب سختى گرفتار شدم ، و پس از تحمّل شش روز دردمندى خود را به پزشكى رساندم .\r\nحالم چنان بد شده بود كه اميدى به زنده ماندن نداشتم وقتى طبيب دستم را براى معاينه و علاج كردن گرفت و نبضم را امتحان كرد گفت : هيچ ناراحت و نگران مباش ، بيماريت شديد نيست ؛ دو ساعت بعد از آن كه دوا خوردى تبت قطع مىشود .\r\nيك جراح فرانسوى كه همراهم بود وقتى حرفهاى اميد بخش طبيب را شنيد به من گفت : اين مرد ديوانه است ؛ اما چنان كه در يكى از فصول آيندهء كتابم شرح خواهم داد وعدهء پزشك موصوف كاملا راست از كار درآمد ، و توانست پس از مدتى كوتاه تبم را قطع كند ، و سلامتم را باز گرداند .\r\nطبابت در ايران به روش جالينوس ، و به اقتضاى موقع طبيعى در هر قسمت كشور به روشى خاص عمل مىشود . اين طبيب را كه ما گالين  ) Galien (  مىناميم جالينوس مىخوانند ، و دربارهء وى حكايات و افسانه‌هايى پرداخته‌اند ، از جمله با اين كه وى صد و شصت سال بعد از حضرت مسيح مىزيسته معاصر مسيح مىدانند و مىگويند ميان اين دو رابطهء دوستى صميمانه‌اى برقرار بوده است ؛ و شايد اين افسانه‌پردازيها از تفكرات علماى اسلامى سرچشمه گرفته باشد كه بر اين اعتقادند هر وقت خداوند پيغمبرى را براى ارشاد و راهنمايى مردمان مبعوث مىفرمود به آنان آن قدرت و توانايى مىداد كه آنچه را در آن هنگام ميان مردمان معمول بود و به زحمت انجام مىكردند خوب‌تر و زودتر انجام بدهند تا همان به جاى معجزه‌شان باشد مثلا مىگويند حضرت موسى زمانى به پيغمبرى مبعوث شد كه ميان قوم بنى اسراييل طلسم و سحر و جادو رواج بسيار داشت ، و خداوند به حضرت موسى نيروى خارق العاده‌اى كرامت كرد كه جادوگريش بسيار بار شگفت‌انگيزتر از جادوگريهاى اهل اين صنعت در آن هنگام بود . همچنين دوران تازه جوانى حضرت عيسى مقارن با زمانى بود كه پزشكان مانند جالينوس در معالجت بيماران اعجاز مىكردند . از اين رو خداوند به پيغمبر خود عيسى آن مايه حذاقت عنايت فرمود كه بيماران را در دم درمان مىكرد .\r\nافسانه‌هاى مسلمانان مشعر بر آنست كه وقتى جالينوس آوازهء اعجاز حضرت عيسى را در معالجت بيماران شنيد به خود گفت : اين صنعتگرى از طبيبان برنمىآيد ، بىگمان او پيغمبر است و اين خيال چندان در ضميرش نيرو گرفت كه نامه‌اى بدين\r\n\r\n","description":"","footnote":"","page_name":" 1122 ","page_number":214},
  {"content":"\r\n\r\nمضمون به عيسى نوشت ، و با برادرزاده‌اش به خدمت وى فرستاد : من جالينوس پير و ناتوان پزشك تن‌ها ، اين نامه را براى شما طبيب جسم‌ها و روانها مىفرستم و مىگويم آوازه صنعتگرى و اعجاز شما در معالجت بيماران شادى و شوقى وصف ناپذير در وجودم برانگيخته ، و چون خود به سبب سالخوردگى و فروماندگى از تشرف به حضور شما محرومم برادرزاده‌ام را به خدمت فرستادم تا آنچه صلاح من و خلق جهان در آن است به او بياموزيد .\r\nو اين افسانه حاكى است كه فيليپ مقدس يكى از حواريون حضرت عيسى همين برادرزادهء جالينوس بود كه پس از فرا گرفتن تعليمات لازم بدان مقام بلند پيوست .\r\nدر نظر ايرانيان هرمس (  Hermes  ) كه او را ارموس  ) Ormous (  مىنامند ، و ابو على سينا بزرگ‌ترين پزشكان جهانند ، و ابن رشد را به سبب اين كه در اسپانيا ، در سرزمينى بسيار دور از كشورشان مىزيسته درست نمىشناسند ، و از مقام والاى اين طبيب بزرگ كه در اواخر قرن ششم زندگى مىكرده آگاهى زياد ندارند .\r\nمعتبرترين و مفصل‌ترين و قديم‌ترين كتاب طبّى ايرانيان ذخيرهء خوارزمشاهى است كه به نام خوارزمشاه اميرى كه بر سرزمينى واقع در شمال شرقى ايران امارت داشته ، در حدود پانصد سال پيش نوشته شده است .\r\nدر ايران هيچ نوع جرّاحى معمول نيست ، و پزشكان ايرانى به اين هنر هيچ آشنايى ندارند ، و جراحى محدود به عمل فصد است كه وسيلهء دلاكان معمولى انجام مىپذيرد . يكى از علل عدم آشنايى پزشكان ايرانى به جراحى اينست كه بر خلاف كشورهاى اروپايى در ايران جنگ و ستيز كمتر اتفاق مىافتد ، و اگر هم جنگى روى دهد بيشتر سلاح سرد به كار مىبرند ، بنابراين احتياج مبرم به عمل جرّاحى ندارند . دو ديگر اين كه چون هواى ايران بر خلاف هواى اروپا گرم و خشك است به ندرت مردم دچار تورّم ناشى از فساد اخلاط و ترشح نسوج و بيماريهايى از اين گونه مىشوند ، و اگر چنين مواردى پيش آيد با داغ كردن علاج مىكنند . سه ديگر اين كه هواى ايران چنان صاف و پاكيزه است كه بسيارى از زخمها خود به خود ، و بدون به كار بردن هيچ وسيله بهبود مىيابند ؛ و من بر اين اعتقادم كه در سراسر مشرق زمين هيچ پزشك نيست كه نحوهء عمل جرّاحى را ديده باشد . همچنين عمل تشريح روى بدن گرم ميسّر نيست ، زيرا جسد مردگان بر اثر حرارت هوا كه در بيشتر نقاط ايران حكمفرماست در مدتى نه\r\n\r\n","description":"","footnote":"","page_name":" 1123 ","page_number":215},
  {"content":"\r\n\r\nبسيار دراز متورم و متعفن مىشود . با وجود اين من در دست برخى از پزشكان خاص شاه كتابهايى در علم تشريح ديده‌ام ، اما تصاوير اين كتابها كه زياد هم بود آن قدر بد نقاشى شده بود كه هيچ فايدتى از آنها حاصل نمىشد . پزشكان به من گفتند بيشتر اين كتابها در زمان قديم نوشته شده است . همچنين در دست بعضى از پزشكان مجموعه‌اى از گياهان طبّى خشك شده ديدم كه آنها را به گاه تعليم به شاگردانشان نشان مىدادند ، و همهء طبيبان از اين مجموعه‌ها دارند .\r\nبرخى از پزشكان به چگونگى گردش خون در بدن آگاهند . آنان به من گفتند كه پزشكان قديم ايران از دير زمان به اين حقيقت آگاه بوده‌اند . و من هنوز درنيافته‌ام گفتهء ايشان توام با حقيقت است يا تنها جنبهء تفاخر دارد . آنچه مرا به عدم قبول دعوى اين دسته از پزشكان مفاخره‌جو برمىانگيزد اين است كه در همهء رساله‌هاى فقهى ايشان ديده‌ام كه حيوانات به دو دسته حلال و حرام ، يا آنها كه داراى دستگاه كامل گردش خون هستند ، و آنها كه چنين دستگاه ندارند ، تقسيم ، و از هم جدا شده‌اند .\r\nپزشكان ايرانى طبابت و دوا فروشى باهم مىكنند . هر يك آنان نزديك خانهء خود دكان كوچكى دارد كه به نسبت كمى يا زيادى بيماران و مراجعه كنندگان بيشتر يا برخى از ساعات روز را در آن جا حضور دارند . شريك يا شاگرد هم دارند .\r\nمريض‌داران بيمار را بر اسبى سوار مىكنند ، و در حالى كه كسى پشت سر بيمار بر اسب سوار است و بازوان وى را نگاه مىدارد پيش طبيب مىآورد . براى اين كه بيماران شناخته شوند معمولا يك طرف پارچهء كتان سفيد و نسبة بلندى را به گردنش مىآويزند ، و سر ديگر پارچه را پس از گذراندن از روى شكم به كمربندش مربوط مىكنند . كشتگران و آبياران و ديگر كسان هم طبقهء آنان اگر اسب نداشته باشند بيمار خود را همين گونه كه به شرح آمد بر خر سوار مىكنند ، و نزد طبيب مىبرند .\r\nهر روز عدهء زيادى از بيماران كه حال بعضى از آنان وخيم است به اميد شفايابى نزد طبيب مىآيند و هر يك شيشه‌اى محتوى پيشاب خود مىآورد . پزشك بىآن كه از جايى كه نشسته بجنبد نخست شيشهء ادرار را مىگيرد ، سپس به زبان بيمار مىنگرد . آن گاه از جاى خويش برمىخيزد ، نبض مريض را مىگيرد ، و عدّهء ضربان قلبش را مىشمارد ، و بعد از اين كه موجبات بيمار شدنش را پرسيد ، و اعضاى دردمندش را شناخت بر پاره كاغذى چهار گوشه به طول تقريبى سه انگشت نسخه مىنويسد و به شريك يا شاگرد خود مىدهد و او دواها را مطابق دستور جدا از هم\r\n\r\n","description":"","footnote":"","page_name":" 1124 ","page_number":216},
  {"content":"\r\n\r\nدر پاره كاغذهايى كه به صورت قيف لوله شده مىريزد ، و مىگويد فلان قدر از اين دوا بده . هنگامى كه دواها را وزن مىكنند طبيب روى پاره كاغذى طرز استفاده و مصرف دواها را مىنويسد ، به بيمار مىدهد ، و در حقش بدين عبارت دعا مىكند :\r\nخدا شفا مىدهد .\r\nبيمار گاهى به هنگام رفتن پنج يا شش شاهى حق معاينه به پزشك مىدهد ، اما اگر ندهد طبيب از او طلب نمىكند ، زيرا حقّ معاينه‌اش را قبلا روى قيمت دواها كشيده است . گفتنى است دواهايى كه پزشكان ايران تجويز مىكنند مانند دواهاى اروپاييان ساخته و آمادهء مصرف نيست ، بل كه بايد آنها را درست كنند .\r\nبرخى از بيمارداران پزشك را براى معاينه و معالجهء مريض خود به خانه دعوت مىكنند ، در اين صورت بايد براى حق القدم بار اول طبيبان طراز اول ده شاهى كه معادل چهل و پنج سوى ماست بپردازند ، و براى نوبتهاى بعد نصف اين مبلغ را مىدهند . بهاى گرانبهاترين دواهايى كه در خانه‌ها تهيه مىشود از شش يا هفت سو درنمىگذرد ، و قيمت دواهاى عادى بيش از هجده دينار نيست .\r\nپزشكان ايرانى هنر خود را در معالجت بيماران بدين گونه اعمال مىكنند ، و چون هواى آن كشور گرم و خشك است نتيجه مىگيرند ؛ چنان كه مىتوان باور كرد عامل خشكى و پاكى هوا در معالجت بيماران بيش از حذاقت پزشكان اثر دارد . امّا در مملكتى كه هوايش مانند كشور ما مرطوب و بد است طبابت بدين گونه ثمر بخش نيست .\r\nتا يادم نرفته بگويم پزشكانى كه شاگرد كار آموز دارند نسخه را پيش از آن كه براى آماده كردن دارو به مسؤول مربوط بسپارند ، به كار آموز مىدهند تا او بخواند و طرز نوشتن نسخه و دستور پرهيز را فرا گيرد .\r\nايرانيان بسيار بار كمتر از اروپاييان فصد مىكنند ، اما اگر موردى پيش آيد مثلا در خود احساس خارش ، گرفتگى ، سنگينى ، ناشكفتگى و امثال آن كنند بدون مشورت و كسب اجازهء طبيب ، بىتوجه به شرايط و لوازم به عمل فصد مبادرت مىورزند . من صدها بل هزاران بار كسانى را ديده‌ام كه پاى ديوار كوچه فصد مىكرده‌اند . دلاكها تنها خبره و عامل اين كارند . آنان بيمار را پاى ديوار مىبرند ، و هر دو چنان راست روى زمين مىنشينند كه سنگينى بدنشان روى پاهاشان بيفتد . آن گاه دلّاك تسمهء چرمينى را كه هميشه براى اين كار با خود دارد به دور يكى از\r\n\r\n","description":"","footnote":"","page_name":" 1125 ","page_number":217},
  {"content":"\r\n\r\nحجامت\r\nبازوان بيمار مىپيچد ، سپس بىآن كه بازو را مالش دهد يا وريد را بيابد نشترش را كه اندازهء آن سه برابر نشترهاى ماست ، و دسته‌اش به دستهء كارد مىماند بيرون مىآورد ، و با ورزيدگى و اعتماد تمام رگ بيمار را مىشكافد و رها مىكند تا خون از آن خارج گردد . وقتى تشخيص داد كه خون به قدر كافى از بدن بيمار بيرون شده است تسمه را باز مىكند و بر مىدارد ، سپس از گوشهء نيم تنه‌اش كه با پنبه آغشته و آجيده شده كمى پنبه بيرون مىكشد ، روى زخم مىنهد ، و آن را با دستمالى كه بيمار به او مىدهد مىبندد ؛ بدين سادگى و آسانى عمل فصد را انجام مىدهد و دو سو مزد مىگيرد .\r\nمسلمانان هم مانند جهودان خون را پليد و نجس مىشمارند و از كسى يا چيزى كه به خون آلوده باشد دور مىشوند ، و آن را ناپاك مىدانند ، و شايد به همين سبب پزشكان خون را هرگز نگه نمىدارند ، و چگونگى آزمايش آن را براى تشخيص بيماريهاى مختلف راه نمىبرند .\r\nبا اين كه دلاكان عمل فصد را به چابكى و مهارت تمام انجام مىدهند ، و\r\n\r\n","description":"","footnote":"","page_name":" 1126 ","page_number":218},
  {"content":"\r\n\r\nكشيدن دندان\r\nهرگز ديده و شنيده نشده كه خطرى براى كسى پيش آمده باشد يك روز كه مشاهده كردم با نشتر وحشت‌انگيزى قصد فصد من كرده‌اند سخت در هراس افتادم . اين نيز گفتنى است كه فصّادان روزها به عمل فصد مبادرت مىورزند تا رگها را بهتر ببينند .\r\nدلّاكان در تراشيدن سر به راستى مهارت تمام دارند ، و من بسيارى از شاگردان دلاكان را ديده‌ام كه با اين كه بيش از ده سال نداشتند به چابكى و استادى استادان خود سر مشتريان را اصلاح مىكردند .\r\nابزار و اسباب كار سلمانيها مثل لوازم عمل فصّادان بسيار ساده است .\r\nطشتك كوچكى دارند كه گوديش بيش از گودى كف دست نيست ، در آن آب سرد مىريزند ، دستهاى خود را خيس مىكنند و مدتى به قوت سر را مالش مىدهند ؛ سپس چنان كه پيش از اين اشاره كرده‌ام در چند لحظه سر را مىتراشند ، صورت را هم به همين چابكى از ريش مىسترند ، سپس ناخنها را مىگيرند ، دستها و انگشتها را مىكشند تا حركت مفاصل آسان‌تر شود . آن گاه پشت و سينه و سر و گردن را مشت و مال مىدهند ،\r\nحكايت كرده‌اند روزى يك نفر ايرانى براى اصلاح كردن پيش يك سلمانى اروپايى رفت . مرد سلمانى در كار خود استاد نبود . مرد ايرانى از درد به خود\r\n\r\n","description":"","footnote":"","page_name":" 1127 ","page_number":219},
  {"content":"\r\n\r\nمىپيچيد ، و زمان به زمان سرش را به زمين نزديك‌تر مىكرد مگر دردش كاسته شود .\r\nاستاد سلمانى به او گفت چرا اين قدر سرت را خم كردى ؟ مرد ايرانى به او جواب داد براى اين كه تو در كار خود چندان مهارت دارى و سرم را به خوبى و راحتى اصلاح مىكنى كه مىخواهم پايت را ببوسم .\r\nبا اين كه چنان كه پيش از اين ياد كردم در ايران طبيب زياد است بيمار فراوان نيست و اين موهبت مرهون هواى خشك و سالمى است كه جز در نواحى ساحلى ، در ديگر مناطق اين سرزمين وجود دارد ، و بدين سبب ، و نيز به دليل اين كه مردم در مصرف غذا زيادروى نمىكنند ، و آرامش روحى نيز دارند به ندرت مريض مىشوند .\r\nايرانيان با بيمارى جان شكارى كه ما اروپاييان طاعون مىناميم هيچ آشنايى ندارند ، همچنين به بيماريهاى دردناك و جانگزاى سنگ كليه و سنگ مثانه ، نقرس ، سياتيك ، سردرد ، درددندان و امراض مشابه اينها آشنا نمىباشند . در ايران بيمارى وحشتناك مقاربتى كه در سرزمين سرد و مرطوب اروپا چندين بيداد مىكند اثرات هول انگيز و بلاخيز ندارد . همچنين گرفتار بيماريهاى ريوى ، سكته ، صرع ، آبله ، نمىشوند . اما امراضى كه در ايران نسبة زياد شيوع مىيابد بادسرخ ، حصبه ، دل درد ، سينه پهلو ، و اسهال خونى است . مرض اخير را مرض تابستانى مىگويند ، زيرا گرما و خوردن يخ زياد دو عامل اصلى ظهور اين بيمارى است . ايرانيان نه تنها در تابستان يخ زياد مصرف مىكنند بلكه در زمستان نيز آب يخ و خرده يخ مىخورند .\r\nدوم تبهايى كه يك روز در ميان يا هر دو سه روز يك بار عارض مىگردد و غالبا تب و لرز با هم است . ايرانيان اين نوع تب و لرز متناوب را بيمارى پاييزه مىنامند زيرا در ايران در دو فصل تابستان و پاييز بيماريها خيلى بيشتر از زمستان و بهار ظهور مىكنند .\r\nسومين گروه بيماريها كه در ايران نسبة زياد انتشار دارد استسقاء ، كچلى كودكان ، آبله مرغان و امثال اين بيماريهاست كه در همهء فصلها ظاهر مىشوند ، و بسا هر كس را در هر سنّ و سال كه باشد گرفتار مىكنند . جز اين مرضها برخى بيماريهاى محلى و بومى نيز وجود دارد كه يكى از آنها بيمارى كرم ساق پاست كه در سراسر كناره‌هاى درياى خزر انتشار دارد ، و مىتوان گفت همهء ساكنان سواحل اين دريا از اين مرض رنج مىكشند .\r\n\r\n","description":"","footnote":"","page_name":" 1128 ","page_number":220},
  {"content":"\r\n\r\nنخستين بيمارى كه دامنگير كودكان مىشود كچلى است كه تا دوازده سالگى از آن مصونيّت ندارند ، و شايد مهم‌ترين عامل سرايت اين مرض اين است كه مردم بنا به عادت سر بچه‌هاى خود را از كودكى مىتراشند ، و چون دلاك سر بچه‌ها را كه پوست آنها لطيف و نازك است با همان تيغ كه براى تراشيدن سر همه به كار مىبرد مىتراشد و نمىتواند تميز باشد ، لا جرم بچه‌ها به بيمارى كچلى گرفتار مىشوند . اما بچه‌هاى ارامنه كه سرشان با قيچى اصلاح مىشود ، نه با تيغهاى همگانى ، از اين بيمارى در امانند . از روى ديگر چون كچلى عموميت دارد هيچ كچل از ابتلاى به اين بيمارى خجالت نمىكشد . همچنين چون هواى ايران خشك است هم زخم سرشان متعفن نمىشود ، و هم كچلىشان زودتر بهبود مىيابد .\r\nبراى معالجهء اين بيمارى شبكلاهى اندوده به قير كه مانند عرقچين بر سر گذاشته و برداشته مىشود بر سر مىگذارند در موقع برگرفتن عرقچين قير اندوده به آن موها و زخمها را از ريشه برمىكند ، و بدين سان پس از تكرار اين عمل موى تازه بر سر بيمار مىرويد ، اما وقتى زخمها بهبود يافت غالبا لكه‌هاى سفيدى روى سرشان نمايان مىگردد .\r\nتب غالبا بر اثر سوء تغذيه و مصرف نامتعادل و بيش از اندازهء ميوه عارض مىشود ، و چون در فصل پاييز انواع ميوه بيش از فصلهاى ديگر وجود دارد شيوع تب در اين فصل بيشتر است . اما بيمارى مهلك استسقاء بر اثر مصرف بىرويهء داروها و غذاهاى مبرّد بر انسان مستولى مىگردد ؛ و بيمارى شرم آور و خانمان سوز سيفليس چنان ميان جامعهء ايرانيان منتشر شده كه نيمى از مردم بدان گرفتار آمده‌اند . اين مرض زشت و سارى بر اثر همخوابگى و خفت و خيز با زنان روسپى كه به تقريب همه بدان گرفتارند عارض مىگردد . همچنين همنشينى و هم كاسه شدن و هم پياله بودن با مبتلايان ، و شستشو در حمامهاى عمومى از جمله عوامل مؤثر نشر اين بيمارى رسوا كننده مىباشد . چون اين بيمارى به سرعت و با تماس اندك از بيماران به افراد سالم منتقل مىگردد ، و همهء اجزاى بدن بر اثر خشكى هوا آمادگى پذيرش اين مرض شوم را دارد بسا اتفاق مىافتد كه معاشرتهاى سادهء خانوادگى با يكى از مبتلايان همه را بدين بيمارى گرفتار كند .\r\nچنان كه پيش از اين ياد كردم نيمى از افراد جامعهء ايرانى بدين مرض دچارند از اين رو هيچ كس از ابتلاى به آن شرمزده نيست ، و همان سان كه تبداران بى\r\n\r\n","description":"","footnote":"","page_name":" 1129 ","page_number":221},
  {"content":"\r\n\r\nرو دربايستى و بدون شرمندگى اظهار مىدارند كه تب كرده‌اند مبتلايان به سيفليس نيز مىگويند كه سيفليس گرفته‌اند . شگفت اين كه بسيارى از نوباوگان هشت و ده ساله از ابتلا و گزند اين بيمارى شوم در امان نمانده‌اند ، و اگر خشكى و پاكيزگى هواى ايران از آنچه هست اندكى كمتر بود بتحقيق هيچ كس از آسيب و رنج‌مندى اين بيمارى گران گزند نمىرست .\r\nايرانيان بر اين باورند كه وجود درختان چنار آنان را از مبتلا شدن به بيمارى كشندهء طاعون مصون مىدارد . براى من حكايت كرده‌اند كه خليفه سلطان صدراعظم شاه صفى اول بارها به شاه گفته است از وقتى به دستور پدر تاجدار او در اصفهان و آباديهاى پيوسته به آن درختان چنار بسيار نشانده‌اند پايتخت از بيمارى خطرمند طاعون مصون مانده است .\r\nبيماريهاى مهمّ ايرانيان همين‌هاست كه گفته شد ، و از بسيار بيماريهاى ديگر كه در مغرب زمين وجود دارد در اين سرزمين نشانى نيست ، و اين توفيق و موهبت در نتيجهء خشكى و لطافت هوا و قناعت همهء مردمان در مصرف غذاست كه تأثير مهم دارد . زيرا مردم ايران نوشابه‌اى جز آب پاك و صاف نمىآشامند . كم مىخورند و غذاشان خيلى متنوع نيست . از جمله دلايلى كه كم خورى و سادگى غذا در تندرستى ايرانيان اثر فراوان دارد يكى اين است كه مسلمانان ايران به بيمارى سنگ كليه گرفتار نمىشوند ، و حال اين كه اين بيمارى كه سخت آرام سوز و آزار دهنده است ميان ارامنهء ايران نسبة زياد است ، و مىتوان آن را نتيجهء آشاميدن شراب انگاشت . با اين كه شرابى كه ارامنهء ايران درست مىكنند و مىنوشند بهترين شرابهاست و عوارضش اندك مىباشد بارى چنين زيانها به دنبال دارد .\r\nپيش از اين به مناسبت اشاره كردم كه ميان مردم ايران افراد ناقص عضو بسيار نيست زيرا ايرانيان بر اطلاق مردمانى سازگارند و با هم نمىجنگند ، همچنين چندان كه بتوانند خود را در معرض حمله و ضربت دشمن قرار نمىدهند .\r\nاكنون نوبت آن است به شرح داروهايى كه در ايران براى مداوا از آنها استفاده مىكنند بپردازم . عدهء اين دواها زياد نيست ، اما در معالجت تأثير فراوان دارند . بيشتر اين دواها شيره يا تخم گياهانى مىباشند كه خاصيت طبى دارند و سردند . يكى از آنها شيرخشت سفيد يا زرد مىباشد كه بهترين آنها شيرخشت نيشابورى است . نوع ديگر شيرخشتى است كه در اصفهان به دست مىآيد . داروگران\r\n\r\n","description":"","footnote":"","page_name":" 1130 ","page_number":222},
  {"content":"\r\n\r\nبه آن گزانگبين « 1 » مىگويند . اين ماده از عسل و شيرهء نى شكر نرم‌تر و ملايم‌تر است ، و در طبابت زياد به كار مىرود . گزانگبين در فصلهاى بهار و تابستان روى برگهاى يك نوع درخت مىتراود ، و همانند پوست نازكى گسترده مىشود و نيمه منعقد مىگردد .\r\nمرمكى در سرزمين پارس ، خشخاش در بيشتر مناطق ايران ، از جمله در حوالى اصفهان ، و فلوس و سنا در ايالت خراسان به دست مىآيد . ريوند نيز در ايران مىرويد ، اما بيشتر از سرزمينهاى همسايه مخصوصا از تاتارستان صغير مىآورند . كچوله كه به اعتقاد برخى براى همهء حيوانات زهرى خطرمند است در بيماريهاى سخت به كار مىرود ، در بسيارى از نقاط ايران به دست مىآيد امّا چون زهرناك است در مصرف آن اندازه نگه مىدارند . اما شيرين بيان و شنبليله همان سان كه به صورت علف در اروپا مىرويد در كوهستانهاى ايران نمو مىكند .\r\nهمچنين ايرانيان از قلياى گياهى ، نشادر ، زرنيخ و بعضى از موادّ مشابه آنها سود مىجويند ؛ و براى درمان شكستگيها و ضرب خوردگيها ، و در رفتگيها و مداواى خنازير از موميايى استفادهء زياد مىكنند . و بر اين اعتقادند كه موميايى در درمان كردن اين عوارض تأثيرى شگفت‌انگيز دارد .\r\nاين جمله نام برخى از موادى بود كه ايرانيان دواهاى طبّى خود را از آنها تركيب مىكنند ؛ افزون بر اينها براى درمان بيماريهاى قلبى و تقويت آن از بعضى ادويه به مقدار نسبة زياد سود مىجويند . ادويهء مورد نظر از اجناس مشابه آنها كه در كشورهاى ديگر به دست مىآيد بسى بهتر است . چون بعضى از اجزاى متشكله اين داروها را كه مرواريد و پادزهر است خود دارند ، و برخى ديگر را از جمله ياقوت و عنبر اشهب ، از خارج وارد مىكنند .\r\nچنان كه پيش از اين به مناسبت ياد شد پادزهر ايران بهترين انواع آنست ، و از پادزهر هندى بسى بهتر و اثربخش‌تر مىباشد . همچندان كه در ايران معادن فلزّات متعدّد فراوان است چشمه‌هاى آب گرم معدنى بسيار مىباشد ؛ اما هرگز از اين آبها چنان كه سزاست ياد و استفاده نمىشود ، گويا بر اطلاق وجود خارجى ندارد . طبيبان ايرانى كه در طبابت از جالينوس و ابن سينا پيروى مىكنند نه در بند كشف داروها و چيزهاى تازه‌اند ، و نه مىانديشند كه در دنياى ديگران چه مىگذرد و هرگز در بند\r\n\r\n\r\n","description":"","footnote":"\r\n( 1 ) - در متن فرانسوى سكنجبين است .\r\n","page_name":" 1131 ","page_number":223},
  {"content":"\r\n\r\nشناختن فوايد آبهاى معدنى برنمىآيند و بدانها نمىپردازند . شايد هم خشكى و پاكيزگى هوا آنان را از توجه به چشمه‌هاى آب گرم و فوايد بىشمار آن بىنياز مىكند .\r\nمن از اين گونه چشمه‌هاى آب گرم در گرجستان و پارت و باكتريان و عراق عجم و دوازده فرسنگى اصفهان بسيار ديده‌ام ، در آب معدنى نزديك اصفهان دو خاصيت عجيب وجود دارد ، نخست اين كه گل آن چنان است كه اگر بر روى زبان بگذارند مىچسبد و آن را مىسوزاند . دو ديگر اينكه در اين چشمه‌هاى آب گرم چندان مار زياد است كه هيچ كس جرئت نزديك شدن به آنها را ندارد .\r\nبارى ، به هر علت كه باشد ايرانيان بر خلاف ما كه از دواهاى قىآور مانند آنتى مون (  Antimoine  ) و نظاير آن به هنگام لازم استفاده مىكنيم هرگز دواهاى شيميايى به كار نمىبرند .\r\nپزشكان ايرانى بر حسب نوع بيمارى بيماران ، و بنا به اقتضاى وضع و حالت مريضان خود دواهاى متفاوت تجويز مىكنند . مثلا براى افزايش اخلاط يا تصفيهء آنها از جوشاندهء تخم ريز يا درشت گياهانى كه خاصيت تب بر دارند ، و قلب و سينه را نيز تقويت مىكنند سود مىجويند . معمولا وزن اجزاء يك دوا به پنجاه مثقال كه تقريبا معادل نيم ليور است ، مىباشد . از اين مجموع جوشانده‌اى به وزن سه ليور درست ، و بيمار را به خوردن آن ناچار مىكنند ، و دور نيست كه كلمهء چولپ (  Julep  ) فرانسوى از لفظ جوشاندهء گرفته شده باشد . اين جوشانده يا شربت را چند روز پياپى ، هر روز دو يا سه بار به مريض مىدهند . اين جوشانده بيش از آنچه در مداوا سودمند افتد اثر كمّى دارد يعنى چون معده گنجايش آن همه را ندارد يا بيمار قى مىكند ، يا شكمش چنان تنگ مىگيرد كه مىخواهد بتركد .\r\nپزشكان ايرانى چنان حاذقند كه تب بيمار را در مدتى كوتاه مىبرند ، و مىتوان آنان را همطراز اسكولاپ (  Esculape  ) شمرد . اما اين واقعيت در ميان است كه وقتى بيماران به دستور اين پزشكان دوا مىخورند ، و بهبود مىيابند ، دستگاه گوارششان مختل مىگردد ، در كشاله‌هاى ران و برخى ديگر از جاهاى بدنشان دملها و غده‌هايى در وجود مىآيد ، و بسا ممكن است به بيمارى دير درمان استسقاء گرفتار شوند ، و اگر بيمار پا به مرحلهء پيرى نهاده باشد تاب نمىآورد و مىميرد . جوانانى كه از مرگ مىرهند نيز بايد چند ماه به تقويت خود بكوشند تا قلبشان نيرو و سلامت از دست رفته را باز يابد ؛ و من جوانان بسيارى ديده‌ام كه چند سال همچنان به درمان كردن\r\n\r\n","description":"","footnote":"","page_name":" 1132 ","page_number":224},
  {"content":"\r\n\r\nدردى كه بر اثر مداواى بيمارى قبل در ساق پاشان افتاده بود اشتغال داشتند .\r\nايرانيان براى بريده شدن تب بيماران خود عصاره و فشردهء تخم بعضى گياهان طبى را كه به هم آميخته‌اند همراه با غذا به آنان مىخورانند ؛ همچنين اگر لازم بدانند براى پاك كردن معدهء بيمار از فضولات ، معجون يا حب و گرد به او مىدهند ، اما تا بتوانند از خوراندن سقمونيا و ريوند و سنا و فلوس به مريض خوددارى مىكنند ، و اگر حال او به بهبود نگرايد پادزهر و جوشاندهء چوب چينى به وى مىخورانند ، و اين در نظرشان كارگرترين دواهاست كه مىتواند در بهبود بيمار ، و بازگرداندن قواى از دست رفته‌اش مؤثر باشد . استعمال اين دواها در سراسر مشرق زمين مخصوصا در ايران زمين بسيار معمول است و در اين كشور به ويژه جوشاندهء چوب چينى را با عرق مىآميزند و آن را در معرض حرارت آفتاب قرار مىدهند تا خوب پرورده شود . امّا غالبا مقدار دو ليور آن را در آب مىريزند و روى شعلهء آتش مىگذارند تا خوب دم بكشد ، و پس از آن در مدت هشت روز مصرف مىكنند .\r\nپيش از اين اشاره كردم كه سيفليس بيمارى همگانى ايرانيان است ، و اكنون بر آنچه گفته‌ام مىافزايم كه هيچيك از مبتلايان به اين بيمارى به درمان خود نمىكوشد و تا پايان عمر آن را تحمل مىكند . در اروپا آنان كه بدين مرض جانگزاى گرفتار مىآيند به سبب سردى و رطوبت هوا رنج بسيار مىكشند ، اما در ايران چون هوا خشك و پاكيزه است مبتلايان تحمل مىكنند زيرا بيمارى نه درد شديد دارد و نه بدنشان را مىسايد . افزون بر اين چون غالبا تن خود را به آب حمام مىشويند مرض مجال ريشه دواندن در بدن نمىيابد ، و خشكى هوا نيز مانع ظهور قرحه و بثورات مىگردد . اما اگر بيمارى به استخوان برسد ، و در آن رخنه كند دردآور و رنجه آفرين است .\r\nايرانيان در درمان كردن بعضى از بيماريها روش بادكش كردن و داغ كردن را زياد معمول مىدارند و آن را آخرين علاج قولنج و برخى دردهاى ديگر مىدانند و كمتر مردى در ايران ديده مىشود كه نشان داغ شدگى در بازو يا پهلو يا زير زانو يا بر گردن نداشته باشد . بعضى چهارپايان را نيز به همين شيوه داغ مىكنند .\r\nاين نيز گفتنى است يكى از داروهايى كه ايرانيان براى درمان پيچش شكم و قولنج به كار مىبرند گوشت اسب است ؛ و معمول‌ترين درمان براى رفع اسهال خوردن كته - برنج پخته شده در آب و بدون روغن - مخلوط با ماست مىباشد . همچنين\r\n\r\n","description":"","footnote":"","page_name":" 1133 ","page_number":225},
  {"content":"\r\n\r\nبه اعتقاد ايرانيان مؤثرترين دارو براى علاج كردن بواسير روغن نفت است . اگر بيمارى به بيرون تجاوز كرده باشد آن را به روغن نفت مىاندايند ، و اگر در موضع باشد پنبه‌اى به روغن نفت آغشته مىكنند و در آن قرار مىدهند .\r\nمردان و زنان ايران هر روز صبح با ميله‌اى باريك و صاف و ظريف به چشمان و ابروان خود سرمه مىكشند ، و بر اين باورند كه سرمه بر بينايى چشم مىافزايد . اما زنان همه بدين اميد و هوس سرمه مىكشند كه جاذبه‌شان بيشتر شود و زيباتر و دلرباتر جلوه نمايند .\r\nمشت و مال يكى ديگر از تدابير درمانى دردمندان است . توضيح اين كه اگر كسى در خود احساس خستگى و ملال و فرسودگى كند به پشت مىخوابد آن گاه دلاك يا خدمتگرش روى شكمش مىنشيند و اعضايش را يكى پس از ديگرى مىكوبد ، از آن پس روغن گردو به تنش مىمالد و مدت زيادى تنش را مالش مىدهد تا اعصاب و عضلاتش نرم و ملايم شود . رسم مردم ايران نيست كه به بيماران خود شير بخورانند اما به كسانى كه به بيمارى استسقاء گرفتار شده باشند شير مىدهند .\r\nپزشكان ايرانى به بيماران خود مؤكدا توصيه و سفارش مىكنند اولا تا بهبود كامل نيافته‌اند هرگز لباس زير و روى خود را عوض نكنند ، و گر چه بر اثر گرمى هوا تن و لباسشان بدبو شود . ثانيا در نخستين روزهاى بيمارى جز برنج پخته شده با آب بدون روغن نبايد چيزى بخورند ، اما وقتى بيماريشان سبك شد مىتوانند به كته مقدار كمى روغن بادام بيفزايند .\r\nوقتى حال بيمار كاملا رو به بهبود نهاد جوجه و سبزى آميخته به فلفل و دارچين به كتهء او اضافه مىكنند اما نبايد نجويده ببلعد . در سواحل خليج فارس آيين تيماردارى و مواظبت از بيماران بدين گونه است كه ليمو و نارنج زياد به بيمار مىخورانند ، و هر قدر دلش بخواهد هندوانه و خربزه در دسترسش قرار مىدهند .\r\nايرانيان معتقدند كه نارنج دافع سرما و خاموش كنندهء آتش خشم و غضب است و صفرا و خشم مترادفند ، و نيز بيماران را از خوردن مربا منع نمىكنند .\r\nمردم ايران بر اين اعتقادند همچنان كه شستشوى تن با آب حمام چرك بدن را مىزدايد در درمان كردن برخى از بيماريها اثر بسيار دارد . گفتنى است كه ايرانيان بر اطلاق بيش از ديگر مردمان كشورهاى مشرق زمين از آب حمام استفاده مىكنند . اما ساكنان مناطق شمالى و مغرب چون در محلهاى نسبة سردتر زندگى مىكنند از اين رو\r\n\r\n","description":"","footnote":"","page_name":" 1134 ","page_number":226},
  {"content":"\r\n\r\nكه نياز زياد به رفتن حمام ندارند كمتر بدان جا مىروند ، و مردمان مناطق شرق و جنوب نيز غالبا در رودخانه‌ها و بركه‌ها و غديرهاى نزديك خود تنشان را مىشويند .\r\nسه عامل : به جا آوردن احكام مذهبى ، حفظ تندرستى ، و رعايت پاكيزگى محرك ايرانيان به استفاده كردن از حمام مىباشد . اسلام به مسلمانان توصيه كرده است كه همواره تن خود را از پليدى بزدايند ، و چون همبسترى و نزديكى با زن خود نوعى آلودگى است به اطاعت از احكام دينى ، پس از همخوابگى با زن به حمام مىروند ، و گاه بعضى از افراد خرافى و موهوم پرست روزى بيش از يك بار به حمام روى مىآورند . از روى ديگر چون از مسامات بسيار ريز پوست بدن همواره عرق و ديگر مواد زائد دفع مىگردد زدودن آن براى حفظ تندرستى دربايست است ، و اگر آدمى مدتى دراز از رفتن به حمام بازماند مسامات پوست مسدود ، و راه تعرق بسته مىشود و آن گاه بدن سخت به خارش مىافتد و سپس عوارض ديگرى در تن پديد مىآيد كه بىحسى دست و پا نشانهء آن تواند بود . اما اگر بدن شسته و پاكيزه بماند هرگز اين عوارض آزار دهنده روى نمىنمايد .\r\nاين نكته نيز بديهى است كه در نقاط گرم تعرّق سريع‌تر و بيشتر از جاهاى سرد صورت مىپذيرد ، بنابراين شستشوى بدن در فواصل كوتاه‌ترى بايد انجام يابد .\r\nگرمابه‌هاى ايران عموما از سه اتاق بزرگ يا سه محوطه كه همهء جوانب آن با ديوار مسدود شده تشكيل شده است . نور از راه شيشه‌هاى دايره شكلى كه بالاى سقف تعبيه شده به درون مىتابد و آن را روشن مىكند . دور محوطهء اول كه از دو محوطهء ديگر بزرگ‌تر است صفه‌هاى چوبين جاى دارد كه مشتريان لباسهاى خود را پس از جدا كردن از تن روى آنها مىگذارند . محوطهء دوم كه معمولا چهار گوشه است شش تا هشت پا قطر دارد . در ميانش حفره‌ايست حوض مانند به وسعت سه يا چهار پاى مربع كه كف آن با صفحه‌اى از چدن پوشيده و ثابت و محكم شده است .\r\nآب گرمابه را با سوزاندن خار و خس و تپاله و برگهاى خشك درختان در زير همين صفحه ، گرم مىكنند . اين كار از بيرون گرمابه انجام مىگيرد . چون در ايران هيزم زياد نيست گرم كردن گرمابه‌ها با هيزم ممنوع است و اگر چنين منعى نيز در ميان نبود چون هيزم در اين كشور گران است ، هيچ گرمابه‌دارى براى گرم كردن حمام خود از هيمه استفاده نمىكرد . افزون بر اين چون گلخن بايد ساعتها تافته باشد آتش تپاله دوام بيشتر دارد .\r\n\r\n","description":"","footnote":"","page_name":" 1135 ","page_number":227},
  {"content":"\r\n\r\nسومين قسمت جايگاه شستشوست . هر روز سحرگهان يكى از كارگران بالاى گرمابه مىرود در بوق مىدمد و بدين گونه به مردمان محلت آواز مىدهد كه در گرمابه گشوده شده و براى پذيرايى مشتريان آماده است .\r\nهر كس به حمام مىآيد در محوطهء اول لباسهايش را از تن بيرون مىآورد ، و پس از اين كه لنگش را به خود راست كرد وارد گرمخانه مىشود . لنگ از كمر تا زانو را مىپوشاند . چند دقيقه پس از ورود مشترى به گرمخانه ، دلاك براى شستن وى حضور مىيابد . نخست مقدارى آب بر سر و تنش مىريزد ، سپس با كيسه‌اى زبر و خشن چنان به قوت سر تا پايش را مالش مىدهد كه كسانى كه بدين كار عادت ندارند چنين مىپندارند كه پوست بدنشان به زودى از تنشان جدا مىشود . ايرانيان اين عمل را تيمار كردن مىنامند كه در زبان فرانسوى مترادف با قشو كردن است . سپس اگر مشترى بخواهد دلّاك صورتش را مىتراشد و ناخنهاى دست و پايش را مىگيرد . آن گاه اگر مايل باشد خود با نوره يا واجبى موهاى زائد اندامش را مىسترد ، و وقتى از اين كار فراغت يافت روى كف گرمخانه دراز مىكشد . در اين هنگام دلاك به كيسه كشيدن و مالش دادن سراسر اندام او مىپردازد و قريب يك ربع ساعت با قوت به اين كار مداومت مىدهد . سپس مشترى وارد خزانه مىشود و پس از شستشوى كامل بيرون مىآيد ، قطيفه‌اش را به خود مىپيچد ، و براى پوشيدن لباس به محوطهء اول باز مىگردد .\r\nگرمابه‌ها از صبح تا چهار ساعت بعد از ظهر مخصوص پذيرايى مردان است ، و از آن ساعت به بعد تا نيمه شب به زنان اختصاص مىيابد . و آن گاه كه حمام از مردان خالى مىشود ، دلّاكان مرد مىروند ، و كارگران زن جاى آنان را مىگيرند . هر يك از مشتريان زن بايد لباس و وسايل شستشوى خود را به حمام ببرد . زنان جاه‌مندان و روى شناس با دو يا سه خدمتگر به گرمابه مىروند . يكى از آنان براى شستشوى مخدوم خود وارد گرمخانه مىشود ، و ديگرى جامه‌هاى وى را نگهدارى مىكند هر چند كم اتفاق مىافتد لباس كسى را در حمام بدزدند . اگر اتفاقا كسى لنگ و قطيفه با خود به حمام نبرد گرمابه‌دار به او مىدهد . زنان با تجمل زياد به حمام مىروند ، و هميشه وسايل كامل آرايش و عطر همراه خود مىبرند . تركيب نوره با آنچه ما براى ازالهء موهاى زائد به كار مىبريم يكسان است و مركب از آهك و زرنيخ مىباشد . پس از آن كه موها سترده شد بىدرنگ بايد جاى آن را با آب سرد شست ، زيرا واجبى اگر مدتى بيش از آنچه بايد ، بماند پوست را مىبرد و موجب بيمارى گال مىشود كه درمانش\r\n\r\n","description":"","footnote":"","page_name":" 1136 ","page_number":228},
  {"content":"\r\n\r\nدو ماه مدت مىگيرد .\r\nدر خزانه يا جايگاه شستشو كه قلّتين ناميده مىشود در زمان واحد ده تن به راحتى مىتوانند در آن به شستشوى بدن خود بپردازند . اما روى آبش چندان كثيف است كه كسانى كه اول بدان نزديك مىشوند قشر نسبة ضخيمى از چربى شبيه كف صابون روى آن مىبينند كه نفرت‌آور است . اما ايرانيان به ديدن آن عادت دارند ، وقتى بنا به دستور احكام شرعى بامدادان براى غسل كردن به حمام مىروند و وارد قلّتين مىشوند پيش از آن كه سر خود را در آب فرو برند آن پردهء ضخيم چربى را كه همه چرك و كثافت است با دست به يكسو مىزنند ، و از آن پس غسل مىكنند .\r\nچون مبتلايان به انواع بيمارىهاى سارى از جمله كسانى كه گرفتار امراض مقاربتى هستند بىهيچ مانع و رادع وارد قلتين مىشوند و مانند افراد سالم آزادانه تن خود را مىشويند بسا اتفاق مىافتد كه اشخاص تندرست به بيمارىهاى توانفرسا گرفتار مىشوند ، و بسيارى از جوانان مهذب بىآن كه با زنان روسپى و مبتلا به بيماريهاى مقاربتى همبسترى كرده باشند به جرم درآمدن به اين گرمابه‌ها بدين امراض خطرمند گرفتار آمده‌اند .\r\nدولتمندان و جاهمندان در خانه‌هاى خود گرمابهء اختصاصى دارند و افرادى كه در طبقهء فروتر جا دارند غالبا گرمابه‌اى در جوارشان هست و هر وقت بخواهند به طور خصوصى از آن استفاده مىكنند .\r\nداشتن حمام خصوصى در خانه مشكلات زياد به همراه دارد زيرا گرم نگاهداشتن آن به طور مداوم از نظر بهداشت دشواريها در وجود مىآورد ، و آنان كه در همسايگيشان گرمابه هست هر وقت بخواهند به شرط اين كه صاحب حمام آن را گرم نگهدارد اجاره مىكنند ، و براى تافتن گلخن آن اجازه مىدهند گرمابه‌دار از وجود پهن اصطبل و علفهاى خشك شده باغچهء خانه‌شان استفاده كند .\r\nپيش از اين كه اين بحث را به پايان برم بايد به دانش شيمى اشاره كنم .\r\nايرانيان اين علم را سيميا و كيميا مىنامند . گر چه اين دو كلمه هر يك معنى جداگانه دارد ، اما ايرانيان از هر دو مفهوم شيمى اراده مىكنند و هر عملى را كه وسيلهء آتش روى رستنيها ، جانوران ، روى فلزات و كانيها انجام پذيرد به اين نام مىخوانند ، و من پس از بررسى دريافته‌ام كه ايرانيان از كلمهء سيميا معنى ديگرى استنباط مىكنند كه مربوط به پيشگويى است ؛ همچنين از كيميا عملى خيالى و\r\n\r\n","description":"","footnote":"","page_name":" 1137 ","page_number":229},
  {"content":"\r\n\r\nافسانه‌اى اراده مىنمايند كه طبق آن خاك را به تردستى براى اجراى بعضى مقاصد جادويى آماده مىكنند . آنان بر اين باورند مبتكر اين علم كره (  Coree  ) بوده ، و او خود مقدمات آن را از موسى آموخته است .\r\nبنابراين اصول قديم شيمى به دو شاخهء جدا از هم تقسيم مىشود . يك شاخهء آن براى تأمين سلامت و مداواى امراض جسمانى مورد استفاده قرار مىگيرد و شاخهء ديگر منحصرا در امر جستجوى كيمياست . در مورد اول ايرانيان با دواهاى شيميايى كمترين آشنايى ندارند ، و داروهاى بومى و محلى خود را نيز هرگز به صورت گرد و حب مصرف نمىكنند ، و اگر موردى پيش آيد كه از مقدار جوشانده‌هايى كه در معالجات خود به كار مىبرند ، و اندازهء آن از گنجايش يك قدح بيشتر است سخن به ميان آوريم و پيشنهاد كنيم آنان نيز دارو را به روش ما مصرف كنند ، در جواب مىگويند : اقليم ما با سرزمين شما تفاوت دارد و مردم هر كشور بايد به مقتضاى آب و هواى مملكت خود و رسوم و آداب و عادات خويش عمل كند .\r\nاما دربارهء شاخهء ديگر علم شيمى معلومات و اطلاعات آنان كمتر از ما نيست و در كسب دانش بيشتر در اين زمينه علاقه‌مندى بسيار نشان مىدهند ، اما همان سان كه ما در اين پژوهشها دارايى خويش را بيهوده از دست داده‌ايم ، آنان نيز وقت و ثروت خود را رايگان به هدر داده‌اند ، و موفقيتشان بيش از ما نبوده است .\r\n\r\n","description":"","footnote":"","page_name":" 1138 ","page_number":230},
  {"content":"\r\n\r\n\r\nفصل شانزدهم نقاشى\r\nپيش از اين در مجلدات قبل دربارهء نقاشى ايرانيان اشارتى كرده‌ام و اكنون واجب مىدانم بر آنچه گفته‌ام بيفزايم كه اصولا ايرانيان در هنرها و صنايعى كه جنبهء فكرى و فنّى و مكانيكى دارند ، ترقى شايان نيافته‌اند و آنچه دارند در مقايسه با هنرهاى فنى اروپاييان ، ناپخته ، كمال نيافته و خشن است . علل آن را در فصل مربوط به طبايع و خلقيات ايرانيان بيان داشته‌ام و گفته‌ام كه آنان از ابتكار و ترسيم هر طرح ناتوانند و از فن و مزاياى مناظر و مرايا حتى كمترين آگاهى ندارند . گر چه چند تن از دانشمندان ايران از جمله ابن هيثم دربارهء اين هنرها آثار ارزشمندى از خود به يادگار گذاشته‌اند ، و من مختصر كتاب ابن هيثم را به زبان فارسى ديده‌ام ، اما چه سود ، از آن كه هيچ كس به اين كتاب ارجمند و كتب مشابه آن نمىپردازد ، و اعتنا به آنها ندارد .\r\nايرانيان چنان كه آثار كهنشان بيانگر اين واقعيت است در دوران باستان در هنر نقاشى و طرحريزى و نقشه پردازى و مناظر و مرايا سرآمد هنرمندان جهان بوده‌اند ، و سبب اصلى بيزارجويى ايشان از اين هنرهاى ظريف از ده قرن پيش ، دين آنان مىباشد . زيرا دين اسلام مجسمه‌سازى و صورتگرى از روى آدميان را حرام شمرده است . برخى از عالمان دين پا را از اين نيز فراتر نهاده ، بر اطلاق نقاشى صورت هر جانورى را حرام دانسته‌اند . در نتيجه در اين روزگاران ايرانيان نه به مجسمه سازى مىپردازند ، نه به صورتگرى و ريخته‌گرى ، و اگر برخى نقاشان دست به قلم مىبرند آثارشان همه ساده است ، صورتهايى كه مىكشند همه نيم رخ و شبيه هم است ؛ نه ترسيم تمام رخ مىتوانند ، نه سايه زدن مىدانند ، و نه مىتوانند روح و حالت جالبى\r\n\r\n","description":"","footnote":"","page_name":" 1139 ","page_number":231},
  {"content":"\r\n\r\nبه هنر خود بدهند . كارشان همه ناقص و پيش پا افتاده است حتى صورتگرى پرندگان و جانوران را به درستى و دلپذيرى نمىتوانند . نقاشيهاى برهنه‌شان چندان بچگانه و نازيباست كه بيننده از ديدنشان دلگير مىگردد ، اما در عوض در كار نقشه اندازى و طرح پردازى گل و شاخه و برگ و امثال آن مهارت بسيار دارند ، و در هنر رنگ‌آميزى از ما پيش‌اند . صورتگران ايرانى يا به طور كلى از رنگهاى روغنى استفاده نمىكنند ، يا كم به كار مىبرند . نقاشيهاى بيشتر صورتگران ايرانى به صورت مينياتور است . اين نقاشىها را كه به كمال زيبايى و دلپسندى است ، روى صفحاتى از مقواى سخت سفيد و صيقلى و ظريف كه نازك‌تر و صاف‌تر از مقواهاى اروپاست ، با مهارت تمام مىكشند . قلم موهاى مينياتورسازان ايران بسيار نازك و ظريف است و نقشهاى بديعى كه مىآفرينند همه با روح و درخشان و ديده‌نواز است . درخشندگى و جلا و جلوه و تابناكى رنگهاى نقاشيهاى صورتگران ايران مديون روشنى و خشكى هواى كشورشان مىباشد . هواى خوب اين سرزمين موجب ثبات رنگها و دوام درخشش آنهاست ، و حال آن كه هواى مرطوب اروپا تابناكى و جلاى نقاشىها را زايل ، و رنگ آنها را پخش مىكند . به سخن ديگر بر روى رنگهاى نقاشى كه در اول درخشش و تابش خيره كننده دارد نوعى تيرگى و غبار مىآورد .\r\nاين نكته نيز گفتنى است رنگهايى كه نقاشان ايرانى به كار مىبرند بسى خوب‌تر ، كامل‌تر با طراوت‌تر و درخشان‌تر از رنگهاى ما اروپاييان است ، و ما از داشتن موادى كه آنان در ساختن رنگ از آنها استفاده مىكنند محروميم . همين سنگ لاجورد و روغن جلاى به اين خوبى كه استادان صورتگر ما همزمان مزايايش را مىستايند و از امتزاج سندروس و روغن كتان ساخته مىشود در دسترس ما نيست . اين ماده را كه حالت خميرى دارد هنگام به كار بردن ، در نفت ، و اگر نباشد در الكل حل و روان مىكنند .\r\nپس از اين توضيحات بايد بگويم كه ايرانيان به راستى در هنر نقشه اندازيها و طرحريزيهاى گل و بوته و شاخه و برگ چه بر روى مقوا ، و چه بر گچ ، و ظروف مينايى سفالين اعجاز مىكنند ، و در اين فن از اروپاييان بسى جلوترند .\r\n\r\n","description":"","footnote":"","page_name":" 1140 ","page_number":232},
  {"content":"\r\n\r\n\r\nشرح سازمان سياسى و نظامى و كشورى ايران\r\n\r\n","description":"","footnote":"","page_name":" 1141 ","page_number":233},
  {"content":"\r\n\r\n\r\nفصل اول باورهاى ايرانيان دربارهء حقّ حكومت\r\nبيشتر ايرانيان خصوصا عالمان دين و پيروان آنها بر اين اعتقادند كه بر اطلاق پادشاهى بر مردمان حق خاصهء پيغمبران و جانشينان و نايبان بلا فصل آنان است .\r\nمىگويند از به دو خلقت ، و در تمام طول زمان پروردگار عالميان به وسيله پيغمبران بر بندگان مؤمن سلطنت كرده است ؛ و اين پيمبران بر كليهء امور دينى و مادى بىتفاوت حاكم بوده‌اند . چنانچه ابراهيم ، موسى ، شموئيل ، داوود ، سليمان و در آخر محمد بر اين مقام و اختيار بوده‌اند . و خدا حضرت محمد را همانند ديگر پيغمبرانش سلطنت دينى و دنيوى كرامت فرمود .\r\nبنابراين پادشاهى به تمام معنى موهبتى است كه خدا به پيغمبرانش عطا مىفرمايد و پس از او اين حق به امامان منتقل مىگردد ، و امام يا از سوى شخص پيغمبر برگزيده مىشود ، يا امامى كه پدرانش يكى پس از ديگرى امامت داشته‌اند ، معين مىكند . مانند اسماعيل ، اسحاق ، عيص ، يعقوب ، يوسف كه جانشينان ابراهيم بوده‌اند ، يا قضاتى كه پس از درگذشت موسى سمت امامت و جانشينى يافته‌اند .\r\nهمچنان كه حضرت على و يازده فرزندش جانشينان پيغمبر بوده‌اند .\r\nروميها و يونانيان نيز در زمان قديم داراى همين گونه حكومت بودند ، يعنى يك نفر همهء امور دينى ، دنيايى و معنوى و مادّى آنان را اداره مىكرد . و حكومت هيپارك (  Hipparque  ) در آتن گواه و نشانهء آنست .\r\nبيشتر ايرانيان با اين نظام و آيين همزبانند ، امّا دربارهء اين موضوع كه اگر پيامبر يا جانشين او درگذشت و جانشينى معين نكرد آن كه بر ملتى مسلمان حكومت مىكند بايد چه اوصاف و فضايلى داشته باشد ميان بزرگان دين اتفاق نظر نيست ، و\r\n\r\n","description":"","footnote":"","page_name":" 1142 ","page_number":234},
  {"content":"\r\n\r\nاين تضاد عقيده غالبا چنان قوت مىگيرد كه به مجادله مىانجامد ، و بنا به گفتهء خودشان وضع چنان آشفته و نابسامان مىگردد كه اصلاح آن دشوار ، بل محال مىنمايد ، چنان كه بدين صورت درآمده است .\r\nايرانيان معتقدند كه در سال 296 هجرى قمرى دوازدهمين نفر از سلسله جانشينان حضرت پيغمبر و آخرين امام بدون انتخاب جانشين ، به ارادهء خدا ، ناگهان از ميان خلق ناپديد شد . وى نه به آسمان رفته ، و نه وفات يافته ، بل كه در جايى نامعلوم ، تا زمانى كه به فرمان بارى تعالى ظهور كند ، به سر مىبرد ، و آن گاه كه به فرمان خدا ظاهر شود و ميان خلق درآيد ، زمام همهء امور را به دست مىگيرد ، كافران را مسلمان مىكند و تا زمانى كه گردش زمين و آسمان بجاست بىآن كه كسى به مخالفت برخيزد ، به عدل و داد بر سراسر جهان پادشاهى مىكند .\r\nبنابراين شرح مسلمانان ايران در موضوع جانشينى امام به دو دسته تقسيم شده‌اند ؛ برخى از علماى روحانى و پيروانشان و متعبدان بر اين اعتقادند كه در تمام طول مدّت غيبت امام بايد يك مجتهد معصوم امور دينى و اجتماعى و حكومتى مملكت را اداره كند ، و اين مجتهد بايد جامع علوم ، و از هر جهت منزّه از هر فساد و گناه باشد ، و چنان بر همهء واجبات مذهبى و احكام دينى و دانشهاى بشرى احاطه داشته باشد كه هر پرسشى دربارهء مسائل دينى و اجتماعى از او مىكنند ، بىدرنگ به درستى جواب بدهد . امّا دستهء ديگر معتقدند در غيبت امام حق حكومت به يكى از بازماندگان بلافصل امام مىرسد ، و واجب و لازم نيست كه وى مانند امام جامع علوم ظاهر و باطن ، و از هر جهت معصوم باشد . بنابر همين نظر كه مورد تأييد بيشتر مردم است ، و مقبول‌تر مىنمايد شيخ صفى كه سر سلسلهء پادشاهان صفوى است ، و نخستين كس از اين دودمان است كه جامهء پادشاهى بر اندام خويش راست كرد ، با اين عقيده همراه نبود . وى در اواسط قرن چهاردهم و در آغاز نامداريش مهتر يكى از ناحيه‌هاى كوچك آذربايجان ، مجاور درياى خزر بود . به سبب پارسايى و پرهيزگاريش ميان جمع مردمان پيروان راستين بسيار داشت ، به ظاهر چنين مىنمود امّا در باطن خيال فرماندهى و دنيادارى و شهرت جويى در سر مىپروراند . زيرا همين كه فرصت را مناسب ديد و براى اجراى مكنونات ضمير خويش وسايل را آماده كرد ، راز دل را گشود و به طريق ديندارى به پيروانش گفت : دريغ است كه مسلمانان واقعى و پيروان راستين پيغمبر و امامان تن به مذلّت حكمرانى از خدا بىخبرانى ملحد\r\n\r\n","description":"","footnote":"","page_name":" 1143 ","page_number":235},
  {"content":"\r\n\r\nكه جز ستمگرى و لذت‌جويى و شهوترانى نيّت و هدفى ندارند ، بدهند ؛ اين جاه‌مندان و اميران ترك و تاتار نه هيچ قرابت و وابستگى به امامان دارند ، و نه با شريعت و احكام اسلام آشنايى واقعى و سر سازگارى دارند .\r\nشيخ صفى از اين سخنان بسيار مىگفت و چون خود را داراى شرايط و اوصاف لازم مىشمرد در دل در آرزو بود كه جاى امام غايب يعنى محمد مهدى صاحب الزمان را كه غايب است بگيرد ، و خلق را از شكنجه و آزار امراى ستمگر و تيره دل برهاند . اين مرد ، متعبّد و به ظاهر خدا ترس و پارسا كه براى رسيدن به خيالهاى بلندش چالاك و بىباك و آماده بود بدون مواجه شدن با موانع و خطرات بزرگ راه را براى تشكيل امپراتورى پهناور ايران كه اكنون بازماندگانش يكى پس از ديگرى بر آن سلطنت مىكنند هموار ساخت .\r\nاز روى ديگر چون اساس پادشاهى اعقاب شيخ صفى بر توارث نهاده شده نه بر مبناى دانش و تقوا ، به منظور نماياندن شايستگى و افتخار خود آن جا كه نام خويش را به مناسبت بر زبان مىآورند ، اين عناوين را پس از اسم خود مىگويند : از اعقاب صفى ( اشاره به شيخ صفى الدين اردبيلى بنيانگزار اين سلسله ) از سلالهء موسى ، از نسل حسين كه نواده‌هاى پيغمبر از پيوند حضرت فاطمه يگانه دختر او با حضرت على پسر عمويش هستند ، و به اعتقاد شيعيان ايران پيغمبر وى را به جانشينى خويش برگزيد . بنابراين مقدمات غالب ايرانيان پادشاه خود را نمايندهء اولين جانشينان پيغمبر يعنى امامان ، و خليفهء امام غايب حضرت مهدى امام دوازدهم در مدت غيبتش مىدانند ؛ و افزون بر عناوين ديگر عنوان خليفه كه بيانگر جانشين امام است به او مىدهند ، و اين عنوان بدين دلالت دارد كه ادارهء امور دينى و دنيوى تا هر زمان كه امام دوازدهم ظهور كند سپرده به اوست ؛ و همين كه امام غايب بر مردمان ظاهر شد بايد همهء اختياراتش را به وى بسپارد و گر نه به يك ضربت شمشير امام كشته خواهد شد . در آن روز شاه جلودار خواهد بود و ركاب اسب امام را مىگيرد . شاهان ايران جلودارى و ركابدارى امام غايب را بىحرمتى به خويش نمىشمارند و بدان مىبالند ، و خويش را نماينده و خدمتگرش مىدانند ، و من در اين باره بر آنچه گفته‌ام شش نكته مىافزايم . نخست آن كه با اين كه اعتقاد بيشتر مردم دربارهء حكومت همان است كه من بيان كردم ، و حقّ حكومت به اعقاب ذكور و بلافصل على مىرسد ، و مشروط به كمال دانش و تزهّد وى نيست ، و آنچه مايهء آسايش خاطر و عدم نگرانى پادشاه\r\n\r\n","description":"","footnote":"","page_name":" 1144 ","page_number":236},
  {"content":"\r\n\r\nاست اين است كه قريب به اتفاق مردم بر اين باورند ، اما گاهى اهل منبر پذيرش اين عقيده را تخطئه مىكنند و آزادانه بيان و تبليغ مىنمايند كه پادشاه بايد هم از سلالهء امام و هم جامع علوم زمان خود و كاملا معصوم باشد ، و چگونه ممكن است پادشاه نامؤمن شرابخواره و هوسباز و مستغرق گناه با عالم بالا نزديك باشد و نور هدايت را براى راهنمائى مؤمنان بگيرد . كسى كه خواندن و نوشتن را به دشوارى مىتواند چگونه قادر است مسائل دينى را براى مردمان متدين شرح و توضيح كند . نه ، چنين امرى امكان ندارد ، پادشاهان افرادى بيدادگر و پرهيزشكن ، گناه آلود ، جرمكارند ، و خدا براى تنبيه كردن ما جانشين واقعى پيغمبر خود را از ما دور ، و پادشاهان را بر ما مسلط كرده است ؛ و پادشاهى بر جامعهء مسلمانان تنها شايسته و درخور مجتهدى است كه پايهء دانش و تقوايش از همگان بالاتر باشد . اين درست است كه چون مجتهد وارسته‌اى پر دانش و سليم است بايد پادشاهى در كنارش باشد كه به ضرب شمشير مردمان را به رعايت عدالت وادار نمايد ، اما بايد چون وزيرى فرمانبردار و سر به راه باشد ، نه بيش .\r\nدر سال 1666 كه من نخستين بار وارد ايران شدم دربار به تازگى از شرّ يك ملا يا خطيب دينى كه از مدتها پيش اين گونه سخنان را به گوش مردم مىخواند رهايى يافته بود . نام اين كس ملّا قاسم و پيشهء اولش مكتبدارى بود . وى نزديك اصفهان در صومعه‌اى گوشه‌نشينى اختيار كرده بود ، و مردمان او را مردى وارسته و بىنياز و متقى مىشمردند . بيشتر مردم پايتخت از خرد و بزرگ دوستدار و هوادارش بودند و به ديدارش مىرفتند ، رئيس ديوان كه از جمله جاهمندان بلند پايه بود نيز به او ارادت كامل داشت ، و هر روز از مطبخ خود براى او غذا مىفرستاد . اين مرد متدين پس از مدتى به بدگويى شاه و دربارش پرداخت . مىگفت پادشاه و دربارش دشمن سرسخت و آشتى ناپذير دين و مذهب مىباشند ، و پروردگار دوست دارد ريشهء اين درخت زهرآگين از جاى بركنده شود و شاخى پر ثمر و سايه‌افگن جانشين آن شود . وى هر روز با صداى بلند اين سخنان را بر زبان مىآورد . گفته‌هايش به گوش شاه و وزيران رسيده بود ؛ و چون مردم از او مىپرسيدند اين شاخ پر ثمر و سايه‌ور كه تو مىگويى كيست ، و كجا مىتوان او را پيدا كرد . مىگفت : او پسر شيخ الاسلام است .\r\nاين شيخ الاسلام رئيس قضات فقهى و مدنى ، و برادر نخست‌وزير شاه بود ، و پسرش كه آن مرد متزهّد و متعبّد نظر به او داشت ، و وى را شايسته نيابت امامت\r\n\r\n","description":"","footnote":"","page_name":" 1145 ","page_number":237},
  {"content":"\r\n\r\nمىشمرد ، دخترزادهء شاه عباس كبير بود ، و چون پدرش دانش مردى بزرگوار و شايسته بود مادرش را به زنى به او داده بودند ، و او خود پسر عمه پادشاه آن زمان بود . اين پسر در آن وقت بيست ساله بود و چشمانش را ميل نكشيده بودند . و اين اتفاقى عجيب بود زيرا هر پسرى كه در خانوادهء سلطنتى به دنيا مىآمد مصلحت را چشمانش را كور مىكردند يا چندان به او شير نمىدادند تا از گرسنگى بميرد . اين پسر به سبب علاقهء بسيارى كه شاه صفى به مادرش كه عمه‌اش بود داشت از بلاى كورى رسته بود .\r\nبارى ، مدت شش ماه هيچ كس متعرض ملا قاسم نشد و او هر چه در دل داشت بر زبان مىآورد ، و روحانيان هم در باطن از او پشتيبانى مىكردند . پس از اين مدت چون شاه انديشيد كه بسا ممكن است سخنان ملّا مايه غوغا شود فرمان داد او را به شيراز ببرند ؛ و به شيخ الاسلام نيز دستور داد پسرش را در قصر خودش حبس كند .\r\nمردم هم چون پس از صدور فرمان شاهى خبرى از ملا قاسم نشنيدند پنداشتند ميان راه وى را در گودالى ژرفناك و پر از سنگ انداخته‌اند .\r\nشيخ الاسلام هم پس از شنيدن فرمان شاه دست پسرش را گرفت ، هر دو بر در كاخ او ايستادند ، و چون شاه بيرون شد هر دو خود را در پاى او انداختند ، و شيخ الاسلام گفت اگر شهريار بر ما بد گمان است به كشتن ما اشارت فرمايد . شاه آنان را نواخت ، به خانه‌شان فرستاد و به ايشان خلعت داد ، و خلعت نشان لطف و عنايت پادشاه مىباشد .\r\nپس از انتقال ملا قاسم به شيراز هيچ كس دربارهء او سخنى نگفت ، و كسى نگفت كجا رفت و چه شد . هواداران و محركانش نيز چيزى نپرسيدند . همچنين به رئيس ديوان كه مريد و معتقد راستينش بود حرفى نزدند ، و من بسيارى از روحانيان و اهل منبر و دانش و ادب و شخصيتهاى برجسته را ديده‌ام كه همه بر اين اعتقاد بودند و از عقيدهء خود دفاع مىكردند .\r\nدومين نكتهء قابل توجه اين كه با وجود همهء آنچه بيان كردم ايرانيان صادقانه فرمانهاى پادشاه خود را واجب الاطاعه مىدانند ، و به رضا و رغبت فرمان مىبرند ، و به تحقيق مىتوان باور كرد مردم ايران مطيع‌ترين ملتها نسبت به پادشاه خود مىباشند .\r\nآنان چنين گمان مىكنند كه همهء سلاطين به طبع بيدادگر و خود رايند ، و بايد به همين چشم به ايشان نگريست و فرمانهاى آنان را و گر چه بر خلاف عدل باشد ، به شرط اين كه با احكام دين مباينت نداشته باشد بناچار بايد پذيرفت . آنان بر اين باورند كه\r\n\r\n","description":"","footnote":"","page_name":" 1146 ","page_number":238},
  {"content":"\r\n\r\nستمگرى لازمهء پادشاهى است ، بنابر همين اساس به زعم آنان نابود كردن و شكنجه كردن مترادف با پادشاهى كردن است ، و اگر كسى ديگرى را زخم بزند يا بكوبد ، يا مالش را بربايد ، متظلم در مقام اعتراض مىگويد مگر تو پادشاهى ، يا اگر كسى نسبت به ديگرى تعدى كرد يا مالش را به جبر تصرّف نمود ، و مظلوم به قاضى شكايت برد در محضر قاضى از بسيارى ناراحتى و پريشانى خاطر فرياد برمىآورد كه : او به من پادشاهى كرده است . با وجود اين چنان كه پيش از اين اشاره كردم ايرانيان به پادشاه خود مطيع‌ترين ملل جهانند از اين رو از دو قرن پيش تاكنون هرگز شورش در ايران به وقوع نپيوسته است . و من اين اطاعت و فرمانبرى مطلق را نتيجهء سرشت و خصلت ايرانيان مىدانم . آنان مانند ما ساكنان سرزمينهاى سرد و مرطوب غوغاگر و ناآرام نمىباشند .\r\nسومين نكته اين كه اعتقاد بر اين كه هر كس بر جايگاه امام كه همان اورنگ خسروى است تكيه مىزند بايد از جهت اخلاقى كاملا منزه ، و از لحاظ دانش در عالىترين سطح ، و از اعقاب امام باشد ، كاملا قوت دارد ، و گفتم اين اعتقاد حاصل سياست سخيف و نادرست معدوم كردن كودكانى است كه جرمشان داشتن نژاد از پادشاه است كه در فصول آينده به تفصيل از آن بحث خواهم كرد . خلاصه اين كه بيم دارد به صورتى خود را به شيخ صفى نسبت دهد ، و همانند او موفقيت حاصل كند .\r\nچهارمين نكته در موضوع دعوى خلافت حضرت رسول شرايط و اوصافى است كه حاكم جهان اسلام بايد واجد آن باشد . پادشاهان عثمانى و ايران هر يك جداگانه بر اين دعوى است كه او شايستگى و اهليت دارد كه پس از جانشينان پيغمبر عهده‌دار خلافت باشد و ديگرى را قابليّت و سزاوارى اين مقام نيست ، و بايد به داشتن عنوان والى كه به معنى قائم مقام يا نماينده است خرسند باشد .\r\nشنيده‌ام در زمان پادشاهى شاه عبّاس ثانى يكى از بازرگانان معتبر ايران به هند سفر كرد ، و خان مغول پادشاه هند روزى در اثناى سخن از تاجر ايرانى پرسيد از اوضاع ايران چه خبر تازه دارى ، و والى كشور شما چه مىكند ؟ بازرگان چنان نمود كه كلمهء والى را نشنيده ، شگفت‌زده سرش را پايين انداخت و خاموش ماند . پادشاه هند دوباره خطاب با تاجر گفت : پرسيدم عباس والى ايران چه مىكند ؟ بازرگان دگربار چنين نمود كه معنى پرسش شاه را درنيافته ؛ و جواب داد كه بر او روشن نشده كه شاه چه مىگويد ، و سلطان هند به ناچار گفت دربارهء كسى كه شما او را\r\n\r\n","description":"","footnote":"","page_name":" 1147 ","page_number":239},
  {"content":"\r\n\r\nشاه عباس مىخوانيد صحبت مىكنم . بازرگان جواب داد حالا مقصود اعليحضرت را فهميدم ، حال پادشاه ما بسيار خوب است ، و وقتى من از پايتخت بيرون آمدم در نهايت تندرستى و شكفتگى بود .\r\nو وقتى شاه عباس ثانى از گفتگويى كه ميان تاجر ايران و پادشاه مغول رفته بود آگاه شد از نكته سنجى و هوشمندى وى سخت شادمان گرديد ، و چون بازرگان از سفر بازگشت به او محبت بسيار كرد .\r\nنكته پنجم اين كه مسلمانان بر اين باورند كه منحصرا جانشين يا خليفه پيغمبر بايد بر آنان حكومت كند ، و پادشاهان تنها به مثابهء وزير و كاردار ايشان مىباشند . از روزگاران بسيار ديرين همهء ملل بر همين اعتقاد بوده‌اند ، و در ميان ملتهايى چون چين و ژاپن كه از لحاظ تمدن از ما بسى عقب مانده‌ترند ، حتى ميان بت‌پرستان آثار اين عقيده مشهود است . به سخن ديگر چون مذهب و روش حكومت اين ملتها در طىّ اعصار و قرون تحولات و اختلافات بنيادى روى نداده ، مىتوان از آنچه در زمانهاى گذشته بر ايشان روى نموده اطلاعاتى نسبة دقيق و مطمئن به دست آورد ، و از پژوهشهايى كه تا كنون در عمل آمده مىتوان اين نتيجه را به دست آورد كه در اين كشورها در زمانهاى قديم و اكنون نيز ، نخستين فرد برجسته و قابل احترام شخصيت ممتاز روحانى آنان بوده و همواره امپراتوران به وى احترام مىنهاده‌اند . هنديان نيز قبول و تأييد مىكنند كه پيش از اين كه مسلمانان بر آنان چيره شوند و ايشان را به اطاعت و دين خود درآورند بر اين رسم و آيين بوده‌اند ؛ و همهء اهل تحقيق مىدانند كه تا زمان امپراتورى گراسين (  Gratien  ) همهء امپراتوران رم جنبه دينى و سلطنت با هم داشته‌اند .\r\nتورات نيز به ما حكايت مىكند كه اساس حكومت قوم يهود آن سان كه موسى بنيان نهاده بود بر همين روش بوده است . اما اصول عهد جديد مبتنى بر آيين ديگرى است . به ما مىآموزد كه سلطنت عيسى مسيح حكومت دنيوى نيست و جانشينانش بايد دستوارهء شبانى به دست گيرند نه عصاى سلطنت ، و حاكمان امور دنيوى و مادى همه از سوى خدا برگزيده مىشوند ، و جانشينان عيسى با هر كس كه بميرد و گر چه عنوانى افتخارآميز بر خود ببندد هيچ گونه آشنايى و وابستگى ندارد .\r\nششمين نكته اين كه ايرانيان بر اين باورند كه پادشاه افزون بر اين كه نايب امام هست داراى نوعى نيروى ما فوق الطبيعه نيز مىباشد ، و اگر بخواهد مىتواند\r\n\r\n","description":"","footnote":"","page_name":" 1148 ","page_number":240},
  {"content":"\r\n\r\nبه بيماران شفا ببخشد . من بارها بيمارانى را ديده‌ام كه خود را به اميد بهبود يافتن بر قدم شاه مىكشيدند يا در حالى كه فنجانى پر از آب در دست داشتند در گذرگاه پادشاه مىايستادند تا وى انگشتانش را در آن فرو كند تا آن را بخورند و از بيمارى برهند .\r\nدر سال 1666 زمانى كه در هيركانى به سر مىبردم و شاه در آن جا بود مخصوصا روزى شاهد آن بودم كه شاه فنجان آبى را كه به همين نيت به حضور او آورده بودند از دست حاجب خاصش كه خوانسالارش بود گرفت ، دو تا از انگشتان دست راستش را نزديك شستش بود در آن فرو برد . پس از لحظه‌اى شستش را هم در آب فرو برد ، سپس فنجان را تكان داد و آن را به بيمار برگرداند ؛ و ديدم كه بيمار آزمندانه آشاميد . اين را نيز بگويم اين مرحمت رايگانى نيست و اين دواى معجزه‌آسا و شفابخش نصيب همه كس نمىشود ، تنها افراد جاه‌مند مقرب به ندرت از اين عنايت بهره‌مند مىشوند .\r\n\r\n","description":"","footnote":"","page_name":" 1149 ","page_number":241},
  {"content":"\r\n\r\n\r\nفصل دوم روش حكومت\r\nاز زمانى كه شاهنشاهى ايران بر اثر حملهء تازيان سقوط كرد تا دوران پادشاهى شاه عباس كبير كه فاصله‌اى به مدت نه قرن در ميان است سرزمين ايران همواره ناآرام و گرفتار ستيز و آويز بوده است . هر چندگاه يك بار پادشاهى مىرفت و سلطنت به ديگرى مىپرداخت . هنگامى كه شاه عباس بر اريكهء پادشاهى برآمد ، اوضاع ايران سخت آشفته و نابسامان بود . كشور تقريبا به بيست قسمت كوچك تقسيم شده بود و بر هر قسمت كسى حكومت مىكرد . آنان غالبا با هم در جنگ بودند ، گفتى كشورى بيگانه به پيكار كشورى ديگر برخاسته است . با اين وجود رفتار اغلب پادشاهان محلى عادلانه بود ، و خودكامه و دژم‌خوى و بىآزرم نبودند . سران سپاه به ميل خود آنان را چون مهره‌هاى شطرنج جا به جا مىكردند يا مىكشتند ، چنان كه در امپراتورى عثمانى چنين مىكنند . اما شاه عباس كبير تصميم كرد به اين وضع آشفته پايان بخشد ، و كشور را به نظم درآورد . از اين رو به بهانه برانداختن ملوك الطوايفى و ايجاد مركزيت دست به كار ايجاد قوهء قهريه شد . مقدمة سازمان نظامى قديم را بر همزد ، و همزمان با آن زندگى خانواده‌هاى كهن را متلاشى ساخت . غالب اين خانواده‌هاى قديمى و معتبر از قورچيان بودند كه به دليرى و بىباكى و جنگاورى شهرت داشتند . براى حفظ جان و موقع خود همواره متحد و هوادار يكديگر بودند ، و چندان در دربار نفوذ داشتند كه در حقيقت كشور به دست آنان اداره مىشد .\r\nشاه عباس براى وصول به هدف خويش عدّهء بسيارى از گرجيان و ايبريان را كه در اقصى نقاط شمالى ايران ساكن بودند نزد خويش خواند و آنان را در دربار و سپاه خود مناصب مناسب داد . همچنين گروه زيادى از مسيحيان را كه در سرزمينهاى\r\n\r\n","description":"","footnote":"","page_name":" 1150 ","page_number":242},
  {"content":"\r\n\r\nمجاور سكونت داشتند و دشمن آشتى ناپذير قورچيان بودند به دربار خود نزديك كرد و بدين سان از نفوذ و قدرت قورچيان به حدّ زياد كاست . شاه عباس با مسيحيان با نهايت رأفت و محبت رفتار مىكرد . آنان را همانند مسلمانان وفادار به خود نزديك مىكرد . با اين كه هر دو ، مردم يك كشور و هموطن بودند شاه مسيحيان را به وعدهءهاى نيكو و دادن مساعده‌هاى ارزنده و كارساز به خود مهربان مىكرد . برخى از آنان كه به كارهاى گران و مناصب بالا منصوب شده بودند اغلب غلامانى بودند كه به وى اهدا شده بودند ، يا در جنگها اسير شده بودند . شاه هر كدام را كه شايسته و قابل و مستعد مىديد مقام عالى مىبخشيد . همچنين از اين قوم لشكرى كه عدّهء آنان از دوازده هزار تن افزون بود تشكيل داد تا در جنگها از وجودشان استفاده كند . سپس در امور سياسى و نظامى كه شركت و فعاليت در آنها مستلزم دانستن احكام شرع نبود ، دستشان را باز گذاشت ، و به همان نسبت كه به تربيت و تجهيز اينان مىپرداخت از نفوذ و قدرت ايرانيان نژاده و عمر پيموده كه ساليان دراز در دربار خدمت كرده بودند مىكاست ، بدين سان كه برخى را به بهانه‌اى نابود ، و بعضى را به عذرى تبعيد مىكرد ، و آنان را كه دانا و مستعد و فرزانه بودند ، و ستم بر آنان را مصلحت نمىشمرد هر يك به نقطه‌اى از اقصى نقاط كشور به كارى مىگماشت تا از يكديگر جدا و دور باشند .\r\nپس از اين كه شاه عباس بدين تدبير پا بر گلوى همه بزرگان نژاده و قديم ايران گذاشت ، و خاطرش از آنان پرداخته شد به رام و آرام كردن عالمان دين و دانايان فقه كه در كشورهاى اسلاميه هر سه در يك رديفند تصميم كرد ، و چون از اين مهم نيز فراغت يافت به تدبير تمام ملت را نيز به فرمان خود درآورد و آنان را با طوايف و قبايل و اديان ديگر آشنا و مأنوس ، و به مخالفت وادار كرد .\r\nاز آن پس همهء شهرها و شهركها و آباديهايى را كه به مرز دشمنان نزديك بود ويران و خالى از سكنه ساخت تا دشمن به هنگام حمله كردن و گذشتن از مرز نشانى از جمعيت و آبادانى در آن جاها نيابد ، و به عقب نشينى ناچار شود ؛ و گاه بيست تا سى هزار تن از مردم مرزنشين را تا فاصله دويست تا سيصد فرسنگى به داخل كشور مىكوچاند و بيشتر اين كسان ارامنه و مسيحيان گرجستان بودند .\r\nشاه عباس بدين تدابير راه را براى حكومت استبدادى خويش هموار ساخت ، اما چون جنگهاى بزرگى در پيش داشت ، و به يارى رؤساى قبايل مختلف نيازمند بود بر آنان ستم نكرد و ايشان را نكشت ، ولى همين كه شاه صفى سلطنت يافت به كشتن\r\n\r\n","description":"","footnote":"","page_name":" 1151 ","page_number":243},
  {"content":"\r\n\r\nو از ميان برداشتن جاه‌مندان و بزرگان لشكر و كشور پرداخت ، و در دوران سلطنتش از خون جويها روان ساخت .\r\nبارى ، شاهان ايران اندك اندك به سلطنت مطلقه يا استبدادى كاملا آشنا شدند و در همين مرحله آنان بىآن كه با موانع و دشواريهاى عظيمى رويارو شوند ، يا تدابير و هنرنماييهاى بزرگى از خود نشان دهند به يارى گرجيها و ايبريها به مقاصد خود نائل آمدند .\r\nهمهء افراد گرجى و ايبرى كه در دربار ايران مقامات بلند يافته‌اند بنده‌زاده‌اند ، و به هر روى در دستگاه دولت ايران بيگانه به شمار مىآيند ؛ و چون هر يك از خانواده‌هاى جداگانه بدان جا افتاده‌اند نسبت به هم پيوند خانوادگى ندارند .\r\nبيشتر آنان نمىدانند در كجا و از چه كسى در وجود آمده‌اند . هيچ انديشه و آرزويى آنان را به رسيدن آزادى برنمىانگيزد ، و چون هيچ رشته از علائق خانوادگى آنان را به هم پيوند نمىدهد براى رهايى جان خويش يا مقاصد ديگر انديشهء هيچ توطئه‌اى در ضميرشان نمىگذرد .\r\nپادشاهانى كه در زمانهاى متأخّر بر ايران سلطنت رانده‌اند همواره روش نياكان خود را پيروى كرده‌اند . آنان كارهاى مهم را به دست افراد منسوب به قواى ملى و چريك نمىسپارند ، و همواره مىكوشند دشمنى و بغض و كينه‌اى را كه مخصوصا ميان آنان از يك سو ، و گرجيان از سوى ديگر برقرار است پيوسته تازه و كارساز نگهدارند . افراد قواى ملى يعنى چريكهاى قديمى از گرجيان سخت متنفرند ، و آنان را قرااوغلى يعنى غلام‌زاده مىنامند . بنابراين در زمان حاضر حكومت ايران سلطنتى استبدادى است ، و همهء اختيارات اعم از امور مذهبى و سياسى و دنيوى مطلقا در دست شاه است ، و اوست كه مالك و صاحب اختيار جان و مال همه مردم مىباشد .\r\nبىهيچ گمان در سراسر روى زمين پادشاهى به قدر سلطان ايران بر ملتش تسلط ندارد . هر چه بگويد بىدرنگ اجرا مىشود و گر چه بر خلاف عقل و عدل و منطق باشد . و هر چند مثل روز بر نزديكان و مشاورانش روشن باشد كه او به عواقب آنچه فرمان مىدهد و مىكند آگاه نيست و در حال مستى و بىخبرى سخنى بر زبان آورده است . و اين حالت از يك قرن پيش بارها روى نموده و پادشاه بىآن كه به عاقبت و خاتمت آن بينديشد از سر سودا و هوس فرمانهايى بر خلاف عقل داده است . به سخن ديگر مىتوان به يقين باور كرد كه هيچ كس در برابر خودكامگيها و\r\n\r\n","description":"","footnote":"","page_name":" 1152 ","page_number":244},
  {"content":"\r\n\r\nهوسهاى جنون آميز پادشاه امنيت و دل آسوده ندارد در مقابل خودراييها و سوداهاى شاه پرهيزگارى ، درستگارى ، خدمات صادقانه ، ايثار و حق صحبت قديم ، و فضايل ديگر به جوى نمىارزد ، و وى به يك اشارهء چشم ، و به چند كلمهء نسنجيده كه از دهانش بيرون مىشود بر همهء اين محاسن خط بطلان مىكشد ، و بخردان جهانديده و عمر پيموده و روشن ضمير را عزل و خوار مىكند ؛ داراييشان را مىستاند و به خاك سياهشان مىنشاند ، و اين همه تطاول و ستمگريها را در حقّ كسانى روا مىدارد كه نه خطايى از آنان سر زده ، نه گناهشان معلوم شده و نه محاكمه شده‌اند .\r\nاز روى ديگر مىتوان گفت حكومت ايران و تركان عثمانى به تقريب قرين يكدگرند و هر دو مبتنى بر ديانت اسلامند ، با وجود اين امپراتوران عثمانى به قدر پادشاهان ايران خودكامه و مستبد و بىپروا نمىباشند . مثلا پادشاه عثمانى اگر خطاى منكرى بر يكى از بزرگان دربار بگيرد ، در مورد كشتن وى با مفتى يا مجتهد بزرگ مشورت مىكند ؛ اما پادشاه ايران نه تنها با بزرگان دين يا بخردان راى نمىزند بل كه اين زحمت را بر خود نمىپسندد كه به فرمانهايى كه دربارهء كشتن بىگناهان مىدهد ، دمى بينديشد ؛ و شايد اختلاف ميان اين دو روش ناشى از اين باشد كه امپراتورى عثمانى متشكل از قسمتهاى مجزا و جداگانه ايست كه انضمام آنها به هم بر اثر وجود عواملى ثابت و پايدار مانده ، اما در ايران نه چنين است ، از اين رو پادشاه ايران مىتواند بدون پروا فرمان قتل بزرگان را بدهد .\r\nآنچه دربارهء خودكامگيها و شكنجه‌ها و قتل نفسهاى پادشاهان ايران گفتم و شرح دادم كه او بىهيچ احساس ناراحتى و نگرانى به قتل كسان فرمان مىدهد بيشتر در مورد بزرگان دربار و معشوقگان و اهل حرمش صادق است ، زيرا در ميان اين دو طبقه چندان ماجراهاى خونين و دردناك روى مىدهد كه شقاوتها و سفاكيهاى پادشاه به طبقات ديگر گسترش نمىيابد .\r\nبه ياد دارم يك روز رستم خان كه يكى از بزرگان و جاه‌مندان دربار بود پس از مرخص شدن از حضور شاه به ديدنم آمد . او كه شادمان و خندان بود آينه‌اى به دست گرفت ، و در حالى كه دستارش را بر سرش مرتب مىكرد و متبسّم بود به من گفت : هر وقت شاه بر اثر مى زدگى مست و خراب ، و يا خشمگين مىشود ، هيچ يك از حاضران حضورش بر جان و مال خود ايمن نيست . به يك دم بر نزديك‌ترين و گرامىترين و مقربانش خشم مىگيرد ، غالبا دست و پا مىبرد ، گوش و بينى قطع\r\n\r\n","description":"","footnote":"","page_name":" 1153 ","page_number":245},
  {"content":"\r\n\r\nمىكند ، از سر هوسناكى به قتل كسى فرمان مىدهد ، و دور نيست آن كه در آغاز تشكيل محفل انس و الفت نزديك‌ترين مصاحبش بوده در پايان مجلس قربان شده باشد .\r\nايرانيان در اين مورد شعرى بدين مضمون دارند كه به آوردن مىارزد :\r\nمبادا به تبسّمى كه شاه به روى شما مىكند غرّه و شادمان شويد ، زيرا اين خنده نشان مهر و مدارا نيست ، مىخواهد به شما نشان دهد و بنمايد كه دندانهايى به تيزى چنگال شير دارد .\r\nبا اين همه من هرگز نديده و نشنيده‌ام كه از پادشاه جز بر درباريان و بزرگان بر ديگر خلقان بىدليل ستمى رفته باشد . با اين كه درباريان و جاه‌مندان آسان در معرض عتاب و غضب شاه و خطرات جان شكار قرار مىگيرند هرگز به دربار پادشاهانى كه چنين مطلق العنان و خودكامه نيستند رو نمىآورند زيرا در شرايط بندگى و سر سپردگى پرورده شده‌اند و بدان خوپذير گشته‌اند ، و اين خطرات عظيم و جان‌ستان را همانند ديگر مخاطرات كه براى مردمان پيش مىآيد تحمل مىكنند ، و بىآن كه بيش از آن چيزى درك كنند سر تسليم و ارادت پيش مىآورند . امّا اين نشان آن نيست كه درخور آزادى نمىباشند و قدر اين موهبت بزرگ را نمىشناسند بلكه برعكس وقتى بزرگان ايران مىشنوند كه مردم خوشبخت كشورهاى اروپا در پناه قانون زندگى مىكنند ، و قوانين فردى و اجتماعى ضامن حفظ مال و جان و ناموس آنان مىباشد دوام سعادت آن ملك و ملت را آرزو مىكنند . با اين همه چنان مىنمايد كه با آنان و ديگر كسان از دنيايى رؤيايى و خيال انگيز صحبت مىكنند . و رضا نمىشوند از آنچه نصيبشان شده دل بركنند .\r\nاز روى ديگر مايهء شگفتى نيست كه چرا پادشاهان ايران مستبد و خودكامه‌اند ، زيرا حكومت ايران مبتنى بر قدرت نظام است ، و از هزار سال پيش از اين كه شاهنشاهى ايران بر اثر هجوم تازيان سقوط كرد و غارت و ويران شد همواره عرصه‌گاه زورآزمايى و در معرض جدال و ستيز و آويز بوده است .\r\nپس از حملهء اعراب مغولان ، و از آن پس تركان و تاتارها بر اين سرزمين مسلط شدند ، و آنان كه اكنون نيز اين كشور را زير سلطهء خود دارند برخى مانند شاه نژاد از تاتار و تازيان دارند ، و برخى چون چريكان جديد گرجىاند و آشكار است هر آن جا كه حكومت نظامى خيمه بر پا داشته است آزادى خفه و خاموش مىگردد ، و استبداد\r\n\r\n","description":"","footnote":"","page_name":" 1154 ","page_number":246},
  {"content":"\r\n\r\nو خودكامگى جانشين آن مىشود .\r\nدر سطور بالا به درستى و رسايى شرح دادم كه مردم ايران چگونه مطيع و منقاد پادشاه خود مىباشند ، و اكنون بر آنچه گفته‌ام مىافزايم كه فرمانبردارى ايرانيان از پادشاه خود از سر اجبار و ناچارى نيست ، بل كه مردم بر اين باورند كه جز در امور خلاف دين موظّف به اطاعت از سلطان خود مىباشند ، و كشته شدن به فرمان شاه ، و نثار كردن مال حقيرترين تحفه‌ايست كه مىتوانند براى جلب رضاى او در پايش بريزند ، و بر اين باورند كه اين فديه خواست خداست كه بر زبان شاه مىگذرد .\r\nهمچنين بر اين پندار عجيب‌اند كه فرمان شاه ما فوق امور طبيعى است ، بدين معنى كه اگر شاه به پدرى فرمان دهد كه پسرش را به دست خود بكشد ، يا به پسرى بگويد پدرش را به قتل برساند بايد بىدرنگ فرمانش اجرا شود .\r\nاما از سوى ديگر مردم بر اين اعتقادند كه فرمان خدا ما فوق حكم پادشاه است و اگر شاه فرمانى خلاف دين داد سر بر تافتن واجب مىشود . به سخن ديگر براى پاسدارى قانون و حكم خدا هر شكنجه و خطر را بايد شكيبا بود .\r\nصدراعظم ايران از اين كه فرماندهى سپاهيان را با حكومت بزرگ‌ترين ولايات ايران بر عهده داشت و بيست سال است كه به حق متعهد اين امر خطير است در نخستين سالهاى صدارتش همواره از لحاظ مذهبى و اخلاقى با مزاحمتهاى پادشاه مواجه بود . از جمله مصرّ بود به وى شراب بنوشاند . به او مىگفت چرا از جمله درباريان تنها شما از خوردن شراب خوددارى مىكنيد ؟ مگر نه اين است كه جز علماى دين همهء بزرگان دربار شراب مىنوشند . و او جواب مىداد براى اين كه من به مكّه مشرف شده‌ام و خانهء خدا را زيارت كرده‌ام ، و اگر شراب بخورم به قانون خدا بىحرمتى كرده‌ام ؛ و شاه به او مىگفت : بسيارى از درباريان من مانند تو ، هم خانهء خدا را بوسيده‌اند و هم بر لب جام بوسه زده‌اند ، به خاطر رضا و پاس فرمان من شراب بخور . اما اين مرد بزرگ خداجوى كريم گوهر همچنان تحاشى مىكرد و من گاهى شاهد بودم كه پادشاه شش يا هفت ساعت او را بر سر مجلسانه نگاه مىداشت ، به وى اصرار و گاهى بىاحترامى و بدخويى مىكرد كه شراب بخورد ، و با همهء مخاطرات و صدماتى كه متصور و محتمل الوقوع بود فرمان نمىبرد . و گاه شاه دستور مىداد بر صورت و يقه پيراهن يا دهانش شراب بريزند . همهء اين كارهاى زشت و ناهنجار و جنون‌آميز را در حالى كه مست و گرم بىخودى بود انجام مىداد ، اما وزير مردانه رو راست طبع\r\n\r\n","description":"","footnote":"","page_name":" 1155 ","page_number":247},
  {"content":"\r\n\r\nستوده كار بىآنكه از اين زشتگاريهاى نفرت انگيز خاك ناك در شگفت بماند همچنان از خوردن شراب خوددارى مىكرد ؛ و سه بار شاه او را به سبب نافرمانى تهديد به مرگ كرد . در چنين حال افرادى به پاى صدراعظم مىافتادند و به او مىگفتند :\r\nعالى جناب ، آيا بهتر نيست يك پياله شراب بنوشيد و خود را از كشته شدن برهانيد ؟ و او جواب مىداد : جان من در يد قدرت اوست ، اما بر دينم حقى ندارد ، و من بر خود اين مىپسندم كه كشته شوم ، اما در دينم خللى وارد نيايد .\r\nاين صدراعظم روشن نظر دانش گوهر استوار كار چندين بار مورد بىمهرى و خشم و غضب شاه قرار گرفت ، و از سمت خود عزل شد ، اما هرگز قانون خدا را نشكست ، و شراب نخورد ، اما بر اثر تعصب در دين و مواظبت در استحكام و حرمت داشتن قانون الهى سرانجام بر همهء مشكلات فائق آمد ، و شاه بر اثر هوادارى و حمايت مردم ناچار وى را دگر بار بر كرسى صدارت نشاند ، و از آن پس هرگز او را به نوشيدن شراب دعوت و مجبور نكرد .\r\nما اروپاييان به دلايل بسيار همه پادشاهان مشرق زمين به تخصيص سلاطين ايران و عثمانى را جبار و ستمگر مىشناسيم . من به نحوهء سلطنت كشور عثمانى نمىپردازم ، و بر اين اعتقادم كه شاه ايران عادل‌تر از سلطان تركيه است ، و داورى را به خوانندگان اين واقعات محول مىكنم .\r\nبه عقيدهء من آنچه بيشتر موجب شده كه حكومت ايران را خودكامه و جابر بدانند شايد مجازاتهايى است كه عليه برخى از حكام دولت كه در مظان اتهامند اعمال مىشود . اما دولت بر اين دعوى است اين عمل تنها در مواردى كه عدم توجه به دقايق عدالت خطرات كلى دارد ، صورت مىگيرد . مثلا هنگامى كه مأمورى را براى اعدام كردن حاكمى كه در اقصى نقاط كشور مرتكب جرمى عظيم شده و حاكم مجرم كه فرمانده عده‌اى از سپاهيان است ، و سيصد چهار صد فرسنگ دور از پايتخت مىباشد ، اگر موضوع قتلش را به او خبر بدهند بىدرنگ به يارى سپاهيان زير فرمانش سر به شورش برمىدارد و يا مىگريزد . در چنين حال سياست كشوردارى در سرزمين گسترده دامن ايجاب مىكند كه حاكم خطاكار بىمحاكمه اعدام شود ؛ اما اگر اتّهام حاكم قطعى و مسلّم نباشد ، مأمور اعزامى او را به پايتخت مىآورد و پس از اجراى محاكمه و محكوم شدنش مجازات مىشود . ولى طرز رفتار پادشاه نسبت به درباريانش حادتر و به شيوهء ديگر است زيرا آنان را به ديدهء بنده و زر خريد مىنگرد\r\n\r\n","description":"","footnote":"","page_name":" 1156 ","page_number":248},
  {"content":"\r\n\r\nنه به چشم افراد ملت خود . به سخن ديگر در ايران همانند برخى ديگر كشورهاى مشرق زمين سرنوشت درباريان و رجال جاه‌مند بستگى تمام به ارادهء شاه دارد ، و بسيار مبهم و تاريك است . اما وضع و سرنوشت مردم ايران حتى از آنچه در كشورهاى مسيحى به مردم مىگذرد ملايم‌تر و به هنجارتر مىباشد .\r\n\r\n","description":"","footnote":"","page_name":" 1157 ","page_number":249},
  {"content":"\r\n\r\n\r\nفصل سوم اقتصاد سياسى\r\nسياست ايران مبتنى بر اساس و نظم ثابت و قابل اطمينان نيست ، مقررات همهء امور به مناسبتهاى خاص تنظيم يافته ، و هر كار مهم به دليلى خاص مطرح مىشود و مورد عمل قرار مىگيرد . و اين بدين سبب است كه وزيران همواره در انتظار آنند كه هاتف غيب الهام بخش آنان باشد .\r\nدر ايران هرگز به رسم اروپا هيأت وزيران مسؤول ادارهء امور مملكت نيستند و شاه با يارى و راهنمايى صدر اعظم و صاحب منصبان ارشد كليهء امور مهم را عهده‌دار است ، و اگر اتفاقا جنگى پيش آيد خواه براى آغاز كردن آن ، و خواه براى نمودن اهميتش ، بزرگان هر طبقه را براى مشورت احضار مىكند ، سپس كتاب قرا « 1 » يا مجموعهء انقلابات و تحولات آينده را مطالعه مىكنند تا در آن براى اتفاقاتى كه پيش آمده چاره‌گريهاى روشنى بيابند .\r\nاين كتاب كه واجد اعتبار سى بل (  Sibyles  ) در نظر روميان مىباشد محتوى نه هزار بيت است و هر بيت پنجاه حرفى در يك سطر نوشته شده . كتاب موصوف تأليف شيخ صفى الدين جدّ پادشاهان صفوى است كه اكنون نيز صاحب تخت و نگين‌اند ، و ايرانيان بر اين باورند كه در اين كتاب قسمتى از وقايع و تحولاتى كه تا پايان عمر زمين در آسيا روى مىدهد درج شده است . اين كتاب بىنظير با دقت و مواظبت تمام در گنجينهء سلطنتى نگهدارى مىشود . حتى نمىگذارند مردم از وجود اين كتاب بىنظير آگاه شوند . اين شوراى عمومى ايشانقى (  Ichengui  ) ناميده\r\n\r\n\r\n","description":"","footnote":"\r\n( 1 ) - كمپفر نام اين كتاب را قرا جلد ذكر كرده ، زيرا مطالب آن روى پوستهاى سياه نوشته بوده است .\r\n","page_name":" 1158 ","page_number":250},
  {"content":"\r\n\r\nمىشود كه به معنى شوراى جنگى است .\r\nگر چه در ايران هيأت دولت مشخص و معين وجود ندارد ، اما رجال مسؤول به هر حال رها نمىكنند كه كارها با هم اختلاط يابد . آنان هر روز صبح و عصر در محل كاخ در عمارتى كه كشيك خانه نام دارد اجتماع مىكنند و به رتق و فتق امور مىپردازند . بزرگان در آن جا به انتظار مىنشينند تا شاه در مجمع آنان درآيد و معمولا وى بين ساعت يازده و ظهر وارد كشيك خانه مىشود . شركت كنندگان در مجمع دربارهء مسائل مهمى كه شاه بايد راجع به آنها اظهارنظر كند و راى دهد به مذاكره مىپردازند . پادشاه نيز معمولا درخواستها و عرضحالهايى را كه به دربار رسيده به مجمع ارجاع مىكند ، تا بزرگان دربارهء جوابى كه بايد داده شود به شور بنشينند و به عرض او برسانند . همچنين گزارشهايى را كه مىخواهد نظر اعضاى هيأت را دربارهء آنها بداند بدان مجمع احاله مىكند .\r\nموضوعى كه سخت مايهء نگرانى و ناراحتى وزيران است مجلس مشاوره و فرماندهى حرمسراست . اين مجلس گر چه رسمى نيست اما تصميماتى كه در آن گرفته مىشود از مذاكرات و تصميمات مجلس وزيران اعتبار بيشتر دارد . اعضاى اصلى مجلس مشاورهء حرمسرا مادر شاه ، خواجه سرايان مهم و معشوقه‌هاى مورد توجه شاه مىباشند ، و اگر وزيران نتوانند تصميمات خود را با هوسها و منافع اعضاى مجلس مشاورهء حرمسرا هماهنگ كنند نه تنها حاصل مذاكرات و زحماتشان به هدر مىرود ، بل كه بسا ممكن است جان خودشان در معرض تلف افتد . زيرا شاه بيشتر ساعات عمرش را در حرمسرا مىگذراند . لاجرم معشوقان زيبا و مادرش بر او نفوذ كامل دارند و در حقيقت مالك وى مىباشند .\r\nدر ايران سلطنت موروثى ، و حقّ اولاد ذكور است ، اما فرقى ندارد كه پسر از مادر منسوب به خانوادهء سلطنت به دنيا آمده باشد يا زادهء كنيزى باشد ، و اين امر ناشى از اين واقعيت است كه جانشينان حضرت پيغمبر از طريق دخترش حضرت فاطمه سمت امامت يافتند ، زيرا پسران حضرت رسول پيش از اين كه به سنّ ازدواج برسند درگذشتند ، و براى حضرت جز فاطمه اولادى نماند كه وى را به عقد ازدواج پسر عمويش حضرت على درآورد ، و از نسل او امامان در وجود آمدند .\r\nاما آنچه در قوانين حقوقى ايران بيشتر درخور شگفتى است اين است كه افراد كور حقّ پادشاهى ندارند . اين قانون كه بيشتر نكات و مفاهيم اخلاقى آن مورد توجه و\r\n\r\n","description":"","footnote":"","page_name":" 1159 ","page_number":251},
  {"content":"\r\n\r\nمدّ نظر بوده ، اكنون در ايران به صورت عادت درآمده و اجرا مىشود . بدين صورت كه پادشاه افراد ذكور خاندان سلطنت را كور مىكند تا هرگز آرزو و سوداى سلطنت در ذهنشان خطور نكند . اين سياست دربارهء فرزندانى كه از نسل ذكور يا اناث دودمان سلطنت در وجود مىآيند يكسان اجرا مىگردد ؛ زيرا چنان كه گفتم فرزندان ذكور هر دو شاخه ذكور و اناث مىتوانند پادشاه بشوند .\r\nنابينا كردن افراد ذكور خانوادهء سلطنت در هر سن و سال كه باشند بدين سان صورت مىپذيرد كه پادشاه فرمان كتبى صادر مىكند كه فلان پسر منسوب به خاندان سلطنت را نابينا كنند . فرمان را به دست نخستين كس كه ديده شود مىدهند تا به مقصد برساند . زيرا در ايران دژخيم موظف كه پيوسته در خدمت باشد وجود ندارد .\r\nحامل فرمان ، آن را به عمارتى كه بچه در آن جاست مىبرد و مىگويد طبق فرمان شاه آمده است ، تا فلان شاهزاده را ديدار كند ، و دربارهء موضوعى كه به سود و صلاح اوست گفتگو كند ، و چون كسان شاهزاده از متن فرمان آگاه مىشوند شيون و فغانشان به آسمان بلند مىشود ، امّا چون چاره ندارند خواجه سرا طفل را به آورندهء فرمان مىسپارد ، و او شاهزاده را پيش اجرا كنندهء فرمان مىبرد . عامل روى زمين مىنشيند ، طفل را روى زانوانش دراز مىكند ، صورتش را به طرف بالا مىگرداند و در حالى كه با بازوى چپش سر طفل را به سختى مىفشارد با يك دستش پلك چشم بچه را باز مىكند ، و با دست ديگرش به وسيلهء يك نشتر مردمك‌هاى چشم بچه را يكى پس از ديگرى بىآنكه تباه شود بيرون مىآورد ، آنها را در دستمال مىگذارد و پيش پادشاه مىبرد .\r\nبچهء نابينا را به آن جا كه برده بود بازمىگردانند . در آن جا با گردهايى بر جراحتش مرهم مىنهند و وقتى زخم درمان شد از حدقهء چشم چيزى ترشح نمىشود امّا تا زمانى كه طفل زنده است همچنان اشك مىبارد ، و اين امر همواره او را قرين رنج و زحمت مىدارد ، زيرا هر زمان در انجمنى حضور مىيابد ناچار است گاه گاه براى ستردن اشكهايش از ميان جمع بيرون برود و آنها را پاك كند ، و نوارى پاكيزه دور سر بپيچد . نوارى كه اين شاهزادگان تيره‌بخت براى پوشاندن حفره‌هاى چشمان خود به كار مىبرند عبارت از دستمالى ابريشمين تا شده به عرض دو شست يا روبانى سبز رنگ است .\r\nبركندن مردمك چشم شاهزادگان از زمان پادشاهى شاه عباس دوّم معمول\r\n\r\n","description":"","footnote":"","page_name":" 1160 ","page_number":252},
  {"content":"\r\n\r\nشده ، و پيش از آن به چشمان آنان ميل مىكشيدند . بدين سان كه تيغهء مسين از حرارت تافته‌اى را از نزديك چشمشان چنان مىگذراندند كه ديدگانشان بر اثر شدت حرارت و شدت تابش تيغه سخت آزرده مىشد ، و چشم را نيروى ديدن نمىماند ؛ اما نه چنان كه از تشخيص دادن نور عاجز ماند ، و گاه اين عمل چنان كم خطر صورت مىگرفت كه چراغ چشم يكسره كشته و خاموش نمىشد ، و بارى رمقى در آن به جاى مىماند .\r\nدر زمان پادشاهى شاه عباس ثانى يك بار چنين اتفاق افتاد كه يكى از برادرانش به ديدار عمه و پسر عموهايش كه كاخشان در نزديكى مسكن هلنديان بود ، رفت . آنان جملگى به هوس افتادند براى سرگرمى و گذراندن وقت به ديدن هلنديها بروند ، و به آنان خبر دادند . هلنديان آنان را به شام خوردن دعوت كردند . برادر پادشاه و چند تن از شاهزادگان نابينا شده به آن جا رفتند ، و وقتى ميزبانان مشعل آوردند حاضران متوجه شدند كه چشمان ميهمانشان قادر به تشخيص دادن نور مىباشد ؛ و از آنان پرسيدند مگر چشمتان جايى يا چيزى را به درستى مىبيند ؟ برادر پادشاه جواب داد ، آرى ، چنان كه گاهى مىتوانم بىعصا راه بروم .\r\nاز بخت بد يكى از جاسوسان دربار كه مأمور نظارت بر گفتار و كردار بزرگان بود چنان كه شيوه كارشان است براى برانگيختن خشم و غضب پادشاه پرسش و پاسخ اين دو را به وى خبر برد . شاه برآشفت و گفت : چطور اين كوران جسورانه به بينايى خود مىبالند و خوش دلند ! تصميم مناسبى اتخاذ مىكنم ! سپس دستور داد مردمك چشم همهء آنان را به ترتيبى كه شرحش را نوشتم از حدقه بيرون بياورند .\r\nبنا به رسم ، پسر بزرگ پادشاه به شرط اين كه كور نباشد جانشين اوست . اما پادشاه خود مىداند عصاى سلطنت را به دست چه كسى بسپارد . از اين رو نخست چشم همهء برادران بزرگ‌تر از خود را كور مىكند .\r\nتاريخ گويا بر اين است كه شاه اسماعيل خدا بنده وسيلهء يك تيغهء فلزى سرخ شده از حرارت آتش كور شده بود . اين گفته از آن انتشار يافته بود كه اصولا چشمان وى ضعيف و پيوسته قى آلود بود ، و عثمانيان به غرض شايع كرده بودند كه چشمانش را با تيغهء تافته كور كرده‌اند ، و از اين جهت پيوسته از ديدگانش اشك مىريزد .\r\nايرانيان مىگويند رفتار پادشاهان نسبت به شاهزادگان از اين كه به كور كردنشان قناعت مىورزند نشان رأفت و مداراى ايشان مىباشد ، زيرا تركان\r\n\r\n","description":"","footnote":"","page_name":" 1161 ","page_number":253},
  {"content":"\r\n\r\nشاهزادگان را مىكشتند ، و هرگز به كور كردنشان بسنده نمىكنند . همچنان مىگويند چون كور كردن شاهزادگان موافق و منطبق با مصالح ملى است با قوانين شرعى و عرفى مباينت ندارد . اما به دو دليل كشتن شاهزادگان به هيچ روى روا نيست . نخست اين كه ريختن خون بىگناهان بر اطلاق حرام است . دو ديگر اين كه بسا ممكن است بازماندگانشان بلا عقب بمانند ، و اگر آن شاهزادگان زنده نباشند ، نژاد قانونى پادشاه از بين مىرود .\r\nكودكان خاندان سلطنت خاصه آنان كه پسرند همواره در اسارت و انزوا پرورش مىيابند ؛ و جز پدر و مادر خود كه با آنان زندگى مىكنند ، و خواجگانى كه مأمور نگهبانى آنان مىباشند ، هيچ كس را نمىبينند ، آنان زير نظر مادر تربيت مىشوند ، و تا زمانى كه شانزده يا هفده ساله شوند خواجگان آنان را تعليم مىدهند .\r\nآن گاه عمارتى جداگانه به ايشان مىدهند ، و دخترى نو رسيده و زيبا را به انتخاب خودشان به عقد و ازدواج ايشان درمىآورند ، و چند خدمتگر كه دختر يا خواجه‌اند به اختيارشان مىگذارند . اينها كه گفتم مجموع اطلاعاتيست كه من دربارهء چگونگى زندگى شاهزادگان كسب كرده‌ام ، و بر اين باورم كه هيچ كس نمىتواند بيش از آنچه من دانسته‌ام در اين زمينه كسب كند .\r\nبسيارى از درباريان و جاه‌مندان و بزرگان كه هر روز بىرودربايستى آزادانه با ايشان سخن مىكردم به من گفتند كه بيش از اين چيزى نمىدانند . زنان اين كسان نيز گاهى كه براى ديد و باز ديد به كاخ شاه مىروند هرگز به عماراتى كه شاهزادگان در آنها مسكن دارند نزديك نمىشوند ، و اين كه بر اين شاهزادگان در جايگاه سكونتشان چه مىگذرد از جمله رازهاى سر به مهرى است كه هيچ كس هرگز به آنها آگاه نمىگردد ، و هيچ كس واقف نيست كه شاه با اين كودكان و برادران و بچه‌هاشان چگونه رفتار مىكند . ميان اين همه ابهامات مىتوان باور كرد كه هيچ كس اجازه ندارد به پسر ارشد بگويد كه پس از پدرش او پادشاه مىشود ، حتى به او نمىگويند كه پسر پادشاه است ، فقط به وى خبر مىدهند يكى از منسوبان خاندان سلطنت است . او نمىداند كه سرنوشت و تقديرش چيست ، و زمانى اين رازها بر او آشكار مىشود كه عصاى سلطنت به دستش مىدهند ، و با توجه به نحوهء آموزش و پرورشى كه دربارهء وى اعمال كرده‌اند مىتوان سنجيد كه وى شايستگى و آمادگى پادشاهى دارد يا نه .\r\n\r\n","description":"","footnote":"","page_name":" 1162 ","page_number":254},
  {"content":"\r\n\r\nبه اين شاهزادگان دانشى جز خواندن ، نوشتن ، گزاردن نماز ، و شرعيات نمىآموزند ، و غير تيراندازى با كمان و بعضى كارهاى دستى هنرى به آنان ياد نمىدهند ؛ و در زمينهء آموزشهاى فكرى و هنرهاى زيبا فقط چيزهايى به آنان تعليم مىدهند كه ناظر به امور دينى و تفسير قرآن باشد . شاه عباس تفسير را نيكو مىدانست ، و در نقاشى و خوش‌نويسى فى الجمله باهنر بود . اما پسر و جانشينش شاه سليمان تا آن جا كه من آگاه شدم هيچ هنر نداشت . اكنون بينديشيد اين پادشاهان با آن گونه آموزش و پرورش كه شرح دادم چه شايستگى و قابليت براى پادشاهى دارند . اينان كه از جهان و وقايع گذشته و حال كاملا بىخبرند ، نيروى تفكر و شناسايى و قضاوتشان رشد نكرده و مستغرق درياى شهوت‌رانى و لذت‌جويى مىباشند ، بدون تهذيب بار آمده‌اند ، و جز كاخ پادشاهى جايى نديده‌اند چگونه بر كشورى گسترده دامن سلطنت توانند كرد . اين سلاطين وقتى به پادشاهى مىرسند چنين مىنمايد كه بناگاه از فراز ابرها بر زمين فرود آمده‌اند . همين كه چشم خود را مىگشايند از بخت بد محصور گروهى خوارمايگان سرد نفس بيمار دل متملق مىشوند كه وى را چون بت مىستايند .\r\nزشتگاريهايش را هنر مىنمايند و آفرين مىگويند . بنابراين شگفت نيست كه چرا افكار و اعمالشان موافق عقل و تدبير نيست . بزرگترين عيبشان اين است كه قدر و ارزش فضيلت و لياقت و كفايت را نمىشناسند ، و بىآن كه پى به اهميت كارهاى گران ببرند آنها را به افراد نااهل و ناسزاوار واگذار مىكنند .\r\nاما شاهزاده خانمها وقتى به سنّ رشد مىرسند و مورد لطف و عنايت پادشاه قرار مىگيرند ، شاه مصمم به عروس كردن آنان مىشود . آنان را به زنى به علماى دينى اهل و معروف مىدهد ، نه به فرماندهان سپاه و اميران لشكر و جاه‌مندان كشورى ؛ زيرا بيم آن دارد كه مبادا آنان به اعتماد منسوب شدن به خانوادهء سلطنت سوداهاى خام در سر بپرورانند ، و به مخالفت با وى برخيزند . افزون بر اين چون شاهزاده خانمها همواره به ناز و نعمت بار آمده‌اند و مغرور و خودستايند علماى دين بهتر مىتوانند روحيه غرورآميز و رفتار خشن و آمرانه آنان را با نرمخويى و شكيبايى ذاتى خود تحمل كنند .\r\nاگر محل سمت اجتهاد خالى باشد شاه اين مقام بزرگ و مهم را به دامادش مىسپارد تا او بتواند در مدتى نه بسيار دراز دارايى زياد بيندوزد ، و شاهزاده خانم را نيز با ميليونها ثروت به خانه وى مىفرستد . اما زندگى و آيندهء فرزندان نرينه اين دو وابسته به ارادهء شاه است . از اين رو وقتى شاهزاده خانم پسر مىزايد ، همه بستگان و\r\n\r\n","description":"","footnote":"","page_name":" 1163 ","page_number":255},
  {"content":"\r\n\r\nافراد خانواده‌اش به غم مىنشينند . همچنين اگر فرزند نياورد ناشاد مىشوند .\r\nرسم بر اين است همين كه شاهزاده خانم وضع حمل كرد به شاه خبر مىبرند ، و از او مىپرسند ميل و ارادهء شاه نسبت به نوزاد چيست ، و با او چه بايد كرد . آن گاه پادشاه با نظر مساعد يا نامساعدى كه به پدر و مادر نوزاد دارد و با توجه به خلق و خوى خود فرمان لازم را صادر مىكند . شاه صفى اول عمه‌اش را كه همسر شيخ الاسلام بود چندان دوست مىداشت كه هيچ يك از پسرانش را كور نكرد . من سه نفر از پسرانش را ديده‌ام ، بزرگ‌ترين آنان برعكس از عمه‌اش كه يگانه خواهر پدرش بود چندان متنفر بود كه به وى اجازه نداد به هيچ يك از نوزادانش خواه پسر و خواه دختر شير بدهد ؛ و اين مادر سيه ستاره تيره روز هرگز بچه‌هاى خود را زنده نديد ، و براى اين كه بيشتر او را شكنجه كند ، و دلش را بسوزاند در حالى كه خشونت و تيزخشمى و وحشيگرى را نسبت به عمه‌زادگانش روا مىداشت بر ديگر نوزادان و بچه‌هاى دودمان سلطنت كه قرابتشان از عمه‌زادگانش بسى كمتر بود هرگز آسيب نرساند نه كورشان كرد و نه آنان را كشت .\r\nهمين كه شاه نو بر اريكه سلطنت تكيه زد ، براى اين كه خاطرش را از انديشه‌هاى بدخواهى برادر و برادرزادگانش بپردازد فرمان داد يا آنان را به زندان درافگنند يا كور كنند و يا بكشند . و در اجراى اين فرمان هيچ مانعى و مشكلى در ميان نيامد ، زيرا هيچ كس ندانست شاه كى بدين عمل تصميم كرد ، و چه زمان اجرا شد . شگفت‌انگيزتر اين كه تقريبا هيچ كس آگاه نشد كه پادشاه چند پسر ، چند برادر و چند خواهر داشت .\r\nكشور ايران به سرزمينهاى دولتى و خاصه تقسيم مىشود كه در اصطلاح محل موقوفه و خاصه مىنامند « 1 » و به معنى املاك عمومى و املاك اختصاصى است . معنى موقوفه درهم فشرده و كنار گذاشته شده ، و معنى خاصه ، خصوصى است . همچنين سرزمينهاى دولتى به معنى و مفهوم ممالك ، يعنى اراضى متعلق به دولت مىباشد .\r\nفرق سرزمينهاى دولتى و املاك خاصه اين است كه حاكم هر ايالت در حكم شاه\r\n\r\n\r\n","description":"","footnote":"\r\n( 1 ) - وقف از نظر لغّوى به معنى ايستادن ، آرام گرفتن ، منع كردن ، جلوگيرى كردن ، بازداشتن ، فرو نشاندن جوشش ديگ به آب سرد ، نگهداشتن و حبس كردن است ؛ و طبق ماده 55 قانون مدنى وقف عبارت است از اين كه عين مال حبس و منافع آن تسبيل شود .\r\n","page_name":" 1164 ","page_number":256},
  {"content":"\r\n\r\nكوچكى در محل حكومت خود مىباشد .\r\nدرآمدهاى حاصل از املاك دولتى را به مصرف مخارج و حقوق صاحب منصبان و سپاهيان چريكى كه زير فرمان دارد مىرساند ، حقوق خود را نيز از آن برمىدارد ، و مبلغ كمى نيز به خزانهء پادشاه مىفرستد . اما درآمد زمينهاى خاصه كه زير نظر ناظر جمع‌آورى مىشود همه عايد خزانه مىگردد .\r\nاين نحوه تفكيك تا پيش از زمان پادشاهى صفى اول معمول و مرسوم نبود .\r\nساروتقى صدراعظم وى كه خواجه و مردى مدبر و هوشمند و با كفايت بود در حدود صد و هشتاد سال پيش اين آيين را بنيان نهاد . وى به پادشاه گفت : پدر فقيدش چون در تمام مدت سلطنت با دشمنانش مىجنگيد موافقت كرد كه در ايالات بيشتر درآمدها را صرف تربيت و آراستن سپاه كنند زيرا لشكريان زياد به كارش بود . اما وى كه اكنون نه با كسى مىجنگد ، و نه در آينده با دشمن سر پيكار دارد ، بايد جلو بيهوده خرجيهاى حكام را كه هر كدام براى خود دربارى تشكيل داده است ، بگيرد .\r\nاين سياست و طرح نقشه مورد پسند و موافقت شاه قرار گرفت ، و چون از يك طرف حاكمان ايالات بر گسترده‌ترين و آبادترين قسمتهاى مملكت حكومت مىكنند ، و از سوى ديگر تربيت و ترتيب سپاه از آن پس ضرورت نداشت ، بيشتر زمينها به نام شاه مصادره شد ، و ادارهء آن را به عهدهء ناظر سپردند . از اين زمان چنان كه مىگويند به هشت ميليون ترقى يافت .\r\nشاه عباس پسر شاه صفى اين سياست را دنبال كرد ، و براى مزيد جلوگيرى از صرف مخارج بيهوده حكومت بسيارى از ايالات و ولايات را كه بيم شورش و جنگ در آنها نبود مانند قزوين در پارت ، گيلان و مازندران كه هيركانى قديم هستند ، و كرمان كه جزو ماد (  Medie Atropatienne  ) مىباشند و خراسان كه باكتريان (  Bactriane  ) و آذربايجان كه مدى است ، منحل كرد ، و من همهء اين ايالات و ولايات را بىحاكم ديدم ، ولى همين كه بيم حملهء بيگانگان بر آنها در ميان آمد دگر بار به آن جا حاكم اعزام داشتند . چنان كه در آغاز پادشاهى شاه سليمان مقارن با سال 1668 و سال 1669 ميلادى ، چهار تا پنج هزار قزاق در سواحل بحر خزر نفوذ كردند ، و شاه براى مقابلهء با آنان به دو ايالت هيركانى حاكم فرستاد . همچنين همين كه بيم تجاوز عثمانيها و تاتارها در ميان آمد پادشاه براى مدى و باكتريان حكومت اعزام داشت ؛ و چون دفاع از سراسر كشور لازم آمد به سرزمين پارس نيز حاكم فرستاده\r\n\r\n","description":"","footnote":"","page_name":" 1165 ","page_number":257},
  {"content":"\r\n\r\nشد . ديرى نپاييد اوضاع كشور دگر بار آرام گرديد و سياست زمان سلطنت شاه صفى مجددا اعمال شد .\r\nايرانيان با اين روش حكومت سخت مخالف و بر اين اعتقادند پيشكارانى كه به ايالات فرستاده مىشوند همانند زالوهايى مىباشند كه هر چند خون ملت را بمكند سير نمىشوند ، و براى انباشتن خزانهء پادشاه چندان كه بتوانند بر مردم ستم روا مىدارند . آنان به بهانهء پر كردن خزانه ، شكايتهاى مردمان را در مورد ستمهايى كه بر ايشان مىرود ناشنيده مىگيرند ، و مىگويند چون بايد مصالح و منافع شاه را بر همه چيز مقدم بدارند ، ناچارند بر خلاف ميل باطنى خود به شيون و استغاثهء ستمرسيدگان نپردازند . اما اين بهانه‌اى بيش نيست ، و اين بيدادگريها و تاراجگريها براى اين اعمال مىشود كه بر دارايى خويش بيفزايند . اين حاكمان دور از نصفت و مردمى مىپندارند ايالتى كه بر آن حكومت مىكنند از آن آنهاست ، و مردم آن ديار براى اين آفريده شده‌اند كه پيوسته در كار و تلاش باشند ، و حاصل دسترنج خود را به ايشان بدهند . اين حكمرانان ستم پيشه قسمتى از آنچه را مىربايند خرج آراستن دربار خود ، و نگهدارى افرادى مىكنند كه حافظ منافع و مصالح آنان باشند .\r\nايرانيان را عقيده بر اين است كه ادامهء اين روش حكومت هم عامهء مردم را به خشم و شورش برمىانگيزد و هم كشور را ضعيف مىكند . زيرا در صورتى كه وضع بدين سان بماند براى نگهبانى مملكت سپاهى خوب تربيت نمىشود ، و فرماندهان كارآمد و لايق و مسلط به امور نظامى و فرماندهانى كه مصالح مردم و كشور را بر مطامع و منافع خود ترجيح نهند روى كار نمىآيند .\r\nاكنون مملكت در آستانه تعرّض و تجاوز دشمنان قرار گرفته ، و حال آنكه پيش از اين زمان حاكمان مملكت را از تجاوز بيگانگان در امان مىداشتند و حراست مىكردند . همچنين مىگويند ادامهء اين سياست مردم كشور را به فقر و نابودى مىكشاند ؛ زيرا پولى كه بايد در راه آسايش مردم در سراسر كشور جريان داشته باشد به خزانهء پادشاه سرازير مىشود ؛ و اين كار ناصواب درست به مثابه اين است كه طلا و نقره‌اى را كه به زحمت از معدن بيرون كشيده‌اند دگربار در شكم زمين دفن كنند .\r\nزمانى كه اقليم پارس حاكم خوب داشت به كشورى مىارزيد ، و شيراز حاكم نشينش آباد و پر نعمت و پر جمعيت ، و همانند پايتخت كشورى باشكوه و پر ثروت بود . اما از زمانى كه حاكمش رفته و به جاى او پيشكارى آمده هشتاد هزار نفر از\r\n\r\n","description":"","footnote":"","page_name":" 1166 ","page_number":258},
  {"content":"\r\n\r\nجمعيت شهر كاسته شده است .\r\nبه حاكمان ايالات خان مىگويند ، و از اين لفظ قدرت و توان‌مندى اراده مىشود ، و لقب قديم فرمانروايان آسياى كبير بوده است . در فصل نهم تاريخ كينت كورث (  Quinte Curce  ) آمده كه دو نفر از پادشاهان هند پرتى خان (  Porti Can  ) و موزى خان (  Musi Can  ) بدين لقب ملقب بوده‌اند .\r\nمردم مشرق زمين بر خلاف ما كه لقب را در اول اسم در مىآوريم به آخر آن مىافزايند ، و اكنون نيز در مشرق زمين رسم بر همين است ، و فرمانروايان اين سرزمين پهناور كه از سواحل درياى خزر تا ديوار چين دامن گسترده است همه با لقب خان خطاب مىشوند . مثلا مىگويند خاقان يا خان كبير كه عنوان فرمانرواى تركستان جنوبى است . همچنين مىگويند خان بلخ ، خان سمرقند ، خان بخارا كه همه از تيره‌هاى ازبك مىباشند . و خان قبايل خانه به دوش و چادرنشين تاتارهايى كه در سرزمينهاى مجاور لهستان سكونت دارند .\r\nخانها عموما مانند يك پادشاه كوچك بر سرزمين و قوم خود حكومت مىكنند و مانند سلاطين كاخ ، دربار ، ديوان محاسبات دارند . همچنين در قصر خود براى ساختن و پرداختن و نمايش دادن آثار هنرى و صنعتى داراى كارگاهها و گالريهاى مخصوص مىباشند .\r\nتنها فرق خان‌ها با پادشاهان در سازماندهى اين است كه عدّهء افراد قبايل و درآمد آنان از جمعيت كشور پادشاه و عايدات او ، بغايت كمتر است ؛ و اگر كسى بتواند پيش از باريافتن به دربار شاه در دربار حكام ايالات راه يابد ، و سازمان و آداب فرماندهى وى را به نظر تحقيق و تأمّل بنگرد براى وى به راستى جالب و دلپذير و خاطره انگيز خواهد بود . حكام در نكو داشتن و آراستن سپاهيان خود كه به روش چريكى اداره مىشوند سعى بليغ به كار مىبرند . هر يك اين چريكها به شرحى كه بعدا به تفصيل خواهم گفت در خانهء خود زندگى مىكنند ، اما مراقبت تام و تمام به عمل مىآيد كه هر كدام آنان داراى اسبى تيزگام و خوب ، و سلاحى بىعيب و براق و كارساز باشد ، و هر روز به تمرينهاى نظامى بپردازد . حكام ايالات تحت شرايط و ضوابطى بر سر كار خود باقى مىمانند ، و اگر اعمال و رفتارشان مورد رضاى دربار باشد ، اگر بميرند يا مقام عالىترى يابند فرزندانشان جانشين آنان مىشوند .\r\nخان‌ها به دو دستهء بزرگ و كوچك تقسيم مىشوند . خانهاى بزرگ به خطاب\r\n\r\n","description":"","footnote":"","page_name":" 1167 ","page_number":259},
  {"content":"\r\n\r\nعالى بيگلربيگى يا خانخانان مباهى و سرافرازند ، و مقامشان يك درجه از مرتبت خانهاى كوچك درمىگذرد ، از اين رو به آنان به نظر مادون و مرئوس مىنگرند ، و به ايشان غلام بيگ خطاب مىكنند كه به معنى خان غلامان مىباشد .\r\nاگر جنگى روى دهد بيگلربيگىها سمت فرماندهى سپاهيان خود و لشكريان خانهاى كوچك را مىيابند ، و تا وقتى جنگ جريان دارد سردار يا فرمانده يك سپاه خطاب مىشوند . حكام ايالات واقع در مرز ، همچنين ايالات مهم همه مقام و سمت بيگلربيگى دارند . بر اين قياس فرمانرواى ارمنستان لقب بيگلربيگى دارد ، و اگر جنگى روى دهد مختار و موظف است سپاهيان خانهاى كوچك شهرهاى قارص ، مراغه ، و شهرهاى مجاور را زير فرمان خود درآورد . خان استراباد كه ولايتى واقع در مشرق درياى خزر است « 1 » نيز داراى عنوان خانخانان يا بيگلربيگى است ، و خانهاى كوچك سمنان و موغان « 2 » زير نظر و فرمان او انجام وظيفه مىكند . نكته قابل توجه اين كه منصب و مقام حاكم سيستان از همه بيگلربيگىها بالاتر است ، و عنوان والى دارد كه به معنى صاحب اختيار تام و مطلق است .\r\nافزون بر خانها كه در محل مأموريت خود نمايندهء پادشاه‌اند ، و هر يك به تناسب مقام ، دربارى جداگانه دارد حاكمان كوچك‌ترى نيز وجود دارند كه آنان را سلطان مىنامند و معمولا به سازمان ادارى حكام ايالات وابسته‌اند ؛ اما گاه پادشاه به آنان استقلال مىبخشد ، يا به سببى عزلشان مىكند ، به شرط اين كه اين عمل با امور مربوط به جنگ هيچ ارتباط نداشته باشد . و البته كار عزل سلطانها با وظايف حاكم ايالت مجاورشان پيوستگى ندارد . وضع حاكم بندر ريگ واقع در كنارهء خليج فارس ، و حاكم جزيرهء بحرين چنين است ، در صورتى كه اين دو تابع خان بهبهان مىباشند .\r\nدر روزگاران گذشتهء دور ، سلطان لقب خاص پادشاهان حتى شاهنشهان بزرگ بود ، همچنان لقب خان كه اعيان و جاه‌مندان بزرگ به داشتن آن بر ديگران امتياز دارند ، و از آن بالاتر لقبى نيست ؛ پادشاه ايران نيز گاهى سلطان ناميده مىشود ، اما معمولا اين لقب خانهاى پايين‌تر از خانهاى بزرگ است .\r\nشاه افزون بر حاكم ايالت ، سه تن مأمور مخصوص به هر ايالت مىفرستد .\r\n\r\n\r\n","description":"","footnote":"\r\n( 1 ) - بايد در جنوب باشد نه در مشرق .\r\n( 2 ) - بايد دامغان باشد و نه مغان .\r\n","page_name":" 1168 ","page_number":260},
  {"content":"\r\n\r\nيكى از آنان عنوان جانشين يا معاون خان را دارد كه پيوسته مقيم مركز ايالت و نزديك‌ترين مشاور اوست . ديگرى وزير يا ناظر شاه ، و سه ديگر واقعه نويس يا منشى است كه وظيفه اصلى وى نگارش كليهء وقايع مهمى است كه در حوزهء مأموريتش اتفاق مىافتد ، و بايد به دربار بفرستد ؛ اين سه تن بر كليهء اعمال حاكم نظارت دارند ، و از انجام يافتن برخى كارهاى او كه مخالف مصالح ايالت و ساكنان آن مىباشد جلوگيرى مىكنند . جز اين مأموران كه هر يك وظيفه‌اى خاص و مستقل دارد ، و جدا از هم وظايف خويش را انجام مىدهند ، مراكز نظامى و استحكامات حاكمى خاص دارد كه داروغه ناميده مىشود ، و به معنى مدير است . وى همان وظيفه را انجام مىدهد كه در زمان قديم حاكمان رم به عمل مىآوردند . هر داروغه معاونى دارد كه مستقيما از طرف شاه برگزيده مىشود . او نيز مستقلا و خارج از نفوذ داروغه انجام وظيفه مىكند .\r\nدر روزگاران پيش امور مملكت تحت اين ضوابط اداره مىشد . حاكمان ايالات و ولايات و شهرها بدين سان منصوب مىشدند . هرگز حكومت شهرها و مراكز نظامى و استحكاماتى به يك نفر واگذار نمىشد . در اين زمان در اين مورد مواظبت و دقت بيشترى رعايت مىشود زيرا همراه هر حاكم دو مأمور فرستاده مىشود كه هر كدام اختيارات و وظايفى جداگانه دارد . از اين رو به ندرت اتفاق مىافتد مسائل حاد و ناراحت كننده ، نظير شورش يا خيانتگرى روى نمايد ، زيرا حكام پيوسته در كنار خود ناظرانى مىبينند .\r\nنه تنها در ايالات و ولايات و شهرها مأمورانى خاص بر كارهاى حاكمان كه در برابر اعمال ناصوابشان علم مخالفت برمىافرازند به دقت نظارت مىكنند ، بل كه در كليهء ادارات دولتى پايتخت ناظران و بازرسانى وجود دارند كه با هوشيارى و بينايى كامل مواظب حسن جريان امور مىباشند . وزيران ، فرماندهان سپاه ، كليهء قضات عالى مقام ، و ديگر خداوندان مناصب بزرگ هر كدام ناظرى بينا و كارآگاه در كنار دارد و شاه به آنان اختيار تام داده است كه هر زمان لازم آيد به كليه كارهاى صاحبان مناصب و مشاغل مهم رسيدگى و بازرسى كنند ، و از همهء امورى كه در حوزهء اختيارات ايشان مىگذرد كاملا باخبر باشند ، چنان در كار خويش باريك بين و دقيق و نكته سنج باشند كه اگر يكى از بزرگان مسؤول دربار قصد كارى ناشايسته كرد ، بر آن واقف شوند ، و وى را از اجرا كردن عمل نارواى خود بر حذر دارند . اما\r\n\r\n","description":"","footnote":"","page_name":" 1169 ","page_number":261},
  {"content":"\r\n\r\nبيرون از اين كه نادرستى در امور دولتى ، و به تخصيص خيانت و جنايت در ايران شناخته و رايج نيست معاونان و بازرسان و واقعه نويسان چنان در كار خود ورزيده و تجربت آموخته‌اند ، و با هم توافق دارند كه اگر پادشاه كار هر سه را بر عهدهء يكى از آنان واگذارد كمتر از اين فريب نمىخورد و مالش تلف نمىشود .\r\nدر ايران به خائن نمك به حرام مىگويند ، و اين بدترين و ركيك‌ترين دشنامهاست ، و به كسى گفته مىشود كه به جاى اين كه مزد خود را از طريق راستى و درستى بگيرد مىكوشد از راه دزدى به دست آورد . و به افراد حق ناشناس و ناسپاسگزار اطلاق مىشود .\r\nقاضيهاى شهرها به دو دستهء كوچك و بزرگ تقسيم مىشوند . داروغه‌ها ، حاكمان ، وزير يا ناظر ، واقعه نويس يا منشى كه جانشينى به نام كاتب دارد . قاضيهاى طبقهء دوم يا كوچك رتبه و وظيفه‌شان معادل كسانى است كه در كشور فرانسه به آنان نمايندهء قانون مىگويند .\r\nارتش نيز قاضيهاى مخصوص خود دارد ، كه به منظور عدم التباس با قاضيهاى كشورى آنها را قاضى عسكر مىخوانند . مهتر و مسؤول امور بازرگانان ملك التجار ، و رئيس شهربانى نايب نام دارند . در شهركها و ديه‌ها جز قاضى و كسى كه نايب الحكومه است حاكم و فريادرس وجود ندارد . تقريرنويسان قاضى كه كارشان همانند مأموران ثبت اسناد است كاتب خوانده مىشوند ؛ قاضيهاى بلند پايه را شاه انتخاب مىكند و به ايالات و ولايات مهم مىفرستد ، اما انتخاب قاضيهاى شهركها و ديه‌ها از وظايف صدر مىباشد . رييسان و نايب الحكومه‌هاى شهركها و ديه‌هاى بزرگ را مستقيما خود شاه انتخاب مىكند ، و همهء اين مأموران اعم از قضات و ديگران چه در شهرها يا شهركها يا در ديه‌ها باشند به نسبت شخصيت و مقامشان حقوق مىگيرند .\r\nحاكمان شهرها افزون بر وظايف اصلى خود نمايندگى محاكم مدنى و جزايى را هم دارند ، و دادگاه آنان به منزلهء عدليهء محل مأموريتشان مىباشد . او بىاعتنا به توصيه‌ها و راهنماييهاى معاون و وزير و جانشين خود بنا به تشخيص خويش راى مىدهد ، و از انتقادات و تعريضات جانشين خود كه منصوب شاه است ، و مىتواند به انواع بهانه‌ها و دسائس مزاحمت و دردسر برايش در وجود آورد بيم به دل راه نمىدهد .\r\nدر ايران مجرمان و جنايتكاران چندان كه گناهشان سنگين باشد محكوم\r\n\r\n","description":"","footnote":"","page_name":" 1170 ","page_number":262},
  {"content":"\r\n\r\nبه مرگ نمىشوند ، حكم قتل را منحصرا شاه صادر مىكند .\r\nمجازات معمولى خطاكاران جريمه است . درآمد جريمه‌ها از آن شاه است ، اما حقيقت اين است كه هرگز از اين بابت چيزى عايد خزانهء وى نمىشود . زيرا حقوق حاكم و بازرس و ديگر مأموران ، از محلّ دريافت جريمه‌ها تأمين مىشود ، و با اين كه سه برابر آنچه بايد جريمه مىگيرند ، چنان حساب سازى مىكنند كه در پايان هر سال شاه مبلغ زيادى بدهكار مىشود . مثلا حقوق ساليانهء حاكم اصفهان سيصد تومان معادل سيزده هزار و سيصد ليور ، و حقوق بازرسش صد تومان است . چنان اتفاق افتاد كه در سال 1676 ميلادى صرافان هندى مقيم پايتخت صورت حسابى تنظيم و عليه وى شكايت كردند كه در مدّت پنج سال اخير حاكم موصوف قلم به قلم دويست هزار اكو به عنوان جريمه از ايشان گرفته است .\r\nوقتى حاكم يا ناظر يا وزيرى را به محلّ مأموريت خود مىفرستند تعليماتى مبنى بر اين كه وظايفشان چيست ، موقعيت محلّ خدمتشان چگونه است ، نكات و دقايقى كه رعايت كردن آنها ضرورى است ، و روشى كه بايد طبق آن عمل كنند ، به آنان داده مىشود . اين آموزشها را دستور العمل مىنامند كه به معنى روش كار مىباشد ، و براى يك حاكم بزرگ افزون بر اين دستور العمل اوراقى مشتمل بر اطلاعاتى مفصل و جامع دربارهء حوزهء مأموريت وى صورت درآمد سالهاى پيش تا سال جارى ، طرزى كه بايد با طبقات مختلف مردم رفتار كند در اختيارش مىنهند . به وزيرانى كه در دربار به امور مهم گمارده مىشوند نيز چنين دستور العملهايى مىدهند .\r\nدر زمان پادشاهى شاه عباس بزرگ چون روش و سياست كشوردارى دگرگون شد همهء اين تعليمات تغيير يافت . از آن كه در زمان سلطنت پادشاهان پيش از او وسعت مملكت ايران بسى كمتر بود و حاكمان آن زمان بر ولاياتى محدودتر از دوران پادشاهى وى رياست داشتند .\r\nوقتى يكى از افراد جاه‌مند و برجستهء دولت وارد دربار مىشود - و اين توفيق هنگامى حاصل مىگردد كه قبلا اجازهء تشرف گرفته باشد ، و يا احضار شده باشد - رسم و آيين بر اين جارى است بر در تالارى كه مسند شاه در آن جاست ، بىآن كه جرأت دخول داشته باشد مىايستد ، و وسيله يكى از دوستانش به عرض شاه مىرساند كه به كسب اجازهء حضور بر در ايستاده است تا به محض صدور فرمان درآيد ، و خود را در پاى شهريار اندازد . شاه وسيلهء كسى به او اجازهء ورود مىدهد . اما گاه شاه\r\n\r\n","description":"","footnote":"","page_name":" 1171 ","page_number":263},
  {"content":"\r\n\r\nكسى را به دربار احضار مىكند كه قصد كشتنش را داشته باشد . در چنين حال وقتى مقصر در دربار حضور مىيابد و ورودش را به عرض شاه مىرساند ، جوابى كه به پيغامش مىرسد بسيار كوتاه و مختصر ، و بيانگر است كه كسى را مىفرستد تا سر از تنش جدا كند !\r\nسياست ديگر پادشاه براى كشتن بىمقاومت جاه‌مندانى كه در شهرهاى دور از پايتخت به سر مىبرند اين است كه براى ايشان جامه‌اى شاهانه كه خلعت نام دارد همراه با يك قبضه شمشير و يك دشنهء مرصع به جواهر مىفرستد . معمولا حامل خلعت يكى از بزرگان دربار است . وى شش يا هفت خدمتگر همراه خود مىبرد و همين كه به يك منزلى محل اقامت شخصى كه خلعت به وى اختصاص دارد رسيد ، وسيلهء پيك او را آگاه مىكند ، يا خلعت را به دست همراهانش مىسپارد ، آنان را در يكى از آباديهاى نزديك شهر متوقف مىكند ، و خود به صورت ناشناسى مىرود تا رسيدن خلعت را به او مژده بدهد . و چون رسم بر اين است كه خلعت بيرون شهر به صاحب آن تسليم شود پس از مشورت كردن با منجمان ساعتى را براى انجام يافتن مراسم تحويل خلعت معين مىكند . آن گاه صاحب مقامى كه خلعت براى اوست و ممكن است حاكم يا ناظر و يا شخصيت ديگرى باشد با جمعى از بزرگان شهر از جمله همهء قاضيها براى گرفتن خلعت به بيرون شهر مىرود تا پس از پوشيدن خلعت مفتخر و سرافراز و شادمان به شهر بازگردد . وقتى به محل معهود رسيد از اسب پياده مىشود ، و با همراهانش به خانه‌اى كه قبلا براى اين كار آماده شده وارد مىشود . جامه از تن دور مىكند ، و خلعت شاهانه را زيب تن مىسازد . در اين هنگام فرستادهء شاه فرمان را كه مبنى بر كشته شدن آن شخصيت برگشته بخت تيره‌روز است ميان تالار محل اجتماع روى زمين مىاندازد . بدين علامت همراهانش به وى حمله مىبرند ، و او را از پا در مىآورند .\r\nچون گرفتن خلعت يا دريافت جامهء شاه داراى رسم و آيينى شكوه‌مند و پر تجمل مىباشد آن را به تفصيل بيشتر شرح مىدهم : جايى كه مراسم تحويل خلعت انجام مىپذيرد سه يا چهار ميل بيرون شهر است . در آن مكان باغى كه در آن عمارتى است ، مخصوص اين كار ساخته شده ، و به همين سبب آن را خلعت خانه مىنامند . اگر خلعت براى يكى از مأموران محلى باشد در شهر جار مىزنند كه براى فلان كس خلعت فرستاده شده ، و هر كس مىتواند فلان ساعت فلان روز در مراسم اعطاى\r\n\r\n","description":"","footnote":"","page_name":" 1172 ","page_number":264},
  {"content":"\r\n\r\nخلعت شركت كند . اما اگر خلعت از آن يكى از درباريان مقيم پايتخت باشد ، وى همه بستگان و دوستانش را به شركت كردن در آن مراسم دعوت مىكند . همچنين گروهى متشكل از پانزده تا بيست تن از زنان رقاص را كه همه روسپى هستند و جامه‌هاى نو و زيبا پوشيده‌اند براى دست افشانى و پايكوبى در مجلس مىخواند .\r\nدسته‌اى از نوازندگان نيز همراه آنانند ، همهء قاضيها ، ملاها ، آخوندها ، فى الجمله هر چه اهل منبرند حضور دارند . وقتى كسى كه اين مراسم براى او ترتيب داده شده است به خانهء خلعت كه كاملا فرش و اسباب پذيرايى عصرانه فراهم شده وارد مىشود مىنشيند . سپس آورنده خلعت در دقايقى كه منجم سعد و مناسب شناخته وارد تالار مىگردد ، همه و زودتر از ديگران گيرندهء خلعت به ديدن هديهء شاه از جا برمىخيزد ، و چنان بدان تعظيم مىكند كه سرش نزديك زمين مىرسد . آن گاه به زانو درمىآيد ، و همه حاضران براى تندرستى و شادكامى شاه دعا مىكنند . كسى كه خلعت براى اوست ، جامه از تن بيرون مىكند ، و خلعت را بر تن مىآرايد . در ضمن اين عمل پيوسته خدا را نيايش و شاه را ستايش مىكند ، و به خود مىبالد كه سعادت جلب رضا و خشنودى خاطر شاه نصيبش شده ، و از اين جهت خود را نيك بخت و سربلند مىشمارد . آن گاه همه مىنشينند و حاضران يكايك به او مباركباد مىگويند . وى نيز هر كدام را به فراخور مقامى كه دارد تجليل ، و از حضورشان در مراسم اظهار تشكر مىكند ، و چنين مىنمايد از سعادتى كه نصيبش شده غرق سرور و بهجت مىباشد .\r\nدر اين هنگام منجمان به او مىگويند كه ساعت سعد ، و وقت رفتن است . وى بر اسب سوار مىشود و همراه با شركت كنندگان در مراسم - كه آنان نيز بر اسب نشسته‌اند - رو به شهر مىنهد . در سراسر راه مردم به تماشا ايستاده‌اند ، و هر چه سواران به شهر نزديك‌تر مىشوند ، عدهء تماشاگران بيشتر مىگردد ؛ همين كه شركت كنندگان در مراسم به مركز شهر رسيدند سربازان نيز به نشان شادمانى تيراندازى مىكنند ، و دستهء موزيك طبل و شيپور مىنوازند . دسته‌اى از نوازندگان ، و گروهى از رقاصه‌ها به دنبال آنها ، همه پيشاپيش شركت كنندگان در مراسم حركت مىكنند . با جست و خيزها و حركات موزون خود اظهار سرور و شادمانى مىنمايند ، و پادشاه را دعا و ثنا مىكنند . كوچه‌هاى مسير سراسر آب پاشى و گلباران شده . اگر زنان نيز در اين مراسم شركت مىكردند البته اين مراسم هزاران بار زيباتر و باشكوه‌تر از آنچه بود ، مىنمود ؛ اما چنان كه مىدانيم زنان جز به ضرورت از خانه بيرون نمىشوند ، و حقّ\r\n\r\n","description":"","footnote":"","page_name":" 1173 ","page_number":265},
  {"content":"\r\n\r\nحضور در چنين مراسم ندارند .\r\nبارى ، گيرندهء خلعت و همراهانش جملگى به خانه شاه يا مسجد جامع مىروند . شاه در همهء شهرهاى بزرگ خانه‌اى خاص خود دارد . در آن جا كسى كه اين مراسم براى او تشكيل يافته ، از اسب پياده مىشود ، نخست آستانه را مىبوسد .\r\nسپس از سر شوق و ارادت با هيجان زياد دعا به شاه مىكند ، و زان پس با آن عده از همراهانش كه به وى نزديك‌ترند به سراى خود مىرود . در آن جا به گرمى و خوش رويى از ميهمانان پذيرايى مىكند ، و جشن با صرف ناهار يا شام به نسبت اين كه مراسم چه وقت آغاز و چه زمان پايان يافته باشد ، خاتمه مىپذيرد . و صاحب خانه پس از رفتن ميهمانان به پذيرايى آن عده از آشنايان و كسان خود كه در مراسم شركت نداشته‌اند مىپردازد .\r\nاين مراسم مفصل و طولانى و پر خرج كه با تملق گوييهاى خسته كننده و ملال‌آور قرين است چنان برگيرندهء خلعت سنگين و گران مىآيد كه بايد به او گفت : اين خلعت بر شما مبارك نباشد .\r\nبارى ، بينندگان همه به تعريف و تحسين خلعت مىپردازند . شامگاهان درون خانهء كسى كه به گرفتن خلعت سرافراز و مباهى شده ، و كوچه‌اى كه خانهء وى در آنست از بسيارى چراغان چون روز روشن است . گيرندهء خلعت روز بعد از مراسم براى عرض سپاسگزارى بايد به حضور شاه برود ؛ اگر به سفر رفته باشد بوسيدن آستانه كفايت مىكند ؛ آستانه سنگ سماق سبز رنگى است به كلفتى شش انگشت كه از زير در بيرون آمده ، مقدس است و هيچ كس جرأت ندارد پا بر آن بگذارد .\r\nنام خلعت كه به جامهء پادشاهى نهاده‌اند به معنى تام و كامل است ، زيرا خلعت بايد كامل باشد ، « 1 » و گر چه گاهى نيم تنه‌اى بيش نيست ، اما غالبا تمام و داراى چهار پارچه است ، مشتمل بر يك نيمتنهء زير ، و يك قباى بلند رو ، يك شال ، يك دستار كه مجموع آن ششصد ليور مىارزد . اما قيمت خلعت جاه‌مندان و صاحبمنصبان بزرگ ، مانند حكام ايالات ، و سفيران دو برابر اين مبلغ است ، و اگر جبّهء خلعت از پوست سمور باشد بهاى خلعت بسيار زياد است ، زيرا هر تخته پوست سمور در حدود\r\n\r\n\r\n","description":"","footnote":"\r\n( 1 ) - اين توضيح نادرست است و « خلعت مأخوذ از تازى ، و جامه و جز آن كه بزرگى هر كسى را پوشاند ، و تن پوشى كه پادشاه يا اميرى مرنوكر خود را پوشاند ، و پايزه » ( فرنود سارنفيسى )\r\n","page_name":" 1174 ","page_number":266},
  {"content":"\r\n\r\nششصد پيستول قيمت دارد . خلعت افراد بسيار بلند مقام و برجسته يك شمشير و يك دشنه كه قسمتى از دسته‌اش از طلا و مزين به جواهر است ، همراه دارد . بعضى از مواقع يك اسب با زين و برگ زرين نيز به آن افزوده مىشود ، و بهاى اين گونه خلعتها به تفاوت از شش تا هفت هزار اكو تجاوز مىكند .\r\nچنان كه پيش از اين اشاره كردم ، گرچه ممكن است ارسال خلعت از سوى شاه با فرمان شومى همراه باشد ، و غالبا چنين است ، جاه‌مندان براى مزيد افتخار و اعتبار بيشتر با تقديم هداياى گران قيمت در آرزوى گرفتن خلعت روز شمارى مىكنند . زيرا اگر به دريافت خلعت نايل آيند هم در نظر مردمان پرهيبت‌تر و مقتدرتر مىنمايند ، هم خوش خدمتى خويش را به شاه عرضه داشته‌اند ، و هم چون مورد لطف و عنايت شاه قرار مىگيرند ميان مردم اعتبار و حيثيت بيشتر مىيابند . اما على الاصول مردم از خلعت گرفتن حاكمان سخت ناخشنود و معذب مىشوند . زيرا به خوبى آگاهند حاكمى كه خلعت مىگيرد ناچار است هداياى گرانبهايى براى شاه و وزيران و دست‌اندركارانى كه در گرفتن خلعت به وى مدد رسانده‌اند تقديم كند ، و آورندهء خلعت را نيز پاداش دهد ؛ و حاكم نيز بهاى اين جمله هدايا و مخارج را به هر بهانه باشد به جبر از مردم مىستاند ؛ و حقيقت نيز چنين است ، زيرا حكام و بزرگان قوم مضاعف بهره‌اى كه از شاه و درباريانش مىبرند به زور و ستم از مردم مىگيرند ، و به دربار و درباريان مىفرستند .\r\nحكام در اين گونه موارد خشم مردم را برمىانگيزند ، و حال آن كه اگر به هنگام مناسب هديه‌اى كه ارزش آن بيش از صد پيستول نباشد به شاه تقديم كنند مىتوانند نظر وى را به دادن خلعت جلب كنند ، و من در جاى ديگر درباره پاداشى كه به آورندگان خلعت داده مىشود سخن خواهم گفت .\r\nهمه حاكمان و مأموران بلند پايهء ساكن ايالات ناچارند براى حفظ مصالح خود نماينده‌اى در دربار داشته باشند . اين كسان وكيل ناميده مىشوند و اين همان نام است كه بازرگانان به نمايندگان و كارگران تجارى خود مىدهند . اين وكيلان هر زمان دربار مايل به كسب اطلاعات جامعى در حوزهء حكومت فلان حاكم باشد ، بايد گزارش لازم را از سوى حاكمى كه نمايندگى وى را بر عهده گرفته است به دربار بدهد ، همچنين دستورهاى غير مهمى را كه دربار نمىخواهد زحمت نوشتن آن را تحمل كند براى حاكم مربوط مىفرستد ، و نيز در موقع مناسب خدمات فرمانروا را در\r\n\r\n","description":"","footnote":"","page_name":" 1175 ","page_number":267},
  {"content":"\r\n\r\nپيشرفت امور ايالتى كه بر آن حكومت مىكند در دربار بزرگ جلوه دهد .\r\nاين حاكمان هر كدام يك يا چند تن از پسران يا بستگان خود را به دربار مىفرستند تا به عنوان گروگان از ايشان نگهدارى شود . اين نوجوانان همواره مىكوشند تا رفتار و خدماتشان پسنديده افتد تا بعدها مقام و مرتبت بلند يابند . آنان به طور پنهان سخنانى را كه دربارهء پدران يا منسوبان آنان كه حاكمانند بر زبان درباريان مقرب پادشاه مىگذرد يا تصميماتى را كه دربارهء ايشان گرفته مىشود بىدرنگ به وسيله‌اى به آنان خبر مىدهند ، و دهان شاكيان و مخالفان حاكم را خواه به دادن هديه يا وعده‌هاى نيكو مىبندند .\r\nوضع اقتصاد سياسى كشورى كه از ولايات مختلف تشكيل شده چنين است ، اما چنان كه پيش از اين گفتم وظيفهء اصلى ناظران ايالات و ولايات نظارت بر املاك خاصه است و هدف و غايت آرمانشان اين است به هر تقدير كه ميسر باشد بر درآمد پادشاه بيفزايند و شريك آبادان كردن خزانه او باشند .\r\nايرانيان به طور كلى نامى بر ناظران نهاده‌اند كه معادل و هم معنى وزير است اما از نظر آنان وزير از جهتى هم معنى باركش است ، و به سخن ديگر اطلس  ) Atlas (  ايرانيان مىباشد .\r\nناظران ولايات كوچك عنوان خاص ندارند ، اما ناظران ايالات بزرگ آصف ناميده مىشوند كه به معنى بزرگ است ، و اين نام را از نظر امتياز مسلمانان به وزيران و ناظران حضرت سليمان داده‌اند ، زيرا از طرف آنان هيچ گونه بيم شورش و طغيان عليه دولت نمىرود ؛ اما يك بازرس و يك واقعه نويس كه منشى حكومت است و حوادث و وقايع مهم را مىنويسد و به دربار مىفرستد همراه دارد .\r\nشاه براى همه شهرها و نقاط مهم ايالات بزرگ داروغه اعزام مىدارد .\r\nداروغه‌ها كه بيگ ناميده مىشوند امور پليس را اداره مىكنند و بر چريكهاى محلى نظارت دارند . اين هر دو دسته جدا از هم و مستقلا بىآنكه در كار يكديگر مداخله كنند وظايف خويش را انجام مىدهند ، و ناظر خويش را بالاتر و مهم‌تر از آنان نمىشمارد . اگر حاكم كسى را به سببى گرفتار كند و ناظر مايل باشد وى را رها سازد ، كسى را نزد حاكم مىفرستد و پيغام مىدهد كه آن شخص به شاه بدهكار است ، حالا زير فرمان من است و با او كار دارم . همين پيغام ساده موجب رهايى گرفتار مىگردد .\r\n\r\n","description":"","footnote":"","page_name":" 1176 ","page_number":268},
  {"content":"\r\n\r\nميان ديگر مأموران با ناظر هرگز خلاف نمىافتد ، زيرا تا زمانى كه ناظر وظايف خود را موافق ميل دربار انجام مىدهد در پناه شاه است ، و اگر ميان او و مأموران ديگر اختلاف پديد آيد ، دربار هميشه جانب ناظر را مىگيرد ، و حق را به او مىدهد ، و اگر جز اين باشد هرگاه ميان وى و حاكم خلاف افتد براى وى تأمين متصور نيست .\r\nنفوذ و قدرت اين ناظران چنان كه پيش از اين ياد كرده‌ام براى عامّهء مردم زيانبارترين خسارتها را به دنبال دارد . اينان در رشوه‌خوارى و آزار كردن مردم چنان دليرند كه خلق سراسر ولايات از ستمگريهاشان دست بر آسمان دارند و دلشان از دست ايشان پر خون است . چنان در گرد آوردن ثروت حريصند كه كشور را به خرابى و نابودى مىكشانند . براى گرفتن شغل ناظرى از سر ناچارى بايد هداياى زياد و گرانبها به وزيران و خواجه‌هاى دربار و معشوقه‌هاى شاه و مخصوصا به مادرش بدهند . همچنين متعهد مىشوند كه به هر صورت بر درآمد و عايدات شاه بيفزايند ، و وقتى به مراد و آرزوى خود رسيدند بايد به عهد و پيمان خود وفا كنند . نخست بكوشند كه حاميان و هواداران خود را نيكو نگهدارند ، وزان پس براى پيشبرد مقاصد خود سعى بليغ كنند .\r\nچون براى مخارج ضرورى و دستيابى به منصب مبلغ زيادى وام به مرابحه گرفته‌اند و اداى آن واجب است درآمدهاى اوليّه خود را بدين كار اختصاص مىدهند ، وزان پس به اندوختن ثروت مىپردازند ، تا اگر به گذشت زمان دچار توفان خشم شاه شدند ، و غالبا چنين مىشوند ، با نثار تحفه‌هاى شايان بلا را از سر خود بگردانند ، و چون مردم شهرستانها خواه ناخواه بايد اين تاوان را بدهند ، ناظران با مهارت و چاره‌گريهاى ظريفانه به غارت كردن آنان مىپردازند ؛ و با اين كه چنان عمل مىكنند كه ظاهرا بر كسى گران نيايد سيل شكايت مردمان به دربار روان مىشود . اما چون وزيران و همه بزرگان دربار به نوعى از غارتگريهاى ناظران سود مىبرند چنان مىكنند كه دادخواهى و استغاثهء شاكيان به جايى نرسد .\r\nبا وجود اين مضايق اين رسم نيكو بجاست كه هيچ حاكم يا ناظر جرأت ندارد كه از شكايت كردن ناراضيان جلوگيرى كند . اما اگر آگاه شوند كه از نقاط و محلات مختلف عده‌اى به قصد بردن شكايت مهياى سفر به پايتخت شده‌اند يا مىخواهند كسى را به نمايندگى بفرستند با آنان به گفتگو مىنشينند ، از راه خيرانديشى به ايشان مىگويند سفر دور و دراز شما بىحاصل است ، بيهوده خود را\r\n\r\n","description":"","footnote":"","page_name":" 1177 ","page_number":269},
  {"content":"\r\n\r\nبه رنج و زحمت نيندازيد ، زيرا نه تنها سودى نمىبريد بل كه سختگيرى و خشم ناظر نسبت به شما فزون‌تر مىشود .\r\nامّا اگر عزم شكايت كنندگان به رفتن سست نشد ، ناظر طرفداران خود را وادار مىكند به نفع او نامه‌هايى به دربار بنويسند ، و خود نيز در اين باب نامه‌هايى به وزيران حامى خود در دربار مىنويسد تا آنان نفوذ خود را براى خنثى كردن شكايت شاكيان به كار برند و نگذارند به عرض شاه برسد ، و اگر هم شاه با خبر شد چنان كنند كه بدان نپردازد .\r\nدرباريان با اين ستمرسيدگان چنين ظالمانه رفتار مىكنند و مىكوشند با وعده‌هاى فريبنده آنان را به ديار خود بازگردانند . به آنان مىگويند ناظر در دربار حاميان و هواداران با نفوذى دارد كه همه مقرب پادشاه‌اند ، و اگر شما شكايت خود را به پادشاه برسانيد و كار به توبيخ بينجامد ، ناظر بر شما سرگران‌تر خواهد شد ، اما اگر از شكايت خود صرف نظر كنيد وى با شما به نصفت و نرمى و مدارا رفتار خواهد كرد .\r\nنخستين سالهاى مأموريت ناظران بدين سان مىگذرد ، و چنانچه بر اثر تعدّى ناظر بر عدّهء شاكيان افزوده گردد ، و آرام كردن آنان به سبب شكنجه و آزارى كه بر ايشان مىرود ميسر نشود از دربار به وى مىنويسند بر مردم چندان ستم نكند كه به فرياد آيند ، زيرا دفاع كردن از او دشوار يا غير ممكن خواهد بود ، و شاه از استغاثه و شيون مظلومان به خشم آمده است .\r\nگاه چنان روى مىدهد وزير كه دارا و دولتمند شده و كمى به انصاف گراييده است شكايتهاى مردم ستمرسيده را بدين سان مسكوت مىگذارد ، اما در صورتى كه مظلومان بدين چاره‌گريها آرام نشوند ، و وزيران و عاملان به هيچ تدبير نتوانند آنان را خاموش كنند ناظر را تغيير مىدهند حتى گاهى چنان روى مىدهد كه در صدد نابود كردنش برمىآيند . در چنين موارد به بهانهء تسويهء حساب او را به پايتخت احضار مىكنند ، و اين فرمان درست به مثابه حكم اعدام اوست . و زمانى كه آمد تمام دارايى و اوراق بهادار و دفاتر محاسباتى او را براى رسيدگى به حسابهايش مىگيرند .\r\nاما اين كار به دلايلى كه خواهم گفت عملى نمىشود .\r\nاين گمان نادرست است كه تنها در شهرهايى كه ناظرها بر آن رياست و حكومت مىكنند ، ستمگرى و تجاوز به حقوق ديگران جريان دارد . در ايالات و ولاياتى كه هم حاكم و هم ناظر امور را اداره مىكنند همين شيوهء ناستوده جارى\r\n\r\n","description":"","footnote":"","page_name":" 1178 ","page_number":270},
  {"content":"\r\n\r\nاست . اما به سه دليل كمتر ، نخست اين كه چون سود و صلاح حاكم هر ايالت يا شهر در آن است كه حوزهء حكومتش آبادتر و پرنعمت‌تر و مردمانش آسوده‌تر و راضىتر باشند پيوسته در كار آبادانى شهر و رفاه و رضاى خلق مىكوشد ، و حال اين كه ناظر پيوسته در تلاش آنست كه براى آبادان داشتن خزانهء شاه ، و جلب رضا و خشنودى او بىاعتنا به منافع و مصالح مردم اهتمام ورزد ، و تضاد و اصطكاك اين دو روش فى الجمله وضع را متعادل مىكند .\r\nدو ديگر اين كه حاكمان متعهد نيستند كه هر چند گاه هديه و تحفه‌اى به دربار بفرستند ، يا مانند ناظر سال به سال بر سهم درآمد شاه بيفزايند تا مقرب‌تر شوند . سوم اين كه حاكمان در برابر شاه مصونيت بيشتر دارند ، و پادشاه بر سر مسايل كمتر با ايشان مىستيزد . زيرا نه تنها ناراحت كردن و آزردن حاكمان براى شاه هيچ سودى در بر ندارد ، بلكه صلاحش در آنست كه خاطر نگهدار و پشتيبان حاكمانش باشد تا آنان با اعتماد به عنايت و حمايت وى به راحت خلق بكوشند .\r\nبارها كوشيدم از عدّهء شاكيانى كه از ستم ناظران به دربار شاه پناه آورده‌اند آگاه شوم ، و يك بار يكى از موثّقان به من گفت غالبا بيش از ده هزار نفر شاكى در دربار اجتماع مىكنند كه قريب هفت هزار نفرشان هميشه در آن جا مىباشند . بيشتر اين شاكيان بدين اميد به اين جا آمده‌اند تا از شرّ و آسيب بيشتر ناظر و حاكم در امان بمانند . زيرا تا هنگامى كه دادخواه در پايتخت شاه به سر مىبرد ناظر يا حاكم هرگز جرأت نمىكند بىفرمان و اجازهء دربار بر او سخت‌تر بگيرد . مگر اين كه نماينده‌شان آنان را آگاه كند كه شاه هرگز به شكايت وى ترتيب اثر نمىدهد . اما چنين موردى مخصوصا اگر شاكى از نظر مادى چندان قوى حال باشد كه بتواند با خرج كردن پول زياد چند حامى متنفّذ بيابد ، پيش نمىآيد .\r\nاگر در جريان اين احوال شاكى به يكى از دشمنان ناظر كه در دربار قدرت و نفوذ بسيار دارد عرض حاجت كند ، و يا اگر نظر دربار نسبت به ابقاى ناظر منفى باشد ، به شكايت شاكى رسيدگى مىشود .\r\nاشخاص سرشناس شكايت خود را وسيلهء وزيرى كه با آنان سابقهء معرفت دارد به دست شاه مىرسانند ، و كسانى كه دستشان از هر چاره كوتاه مىشود هنگامى كه شاه از جايى مىگذرد ، يا به گردش مىرود پاى جسارت پيش مىنهند ، و شكايت نامهء خويش را تقديم مىكنند . اما اگر عامهء مردم يك صنف ، يا يك ديه يا\r\n\r\n","description":"","footnote":"","page_name":" 1179 ","page_number":271},
  {"content":"\r\n\r\nيك شهر در موردى شكايت داشته باشند چند صد ، و گاه افزون بر هزار نفرشان به نمايندگى شاكيان ديگر به دربار روى مىنهند ، تا عمارتى كه نزديك‌ترين بناها به حرم است پيش مىروند ، و چون شاه بيشتر اوقات خود را در حرم به سر مىبرد ، در آن جا به فرياد و فغان مىآغازند . پيرهن بر تن مىدرند ، خاك بر سر مىافشانند ، و اگر موضوع شكايتشان با منافع شاه بستگى دارد ، مثلا اگر آنان را ناچار كرده باشند در سالى كه آسمان بر زمين بخل ورزيده ، باران نباريده ، و محصول از بىآبى خوشيده و تباه شده ، يا ملخ آن را خورده ، به قدر سالهاى خالى از آفت به دربار بدهند ، شاخهء خشكيده و عارى از برگ و ميوهء درختى را به گواه مىبرند تا نشان دهند بر اثر خشم طبيعت چه آشفته روزگار شده‌اند . در چنين حال شاه كسى را مىفرستد تا سبب اين شور و غوغا را دريابد ؛ آن گاه مردم ستمرسيده شكايت نامهء خود را تسليم فرستادهء شاه مىكنند ، و پادشاه پس از آگاه شدن آنچه بر ايشان رفته ، وسيلهء مأمورى به آنان خبر مىدهد كه به فلان شخصيّت فرمان مىدهد كه كارشان را به صلاح آورد و ملتمسشان را اجابت كند .\r\nآخرين شكايت از اين نوع كه من شاهد آن بودم چنين بود : در سال 1676 مردم منطقهء وسيعى واقع در هفت فرسنگى اصفهان به شاه شكايت كردند سه هزار ليور به ميراب داده‌اند تا براى آبيارى كشتزارهايشان ده روز پياپى به آنان آب بدهد . اما بيش از يك روز آب به آنها نداده است . و براى اثبات اين كه بر اثر نرسيدن آب چه خسارتهاى سنگينى بر كشتزارها و بوستانهاشان وارد آمده شاخهء خشكيدهء درختى را با خود بردند . شاه به شنيدن شكايت كشاورزان ميراب را جريمه و به سختى تنبيه كرد ، و اگر ديگرى شاه بود ميراب را مىكشت .\r\nبر اثر شكايت مردم مجازات ناظران بسيار كم اتفاق مىافتد كه به مرگ انجامد . اگر ظلم و تعدىشان از حدّ اندازه بيرون شده باشد محل كار آنان را عوض ، و توصيه مىكنند كه رفتارشان نسبت به مردم آرام‌تر و ملايم‌تر باشد ، اما اگر در امور مالى پادشاه حساب سازى و نادرستى كرده باشند براى رسيدگى به حساب به دربار احضار مىشوند ، يا مأمورى اعزام مىدارند تا به نسبت نادرستى كه كرده غل به گردنش بيندازد و به پايتخت بياورد . مقارن اين احوال همهء كسانى كه ناظر به آنها ستم كرده و مالشان را به عنف ربوده در پى او مىآيند تا آنچه را به جبر گرفته است باز ستانند . اما اين كار صورت نمىبندد ، زيرا سه چهارم آنچه را به زور از مردم ستانده به خزانهء پادشاه\r\n\r\n","description":"","footnote":"","page_name":" 1180 ","page_number":272},
  {"content":"\r\n\r\nفرستاده است ، و باقى مانده را اگر پس بگيرند ناظر كاملا بينوا و فقير مىشود . از اين رو دربار اعلام مىدارد كه هيچ كس حق ندارد چيزى از ناظر مغضوب و همكاران و خدمتگرانش طلب كند ، مگر اين كه حقّانيّت دعوى او در دربار و در نظر صدراعظم محرز و مسلم شده باشد .\r\nاما در مورد حكام ايالات و ولايات وقتى خيانتشان عليه دولت ثابت شد ، يا غل به گردنش مىاندازند و براى اجراى مجازات اعدام به پايتخت مىآورند ، يا براى كشتن وى مأمورى اعزام مىدارند . هنگامى كه شاه دستور كشتن حاكمى را چه در پايتخت و چه در ايالات مىدهد رسم اين است فرمانى را كه به توشيح پادشاه و مهر صدراعظم و قاضى القضات يا يكى از قضات حقوق مدنى رسيده براى اجرا به دست مأمور مىدهند ، و غالبا اين كس يكى از غلامان گرجىزاده است ، و يا نژاد از گرجيان دارد . مأمور به راه مىافتد ، و پس از رسيدن به مقصد بنا به تشخيص خود به خانهء نمايندهء شاه ، يا منشى امور ايالتى ، يا يكى از معتمدان معروف كه بر ديگران سر است وارد مىشود . فرمان پادشاه را به وى نشان مىدهد تا آن را امضاء و موافقتش را براى اجراى حكم در حضور خود اعلام دارد . سپس او را با خود به محلّ اقامت محكوم مىبرد ، و وقتى به آن جا رسيد بىآن كه چكمه‌اش را از پا بيرون كند حكم را از سينه‌اش بيرون مىآورد ، و به مأمور مخصوص كه همراه اوست مىدهد ، و او بىدرنگ شمشيرش را از نيام بيرون مىكشد ، به طرف حاكم محكوم به مرگ مىجهد ، و با گفتن جملهء : به فرمان شاه ، سر از تنش جدا مىكند . اگر محكوم در وقت ورود مأمور در حرمسرايش باشد به وى خبر مىدهد كه پيكى از سوى دربار رسيده است .\r\nچون تأخير در ملاقات فرستادهء دربار جرم غير قابل بخشش است ، حاكم در دم از حرم بيرون مىآيد ، و مأمور بدان سان كه گفته شد او را به قتل مىرساند .\r\nپايدارى و سرپيچى از اجراى حكم كارى بيهوده و چنان است كه در كشور فرانسه يكى از بزرگان محكوم به مرگ بكوشد كه در برابر تيغ برهنه جلاد از خود دفاع كند ، و اين كارى ناشدنى است ، زيرا بخت از كسى كه شاه به كشتنش فرمان داده باشد ناگهان روى برمىگرداند ، و همه كس با او به دشمنى برمىخيزد ، افراد خانواده‌اش در او به چشم برگشته بخت و تيره روزى مىنگرند كه ساعتى بيش به پايان عمرش نمانده است . با وجود اين محكومانى وجود داشته‌اند كه مرگشان را مدتى به دنبال انداخته‌اند ، بدين شرح كه آنان پيش از رسيدن مأموران مرگ به مقصد ، از\r\n\r\n","description":"","footnote":"","page_name":" 1181 ","page_number":273},
  {"content":"\r\n\r\nعزيمت ايشان آگاه شده‌اند ، و كسانى را به ربودن وى يا دزديدن فرمان شاه گماشته‌اند .\r\nاما اين وقايع بسيار كم و به ندرت اتفاق افتاده است ؛ و فرمان مرگ چنان محرمانه صدور مىيابد كه هواداران محكوم هرگز آگاه نمىشوند . افزون بر اين به منظور اين كه محكومان از حادثهء غم انگيزى كه در پيش دارند آگاه نشوند ، و سخت غافلگير گردند ، شاه هشت روز پيش از وقوع حادثهء هايله جان ستان خلعتى براى او مىفرستد .\r\nهر تيره بخت ستاره سوزى كه مورد خشم و غضب شاه قرار گيرد همه داراييش به مصادره گرفته مىشود ، و چنان بينوا و فقير مىگردد كه به اندك چيزى دسترس ندارد . نه تنها همه دارايى و غلامش را مىستانند ، بلكه زن و فرزندانش را نيز از او دور مىكنند ، و مالك چيزى جز جامه‌اى كه بر تن دارد نمىباشد . حتى پيراهن ديگرى ندارد كه با پيراهن چركينش عوض كند ، و همه كس با او به مخالفت برمىخيزد .\r\nحتى به بهانه اين كه معلوم نيست شاه اجازه زنده ماندن به او مىدهد يا نه ، وى را از آشاميدن يك جرعه آب ، يا كشيدن يك قليان محروم مىدارند . اما بسا ممكن است كه شاه پس از سپرى شدن روزى يا ماهى چند نسبت به محكوم واژگون بخت اندك اندك بر سر مهر آيد ، و در مرحلهء نخست اجازه دهد زن و فرزند و غلام و كنيز و قسمتى از اموالش را به دو باز گردانند ، و پس از گذشتن مدتى بيشتر ، شاه دگر بار وى را به خدمت بپذيرد ؛ و اگر تنها جانش را ببخشد پس از سپرى شدن چند هفته اجازه مىدهد كه بستگان و دوستانش از نظر مادى چندان به وى مدد رسانند كه به آسايش و فراخى نعمت روزگار بگذراند .\r\nنكتهء قابل توجه و امعان نظر در سياست دربار ايران اين كه در سپردن كارهاى مهم به افراد هيچ گونه تنگ نظرى و بدگمانى در ميان نيست ، چنان كه حكومت سرزمينى را به دست همان كس مىسپارند كه در جنگ به زانو درآمده ، و قبلا در تملك و تصرّف وى بوده است ، و هرگز از طغيان و تمردش نمىانديشند و پروا ندارند .\r\nهمچنين به پادشاهان و شاهزادگانى كه با ايران دشمنى داشته‌اند ، و بر اثر ظهور حوادثى به فرجام به ايران پناهنده شده‌اند به جوانمردى رفتار مىكنند ، و مقام و منصب مىدهند ؛ و من بارها ديده‌ام كه حكومت ايالتى را به يكى از امراى ازبكان سپرده‌اند ؛ و در همين ايام اخير پسر مغول كبير اورنگ زيب پادشاه كنونى سرزمين هند زمانى كه به ايران گريخته بود و به پادشاه ايران پناه آورده بود ، حاكم يكى از ايالات مهمّ ايران بود .\r\n\r\n","description":"","footnote":"","page_name":" 1182 ","page_number":274},
  {"content":"\r\n\r\nدربار ايران از مصائب احتمالى اين مسائل به دو دليل هيچ اضطراب ندارد ، و احتراز نمىكند ، نخست اين كه اين بيگانگان پناهنده را به حكومت ايالاتى دور از سرزمين خود ، و به آن جا مىفرستد كه مردمانش با اخلاق و آداب او هيچ گونه تجانس ندارند ، و هر چه بخواهد و بكوشد نمىتواند روابط صميمانه‌اى با آنان برقرار كند . دو ديگر اين كه اگر اتفاقا خيال فاسدى در سر بپرورانند كسانى كه پيرامون آنان گماشته شده‌اند بىدرنگ دربار را از سوداى آنان آگاه مىكنند . در روزگاران گذشته نيز سياست دربار ايران بر همين گونه جريان داشته ، و با همين اعتماد و احتياط عمل مىشده است . مثلا زمانى كه كورش بر داريوش پيروز شد ، و كشور ايران را از او كه از بستگانش بود گرفت ، به جاى اين كه وى را در قلعه‌اى ، زندانى كند حكومت كرمان را كه از ايالات مهم بود و در دورترين منطقه كشور ماد يعنى سرزمين داريوش ، مجاور رود سند بود ، به وى سپرد . « 1 »\r\nدولت ايران به هيچيك از كشورهاى همسايه‌اش سفير نمىفرستد . آنان نيز در ايران سفير ندارند . پادشاهان آسيا بر اطلاق به ندرت سفير به دربار هم مىفرستند ، زيرا القاب و عناوين يكدگر را به سزا رعايت نمىكنند . اما پادشاه هر كشور به خانها و حاكمانى كه منطقهء حكومتشان به مرز كشورى ديگر محدود است ، اجازه مىدهد با فرمانروايان ايالات مجاور خود داد و ستد كنند و هدايا و نمايندگانى بفرستند و بگيرند ، و بنا به تشخيص خود دربارهء برخى امور مربوط به حوزهء مأموريت خود با آنان مذاكره كنند ، و من فرستادگان حكام عثمانى مجاور ايران را در كرمانشاهان و كلده و ايروان و ارمنستان ديده‌ام . همچنين سفيران و نمايندگانى را كه خان كرمانشاهان و منوچهرخان فرمانرواى لرستان به بين النهرين اعزام داشته بودند ، مشاهده كرده‌ام . اما بىگمان اين رفت و آمد بىاجازهء شاه صورت نمىپذيرد و خالى از مصلحت نيست .\r\nطبق رسوم و ضوابط قديمى ، وزيران دربارهء مسائلى كه شاه شخصا دستور كتبى صادر مىكند هرگز چيزى نمىنويسند ، و چنين كارى را مخالف ادب و نزاكت مىدانند ؛ از اين رو اگر ناچار شوند به نامهء يكى از وزيران كشورهاى بيگانه جواب بدهند از نظر ادب و احترامگزارى به پادشاه در اتخاذ هر گونه تصميم كمترين سهمى براى خويش قائل نمىشوند و جمله را حاصل اراده و تدبير شاه مىشمارند . همچنين\r\n\r\n\r\n","description":"","footnote":"\r\n( 1 ) - اين مطالب كاملا آشفته و نادرست است و بيانگر عدم اطلاع شاردن از تاريخ باستانى ايران مىباشد .\r\n","page_name":" 1183 ","page_number":275},
  {"content":"\r\n\r\nهر زمان نامه‌اى از آنان برسد ناگشوده به شاه مىدهند و از او مىطلبند اجازهء خواندن و جواب نوشتن به ايشان عنايت فرمايد ، و پس از نوشتن پاسخ به منظور كسب موافقت آن را از نظر وى مىگذرانند .\r\nوقتى شاه عباس ثانى عنوان تاجرباشى شاه را كه در مشرق زمين اهميت و اعتبار زياد دارد و مايهء مباهات است به من عنايت فرمود و مأموريتهاى متنوعى در اروپا به من ارجاع كرد نتوانستم از ناظر توصيه نامه‌اى براى حاكمان و مأموران شهرها و شهركهايى كه بر سر را هم بودند ، بگيرم . وى با اين كه لطف و محبت بسيار به من داشت ، و پيوسته از مساعدتهايش بهره‌ور بودم استدعا و اصرارم را نپذيرفت و گفت :\r\nوقتى شما فرمان شاه را داريد ، توصيهء من كه كمترين غلامانش هستم به چه كارتان مىآيد ؟ اگر يكى از بزرگان كشور چنين تقاضايى مىكرد به سختى مجازاتش مىكردم .\r\nمن به وى گفتم از نظر حفظ احترام فرمان شاه نمىخواهم و شايسته نمىدانم كه هر جا باز كنم و به نظر هر مأمور جزء برسانم ؛ و او جواب داد كافيست رونوشتى از آن تحصيل كنم . امّا چون هنوز به توضيح و عذر او قانع نشده بودم ، پس از گفتگوى مفصل مجابم كرد ، ولى براى اين كه ناراحت و رنجيده خاطر نمانم توصيه‌اى به اين شرح نوشت و به دستم داد : فلان به فرمان شاه ، طبق منشورى كه به نام وى صادر شده براى انجام دادن مأموريتهايى كه به عهدهء اوست به سفر مىرود ، و دستور اكيد شاه به همهء حاكمان و ناظران و موظفين و راهداران اين است كه نه تنها چيزى از او طلب نكنند بل كه همه گونه مساعدت در حقّ او مرعى دارند .\r\nنه تنها در ايران بل كه در سراسر مشرق زمين حسب و نسب و اشرافيت مطرح و مورد نظر نيست ، بل كه شايستگى و قابليت ذاتى و شغل ، مخصوصا دارايى هر كس ملاك ارزش و احترام اوست . اما افراد منسوب به خاندان پيغمبر و امامان را بر اطلاق گرامى مىدارند ، و اينان براى اين كه در اجتماع شناخته شوند دستار سبز بر سر مىنهند و عنوان سيّد و مير دارند كه اين هر دو لفظ عربى و به معنى شريف و نجيب و امير و پادشاه است كه شايد اسپانياييها كلمه سيد (  Cid  ) و آميرال (  Amiral  ) را از آنها گرفته باشند . اما سيّدها سودى كه از سيادت خود مىبرند تنها همين انتساب به خاندان نبوت است و گر نه بيشتر آنها بىچيز و بىكاره‌اند .\r\nدرباريان ايران بيش از درباريان همه كشورها در نكوداشت پادشاه خويش مىكوشند ، و گر چه وى غالبا چند روز متوالى از حرمسرا بيرون نمىشود و آنان اميدى\r\n\r\n","description":"","footnote":"","page_name":" 1184 ","page_number":276},
  {"content":"\r\n\r\nبه ديدارش ندارند ، هر روز صبح و عصر در دربار فراهم مىآيند ، و بسيارى از بزرگان همانند نوكران چشم به در حرمسرا دوخته‌اند تا اگر خبرى شد ، پادشاه از حرمسرا بيرون آمد - و اين كار چه در شب و چه در روزگاه به طور غير مترقب و ناگهانى اتفاق مىافتد - فورا درباريان را آگاه كنند .\r\nدر اين جا به آنچه گفته‌ام مىافزايم كه ايرانيان به حكومت جمهورى هيچ آشنايى ندارند ، حتى در عالم خيال تصور نمىكنند كه جز حكومت استبدادى حكومت ديگرى در اقطار جهان وجود داشته باشد . از اين رو وقتى دولت هلند به ايران سفير و نماينده فرستاد چنان كه قبلا نيز اشاره كرده‌ام اعتبار نامهء او به نام حاكم باتاويا يا نام پادشاه ارانژ بود .\r\n\r\n","description":"","footnote":"","page_name":" 1185 ","page_number":277},
  {"content":"\r\n\r\n\r\nفصل چهارم نيروى نظامى و انضباط سپاهيگرى\r\nدر آغاز اين كتاب ياد كردم كه جمعيت ايران نسبت به وسعتش بسيار كم است ، و چون جمعيت مهم‌ترين شالوده و پايهء قدرت و توان‌مندى است مىتوان گفت كه ايران فاقد يكى از مؤثرترين عوامل و لوازم اقتدار مىباشد ، همچنين اين سرزمين پهناور استحكامات و قلاع قابل ذكر ندارد تا بتواند براى حفاظت كشور از آنها استفاده كند . به سخن ديگر مرزها و سرحدات ايران از هر سو باز است و جز دژ قندهار كه تنها توانايى دفاع يك گذرگاه نظامى و مهم را در برابر تهاجم هندوان دارد ، و استحكامات ديگر كشور ، مانند قلاع جنگى ايروان واقع در ارمنستان ، و دژى كه مدخل درياى مازندران را حفاظت مىكند ، و دژ لار كه محافظ كرمان است ، و ديگر دژهاى واقع در باكتريان و مدى ، همان استحكامات كهنه و نيمه ويران قديمى است كه در زمان حاضر چندان قابل استفاده نيست ، و اعتبارشان تنها به خاطر اين است كه بر فراز ارتفاعات بنا شده‌اند . در سراسر آسيا وضع بدين گونه است زيرا ملل مشرق زمين اصولا با فن ساختن استحكامات و قلاع كامل و مجهز آشنا نيستند ، و تنها قلعهء معتبر و قابل توجهى كه از زمان باستان تا اين روزگاران در آسيا ساخته شده قلعه‌ايست كه پرتغاليها در زمان تسلّط خود بر هرمز در آن جا بر پا داشته‌اند ، با اين همه كمبودها كشور ايران از نظر موقع جغرافيايى و وسعت و خصوصيات همسايگانش يكى از امپراتوريهاى مهمّ آسياست كه هفتصد فرسنگ مربع وسعت دارد . « 1 »\r\nوضع جغرافيايى ايران يكى از موجبات توان‌مندى اوست ؛ زيرا سراسر\r\n\r\n\r\n","description":"","footnote":"\r\n( 1 ) محتمل است كه نظر شاردن هفتصد هزار فرسنگ مربع بوده است .\r\n","page_name":" 1186 ","page_number":278},
  {"content":"\r\n\r\nمرزهايش از هر سو وسيلهء دريا يا بيابانهاى وسيع و بىآب و خالى از سكنه و آبادانى يا كوههاى بلند محافظت مىشود ، و گذشتن سپاهيان انبوه دشمن از اين موانع آسان نيست . اما ايرانيان تنها از دشمنى و تهاجم تركان عثمانى نگرانند ، و از هنديان و تاتارها هيچ وحشت ندارند . زيرا خصومت هنديان را حقير مىشمارند و بارها آنان را شكست داده‌اند . تاتارها نيز قبايل پراگنده‌اى هستند كه هر كدام اميرى جداگانه دارد . گر چه سپاهيان اين اميران گاهى با هم متحد مىشوند و يورشهايى مىكنند ، اما مهاجماتشان صورت جنگ واقعى و جدى ندارد . اما عثمانيها با ملل مسيحى جهان چنان گرفتار كشمكش و خصومت مىباشند كه دولت ايران در زمان حاضر از ايشان هيچ بيم و پروا ندارد . درست است كه ايرانيان و عثمانيها سالها با هم مىجنگيدند ، و اين پيكارها تا چهلمين سال قرن گذشته همچنان جريان داشت ، اما پس از اين كه ايرانيان بغداد را به عثمانيها واگذار كردند آتش جنگ ميان اين دو كشور خاموش ، و صلح برقرار شد ، و اين آشتى و آرامش تا كنون همچنان ادامه دارد . اين شهر مثل سيب ديسكرد (  Discorde  ) طىّ سالهاى گذشته چندين بار ميان ايرانيان و عثمانيها دست به دست گشته ، و ايرانيان يقين دارند تا زمانى كه بغداد زيبا و پر نعمت و آبادان در تصرف تركان است ، ميان اين دو كشور جنگ در نمىگيرد . از روى ديگر پس گرفتن اين شهر براى ايرانيان سخت دشوار مىباشد زيرا بغداد سى فرسنگ از مرز ايران دور است ، و براى رسيدن به آن بايد از اين مسافت خالى از آبادانى گذر كرد ، اما عثمانيها آسان مىتوانند به آن جا بروند ، و هر چه مىخواهند از راه دجله به آن شهر ببرند .\r\nايرانيان به طبع مردمانى دلير ، جنگجو ، پرخاشگر و از جهات بسيار مايهء افتخار و گل سرسبد مشرق زمين مىباشند . آنان بنيان گذار قديم‌ترين و قويم‌ترين ؛ پهناورترين و باشكوه‌ترين پادشاهى گيتى بوده‌اند . فصل چهاردهم سفر پيدايى تورات بر اين حقيقت گوياست كه ايران در اعصار قديم بر سراسر سرزمينهاى مشرق فرمانروا بود .\r\nهمچنين در تورات آمده است سلاطينى كه با كدور لاهومر (  Kedor Lahomer  ) مىجنگيدند همگى فرو دست و تابع ايران بودند . فتوحات ايران در زمان شاه عباس كبير كه يكى از پادشاهان بزرگ اخير ايران بود بر بسيارى از ملل همسايه بدون گرفتن يارى از سپاهيان بيگانه بيانگر اين واقعيت است كه ايرانيان بر اثر استعداد ذهنى و نيرو و همت و قابليت ، لياقت آن دارند كه به پيشرفتهاى مهمى نائل شوند . اما صلح و آرامش و آسايشى كه پس از مرگ اين شهريار بزرگ طى هشتاد سال در ايران برقرار\r\n\r\n","description":"","footnote":"","page_name":" 1187 ","page_number":279},
  {"content":"\r\n\r\nبوده و جانشينانش نيز پادشاهانى بىرحم و خونريز بوده‌اند اين خصايص نيكو را از ميان برده ، از يك سو تجمل جويى و شهوت‌رانى ، و از سوى ديگر مطالعهء زياد ادبيات آنان را سست عنصر ، - و اگر جرأت كنم كه بگويم - ضعيف و زن صفت بار آورده است . اما آنچه بيش از همه مايهء ضعف و انحطاط اخلاقى آنان شده حسادت و رسوخ استبداد در جامعه ، مىباشد . پادشاهان و فرمانروايان چنان قدرت و قوت يافته‌اند كه به اندك بهانهء بد گمانى خون افراد دانا و هوشمند و صاحب شخصيت را به خاطر اين كه هنرمند ، نكته سنج و دانشورند مىريزند . شاه عباس بزرگ چون در ميان سپاهيان ، و دور از آلودگيهاى دربار بار آمده بود در فنّ آرايش سپاه و طرح نقشه‌هاى جنگى مهارت بسيار داشت ، و جنگاورى آزموده بود ؛ اما مقتضيات دربار و سياست سلطنت وى را در كار تربيت فرزندان به راهى دور از صواب و مصلحت سوق داد . او فرزندانش را در حرمسرا و زير نظر زنان و خواجه سرايان تربيت مىكرد زيرا بيم داشت قورچيان كه ركن اصلى و ستون سپاهيانش بودند و در شمار اعيان و اشراف بودند يكى از افراد خانوادهء وى را به جاى او بر تخت سلطنت بنشانند . از اين رو به منظور پيشگيرى بدخواهى و شورش احتمالى آنان به لطايف الحيل آن دسته از سپاهيان را كه از قورچيان تشكيل يافته بود بر هم زد تا با قدرت و استبداد بيشتر بر سپاهيان و طبقات مختلف مردم حكومت كند و براى توجيه عمل خويش به بزرگان محرمش مىگفت كه شنيده است عده‌اى از بدخواهانش كمر به نابودى وى بسته‌اند . اين بدگمانى چنان در دل و انديشه‌اش نفوذ يافته بود كه چند تن از رازدارانش را به كشتن پسر ارشدش مأمور كرد . زيرا يك روز كه پسر ارشدش را از حرمسرا نزد خود خوانده بود ديد كه بزرگان دربار و فرماندهان سپاه با چه شوق و علاقه‌مندى و سرسپردگى به او مىنگرند .\r\nالبته پس از اينكه پسر ارشد شاه كشته شد از انديشهء بد و فرمان بىرحمانهء خود سخت پشيمان گرديد ، و اين ندامت تا آخر عمر مايه ناراحتى وجدانش بود ، و براى اين كه اندكى از بار گناه و خطاى خود بكاهد ، به هنگام مرگ ، فرزند ارشد پسر مقتولش را وليعهد خويش كرد .\r\nواقعيت اين است كه پادشاهان همواره نسبت به پسران بزرگ و جاه‌مندان مهمّ دربار و فرماندهان ارشد سپاه خود بدگمان بودند ، و چنان كه گفتم پسران خود را چنان سست و ضعيف و بىاراده پرورش مىدادند كه نه تنها از عهدهء اداره كردن مهام امور مملكت برنمىآمدند ، بل كه قابليت و استعداد امور جزيى را نداشتند . اينان پس\r\n\r\n","description":"","footnote":"","page_name":" 1188 ","page_number":280},
  {"content":"\r\n\r\nاز اين كه بعد از درگذشت پدرشان بر اريكهء سلطنت تكيه مىزدند زنان و خواجگانى را كه در صحبت ايشان باليده بود به كارهاى گران مىگماشتند ، و بدين سان آنان را بر خود مسلط مىكردند . به سخن ديگر مملكت به دلخواه و دستور آنان اداره مىشد .\r\nخواجه سرايان ناداشت و بدانديش و نامؤمنى كه بر اثر سالها رفت و آمد در حرمسرا و گفتگو با زنان فاقد همهء فضايل انسانى مىباشند ، و اگر شاه را چند ساعت ناظر اعمال خود نبينند فتنه‌ها برمىانگيزند و با تمام نيرو با همه نقشه‌هاى جنگى و طرحهاى اساسى وى به مخالفت برمىخيزند ، و با هزاران مكر و حيل در دل او راه مىيابند و وى را از كارهاى خوب و بزرگى كه ممكن است به اجراى آنها تصميم كرده باشد باز مىدارند ، و وزيرى كه شاه را به طرح و اجراى امور مهم و اساسى رهنمون شده قربانى نيات شوم و حسدورزيهاى تبهكارانهء خود مىكنند .\r\nبا اين كه حرارت و روحيهء سلحشورى در دلهاى مردمان ايران رو به سردى و افسردگى نهاده ، اما تربيت و نگهدارى سپاه همچنان به صورت ناقص بجاست . از قرنها پيش تا زمان پادشاهى شاه عباس رسم بر اين جارى بود كه هيچيك از پادشاهان به خرج خود سپاه نمىآراستند ، و مجموع لشكريان ايران همان عدّه مردان سپاهى بود كه هر يك از حاكمان ايالات به نسبت وسعت و عايدات خود در محل حكومت خويش نگهدارى مىكردند . شاه عباس اين كشورگشاى نامور به سببى كه پيش از اين ذكر كردم دو واحد سپاهى به خرج خود بر پا كرد . يكى از اين دو واحد متشكل از دوازده هزار سرباز پياده نظام بود كه تيپ تفنگداران ناميده مىشد . زيرا پادشاه آنها را به جاى تير و كمان كه سلاح معمولى آن روزگاران بود به تفنگ مسلح كرده بود ، و اين نخستين فوج پياده نظام بود كه در ايران تشكيل شده بود پيش از آن در ايران و غالب كشورهاى مشرق زمين همه جنگاوران سوار بر اسب پيكار مىكردند .\r\nشاه عباس اين تيپ مسلح به سلاح گرم را براى مقابله با قواى ينىچرى عثمانيها در وجود آورده بود . زيرا اين خيال در ذهن او خطور كرده بود كه قدرت نظامى پادشاه عثمانى بر اثر وجود ينىچرى كه به زبان تركى به معنى سپاه نو است افزايش كلى يافته و موفقيتهاى نظامى بزرگى براى وى به بار آورده است ، از اين رو وى نيز به ايجاد آن كوشيد .\r\nدر ايران تشكيل سپاه پياده نظام قديم‌تر از زمان پادشاهى شاه عباس بزرگ نيست ، و از آغاز تشكيل آن پيش از صد و بيست سال نمىگذرد ، در كشورها و\r\n\r\n","description":"","footnote":"","page_name":" 1189 ","page_number":281},
  {"content":"\r\n\r\nيك سپاهى سواره - قورچى يا قزلباش\r\n\r\n","description":"","footnote":"","page_name":" 1190 ","page_number":282},
  {"content":"\r\n\r\nسرزمينهاى همسايهء ايران مثل تاتار نيز بدين نام سپاهى وجود نداشته است .\r\nدومين واحد سپاهيان شاه عباس كه آن را نيز به خرج خود ايجاد كرد عبارت از فوج سوار نظام و عدهء آن متجاوز از ده هزار تن بود و اين فوج پيوسته منظم و مرتب و كارساز بود . در زمان حاضر مجموع سپاهيان ايران به دو دسته لشكريان شاه و لشكريان دولت تقسيم مىشود . هزينهء افراد سپاه شاه را پادشاه ، و مخارج فوج ديگر را دولت مىپردازد . همچنين سپاهيان دولتى به دو گروه چريكهاى منظم و دسته‌هاى منظم طبقه‌بندى شده است . چريكهاى منظم به آن دسته از افراد اطلاق مىشود كه حاكم هر يك از ايالات موظف به نگهدارى آنان مىباشد و حقيقتا هم به خوبى از آنها پذيرايى مىكند ؛ و گروه ديگر قورچى ناميده مىشود كه با اين كه شاه عباس از عدّهء آنها بسيار كاسته قريب به سى هزار سوار باقى مانده‌اند ، و هرگز عدهء قورچيان كمتر از اين نبوده است . در قرنهاى گذشته شمار قورچيان دو برابر اين عده بوده است . و گاه عده‌شان چندان زياد بوده كه شاه هشتاد هزار نفر آنان را در جنگ به كار مىگرفته است .\r\nكلمهء قورچى به معناى طرد كردن و راندن است . با اين كه قورچيها چند بار شكست خورده‌اند هنوز نيرومندترين و سهمناك‌ترين بخش نيروى نظامى ايران مىباشند . اينان از نژاد تركمانان و تاتارها مىباشند ، و پدرانشان در زمانهاى گذشته به سلحشورى و زورمندى و پرشكيبى و قناعت شهره بودند . اينان در دهكده‌هاى خودشان زندگى مىكنند ، و با قبايل و طوايف ديگر آميزش ندارند . قورچيان بازماندگان گله‌بانان مسلمان هستند كه بارها در ايران دولتى را ساقط كرده و دولت ديگرى روى كار آورده‌اند ؛ و مىتوان باور كرد در آغاز قرن جارى بيش از آنچه براى كشور عثمانى زيان‌مند بوده‌اند ، براى ايران خطر داشته‌اند ، به سخن ديگر اينان فرزندان آن پدرانند كه شيخ صفى بنيان‌گذار سلسلهء صفوى را چندان يارى كردند كه بر دشمنان خود پيروز شد . شيخ صفى به پاداش اين افتخار را به ايشان بخشيد كه كلاهى از مخمل سرخ كه شكلى خاص داشت ، و خود شيخ نيز كلاهى بدان سان بر سر مىنهاد بر سر گذارند ، و آن را تاج مىناميدند . اين گروه از آن زمان كه كلاه سرخ بر سر نهادند به قزل باش يا سرخ سر معروف شدند ، و هم اينان به حضرت على و فرزندانش تعصب خاص داشتند .\r\nكلاه قزلباشان چنان كه در تصوير مىنگريد از مخمل يا نمد سرخ چنان\r\n\r\n","description":"","footnote":"","page_name":" 1191 ","page_number":283},
  {"content":"\r\n\r\nدوخته شده كه داراى دوازده ترگ است ، و هر ترگ به اندازهء يك مهر است . قزلباشها همچنان كه در ايام جنگ زير چادر به سر مىبردند در روزهاى صلح نيز در خيمه زندگى مىكنند ، و به پرورش گوسفند و فروختن آنها اشتغال دارند . قزلباشها به مناسبت اين كه چندان به شيخ صفى خدمت كرده بودند كه او به تأسيس سلسلهء صفويه كامياب شد ، و نيز به سبب اخلاص و اعتقاد راستينى كه به حضرت على و امامان داشتند در دربار و جامعه ايرانى نفوذ و قدرت فراوان يافتند ، و داراى تسلط زياد شدند . نفوذ و سلطهء آنان چندان شد كه مشاغل مهمّ دربار و امور مربوط به رهبرى جنگ را در اختيار خود گرفتند ، و اعتبارشان چندان فزونى يافت كه نه تنها سپاهيان و دربار بلكه همه ملت ايران به نام قزلباش شهرت يافتند ، نامى كه در طىّ قرن گذشته مايه هراس و وحشت تركها و هنديها و تاتارها بود ؛ و بر اثر قدرت همين قزلباشها بود كه زبان تركى تا اقصى نقاط شمالى ايران گسترش يافت ، و اين زبان در دربار چندان نفوذ پيدا كرد كه درباريان به تركى بيش از زبان فارسى تكلم مىكردند .\r\nقزلباشها تا قريب به اواخر دوران پادشاهى شاه عباس كبير مهم‌ترين و ممتازترين طبقات سپاهيان ايران بودند . اما اين پادشاه اندك اندك قدرت ايشان را درهم شكست ، زيرا پادشاه از نفوذ آنان در دربار و لشكريان خود بدگمان و ترسان بود ، و از سوى ديگر قزلباشها با روش سلطنت استبدادى وى مخالف بودند . اما شاه براى كاهش قدرت ايشان اين بهانه را مىآورد كه قزلباشها در زمان سلطنت پدرش همواره طريق عسيان و سرپيچى مىپيموده‌اند ، بعضى از شاهزادگان به دست آنان جان باخته‌اند و با او نيز به خلافند .\r\nشاه عباس كه بدخواه قزلباشها بود پس از اين كه دو سپاه براى مقابله و رويارويى آنان ايجاد كرد اندك اندك تا حدى كه توانست به كاهش قدرت و بىاعتبار كردنشان كوشيد . بزرگان ايشان را كه در دربار و ارتش مناصب مهم داشتند يكى پس از ديگرى طرد و خوار كرد ، و هر دستهء آنان را به يكى از نواحى دور افتاده از پايتخت فرستاد .\r\nقزلباشها از افراد سوار نظام بودند ، و سلاحشان تير و كمان و شمشير و خنجر و نيزه بود ، و نيز تبرى با خود زير رانشان مىبردند . سلاح تدافعى آنان سپرى بود كه بر پشت مىانداختند ، خودى كه روى سرشان مىنهادند و زرهى كه قسمتى از صورتشان را مىپوشاند . نفرات برخى از فوجهاى آنان تفنگ نيز داشتند . در حال صلح پياده\r\n\r\n","description":"","footnote":"","page_name":" 1192 ","page_number":284},
  {"content":"\r\n\r\nبودند ، اما به هنگام جنگ مانند سپاهيان ديگر بر اسب مىنشستند . گر چه قزلباشان در زمان حاضر ضعيف و خوار شده‌اند ، اما هنوز هم دليرترين و قديم‌ترين سپاهيان ايران در شمار مىآيند . آنان فرمانده خود را كه قورچى ناميده مىشود از جمع خودشان انتخاب مىكنند و به هنگام جنگ تنها از او فرمان مىبرند .\r\nحقوق چريكهاى منظم ، و قورچيان مأمور ايالات از درآمد شاه پرداخته مىشود ؛ و پس از مرگشان به شرط اين كه پسرانشان كار آنان را ادامه دهند ، و در جمع سپاهيان درآيند به ايشان مىدهند . اينان بايد دوازده ساعت پس از اخطار و احضار زير فرمان درآيند و آمادهء نبرد شوند . افزون بر اين هر سال در موقع معين بايد از برابر نمايندهء دربار يا حكمران ايالت رژه بروند .\r\nسپاهيان شاه عبارتند از تفنگداران و قوللر يا غلامان كه سرداران و فرماندهان آنان تفنگچى آقاسى و قوللر آقاسى ناميده مىشوند . تفنگداران يا تفنگچى - آقاسيها جزو صف پياده‌اند اما در مواردى بر اسب مىنشينند . آنان در بهترين و كامل‌ترين شرايط پرورش مىيابند و در جمع بهترين و رشيدترين سلحشوران به شمار مىآيند . سلاحشان تفنگ و شمشير و خنجر است . به رسم تركان بند حمايلشان را به كمربندشان متّصل مىكنند . عده‌شان دوازده هزار نفر است ، و چون پيش از اين كه به خدمت نظام درآيند غالبا به كار كشاورزى اشتغال داشته‌اند در زمان برقرارى صلح به آنان اجازه مىدهند به ديه‌ها و مزارع بروند ، و به كار كشت و زرع بپردازند .\r\nقوللران در خدمت سپاهيگرى همانند قورچيانند ، اما در شمار افراد سواركارند و سلاحشان به جاى نيزه تفنگ است . لفظ قوللر به معنى غلام است ، اما اين كلمه بدين مفهوم نيست كه مانند ديگر مردمان آزاد نمىباشند ، بل كه از اين جهت بدين نام خطاب مىشوند كه پدرانشان از اهل سرزمين گرجستان ، يا چركسستان يا ايبرى يا مسكوى و ديگر سرزمينهايى كه از آن جا غلام و برده مىآورند بوده‌اند ، بنابراين اصل و نژاد قوللرها از مسيحيان است . بعض آنها كسانى هستند كه در نوباوگى به تحفه تقديم شاه شده‌اند ، و برخى در خانواده‌هايى از اين كشورها كه در ايران وطن كرده‌اند به دنيا آمده‌اند ، به اخلاق و آداب و رسوم ايران آشنا و خوپذير شده‌اند ، يا خود به دين اسلام گرويده‌اند و يا از پدرانى در وجود آمده‌اند كه پيش از تولد ايشان مذهب خويش را رها كرده و مسلمان شده‌اند ، و در مجموع مىتوان آنان را با مماليك مصر مقايسه كرد كه قريب سيصد سال بر اين سرزمين فرمانروا بودند . مملوكان - كه\r\n\r\n","description":"","footnote":"","page_name":" 1193 ","page_number":285},
  {"content":"\r\n\r\nمترادف و هم معنى غلام شاه است - اين دسته از نگهبانانى بودند كه پاسدارى آخرين سلاطين فاطمى مصر را به عهده داشتند ، و چون اساس تربيت و ترتيب نظام قوللر آقاسيهاى ايران با تنظيمات مماليك مصر شباهت تمام دارد شايد به همان اساس در وجود آمده باشد .\r\nمماليك مصرى نيز جمله مسيحيانى بودند كه دين خويش را رها كرده بودند و به اسلام گرويده بودند ، و تنها كسانى بودند كه براى نگهبانى دربار مصر به خدمت گرفته مىشدند . زيرا سلاطين مصر نيز بر اين نيّت بودند كه از نفوذ و قدرت سپاهيان عرب بكاهند . زيرا اين سپاهيان چنان بر امور كشور مسلط شده بودند كه مانند ينىچريهاى عثمانى هر زمان اراده مىكردند پادشاهان مصر را از اريكهء سلطنت به زير مىكشيدند ، و وزيران را عزل و نصب مىكردند . ينىچريهاى عثمانى نيز چندان در دربار نفوذ و قدرت داشتند كه به آسانى پادشاه يا وزيران را به زندان مىكردند يا مىكشتند .\r\nشاه عباس كبير به نيرومند كردن سپاه غلامان توجه و علاقهء بسيار داشت ، و تنها افراد برگزيده و ممتاز را در آن سپاه مىپذيرفت ، و آنان كه ينىچرى ناميده مىشدند همه افرادى نيك پندار ، دلير ، و بىباك و مورد اعتماد بودند كه به نگهبانى كشور دلبستگى داشتند ، و چون غالبا يكدگر را نمىشناختند و منافع مشترك نداشتند هرگز بيم آن نبود كه روزى همفكر و متحد شوند و فتنه و آشوب بر پا كنند .\r\nدر اين روزگاران افراد گرجى تبار در سراسر ايران پراگنده‌اند . نه تنها براى اين كه زنان و دخترانشان به زيبايى از همهء خوبرويان گرو مىبرند و هر مرد و جوان ايرانى آرزو دارد يكى از آنان را در خانه داشته باشد ، بل كه اين پراگندگى را سبب اين است كه شاه عباس كبير و جانشينانش مايل بودند كه جملگى را به كار گمارند و به هر جا بفرستند ، و از آن زمان كه گرجستان به تصرف ايران درآمده عدّهء زيادى از مردم گرجستان را به ايران كوچانده‌اند . اكنون همه كوچ كنندگان در كارى كه بدان پرداخته‌اند پيشرفت كلى كرده‌اند ، و زندگى پر آسايشى دارند ، و بسى كارهاى مهم به دست گرجى تباران اداره مىشود .\r\nپيش از اين نيز به مناسبت گفته‌ام غلام كه اين سپاهيان بدان ناميده مىشوند لقبى بزرگ به شمار مىرود ، و مايهء سرفرازى و بلند نامى غلامان است ؛ بر عكس لفظ رعيت عنوانى حقير و پست است و براى ناميدن افرادى كه به كشاورزى يا كارهايى\r\n\r\n","description":"","footnote":"","page_name":" 1194 ","page_number":286},
  {"content":"\r\n\r\nخسيس اشتغال دارند به كار مىرود . در ايران غلام شاه داراى همان حرمت است كه ماركىها (  Marquis  ) در فرانسه از آن امتيازات برخوردارند ، زيرا همهء غلامان شاه داراى كارهاى مهم مىباشند .\r\nسازمان غلامان شاه در ايران مشابه تشكيلات كودكان قبيله در عثمانى است ، با اين تفاوت كه نه عدهء غلامان به قدر آن زياد است ، نه مانند ايشان نيكو و طبق اصول صحيح پرورش يافته‌اند . شاه هزار يا هزار و دويست نفر آنان را برگزيده كه ميان وزيران و سران سپاه و فرماندهان ارشد و كاركنان معتبر دربار خود قسمت كرده ، و بنابر استعداد و هوشمندى و قابليتشان هر يك را به كارى سپرده است . اينان سمت و صفت تابع يعنى خدمتگزار دارند ، و خدمتگر شاه يا يكى از جاهمندان بزرگ مىباشند . به نسبتى كه بر مدت خدمت و عمرشان افزوده مىشود به تناسب اهليت و لياقت و سزاوارى كه دارند به كارهاى مهمترى گمارده مىشوند و جاى آنان را به ديگران مىسپارند .\r\nجز اين سپاهيان دو گروه ديگر كه كوچك‌ترند وجود دارند كه يكى قديمى و موسوم به صوفيان است كه نگهبانى شخص شاه سپرده به آنان مىباشد ؛ و شيخ صفى بنيان‌گذار اين گروه بود . عدّهء دسته صوفيان بيش از دويست نفر نيست . كلاه مخصوص صوفيان بر سر مىگذارند ، سلاحشان شمشير و خنجر است و تبرزين بر دوش دارند .\r\nدستهء دوم جزايرى نام دارد كه از ششصد جوان بلند اندام تمام خلقت زورمند ستبر بازو در سال 1654 به وسيلهء شاه عباس ثانى به منظور نگهبانى شخص خود و كاخ و دربارش تشكيل يافته است . شاه پيش از ايجاد اين گروه نه در موقع ورود و نه هنگام خروج از كاخ خود نگهبان خاصى نداشت . اختلاف دامنه‌دار ميان صدراعظم و رئيس ديوان ، كه اين هر دو پيوسته در نابودى يكديگر مىكوشيدند عامل اصلى تشكيل گروه جزايرى بود . توضيح اين كه صدر اعظم پنهان و بىآگاهى شاه به ايجاد اين سپاه پرداخت ، و پس از آن كه افراد آن را كاملا آماده كرد ، يك روز كه مىدانست شاه قصد بيرون شدن از كاخ دارد آنان را با لباس كاملا آراسته در گذرگاه شاه بر پا داشت . شاه كه هنوز جوان بود به ديدن آن گروه مجهز و آماده به خدمت سخت در شگفت ماند و پرسيد اينها چه كسانند ، و چرا در اين جا بر پا ايستاده‌اند .\r\nصدراعظم جواب داد : من اين گروه را تنها براى صيانت ذات ملوكانه از توطئه‌هاى\r\n\r\n","description":"","footnote":"","page_name":" 1195 ","page_number":287},
  {"content":"\r\n\r\nرئيس ديوان و پيروان او ترتيب داده‌ام ، زيرا همه از صدر تا ذيل بايد از دسيسه كاريها و بدانديشيهاى اين بد سرشت نابكار بر حذر باشند . اين گروه از آن زمان به جا مانده و همواره مايهء اعتلا و شكوه‌مندى سپاهيان ايران است .\r\nكلاه افراد اين گروه از ماهوت است ، و به صورت نوك تيز شبيه باشلق ساخته شده ، كمربند پهنشان كه از ماهوت قرمز درست شده جا به جا با صفحات كوچك نقره تزيين يافته و مىتوانند در آستر كمربندشان اشياى ظريف و كوچك و گرانبهاى خود را حفظ كنند . سلاح آنان عبارت از تفنگى است كه كاليبرشان بيش از تفنگ سپاهيان پياده نظام مىباشد . لولهء تفنگ ، دستهء شمشير و خنجر و جعبهء باروتشان همه نقره نشان است . اين سربازان هر زمان به صف مىايستند تفنگهاشان را به صورت چمباتمه به هم تكيه مىدهند . در چنين حال در دهانهء لولهء تفنگشان بند باريكى شبيه آنچه پيروان كليساهاى رومى روى نان مقدس مىگذارند قرار مىدهند ، و آن گاه كه پيرامون شاه حركت مىكنند ، در حالى كه بند موصوف همچنان در دهانهء لولهء تفنگ است سلاح خود را به دوش مىگيرند . به هر كس كه در صف جزائرى پذيرفته مىشود چنين سلاح خوب مىدهند . افراد اين گروه زير فرمان تفنگچى آقاسى باشى خدمت مىكنند ؛ و معدودى از آنان مأمور نگهبانى حرمسرا مىباشند به همين جهت آنان را كشيك‌چى مىنامند كه به معنى نگهبان كاخ است .\r\nتمام سپاهيان ايران بر اطلاق به دو نام قورچى و قوللر كه اشاره به افراد سپاهى قديم و جديد دارد خوانده مىشوند . اين كلمات و اصطلاحات زمانى به زبانها مىرود كه همهء كسانى كه تحت هر عنوان سلاح در اختيار دارند احضار مىشوند ، و ما اروپاييان سپاهيان خود را در مواقعى و تحت شرايطى خاص به دو دستهء جلودار و عقب‌دار تقسيم مىكنيم .\r\nهمهء افراد سپاهيان چهارگانه سلطنتى حقوق خود را پول و به نقد از محل درآمد املاك خالصه يا عوايد شاه دريافت مىدارند . حقوق هر غلام به تفاوت هشت يا نه تومان معادل سيصد يا چهار صد ليور مىباشد ، و حقوق هر يك از تفنگداران نصف اين مبلغ است . به افراد اين گروه اسلحه مىدهند ، و چون اين سلاحها در كارخانهء شاه ساخته مىشود افزون بر علامت كارخانه نشانهء ديگرى نيز دارند كه سربازان نمىتوانند آنها را با سلاح خود عوض كنند . اما به افراد سپاهى لباس نمىدهند ، و هر يك آنها مىتواند بنا به سليقه و استعداد مالى خود لباس براى خود تهيه كند و بر تن بيارايد ، و\r\n\r\n","description":"","footnote":"","page_name":" 1196 ","page_number":288},
  {"content":"\r\n\r\nبه اعتقاد من اين امر ناشى از آن است كه نه تنها در ايران بلكه در سراسر مشرق زمين سپاهيان لباس متحد الشكل و علائم مشخص ندارند .\r\nدر زمان پادشاهى شاه عباس ثانى من خود شاهد و ناظر بودم يك فوج توپچى را كه وجودشان همچنان مورد توجه بود و شاه عباس كبير جدّ پادشاه كنونى با دوازده هزار نفر آن را تشكيل داده بود منحل كردند . اين دسته كه زير نظر توپچى باشى اداره مىشد پس از اين كه عثمانيها بغداد را از ايران گرفتند همواره رو به تحليل مىرفت ، و وقتى حسينقلى خان فرمانده آن كه يكى از امراى دلير و معروف ، و از دودمانى اشرافى و قديمى بود در سال 1655 درگذشت ، و فرزندى نداشت كه جاى او را بگيرد ، شغل وى را به ديگر كس ندادند ، و اين فوج را منحل كردند .\r\nعنوان صاحب منصبان سپاهى از عدهء سپاهيانى كه بر آنان فرمانرواست گرفته مىشود . مثلا سرهنگ را كه بر هزار تن فرمانرواست مين‌باشى مىنامند . سروان را كه صد نفر زير فرمان دارد يوزباشى مىگويند ، و سرجوخه كه فقط ده نفر را اداره مىكند اون‌باشى خوانده مىشود .\r\nسپاهيان ايران تا پايان پادشاهى شاه عباس كبير به خوبى هر چه تمام‌تر اداره مىشدند و محققان بر اين قول متفقند كه عدّهء لشكريان ايران هنگام درگذشت شاه عباس بزرگ افزون بر صد و بيست هزار تن بوده است ، و من صحت اين گفته را از برخى بزرگان كهن سال و عمر پيموده بارها شنيده‌ام . در آن روزگاران جز از نگهبانان كاخ و دربار كه عده‌شان به ده هزار نفر مىرسيد صنوف سه گانهء لشكريان شاه داراى پنجاه هزار مرد سپاهى ، و جمع لشكريان ايالات مشتمل بر هفتاد هزار نفر بود . در زمان سلطنت جانشينان شاه عباس سپاهيان ايران كاهش بسيار يافت ، و در عهد پادشاهى شاه عباس ثانى از آنچه مانده بود باز هم كمتر شد .\r\nدر سال 1666 اين پادشاه به سران سپاه فرمان داد رژهء كاملى ترتيب دهند تا وى عدهء سپاهيان و سلاح و آمادگى آنان را ببيند ، و ارزيابى كند ، و پس از پايان يافتن مراسم دريافت فرماندهان سپاه براى اين كه عدّهء سپاهيان را بيش از آنچه بود بنمايند هر يك را با اسب و تجهيزات ده دوازده بار از برابر وى گذرانده‌اند ؛ و پس از اين كه به وضع آشفته و نابسامان سپاهيان و نقصان عدهء آنان آگاه گرديد بر آن شد در رفع معايب و كمبود آن بكوشد ، و اگر عمرش زود به پايان نرسيده بود شايد موفق مىشد .\r\n\r\n","description":"","footnote":"","page_name":" 1197 ","page_number":289},
  {"content":"\r\n\r\nدر سالهاى بعد مقارن با آغاز پادشاهى شاه سليمان شورشها و تاخت و تازهايى به وقوع پيوست و درباريان بر آن شدند ارتش شوريده و رو به انحلال ايران را از نو منظم و نيرومند كنند ؛ اما چون شعلهء آشوب و غوغا به زودى فرو نشست انديشهء تقويت سپاهيان فراموش گرديد ، و سربازان همچنان تن به سستى سپردند .\r\nدليل عدم رغبت سپاهيان به آموختن فنون سپاهيگرى و بيزارى آنان نسبت به كار خود اين نيست كه شاه و دولت تنها در زمان جنگ به آنان حقوق مىدهند ، بل كه بدين سبب به كار خويش دلبستگى ندارند كه هرگز بدين كار نپرداخته‌اند ، و گمان نمىبرند به عمر خود فرصت فراگيرى فنون سپاهيگرى و به كار بستن آنها براى ايشان به دست آيد ، از اين رو سپاهيان حقوق خود را به عنوان انعام دريافت مىكنند ، و مجبور به انجام دادن هيچ گونه خدمت نمىباشند ؛ و چون كلانترهاى محل دربارهء آنها بازرسى مىكنند ، سربازان هديهء كوچكى به آنان مىدهند و موافقتشان را كسب مىكنند كه به همان حال و كار كه دلخواهشان است باشند .\r\nپسر بچه‌ها را از دو سالگى به خدمت سپاه در مىآورند ؛ بدين گونه كه نام آنان را با حقوق ماهى نيم تومان كه معادل بيست و دو ليور و ده سو است در دفتر ارتش ثبت مىكنند . بر اين حقوق سال به سال افزوده مىشود .\r\nوقتى كسى داوطلب خدمت كردن در ارتش باشد خود را به فرمانده لشكر معرفى مىكند ، و او داوطلب را به محلّ بلا متصدى مىفرستد . اما اگر چنين جايى وجود نداشت شاه محلى به وى اختصاص مىدهد ، و حقوقى كه به وى تعلق مىگيرد تا آخر عمرش از آن اوست ؛ و پس از مرگش به فرزندش كه جانشين او خواهد بود پرداخته مىشود ؛ و اجراى اين ترتيب نظريهء مرا كه گفتم واحدهاى هر يك از صنفهاى سپاهيان هميشه كامل است تأييد مىكند . زيرا به محض اين كه سربازى بميرد بىدرنگ يكى از بازماندگانش جانشين او مىشود و حقوقش به دو تعلق مىگيرد . افزون بر اينها شاه گاه به گاه حقوق جديدى براى استخدام نفرات تازه معين مىكند .\r\nتجمل جويى افراد سپاهى بزرگ‌ترين عامل آشفتگى و تباهى و انحطاط ارتش ايران مىباشد زيرا با اين كه به يك سپاهى سواركار چهار صد ليور حقوق بيشتر نمىدهند تنها دو برابر اين مبلغ خرج لباس خود مىكند .\r\nنگهبانى ، تمرينهاى مهمّ نظامى ، مقررات بازرسى و ده‌ها نظامات ديگر كه از جمله فنون و رموز جنگى است ، و در تعليمات رزمى ما اروپاييان كاملا رعايت و\r\n\r\n","description":"","footnote":"","page_name":" 1198 ","page_number":290},
  {"content":"\r\n\r\nاجرا مىشود در مشرق زمين بىسابقه است و هيچ يك از فرماندهان و افراد سپاهى بدان آشنايى ندارند . سربازان ايرانى مانند افراد عادى در خانهء خود زندگى مىكنند و سرگرم كار خويشند . هر سال يكى دو بار از آنان سان مىبينند . در چنين مواقع به آنان خبر مىدهند كه فلان روز در فلان محل براى شركت در مراسم سان حضور يابند سربازان در موقع معين مسلح مىشوند ، بر اسب مىنشينند ، در محلّ معلوم جمع مىآيند ، آن گاه يكان يكان از برابر كلانتر مىگذرند ، سلاح خود را جدا جدا به وى نشان مىدهند ، و پس از انجام يافتن اين مراسم به خانهء خود باز مىگردند .\r\nتعليمات و تزيينات فنون سپاهيگرى سربازان ايرانى به هنگام صلح ، محدود به اجراى اين مراسم است . افزون بر اين چنان كه سابقا اشاره كردم هر سال يك بار يك رژهء عمومى در هر ايالت به عمل مىآيد .\r\nاما روش جنگاورى سپاهيان ايران چنين است كه با شتاب تمام به گرد لشكريان دشمن دور مىزنند و مىچرخند ، و ناگاه گروه گروه به محلّ تجمع دشمن حمله مىبرند ، همه خواربارشان را غارت مىكنند ، و آب را به رويشان مىبندند ، و وقتى آنان را خسته و فرسوده كردند بر آنان حمله مىبرند ؛ اما اگر دشمن متقابلا با آنان به ستيز و آويز پرداخت مىگريزند ، و پس از مدتى نه بسيار دراز باز مىگردند ، و از نو به صفوف مقدّم دشمن مىتازند .\r\nتاريخ بيانگر اين واقعيت است كه روش جنگ پارتها نيز همين گونه بوده است ، يعنى آنان در حال فرار مىجنگيدند ، بدين شيوه كه در حال گريز تيرهايشان را از روى شانه به سوى دشمن رها مىكردند . سپاهيان ايران با تركان و تاتارها بدين سان مىجنگند ، و با هنديان با اعتماد بيشتر و مصمم‌تر پيگار مىكنند .\r\nسپاهيان ايران فن سنگربندى و اردو زدن در نقاط امن و مستحكم را نمىدانند . استحكاماتشان يا كوه يا گردنه‌هاى طويل و يا معابرى است كه گذر كردن از آنها به جهاتى دشوار باشد . براى محاصرهء دشمن آنان را به سوى خندق مىرانند و با كندن نقب بر خصم ظفر مىيابند ، و من بر اين باورم كه در سراسر روى زمين هيچ ملتى در حفر نقب و راه‌هاى زيرزمينى ماهرتر از ايرانيان نمىباشند . شهر ايروان مركز ارمنستان را كه تركان عثمانى پس از مرگ شاه عباس بزرگ از ايران گرفته بودند ، و در آن برج و باروى بسيار ساخته بودند كه همه در غايت استحكام بود ، ايرانيان در مدتى كوتاه از طريق حفر نقب باز پس گرفتند .\r\n\r\n","description":"","footnote":"","page_name":" 1199 ","page_number":291},
  {"content":"\r\n\r\nمخارج خواربار و لوازم ديگر سربازانى كه آنان را به جنگ مىبرند با خودشان است ، و دولت تنها وسايل جنگ از قبيل سلاح ، باروت ، و فتيلهء تفنگ به آنان مىدهد . همچنين از طرف ارتش هيچ كس براى فروختن ما يحتاج سربازان مأمور نمىشود . اما هرگز چيزى در اردو كم يا ناياب نيست . زيرا فروشندگان بسيار داوطلبانه همراه سپاه حركت مىكنند ، و اين عده هر روز آنچه را مورد نياز سربازان باشد به اردو مىرسانند ، و به افراد سپاهى مىفروشند .\r\nاگر ايرانيان در معرض هجوم سپاهيان دشمن قرار گيرند و تاب و توان پايدارى در خود نيابند شيوهء مبارزه‌شان اين است كه همهء آباديهايى را كه بر سر راه مهاجمان قرار دارد تخليه ، و مردم را وادار مىكنند كه كليّهء اثاثه و خواربار خود را زير خاك پنهان كنند . آن گاه آباديها را چنان ويران مىكنند كه وقتى دشمن به آن جا مىرسد حتى يك پر كاه در آن نمىبيند . روستاييان ايران در پنهان كردن اثاثه و خوراكيهاى خود در گودالها و حفره‌ها چنان ماهرند كه هيچ ناآشنايى به وجود آنها پى نمىبرد ، و چون هواى ايران خشك است خوراكيها اگر يك سال بل كه بيشتر زير خاك بماند فاسد و تباه نمىشود . غلّهء خود را نيز همين سان نگهدارى مىكنند .\r\nويران كردن آباديها به تندى هر چه بيشتر انجام مىپذيرد . آنان براى اين كه دشمن كاملا در تنگنا بماند همه چيز را مىسوزانند ، درختان را از ريشه بيرون مىآورند ، و مسير جويها ، رودخانه‌ها را تغيير مىدهند ، و پس از اين كه سپاهيان اين عمليات را در مدتى كمتر از هشت روز انجام دادند ، به دسته‌هاى كوچك تقسيم مىشوند ، در مكانهاى مناسب چادر مىزنند و در كمين مىنشينند تا شبانگاهان از هر سو به دشمن شبيخون زنند و اگر خصم با وجود همهء اين موانع و مشكلها به پيشروى خود ادامه داد دسته‌هاى سپاهى به درون كشور عقب نشينى و شهرها و ديه‌ها را تخليه و ويران مىكند .\r\nسپاهيان ايران به همين شيوه و تدبير بزرگ‌ترين حملهء سپاهيان عظيم عثمانيها را عقيم ، و آنها را به تخليهء همه شهرها و زمينهايى كه گرفته بودند ناچار كردند ، و روستاييان پس از عقب‌نشينى تركها به آباديهاى محلّ سكونت خويش بازگشتند ؛ و من خود آثار يكى از اين لشكركشيها و عقب‌نشينىها را در حمله‌اى كه سپاهيان عثمانى در سال 1666 براى تصرّف بصره ، شهر واقع در مصّب اروندرود در انتهاى خليج فارس انجام داده‌اند ديده‌ام .\r\n\r\n","description":"","footnote":"","page_name":" 1200 ","page_number":292},
  {"content":"\r\n\r\nدر آن زمان وقتى حسين پاشا فرمانرواى بندر بصره دريافت كه در برابر تعرض دشمن پايدارى نمىتواند دستور داد كه مردم در مدّت سه روز شهر را تخليه كنند ، و هر چه دارند با خود ببرند ، زيرا پس از اين مدت شهر را به آتش مىسوزاند . او بدانچه گفته بود عمل كرد و پس از آن همهء سپاهيان و ساكنان شهر به داخل ايران عقب‌نشينى كردند . بصره را به خاكستر مبدل ساخت . پس از سپرى شدن شش ماه مردم بصره به شهر سوخته شدهء خود بازگشتند ، عمارتها كردند ، و همچنان كه پيش از وقوع جنگ فرمانبر حسين پاشا بودند پس از جنگ كه به فتح عثمانيها انجاميد تبعيّت فاتح را پذيرفتند .\r\nايرانيان سياست جنگى خود را چنين توجيه مىكنند كه دشمن يا با نيروى عظيم حمله مىكند يا با قواى كم . اگر هجومش با نيروى بسيار بود جز با نابود كردن آنچه بدان نياز دارد چاره‌اى در ميان نيست ، زيرا سازمان تداركاتى دشمن چندان قوى نيست كه بتواند مدت زياد عليق اسبان و خواربار قواى جنگى خود را به راه دور بفرستد ، و اگر عدهء سپاهيان دشمن بسيار نباشد درهم شكستن آنها دشوار نيست .\r\nايرانيان در تيراندازى با تفنگ و تيركمان مهارت تام دارند و چابك دستند .\r\nبراى اين كه مطمئن شوند كه با تفنگ تيرشان درست به هدف اصابت مىكند به يكى از پايه‌هاى آخر آن چيزى شبيه چنگال به طول دو پا و نيم ، ساخته شده از چوب شمشاد وصل مىكنند . اين چنگال را كه مىتوان به هنگام هدف‌گيرى تا به آخر پيش راند ، در وقت تيراندازى به طرف زمين چنان خم مىكنند كه تفنگ به اندازهء بيست بند انگشت از سطح زمين بالاتر قرار گيرد ، و از آن پس تير را رها مىكنند .\r\nدرفش ايرانيان همانند پرچم فرماندهى ما فرانسويان به صورت نوك تيز بريده شده از پارچه‌هاى گرانبها و به رنگهاى مختلف است ، و با درفش رستهء سوار نظام و پياده نظام تفاوت ندارد . براى اين كه صداقت و صميمّيت خود را به دين و امامان خود بنمايانند جملاتى از قرآن مجيد يا شكل ذو الفقار حضرت على ، يا شهادتين را بر روى درفش نقش مىكنند ، يا روى آن صورت شيرى كه خورشيدى بر پشت آن نمايان شده رسم مىنمايند .\r\nيكى از سمتهاى معتبر و مهمّ نظامى ايران منصب نگهدارى درفش بزرگ است ، و علمدارباشى عنوان و لقب رئيس علمداران مىباشد . تا پيش از سلطنت پادشاه كنونى ايران سپاهيان ايران داراى يك تن فرمانده كل بود كه او را سپهسالار\r\n\r\n","description":"","footnote":"","page_name":" 1201 ","page_number":293},
  {"content":"\r\n\r\nمىناميدند ، و معمولا خان يا حاكم ماد صاحب اين سمت بود . اما در اين روزگاران چون در سراسر ايران صلح برقرار است ، اين سمت را حذف كرده‌اند ، و اگر در آينده جنگى پيش آيد به يكى از سرداران تا پايان جنگ سمت فرماندهى كلّ قوا مىدهند .\r\nاما وى تا زمانى كه در ارتش حضور دارد و مخصوصا تا هنگامى كه در واحد خود انجام وظيفه مىكند ، مسؤول سمت و شغل اصلى خود مىباشد .\r\nيكى از مقرّرات خوب و قابل تحسين ارتش در ايران اين است كه سربازان حقوق خود را از دست صاحبمنصبان خود نمىگيرند ؛ بل كه رسم بر اينست كه كليّهء افراد سپاهيان ايران اعم از سران سپاه و صاحب منصبان درجات متوسط و پايين ، همچنين درجه‌داران و سربازان رستهء سوار نظام و پياده نظام حقوقشان را طبق حوالهء مخصوص كه ديوان محاسبات به دستشان مىدهد دريافت مىكنند ، و ديگر صاحبمنصبان در اين كار هيچ دخالت ندارند .\r\nحقوق افسران ايران زياد است ، مثلا حقوق افسران ارشد تفنگداران و قولّلر كه افسر عالى رتبهء صنف سوارنظام جديد است معادل هزار تومان يا برابر پانزده هزار اكو مىباشد ؛ اما چون اين مبلغ در نقاطى پرداخته مىشود كه عمل تسعير كمتر در آن جا به عمل مىآيد ، گاه ارزش آن تا چهار برابر ترقى مىكند .\r\nدر سال 1673 كه براى دومين بار به ايران آمدم رژهء عمومى بزرگى وسيلهء كلانترانى كه نمايندهء دربار بودند ، در سراسر كشور ترتيب يافته بود . يكى از آنان كه با من سابقهء دوستى داشت و مردى كنجكاو و نكته سنج و دانا بود به من گفت : ما براى شركت در مراسم رژه سپاهيان به ظاهر آراسته و خوبى داريم ، اما براى جنگ نه ؛ و منظورش اين بود كه اينان روحيه و آمادگى سربازى ندارند . همچنين اظهار داشت عدّهء سپاهيانى كه حقوقشان را شاه مىدهد از هشتاد هزار تن تجاوز مىكند ، و در صورت ضرورت ده هزار تن بر عدّهء آنان مىافزايد . اما آنچه من دريافتم اين بود كه تنها سربازان نگهبان كاخ شاه ، و سپاهيانى كه در مرز كشور عثمانى به مرزدارى اشتغال داشتند درخور نام سربازى بودند .\r\nعدّهء سپاهيان حاكم كلده سرزمينى كه هم مرز بين النهرين و مركزش كرمانشاه است شش هزار نفر است ، و يكى از سرهنگان بر هزار نفرشان فرمانرواست .\r\nعدهء نفرات حاكم ارمنستان پنج هزار نفر ، و شمارهء سربازان فرمانرواى گرجستان نيز پنج هزار نفر است . چون در مرزهاى اين ايالت غالبا تاخت و تازهايى به وقوع مىپيوندد\r\n\r\n","description":"","footnote":"","page_name":" 1202 ","page_number":294},
  {"content":"\r\n\r\nمثلا گاه بىگاه دسته‌هايى از متجاوزان عرب متشكل از پانصد يا ششصد نفر به مرزهاى نقاط كلده حمله مىبرند . سپاهيان مرزدار ايران در جنگجويى ورزيده‌تر و آماده‌تر از سپاهيان ديگر ايالات مىباشند . در خراسان - باكتريان قديم - هشت هزار سرباز مستقرند تا در صورت تاخت و تاز تاتارها از نفوذ آنان به داخل كشور جلوگيرى كنند . همچنين در سر حد شمالى هند قريب هشت هزار تن سپاهى در شهر قندهار پايگاه دارند . اين چهار دسته سپاهيان فى الجمله آمادگى و توانايى رويارويى با مهاجمان بيگانه را دارند ، اما مرزهاى ديگر نقاط كشور از جمله تمام طول سواحل خليج فارس ، سرحدات مجاور رود هند و مرزهاى ساحل درياى قزوين ( درياى خزر ) فاقد سپاهيان كارآمد و سلحشور است ، و در همين مرزهاى كنارهء درياى خزر در سال 1667 واقعهء شوم و وحشتناكى روى نمود . توضيح اين كه دسته‌اى از قزاقان كه عده‌شان كمتر از هزار و دويست تن بود وارد ايران شدند ، و چون سپاهيان مستقر در آن جا آمادگى رزمى نداشتند در مدّت دو سه روز متجاوزان چند شهر بزرگ را غارت كردند .\r\nهمان كلانتر كه سابقا به مناسبتى از او ياد كردم به من گفت : يكى از علل مهم خرابى و تباهى اساس سازمان سپاهيان ايران اعتقاد عميق و ريشه‌دار درباريان به خرافات و اوهام ستاره‌شناسى است . او گفت : اخترشناسان بر اطلاق مردمانى سست و كم جرأت و ترسنده‌اند . آنان نمىدانند كه در جنگ طرح نقشه‌هاى درست و دقيق و تجهيزات لازم به كار است ، و ساعت سعد يا نحس هيچ كدام در پيروزى يا شكست اثر ندارد ، و اگر ابزار جنگ و تجهيزات لازم وجود نداشته باشد ساعت سعد هرگز كارساز نخواهد بود . افزون بر اين اخترگران تنها در بند آسايش خويش و اندوختن دارايى بسيار مىباشند ، از اين رو چندان كه بتوانند دولت و مردم را از جنگاورى در برابر تعرض دشمنان باز مىدارند . پيش‌بينىهاى ستاره‌شناسان همواره حكايت از آن مىكند كه نبرد و دست بردن به تيغ فرجامى بس زيانبار و غم انگيز دارد . خواجه‌سرايان و اهل حرم نيز اين فكر مصيبت بار را به جملهء درباريان تلقين و تبليغ مىكنند زيرا بيم آن دارند كه در جريان جنگ پيشامد ناگوارى به شاه روى آورد ، و آنان تا پايان عمر از لذت و كامرانى و دولتمندى محروم بمانند .\r\nدر سال 1677 مقارن با زمانى كه من قصد عزيمت از ايران را داشتم وضع ارتش ايران چنين شوريده و نابسامان بود ، و اين همه آشفتگى و پريشانى از آن بر\r\n\r\n","description":"","footnote":"","page_name":" 1203 ","page_number":295},
  {"content":"\r\n\r\nسپاهيان روى نموده بود كه فرماندهان به تجمل پرستى گراييده بودند . از يك سو حقوق هر نفر سپاهى پياده كه دويست و پنجاه فرانك ، و حقوق هر فرد سوارنظام چهارصد فرانك است بر اثر فريبكاريها و نادرستيهاى مأموران امور مالى ارتش به يك چهارم تنزّل يافته ، و از سوى ديگر هزينهء زندگى در افزايش است ، از اين رو آن دسته از افسران و درجه‌داران و سربازانى كه همّت بلند و عزم راسخ داشته‌اند طىّ سالهاى اخير ، خدمات سپاهيگرى را رها كرده ، و دست به كارهاى ديگر زده‌اند .\r\nچنان كه پيش از اين نيز اشاره كرده‌ام افراد قشون به صورت گروهان در يك محل ، و با هم به سر نمىبرند ، و ساليان چندى است به جاى اين كه نام كودكان خود را در دفتر ارتش ثبت كنند ، آنان را به فرا گرفتن حرفتى مىگمارند . دربار و درباريان كه لزوم تربيت و آماده كردن سپاهيان را براى مقابلهء با دشمن از ياد برده و همه دل به تجمل پرستى و عشرت جويى و خوشگذرانى سپرده‌اند از بىميلى و روى برتافتن عامهء مردم از ارتش ، شادمانند ، و بر اين باورند هزينه‌اى كه در راه تربيت و نگهدارى ارتش صرف شود همه زيان و بيهوده كارى است ، و اين انديشه در دلشان نمىگذرد كه كشورى كه سپاه ندارد ، يا سپاهيانش اندك ، و تعليم نيافته‌اند چه دشواريها و مصيبتها در پيش دارند ، و با نگرش به دربارى كه كاملا مستغرق ميخوارگى ، لذت جويى و شهوترانى است ، و زيان خيزتر اين كه سرداران و ديگر بزرگانى را كه با زشتگاريها و خيره‌سريهايش موافق و دمساز نيستند ، تملق نمىگويند ، و سر تعظيم و تكريم فرود نمىآورند تحقير و توهين مىكند . از اين رو اين افراد مستعد و سزاوار و نيك انديش از دربارى چنين فاسد و نابكار دورى جسته‌اند ، و هرگز چنان هوشمندان و انديشمندان و پاك سيرتانى جاى آنان نمىنشينند .\r\nبا اين كه ايران از دو طرف به دريا راه دارد ، و طول ساحل خليج فارس كه يكى از درياهاى معتبر و غنى و پر بركت سراسر جهان مىباشد افزون به سيصد فرسنگ است ، تا آن جا كه من آگاه شده‌ام نه يك كشتى و نه يك ناخدا و ناوى دارد . من يكى دو بار از تمام طول راههاى دريايى اين دو دريا گذشته‌ام ، و نزديك به پانزده بيست سال است كه شاه براى مبارزه با قزاقان شروع به ساختن و مجهز كردن كشتى كرده ، اما آنچه ساخته و آماده شده نه تنها شايستگى و لياقت آن ندارد كه نام نيروى دريايى بر آن نهند ، بل كه آن قدر ارزش و كارآيى ندارد كه جزيى از آن در شمار آيد ؛ زيرا همين كه خطر هجوم دشمن از ميان رفت آن كشتيهاى كوچك و\r\n\r\n","description":"","footnote":"","page_name":" 1204 ","page_number":296},
  {"content":"\r\n\r\nفاقد ارزش را كنار مىگذارند ، و ناويان آنها را كه همه ماهيگيران مىباشند ، مرخّص مىكنند .\r\nايرانيان بر اطلاق استعداد و قابليّت كشتيرانى ندارند . سفرهاى دريايى آنان فقط در درياى خزر انجام مىگيرد ، زيرا در اين دريا بلا منازع و بىرقيب مىباشند ، و هيچ ملت ديگر در اين دريا نفوذ ندارد . اما در خليج فارس نه كشتى دارد ، نه كشتيبان ، و نه در انديشهء ايجاد نيروى دريايى است . كشتيهايى كه در اين دريا رفت و آمد و تجارت مىكنند ، يا از آن ملل اروپايى يا اعراب است ، و يا متعلق به هنديها . كشتيهايى كه در راه دريايى ميان ايران و عربستان مىگذرند نيز غالبا از آن عربها مىباشد ، و ايران جز چند قايق كه كارشان تخليهء كشتيها يا بار كردن آنهاست ، هيچ كشتى بزرگ ندارد . به همين علت فقدان نيروى دريايى بود كه پرتغاليها با نيروى دريايى اندك راههاى دريايى خليج فارس را كاملا زير فرمان خود گرفتند ، و سالها بر آن تسلط داشتند . سپس انگليسيها و هلنديان براى اين كه جانشين پرتغاليها شوند و مشتركا از راههاى دريايى استفاده كنند به اتفاق پرتغاليها را از خليج فارس بيرون راندند .\r\nو من دو علت مهم را انگيزهء محروميت ايران از داشتن قواى مهمّ دريايى مىدانم .\r\nنخست اين كه تمام طول سواحل خليج ، هوايش گرم و ناسالم مىباشد و دست كم در مدت تابستان زندگى كردن در آن نقاط به راستى توان فرسا و سخت دشوار است . در اين فصل هوا چنان گرم مىشود كه حتى ساكنان بومى از نقاط ساحلى به جاهاى ديگر مىروند ، و بنابراين امكان ايجاد بندر مهم در ساحل ميسر نيست ، حتى در بعضى نقاط كه بندرهاى نسبتا بزرگى احداث شده هوا بغايت گرم و ناسالم مىباشد .\r\nدليل ديگر اين كه بندرهاى ايران بندرگاه ندارد ، و نمىتوان با اطمينان خاطر كشتيها را به سوى آنها هدايت كرد ، و پرتغاليها نيز به اطمينان لنگرگاههايى كه در عربستان سعيد به دست آوردند در ساحل خليج فارس مستقر شدند .\r\nاين نكته نيز گفتنى است كه ايرانيان بر اطلاق به بازرگانى از راه دريا علاقهء زياد ندارند ، و چون راه خشكى از راه دريايى به هند نزديك‌تر است از اين راه رفت و آمد و تجارت مىكنند ، امّا هزينهء راه خشكى بسى بيشتر است ، و اگر به سود سرشارى كه از بازرگانى با هند از راه دريا نصيبشان مىشده بتحقيق بنگرند نمايان مىگردد كه تنبلى و سستى و راحت طلبى و غرور اين خيال نادرست را در ذهنشان انگيخته است .\r\n\r\n","description":"","footnote":"","page_name":" 1205 ","page_number":297},
  {"content":"\r\n\r\nكشتيهاى ايران كه در درياى خزر مستقرند همه محكم و از چوب و آهن ساخته شده‌اند ، زيرا اين دريا موج خيز و توفان زاست ، و اگر كشتيها سخت و محكم نباشند به يك نهيب امواج خطرمند درهم شكسته مىشوند . به علاوه چوب و آهن در سواحل اين دريا زياد است ، اما سازندگان كشتيها درودگران قابل و ماهرى نمىباشند . مصنوع آنها هم سنگين و بد شكل است ، و هم دكلشان بد و نامناسب كار گذاشته مىشود . برعكس قايقها و كشتيهاى مستقر در خليج فارس چون حتى يك ميخ در ساختمان آنها به كار نرفته بسيار سبك است ، و شايد به علّت كمى آهن و عدم مصرف آن در كشتى سازى باشد كه در سراسر خليج فارس يك آهنگر قابل وجود ندارد . همچنين كشتى سازان براى ساختن كشتيهاى بزرگ چوب در دسترس ندارند ، و براى محكم كردن قطعات مختلف كشتى به هم به جاى به كار بردن ميخ آنها را با رشته‌هاى كنف به هم مىبندند . اين رشته‌ها را از الياف درخت نارگيل كه ما اروپاييان كوكو (  Co - Co  ) - جوز هندى - مىناميم درست مىكنند . بديهى است كشتيها و قايقهايى كه با اين مواد و بدين گونه ساخته مىشوند استحكام زياد ندارند ، و در سفرهاى دور و درازى كه از يك سو تا دگر سوى خليج فارس ادامه دارد يا از ايران تا عربستان يا رود سند ممتد است مقاومت كامل ندارند . درزهاى تخته‌هاى كشتيها را چنان به هم مىفشرند كه آب در آنها نفوذ نمىكند ، و به كار بردن قير لازم نمىآيد .\r\nنخستين بار كه من سوار يكى از اين قايقها شدم ، روزى صبحگاهان قايقران از سر خوشى و طيبت به من گفت : عالى جناب ، تخته‌هاى بدنهء قايق از هم باز شده و آب در آن نفوذ مىكند ، و براى ترميم آن بايد به ساحل برويم . شنيده‌ام كه هنديها از ساقه يك درخت نارگيل قايق درست ، و از آن در دريانوردى استفاده مىكنند ، اما چنين چيزى در هيچ جا نديده‌ام ، و مىدانم تنهء درخت نارگيل بسيار متخلخل و سبك ، و قطرش آن قدر باريك است كه نمىتوان پس از خالى كردن آن تخته‌هاى لازم را در ميانش جاى داد . اما بعيد نيست كه بتوان از تنهء درختان تنومند ديگر قايق درست كرد ، زيرا همهء اجزاى قايقهاى ايرانى چنان كه پيش از اين نيز گفته‌ام از چوب است ، و از همين مادهء چوب قايقهاى بادى بسيار ظريف و تندروى درست مىكنند .\r\nپاروهاى قايقهاى ايرانى مثل پاروهاى ما يك پارچه نيست ، بل كه دسته و چيزى شبيه بال ماهى به طول دو پا دارد كه كاملا مانند قلب است و اين دو قسمت به وسيلهء يك رشته ساخته شده از الياف نارگيل كاملا به هم متصل و محكم شده\r\n\r\n","description":"","footnote":"","page_name":" 1206 ","page_number":298},
  {"content":"\r\n\r\nاست .\r\nنكتهء جالبى كه در مجموع امور مربوط به دريانوردى ايرانيان در هر دو دريا به نظر من بسيار جالب جلوه‌گر شد ، اين بود كه نه تنها كليهء دريانوردان ايرانى از نظر نجابت و شرافت انسانى به راستى در نهايت آراستگى و امتيازند بلكه از جهت اعتقادات دينى و صدق ايمان مؤمنانى كم همالند . آنان پيوسته نام پروردگار و پيغمبر را بر زبان دارند ، و خدا و رسولش را هرگز فراموش نمىكنند ، همچنين با يكديگر در نهايت حسن سلوك و نرمخويى و مهربانى رفتار مىكنند .\r\nصاحب قايق را رئيس مىنامند « 1 » . اين كلمه عربى و به معنى ما فوق ، مهتر ، و بزرگ‌تر است ، و در زمان قديم عنوان اعاظمى بوده كه در معابد ، مراسم قربانى به جا مىآوردند . اين عنوان هنوز در كشور عثمانى بسيار فخيم و معتبر است ، چنان كه صدراعظم را رئيس الكتاب يعنى امير كتابها مىنامند . اما در ايران اين لقب عنوان دهبانان ، نايب الحكومه‌ها و صاحبان قايق و امثال اينان مىباشد .\r\n\r\n\r\n","description":"","footnote":"\r\n( 1 ) -\r\n رئيس دهى با پسر در رهى * گذشتند بر قلب شاهنشهى \r\n( سعدى )\r\n","page_name":" 1207 ","page_number":299},
  {"content":"\r\n\r\n\r\nفصل پنجم شغلها\r\nايرانيان مانند روميان زمان قديم نسبت به فنون سپاهيگرى و دبيرى بىتفاوت و بىعلاقه‌اند ، و با همه بيزارجويى به بسيارى از مشاغل دولتى اعم از امور مدنى ، سياسى ، نظامى و قضايى مىپردازند . صدراعظمها را غالبا از طبقه كسانى كه كاملا وقوف به قوانين شريعت دارند انتخاب مىكنند ، و من مدت زمانى پيش از اين يكى از آنها را ديدم كه پيش از رسيدن به اين مقام ، صدر ، يعنى فقيه اعظم بود ، و از طبقهء فقيهان برخاسته بود . همچنين ممكن است صدراعظم را از ميان سران سپاه يا فرمانروايان ايالات بزرگ برگزينند ، چنان كه صدراعظمى كه همزمان با عزيمت من از ايران بر اين مقام بود پيش از اين كه به اين شغل خطير گمارده شود فرمانرواى كلده بود . در مورد واگذارى مشاغل مراتب پايين‌تر به افراد ، همين شيوه اعمال مىشود . اما معمولا امور قضايى و شريعت و روحانيت را به افراد لايقى واگذار مىكنند كه ايرانى و از خانواده‌هاى قديمى و نژاده برخاسته باشند . اما ديگر مشاغل را به كسانى هم كه از گرجستان يا سرزمينهاى همسايه آمده‌اند و آنان را غلامان شاه مىنامند واگذار مىكنند .\r\nشاه در واگذارى كليّهء مشاغل به افراد مورد نظر خود اختيار و آزادى مطلق دارد ، نژاد و زادگاه مورد مرحمت خويش را در نظر نمىگيرد ، و ايرانيان نيز بدين موضوع اعتنا و توجه ندارند . با وجود اين ، شاه اصول و ضوابطى را كه پدران تاجدار او همواره رعايت مىكرده‌اند ، و قراردادهايى را كه ميان آنان و برخى سلاطين كشورهاى همسايه منعقد شده همچنان محترم مىشمارد ؛ مثلا اگر شرط شده پادشاه افرادى را كه سلاطين ديگر آنان را از خدمت طرد كرده‌اند به خدمت نپذيرد ، هرگز\r\n\r\n","description":"","footnote":"","page_name":" 1208 ","page_number":300},
  {"content":"\r\n\r\nخلاف شرط و عهد عمل نمىكند . همچنين رسم بر اين است كه حاكمان لرستان و گرجستان بايد منحصرا از ميان بزرگان همان ايالت برگزيده شوند ، و شاه بر خلاف آن عمل نمىكند ، و شغل خطير صدارت و قورچى باشى را كه بايد به افراد اصيل و روى شناسى كه از دودمانهاى شريف و قديم برخاسته باشند بدهد ، به اشخاص گمنام و تازه به دوران رسيده نمىسپارد ؛ و نيز بنا به رسم ، حكومت پايتخت بايد پيوسته به دست پسر حاكم گرجستان كه در آن سرزمين به دنيا آمده ، تفويض شود ، و شاه همهء اين قراردادها و آيينها را رعايت مىكند .\r\nدر ايران نيز مانند برخى جاها و كشورهاى ديگر كار و شغل با مشكل گشاى تقديم تحفه‌هاى مناسب و لايق به دست مىآيد يا بهتر بگويم خريدارى مىشود . و براى تحصيل شغل و مقام هر چند مهم نباشد راهى جز اين نيست . معمولا مشاغل و مقامات جنبهء توارث دارد ، اما بسيار اتفاق نمىافتد كه صاحب مقامى بتواند تا پايان عمر شغل و موقع اجتماعى خود را حفظ كند . زيرا وزيران و جاه‌مندانى كه در دربار نفوذ و قدرت دارند پيوسته در تلاشند كسانى را كه به ذيل حمايت آنان متوسل شده‌اند به جاى كسانى كه پشتيبان كارساز ندارند بگمارند . با اين همه من دو صاحب جاه و نيكنام و معروف را كه طىّ دو قرن مقام بزرگ خويش را حفظ كرده‌اند و پسر جانشين پدر بوده است ديده‌ام .\r\nاين رسم نيز به جاست كه اگر پسرى در خردسالى خواه پدرش درگذشته باشد يا به مقام عالىترى نائل شده باشد جاى پدرش را بگيرد ، در چنين حال پادشاه يك چند شخصى ستوده كار ، روشن نظر و مردانه‌رو را به سمت قيّم و مربى و راهنماى وى مىگمارد تا امور مهم از جريان صلاح و صواب بيرون نشود ، و اين مأموريت تا زمانى كه طفل به رشد طبيعى برسد و قابليّت تعهّد مشاغل بزرگ را بيابد ادامه دارد .\r\nاما شاه مشاغل خطير را بدين سان به افراد مورد نظر و معتمد خود واگذار مىكند : فرمان مطاع روى كاغذى به درازى دو يا سه پا به خطّ بسيار خوش نوشته مىشود . دور آن را به صورتى زيبا تذهيب مىكنند ؛ در لفّافى زربفت مىنهند ، و با خلعت براى شخص مورد نظر مىفرستند .\r\nخلعت چنان كه پيش از اين ياد كرده‌ام عبارتست از جمع چند جامه گرانبها و زيبا و شكوه‌مند كه از سر تا پا را مىپوشاند . و اگر گيرندهء فرمان مردى سپاهى باشد يك شمشير و يك خنجر كه دسته‌شان جواهر نشان است به خلعت مىافزايند . آن كه\r\n\r\n","description":"","footnote":"","page_name":" 1209 ","page_number":301},
  {"content":"\r\n\r\nبه منصب بزرگ و گرفتن فرمان مباهى شده خلعت شاهانه را بر تن مىآرايد ، به دربار مىرود ، و آن گاه كه افتخار شرفيابى نصيبش شد نخست پيش پاى شاه به زانو درمىآيد ، به نيكوترين كلمات زبان به ستايش مىگشايد ، سپس سه بار سر را تا نزديك زمين فرود مىآورد ، و جبين به پيشگاه مىسايد . آن گاه از جا برمىخيزد و در صف حاضران در محلى كه مناسب مقام تازهء اوست ، بر پا مىايستد .\r\nاما به هنگام انتخاب صدر اعظم جديد شاه افزون بر آنچه گفته شد قلمدانى زرين و مرصع كه معمولا هفت يا هشت بند انگشت طول ، و يك بند و نيم پهنا دارد براى او مىفرستد ، و صدراعظم به پر شالش مىزند . اما اگر شاه بر وزيرى غضب ، و او را از مقام خود عزل كند ، كسى را مىفرستد تا مهرى كه احكام و فرامين را با آن مهر مىكرده است باز ستاند . رفتار با ناظر و وزيران مغضوب و معزول نيز بر همين رسم و آيين بوده است . وزيران ، صاحب قلم و صاحب حكم ناميده مىشوند ، و مقام آنان مشابه منصب كسانى است كه ما فرانسويان رئيس ديوان تميز مىناميم . مهر به جاى امضا به كار مىرود ، و مهر براى وزيران كه در موارد بسيار از جمله جمع كردن درآمدهاى شاه ، و تأييد دستورها و فرمانها به كار است ، ضرورت كامل دارد .\r\nاما در مورد عزل ديگر صاحبان مناصب معتبر رسم بر اين جارى است كه شاه كسى را مىفرستد تا به او بگويد : « عالى جناب ، اعليحضرت اراده و امر فرمودند كه شما از امروز معزوليد . » و وظيفهء شخص معزول آنست كه از همان روز به بعد خانه‌نشين شود ، در به روى بيگانه و آشنا ببندد ، و به ندرت در انظار ظاهر گردد ، و چندان بر اين روش شكيبا باشد مگر شاه دگر بار با او بر سر مهر آيد ، و اين مساعدت بخت ممكن است پس از پنج يا شش روز روى نمايد . زيرا بسيار ممكن است پس از سپرى شدن اين مدت يكى از دوستانش كه در دربار تقرب و نفوذ دارد ، يا صدراعظم به هنگام مناسب ، در حضرت شاه عفو خطاى او را بخواهند ، و شاه كه خطابخش و پوزش‌پذير است ، غالبا جرم شخص مغضوب را مىبخشد ، و وى را دگر بار به دربار مىپذيرد . اما اگر گناه مطرود سنگين باشد شاه به نسبت جرمى كه مغضوب مرتكب شده يا وى را تبعيد مىكند يا فرمان مىدهد شكمش را پاره كنند يا سرش را ببرند . برعكس اگر نسبت به مجرمى بر سر مهر آيد وسيله يكى از نزديكانش به وى اجازه مىدهد از خانه بيرون آيد و به زندگى عادى خويش ادامه دهد ، يا خلعت برايش مىفرستد ؛ و او به شرحى كه پيش از اين ياد كرده‌ام خلعت را بر تن راست مىكند ، براى سپاسگزارى\r\n\r\n","description":"","footnote":"","page_name":" 1210 ","page_number":302},
  {"content":"\r\n\r\nاز احسان گرانمايهء شاه به دربار مىرود و پس از انجام كردن مراسم خدمتگزارى در صف صاحبان مشاغل مىايستد .\r\nوقتى يكى از جاه‌مندان به جرمى كشته مىشود نه تنها داراييش را ضبط مىكنند ، بل كه بر همهء كسانش سخت مىگيرند ، اما اگر بىگناهى متهمى معلوم شد وى را رها مىكنند ، و همهء دارايى يا بخشى از آن را به نسبت شخصيّت و مقامى كه دارد به وى مسترد مىدارند . به هر روى در فراز و نشيبهاى مقامات دولتى مصادرهء اموال غالبا با كشتن صاحبان مال قرين توامانند .\r\nدر ايران برترين مقامات دولتى عنوان صدراعظم مىباشد كه ايرانيان به آن اعتماد الدوله مىگويند . اين لفظ مركّب از دو كلمه و به معنى ستون و ثقه دولت است ، و كلمات عماد و عميد كه به گونه‌اى متفاوت تلفظ مىشوند به معنى ستون ، پشتيبان ، مايهء اميد و امثال اينهاست .\r\nبه طور كلى بزرگان و جاه‌مندان ايران همه داراى القاب بزرگ و فاخر مىباشند صدراعظم را اعتماد الدوله خطاب مىكنند ، و براى تأييد و تصديق مقام عالى حكمرانان آنان را ركن الدوله مىنامند ، در عرضحالهايى كه به مقام صدراعظم مىفرستند يا در عرايضى كه در حضورش عرضه مىدارند وى را وزيراعظم خطاب مىكنند ، و من دريافته‌ام كه لفظ وزير به معنى حمل كننده و از مصدر وزر عربى است كه به معنى حمل كردن و حمايت كردن مىباشد . اسپانيوليها كه بسيارى از كلمات عربى را در زبان خود پذيرفته‌اند از كلمهء وزر آويزار (  Avizar  ) ساخته‌اند و انگليسيان ويزارد (  Wizard  ) تلفظ مىكنند ، و اشاره‌شان به مردى است كه به افراد كم استعداد و ساده دل پند و اندرز مىدهد .\r\nكلمه اعظم به معنى بزرگ ، و بيانگر آنست كه وزير اعظم مسؤول حسن جريان امور مهمّ كشور مىباشد ، و بار سنگين معضلات همه بر دوش اوست . گاهى نيز لفظ متعالى ايران مدار و قطب ايران ، و امثال اين القاب را دنبال نامش درمىآورند .\r\nبرجستگى و عظمت مقام و دامنهء قدرت و اختيار صدراعظم چنان آشكارا و مورد قبول و تأييد همهء افراد جامعه است كه به بحث و شرح نياز ندارد ؛ و به اختصار تمام مىتوان گفت وى نمايندهء كلّ شاه در همهء امور كشور است ، و هيچيك از فرامين شاه به هر مهر كه ممهور شده باشد بىتصديق و تأييد وى اجرا نمىشود .\r\nامپراتوريهاى اسلامى طىّ قرنها داراى صدراعظم بوده‌اند و اين به دلايلى\r\n\r\n","description":"","footnote":"","page_name":" 1211 ","page_number":303},
  {"content":"\r\n\r\nاست ، از جمله اين كه اين امپراتوريها غالبا وسيلهء ملتهاى جنگجو و پيروزمندى تشكيل يافته كه مذهب و آرمانها و اميالشان آنها را به جنگجويى برانگيخته است .\r\nهر زمان پادشاه با قسمتى از سپاهيانش براى كشورگشايى به سرزمينهاى دور مىرفت ناچار بود كسى را به نام صدراعظم با اختيارات تام براى حسن ادارهء كشور به جاى خود بنشاند ؛ و چون رسم پادشاهان مشرق زمين بر اين بود كه در لشكركشيها افراد خانوادهء خويش را نيز مىبردند انتخاب و انتصاب صدراعظم لازم‌تر مىنمود . دو ديگر اين كه چون بر اطلاق پادشاهان حكومتهاى اسلامى ميان زنان و خواجگان باليده‌اند غالبا سزاوارى و لياقت پادشاهى ندارند ، و آيين سلطنت را نمىدانند ، از اين رو لازم است كسى راستگار ، كريم گوهر و عاقبت نگر به نام صدراعظم مهام امور مملكت را در طول مدت غيبت شاه اداره كند ، تا شيرازهء نظم كشور گسيخته نگردد ، بنابراين گر چه در ايران و ديگر ممالك شرقى نام پادشاه همواره بر زبانها ساير و مورد احترام است ، اما چون صدراعظم مسؤوليت امور كلّى را متعهد است پادشاه واقعى اوست . به سخن ديگر چون در مشرق زمين پادشاهان غالبا اوقات خود را صرف خوشگذرانى و لذت جويى مىكنند ، اگر صدراعظم به حراست و نظم كشور نكوشد ديرى نمىگذرد كه مهمات امور از طريق صواب و صلاح منحرف مىگردد ، و سراسر كشور آشفته و گرفتار فتنه و آشوب مىشود ، و اين دو از جمله دلايل وجوب انتخاب صدراعظم ، و واگذارى اختيارات وسيع به اوست . و اگر دفتر تاريخ را از اين زمان تا به آغاز تسلّط تازيان به عقب ورق بزنيم به عيان درمىيابيم كه پادشاهان مشرق زمين همواره صدراعظم داشته‌اند چنان كه فراعنهء مصر صدراعظمهايى چون يوسف ، و پادشاهان آشور چون دانيال داشته‌اند .\r\nصدراعظم‌هاى ايران همواره مورد احترام پادشاه و درباريان و جامعه‌اند ، و از امتيازات خاصى برخوردارند ، و كمتر اتفاق مىافتد كه شاه به كشتن آنان فرمان دهد ، و اگر بر صدراعظمش خشمگين گردد او را به شهرى تبعيد ، و ناچار مىكند تا پايان عمر در آن جا بماند .\r\nاين نيز گفتنى است با همهء اختيارات وسيع و امتيازات مهمى كه صدراعظم دارد كار كردن و از ميان برداشتن معضلات براى وى سخت دشوار است ، زيرا پيوسته با دسايس و توطئه‌هاى محرمانهء زنان حرمسرا و خواجه سرايان و درباريان روياروست ، و اين گروه تيره راى بدانديش در مدّت يك شب اجراى تمام برنامه‌هاى مصلحانهء او را\r\n\r\n","description":"","footnote":"","page_name":" 1212 ","page_number":304},
  {"content":"\r\n\r\nسد مىكنند . با همهء اين مشكلات و موانع و خطرات كه صدراعظم‌هاى ايران در پيش دارند خاتمت كار ايشان بسى محمودتر از صدراعظمهاى كشور عثمانى است . زيرا چنان كه گفتم كم اتفاق مىافتد پادشاه ايران به خون ريختن صدراعظم خود فرمان دهد ، و در صورتى كه بر او خشم گيرد تمام يا قسمتى از داراييش را مصادره ، و وى را به يكى از شهرها تبعيد مىكند . حتى ممكن است مجازات او را تنها به زندان شدن در خانهء خودش تخفيف دهد . گاهى نيز ممكن است پس از سپرى شدن مدتى كوتاه يا بيشتر او را به مقام و مرتبت عالى خود باز گرداند ، و اين كار بيشتر زمانى جنبهء تحقق مىيابد كه در وضع مملكت تغييرات مهمى روى دهد . فى المثل پادشاهى نو بر اريكهء سلطنت تكيه زند .\r\nصدراعظم داراى بازرسى است كه ناظر يا مبصر ناميده مىشود . او را كه منشى اول وى است شاه انتخاب مىكند و به كار مىگمارد . هر يك از امور مهمّ ديگر ناظرى جداگانه دارد .\r\nدوّمين شغل مهمّ كشورى ديوان بيگى است كه سمت رياست كلّ دادگسترى دارد . به سخن ديگر قاضى القضات سراسر مملكت است . ديوان بيگى به مفهوم رئيس شوراى داورى است زيرا بيگ به معنى مهتر و رئيس ، و ديوان به معنى جمعيّت يا شورايى است كه مأمور انجام كردن امور قضايى مىباشد . ديوان بيگى يا قاضى القضات دربارهء كليّهء دعاوى از هر گونه باشد ، خواه جنايى يا حقوقى حكم قطعى و غير قابل استيناف و تميز صادر مىكند ، و چون در سازمانهاى كشورى جز شاه هيچ كس از لحاظ مقام بالاتر از او نيست شاكيان از بىعدالتى احتمالى وى فقط به شاه شكايت مىبرند . ستمرسيدگان از سراسر مملكت از او داد مىخواهند ، و هر جا جنايتى اتفاق مىافتد وى حق دارد در صدد تحقيق برآيد و مجرمان را ناچار كند براى محاكمه در محكمه عدل حضور يابند . وى مجلس محاكمه را معمولا در يكى از اتاقهاى خانهء خود تشكيل مىدهد . گاه نيز در يكى از تالارهاى كاخ سلطنتى يا كشيك خانهء آن يا محلّى ديگر بر پا مىدارد .\r\nدر پايتخت برابر كاخ سلطنتى دو عمارت رفيع و باشكوه در دو سو واقع است ، كه يكى محلّ استقرار صدراعظم ، و ديگرى محلّ كار ديوان بيگى است . در روزگاران گذشته پادشاهان با علاقهء تمام در كليهء محاكمات مهمّ حضور مىيافتند تا شاهد و ناظر جلسات محاكمه و چگونگى داورى قاضى القضات باشند ، اما از زمان\r\n\r\n","description":"","footnote":"","page_name":" 1213 ","page_number":305},
  {"content":"\r\n\r\nسلطنت شاه صفى و پسرش شاه عباس ثانى اين رسم نيكو اندك اندك متروك شده و هرگز نديده‌ام و نشنيده‌ام كه از آن پس پادشاهان رنج حضور در اين جلسات را بر خود هموار كنند .\r\nپس از دو مقام صدارت عظمى و بيگلربيگى در سازمانهاى لشكرى مقام فرماندهى لشكر اگر وجود داشته باشد ، و از آن پس شغل رئيس قورچيان ، و بعد از آن كار فرمانده تفنگچيان از همه بالاتر است ؛ و از آن پس به ترتيب مقام قوللر آقاسى و فرمانده توپچيان اعتبار بيشتر دارد . پس از اين مقامات شغل وقايع نويس مهم است .\r\nوى را به مناسبت اين كه در زمان غيبت وزير وظايف او را انجام مىدهد وزير چپ مىگويند . او افزون بر وظيفهء خاص خود بازرس كارهاى وزير نيز مىباشد ، و مأمور است گزارش وقايع مهم را به عرض شاه و به اطلاع وزيران برساند . همچنين همهء فرمانها و دستورهاى پادشاه را به نگارش درآورد . در تمام نقاط مهمّ كشور وقايع نويس هست ، و آنان موظّفند شرح همهء وقايع و نامه‌هاى خود را براى وقايع نويسى كه در مركز اقامت دارد بفرستند . وزير چپ يا وقايع نويس اصلى موقع و مقامى ممتاز دارد .\r\nزيرا دربار به هنگام بروز وقايع مهم در انتخاب طريق مقابلهء با آن پيش آمدها با وى مشورت مىكند ، و نيز در مواردى اظهار نظر مىنمايد كه با سفيران و فرستادگان ممالك بيگانه چگونه بايد گفتگو و رفتار كرد ، و براى انعقاد پيمانهاى مختلف با كشورهاى دوست بايد چه روشى در پيش گرفت ، و چه موادى در قراردادها گنجاند .\r\nاز اين رو تمام فرستادگان و مأموران خارجى كه وارد كشور مىشوند با او ديدار و گفتگو مىكنند .\r\nوقايع نويس نامه‌ها و اعتبارنامه‌هاى ايشان را در دفتر مربوط ثبت مىكند ؛ روز ورود و مقاصد و محلّ اقامتشان را در دفتر مىنويسد . عرايضى را كه صدراعظم در اين باره بايد به عرض پادشاه برساند از او مىگيرد و پس از آن كه به نظر شاه رساند جواب آنها را در حاشيهء آنها مىنويسد .\r\nآخرين مشاغل دولتى كار ميراب است ، و اين همان شغل است كه در فرانسه مسؤول كلّ آبها و سر جنگلبان مىگويند . هر ايالت ميراب خاص دارد ، و تقسيم آب رودخانه‌هاى آن منطقه به زمينهاى مزروع يكى از وظايف اوست ، و وى در برابر اين خدمت به شرحى كه در فصل كشاورزى بيان كرده‌ام حقوق مىگيرد .\r\nمشاغل مهمّ كشورى و لشكرى را چنان كه بود به شرح آوردم ؛ مشاغل فقهى و\r\n\r\n","description":"","footnote":"","page_name":" 1214 ","page_number":306},
  {"content":"\r\n\r\nروحانى را نيز در سطور آتى شرح مىدهم ، و اكنون به بيان مشاغل معمول در دربار مىپردازم .\r\nنخستين و مهم‌ترين شغلهاى دربار ناظر است . ناظر كلمه‌اى است تازى به معناى نگاه ، نظر ، بينش ، و بر حسب مفهوم اين لفظ ناظر كسى است كه در امورى كه مربوط به اوست با مهارت و دقت زياد تجسس و مراقبت مىكند ، و همين كس است كه در بعضى نوشته‌هاى قديمى دربار ايران چشم شاه ياد شده است .\r\nناظر برجسته‌ترين و مهم‌ترين وزيران است و بر كليّهء اموال منقول و غير منقول و درآمدهاى اختصاصى شاه نظارت دارد . به سخن ديگر آنچه به خزانهء پادشاه درمىآيد يا از آن بيرون مىشود ، رسيدگى به هزينه مسؤولان سفره‌خانه ، خواليگران ، جامه‌داران و مراقبت در امر پرداخت حقوق همه خدمتگران شاه و مستمرى بگيران از جمله وظايف خاص اوست . همچنين مباشر و مسؤول امور كارخانه‌هاى متعلق به شاه و محصولات آنها ، و نيز ناظر بر كليّهء كسانى كه به نوعى در امور فنى و هنرى فعاليت مىكنند و از پادشاه مزد مىگيرند هم اوست . افزون بر اين وظايف رسيدگى و مراقبت در امور كليّهء بيگانگانى كه به قصد بازرگانى از راه خشكى يا دريا وارد ايران مىشوند و به كار تجارت آغاز مىكنند به عهدهء او مىباشد . ناظر موظف است هزينهء پذيرايى سفيران بيگانه را در به دو ورود بپردازد ؛ محلّ مناسبى براى سكونتشان در نظر بگيرد ، و دربارهء انتخاب هدايايى كه از طرف شاه به ايشان داده مىشود مشاركت ورزد . او اختيار دارد صاحبمنصبان و مأموران درجات پايين دربار را اخراج كند ، و به جاى آنان افراد ديگرى بگمارد . دربارهء تغيير صاحبمنصبان بلند پايه نيز جلب رضا و موافقت ناظر لازم است ، زيرا شاه با موافقت وى صاحبمنصبان ارشد دربارش را انتخاب يا اخراج مىكند . همچنين پادشاه حقوق يا پايهء مقام مأموران عالى رتبهء خود را طبق گزارش و استدعاى ناظر ترقى يا تنزّل مىدهد . زيرا در ايران بر اطلاق مقام پايدار ، و طبق ضوابط معين نيست بل كه پادشاه به اراده و دلخواه خويش پايهء يكى را برمىافرازد و مقام ديگرى را بىآن كه جرمكار باشد مىكاهد .\r\nبه طورى كه گفته شد ناظر در كليّهء امورى كه به نوعى با درآمدهاى شاه بستگى دارد دخالت و نظارت مىكند . صدراعظم نيز به نوبت خود در كليه صورت حسابهايى كه نمايندگان شاه و ديگر مأموران ذى صلاح براى مطالعهء ناظر و ثبت در دفاتر مربوطه ارسال مىدارند نظارت مىكند تا مبادا ناظر با اختيارات و قدرت\r\n\r\n","description":"","footnote":"","page_name":" 1215 ","page_number":307},
  {"content":"\r\n\r\nو نفوذى كه دارد به بهانهء احقاق حقوق پادشاه بر مردم بىپناه بيداد كند .\r\nبارى ، ناظر به مثابهء روحى است كه در پيكر همهء مأموران و خدمتگران پادشاه دميده شده ، و آنان را به فعاليت و تحرك برمىانگيزد با اين همه نبايد پنداشت كه ناظر با توانمنديها و نفوذى كه دارد قادر به اعمال همه مقاصد و سوداهاى خود مىباشد ، زيرا مأمورانى كه از سوى شاه به همكارى وى گماشته شده‌اند همه با ديدهء باز ناظر اعمال وى مىباشند تا مبادا كارى به زيان شاه انجام دهد .\r\nمختصر اين كه ناظر موظّف است در هر حال از خرج و دخل پادشاه به طور دقيق آگاه باشد و حساب آن از دستش در نرود . امّا مأمور دوم كه ارباب تحويل خوانده مىشود مسؤول نگهدارى حساب مخارج پادشاه و قيمت گذارى جمله چيزهايى است كه به نام و فرمان وى خريدارى مىگردد .\r\nارباب لفظى است تازى كه با كلمهء ربى عبرى يك ريشه دارد ، از آن گرفته شده و به معنى مهتر و فرمانده است . تحويل به معنى گرفتن مىباشد ، اختصاصا به پولى اطلاق مىگردد كه در صندوق موجود باشد ، و مجازا به معنى مسؤول خريد و مخارج است ، و گفتنى است هر يك از اسناد هزينه ناظر كه به مهر ارباب تحويل ممهور نباشد نه تنها معتبر نيست بلكه نشان جرمكاريست .\r\nچنان كه پيش از اين آورده‌ام صدراعظم افزون بر وظايف خاص خود از سوى پادشاه سمت بازرسى در امور خالصه را دارد ، به سخن ديگر ناظر و صدراعظم متقابلا در كارهاى يكديگر نظارت مىكنند ، و چون اين دو وزير ممتازترين ، برجسته‌ترين و با نفوذترين شخصيتهاى دربار مىباشند غالب امور مهمّ زير نظر و به تدبير ايشان اداره مىشود . من خود شاهد بودم كه پادشاه پيشين همواره به نظر سوء ظن در آنان مىنگريست ، و براى اين كه به صورت رقيب در نظر هم قرار گيرند آن دو را در كارهاى ديگرى دخالت مىداد ، و به نسبت اين كه كدام يك در حسن جريان امور مربوط به خود درايت و صداقت بيشتر به كار مىبرد بر حقوقش مىافزود .\r\nدر زمان پادشاهى شاه عباس ثانى ناظر كه به لطايف الحيل محبت و حمايت شاه را به خود جلب كرده بود چنان گستاخ شده بود كه به بعضى از اختيارات صدراعظم كه مردى راست طبع و ستوده كار و شرمناك بود تجاوز كرد ، و وى به منظور پرهيز از ستيزگرى و تلخ‌رويى دم بر نمىآورد ، حتى واقف به بعضى از اختيارات خود نبود .\r\n\r\n","description":"","footnote":"","page_name":" 1216 ","page_number":308},
  {"content":"\r\n\r\nبارى ، چون بيرون شدن چيزى از خزانهء شاه جز با حوالهء ممهور به مهر صدراعظم و ناظر و تأييد دو تن از ديوان محاسبات ممهور به مهر شاه به هيچ روى ميسر نيست اختلاس از دارايى شاه محال مىنمايد يا بسيار دشوار است .\r\nبه منظور رعايت نظم و ترتيب در برشمردن ديگر مشاغل وابسته به دربار مناسب‌تر و بهتر آنست نخست به مشاغلى كه به نوعى وابستگى به وظايف ناظر دارد اشاره كنم ، و گر چه اين مسؤوليتها نسبت به مشاغلى كه در پى آنها خواهد آمد اعتبار و امتياز ندارد چنان كه صاحبان اين مشاغل نه تنها اجازهء جلوس ، بل رخصت حضور در حضرت شاه را ندارند .\r\nنخست از توشمال باشى سخن بگويم : او مهتر خواليگران ، و ناظر همهء مطبخهاست . خوانسالار پادشاه شغلش معتبر است ، زيرا نظارت بر كليّهء امور مربوط به مطبخ به عهدهء اوست . وى موظف است كه هر بار پيشاپيش غذاى مخصوص سفرهء سلطان از هنگامى كه از آشپزخانه بيرون مىبرند تا چيده شدن بر سر خوان در حركت باشد ، و نمىتواند از انجام دادن اين وظيفهء مهمّ حتى هنگامى كه شاه در حرمسراست غفلت ورزد ، زيرا مجاز و موظف است در چنين موارد تا در حرمسرا همچنان پيشاپيش غذا حركت كند .\r\nوقتى شاه با بعضى از نزديكان و درباريانش غذا مىخورد توشمال باشى بايد همچنان حاضر و در كار باشد . او غذا را با دقت و مواظبت هر چه تمامتر مىآزمايد و اين كار در دربار ايران بيش از دربار پادشاهان ديگر رعايت مىشود . اما آزمايش غذا پيش از ورود به تالار غذاخورى صورت مىپذيرد و نه در حضور پادشاه . او در تمام مدتى كه شاه و درباريانش مشغول صرف غذا مىباشند در وسط تالار غذا خورى مىايستد و آمادهء خدمتگرى است . مجاز است هنگامى كه خدمتگران سفره را برمىچينند تيغه كاردش را در يكى از ظرفهاى غذا به انتخاب خود فرو كند و به هر جا مىخواهد بفرستد . توشمال باشى از اين حقّ خود با نهايت اهتمام و علاقه استفاده مىكند ، زيرا ايرانيان بر اين اعتقادند كه شاه داراى فر و موهبتى الهى و آسمانى است ، و آنچه را كه وى به دست خود لمس كند مقدّس و پر بركت مىباشد ، و باقى ماندهء غذا يا نوشابهء شاه شفابخش و نيرو آفرين است . درباريان به اين اوهام و خرافات اعتقاد ندارند اما به پذيرفتن معتقداتى كه مورد قبول عامه باشد و مربوط به سلطنت انجام پذيرد تظاهر مىكنند .\r\n\r\n","description":"","footnote":"","page_name":" 1217 ","page_number":309},
  {"content":"\r\n\r\nنه تنها توشمال باشى از اين حق برخوردار است ، بل كه ديگر كسانى نيز كه به نوعى مستقيما به شاه خدمتى انجام مىدهند از مزايايى برخوردارند ، مثلا سلمانى مخصوص شاه هر سال ده دست لباس سياه وظيفه دارد كه هر يك را در يكى از روزهاى اوّل تا دهم محرّم كه ايّام عزادارى حضرت امام حسين است ، مىپوشد ، و بايد دانست كه ده روز اوّل محرم در نظر شيعيان بسيار محترم مىباشد .\r\nدر مطبخ شاه براى درباريان و اهل حرم فقط روزى يك بار غذا مىپزند اما براى شخص پادشاه و زنان سمين حرم اختصاصا هر شبانروز دو بار غذا طبخ مىشود .\r\nمقدار مصرف گوشت مطبخ پادشاه مشخص و معيّن است بدين شرح كه براى غذاى ظهر چهار بره و سى مرغ ، و براى خوراك شب نيم اين مقدار طبخ مىشود . اما آنچه گوشت پرندگان و شكار و ماهى مصرف مىشود در اين صورت به حساب نيامده است .\r\nظرفها و وسايل غذاخورى را پس از برچيدن سفره در جاى مخصوص خود مىگذارند و غالبا به حرمسرا مىبرند .\r\nخوانسالار يا سفره‌چىباشى مهتر و رئيس كسانى است كه مسؤول گستردن و برچيدن سفره مىباشند . گستردن سفره براى شاه جز مواقعى كه در حرمسراست خواه تنها و خواه با برخى از درباريان غذا صرف كند به عهدهء اوست . وى پس از پهن كردن سفره تا زمانى كه غذا خوردن شاه پايان پذيرد كنارش بر پاى مىايستد ، و نكتهء جالب اين كه در ايران كه سرنوشت و مقدرات درباريان پيوسته در معرض تغيير و تبديل است ، خواليگر ، خوانسالار ، توشمال باشى و ناظر كلّ دربار از زمانهاى دور منسوب به يك خانواده‌اند ، و به ارادهء شاه از درجتى به درجت بالاتر ترقى مىكنند .\r\nناظر فعلى پيش از تصدى شغل كنونى نخست خوانسالار ، سپس توشمال باشى بود و بعد به اين مقام ارتقاء يافت ؛ و من هنگامى با وى آشنا شدم كه سمت توشمال باشى داشت .\r\nسومين صاحب شغل انباردارباشى يا رئيس كليّه انبارهاست . بايد توجه داشت كه همهء ايالات و ولاياتى كه داراى محصولات خوب و ممتاز مىباشند قسمتى از مواد مورد نياز دربار را فراهم مىكنند . هر ولايت يا ايالت داراى انبار يا انبارهايى است ، و مأموران مربوط آنها را از محصولات مرغوب مىآگنند . انباردارها مجموعا زير نظر و راهنمايى توشمال باشى انجام وظيفه مىكنند ، و خوانسالار يا سفره‌چى باشى نيز\r\n\r\n","description":"","footnote":"","page_name":" 1218 ","page_number":310},
  {"content":"\r\n\r\nبر كارهاى مسؤول نان و متصدى سبزى و لبنيات نظارت دارد .\r\nمن ديگر كسانى را كه مسؤول تهيّه مواد غذايى دربار پادشاه مىباشند ، و جملگى زير فرمان و هدايت ناظر كل انجام وظيفه مىكنند ، در رديف چهارم قرار مىدهم ، و آنان چهار نفرند .\r\nنخست حلواچى باشى يا مسؤول تهيهء مرباجات كه وظيفه‌اش نظارت بر كار كليّه حلواگرانى است كه براى دربار و حرمسرا انواع حلواهاى تر يا خشك درست مىكنند . دو ديگر شربت‌چى باشى كه مسؤول نظارت بر كار افرادى است كه براى دربار انواع نوشابه و شربتهاى شيرين تهيّه مىكنند ؛ همچنين بر كار ترشىچى باشى كه مسؤول انبار سبزيهاى زمستانى و انواع ترشيجات و برخى آشاميدنيهاى ترش و شيرين است ، نظارت دارد .\r\nسوّم شيره‌چى باشى كه مباشر و مسؤول شراب ، و كليّهء ظروف چينى موجود در دربار است . شغل شيره‌چى باشى هم معتبر است و هم سودآفرين ؛ زيرا كليّهء افرادى كه در سراسر كشور به ساختن شراب اشتغال دارند بايد به اجازهء وى فعّاليّت كنند ، و چون اصولا در مذهب اسلام شراب سازى و باده گسارى حرام است شراب سازان بايد پيشكشهاى ارزشمندى به وى بدهند تا بتوانند زير نفوذ و حمايت او به كار خود ادامه دهند . و بالاخره شغلهاى مشروح در ذيل در رديف وظايف ناظر به شمار است : نظارت بر كليّه بناها و ساختمانهاى متعلق به پادشاه ، نظارت بر همهء كاخها ، باغها ، عشرتكده‌هاى واقع در ييلاق‌ها و خانه‌هاى شهرى . او را صاحب و امين بيوتات ، و قائم مقامش را سردار مىنامند .\r\nاز جمله مشاغل درجهء سوم مقام معيّرباشى است . او مهتر بازرسانى است كه عيار مسكوكات را مىسنجند . همچنين بر كار طلاگران و نقره كاران در سطح كشور نظارت دارد .\r\nمهم‌ترين شغلهاى درجهء چهارم جواهرفروشى است كه مسؤول آن را زرگر باشى مىگويند . و در پى آن مباشر پيشه‌وران است كه در مدت روز كارگران را ساعتى چند بدون پرداختن مزد به كار مىگيرد ؛ و بالاخره متصدى همهء كارگاههاى شاه است ، زيرا چنان كه من دريافته‌ام و گفته‌ام پادشاه ايران به سبب بر پا داشتن دربارى باشكوه هنرمندانى را از هر گروه اعم از اين كه در فنّى مهارت ، يا فكرى خلاق دارند فراهم آورده ، به آنان حقوق و غذا مىدهد . اين هنروران به حسب مهارت\r\n\r\n","description":"","footnote":"","page_name":" 1219 ","page_number":311},
  {"content":"\r\n\r\nخود هر كدام با سمت سرپرستى و نظارت ، مديرى در كارگاههاى مربوط به كار مىپردازند ، و مدير مزبور مسؤول كليّهء هنرورانى است كه در سطح كشور در يك رشتهء واحد فعاليّت مىكنند . حرفهء اين گروه چنان كه ضمن گفتار مربوط به زرگرباشى اشاره خواهم كرد معتبر و سودآفرين است ، و مىتواند براى نماياندن برخى مشاغل مهمّ ديگرى نمونه باشد .\r\nزرگرباشى بر كليّهء كارگاههاى طلاكارى و نقره‌گرى ، و همه فعاليتهاى جواهرسازان و زرگران و نقره‌كاران ، همچنين بر تمام كارگاهها و زرگرانى كه براى شاه كار مىكنند نظارت دارد ، و بازرسانى كه كليّه اين امور را بازرسى مىكنند گزارش مأموران خود را به وى تسليم مىكنند ، و زرگرباشى مزد آنها را معيّن مىكند .\r\nهمين ضوابط دربارهء جواهرآلات و زرينه‌جاتى كه به دربار فروخته مىشود كاملا رعايت مىشود . به سخن ديگر كليّه جواهرفروشان و زرگران پايتخت و ديگر كسانى كه در دربار فعاليت مىكنند زير چتر نظارت وى مىباشند .\r\nزرگرباشى از هر جواهرى كه به پادشاه فروخته مىشود دو درصد ، و از هر آنچه در شهر به معرض فروخت درمىآيد يك در صد حقوق مىگيرد . اما اين حقوق به صورت ناتمام و نامطلوبى عايد وى مىگردد زيرا در دربار بايد به حقوقى كه مىگيرد قانع باشد ، در شهر هم اين گونه معاملات محرمانه و بىخبر وى انجام مىيابد . در عوض كسر درآمدش را از ماليات خروج طلا و نقره از مملكت جبران مىكند ، زيرا مسؤوليت وصول ماليات خروج طلا و نقره از كشور با او مىباشد ، ماليات خروج زر و سيم پنج درصد بهاى آنست ، و چون هر سال مبالغ نسبتا زيادى طلا و نقره از ايران خارج مىشود درآمد حاصل از ماليات آن زياد است .\r\nزرگرباشى مجاز است مانند بزرگان دربار هر زمان بخواهد حضور شاه شرفياب شود اما اجازه نشستن در آن مقام ندارد .\r\nاكنون به شرح و وصف ديگر مشاغل مهمّ دربار مىپردازم . پس از مقام ناظر مهم‌ترين و معتبرترين شغلها سمت ايشيك آقاسى باشى است . قصر پادشاه به دو قسمت مشخّص تقسيم مىشود . قسمت مقدم كه آن را ايشيك و قسمت ديگر كه آن را حرم مىنامند ، و ايشيك مجازا به رئيس جاه‌مندان و بزرگان دربار اطلاق مىشود كه مىتوان آن را مترادف رئيس تشريفات دربار دانست . ايشيك آقاسى باشى بر كليّه صاحبان مشاغل دربار از صدر تا ذيل فرمانرواست . به سخن ديگر پرده‌داران ،\r\n\r\n","description":"","footnote":"","page_name":" 1220 ","page_number":312},
  {"content":"\r\n\r\nنگهبانان ، و رؤساى تشريفات همه به فرمانش مىباشند . در زمان پادشاهى شارل دوم پادشاه فرانسه كه به شارل سرطاس معروف بود يكى از بزرگان دربار لقب و عنوان رئيس درباريان را داشت كه همطراز و هم رديف ايشيك آقاسى باشى دربار ايران بود . وى برادر ريشيلد (  Richilde  ) شهبانوى شارل بود .\r\nايشيك آقاسى باشى در برخى موارد قرقچيان را فرمان مىدهد . قرقچيان دسته‌اى از تفنگداران مىباشند ، و وظيفهء آنان خلوت نگهداشتن و نگهبانى كردن راهى است كه زنان حرم پادشاه به قصد رفتن به ييلاق يا گردش از آن مىگذرند . آنان بايد مردم را از نزديك شدن به مسير اهل حرم مانع شوند . ايشيك آقاسى باشى چماق كلفت و وزين جواهر نشانى به بلندى پنج پا كه علامت تشخّص و منصب عالى اوست در دست دارد ، و همين كه پادشاه از حرمسرا بيرون مىآيد چماقش را به دست مىگيرد و به فاصله چند گام جلو و در برابرش مىايستد و چشمانش را به چهره‌اش مىدوزد تا از نگاهش اوامرش را دريابد . همين كه شاه به وى نگريست به جلو مىرود ، و چون به نيّت شاه وقوف يافت ، چماقش را همان جا مىگذارد ، و به سرعت براى اجراى فرمان مىرود . پس از بازگشتن چماقش را برمىدارد و همچنان به نگهبانى مىپردازد .\r\nبدين ترتيب ايشيك آقاسىباشى با همهء درجت عالى كه دارد در تمام مجالس و مجامعى كه شاه حضور دارد و گر چه بعضى از فرو دستانش نشسته باشند بر پاى مىايستد اما در همه مجامع چنان كه در سطور آتى متذكر خواهم شد جايى مناسب مقامش به احترامش خالى مىگذارند .\r\nهمهء عرضحالهايى كه به عنوان مقام سلطنت به دربار مىرسد وسيلهء وى تقديم مىشود ، و گاه هم او ، به فرمان شاه آنها را مىگشايد و مىخواند و به مسؤولان ارجاع مىكند .\r\nاز جمله ديگر وظايف ايشيك آقاسى باشى اين است كه هر شب كنار دروازهء كاخ پادشاه بخوابد ، اما همواره از اين وظيفه مهم معاف است ، و همين بس كه در محلّ تجمع نگهبانان حضور يابد و چند تن آنان را بدين كار بگمارد .\r\nنبايد تصوّر كرد در ايران نگهبانان مانند پاسداران اروپا به نوبت با هوشيارى تمام نگهبانى مىكنند ، بل كه آنان در فاصلهء نسبتا دورى از كاخ جملگى از سر شب تا بامدادان با خيال آسوده مىخوابند ، نه تنها يك تن آنان نگهبانى نمىكند بل كه در كاخ را هم نمىبندند .\r\n\r\n","description":"","footnote":"","page_name":" 1221 ","page_number":313},
  {"content":"\r\n\r\nپادشاه معاونى براى ايشيك آقاسى باشى انتخاب مىكند . وى سردسته و فرمانده نگهبانان كاخ سلطنتى است ، امّا كم اتفاق مىافتد كه فرمانده كل وى را به كارهاى مهم بگمارد ، از اين رو نامش كمتر در ميان مىآيد .\r\nصاحبمنصبان ارشد و جاه‌مندان مهمّ دولت به دليلى چند هر يك براى اجراى وظايف خود روشى خاص اتّخاذ مىكنند . از جمله دلايل پيروى اين روش اينست كه در كشور ايران ارتقاء يا تنزّل درجهء صاحبان مناصب حتى توقف يا مرگ آنان بغتتا به اراده و دلخواه پادشاه انجام مىگيرد - و اگر جرأت كنم كه بگويم چونان صاعقه بر سر آنان فرود مىآيد - و چون هيچ يك ايشان مايل نيست گرفتار اين نوع مرگ مفاجا شود در اجراى وظايف خود قصور نمىكند و انجام آنها را به ديگران محوّل نمىنمايد .\r\nده درصد هدايايى كه به شاه تقديم مىكنند متعلق به ايشيك آقاسى باشى است ، و اين درآمدى سرشار است ، زيرا هداياى زيادى به شاه تقديم مىشود . از هدايا به عناوين مختلف هجده درصد عوارض مىگيرند . عوارض اسبها نيز هم چندان است ، اما عوارض هداياى ديگر بيش از يازده درصد نيست . ده درصد مجموع درآمدهاى عوارض متعلق به ايشيك آقاسى باشى و باقى از آن مسؤولان انبار است كه به تناسب شغل و مقامى كه دارند تقسيم مىكنند .\r\nچنان كه در سطور بالا گذشت ده درصد بهاى كلّ هدايا متعلق به ايشيك آقاسى باشى و بقيه از آن ميرآخورها و مهتران اصطبل است .\r\nدر مورد منسوجات گرانبها و اشياء كمياب ، و جواهر و مسكوكاتى كه به عنوان هديه به مأموران و سفيران و فرستادگان بيگانه مىدهند رسم بسيار ناخوشايند و نكوهيده و عجيبى جارى است به اين شرح كه بيگانگانى كه از شاه هدايايى دريافت مىكنند بايد به ازاى آن حقوقى بپردازند . قسمتى از اين عوايد متعلق به ايشيك - آقاسى باشى و باقى از آن مسؤولان انبارها و گنجينه‌هايى است كه هدايا را از آن بيرون آورده‌اند . گر چه اين عوارض را گاهى شاه به گيرندگان هدايا مىبخشد اما اين گذشت كم اتفاق مىافتد ، و من بارها شاهد حال سفيرانى بوده‌ام كه در برابر گرفتن هداياى شاه به پرداخت اين حقوق ناچار شده‌اند .\r\nايشيك آقاسى باشى كه كار و شخصيت دربارى او را به شرح آوردم در آن قسمت از كاخ كه راه به حرمسرا دارد هيچ دخالت ندارد . قصر داراى درى جداگانه\r\n\r\n","description":"","footnote":"","page_name":" 1222 ","page_number":314},
  {"content":"\r\n\r\nاست كه در مقام مقايسه به بزرگى در اوّل و نزديك در حرمسرا نيست . حرمسرا و متعلقات آن ايشيك آقاسى باشى جداگانه دارد ، و گر چه حوزهء حفاظت وى به قدر محدوده ايشيك آقاسى باشى دربار گسترده و دامنه‌دار نيست بارى نفوذ و قدرت فراوان دارد . او را ايشيك آقاسى باشى حرم مىنامند . همه راهروها و دالانهايى كه به حرم مىپيوندد در اختيار اوست ، و هنگامى كه پادشاه در حرمسرا به سر مىبرد وزيران و درباريان و جاه‌مندان در همين راهروها با هم مشورت و تبادل نظر مىكنند و برخى از وظايف خويش را انجام مىدهند .\r\nايشيك آقاسى باشى حرم به همهء كسانى كه براى انجام كردن مأموريت يا كارى از حرمسرا بيرون مىشوند ، همچنين به همهء افرادى كه چيزهاى لازم به حرمسرا مىبرند نظارت قاطع دارد . وى معمولا شخصيتى عمر پيموده و آخر انديش است ، و دستيارى دارد كه او را معاون رئيس پاسداران دروازهء حرم مىنامند .\r\nدر دنبالهء مطلب به ديگر امور مربوط به قصر و مجريان آن كه همگى زير فرمان ايشيك آقاسى باشى انجام وظيفه مىكنند اشاره مىكنم . از جملهء آنان يساولانند كه پيوسته بر در و آمادهء فرمانبردارى پادشاه مىباشند . ديگر يساولان صحبت هستند كه همگى آنان اميرزاده و فرزندان اشراف و جاه‌مندانند . آنان خدمتگر خاص شاه مىباشند و غالبا در حضور اويند . هنگام خدمت عصاى زراندود به دست دارند ، و رؤساى آنان براى اين كه از ديگران باز شناخته شوند عصايى به نوع ديگر دارند .\r\nيساولان صحبت در هر مكان كه شاه حضور يابد وظيفه مسؤولان تشريفات و حفظ انضباط و سكوت را بر عهده مىگيرند ، اما اين موارد كم اتفاق مىافتد . با اين كه شاه با آنها به مدارا و آهستگى رفتار مىكند همواره در برابر وى نگران و بيمناك و رميده خاطرند . هنگام شرفيابى سفيران و نمايندگان و فرستادگان كشورهاى خارجى يساولان صحبت به پيشباز ايشان مىروند آنان را به حضور شاه راهنمايى مىكنند ، و هدايايى را كه آورده‌اند يا ديگران مىفرستند از نظر پادشاه مىگذرانند . حقوق يساولان هزار ، و حقوق يساولان صحبت دو هزار ليور مىباشد ، و غذايشان به عهدهء دربار است .\r\nچون به شرحى كه گفته شد رياست كاركنان و خدمتگران كاخ به عهدهء ايشيك آقاسى باشى محول است مناسب مىنمايد چگونگى ورود افراد را به خدمت دربار بگويم . داوطلب خدمت نخست برگ درخواست خود را به ايشيك آقاسى باشى\r\n\r\n","description":"","footnote":"","page_name":" 1223 ","page_number":315},
  {"content":"\r\n\r\nمىدهد . اگر وى پذيرفت و قول مساعد داد او كه همواره در حضور شاه است تقاضا نامه را به معظم له تقديم ، و شايستگى متقاضى را تأييد مىكند . اگر پادشاه موافقت كرد وى را به حضور مىپذيرد . او به هنگام ورود سه بار تعظيم مىكند سپس در برابر شاه به زانو درمىآيد ؛ سرش را به زير مىافگند و همچنان منتظر فرمان مىماند .\r\nاگر در نظر شاه پسند افتاد فرمان استخدامش را مىدهد . در اين هنگام ايشيك - آقاسى باشى سه بار آهسته عصايش را به پشت متقاضى مىزند ، و بدين صورت خدمتگرى وى آغاز مىگردد .\r\nپس از رفتن شاه ، ايشيك آقاسى باشى پاسخ متقاضى را طبق دستور شاه در حاشيهء نامه‌اش مىنويسد و حقوقى را كه متناسب با شغل اوست معين مىكند ، سپس به دست كارمند جديد مىدهد تا به ديوان محاسبات ببرد . اما اگر ايشيك - آقاسى باشى حقوق وى را معين نكرد - و غالبا چنين مىشود - مسؤول ديوان محاسبات خود اين كار را انجام مىدهد .\r\nسوّمين شغل دستگاه شاه ميرآخرى است ، و آن مباشرت امور مربوط به اصطبلهاى سلطنتى مىباشد . شاه در بسيارى از جاهاى كشور داراى ايلخيهاى بزرگ است ، و در بيشتر شهرها از جمله در اصفهان اصطبلهاى متعدّد دارد . اين اصطبلها از نظر ارزش اسبهايى كه در آنها نگهدارى مىشود به سه دسته تقسيم مىگردد . در اصطبلهاى نوع اوّل فقط اسبهاى اصيلى نگهدارى مىشوند كه بهاى هر يك آنها از شصت تومان ، معادل دويست و پنجاه سكّهء طلا كمتر نيست . در اصطبلهاى درجهء دوم اسبانى كه هر يك بيش از پنجاه لويى ، و در اصطبلهاى ديگر اسبانى كه هر كدام كمتر از اين مبلغ مىارزد نگهدارى مىشوند . جز اينها پادشاه در تمام ايالات و ولايات از ديگر حيوانات اهلى اصطبلهاى متعدد دارد ، و مير آخرباشى بر مأموران و خدمتگرانى كه مسؤول نگهدارى آنها مىباشند فرمانرواست ، و بر فعاليتهاى كليّهء آنان نظارت مىكند . اما نبايد تصوّر كرد كه وى در همهء امور مربوط به شغل خود مختار مطلق است ، بل كه بازرسى كه بر اداره‌اى رياست دارد كليّهء كارهايش را نظارت مىكند . اين ناظر بايد بر تمام كارها و اقدامات ميرآخر نظارت كند و حقوق كاركنان او را بپردازد .\r\nاعتبار و اهميّت شغل ميرآخر به حقوق و امتيازات مالى او وابسته است . چنان كه اطّلاع يافته‌ام از پنجاه هزار اكو درمىگذرد . قطعىترين اين درآمدها حقّى است كه\r\n\r\n","description":"","footnote":"","page_name":" 1224 ","page_number":316},
  {"content":"\r\n\r\nاز اسبهاى تقديمى به شاه عايد وى مىگردد . و نيز كسانى كه شاه به آنان اسب مىبخشد بنا به رسم بايد حقى به او بدهند . مقدار اين درآمدها به نسبت ارزش اسبها متغيّر است ، و گاه به ازاى هر اسب ده پيستول مىدهند .\r\nاز روى ديگر چون پادشاه به مناسبتهايى صاحبمنصبان و مأموران خود را ارتقاء مقام مىدهد از بخشيدن اسب به آنان دريغ نمىورزد ، ميرآخرباشى از موقع استفاده مىكند و از كسانى كه صاحب اسب شده‌اند هدايايى مىگيرد .\r\nميرآخرباشى براى انجام دادن خدمات متنوع خدمتگران و فرمانبران متعدد زير فرمان دارد از آن جمله است جلودارباشى ؛ او مهتر جلوداران اسبان و ميرآخر اول است . او همواره در ركاب شاه ، و آمادهء خدمت اوست . هر روز از بامدادان پنج يا شش اسب سوارى را با زين و ساز و برگ كامل آراسته بر در قصر مخصوص آماده نگه مىدارد . دو تا از اسبان لگام زده و كاملا آمادهء سوارى بر در قصرند ، و چهار ديگر با زين و برگ ، اما بدون لگام و بسته به آخرند .\r\nزيندارباشى مهتر گروه كسانى است كه مسؤوليّت مرتب و آماده داشتن زين و برگ اسبها با آنهاست . اوزنگو قورچىباشى يا ركابدار نايب ميرآخر و نخستين كس است كه سوار بر اسب پشت سر شاه مىرود . او ده تن كه هر يك هزار و پانصد اكو حقوق مىگيرد زير فرمان دارد . هزينهء غذاى جملگى نيز با دربار است . ميرآخر - باشى رئيس نوكران پيادهء شاه كه عده‌شان از سى نفر نيز فزون است ، مىباشد .\r\nميرشكارباشى چهارمين دسته از شاغلين دربار است . شاه در سراسر كشور افزون بر هزار شكارگر به خدمت دارد كه همه زير فرمان ميرشكارباشى مىباشند . وى مباشر همهء جنگلها و شكارگاه‌هاست . در ايران ساز و برگ شكار بر اطلاق اهميّت بسيار دارد ، زيرا در اين سرزمين مانند كشور آلمان شكار كردن رايج است . وقتى شاه به قصد رفتن به ييلاق از پايتخت بيرون مىشود ميرشكارباشى صد تن را كه همگى حقوق خويش را گرفته‌اند در پى وى مىبرد . همچنين چندين شير و پلنگ و ديگر حيوانات درنده را كه جملگى اهلى و رام شده‌اند ، و نگهبانان آن حيوانات همه تابع فرمان وى مىباشند به دنبال پادشاه در حركت مىآورد . قوشدارباشى و سگبان‌باشى نيز زير فرمان اويند ، و بر اعتبارش مىافزايند . چون پرورش مرغان شكارى در ايران مرسوم ، و سخت مورد توجّه مىباشد ، براى نگهدارى و تغذيه و تربيت آنها جايگاههاى خوب و وسيع مىسازند . ميرشكارباشى هنگامى كه شاه به قصد شكار از شهر بيرون\r\n\r\n","description":"","footnote":"","page_name":" 1225 ","page_number":317},
  {"content":"\r\n\r\nمىرود شش يا هفت تن را كه هر يك قوشى در دست دارد همراه خود مىبرد .\r\nمهتر سگبانان سگبان باشى ناميده مىشود . سگان شكارى ايران مانند سگان شكارى اروپا بزرگ و زيبا نمىباشند . ايرانيان به طور كلى از سگ مىهراسند ، و از آن بيزارى مىجويند زيرا در شريعت اسلام لمس كردن سگ نجس و حرام است . با اين همه هميشه به دنبال پرندگان شكارى شش يا هفت سگ شكارى كه جملگى به زنجير بسته شده‌اند در پى شاه مىروند .\r\nپس از مشاغلى كه شرحشان گذشت بايد از حرفت پزشكى و اخترگرى سخن بگويم . راست اين است كه پزشكان و ستاره‌شناسان در دربار حرمت بسيار دارند ، و ثروتشان نيز زياد است . شاه در دربار خود دوازده يا سيزده پزشك دارد ، امّا ميان آنان سه نفر به تفاوت از احترامات و دارايى بيشتر برخوردارند . برترين آن سه را حكيم باشى ، ديگرى را حكيم بزرگ ، و سومين را حكيم كوچك خطاب مىكنند .\r\nاينان در حضور شاه حقّ نشستن دارند ، و هر زمان در دربار نشسته باشند دو يا سه تن از پزشكان درجهء پايين پشت سرشان بر پاى مىايستند . وقتى شاه به غذا خوردن مىنشيند حكيمباشى در كنارش جاى مىگيرد تا به سؤالات او جواب بگويد .\r\nفى المثل اگر بپرسد چه غذايى براى مزاجش سازگارتر است ، و از خوردن چه غذايى بايد بپرهيزد پاسخ بدهد ؛ عده اخترگران پادشاه همچندان بل كه بيشتر است ، و مانند پزشكان سه نفر آنان بنام‌تر و محترم‌تر و مقرب‌ترند ، و من در فصول پيشين اين كتاب دربارهء احترام و اعتبار پزشكان و اخترگران دربار ، و جامعهء ايرانيان به سزا بحث كرده‌ام .\r\nاين بود شرح مشاغلى كه در دربار ايران ارج و حرمت دارد ، و صاحبان آن مشاغل مجازند در حضور شاه درآيند و بنشينند ، و آنان كه داراى مشاغل آتى الذكر مىباشند اين امتياز مهم را ندارند .\r\nنخستين و برترين آنها رئيس گروه حاملان مشعل است كه به او مشعلدارباشى مىگويند و كارى نسبتا معتبر دارد . وى مهتر و رئيس گروهى است كه مراقبت روشن نگهداشتن همهء شمعها و فانوسها و چراغهايى كه داخل و بيرون كاخ را روشن مىكند به عهدهء آنان محول است . به هنگام شب هر زمان شاه قصد بيرون شدن از كاخ كند مشعلدارباشى فانوس سنگينى را كه پايه‌اش چوبين و سر تيز است بر دوش مىكشد و پيشاپيش شاه به حركت درمىآيد ؛ و هر جا كه معظم له توقف كند سر پايهء تيز مشعل را\r\n\r\n","description":"","footnote":"","page_name":" 1226 ","page_number":318},
  {"content":"\r\n\r\nبر زمين فرو مىكند . زير فانوس لگنى دايره شكل وجود دارد تا چربيهاى حاصل از گداختن شمع در آن فرو چكد . شمعدانهايى كه پيشاپيش شاه مىبرند از طلا ، و آنهايى كه در محوّطهء كاخ مىافروزند همه از نقره است . يكى ديگر از وظايف مشعلدارباشى مراقبت در متعادل داشتن درجه حرارت كاخ و هدر نرفتن گرماست ؛ زيرا در بسيارى از نقاط ايران و بتخصيص در اصفهان هيمه كم و گران است . از روى ديگر براى اين كه شغل مشعل‌دارباشى مهم‌تر و درآمدش بيشتر باشد ، از سالها پيش نظارت بر اماكن فساد ، و خانه‌هايى كه روسپيان در آن جا خودفروشى مىكنند ، همچنين مراكز تجمع نوازندگان ، خوانندگان ، خيمه‌شب‌بازان ، بندبازان ، نقالان و قصّه پردازان ، بر اطلاق كليّهء افرادى كه به اين كارهاى پست و ناسزاوار اشتغال دارند ، به وى سپرده شده . به سخن ديگر ، حامى و داور جملگى اين اصناف مشعلدارباشى است ، وى از ايشان ماليات مىستاند ، ولگردانى را كه در كوچه‌ها قماربازى مىكنند جريمه مىكند ، و آشكار است از اين منابع چه منافع سرشارى نصيبش مىشود ، و مقدار عايدات وى آن گاه نمايان‌تر مىگردد كه ياد شود در اصفهان پايتخت ايران يازده هزار روسپى وجود دارد كه نام خود را در دفاتر مربوط ثبت كرده‌اند و ماليات مىدهند . افزون بر اين بيش از هزار و پانصد زن روسپى ديگر نام خود را در دفتر ثبت نكرده‌اند ، و چون محرمانه به كار زشت خود اشتغال دارند مشعلدارباشى آنچه از ايشان مىگيرد به نفع خود ضبط مىكند ، و چون غالب اين زنان گروه اخير الذكر خوبروى و پر مشترى هستند و نرخشان نيز گران است ، تصوّر درآمد مشعلدارباشى آسان‌تر است .\r\nدر رديف مشاغلى كه ذكرشان در ميان است شغل مهماندارباشى حائز رتبهء دوم است . وظيفهء وى آماده كردن كليّهء وسايل پذيرايى سفيران و نمايندگان و فرستادگان كشورهاى بيگانه مىباشد . مهماندارباشى بايد هنگام نزديك شدن سفير يا نماينده كشورهاى خارجى به پايتخت ، به پيشباز وى برود و او را به حرمت تمام به خانه‌اى كه قبلا براى اقامتش آماده شده رهنمايى كند . ميهماندارى خاص به خدمت كردن وى گمارد ، و اگر اجازهء تشرف به حضور شاه يافته باشد در وقتى كه قبلا پيش بينى شده وى را به اين سعادت نائل كند . زود به زود به ديدارش برود و با گشاده‌رويى و سرعت عمل نيازمنديهايش را فراهم آورد ، و پيامهايش را به شاه و وزيران برساند ، و در اين كار آمادگى بسيار داشته باشد زيرا كليّهء گفتگوها و\r\n\r\n","description":"","footnote":"","page_name":" 1227 ","page_number":319},
  {"content":"\r\n\r\nمذاكرات سفيران هنگامى كه راغب و شايق نباشند كه شخصا انجام دهند وسيلهء وى صورت مىپذيرد . ميهماندارباشى سرپرست همهء ميهمانداران دربار مىباشد ، و اينان همرديف نجيب‌زادگان دربار پادشاه فرانسه مىباشند . ميهماندارباشى غالبا در جوار ميهمان عالى مقام به سر مىبرد تا به نام پادشاه متبوع خود به سزا از او مراقبت كند ، و ديگران را نيز به حرمت دارى او و كليّهء همراهانش تشويق نمايد . وى سايه آسا همه جا همراه ميهمان مىرود ، تا با نهايت دقت و مراقبت به حرمتگزارى به خدمتش بكوشد ، و دستورهاى شاه را دربارهء نكوداشت وى مو به مو اجرا كند ؛ به ساكنان محلتى كه سفير در آن جا خانه دارد مؤكدا توصيه مىكند كه در تمام موارد و در همهء گذرگاهها از حرمتگزارى نسبت به سفير غفلت نورزند و همراهانش را به هيچ بهانه نرنجانند . مختصر اين كه ميهماندارباشى از هر خدمتى كه از دست و زبانش برمىآيد نبايد دريغ كند ، و براى ايفاى كليه وظايفى كه به عهدهء اوست بايد همواره آماده باشد . در ديدارهايى كه با ميهمانان خارجى دارد گاه گاه از آنان مىپرسد آيا از رفتار و آمادگى ميهماندارانى كه به خدمتگرى آنان گماشته است كاملا راضى هستند ، و در صورت كمترين عدم رضامندى به فور آنان را عوض مىكند ؛ ولى قبلا دقت و مراقبت مىكند ميهماندارانى به خدمت هر سفير بگمارد كه مناسب با روحيات و توقعات او باشند .\r\nبنابراين پيش‌انديشى ، اگر ميهمانش سفير يكى از كشورهاى اروپايى باشد ، چون به شرابخوارى و خوشگذرانى عادت دارد كسى را به ميهماندارى و خدمتش مىگمارد كه خشك و متعصّب نباشد ، و از باده گسارى و عشرت جويى پرهيز نكند . به سخن ديگر قيود مذهبى وى را به احتياط برنينگيزد ؛ زيرا به ايرانيان چنين تلقين شده كه چندانكه آنها در خورد و خوراك جانب اعتدال را نگه مىدارند اروپاييان على العموم مردمانى شكمباره و شراب خواره‌اند .\r\nسه و نيم درصد بهاى هدايايى كه سفير خارجى به شاه تقديم مىكند به پاداش خدمات شايانى كه ميهماندار كرده متعلق به اوست .\r\nاين نكته نيز گفتنى است پيش از آن كه سفير به پايتخت نزديك شود ميهماندار مناسبى براى راهنمايى و پذيرايى وى انتخاب مىكنند .\r\nسومين مشاغل كم اهميت كار كشيك نويس است كه محلّ انجام وظيفه‌اش نزديك به دروازهء حرمسراست . توضيح اين كه متصل به آن سه اتاق كوچك وجود دارد كه وسعت هيچ كدام از سه تواز (  Toise  ) مربع بيشتر نيست . اين اتاقهاى كوچك را\r\n\r\n","description":"","footnote":"","page_name":" 1228 ","page_number":320},
  {"content":"\r\n\r\nكشيك خانه مىگويند . از اين سه اتاق آن كه به حرمسرا نزديك‌تر مىباشد مخصوص خواجه‌هاى حرمسراست ، و تنها كشيك آقاسى حرمسرا اجازه دارد به حرمسرا وارد شود .\r\nچنان كه پيش از اين اشاره كردم او مردى است عمر پيموده ، خداجوى ، شرمناك و روشن نظر . اتاق كوچك متصل به آن اقامتگاه نگهبان شب ، و آخرين اتاق مخصوص سرپرست پاسداران حرمسراست كه هر روز صبحگاهان وزيران در آن اجتماع مىكنند ، و نه تنها شبها بلكه روزها نيز در آن جا به نگهبانى مىپردازند . آنان هنگام فروشدن خورشيد در پشت افق به نوبت جامه خواب خود را به آن جا مىفرستند ، و تا سپيده دم در آن اتاق به سر مىبرند . كشيك نويس كه سرپرست كشيك خانه است هر بامدادان نام وزيرانى را كه شب يا روز در آن اتاق مانده‌اند مىنويسد و به حرمسرا مىفرستد . البته پادشاه آن صورت را از نظر مىگذراند ، و آسان مىتوان تصور كرد بزرگانى كه در بند گرفتن مقام بالاتر و ترفيع درجه مىباشند چه سعىها مىكنند كه بيش از ديگر دلباختگان مقام در اين اتاق كوچك نگهبانى كنند . اگر يكى از اين مشتاقان به سببى نتواند در كشيك خانه حضور يابد به سرپرست كشيك خانه خبر مىدهد ، و تقاضاى مرخصى مىكند . و البته درخواستش هميشه مقرون به اجابت مىگردد ، ولى چون غيبتها به شاه اطلاع داده مىشود هر كس مىكوشد كه در نوبت خود براى انجام دادن وظيفه حضور يابد . اما به طور كلى مىتوان گفت بودن يا نبودن بزرگان در كشيك خانه از نظر امنيت بىتفاوت است زيرا از يك سو جاه‌مندانى كه براى پاسدارى در كشيك خانه حضور مىيابند تمام مدت شب با خيال راحت بىتشويش خاطر مىخوابند از روى ديگر پادشاه در نظر ايرانيان چندان مقدس و گرامى است كه هرگز به دشمنى وى و بر پا كردن شورش و انقلاب برنمىخيزند و اصولا از آنچه در كشورشان مىگذرد بىخبرند .\r\nپنجمين دارندهء شغلهاى كم اهميت جبّه‌دارباشى است . وى سرپرست همه كاركنان سلاحها و رئيس قورخانه است . بر همهء سلاحهاى موجود در انبارها و كليهء اسلحه‌هاى كه از كشورهاى بيگانه براى شاه مىرسد نظارت دارد ، و همهء كارگران اسلحه سازى در سراسر كشور فرمان پذير وى مىباشند ، و از زمانى كه براى توپچىها رئيس معين نشده سرپرست آنها نيز هست .\r\nپنجمين و آخرين مشاغل كار پيشكش نويس است . او موظف است همه\r\n\r\n","description":"","footnote":"","page_name":" 1229 ","page_number":321},
  {"content":"\r\n\r\nهدايايى را كه براى شاه مىفرستند هر كس فرستاده باشد ، و قيمتش هر چه باشد پيش از آن كه از نظر پادشاه بگذراند در دفتر ثبت كند . هم اوست كه به هنگام عرضه داشتن هدايا پيشاپيش صف آورندگان از مقابل شاه مىگذرد . وقتى صورت هداياى سفير يا نماينده يا شخصيت ديگرى در دفتر ثبت ، و وزن و قيمتش معلوم شد ، عوض كردن يا كاستن وزن آن به هيچ روى ميسر نيست ، و اگر هنگام تحويل كردن هدايا به خزانه شماره و وزن و قيمت آنها برابر ثبت دفتر نباشد بايد كسر آن جبران شود ؛ و من چند مورد از آنچه در اين باره شرح كردم ديده‌ام .\r\nجزو هدايايى كه در سال 1673 يك شركت فرانسوى براى شاه فرستاد يك قوطى عنبر اشهب بود كه به سببى نامعلوم وزن حقيقى آن در دفتر هدايا درج نشده بود .\r\nبه هنگام ارزيابى چون وزن آن را كمتر از آنچه در دفتر ثبت شده بود يافتند كسرى آن را از آورنده طلب كردند ، و چون عنبر اشهب نداشت ناگزير بهاى كسرى آن را از قرار هر اونس بيست و هفت اكو پرداخت .\r\nاينها كه برشمردم مهم‌ترين مشاغل دربار ايران است ، و من به سبب اين كه پيشخدمتى شاه اختصاص به يك تن خواجهء سفيد پوست دارد آن را در رديف مشاغل ديگر درنياوردم . دارندهء اين شغل مهتر ناميده مىشود ، و اين لفظ از دو جزء عربى « 1 » مه به معنى بزرگ و تر كه در زبان فارسى علامت صفت تفضيلى است ، همچنان كه تروس (  Teros  ) در زبان يونانى به همين معنى است تركيب شده است .\r\nرنگ پوست خواجه‌ها دو گونه است يا سفيد يا سياه مىباشد . خواجه‌هاى سفيد هرگز يا جز به ندرت وارد حرمسرا نمىشوند . برعكس خواجه‌هاى سياه پوست جز به ندرت از حرمسرا بيرون نمىروند . خواجه‌هاى سفيد پوست هر زمان شاه از قصر بيرون مىرود ملتزم ركابش مىباشند ، و خواجه خدمتگزار خاص پادشاه كه پيرى سفيد پوست است حق ندارد جز مواقعى كه همراه شاه به حرمسرا مىرود يا وى بدان جا خوانده مىشود به حرمسرا برود . خواجه خدمتگر شاه چون غالبا در حضور شاه است بر ديگر خواجه‌ها سر است ، و در دربار نيز نفوذ و قدرت زياد دارد ، چه شاه در ميان جمع و چه تنها باشد از او جدا نمىگردد ، و وقتى شاه بر سر سفره مىنشيند خواجه خدمتگر خاص ، كنارش زانو بر زمين مىزند ، و خوراكيها را كه قبلا آزمايش شده دگر بار\r\n\r\n\r\n","description":"","footnote":"\r\n( 1 ) مه عربى نيست ، فارسى و به معنى بزرگ است و ريشهء آن (  Maha  ) سانسكريت مىباشد .\r\n","page_name":" 1230 ","page_number":322},
  {"content":"\r\n\r\nمىآزمايد . هم او جامه بر اندام پادشاه مىپوشاند ، يا لباس از تنش جدا مىكند .\r\nبه جامه‌داران شاه فرمانرواست . جواهراتى را كه شاه به لباس خود مىآرايد دستمالى و آزمايش مىكند ، و حساب پول نقدش را نگه مىدارد . بارى ، خواجه خدمتگر خاص جز مواقعى كه درمىيابد شاه سر آن دارد كه با زنى همبستر شود وى را ترك نمىكند .\r\nبه كمر خواجه صندوقچه زرين كوچكى بسته است كه در آن چند دستمال ظريف و لطيف ، مقدارى ترياك ، شيشهء كوچكى پر از عطر ، و حبهاى مقوى جاى دارد ، و هر وقت پادشاه يكى از آنها را بخواهد به وى تقديم مىكند . همچنان كه در دربارهاى بزرگ اروپا عصاى سياه يا سفيد و كليد طلا ، نشان تشخّص دارندهء آن به شمار مىرود صندوقچهء طلاى خواجهء خدمتگر خاص علامت امتياز و شخصيّت وى مىباشد ، و چون در خلوت و جلوت همواره همراه شاه است مىتواند منشاء بسيار كارهاى خوب يا بد شود ؛ و مطالب مهمى را موافق ميل خود به شاه تلقين كند . از اين رو همهء بزرگان دربار و حرمسرا از نفوذ او مىهراسند ، و از وى تملّق مىگويند .\r\nروال ترتيب و تنظيم فصول كتاب حكم بر اين مىكند در اين مقال نخست به شرح منابع عوايد پادشاه ، و توضيح چگونگى بهره‌بردارى از آن منابع بپردازم ، اما به جهاتى مناسب‌تر اين مىنمايد كه مقدمة وضع مالكيت زمين و چگونگى بهره‌بردارى از آن را شرح كنم ، زيرا پس از توضيح و روشن شدن اين موضوع بهتر و آسان‌تر مىتوان به درآمدهاى شاه وقوف يافت ، و اين مطلب مهمى است كه در سفرنامه‌ها كمتر مورد تحقيق قرار گرفته و آنچه نوشته‌اند كسانى را كه به مطالعهء اين مطالب شوق‌مندند ، اقناع نمىكند .\r\n\r\n","description":"","footnote":"","page_name":" 1231 ","page_number":323},
  {"content":"\r\n\r\n\r\nفصل ششم مالكيّت زمين و درآمدهاى آن\r\nزمينهاى سراسر ايران دو گونه است ، يا داير و معمور يعنى قابل كشت و زرع است ، و يا غير آن يعنى باير و ناآباد كه در آن كشاورزى نمىشود . زمينهاى داير و آباد نيز چهار گونه است : زمينهاى متعلق به دولت ، زمينهاى خالصه ، اراضى وقفى و زمينهاى متعلق به مردم .\r\nبيشترين زمينهاى آباد متعلق به دولت است ، و دولت قسمتى از اين اراضى را براى به دست آوردن عايدات مورد احتياج در اختيار خود نگه مىدارد ، و قسمت ديگر را به منظور پرداخت حقوق كارمندان و مأموران ارتش و سربازان اختصاص مىدهد زيرا حقوق ساده‌ترين سربازان بايد از محلّ درآمد يك دهكده يا آبادى تأمين شود .\r\nاراضى خالصه همه متعلق به شاه و در ملكيّت شخص اوست ، بخشى از آنها در تيول صاحبان مشاغل است ، و از درآمد قسمتى ديگر حقوق درباريان و خدمتگران دربار ، همچنين حقوق كليّه صاحبمنصبان و سربازانى كه مخارج آنها به عهدهء شاه است تأمين مىگردد . بخشى نيز براى مدتى معيّن يا دائم به كسانى كه مورد توجه شاه مىباشند واگذار شده است ، و در صورت اخير از پدر به پسر منتقل مىگردد . و باقى مانده اراضى پادشاه نيز به منظور پس‌انداز عوايد آن در اختيار بعضى از وزيران يا مباشران است .\r\nبيشتر اراضى خالصه در ايالتهاى پارت ، پارس ، برخى از نواحى كرمان ، هيركانى ، قسمتى از ايالت ماد ، و اصطهبانات كه مشتمل بر بيشى از نيمهء كلدهء قديم مىباشد ، پراگنده است .\r\nزمينهاى موقوفه را شاه يا افراد ديگر وقف كرده‌اند ، و در ايران جنبهء تقدس\r\n\r\n","description":"","footnote":"","page_name":" 1232 ","page_number":324},
  {"content":"\r\n\r\nدارد . و واقف اعم از اين كه شخص شاه يا ديگران باشند هيچ گونه حقى بر آن ندارند .\r\nهمچنين اگر واقف مرتكب جنايتى شده باشد هيچ قدرتى نمىتواند زمين وقف را مصادره كند . اراضى متعلق به ديگران فقط مدّت نود و نه سال در تملّك ايشان است و نه بيشتر . در طىّ اين مدت مىتوانند آن را به ديگران بفروشند و به دلخواه خود از آن بهره‌بردارى كنند . و هيچ كس حقّ مداخله و تصرّف آن را ندارد ، به اين شرط كه تقصيرى بزرگ كه مستلزم سلب مالكيت شود مرتكب نشوند . پس از اين مدت عايدات يك سال ملك مورد تصرف خود را به دولت مىپردازند و دگر بار معامله را به همين ترتيب تجديد مىكنند . چنين مالكيتى را تصرف مىگويند كه در حقيقت مالكيت دائمى است ، و بايد ساليانه مبلغى جزيى به نام اجاره‌بها بدهند ؛ و اين مبلغ از چهل تا پنجاه شاهى به ازاى هر جريب تجاوز نمىكند .\r\nاما در مورد اراضى باير به نسبت اين كه در كدام قسمت از كشور واقع است متعلق به شاه ، يا از آن دولت مىباشد ، و چون على الاصول شاه مالك كليّهء اراضى دولتى مىباشد مىتواند آنها را جزو اراضى خالصه درآورد . اما حاكمان ايالات به هيچ دستاويز نمىتوانند اين اراضى را متصرف شوند ، مگر اين كه مباشران شاه موافقت كنند . به طور كلى همه زمينهايى كه در تصرّف كسى نيست ، همچنين اراضىاى كه موقعيتش چندان مساعد و قابل نيست كه كسى تصرّف و آباد كند در هر يك از نقاط كشور واقع باشد متعلق به پادشاه است .\r\nاگر كسى بخواهد در زمينى كه از آن ديگران نيست خانه بسازد ، چنانچه آن زمين جزو املاك دولتى است بايد از حاكم يا نمايندهء منطقه كسب اجازه كند ، و اگر جزو املاك خالصه است بايد از شاه يا وزير يا مباشر ذى ربط اجازه بگيرد .\r\nاجازه گرفتن براى آباد كردن زمين و احداث خانه بسيار ساده و آسان ، و غالبا رايگان است . گاهى نيز بايد مبلغى كم بپردازد يا آن را در كارى كه براى شاه سودمند باشد خرج كند . به هر روى طبق قانون مدنى ايران مدّت مالكيّت زمين نود و نه سال است ، و از آن پس مالكيّت طبق ضوابطى خاص و پرداخت مبلغى نه چندان زياد تجديد مىشود ، و اگر پيش از انقضاى مدت كسى بخواهد زمينى را كه در تصرّف اوست به ديگرى بفروشد بايد معامله با حضور مباشر محل و پرداخت مبلغى مختصر انجام بگيرد ، و آغاز مالكيت نود و نه ساله براى خريدار تاريخ وقوع معامله مىباشد . در كشور فرانسه نيز چنين ضوابطى برقرار است .\r\n\r\n","description":"","footnote":"","page_name":" 1233 ","page_number":325},
  {"content":"\r\n\r\nحقوق مالكيّت كه منشاء درآمد است در ايران چنين است . نخست بايد بگويم كه اصولا هيچ نوع معامله و داد و ستدى طبيعىتر و اخلاقىتر از معامله زمين نيست و اجاره دادن و اجاره كردن زمينهاى مزروعى در اين كشور زياد معمول نمىباشد و كشاورزان جز زمينهاى نزديك شهرهاى بزرگ كه در آنها سبزى به عمل مىآيد ، و هرگز دچار آفت نمىشود ، به اجاره نمىگيرند . زيرا بسا اتفاق مىافتد زمينهايى كه محصولشان غلات است بر اثر خشكسالى ، يا باريدن تگرگ يا حوادث غير مترقب ديگر تباه گردد . با وجود اين گاهى كشاورزان زمينهاى مزروعى را به ازاى پرداختن مبلغى به اجاره مىگيرند ، و اين مبلغ براى هر جريب از زمينهاى نزديك اصفهان سالانه سى اكو يا كمى بيشتر مىباشد . اما طريقى كه بيشتر معمول است مشاركت مالك و زارع مىباشد . به اين شرح كه مالك زمين و آب و گاهى كود در اختيار كشاورز مىگذارد يا طبق توافق قبلى اين همه را به طور تساوى فراهم مىكنند .\r\nدر اين صورت كشاورز به خرج خود زمين را شخم مىزند ، بذر مىافشاند ، به هنگام حصاد درو مىكند ، و در پايان كار محصول را موافق قرارداد قبلى تقسيم مىكنند .\r\nگاهى مالك نصف ، گاهى چهار يك محصول را مىبرد ؛ و قرارداد بستگى به نوع خاك و موقعيّت محل دارد . اما معمولا پس از برداشت بذر براى كشت آينده ، يك سوّم محصول به مالك تعلّق مىگيرد . و اگر محصول چندان نبود كه بذر سال آينده را كفايت كند زارع بايد به هر صورت آن را فراهم نمايد ، و روش شركت مالك و زارع خواه مالك شاه يا ديگرى باشد بيرون از اين نيست .\r\nاين شراكت كه ظاهرا مبتنى بر حسن نيّت و رعايت عدالت است بايد پايان خوشى داشته باشد . اما چنين نيست بلكه هميشه با فريبكارى ، دروغزنى ، تقلب ، اعتراض و خشونت همراه است ، و نشانى از عدالت و جوانمردى و مردانه روى در آن نيست ؛ و شگفت اين كه در اين مشاركت هميشه مالك معبون و زيان رسيده است ، و عجب‌تر اين كه همواره زيان مالكان عمده از ضرر مالكان جزء ، و خسارت شاه از هر دو بيشتر است . اكنون علت را پى جويى كنيم .\r\nكشاورزى ايران غالبا بر اثر خشكسالى ، ترگ زدگى ، يا ملخ خوراگى يا حشرات كوچكى به نام سن كه سفيد رنگند ، و به پايين خوشه مىچسبند ، و آن را مىجوند دچار آفت مىشود ، و كم اتفاق مىافتد كه سالى كشتزارها و باغها و بوستانها دچار يكى از آفتهاى زيان خيز نگردد . كشاورزان اين پيشامد را بهانه مىآورند و\r\n\r\n","description":"","footnote":"","page_name":" 1234 ","page_number":326},
  {"content":"\r\n\r\nمىگويند كه فعاليّتهاى رنج‌مند آنان سودى نداده ، كشتشان دچار آفت گرديده و محصولشان فقط كفاف بذر سال آينده را مىكند . به سخن ديگر كشاورزان براى فريب دادن مالك ، و باوراندن اين كه محصولشان دچار آفت زدگى شده ، و ربودن قسمت بيشتر محصول ، ترفندها مىدانند ، و چنانچه مالك به هنگام برداشتن خرمن يك يا چند نفر مراقب بفرستد همه را به چرب زبانى فريب مىدهند ؛ و اگر واقعا به محصول آفتى رسيده باشد ، براى اين كه به مالك و بازرسان او بفهمانند كه سراسر كشتزار دچار آفت شده ، و در برابر زحماتى كه كشيده‌اند جز آه و حسرت نصيبى ندارند چند شاخهء خشكيده يك درخت ، و دسته‌اى از خوشه‌هايى كه نشان آفت‌زدگى بر آنهاست مىبرند و به وى نشان مىدهند ، و بدين گونه به او مىفهمانند كه پس از درو نبايد چشم به راه باشد كه سهمى عايدش شود و سودى برد .\r\nاين نكته نيز گفتنى است كه از زمانهاى قديم بر حسب آزمايش براى هر جريب از زمين مزروع هر منطقه مقدار معينى محصول پيش بينى شده است .\r\nبدين معنى كه گفته‌اند در فلان مقدار جريب از فلان زمين بايد فلان مقدار بذر افشانده شود ، و فلان مقدار محصول برداشته شود ، و سهم مالك فلان مقدار است .\r\nمبناى اين تخمين حدّاقل است ، و كشاورز ايرانى چنانچه كمترين آفت به محصول نرسيده باشد ناچار لب به شكوه نمىگشايد ، اگر مقدار محصول با حدّاقل تخمين برابر بود براى اين كه بدين بهانه سهم بيشترى ببرد شكايت آغاز مىكند ، و چنانچه اندازهء محصول به سبب آفت رسيدگى حقيقتا كمتر از حدّ تخمين بود شيون و غوغا برمىآورد كه حاصل زحماتش همه بر باد رفته و يك دانه گندم يا جو بر جاى نمانده است .\r\nاما كشاورزانى كه روى زمين متعلق به خود فعّاليّت مىكنند چون ارباب و شريك ندارند صداقت و صميميّتشان بيشتر است ، چه نبايد به خود دروغ بگويند . امّا ديهقانانى كه روى املاك شاه كار مىكنند چون تعهدات متعددى به گردن دارند و غالبا به عناوين مختلف به آنان تعدى مىشود خويش را مجاز مىشمارند به جبران برخيزند ، و سهم بيشترى ببرند ؛ و من پس از بررسيهاى دقيق به اين نتيجه رسيده‌ام كه در هر منطقهء مشرق زمين حكومت استبدادى با شدّت و حدّت بيشتر حكمفرماست دروغ و نيرنگ و فريب و خيانت بيشتر رواج دارد . به سخن ديگر زور و نادرستى هم عنانند ، و هر جا به كشاورز تجاوز بيشتر شود تقلب شيوع بيشتر مىيابد ، و چنين\r\n\r\n","description":"","footnote":"","page_name":" 1235 ","page_number":327},
  {"content":"\r\n\r\nمىنمايد كه اصولا نادرستى و خيانت بازتاب خشونت و تجاوز است .\r\nكشاورزانى كه زمينهاى مزروعى پادشاه به دستشان سپرده شده به مختصر بهانه ، به خانهء مباشر يا تحصيلدار محل مىروند ، شيون و زارى مىكنند ، به درد مىگريند و به او التماس مىكنند گواه زيان و خسارتى كه به مزروعشان رسيده باشند . گاه نيز براى اين كه شكايتشان مؤثرتر افتد همهء كشاورزان يك دهكده با زنان و فرزندانشان به خانهء مباشر يا تحصيلدار مىروند ، مىخروشند ، مىنالند و مىگريند ، از آن كه چنان خسارت سنگينى بر آنان رسيده كه اميدى براى برگشتن به خانه ندارند ، دست و دلشان به كار نمىرود ، و جز رها كردن زمين و ترك كار خود چاره ندارند . گاه براى ارائه صحّت دعوى خويش چنان كه پيش از اين اشاره كردم يك شاخهء خشكيده درخت ، و يك دسته خوشهء آفت رسيده ، و گواهينامهء معتمدان محل را همراه مىبرند .\r\nاگر واقعا خسارت زياد باشد مباشر به شكايتشان رسيدگى مىكند ، اما هميشه بر سر چند و چون و كم و زياد خسارت اختلاف در ميان مىآيد . در چنين موارد ناظر به تحصيلدار محل اختيار مىدهد كه به نوعى موجبات ترضيهء خاطر كشاورزان را فراهم نمايد ، و اين غايت ميل ايشان است ؛ زيرا وى را به زارى و التماس يا به هر شيوه ميّسر باشد با خود مساعد و موافق مىكنند . امّا اگر مورد اختلاف قابل گذشت نباشد ، و مباشران نتوانند آن قدر تخفيف بدهند كه رضاى كشاورزان جلب شود ، اصولا از توافق با آنان سرباز مىزنند ، و مىگويند براى حفظ منافع شاه بدين شغل منصوب شده‌اند نه براى بخشيدن و ضايع كردن منافع وى ، و اگر شكايت دارند به دربار ببرند .\r\nآسان نمىتوان باور كرد مباشرى كه كشاورزان شاكى را با تلخى و خشونت از در خانهء خود مىراند با آنان همدل باشد ، اما به حقيقت چنين است ، زيرا در سالهايى كه وضع كشاورزى بر اثر عدم آفت‌زدگى خوب و مساعد است مقدار دريافتى سهم شاه تقريبا مشخص و معين است ، اما در سالهايى كه وضع كشتگرى به سبب آفت‌زدگى دچار خسارت مىگردد و سهم پادشاه طبعا نقصان فاحش مىيابد مباشر مىتواند با حفظ منافع خود به نوعى با كشاورزان كنار آيد ، و از ايشان هدايايى بگيرد . بنابراين با دلگرمى دادن به آنان كه اگر به دربار شكايت برند بىگمان خرسند و راضى بازمىگردند آنان را به دربار رهنمون مىشود . دهقانان به اميد تمام به دربار رو مىنهند ، و براى اين كه حقانيّت خود را بنمايند گواهى نامه معتمدان محل ، و چند شاخهء خشكيده درخت و ميوه‌هاى پوسيده ، و چند دسته از خوشه‌هاى تگرگ -\r\n\r\n","description":"","footnote":"","page_name":" 1236 ","page_number":328},
  {"content":"\r\n\r\nخورده خشك بىدانه را با خود مىبرند ، و چون به مقصد رسيدند به رهنمايى راهنمايان بر رهگذر شاه اجتماع مىكنند ، و به فريادكشيدن و فغان كردن مىپردازند .\r\nدستارهاى خود را بر زمين مىكوبند ، جامه بر تن مىدرند ، و خاك بر هوا مىپاشند ، و چندان مىخروشند ، و به صداى بلند فرياد مىكشند كه صداشان تا نيم فرسنگى طنين مىافگند . شاه به شنيدن اين صداهاى ناهنجار يكى از معتمدانش را به تحقيق مىفرستد . كشاورزان عرضحال و شكايت نامهء خويش را به او مىدهند و وى را از بلايى كه برايشان رسيده آگاه مىكنند . معتمد شاه براى آگاه كردن وى بازمىگردد و اگر مدتى گذشت و جوابشان نرسيد دگر بار شديدتر از بار اول خروشيدن و فرياد كشيدن آغاز مىكنند . شاه براى آرام ساختن و دلجويى كردن كشاورزان مباشر محل را احضار مىكند . وى كه به سبب عدم مرافقت با كشاورزان سبب راهى شدن آنان به دربار شده اطلاعات لازم را به دربار مىدهد ، و قضاوت را به عهدهء وزيران مىگذارد ، حاصل اين كه وزيران به مباشر توصيه مىكنند كه موجبات ترضيهء خاطر كشاورزان را فراهم كند ؛ يا يك يا دو مأمور مىفرستند تا در محل به شكايت دهقانان رسيدگى ، و موجبات رفع ناراحتىشان را فراهم كنند ، كه در هر دو حال كشاورزان به مراد خود مىرسند ، و در هر صورت شاه عملا به طور غير مستقيم هزينهء رفت و برگشت كشاورزان و مأموران و قيمت هدايايى كه برزيگران به مأموران مىدهند همه و همه از عايدات وى كسر مىشود . و اين است حاصل بيدادگريهاى حكومتهاى مستبد در مشرق زمين . بزرگان ، ضعيفان را بىرحمانه شكنجه و آزار مىكنند ، و ستمرسيدگان متقابلا با سلاح دروغ و نيرنگ و خيانت زشتكاريها و بيدادگريهاى ايشان را تلافى مىنمايند ، و حقّ خويش را مىستانند . به سخن ديگر پادشاهان مستبد قارهء آسيا با اين كه در شكنجه كردن و رنجه ساختن ملّت خود توانا و قوى دستند هرگز آن نيرو و توان ندارند چندان كه مردم حقوقشان را مىربايند و پامال مىكنند اموال آنان را به غارت برند .\r\nاز روى ديگر اگر كشاورزان به حيله قسمتى از حقوق اربابان خود را مىربايند آنان نيز از طريق گرفتن رعايا به بيگارى تلافى مىكنند بدين شرح كه مالكان كشاورزان را در محل به ساختن عمارت و باغ و امثال آن ناچار مىكنند ، و اگر مواردى پيش آيد كه در كارهاى عمومى دهكده به كارگر نياز افتد آنان را به عملگى مىگمارند . ارباب از چهارپايان و ديگر وسايل نقليّهء كشاورزان خود به رايگان استفاده\r\n\r\n","description":"","footnote":"","page_name":" 1237 ","page_number":329},
  {"content":"\r\n\r\nمىكند ، و هر وقت به ده درآيد بر او ميهمان مىشود ، و گاه پول غذايش را به نقد از وى مىستاند . كشاورز موظف است از نمايندگان و ناظرانى كه ارباب به ده مىفرستد پذيرائى كند ، و گاه مخارج مشابهى را تقبل نمايد .\r\nدر اين جا از ذكر اين مطلب خوددارى نمىتوانم كرد كه از قديم‌ترين روزگاران در كشور ايران اقتصاد مالكيّت زمين بر همين پايه استوار بوده است . هرودت كه از جمله نويسندگان و مورخان روزگاران كهن است ، آن جا كه سخن از وضع زندگانى ساكنان سواحل درياى قزوين به ميان مىآورد مىگويد وقتى كشاورزان از استفاده كردن آب براى دهقنت محروم شدند ، زنان و مردان مجتمعا به دربار رو نهادند ، و در آن جا با هم به فرياد و فغان و شور و غوغا پرداختند . بىگمان آنان نيز براى گرفتن تخفيف نسبت به پرداخت سهم مالكانه بدين عمل مبادرت ورزيدند ، درست همان كارى كه من شرح آن را نوشتم .\r\nبراى اين كه دريابيم در زمان حاضر بر ارباب و رعيت چسان مىگذرد ، و كدام يك از دو طرف مغبون و كدام يك افزون بر سهم خود از درآمد متمتع مىگردد ، بر اين گمانم كه اندك توجه به وضع و حال كشاورزان ايران ما را به حقيقت رهبرى كند .\r\nراستى اين است كه دهقانان ايرانى با آسايش خاطر و مرادمند زندگى مىكنند ؛ حتى كشاورزان اروپايى كه روى مستعدترين و حاصلخيزترين زمينها فعاليت مىكنند ، حاصل كارشان به اندازهء دسترنج دهقانان ايرانى نيست . من زنان روستاييان را در همه جا ديده‌ام كه گردن‌بندها ، دستبندها و خلخالهاى نقره بر گردن و دست و پا دارند ، همچنين زنجيرهايى از نقره مزيّن به زر يا زر خالص كه از گردن تا نافشان آويخته است . بچه‌هايشان نيز گردنبندها يا سينه‌ريزهايى از مرجان بر گردن دارند . لباس و كفش كليّهء مردان كشاورز ، و زنان و بچه‌هاشان همه خوب و نو است ، و ظروف غذاخورى و ديگر وسايل زندگانى همه كامل و آراسته است . اما در مقابل همواره در معرض توهين و بىاحترامى و ضرب و شتم مأموران شاه و وزيران مىباشند ، و اين ناخشنوديها و تصادمها زمانى به وقوع مىپيوندد كه دهقانان در برابر توقعات بجا يا نابجاى مأموران مقاومت مىكنند .\r\nاين نكته نيز گفتنى است كه تنها مردان مورد بىمهرى و تحقير يا ضرب و شتم قرار مىگيرند و هرگز نسبت به زنان و دختران بىحرمتى و ستم روا\r\n\r\n","description":"","footnote":"","page_name":" 1238 ","page_number":330},
  {"content":"\r\n\r\nنمىدارند ، و هيچ كس دست به سوى آنان دراز نمىكند .\r\nدر مورد تقسيم ميوه ، يا آن را مطابق قرارداد تقسيم مىكنند ، يا كشاورزان سهم مالك را مىخرند و بهاى آن را به اقساط مىپردازند .\r\nغلات را غالبا با هم و بر حسب وزن من خريد و فروخت مىكنند ، مثلا مىگويند فلان قدر گندم يا جو ، برنج ، نخود ، عدس از قرار هر من فلان مبلغ . ميوه‌هاى درختى غالبا به سود ارباب تقسيم مىشود ، زيرا بر خلاف غلات و حبوب كه كاشتن و جمع كردن آن كم خرج و آسان نيست ، برداشت محصول سردرختى زحمت و خرج زياد ندارد ، و بر حسب توافق قبلى نصف يا دو سوم آن سهم مالك است .\r\nدرآمد حاصل از پرورش اغنام و احشام همانند عوايد املاك مزروعى تقسيم مىشود ، يعنى يك سوّم پشم گوسفندان ، و يك سوّم بچه‌هايى كه مىزايند از آن ارباب ، و دو سوّم متعلق به رعيت است ؛ و درآمد حاصل از فروش چوبهايى كه در زمينهاى مزروعى و باغ و بوستان به عمل مىآيد بيشتر عايد ارباب مىشود ، زيرا دو سوّم آن متعلق به ارباب و يك ثلث از آن دهقان است ، و زحمت بريدن و افگندن درخت و فروختن آن به عهدهء كشتگر مىباشد .\r\nروش بهره‌بردارى از زمينهاى مزروعى مالكان خصوصى بدين قرار است كه به شرح آمد ؛ طريق تقسيم درآمد اراضى خالصه يا متعلق به شاه نيز با اين شيوه تفاوت ندارد ، جز اين كه دربارهء درختان خرماى اراضى خالصه مقرراتى ديگر جارى است .\r\nخرما اصولا ميوه‌اى نيروبخش و شيرين است ، و در هيچ نقطهء سراسر گيتى نخل به شيرينى و لذيذى خرماى ايران بار نمىآورد . من در بسيار نقاط شاهد و ناظر بوده‌ام كه دهقانان براى هر اصله نخل بهاى نسبتا زيادى مىپردازند ، و شنيده‌ام كه در سراسر امپراتورى ايران رسم بر همين است . به اعتقاد من علّت برترى اين درخت بر ديگر درختان ميوه دهنده اين است كه چون بلندى نخل تقريبا چهار برابر ارتفاع ديگر درختان ميوه‌رسان مىباشد كمتر دچار آفات مختلف گياهى مىشود ، و همه سال مقدار معينى ميوه مىدهد . در جهرم يكى از شهرهاى فارس كه بهترين انواع خرما در آن جا به عمل مىآيد قيمت يك اصله نخل متجاوز از يك محمودى معادل نه سو مىباشد .\r\n\r\n","description":"","footnote":"","page_name":" 1239 ","page_number":331},
  {"content":"\r\n\r\nتصوير شاه تهماسب اول صفوى از روى تابلو موزهء روايال گالرى دزوقيسى در شهر فلورانس كه در زمان سلطنت آن پادشاه كشيده شده است .\r\n\r\n","description":"","footnote":"","page_name":" 1240 ","page_number":332},
  {"content":"\r\n\r\nتصوير شاه اسماعيل اول ، از روى تابلو موزه روايال گالرى دزوقيسى در شهر فلورانس كه در زمان سلطنت آن پادشاه كشيده شده است .\r\n\r\n","description":"","footnote":"","page_name":" 1241 ","page_number":333},
  {"content":"\r\n\r\nصفحه‌اى از قرآن كريم از جنس پوست آهو كه كتابت و تذهيب آن توسط حضرت مولاى متقيان ( ع ) انجام شده است . در پايان ديده مىشود : « كتبة و ذهبة على بن ابيطالب . »\r\n\r\n","description":"","footnote":"","page_name":" 1242 ","page_number":334},
  {"content":"\r\n\r\nآيه‌هاى 45 تا 49 سورهء دوم - سورة البقره - خط عربى مكتوب در مصر قرن 14 ميلادى\r\n\r\n","description":"","footnote":"","page_name":" 1243 ","page_number":335},
  {"content":"\r\n\r\nنمونه‌اى از خط\r\n\r\n","description":"","footnote":"","page_name":" 1244 ","page_number":336},
  {"content":"\r\n\r\nنمونه‌اى از خط\r\n\r\n","description":"","footnote":"","page_name":" 1245 ","page_number":337},
  {"content":"\r\n\r\n\r\nفصل هفتم درآمدهاى شاه\r\nمن اين فصل را به دو بخش جدا از هم تقسيم ، و در قسمت اول دربارهء ماهيّت و چگونگى نوع درآمدهاى پادشاه ، و در قسمت دوم راجع به مقدار اين عايدات بحث مىكنم .\r\nدرآمدهاى پادشاه از دو منبع اصلى حاصل مىشود : از اراضى خالصه ، و زمينهاى مزروعى دولتى . چنان كه پيش از اين اشاره كردم پادشاه از اراضى دولتى كه عموما در تصرّف و اختيار حاكمان بزرگ است املاك مشخص و معين ندارد ، و درآمدى كه از ايالات بهرهء وى مىشود در حقيقت نوعى ماليات است كه آن را رسوم  Rocoum  مىنامند ، و به دو نوع رسوم عادى و فوق العاده تقسيم مىشود . رسوم عادى عبارت از نوعى باج يا مقدار محصول نوع عالى است كه بيگلربيگى هر ايالت در مواقع و فصول مناسب با توجه به مقتضيات هر استان به عنوان تحفه و هديه به دربار مىفرستد .\r\nمثلا بهترين و ارزنده‌ترين چيزى كه در كردستان - قسمتى از سرزمين كلده - به دست مىآيد ، كرهء آنست ؛ و حاكم آن ايالت هر بار مقدارى براى پادشاه ارسال مىدارد . در گرجستان كه شرابهاى عالى و خوشگوار مىسازند و ميوه‌هاى درشت و خوش‌مزه به دست مىآيد و دختران زيباروى خوش‌اندام و دلفريب ، و پسران نوباوهء تمام خلقت دارد ، حاكم در فرصتهاى مناسب از هر كدام اين انواع ، هر چه بيشتر براى دربار مىفرستد . اين هديه‌ها را بار خانهء شاه  Barkhanehchah  مىگويند ، و مالياتهاى فوق العاده همين هداياست بعلاوهء نادره چيزهايى كه ممكنست در تملك حاكم درآيد ، و ديگر چيزهاى لايق و نفيسى كه به عنوان هداياى نوروزى تقديم مىكند . اين تحفه‌ها يا عوارض ، از آن فوق العاده ناميده مىشود كه نه جنس و مقدار آن مشخص\r\n\r\n","description":"","footnote":"","page_name":" 1246 ","page_number":338},
  {"content":"\r\n\r\nاست و نه حكام موظف به تأمين آن مىباشند ، و رسمى است كه بنا به عادت رواج يافته است . نام اين هديه‌ها در دفاتر محاسبات ثبت نمىشود ، و فقط پيش‌كش نويس اسم فرستندهء آنها را در دفتر خود مىنويسد . مقدار اين هدايا سال به سال در ترقى است ، و اين امر طبيعى مىباشد زيرا كلّيهء درباريان هر كدام به نوعى از آن بهره مىيابد .\r\nاين نكته گفتنى است بنابر آنچه نويسندگان قديم در آثار خود آورده‌اند اين درآمدهاى نامشخص و اتفاقى كهن‌ترين منبع عايدات پادشاهان قديم بوده چنان كه هرودت به روشنى تمام نوشته در زمان پادشاهى سيروس و كامبيز هنوز آيين و قانون گرفتن ماليات وضع نشده بود ، و هر سال هدايايى به پادشاه تقديم مىكردند .\r\nايرانيان اين رسم و آيين را به دو دليل مىپسندند ؛ نخست اين كه كلّيهء افراد دربار از صدر تا ذيل ، از خوب‌ترين فراورده‌هاى كشور بهره‌ياب و متمتع مىگردند .\r\nدو ديگر اين كه حاكم ناچار نيست براى تهيهء هداياى كرامند مردمان را زير فشار قرار دهد ، تنها خوب‌ترين چيزهايى را كه در محلّ حكومتش به مقدار زياد يافته مىشود ، به دربار ارسال مىدارد .\r\nدر مورد املاك خالصه بايد بگويم كه همهء آن اراضى و درآمدهاى آن متعلق به شاه مىباشد ؛ به سخن ديگر يك سوم كلّيهء محصولات آن هر نوع كه باشد از آن اوست . جز از عوايد حاصل از املاك خالصه و هداياى حكام ايالات و ولايات ، قسمتى از درآمدهاى شاه از محلّ حقوق اربابى تأمين مىشود كه يكى از منابع آن عوارضى است كه از اغنام و احشام عايد خزانه مىشود . با اين كه عوايد اين درآمد نسبت به عوايد محصولات املاك مزروعى نيمى بيش نيست ، زيرا سهم پادشاه از پشم و بچه‌هاى بزها و ميشها از يك هفتم تجاوز نمىكند ، معهذا قابل توجه مىباشد .\r\nشاه خود گله‌هاى زياد و انبوه ندارد ، و گله‌هاى بزرگ و متعدد از آن چوپانهاى دولتمندى است كه صحرا نشين ناميده مىشوند ، و ما كلمهء سارازن  Sarrasin  را از آن گرفته‌ايم . زيرا ايشان نيز زير چادرهايى كه دور از شهرها بر پا مىدارند به سر مىبرند . آنان در دسته‌هايى متشكل از دويست تا سيصد نفر با هم زندگى مىكنند ، و من دسته‌هايى از آنها ديده‌ام كه عده‌شان از دو هزار نفر بيشتر بود ، و با توجه به عدّهءاى دسته‌ها مىتوان تصور كرد كه مالك چه بسيار گوسفند مىباشند . عدّهء گوسفندان بعضى گله‌ها چندان زياد است كه قسمت وسيعى از دشت\r\n\r\n","description":"","footnote":"","page_name":" 1247 ","page_number":339},
  {"content":"\r\n\r\nو كوهستان را مىپوشاند ، و تا نگاه را قوّت رفتن است زمين را پوشيده از گوسفند مىنگرد ؛ و من در راه سفر به گله‌هايى رسيده‌ام كه در حال سوارى زودتر از دو سه ساعت نتوانسته‌ام از برابرشان بگذرم .\r\nيك هفتم محصولات مختلف اين گله‌هاى عظيم متعلق به پادشاه مىباشد ، و چوپان باشى يا مهتر چوپانها كه وزير يا ناظر آنان را به منطقه مىفرستد ، يا همراه چند گله مىكند عوارض آنها را مىگيرد . گله‌هاى چهارپايان ايران عموما از بز ، گوسفند ، خر ، قاطر ، و شتر تشكيل مىشود . گاو در ايران بسيار نيست . دربارهء درآمد ايلخيها بايد بگويم كه يك سوّم بهاى كرّه اسبها تعلق به شاه دارد ، و گر چه قيمت يك كره اسب را بيش از ده تا دوازده فرانك به حساب نمىآورند بارى ، مبلغى كلّى عايد پادشاه مىگردد .\r\nيك سوّم درآمد محصول ابريشم و پنبهء سراسر كشور ، همچنين كلّيهء معادن فلزات و احجار كريمه و صيد مرواريد متعلق به پادشاه است ، و گر چه يك سوم درآمد آن را بابت هزينه برمىدارند ، مبلغى قابل توجه به جا مىماند .\r\nچهارمين منبع درآمد پادشاه عوايدى است كه از ضرب سكّه بهرهء وى مىگردد ، و مقدار آن پس از وضع حقوق مأموران و مخارج متفرقه دو در صد است .\r\nپنجمين منشاء درآمد شاه كه مهم مىباشد عايدات حاصل از آب است ؛ زيرا آب در ايران قدر و قيمت زياد دارد ، و رها نمىكنند اندكى از آن بيهوده هدر رود .\r\nشنيده‌ام كه درآمد آبهاى اطراف اصفهان هر سال به چهار هزار تومان ، معادل شصت هزار اكوست .\r\nششمين منبع درآمد شاه عبارت از جزيه‌ايست كه غير مسلمانان اعم از اهالى ايران يا افراد بيگانه مىپردازند . و اين جزيه از هر غير مسلمان كه حاضر به قبول دين اسلام نيست معادل يك دوكا طلا گرفته مىشود .\r\nهفتمين منبع عايدات پادشاه مالياتى است كه بنيچه نام دارد ، و از دكانداران ، براى هر دكان متعلق به ارباب حرف ده سو ، و براى هر دكان معمولى بيست سو ، دريافت مىگردد ، و من دربارهء اين ماليات در صفحات آتى شرح بيشتر مىدهم .\r\nاز ديگر مالياتهاى مرسوم عوارض راهدارى و گمرك مىباشد . عوارض راهدارى را براى حفظ امنيت طرق و شوارع مىگيرند ، و مقدار آن به نسبت بار شتر يا\r\n\r\n","description":"","footnote":"","page_name":" 1248 ","page_number":340},
  {"content":"\r\n\r\nاسب سنجيده مىشود . اما در همهء ايالات برابر نيست ، و در هر ايالت فرق مىكند .\r\nمثلا در برخى ايالات به ازاى هر بار يك سو ، و در ايالتى ديگر پنج يا شش ليور مىگيرند . اما دربارهء عايدات گمرك كه در همهء كشورها مهم‌ترين منابع درآمدهاست مقدار آن در ايران زياد و قابل توجه نيست ، و تنها در منطقهء فارس حقّ گمرك نسبت به ارزش كالا گرفته مىشود ؛ و در سرحدّات ديگر مأموران بدون نگرش به ارزش كالا عوارض را به مقياس بار شتر ، يا يك بار اسب يا بار قاطر ، يا بار گاو و يا بار خر دريافت مىكنند ، و به محتويات بار چنان كه بايد توجه و اعتنا ندارند . اين راه و روش تا سالهاى اخير همچنان ادامه داشت ؛ و من تا اوايل سفرم به ايران كه در سال 1666 اتفاق افتاد ، همچنان شاهد اين آسانگيرى بودم .\r\nمأموران گمرك چه هنگام ورود مسافران و كاروانيان به داخل كشور ، و چه هنگام بيرون شدن آنان از مرز ، بسته‌هاى لباسهاى آنان را بازرسى نمىكردند ، و از آن بسته‌ها عوارض نمىگرفتند . به همين جهت گاهى كاروانيان پنج يا شش بار كالا را به نام لباس ، بدون پرداخت عوارض از مرز مىگذراندند ، و حال آن كه نيم اين بارها محتوى كالاهاى پربها بود .\r\nيكى از مقررات گمرك اين بود كه از هر ده بار يكى از آنها را از پرداخت حقوق گمرك معاف مىداشتند ، و چون بازرگانان بدين قانون آگاه بودند ، هميشه هنگام رسيدن به مرز هديه‌اى به رئيس مأموران گمرك مىدادند ، و او ده برابر بهاى آن هديه ، بلكه بيشتر به آنان ارفاق مىكرد ؛ و به اصطلاح خود كاروانيان را در پرداخت عوارض گمرك مهمان خويش مىكرد . به سخن ديگر كاروانيان و مسافران با دادن رشوه همواره امور گمركى خود را به صورت رضايت بخشى انجام مىدادند . بنابراين مىتوان باور كرد رفتار مأموران گمرك ايران از همهء مأموران ديگر كشورها در سراسر گيتى به هنجارتر ، سبك‌تر و موافق‌تر مىباشد ؛ و با توجّه به اين كه مأموران گمرك در آغاز خدمت تهىدست و بىنوايند ، و پس از مدتى نه بسيار دراز ، همه دارا و دولتمند مىشوند ، مىتوان باور كرد كه شاه اصولا پيش از آن كه به منافع خود توجه و اعتنا داشته باشد ، گاهى ادارهء گمرك مرزها را به افراد مورد نظر خود كه از مال دنيا نصيبى ندارند مىسپارد تا از درآمد آنها متنعم شوند . چنان كه ناظر يا رئيس گمرك دو بندرعباس و كنگ  Cong  واقع در كرانهء خليج فارس كه نزديك‌ترين بنادر بزرگ به جزيرهء هرموز مىباشد در مدّت يك سال مأموريّت خويش سه تا چهار صد هزار ، و\r\n\r\n","description":"","footnote":"","page_name":" 1249 ","page_number":341},
  {"content":"\r\n\r\nمعاون وى در همين مدت از درآمد گمرك اين دو بندر همان قدر عايد خزانهء پادشاه شد كه رئيس و معاون و مأموران گمرك به رشوت گرفتند ، و تازه اين مأموران افرادى باانصاف و معتدل بودند كه به تنصيف درآمد رضا داده بودند ، و سهم بيشترى به نفع خود برنداشته بودند . اين رسم چنان جارى بود كه گفتى بهترين راه براى دستگيرى خانواده‌هاى مستمند و از پا افتاده اين بود كه مدّتى ادارهء يكى از گمركخانه‌ها را به آنان سپارند ؛ و من طىّ اقامتم در ايران بارها شاهد و ناظر اين جريانها بوده‌ام .\r\nبراى ارائه دادن بهتر اين كه چگونه مأموران گمرك حقّ پادشاه را به نفع خود برمىگيرند بايد بگويم ، كه همهء انبارهاى گمرك هر بندر زير نظارت و مهر رئيس گمرك و معاون يا ناظر و منشى اوّل اوست ، و آنان از طرف پادشاه براى حسن جريان امور و نظارت بر اعمال يكديگر انتخاب و اعزام مىشوند ، و اصولا در مشرق زمين و بتخصيص در كشور هند و ممالك مجاور ، كلّيهء اين گونه كارها با همكارى سه تن انجام مىپذيرد ، و براى آسان‌تر شدن ، و پيشرفت بيشتر كار غالبا از دلّالها كه همه چرب زبان و فريبكار و پرشكيب و زبان‌ور مىباشند و كم از ميدان در مىروند استفاده مىكنند .\r\nوقتى يك كشتى بارى حامل بار وارد بندر مىشود ، و بارهايش را در انبار خالى مىكنند بازرگانان صاحب كالا با پيشكشهاى نسبتا ارزنده به ديدار مأموران گمرك مىروند ؛ درست در همين هنگام دلّالان به كار مىافتند ، و به رؤساى گمرك پيشنهاد مىكنند فلان جنسها را از گمرك ترخيص كنند و فلان مبلغ بگيرند .\r\nاز روى ديگر چون به شرحى كه پيش از اين اشاره كردم كاروانيان و مسافران راههاى دور و دراز در پيش دارند ، و ناچارند لباس و لوازم زندگى زياد به همراه داشته باشند ، و اين جمله از عوارض گمركى معاف است ، هميشه مقدار زيادى از كالاهاى گران قيمت را در بارهاى لباسهاى خود پنهان ، و از پرداختن حقوق گمركى معاف مىكنند .\r\nبارى ، دو سه روز پس از تخليهء كامل كشتى و انتقال بارها به انبارها رئيس و اعضاى اصلى گمرك به انبار مىروند ، و طبق تبانى قبلى با بازرگانان ، مقدار زيادى از كالاهاى پر قيمت آنان را به نام لباس و لوازم مسافرت قلمداد مىكنند . سپس منشى كشتى يا بازرگانان دفتر مربوط را كه فقط قسمتى از صورت كالاها در آن درج و منعكس شده نشان مىدهند و صورت رسمى و دفاتر گمرك را طبق آن تنظيم مىكنند .\r\n\r\n","description":"","footnote":"","page_name":" 1250 ","page_number":342},
  {"content":"\r\n\r\nدر آخر كار دلالها دگر بار با رؤساى ارشد گمرك به گفتگو مىنشينند و به آنان مىگويند فلان مبلغ را بگيريد ، و فلان مقدار پارچه را كه بهتر و گران قيمت‌تر از ديگر پارچه‌هاست ترخيص كنيد ؛ و اين كار بىهيچ دشوارى و مشكل تراشى صورت مىپذيرد . رئيس گمرك كه عالىترين مقام آن گروه است صورت اجناس وارد به گمرك را طبق توافق قبلى در دفتر اصلى ثبت مىكند ، و مأموران ديگر نيز دفاتر خود را همانگونه مىنويسند ، و نسخهء دوّم اسناد را در پايان هر سال به ديوان محاسبات ارسال مىدارند .\r\nمن بارها ناظر و شاهد بودم كه مأموران گمرك اين دو بندر و ديگر بنادر خليج فارس عاملانى در هند و شهرهاى مهّم ايران داشتند كه آنان براى بازرگانان مورد حمايت خود به منظور تسهيل وارد يا خارج كردن كالا از گمرك ، امتيازات سودآورى فراهم مىآوردند ، و گر چه آن بازرگانان تابع يك كشور نبودند ، و بنادر نيز متعلق به كشور واحد نبود .\r\nاين نادرستيها و تقلبات همواره در افزايش بود ، چنان كه در شش هفت سال ابتداى سلطنت شاه سليمان كه آغاز آن سال 1666 بود درآمد گمرك دو بندر مذكور از چهار صد پانصد هزار ليور تجاوز نمىكرد ، و حال اين كه عايدات همين دو بندر در زمان پادشاهى پدرش از يازده هزار ليور افزون‌تر بود . وزيران چاره انديش به منظور افزايش درآمد گمركات بنا به پيشنهاد افراد صاحبنظر بر آن شدند كه گمركخانه‌ها را بنا به معمول اروپاييان به خواستاران به اجاره دهند ، و شگفت اين كه مسؤولان همين دو بندر داوطلب شدند عايدات حاصل از گمرك خليج فارس را به دوازده هزار ليور اجاره كنند .\r\nمدتى وقت درباريان در اين انديشه سپرى شد ، زيرا بيم آن در ميان بود كه كارمندان و ديگر افراد ذى نفع ناراحت و خشمگين شوند . سرانجام پيشنهاد مذكور در سال 1674 پذيرفته و معمول شد ، و از آن زمان آسانگيريها و تقلّبات مرسوم متروك گرديد .\r\nاكنون به درآمدهاى اتفاقى ديگر پادشاه كه به اتفاق ايرانيان ساده‌ترين و زودياب‌ترين عوايد وى ، و يكى از مهم‌ترين آنهاست ، و از دو منبع حاصل مىشود اشاره مىكنم ، نخستين آن از طريق مصادرهء اموال است كه هر سال از مبلغ زيادى تجاوز مىكند ، دو ديگر هدايا و تحفى است كه بزرگان كشور به مناسبتهاى مختلف از\r\n\r\n","description":"","footnote":"","page_name":" 1251 ","page_number":343},
  {"content":"\r\n\r\nجمله فرا رسيدن عيد نوروز به شاه تقديم مىكنند ، و چندان براى معظم له پارچه‌هاى گرانبها ، اسب ، حيوانات باربر ، مواد مخدر ، ساز و برگ اسب و سلاح مىآورند كه از حدّ نياز وى افزون است . حاكمان و جاه‌مندان برايش دختران پريچهر و دلارام ، و پسر بچه‌هاى زيبا كه همه خوبروىترين و طنازترين مه طلعتان مشرق زمين مىباشند ؛ همچنين سيم و زر و جواهر بسيار ، عطرهاى خوشبو ، و بسى نفايس كمياب و گرانبها مىفرستند .\r\nدر برابر اين درآمدهاى عظيم هزينه‌هايى نيز روى مىنمايد كه شاه سنگينى آنها را غالبا بر دوش رعاياى خود مىافگند ، و بر آنها تحميل مىنمايد . از جمله اگر لازم آيد ايشان را به بيگارى مىگيرد . يا مخارجى را كه خود بايد بپردازد مردم را به اداى آن وادار و ناچار مىكند ؛ و اوّل آن عوارض پيشه‌وران است كه شرحش در صفحات پيش گذشت ، و اين عوارض شامل مشاغلى مىشود كه صاحبان آن مشاغل به بيگارى گرفته نمىشوند ، و معمولا بر كسانى تحميل مىگردد كه عوارض خود را نقدا مىپردازند ، و نه به بنايان و درودگران و امثال آنان كه هر زمان پادشاه قصد ساختن عمارتى كند آنان را به بيگارى مىگيرد . و پيداست كه بيگارى گرفتن افراد هنرمند براى پادشاه سود فراوان دارد زيرا در اين صورت بايد تنها مخارج مواد لازم براى بنا ، يا تعمير عمارت را بدهد ، و در غير اين حال ، مزد كارگر و استاد بنّا نيز بر عهدهء وى خواهد بود .\r\nدومين ماليات ديوان است ، و آن بر چند نوع است ، اما در مجموع مبلغ قابل توجهى نمىشود ، و جملگى اتفاقى است . مثلا مخارج خواربار و غذاى سفيران بيگانه ، و هزينهء وسايل حمل و نقل آنان به عهدهء ساكنان محلى است كه سفير از آن جا مىگذرد ، همچنين مخارج چراغانىهايى كه به مناسبت جشنهاى رسمى در شهرها يا مناطق مختلف بر پا مىشود بايد مردم همان محل بپردازند ، و چنين رويدادها براى حكام بزرگ و بخشداران سود و صرفه زياد دارد زيرا بيش از دو برابر آنچه براى اجراى اين مراسم لازم است ، به جبر از مردم مىگيرند و قسمتى از آن را به سود خود ضبط مىكنند .\r\nنوع ديگر ماليات از آن گونه عوارضى است كه در فرانسه دولت بر ثروتمندان مىبندد ، و اين قسم ماليات يكى از راههاى آبادان داشتن خزانه پادشاه است ، و آن چنان است كه پادشاه انعامى به جاه‌مندان و بزرگان مىدهد تا آنان ناچار شوند چندين\r\n\r\n","description":"","footnote":"","page_name":" 1252 ","page_number":344},
  {"content":"\r\n\r\nبرابر بهاى آنچه شاه به آنها عطا كرده به وى باز دهند . مثلا شاه وقتى درمىيابد يكى از حاكمان بزرگ يا يكى از ناظران وظايف خود را به خوبى انجام داده به نشان تشويق وسيلهء كسى كه مايل است انعامى به وى داده شود هديّتى براى او مىفرستد ، و اين تحفه ممكن است يك دست لباس ، يك باز ، يا يك اسب باشد . برندهء هديه تنها از گيرندهء آن چنان كه پيش از اين آورده‌ام انعام ارزنده‌اى دريافت مىكند ، بل كه مستمرى ثابتى نيز مىگيرد . و غالبا چنان است كه شاه مبلغى را كه گيرندهء هديه بايد به آورنده بدهد معلوم مىكند ، و آن بايد متناسب با شغل و مقام و امتيازات خانوادگى و نفوذ وى در دربار باشد .\r\nاين اطلاعاتى است كه من از مجموع مجارى درآمدهاى شاه ايران كسب كرده‌ام . اين نكته را نيز بايد در نظر داشت كه نه درآمدهاى املاك مزروعى ، نه عوايد اغنام و احشام ، و نه عوارض راهدارى ، هيچ كدام ثابت و برقرار نيست ، و همه جنبهء اتفاقى دارد . مثلا عوايد زمينهاى مزروعى در خشك ساليها كمتر است ، و در صورتى كه باران به حدّ كافى ببارد محصول بيشتر مىدهد ؛ يا درآمد گمرك به نسبت گرمى بازار تجارت يا كمى رفت و آمد زياد و كم مىگردد ؛ به سخن ديگر جز برخى معاملات مانند خريد و فروخت يك كاروانسرا يا بازارچه و امثال آن هيچ يك از درآمدهاى شاه ثابت نيست و همه اتفاقى مىباشد . خلاصه اين كه چون درآمد املاك مزروعى هر سال متغيّر است و كم يا زياد مىشود اين تغييرات و نوسانات در زندگى زارعان تأثير زياد بر جاى مىنهد ، و گاه ممكن است آنان را دچار بيكارى و فقر و فلاكت كند ؛ و مباشر هرگز بدين عوامل كه مهار كردن آنها از حيّز توان‌مندى وى بيرون است نمىانديشد ، و به افزايش يا كاهش درآمد شاه نمىپردازد ، بل كه نهايت سعى و مرادش مصروف بر اينست پيش كشيهايى كه به وى مىدهند ، و مقرّريها و درآمدهايش چندان باشد كه به دلخواه زندگى كند .\r\nدر ايران ماليات سرانه مطلقا معمول نيست ، و همهء مردم از پرداخت اين ماليات معافند ؛ و اين تصوّر در ذهن من پديد آمده كه در اين مورد در مشرق زمين ، ميان مردم عادى و ممتاز ، و به سخن ديگر وضيع و شريف تفاوت در ميان نيست . همچنين دولت از مواد غذايى و لوازم زندگى مردم بجز تنباكو ماليات نمىگيرد . امّا چنان كه پيش از اين اشاره كردم شاه بابت وامى كه مىدهد عوارض مختصرى دريافت مىدارد . مردم هنگام ورود به كشور و در مورد وارد كردن هر گونه مواد غذايى به داخل مملكت\r\n\r\n","description":"","footnote":"","page_name":" 1253 ","page_number":345},
  {"content":"\r\n\r\nهيچ گونه ماليات نمىدهند . شراب و نمك هم ماليات ندارد .\r\nهمان شرايط و اصولى كه دربارهء وصول عوايد شاه رعايت مىشود دربارهء اخذ درآمدهاى دولت نيز جريان دارد و بيشتر عوايد و درآمدها چنان كه پيش از اين شرح داده‌ام به مصرف نگهدارى ارتش و حقوق مأموران دولت ، و مخارج حكام مىرسد ، و شاه عايدات حاصل از هدايا و نفايسى را كه حكّام بزرگ برايش مىفرستند صرف دربار و درباريان مىكند . حاكمان ايالات بزرگ از حكّام ولايات و شهرهاى تابع خود هدايا و تحفى مىگيرند كه قسمتى از آنها را به دربار مىفرستند ، و باقى را صرف آسايش بيشتر و تجمّل خود مىكنند .\r\nاز آداب زندگى مردم مشرق زمين يكى اين است كه خانهء جاه‌مندان و مالكان بايد همواره از بهترين محصولات همه نقاط كشور آبادان باشد . اين مواد را در فصول مختلف رايگان از هر جا براى آنان مىفرستند ، چنان كه مالكان و اربابان براى رنگين داشتن سفرهء خود هرگز چيزى نمىخرند .\r\nدر تاريخ يونان مىخوانيم وقتى تميستوكل  Themistocle  به دربار اردشير  Xerxes  پادشاه ايران پيوست ، سلطان از او خواست كه همواره بهترين انواع مواد خوراكى را آماده داشته باشد ، و مطابق رسم معهود يكى از ايالات ، نان دربار ، ايالت ديگر شراب ، و ولايت ديگر مصرف گوشت دربار را مىفرستاد . اين رسم هنوز هم در ايران برقرار است ، و نه تنها ايالات و ولايات مصارف مواد غذايى دربار را تأمين مىكنند ، بل كه لباس و پاى افزار افراد خانواده سلطنت را از استانها مىفرستند ؛ به سخن ديگر از جايى پارچه‌هاى گرانبها ، از دگر جا عمّامه ، از محلّى كفش ، از استانى كمربند مىرسد . درست همان رسوم و آداب و ضوابطى كه در روزگاران كهن معمول بوده ، در اين زمان جارى است ؛ چنان كه ما در آن قسمت از تاريخ هرودت كه دربارهء آنتيل  Anthylle  يكى از امصار مصر سخن مىسرايد مىخوانيم : از روزگارانى كه ايران بر كشور مصر مسلط شده كفشگران آنتيل كه يكى از شهرهاى معتبر مصر مىباشد كفشهاى مورد نياز همسر پادشاه ايران را درست مىكنند .\r\nبنابراين در مشرق زمين كلّيهء مخارج خان بزرگ در هر جا ، اعم از هزينهء مواّد غذايى و كفش و پوشاك در معنى از درآمد باغهاى خودش فراهم مىشود .\r\nاكنون به شرح دوّمين بخش اين فصل كه اختصاص به سنجش عايدات شاه دارد مىپردازم . حقيقت اينست كه درآمدهاى پادشاه را به تحقيق نمىتوان معيّن كرد .\r\n\r\n","description":"","footnote":"","page_name":" 1254 ","page_number":346},
  {"content":"\r\n\r\nوزيران نيز آگاهى كامل و دقيق ندارند ، و اطلاعاتشان محدود به اين است كه بگويند در طىّ فلان سال چقدر طلا ، نقره ، جواهر ، و اشياء نفيس وارد خزانه شده است . مباشران هيچ يك از ايالات هم نمىتوانند درآمد دقيق محلّ مأموريّت خود را احصا نمايند زيرا برايشان معلوم نيست كداميك از ديه‌ها ، املاك و مستغلات شاه به جاى حقوق در تيول مأموران اوست ، و مباشران حقّ نظارت بر آنها را ندارند .\r\nاين نكته نيز گفتنى است كه ايرانيان اصولا در بند آن نيستند كه بدانند درآمدهاى پادشاه و حكّام بزرگ چقدر است ، و چگونه مصرف مىشود ؛ و نمىخواهند در اين موضوع و صدها مسألهء شبيه آن كه در نظر ما اروپاييان بسيار مهّم ، و دانستن آنها واجب مىنمايد كنجكاوى و بررسى كنند . بنابراين هرگز نمىتوان از هيچ ايرانى دربارهء عايدات شاه سخنى و خبرى شنيد كه قانع كننده باشد .\r\nدر طول مدّت نسبتا درازى كه من در دربار ايران رفت و آمد داشتم بسيار بار كوشيدم دريابم كه درآمد سالانهء واقعى شاه و دولت چقدر است ، و براى رسيدن به اين مقصود حتى از دادن هديه به اشخاصى كه اميدى به اطلاعاتشان داشتم دريغ نورزيدم . از وزيران و مباشرانى كه مأنوس و مألوف يكدگر بوديم ، و به من اعتماد كامل داشتند در اين كار يارى طلبيدم اما دريافتم اطلاعاتشان در اين زمينه بيش از من نمىباشد . آنان فقط دربارهء درآمدهاى حوزهء مأموريّت خويش اطلاعات ناقصى داشتند نه بيش ، و در برابر اصرارم مىگفتند : تنها خدا از درآمد شاه آگاه است . ما همين قدر مىدانيم كه عايداتش زياد و بيرون از حساب مىباشد ، و جوابى روشن‌تر و رساتر نداشتند كه بگويند .\r\nعلّت اين كه مقدار عايدات شاه را به درستى نمىتوان برآورد كرد دو چيز است . نخست اين كه منابع مختلف درآمدهاى شاه همواره در حال جا به جا شدن ، و در تيول بعضى افراد مىباشد ، و به حقوق آنان اختصاص دارد . با وجود اين مختصر اطلاعاتى را كه در اين زمينه به دست آورده‌ام ، و به درستى آنها اطمينان كامل دارم مىآورم .\r\nعايدات تقريبى سالانهء زمينهاى ديوانى شاه در هر ايالت صد هزار فرانك است و رويهم بر دو ميليون بالغ مىگردد .\r\nمجموع درآمد كلّيهء زمينهاى خالصه چهارده ميليون ، و عايدات شهر رشت مركز گيلان به تنهايى يك ششم مجموع درآمد شاه مىباشد ؛ همچنين عايدات مازندران\r\n\r\n","description":"","footnote":"","page_name":" 1255 ","page_number":347},
  {"content":"\r\n\r\nكه با سرزمين گيلان هيركانى قديم را تشكيل مىدهد ششصد هزار ليور ، درآمد پارت چهار صد و پنجاه هزار ليور ، و عايدات پارس هشتصد هزار ليور است . اين اطلاعات را من از زبان مباشران اين ايالتها شنيده‌ام ؛ و سبب اين كه عوايد ايالت هيركانى از ديگر ايالتها افزون‌تر مىباشد اينست كه محصول ابريشم آن از همهء نقاط كشورهاى ديگر گيتى بيشتر است .\r\nاما عوارض گمرك و راهدارى شصت هزار تومان معادل سه ميليون ليور مىباشد ، و اگر اين درآمدها با صحت و دقتى كه در اروپا معمول است جمع‌آورى شود بتحقيق عايدات آن از دو برابر اين مبلغ تجاوز مىكند .\r\nبهاى هدايايى كه به مناسبت فرارسيدن عيد نوروز تقديم شاه مىشود به پنج شش ميليون مىرسد . عوايد حاصل از اجازهء وارد كردن تنباكو يك ميليون و پانصد هزار ليور درآمد شهر اصفهان به تنهايى بيست هزار اكوست .\r\nدر اين باره بيش از اين توضيح نمىدهم ، همين قدر مىگويم بعضى كسان ضمن صحبت به من گفته‌اند كه مجموع عايدات شاه ايران اعم از درآمدهاى شخصى و هدايايى كه به مناسبتهاى مختلف تقديمش مىكنند از هفتصد هزار تومان معادل سى و دو ميليون واحد پول ما بيشتر نيست . من اين گفته را تصديق و تأييد نمىكنم ، و بر اين باورم كه دارايى شاه ايران بىاندازه است ، ولى اين نشان فراوانى درآمد وى نيست ، زيرا در مقام مقايسه ، عايدات امپراتور عثمانى و پادشاه هند از درآمد او بيشتر مىباشد ، و تفاوت در اينست كه پادشاه ايران بيش از يك بيستم آنچه را كه عايدش مىشود خرج نمىكند . چنان كه مىتوان گفت خوراك و بعضى از هزينه‌هاى وى رايگان است و دست به جيب خود نمىبرد . اگر به پرداختن بهاى چيزهايى ناچار شود به يكى از محلهاى درآمدش حواله مىكند .\r\nحقوق كاركنان ، مخارج دربار و حرمسرا و قيمت كلّيهء چيزهايى كه براى رضاى خاطر خود و لذت جويى مىخرد همه را بدين سان مىپردازد ؛ و همهء طلبكاران نيز به منظور خشنودى خاطر شاه و جلب رضايت و عنايتش بدين قسم معامله رضايند ، و در بند آن نيستند كه از خزانهء وى پول بگيرند .\r\nجز از حواله كردن طريق ديگرى كه شاه براى پرداخت ديون خود به كار مىبرد اين است كه به جاى پول نقد جنس به طلبكار تحويل مىكند . اين راه را غالبا وزيران در موارد مناسب پيشنهاد ، و طلبكاران را به قبول آن تشويق مىكنند . در اين\r\n\r\n","description":"","footnote":"","page_name":" 1256 ","page_number":348},
  {"content":"\r\n\r\nمورد اشارتم به بدهياى بزرگى است كه شاه به تأديهء آنها ناچار است ، و به ازاى آن فيروزه ، ابريشم ، پارچه‌هاى زربفت ، قاليهاى زركار ابريشمين ، لاجورد و امثال آن مىدهد .\r\nاز روى ديگر چون پادشاه املاك خود را به اجاره نمىسپارد ، و سهم عايدات خود را جنس دريافت مىكند هميشه انبارهايش آگنده از ابريشم و اجناس متنوع ديگرى است . نتيجه اين كه اگر در آنچه آوردم به تحقيق بررسى شود ، معلوم مىگردد كه شاه ايران به راستى داراترين پادشاهان سراسر گيتى است ، و به رفاه و ناز و نعمت تمام روزگار مىگذراند ، و چنان كه پيش از اين اشاره كردم بىآن كه دست به جيب خود ببرد وسيلهء معيشت حرم و دربارش را بىكم و كاست فراهم ، و اداره مىكند . اين نكته را نيز بگويم كه درآمد پادشاه از عايدات ساليانه كلّيهء افراد كشورش افزون‌تر است ، و خزانه‌اش بر اثر مصادرهء اموال ديگران همواره معمورتر مىشود .\r\n\r\n","description":"","footnote":"","page_name":" 1257 ","page_number":349},
  {"content":"\r\n\r\n\r\nفصل هشتم اقتصاد و دارايى\r\nضمن فصلى كه گذشت بيان كردم كه اصل درآمد شاه شامل مواد غذايى و ديگر مواد ما يحتاج مردم و بتخصيص چيزهاى مورد نظر اوست . همچنين اشاره كردم كه وى تعهّدات و بدهيهاى خود را غالبا از طريق حواله به ايالات و ولايات ادا مىكند ، و نه از طريق پرداخت پول نقد در محل ؛ و اتخاذ اين روش بدين سبب است كه شاه املاك خود را به اجاره نمىدهد . و ديگر اين كه در ايران نه چنان كه بايد و شايد بازار بازرگانان گرم و پررونق است ، و نه براى تبديل كار به پول فعاليّت لازم به كار مىرود ، و جز اينها به دنبال اين بحث دلايل ديگرى نيز خواهد آمد .\r\nاما حواله بر دو گونه است : حوالهء اراضى ، حواله به حساب شاه . قسم اول چنان است كه يا معادل حقوق مباشران زمين در اختيار ايشان مىگذارند ، يا به جاى پول نقد درآمد ديهى را به آنان اختصاص مىدهند ؛ و دارندهء نوع حوالهء اخير مىتواند طلب خود را وسيلهء هر كس كه مايل باشد بگيرد .\r\nحواله‌هاى اراضى تيول ناميده مىشود و به معنى مستمرى دائمى است ، و برخى بر خلاف ، معنى آن دور مىدانند و چنين توجيه مىكنند چون اين اراضى در مناطق دور از پايتخت به اشخاص واگذار مىشود اين نام يافته است .\r\nتيول بر دو قسم است ، برخى از آنها اصولا وابسته به شغلهاى مهم است ، و صاحبان آن مشاغل افزون بر حقوق از درآمد آن تيول نيز بهره مىبرند ، و برخى ديگر را ديوان محاسبات به جاى حقوق ساليانه به افراد واگذار مىكند . مثلا وقتى شاه كسى را با حقوق پانصد فرانك به خدمت مىگيرد ، ديوان محاسبات به جاى پول نقد ديهى را كه درآمد ساليانه‌اش معادل پانصد فرانك است به او واگذار مىكند ، و اگر عوايد اين\r\n\r\n","description":"","footnote":"","page_name":" 1258 ","page_number":350},
  {"content":"\r\n\r\nتيول به هر روى از پانصد فرانك كمتر باشد مباشر ايالتى كه تيول در آن جاست بايد كسر آن را جبران كند ، يا تيول ديگرى به وى بسپارد كه درآمد آن به پانصد فرانك برسد ؛ و اگر ديهى كه به او واگذار شده عايداتش بيش از پانصد فرانك بود بايد مازاد آن را به پيشكار ايالت بدهد . مثلا اگر پانصد و پنجاه فرانك درآمد داشت موظف است پنجاه ليور مازاد آن را به پيشكار بپردازد .\r\nچون درآمد اراضى متعلق به شاه مطابق ارزيابيهايى كه از زمانهاى قديم به عمل آمده در دفاتر ديوان ثبت شده و با همان سنجش به اشخاص واگذار مىشود ، شاه مبالغ زيادى مغبون مىگردد ، و شنيده‌ام مناطقى كه مشخصات و عايدات واقعى آن در دفاتر مربوط ثبت نشده ، و به مبلغ هزار ليور به تيول داده مىشود درآمد واقعى آن از پنجاه هزار ليور بيشتر مىباشد ؛ و اين موضوع را با اين كه حقيقت محض دارد ، و درآمد حقيقى اين تيولها سه يا چهار برابر عايدات اسمى آنها مىباشد ، من به سختى باور كردم . و افزايش اين تيولها بدين سبب عارض مىشود كه از زمان برآورد بهاى اين املاك خواه به علّت افزايش جمعيّت و خواه به سبب كثرت رفت و آمد كاروانها ، و خواه به علّت پيدا شدن چشمه‌هاى تازه ، و خواه به سبب ظهور اتفاقات مساعد ديگر تغييرات كلى يافته است .\r\nبديهى است منطقه‌اى كه تحت تأثير يكى يا مجموع اين عوامل درآمد بيشتر به بار آورده كسى كه از عوايد زيادتر بهره مىبرد هرگز بدان اعتراف نمىكند . اما برعكس چنانچه بر اثر بد حادثه از مقدار محصول كاسته شود به شاه يا ديوان محاسبات عرضحال مىنويسد كه يا به جاى آن تيول ديگرى به وى واگذار كنند يا درآمد آن را خيلى كمتر از آنچه بوده به حساب مىآورد ؛ و چون بدين سان آنان كه تيول خوب و پر محصول دارند با همان مبلغ كه بسى كمتر از مقدار واقعى آنست در تصرف و تملّك خود نگاه مىدارند كسانى كه تيول كم درآمد نصيبشان شده همواره درخواست جبران خسارت مىكنند سهم و درآمد شاه سال به سال رو به كاهش دارد .\r\nاين نيز گفتنى است املاكى كه به جاى حقوق در اختيار افراد قرار مىگيرد بازرسان شاه در آن ملاحظه و نظارت نمىكنند ، و همانند املاك اختصاصى آنان است . به دلخواه خويش از درآمدش استفاده و با ساكنان آن ديه رفتار مىكنند ؛ و آن آبادى به مثابهء املاك موقوفه و خيريّهء ما اروپاييان است .\r\nشيخ على خان صدراعظم كه بزرگ مردى كريم گوهر ، خداجوى ، روشن نظر\r\n\r\n","description":"","footnote":"","page_name":" 1259 ","page_number":351},
  {"content":"\r\n\r\nو مردانه رو بود ، و من از دومين سال سلطنت شاه سليمان با او آشنا شده بودم بارها به تجديدنظر و اصلاح وضع تيول كه به راستى سخت ناهنجار و آشفته است تصميم كرد ، و بر آن بود به هر يك از مأموران و كارگزاران به نسبت حقوقش تيول واگذار كند ، و بدين گونه بر آبادانى خزانه بيفزايد . اما همواره با موانع و مشكلات شكست ناپذيرى رويارو مىشد ، چه كلّيهء بزرگان و جاه‌مندانى كه تيول در اختيار داشتند ، و درآمدهاى شايانى عايدشان مىشد ، به جدّ تمام در نهان و آشكارا با تصميم صدراعظم مخالفت مىكردند ، و اگر نيّت اين استواركار عاقبت‌نگر به مرحلهء عمل مىانجاميد منافع ايشان به يك چهارم حتى كمتر تقليل مىيافت .\r\nتيولداران مهم كه مىتوان آنان را اربابان ناميد - اگر بتوان اين نام را بر ايشان نهاد - در اين اراضى دو حق براى خويش قائلند . نخست اين كه وقتى از محلّ اقامت اصلى خويش براى مدّتى كوتاه بدان جا مىروند زارعان و ساكنان آن تيول موظفند كه موجبات پذيرايى وى را هر چه خوب‌تر فراهم آورند . دو ديگر اين كه تيول نشينان بايد حقّ تيولدارى ايشان را كه اصطلاحا پورسى النزاع  Poursyelnezaa  ناميده مىشود و به معنى باج و خراج يا جريمه است بپردازند زيرا اين حق يكى از منابع عمدهء درآمد ايشان مىباشد ، در مشرق زمين مجازاتها غالبا به صورت جريمه اعمال مىشود . اما تيولداران براى حفظ منافع و مصالح خود با تيول نشينان نسبتا به ملايمت و آهستگى رفتار مىكنند ؛ به سخن ديگر چون مشاغل در ايران ارثى است و تيولداران يقين دارند پس از درگذشت ايشان فرزندانشان صاحب شغل و تيول آنان خواهند بود مصلحت در اين مىبينند كه با تيول نشينان به مدارا و آهستگى رفتار نمايند .\r\nحواله يا برات نيز دو گونه است . يكى غير قطعى و نامنظم ، و آن چنان است كه گاه به يك محل و گاه به محلى ديگر حواله مىشود ، و تابع نظم معيّن نيست ؛ و قسم ديگر منظم و قطعى است كه اصطلاحا اين نوع حواله را همه ساله يا هميشگى مىنامند ، و تركان نيز همين نام بر آن نهاده‌اند . و اين نوع حواله هميشه به نام يك شخص معيّن و يا ملك معلوم صادر مىشود ، و از اين دو ، اين بهتر است ، زيرا هم زحمت كمتر دارد و هم هزينه‌اش مختصر است .\r\nناظران همهء ايالتها همه ساله صورت عوايد ايالتى را كه بر آن نظارت دارند ضميمهء سياههء كلّيهء عوايد همهء شهرها و ديه‌هاى تابع خود ، به تفكيك با شرح جزييات تنظيم مىكنند ، و پس از اين كه به مهر حاكم و معتمدان محل رساندند به ديوان\r\n\r\n","description":"","footnote":"","page_name":" 1260 ","page_number":352},
  {"content":"\r\n\r\nمحاسبات مىفرستند . اين صورت كه همه خوب و كامل نوشته مىشود چندان مشروح و مفصل است كه گاه عدهء صفحات يك گزارش از پنج هزار درمىگذرد و مطالعه و رسيدگى آنها پرزحمت و ناراحت كننده مىباشد . ناظر رونوشت گزارش خود را نگه مىدارد و نسخهء اصل را در وقت معين به ديوان محاسبات مىفرستد ، و پس از اين كه اين صورت تأييد و تسجيل شد جنبهء تسويه و قطعيّت مىيابد و ديوان محاسبات حقوق افراد شاغل را بدان جا حواله مىكند .\r\nاز روى ديگر چون ديوان محاسبات افزون بر پرداخت حقوق شاغلين ناچار به پرداخت تعهدات ديگر نيز مىباشد به ناظر دستور مىدهد باقى ماندهء درآمدها را به ديوان محاسبات بفرستد ، و پس از اين كه رسيد آنها را براى مصارف ضرورى در خزانه ذخيره مىكند . گفتنى است كه اين بده بستان‌ها يا قبض و تحويل‌ها چون خالى از درآمد نيست وسيلهء تحصيلداران رسمى كه براى انجام دادن چنين كارها به خدمت پذيرفته شده‌اند انجام نمىگيرد ، بل كه چنان كه در صفحات آتى خواهم گفت منسوبان وزيران بدين كار گمارده مىشوند .\r\nبه اين ترتيب يا صادقانه‌تر و بىرودربايستى بگويم به اين افسون و دغل بازى امور مالى ايران رسيدگى و تسويه مىشود ، و به جرأت مىتوان گفت واردات نقد خزانهء پادشاه اندك و ناچيز است .\r\nدرآمدهاى ايالتها نيز قريب به همين صورت محاسبه و تسويه مىشود ؛ بدين شرح كه حاكم قسمتى از درآمد املاك ايالتى را كه بر آن حكمفرماست به ارتشيانى كه ناچار به نگهدارى ايشان مىباشد ، همچنين به مأموران و قاضيان ايالت حوزهء مأموريت خويش ، و خدمتگران خانهء خود تقسيم مىكند ، و به هر مأمور و صاحب منصب و هر سرباز به نسبت حقوقى كه مىگيرد مقدارى زمين به تيول مىسپارد ، و باقى ماندهء درآمدها را براى رفع نيازمنديهاى خود ذخيره مىكند . مباشران وى مجموع اين عوايد را همچنان كه درآمدهاى شاه جمع آورى مىشود وصول مىكنند .\r\nديوان محاسبات مسؤول و مأمور توزيع كلّيهء براتهاى نقدى و جنسى است ، و افراد ذى نفع به نسبت نفوذ خود و دوستان مؤثرى كه در ديوان دارند براترى مناسب‌ترى به دست مىآورند . تا سى چهل سال پيش در امر صدور حواله‌ها بىنظميها و تبعيضهاى ناخوشايند و ناهنجارى در ميان بود . بدين معنى كه ديوان محاسبات مبالغ كمى را به مناطق دور حواله مىكرد كه صاحبانشان در كار وصول آن\r\n\r\n","description":"","footnote":"","page_name":" 1261 ","page_number":353},
  {"content":"\r\n\r\nسرگردان مىماندند ، و نيم آن صرف هزينهء گرفتن مىشد . شاه عباس ثانى بر اين روش بد و خشم انگيز خط بطلان كشيد و دستور داد حواله‌هايى را كه مبلغ آن كمتر از دو هزار و پانصد ليور است به نقاط دور و جدا از هم صادر نكنند .\r\nهر سرباز ، هر صنعتگر ، هر پيشه‌ور و مأمور مىتواند حواله‌اش را خود يا نوكرش ، يا هر كه بخواهد نقد كند . همچنين عده‌اى مىتوانند به اجتماع براى دريافت حوالهء خود مراجعه كنند . چنان كه نفرات يك گروهان سرباز ، يا كارگران يك كارخانه ، همچنين كلّيهء افرادى كه مزدشان به عهدهء شاه است مىتوانند حقوق خود را با هم بگيرند . اينان مقرون به صلاح و صرفه مىدانند كه افراد هر گروه حقوق خود را با هم دريافت دارند ، زيرا در غير اين صورت حيران و سرگردان مىباشند براى گرفتن يك حواله كه مبلغ آن زياد نيست چگونه خود را به محلى كه از جاى اقامتشان سيصد چهار صد فرسنگ فاصله دارد برسانند . ناچار براى اين كه حوالهء خود را نقدا دريافت كنند آن را به يكى از كسانى كه كارشان اين گونه معاملات است به يك چهارم بها بفروشند ، يا به كسى بدهند كه در برابر دريافت حق الزحمهء كمترى پس از وصول اصل مبلغ حواله ، به ايشان بدهد ، و شايد هرگز به گرفتن آن موفق نشوند .\r\nگاه چنان اتفاق مىافتد كه افراد يك سازمان يا اداره ، پس از گرفتن حواله‌هاى خود كسى را براى اعزام به محلّ جهت وصول مجموع حواله‌ها انتخاب مىكنند ، و با اجازهء رئيس يا فرمانده كل ، وى را بدان جا مىفرستند . او پس از انجام دادن مأموريت خود و گرفتن پول حواله‌ها مبلغى بابت هزينهء مسافرت و حق الزحمه ، به نسبت معيّن هر برات كسر ، و بقيه را به صاحبان آنها تسليم مىكند .\r\nبه كسى كه عوايد دولتى را جمع‌آورى مىكند تحصيلدار مىگويند . اين كلمه از دو جزء يكى عربى و ديگرى فارسى تركيب شده و رويهم به معنى مأمور وصول است . تحصيل عربى و به معنى گرفتن و دريافت كردن است و حاصل داما  Hacel dama  كه سن ماتيو  Saintmathieu  در آيهء هشتم فصل 27 دربارهء مزرعه‌اى كه با پرداخت پول خريدارى ، و به يهودا داده شده تا در ازاى آن عيسى مسيح را رها سازد از اين كلمه اقتباس شده است .\r\nبه دست آوردن شغل تحصيلدارى شاه آسان نيست ؛ زيرا افزون بر به كار بردن انواع ترفندها و دغل‌كاريها و تشبثات براى وصول به مقصود ، بايد هم دوستان و حاميان متنفّذ داشت ، و هم وثيقهء زياد سپرد . حق الزحمهء تحصيلدارى براى براتهاى\r\n\r\n","description":"","footnote":"","page_name":" 1262 ","page_number":354},
  {"content":"\r\n\r\nشهر اصفهان و حومه آن پنج درصد ، و براى جاهايى كه يك روز از پايتخت فاصله دارد ، و تحصيلدار مخارج سفرش را خود به عهده دارد ده درصد مىباشد ، و از حواله‌هايى كه براى شاه يا بزرگان گرفته مىشود نيز به همين نسبت حق الزحمه برمىدارند . بنابراين ، آسان مىتوان محاسبه كرد كه تحصيلداران ديوان محاسبات هر سال قريب پانصد ششصد هزار ليور درآمد بايد بگيرند . وقتى شاه حواله‌اى به يكى از درباريان خود مىدهد ، وى را ناچار مىكند حقّ تحصيلدار را از پيش ، برابر رسوم ، حتى دو برابر آن بپردازد ، و در چنين صورت تحويلدار اصل آنچه را گرفته بدون كسر و نقصان پس مىدهد .\r\nبنابر آنچه گفته شد حق تحصيلدارى نسبت به نزديكى يا دورى راه ، و دشواريهايى كه در كار وصول حواله متصور است ، متغيّر مىباشد . مثلا تحصيلدارى كه مأمور وصول ششصد هزار ليور از هلنديانى است كه هر سال در اصفهان ابريشم از شاه مىخرند بيش از دو و يك چهارم درصد حق العمل نمىگيرند . زيرا نقد كردن چنين حواله هيچ زحمت و دردسر ندارد ، و محتاج رفت و آمد مكرر و بحث و گفتگوى زياد نيست .\r\nامّا درآمدهاى تحصيلداران به همين كه گفته شد پايان نمىپذيرد ؛ زيرا همين كه او و همراهانش به مقصد رسيدند كسى كه بايد حواله را بپردازد ناچار است تا زمانى كه كلّيهء مبلغ اسمى حواله را نپرداخته از آنان به شايستگى پذيرايى كند ، و در خاتمه كار جز از پنج درصد حقوق هديهء كوچكى نيز به ايشان بدهد . شگفت اين كه وقتى پول آماده شد تحصيلدار براى تحويل‌گرفتن آن بهانه‌ها مىآورد و مديون براى اين كه مأمور پولها را بپذيرد ، و وى مجبور به دادن جريمه نشود ، از سر ناچارى هديهء ديگرى نيز به وى مىدهد . اما اگر پول نقد فراهم نشود تحصيلدار براى هر هفته تأخير نيم درصد اصل حواله جريمه مىگيرد ، و هنگامى كه پرداخت كننده در تلاش تهيه كردن پول مىباشد تحصيلدار براى نقد كردن ديگر حواله‌ها فعاليت مىكند ، و همين كه وى و همراهانش مبلغى قابل توجه جمع كردند براى به دست آوردن سود بيشتر يا با آنها به داد و ستد مىپردازند يا به ربح مىدهند . و چون معمولا حوزهء مأموريت تحصيلداران وسيع است ، و سفرشان بيش از هجده ماه مدّت مىگيرد در طول اين زمان به طرق مختلف سود زياد مىبرند .\r\nاز روى ديگر تحصيلداران در دربار و ديوان محاسبات دوستان و حاميان\r\n\r\n","description":"","footnote":"","page_name":" 1263 ","page_number":355},
  {"content":"\r\n\r\nمتنفذ دارند و اگر مدتى پولهايى را كه گرفته‌اند تحويل ندهند بر آنان سخت نمىگيرند . افزون بر آنچه گفته شد تحصيلداران در جريان مأموريت خود منافع ديگرى نيز به دست مىآورند . توضيح اين كه چون اينان از پرداخت هر گونه عوارض راهدارى معاف مىباشند ، و بارهاى آنان بازرسى نمىشود اشياء گرانبهايى را ميان بارهاى خود مىگذارند و بدين نيرنگ بدون پرداختن عوارض مىگذرانند .\r\nحواله‌هاى خوب و مساعد آنهاست كه محلّ اقامت پرداخت كنندگان به هم نزديك باشد و نيز به جاى سكونت دائمى تحصيلداران فاصلهء زياد نداشته باشد .\r\nافزون بر اين خوش حساب باشند و مأموران را به سر ندوانند .\r\nمسؤولان مربوط ، به تحصيلدارانى كه نظر موافق ندارند براتهايى مىدهند كه محل سكونت پرداخت كنندگان تا پايتخت دور ، و راه سفر درشتناك باشد . افزون بر اين آنان كه بايد حواله را بپردازند همه بدحسابند ، براتها نيز قديمى است و از سالها پيش بلا وصول مانده است . اين تحصيلداران تيره روز سيه ستاره پس از اين كه به رنج و زحمت بسيار به مقصد مىرسند چون همه پرداخت كنندگان بيمار دل و بدحسابند و براتها نيز قديمى است غالبا با همهء كوشش و تلاشى كه مىكنند به نقد كردن همه حواله‌ها موفق نمىشوند ، و وقتى بازمىگردند متّهم به بىكفايتى مىشوند و به شاه گزارش مىشود كه بر اثر كج رفتارى و آتشناكى فلان تحصيلدار همهء بدهكاران گريخته‌اند و جلاى وطن كرده‌اند . او ولايت را تاراج كرده ، و بر مردم دور افتاده و رنج‌مند و محروم بيدادها روا داشته است . و پادشاه را بدين گونه بر تحصيلدار بىگناه خشمگين و سرگران مىكنند . گاهى نيز به تحصيلداران مورد نظر نوعى ديگر مساعدت مىكنند ، و آن چنان است كه بدهى افراد را برات ايشان مىكنند ، و از اين عمل پنج درصد مبلغ اسمى حواله به عنوان مساعده عايد ايشان مىشود .\r\nلازم نمىدانم كه شرح دهم مسؤولان ديوان محاسبات از اين خلافكاريها چه سودهاى سنگينى مىبرند زيرا همه مأموران به آنها هديه مىدهند ، حقوق بگيران پيشكش تقديم مىكنند تا براتهايى به ايشان داده شود كه هم مناطق پرداخت آنها نزديك باشد ، و هم پرداخت كنندگان خوش حساب باشند ؛ و تحصيلداران از آن هديه مىدهند كه هم حواله‌هاى بيشتر دريافت كنند ، و هم مأموريتهاى بيشتر و آسان‌تر و بىدردسرتر و سودآفرين‌تر به آنان محول شود ، و نيز براى تسويه حساب فرصت دلخواه به ايشان بدهند .\r\n\r\n","description":"","footnote":"","page_name":" 1264 ","page_number":356},
  {"content":"\r\n\r\nسربازان كه مواجبشان بيش از دويست فرانك نيست ، و درجه‌داران و خدمتگرانى كه حقوقشان از سيصد چهار صد فرانك تجاوز نمىكند از اين اجحافات و غارتگريها بيش از ديگران خشمگين و زيان رسيده مىشوند . زيرا براى وصول مواجب ناچيز خود ناچارند از يك چهارم آن چشم بپوشند ، و يا هفت هشت ماه به انتظار وصولش روز شمارى كنند . من بسيارى از صاحبمنصبان و مأموران و كاركنان دربار را ديده‌ام كه به گرفتن حقوق دو سال خدمت خود موفق نشده بودند و همچنان طلب داشتند . تحصيلدارانى كه حقوق آنان را غصب كرده بودند با دادن رشوه و هديه به مسؤولان مربوط بزرگ تسويه حساب مىگرفتند ، و اگر اتفاقا مورد توبيخ قرار مىگرفتند چون توبيخ نامه از سوى كسانى صادر شده بود كه تحفه و هديه آنان را كاملا رام و آرام كرده بود بر ايشان تلخ و ناهموار نبود .\r\nدر زمان پادشاهى شاه عباس بزرگ ، سربازان روزگار خوش‌تر و حقوق بيشتر داشتند ، اما چون در اين زمان به وجودشان احتياج زياد نيست ، حقوق كافى به آنان نمىدهند .\r\nناظران گاهى اين لطف و كرامت را به ساكنان ديه‌ها روا مىدارند كه آنان بدهكاريهاى خود را در شهرى كه ناظر اقامت دارد بپردازند . و با اين عمل نيك آنان را از سختگيريها و مظالم تحصيلداران خلاص مىسازند ، و در كاخ خود به حساب تيولها رسيدگى ، و برگ تسويه حساب صادر مىكنند . امّا معمولا همراه تحصيلداران افراد اعزام مىشوند تا هم در كار گرفتن وجه براتها به آنان كمك كنند و هم مانع سختگيرى و زجر دادن ايشان شوند تا كشاورزان رنج‌مند و خشمگين و عاصى نگردند .\r\nتحصيلدار هنگام ورود به ده ، به خانهء رئيس ده يا كدخدا فرود مىآيد ، و كدخدا وى را به كاروانسرا يا مهمانخانهء ده راهنمايى مىكند . معمولا در هر ده فاقد كاروانسرا دو مهمانخانه وجود دارد . اما به هر روى تحصيلدار كدخدا را تحت فشار و ناراحتى قرار مىدهد تا در جمع آورى ماليات چندان كه مىتواند اهتمام ورزد . شغل تحصيلدارى مستلزم درايت و متانت و وقار و تجربت بسيار است ؛ اگر خويشتندار نباشد و بيش از اندازه سختگيرى و خشونت كند دهقانان برمىآشوبند و شب هنگام ترك ديار خود مىكنند ، و چنين پيش آمد به حيثيّت اداريش لطمهء شديد مىزند ، و وى را سخت به زحمت و دردسر مىاندازد . او اصولا حق ندارد به كشاورزان ، خاصه به زن و فرزندانشان عتاب و پرخاشگرى و شكنجه كند ، و به وسايل زندگيشان دست\r\n\r\n","description":"","footnote":"","page_name":" 1265 ","page_number":357},
  {"content":"\r\n\r\nيازد . تحصيلدار بايد با مآل انديشى و تدبير درست درشتى و نرمى را به هنگام ، به كار برد تا عمل كردش از طريق صواب و صلاح بيرون نشود .\r\nمسؤولان ديوان محاسبات مالياتها را در دفاتر مربوط ثبت مىكنند ، و اگر ناظرى در تأديه مبالغى كه گرفته ، و تسليم صورت حساب تعلّل ورزد ديوان محاسبات برات به نامش صادر مىكند ، و پس از اين كه پرداخت ، حسابش تسويه مىگردد . امّا يك ناظر هوشمند و عاقبت انديش كار را بدين مرحله نمىكشاند زيرا در حضرت شاه به داشتن سوء سابقه متهم مىگردد ، و از روى ديگر هزينه‌اى كه به كار برده ، و مخارجى كه صرف خوراك خود كرده جملگى به نرخ اصفهان در حساب مىآيد .\r\nاين نيز گفتنى است كليه پولهاى خالصى كه به جا مىماند به خزانهء پادشاه حمل مىگردد ، و خزانهء پادشاه چونان حفرهء ژرفناكى است كه هر چه در آن بريزند ناپيدا مىگردد و جز اندكى از آن بيرون نمىآيد ؛ و من هرگز نديده و نشنيده‌ام كه جز براى هديه دادن چيزى از آن خارج كنند ، و به ندرت اتفاق مىافتد كه غير اين مورد چيزى از خزانه بيرون شود . همهء پرداختهاى شاه جز در موارد شاذ و نادر ، و آنچه به حساب افراد بيگانهء مقيم كشورهاى دور پرداخته مىشود جملگى با صدور برات ادا مىشود . در سال 1666 شاه عباس ثانى طبق همين روال براتى به مبلغ پنجاه هزار اكو بابت بهاى جواهراتى كه به وى فروخته بودم عوض پول نقد به من داد و من ضمن عريضه‌اى معروض داشتم كه نقد كردن اين حواله براى من ناراحتيها و دشواريهاى زيادى خواهد داشت ، و چون اعليحضرت مأموريتهايى به من محول فرموده‌اند كه بايد هر چه زودتر به انجام دادن آن بكوشم دستور فرمايند اين مبلغ نقدا پرداخته شود .\r\nناظر تقديم كردن اين عريضه را مصلحت شمرد و گفت بىگمان جواب موافق دلخواه و مراد تو خواهد بود .\r\nهر كس به هر عنوان پولى از خزانه بگيرد بايد ده درصد آن را به عنوان ماليات پس بدهد ، مگر اين كه شاه شخصا كسى را از اداى اين ماليات معاف بدارد ، و البته چنين امرى هرگز روى نمىدهد ؛ اما گاهى ممكن است اجازه دهد به جاى ده درصد پنج درصد بگيرند ، و با من بدين گونه رفتار كردند .\r\nخزانه پادشاه زير نظر يك خواجه اداره مىشود ، و همه همكارانش نيز خواجه‌اند . و صدراعظم و رئيس ديوان محاسبات ، هيچ كدام از آنچه در آن انباشته شده خبر ندارند ، و دور از نظارت ديگران حفاظت مىشود . به سخن ديگر گر چه\r\n\r\n","description":"","footnote":"","page_name":" 1266 ","page_number":358},
  {"content":"\r\n\r\nمسؤولان ديوان محاسبات از آنچه از ايالات وصول و عايد و وارد خزانه مىگردد آگاه مىباشند ، اما از مقدار و نوع هدايايى كه به خزانه مىرسد هيچ گونه اطلاع ندارند . البته صدراعظم مجاز است و مىتواند در اين باره اطلاعاتى كسب كند ، امّا چون آگاهى در اين امر در محدودهء وظايف او نيست بدين كار علاقه ندارد . ناظر كه پيشكار كلّ دربار نيز هست گر چه موظّف است از آنچه وارد خزانه مىشود ، يا از آن خارج مىگردد اطلاعات دقيق و جامع داشته باشد ، اما اجازه ندارد درون مخازن مختلفى كه انباشته از طلا و نقره و ديگر نفايس است ، پا بگذارد . من يك بار با اجازهء شاه همراه ناظر به خزانه رفتم - زيرا هيچ كس جز با اجازهء شاه نمىتواند پا در آن بگذارد . - زيرا مىخواستند لباسهاى مردانه‌اى مانند آنچه مردان اروپايى مىپوشند ، بدوزند ، و گمان من بر اين بود كه چند تن از بانوان حرم هوس كرده بودند ساعتى چند در آن لباس درآيند . در آن روز من و ناظر قريب يك ساعت در انتظار ورود شاه برابر در بر پاى ايستاديم . در طول اين مدت خواجهء خزانه‌دار پى در پى به خزانه رفت و آمد مىكرد ، و در هر بار جواهر زيادى را كه هر يك قيمتى سنگين داشت به من مىنمود ، و مرا يقين حاصل شد كه اين كار به دستور شاه مىكند ، و آنچه پنداشته بودم حقيقت داشت ، زيرا وقتى از آن جا بيرون آمدم ناظر به من گفت پادشاه هرگز نسبت به كسى اين محبت نمىكند .\r\nدر همان روزها تقاضا كردم ياقوتى را كه يك بار در سال 1666 ديده بودم بار دگر به من نشان بدهند ، چون درباريان به هيركانى سفر كرده بودند ، و خزانه‌دار مرا به خوبى مىشناخت تقاضايم را پذيرفت . افزون بر اين با اجازهء شاه گرانبهاترين و درخشنده‌ترين و زيباترين جواهرات تاج را نشانم داد . ياقوت موصوف به درشتى نصف تخم‌مرغ ، و خوش تراش‌ترين ، پر آب و رنگ‌ترين و درخشان‌ترين گوهرى بود كه در تمامت عمر خود ديده بودم ، بر يك نوك اين ياقوت بىمانند بى آن كه از تباه شدن آن پروا به دل راه داده باشند نام شيخ صفى را حك كرده بودند ، و هيچ يك از مسؤولان نتوانست به من جواب دهد كه اين كنده كارى به فرمان شيخ صفى انجام يافته ، يا جانشينانش چنين كرده‌اند .\r\nبارى ، نفايس خزانه را چنان شتابناك از پيش نظرم گذراندند كه فرصت نيافتم به مراد دل آنها را ببينم . مرواريدهاى خزانه در نظرم زيباترين نفايس آن جلوه كرد . در اين جا رشته مرواريدهايى ديدم كه هر كدام نيم يا سه ربع اون  Aune  درازا\r\n\r\n","description":"","footnote":"","page_name":" 1267 ","page_number":359},
  {"content":"\r\n\r\nداشت ، و وزن هر دانه افزون بر دوازده قيراط بود . دانه‌هاى اين مرواريدها كاملا گرد و در نهايت تابناكى بود . اما رنگشان مانند رنگ ديگر مرواريدهاى مشرق زمين اندكى طلايى مىنمود . علاوه بر اينها مقدار زيادى جواهرات مختلف به رنگهاى گوناگون به من نشان دادند . از جمله بسيارى دانه‌هاى الماس كه وزن بيشتر آنها پنجاه تا صد قيراط بود . اما دربارهء مقدار طلا و نقرهء آگنده در خزانه ، اعتقاد من بر اين است كه هيچ كس نمىتواند اندازهء قريب آن را بگويد ؛ و من نيز اقرار مىكنم كه از تخمين كردن آن ناتوانم ؛ و وقتى از ناظر و بعضى مسؤولان ديگر در اين باره پرسيدم همان جوابى را كه دربارهء عوايد شاه شنيده بودم به من دادند ، حتى وقتى زيركانه و با مهارت خواستم از زبانشان چيزى بشنوم گفتند : دارايى زيادى است ، تنها خدا اندازهء آن را مىداند ؛ هيچ كس زحمت تخمين آن را نمىكشد ، ثروتى بىحساب است .\r\nروزى كه به تماشاى خزانه رفته بودم پرده‌اى را كه جلو ديوارى آويخته شده بود كنار زدند ، و من در پس پرده انبوهى از كيسه‌هاى آگنده از مسكوك را مشاهد كردم كه از پايين تا آسمانه روى هم چيده بودند ، و به تخمين من شمارهء اين كيسه‌ها از سه هزار افزون بود . در هر كدام اين كيسه‌ها پنجاه تومان معادل هفتصد و پنجاه اكو پول ما فرانسويان مسكوك نقره جا داشت به من گفتند سراسر ديوارهاى همه اتاقهاى خزانه از پايين تا بالا به همين ترتيب كيسه‌هاى پر از مسكوك چيده شده ، و گاه‌گاه پولها را به دو كاى طلا تنها مسكوكى كه به ايران مىآورند عوض مىكنند . خزانه كه قريب چهل قدم مربع وسعت دارد و داراى چندين اتاق است به حرمسرا متصل مىباشد . هيچ يك از اتاقهاى خزانه روزن و پنجره ندارد ، و شاه و زنان حرمش غالبا مخصوصا هنگامى كه نفايس تازه وارد خزانه مىشود به تماشاى آن مىآيند ، و اين تماشا براى شاه به بهاى گران پايان مىپذيرد ، زيرا ناچار است به بانوانى كه همراهش آمده‌اند از آن نفايس هدايايى بدهد . نام خزانه‌دار آقا كافور است . وى سخت گرفته چهر ، دژم‌خوى ، سردنفس و پيوسته خشم است ، و كمتر كسى به زشت‌رويى او ديده مىشود . تنها در حضور شاه قيافهء نسبتا آرام به خود مىگيرد . در خزانه چندين صندوق وجود دارد كه اختيار گشودن و بستن در آن به دست خزانه‌دار نيست بل كه به مهرى ممهور شده كه همواره به گردن شاه آويخته است .\r\nاكنون نوبت آن رسيده كه به چگونگى حساب‌رسى اموال سازمانهاى خالصه و دولتى بپردازم . اين محاسبات در دو مركز بزرگ جداگانه انجام مىگيرد . يكى از آن\r\n\r\n","description":"","footnote":"","page_name":" 1268 ","page_number":360},
  {"content":"\r\n\r\nدو دفترخانه خاصه ، و ديگرى دفترخانه كلّ ممالك نام دارد . كلمهء خاصه عربى و به معنى اختصاصى و شخصى است ، و مفهوم ممالك كلّيهء ايالات و ولاياتى است كه مجموعا كشور شاهنشاهى ايران را تشكيل مىدهند . لفظ دفتر نيز عبرى و به معنى برگ صورت حساب ، لوح مىباشد « 1 » ؛ زيرا پيش از آنكه ساختن كاغذ معمول شود مردم براى نوشتن از لوح استفاده مىكردند . يونانيان كلمهء دفتر را در بيان همين مفهوم به كار مىبردند ، و در زمان حاضر لفظ دفتر در سراسر مشرق زمين به معنى صورت‌حساب و كتابچه ثبت محاسبات استعمال مىشود .\r\nدفترخانهء كلّ ممالك گرچه از جهاتى بر دفترخانهء ديگر مقدم است ، اما دفترخانهء خاصه به سبب اين كه دايرهء وظايف و فعاليتهايش دامنه‌دارتر و وسيع است اختيارات و سلطه و نفوذ بيشتر دارد . هر يك از اين دو دفتر داراى سه شعبهء مهم مىباشد ، و در هر كدام شصت منشى و مباشر كه در صفحات آتى به شرح وظايف آنان مىپردازم ، به كار اشتغال دارند . شعبهء نخست دفترخانه خلاصه ناميده مىشود كه به معنى فاضل‌تر و كامل‌تر ، و در اين جا اختصاصا به مفهوم استوارتر و مطمئن‌تر است .\r\nزيرا به مثابهء روزنامهء رسمى است كه در آن كلّيهء درآمدهاى روزانه و هر نوع عوايد ثبت ، و انواع حواله‌ها نگهدارى مىشود ؛ و شعبهء دوّم دفترخانه توجيه ناميده مىشود كه به مفهوم دفتر مخصوص متصديان هزينه است . زيرا مهم‌ترين وظايف مسؤولان اين شعبه تفويض و تسليم براتهايى است كه به پرداخت حقوق يا هزينه‌هاى ضرورى ديگر اختصاص يافته است . افزون بر اينها يك دفتر كل براى ثبت درآمدهاى شاه وجود دارد كه همانند دفاتر روزانه است . صورت ريز درآمدها و نام متصديان آنها ، همچنين افزايش يا كاهش درآمدهاى شاه كه هر سال عارض مىشود ، و صورت كلّيه بدهكاران ، و براتهايى كه موظّف به پرداختن آن مىباشند در آن منعكس شده ، به سخن ديگر كلّيهء دفاتر خاصه در اين اداره بايگانى مىشود .\r\nسومين شعبهء دفترخانه لشكرنويس نام دارد . ايرانيان براى بيان و معرفى كردن افراد سپاهى فقط يك كلمه به كار مىبردند ، و آن لفظ لشكر است ، و با بر زبان آوردن\r\n\r\n\r\n","description":"","footnote":"\r\n( 1 ) در زبان عبرى كلمهء دفتر وجود ندارد . اين كلمه را از زبان عربى گرفته‌اند و دوتر تلفظ مىكنند ، و در اصل در هر دو زبان به معنى پارشمن‌هايى است كه در نوشتن به كار مىبردند ، و مجموعه‌اى از صفحات پوست دباغى شده كه ايرانيان در زمانهاى قديم به صورت كتاب درمىآوردند و محاسبات خود را رقم مىكردند . اصل كلمه يونانى است و تازيان معرّب كرده‌اند .\r\n","page_name":" 1269 ","page_number":361},
  {"content":"\r\n\r\nهمين يك لفظ شكوه و جلال و ابّهت دربار شاه را مىنمايانند . در دفاتر اين شعبه مشخصات كامل و وظايف كلّيهء سپاهيان اعم از افسران ارشد و جزء ، با تاريخ ورود آنان به خدمت ارتش درج شده است . حقوق خدمتگران و افراد سپاهى از روزى قابل پرداخت است كه نامشان در اين دفتر ثبت شده باشد . بنابراين اسم كلّيهء كسانى كه شاه به خدمت مىپذيرد يكان يكان با مشخصات كامل در اين دفتر درج مىگردد ، و حقوق روزانه هيچ يك بيش از يك سو نيست .\r\nجز دفتر ثبت اسامى خدمتگران نام ديگرى نيز به اين شعبه مىدهند و آن دفتر سركار است كه منظور از آن دبيرخانهء پادشاه مىباشد . زيرا بايد نام همهء خدمتگران و مباشران شاه بىهيچ تفاوت و كم يا زياد در دفتر مخصوص اين شعبه ثبت شود .\r\nاينها كه برشمردم نام شعبه‌هاى اصلى دفترخانهء خاصه يعنى سرزمين يا ممالك و به مفهوم ديگر قلمرو يا ايالت مىباشد ؛ و چون دفترخانهء خاصه با دفترخانه ممالك داراى دواير همانند با اسامى شبيه يكديگر ، و كاركنان و مباشرانى برابر مىباشد لقبى به هر كدام داده مىشود تا از يكديگر متمايز شوند . مثلا براى مشخّص كردن سومين دايرهء ديوان ممالك آن را دفتر سركار ممالك مىنامند . زيرا در اين دفتر وظايف مباشران و جمله سپاهيانى كه در اقصى نقاط كشور به هزينهء مردمان نگهدارى مىشوند معيّن مىشود .\r\nهر يك اين شعبه‌ها رئيسى جداگانه دارد كه صاحب يا استاد يا صاحب اختيار ناميده مىشود فى المثل به رئيس دايرهء اول صاحب توجيه  Sahebtauzy , e  مىگويند . افزون بر اين مأموران و افسران ارشدى هستند كه بر كليهء دفاتر ديوان نظارت دارند ، و آنان سه‌اند ، يكى داروغه كه وظيفه‌اش انتخاب حسابداران و اجراى فرامين و دستورهاى رئيس است . دو ديگر ناظر يا مراقب كه سمت بازرسى دواير مىباشد . به سخن ديگر مغز متفكر و نيروى محرّك اين سازمان بزرگ و وسيع مىباشد ، و بيشتر از ديگران سوء استفاده مىكند ، و زودتر از كارمندان ديگر ثروتمند مىشود .\r\nميان اين دو ديوان دو نكتهء قابل توجه و امعان نظر وجود دارد . نخست اين كه با شيوه معمول سراسر كشور به چهار منطقه ، به عبارت ديگر به چهار طبقه تقسيم مىگردد ، و هر يك از ولايات جزو يكى از اين مناطق درمىآيد . اين مناطق يا استانها عبارتند از عراق ، فارس ، آذربايجان و خراسان كه ما فرانسويان نام آنها را به ترتيب\r\n\r\n","description":"","footnote":"","page_name":" 1270 ","page_number":362},
  {"content":"\r\n\r\nپارتيد  Parthide  ، پرسيد  Perside  ، مدى  Medie  و باكتريان  Bactriane  نهاده‌ايم .\r\nنكتهء دوم اين كه حسابرسيهاى ديوان محاسبات طبق تقويم هجرى موافق سالنماى تركى كه دوره‌اش دوازده ساله است انجام مىپذيرد . هر يك از سالهاى دوازده‌گانه تقويم تركى چنان كه ضمن بحث دربارهء علم نجوم به تفصيل شرح داده‌ام به نام حيوانى است ، و آغاز سالهاى تقويم تركى اعتدال فصل پاييز است .\r\nسازمان اين دو ادارهء بزرگ از هم مجزاست ، هر كدام رئيس جداگانه دارد و هيچ يك در كار ديگرى مداخله نمىكند . اما چون پادشاه در همه ايالات و ولايات ذى نفع مىباشد و داراى منافعى است وزيران بر حسن جريان امور هر دو اداره نظارت مىكنند ، و صدراعظم بالاخص هر زمان مصلحت بداند فعاليتهاى هر دو اداره را بازرسى مىكند .\r\nدر دفاتر ديوان محاسبات ممالك ، نام كلّيهء مأموران كشورى و لشكرى هر ايالت ، ميزان حقوق هر كدام ، اسم كسانى كه مىميرند يا به خدمت پذيرفته مىشوند ، مقدار زمينى كه در تيول هر كس است ، حقوق هر دايره ، صورت ريز درآمدهاى گمركات و عوارض راهدارى ، و عوايد ارضى دولتى و بالاخره درآمدهاى شاه نوشته مىشود . در دفاتر شعبهء خاصه نيز محاسبات به همان شيوه كه در ديوان محاسبات ممالك عمل مىشود ثبت و ضبط مىگردد . بنابراين ديوان خاصه از مبلغ پرداخت حقوق كلّيهء افراد تابع خود ، و حقوق ساليانهء مباشران ، خدمتگران و سربازان اطلّاع دقيق دارد . طرز عمل متصديان مربوط بدين قرار است كه بعد از اين كه از رئيس صورت همه افراد آن قسمت ، حتى تازه درگذشتگان را دريافت كرد ، براتهاى لازم را صادر و تسليم مىكند . ديوان ممالك موظف است صورت ريز اقلامى را كه در هر ولايت مصرف شده نگاه بدارد ، و اين صورت طبق فهرستى كه ناظران ناچارند در آخر هر سال بفرستند تنظيم و ثبت مىشود . هر شاغلى در يكى از دو ديوان خاصه يا ديوان ممالك صاحب حساب است . ديوان محاسبات همانند لابيرانت پيچ و خم زياد و خسته كننده دارد ، و هيچ كس نمىتواند آسان آسان از تنگناها و سردرگميهاى آن رهايى يابد . سالها پيش زمانى كه من هنوز به مضايق دردسرهاى آن آشنا نشده بودم ، از سر ناچارى بدان جا مراجعه كردم ، و با اين كه هزينهء زياد و رنج بسيار تحمل كردم باورم نمىشد كه بتوانم خود را از تنگناها و گرفتاريهاى آن برهانم ، و به تحقيق رنج و\r\n\r\n","description":"","footnote":"","page_name":" 1271 ","page_number":363},
  {"content":"\r\n\r\nزحمت ديگر كسانى كه ناچار به مراجعه كردن آن مىباشند از صدماتى كه بر من رسيده بسى سنگين‌تر خواهد بود و به دشوارى به پايان لابيرانت مىرسند .\r\nهمهء مباشرانى كه اراضى شاه را در اختيار دارند ، موظفند در پايان مدّت مقرر برگ مفاصا حساب بگيرند ، و اين مفاصانامه جز آنست كه پس از فرستادن صورت دخل و خرج هر سال ، و تأييد آن دريافت مىدارند . اگر سياههء مورد بحث در نظر مراجع مربوط كامل و قانع كننده نباشد ديوان محاسبات تنها وصول آن را به فرستنده اطلاع مىدهد ، و مفاصانامه صادر نمىكند ؛ امّا چنانچه سياهه درست و كامل باشد و مورد تأييد قرار گيرد جواب مىنويسد : درآمدهاى سال گذشته طبق مقررات رسيده است . و اين تأييديه به منزله تسويه نامه است .\r\nمباشران نادرست و جرمكار دائم نگرانند كه دير يا زود روزى تقلب و خيانتشان آشكار مىشود و به عقوبت آن گرفتار مىآيند ، و بسى بيشتر از آنچه از طريق دغلكارى به دست آورده‌اند از آنان به ستم مىستانند . از روى ديگر چون ديوان محاسبات به انحاء مختلف نسبت به مباشران مظنون اقامهء دعوا مىكند ، آنان كه بدهيهاى خويش را نپرداخته‌اند و تسويه حساب نكرده‌اند ، بدبخت و بيچاره مىشوند .\r\nزيرا مباشرى كه بر اثر نادرستى و خيانتگرى شش ميليون ربوده به دلايلى كه بعد بيان مىكنم هر چه بكوشد به تأديهء تاوان آن توانا نخواهد بود ؛ و ديوان محاسبات زمانى عميقا به صورت حسابهاى مباشران مظنون رسيدگى مىكند كه مطمئن باشد وى مبالغ زيادى اختلاس كرده و سزاوار گوشمالى و عقوبت است .\r\nدعوت به محاكمه براى رسيدگى به حساب بدان سبب نيست كه قسمتى از آن نادرست و بر خلاف صحت تنظيم شده ، يا حساب غير روشن و آشفته مىباشد ، بل كه اعتراضات ريشه‌دارى است كه به مباشر وارد مىباشد . مثلا پيشكار يا مباشر در صورت حساب مىنويسد فلان ناحيه كه هر سال معمولا فلان مقدار محصول مىداده ، در اين سال بر اثر بروز آفات مختلف ، كشاورزان زمينهاى مزروعى خود را رها كرده و رفته‌اند و بيشتر زمينها خالى از كشت مانده است ؛ و ديوان محاسبات در برابر اين معاذير غير موجّه هر چه كوتاه‌تر جواب مىدهد ، اين ادعاها و عذرها همه نادرست و باطل است و اطلاع كامل حاصل است كه هيچ آفتى در منطقه بروز نكرده و محصول بسيار خوب بوده است ، و با آنچه كم آمده و ربوده شده تفاوت زياد است .\r\nگفتنى است كه ديوان محاسبات در مورد دعاوى خود هرگز جانب انصاف را\r\n\r\n","description":"","footnote":"","page_name":" 1272 ","page_number":364},
  {"content":"\r\n\r\nرعايت نمىكند ، و واقعيّت اين است كه مباشر آنقدر كه ديوان محاسبات نسبت نادرستى به وى مىدهد دغلكارى و حساب سازى نكرده است ، و از همين هنگام ميان مباشر يا پيشكار و ديوان محاسبات بحث و گفتگوهاى تند و طولانى آغاز مىگردد ، و در پايان مباحثات علّت كمبود درآمد هزينه‌هاى زياد و بىمورد به حساب مىآيد ؛ زيرا مأمورانى كه ديوان محاسبات براى تحقيق و كشف حقيقت بدان جا مىفرستد غالبا مدّت سفرشان شش ماه به طول مىانجامد ، و وقتى مباشر متقابلا دستهء ديگرى از كشاورزان را گرد مىآورد ، تا عليه گفته‌هاى وى شهادت دهند ، و آسان مىتوان پيش بينى كرد كسانى كه به جانبدارى از منافع و مصالح پادشاه رأى مىدهند قول و گواهىشان چه اندازه مقبول‌تر است .\r\nدر طول مدتى كه مباشر يا پيشكار همچنان با ديوان محاسبات بر سر گفتگو و كشمكش‌هاى قهرآميز است ، كلّيه دارايى و سندهايش توقيف است ، و همين امر دفاع و تبرئه‌اش را غالبا غير ممكن مىسازد ، و بهترين وسيلهء رهايى از اين كشمكش و دردسر پر مخاطره آنست كه وسيلهء تقديم هداياى ارزنده به وزيران ، زنان حرمسرا و خواجه‌سراها ، پايمردى آنان را به سود خود برانگيزد ، يا شاه به خاتمه دادن كشمكش فرمان دهد ؛ يا رئيس ديوان محاسبات به سمت ديگرى انتخاب شود كه در اين صورت طبعا ماجرا منتفى و پايان يافته تلقّى مىگردد . اما ساده‌ترين و مطمئن‌ترين راه خلاصى آنست كه با اتّخاذ روش مسالمت آميز بدهيهاى خود را بپردازد و مفاصا حساب بگيرد ، و گرنه حدّاقل نيمى از دارايى خود يا تمام آن را در اين مبارزهء بدفرجام به نفع پادشاه از دست خواهد داد .\r\nاما روش عمل در اين ديوان‌ها چنين است كه اگر كسى درخواست چيزى از شاه داشته باشد يا بخواهد در مورد ستمى كه بر او رسيده از معظم له دادخواهى كند بايد عرضحالى بنويسد و به دست خود يا وسيلهء يكى از درباريان مهم به وى برساند .\r\nشاه ايران همهء عرايضى را كه هر جا اعم از قصر يا مكان ديگر به او تقديم شود مىگيرد .\r\nچون هميشه سوار بر اسب از قصر بيرون مىشود به اشارت چشم به خدمتگرى كه پياده در كنارش مىرود فرمان مىدهد كه عرضحال دادخواهان را بگيرد . افزون بر اين چون همواره آهسته مىگذرد متظلمان فرصت مىيابند شكايت نامه‌هاشان را به دست خود تقديم كنند . ارشد نگهبانان كاخ كه به مثابهء رئيس تشريفات است معمولا مأمور و مسؤول عرضحالها مىباشد . زيرا تنها اوست كه همواره در حضور شاه است ، و براى اجراى\r\n\r\n","description":"","footnote":"","page_name":" 1273 ","page_number":365},
  {"content":"\r\n\r\nفرامين شاه پيوسته تلاش و فعاليّت مىكند .\r\nشاه بنا به ارادهء خود در ساعت ، يا در سر فرصت به صدراعظم يا ناظر اعظم دستور مىدهد كه عرضحالها را بخواند . آن كه نامه‌ها را مىخواند پاسخهايى را كه شاه تقرير مىكند بر حاشيهء آنها مىنويسد سپس يا به صاحب نامه‌ها مىدهد تا فرمان شاه دربارهء آنها اجرا گردد يا مستقيما به وزير يا مباشرى مىسپارد كه انجام دادن دستور به عهدهء اوست ، و بالاخره به منشيان مخصوص مىدهد تا پس از نوشتن دستورهاى كافى به متصديان مربوط بدهد . اما اگر موضوع مهمى پيش آيد و قرار باشد كه فرمان شاه با سرعت بيشترى ابلاغ شود ، منشى مخصوص عريضه يا عرضحال را هر چه باشد با فرمان شاه نزد منشى كل مىفرستد . او مضمون نامه را با توجه به فرمان شاه طبق تشخيص و سليقه خود تنظيم ، و نكات اساسى آن را كاملا روشن مىكند ، و به صدراعظم مىسپارد . او نيز پس از اين كه ملاحظه و تصويب كرد براى منشى اول كه واقعه نويس ناميده مىشود مىفرستد . وى رونوشت آن را برمىدارد ، و اگر مضمون فرمان متضمن دستورى باشد كه بايد عامه آگاه شوند در قسمت سفيد بالاى نخستين سطر اين جمله را « فرمان جهان مطاع شد » به دست خود مىنويسد ، و فرمان را براى ملاحظهء صدراعظم مىفرستد ، پس آن گاه براى توشيح به محضر شاه تسليم مىگردد . وقتى شاه فرمان را مهر كرد صدراعظم نيز مهر مىكند ، و آن را براى طىّ مراتب اجرا به منشى خود كه سمت نظارت و بازرسى نيز دارد ، مىدهد .\r\nگفتنى است اگر فرمان به مهر كوچك ممهور باشد منشى به منظور تأييد آن را مهر مىزند - وى مجاز نيست به احكامى كه با مهر بزرگ ممهور شده مهر بزند - و بالاى مهر صدراعظم مىنويسد « به فرمان جهان مطاع شفاهى اعليحضرت » و سپس نامه را براى كسى كه عريضه وسيلهء وى به محضر شاه تقديم شده بود مىفرستد .\r\nروش و شيوهء ثبت فرمانهاى شاه در دفاتر مربوط بدين گونه است كه به شرح آمد ، به سخن ديگر رسم بر اين جارى است نام كسى كه در شمار شاغلين ديوان ممالك يا تشكيلات خاصه درمىآيد بايد در دفاتر مربوط ثبت شود . براى اجراى اين منظور اصل نامه و فرمان ، و اگر اصل حكم نباشد پيش نويس آن را نزد رئيس ديوان محاسبات مىبرند تا وى دستور ثبت آن را بدهد ، و او بر ظهر آن مىنويسد : « ثبت گردد » سپس براى تأييد به دفتر صاحب منصبان فرستاده مىشود ، و در آن جا به منظور تأييد عبارت « وارد دفاتر سركار همايون شد » بر آن نوشته مىشود . و بعد از اين كه\r\n\r\n","description":"","footnote":"","page_name":" 1274 ","page_number":366},
  {"content":"\r\n\r\nلشكرنويس آن را امضاء كرد مسؤول ديگرى عبارت « صحيح است » را ذيل آن مىنويسد ، و پيش ناظر يا بازرس مىبرد ، و پس از اين كه او نيز عبارت « ملاحظه شد » را بر آن نوشت به ادارهء مخارج مىفرستند ، و مسؤول آن اداره بعد از مطالعهء مدارك آن را وارد دفتر مىكند ، بر آن مىنويسد « وارد شد » و در كنار مهرهاى ديگر كه بر آن زده شده مهر خود را مىزند . سپس به همين ترتيب رئيس دفتر خلاصه كه دفترش به منزلهء روزنامهء ديوان است آن را تحت بررسى قرار مىدهد و مىنويسد « مطالعه شد » و سرانجام پيش مستوفى اوّل دربار مىبرند ، و او كمى بالاتر از مهر ديگران ، دگربار آن را مهر مىكند .\r\nگفتنى است كه كلّيهء ادارات و دوايرى كه حكم براى ثبت در دفتر بدانجا احاله مىشود از آن رونوشت برمىدارند ، و همان مقررات كه در ديوان خاصه نسبت به آن اعمال مىگردد ، در ديوان ممالك اجرا مىشود . و من در اين جا صورت حكمى را نشان داده‌ام تا معلوم گردد پس از اين كه حكمى براى مهر كردن و ثبت در دفاتر به چندين دايره فرستاده شد در پايان كار به چه صورت درمىآيد .\r\nروى مهرهايى كه وزيران و بزرگان و رؤساى ادارات و دواير و ديگر افراد مسؤول به مدارك مىزنند فقط اسم آنها حك شده ، و من چنان كه مىنگريد نقش چند مهر را به صورت حقيقى يعنى اندازهء واقعى آن آورده‌ام .\r\nاين نكته درخور تذكر است كه اصولا فرمانهاى شاه را به دو دليل در دفاتر معيّن ثبت مىكنند . نخست براى اين كه اگر اصل مدارك گم شد رونوشت آن در دفاتر ثبت شده باشد . دو ديگر اين كه درج رونوشت احكام در دفاتر ، نشان اهميت و اعتبار آنها مىباشد از اين رو اگر حكم يا فرمانى متضمّن سرافرازى اركان دولت صادر گردد يا به سود پادشاه باشد نخست ثبت ، و از آن پس صادر مىكنند . اما اگر درخواست كننده بخواهد از مزاياى ثبت احكامى كه به نام اوست در دفاتر مربوطه بهره‌مند شود بايد هزينهء آن را بپردازد . مخارج ثبت حكم زياد ، و نسبت به موضوع و اهميت آن متفاوت است . مثلا هزينهء ثبت حكمى كه براى گيرندهء آن سودمند است ، مانند حكم استخدام يك سرباز يا يك كارمند قريب بيست و پنج اكو خرج دارد .\r\nوقتى حكم مأموريتى به كسى مىدهند اگر بخواهد رونوشت رسمى آن را داشته باشد تا ناچار نباشد اصل حكم را در موارد زياد ارائه دهد مىتواند با مراجعه به قاضى مدنى و پرداخت بيست سو آن را به دست آورد .\r\n\r\n","description":"","footnote":"","page_name":" 1275 ","page_number":367},
  {"content":"\r\n\r\nمقررات دو ديوان محاسبات بدين صورت است كه به شرح آمد . اقرار مىكنم كه طىّ اين مراحل ، دشوار و طولانى است ؛ اما با اعتقاد و اطمينان كامل مىگويم اگر سپردن اين راه سخت خسته كننده و ملال‌آور است در عوض مىتوان در هر زمان و هر حال با روشنى و صحّت تمام از كلّيه امورى كه در اين زمينه مربوط به شاه است اطّلاع حاصل كرد .\r\nما اروپاييان محاسبات خود را در دفاتر مجلّد و شيرازه شده درج مىكنيم ، اما روش ايرانيان نه چنين است . آنان حسابهاى خود را روى طومار يا برگهاى ولانت ، ( برگ دفتر سوش‌دار ) مىنويسند و ما كلمهء ولوم  Volume  را كه به معنى طومار است از آن لفظ گرفته‌ايم . همچنين ما اروپاييان كاغذهاى خود را تا مىكنيم ، اما مردم مشرق زمين چون كاغذهاشان شكننده است ، و اگر تا كنند پاره مىشود لوله مىكنند .\r\nطول اين طومارها گاهى از بيست اون  Aune  درمىگذرد ، و مىتوان از يك طومار يك دفتر پرداخت . آنان مىتوانند با چسباندن لب برگهاى كاغذ به هم چندان كه بخواهند بر طولش بيفزايند ، و معمولا فقط بر يك روى كاغذ مىنويسند . قطع دفاتر محاسباتى آنان كه معمولا از اوراق ولانت درست شده نسبتا دراز است ، اما عرض آنها به اندازهء پهناى دفاتر ما كه هم صفحاتش شماره‌دار است و هم بر هر دو روى آنها نوشته مىشود ، نمىباشد . برگهاى دفاتر آنها روى هم ، ميان دو تخته كه به ضخامت جلد كتابهاى قديمى ماست ، جاى دارد و روى تخته‌ها صفحه‌اى از چرم كشيده شده است . لبه‌هاى اين دو تخته از هر سو به اندازهء نيم انگشت عريض‌تر از صفحات كتاب مىباشد .\r\nبدان سان كه وقتى جلد بسته مىشود اوراق دفتر كاملا محفوظ مىماند .\r\nظاهرا چنين مىنمايد كه جا به جا كردن يا ربودن اوراق چنين دفترها به منظور اعمال تقلّب از تصرّف كردن در دفاتر جلد شدهء ما اروپاييان بسى آسان‌تر است ، اما چنين نيست ، و امكان تقلب كردن در آنها دشوار ، بل كه محال مىباشد . زيرا هر ورقى چند مهر دارد ، و به همين دليل عوض كردن اوراق آن شدنى نيست . از روى ديگر براى اينكه پس از تكميل مندرجات هر برگ ، در محلّى از صفحات كه ننوشته سفيد مانده به قصد سوء چيز ننويسند ، قيد مىكنند كه سفيد است .\r\nايرانيان نوشته‌هاى كارى و مهمّ خود همچنين طومارهايشان را در كيسه‌اى چرمين يا پارچه‌اى نگهدارى مىكنند .\r\n\r\n","description":"","footnote":"","page_name":" 1276 ","page_number":368},
  {"content":"\r\n\r\n\r\nفصل نهم منشيان و مهرهاى دولتى و سلطنتى\r\nاكنون كه در فصل پيش مشاغل مهمّ ايران و وظايف عمدهء صاحبمنصبان دربار و مسؤولان ديوانهاى محاسبات به شرح تمام گفته شد مناسب و بجاست وظايف ديگر مباشران دولت بيان شود . آنان عبارتند از سه منشى كه مسؤوليّت تنظيم احكام به عهدهء آنهاست ، و ديگر دو مهردار ، و دوات‌دار كه همواره در حضور پادشاه مىباشد ، قلمدانش پرشالش است و يك طومار كاغذ همراه دارد تا فرمانهاى شاه را فورا بنويسد .\r\nارشد و مهتر منشيها منشى الممالك خوانده مىشود ، و وظيفه‌اش تنظيم و ارسال احكامى است كه بايد به سراسر كشور يا اختصاصا به يكى از ايالتها فرستاده شود ، و به مهر بزرگ ممهور شده باشد ، منشى دوم رقم نويس ناميده مىشود و وظيفه‌اش تنها رسيدگى و تنظيم امور ادارى ديوان است .\r\nاما كار سومين منشى كه حكم نويس خوانده مىشود نوشتن و تنظيم كليهء احكام مربوط به امور ادارى ديوان خاصه و ديوان ممالك مىباشد كه بايد به مهر كوچك آراسته گردد .\r\nمهرداران نيز سه نفرند ؛ يكى از آنان خواجهء حرمسراست كه ايرانيان وى را مهردارباشى مىخوانند و غالبا ملازم پادشاه است . كار مهرداران تنها اين است كه به احكام مهر مىزنند ؛ نه مرئوس دارند ، و نه سازمانى . يكى از اين سه ، تنها مسؤوليت مهر كردن احكام ارتش را دارد ، و براى اين كه از ديگر مهرداران باز شناخته شود به او مهردار قشون مىگويند . مهرهاى بزرگ در صندوقچه‌اى كه در حرمسرا جا دارد حفاظت مىشود . آنها را با رشته‌اى ابريشمين به هم مىبندند ، سر رشته را از ميان دو\r\n\r\n","description":"","footnote":"","page_name":" 1277 ","page_number":369},
  {"content":"\r\n\r\nچفت صندوقچه مىگذرانند ، و با مهرى كه همواره با رشته‌اى به گردن شاه آويخته است مهرموم مىكنند . معمولا مادر شاه از صندوقچه محتوى مهر حفاظت مىكند ؛ و مردمان مشرق زمين بر عموم ، چيزهاى گرانبهاى خود را بدين گونه نگهدارى مىكنند .\r\nيعنى آنها را در يك دستمال يا در يك كيسه مىبندند ، و آن را چنان كه گفتم در صندوقچه‌اى مىگذارند . بارى هر زمان شاه بخواهد در صندوقچه را بگشايد خواجه‌اى كه صندوقچه سپرده به اوست آن را به حضور مىآورد ، و شاه براى اين كه باور كند صندوقچه همچنان سر به مهر است كاملا بدان نگاه مىكند . اين روش مطمئن‌ترين و آسان‌ترين طرق نگهدارى اشياء گرانبهاست ؛ زيرا نه ناچار است كليدهاى متعددى در جيبش بگذارد ، و نه نگران گم شدن كليدها باشد ، و به اعتقاد من مهم‌ترين دلايلى كه در مشرق زمين بر خلاف كشورهاى اروپايى ، قفل در آن جا زياد به كار نمىرود ، اعتبار و ارزش چندان ندارد اتّخاذ همين رويه است .\r\nمهر بزرگ معمولا روزهاى جمعه به كار مىرود . در اين روز كيسه‌اى را كه محتوى اسناد و احكامى است كه بايد به مهر بزرگ آراسته گردد به حرمسرا مىبرند .\r\nچنانچه شاه در آن جا حضور داشته باشد ، صندوقچه را پيش وى مىآورند ، و مهردار مهرموم را به وى نشان مىدهد تا ببيند مهر به همان نشان است كه بوده است . آن گاه شاه به شكستن مهرموم فرمان مىدهد . مهردار مهرهاى بزرگ را از صندوقچه بيرون مىآورد ، اسناد و احكام را يكان يكان مىخواند ، جايى را كه بايد مهر بر آنها زده شود با سر انگشتش كمى تر مىكند ، و مهر مخصوص را به شاه تقديم مىكند ، و وى بدين سان همهء اسناد و احكام را مهر مىكند و غالبا به مهردار اجازه مىدهد كه خود آنها را مهر بزند . مركّبى كه در مشرق زمين براى مهر كردن اسناد به كار مىبرند سفت‌تر از مركبى است كه ما اروپاييان مصرف مىكنيم . آنان محلى را كه بايد مهر بر آن زده شود معمولا با نوك زبان يا با سر انگشت اندكى مرطوب مىكنند ؛ به سخن ديگر مردمان مشرق زمين براى نمناك كردن جاى مهر تقريبا همان روشى را به كار مىبرند كه ما اروپاييان براى چاپ كردن كاغذ انجام مىدهيم .\r\nاگر شاه از حرمسرا بيرون نيايد يا مهر كردن احكام و اسناد را به روز ديگر موكول مىكند يا دستور مىدهد نامه‌ها را به اندرون ببرند ، و خواجهء مهردار آنها را مهر مىكند .\r\nدر مغرب زمين اسناد و احكام را به جاى مهر امضا مىكنند ، و به اعتقاد من هر\r\n\r\n","description":"","footnote":"","page_name":" 1278 ","page_number":370},
  {"content":"\r\n\r\nكس مىداند در مشرق زمين مردم به اين كار آشنا نيستند ، امضا كردن را نمىدانند ، و همهء اسناد را يا مهر مىكنند يا نشان انگشت دست خود را روى آن مىگذارند و بيم گم شدن مهر آنان در ميان نيست زيرا آن را با رشتهء محكمى به گردن خود مىآويزند ، و ميان پيرهن و زير پيراهن خويش پنهان مىكنند ، و تنها هنگام رفتن به گرمابه آن را از گردن خود بيرون مىآورند .\r\nدر مغرب زمين گاهى جعل امضا مىكنند ، اما در مشرق زمين جعل مهر هرگز اتفاق نمىافتد . برخى اشخاص مهر خود را به جاى نگين در انگشترى نصب مىكنند .\r\nاين مهرها را از عقيق به صورت بيضى يا چهارگوش به اندازهء يك دينار مىسازند ، و بر آن نام صاحب مهر و كلمه يا آيه‌اى از قرآن را حك مىكنند زيرا مردمان مشرق زمين عنوان و نام خانوادگى ندارند . گاهى نيز به جاى نام صاحب مهر يك يا دو مصراع روى آن مىكنند ، چنان كه من مهر مريم بيگم عمّهء شاه را ديده‌ام كه بر آن اين بيت نقش بود :\r\n دارد اميد به لطف الله * شاهزاده بيگم بنت صفى شاه \r\nو روى مهر صدراعظم اين بيت حك بود\r\n مظفر از كمال دين و عقل است * سيد مير شاه از جان خادم خاص \r\nشاه سه مهر بزرگ و دو مهر كوچك دارد . مهر پنجم گرد و كاملا شبيه مهر اول است . سجع مهرهاى بزرگ يعنى آنچه بر آنها حك شده يكسان و به فارسى چنين است : بندهء شاه ولايت سليمان است .\r\nپيش از اين به مناسبت ياد كرده‌ام كه ايرانيان بر اين اعتقادند كه فرمانروايى بر سراسر گيتى اعم از حقوقى و دينى حقّ خاص پيغمبر ، و پس از وفاتش حقّ جانشينان اوست . دوازدهمين جانشين پيغمبر حضرت محمد مهدى است كه از سلالهء دختر اوست . وى اكنون غايب است و از زمان غيبت تا هنگام ظهورش در دنيا پادشاه الهى و مدنى وجود ندارد . همچنين چنان كه پيش از اين گفته‌ام ايرانيان به جدّ بر اين باورند كه حضرت محمّد مهدى نمرده ، و به مشيّت خداى بزرگ در جايى كه هيچ كس نمىداند به سر مىبرد ، و هر زمان خدا بخواهد ظهور مىكند ، و سراسر گيتى را زير فرمان خود درمىآورد ، و ممكن است هر دم ظهور كند .\r\nايرانيان چنان بر اين عقيده راسخند ، و اطمينان كامل دارند كه در اصفهان و دو شهر مهمّ ديگر در هر كدام يك طويلهء مخصوص اسبهاى امام صاحب الزمان ساخته‌اند تا بنمايند وى نمرده و زنده است . در هر يك اين طويله شبان روزان چند\r\n\r\n","description":"","footnote":"","page_name":" 1279 ","page_number":371},
  {"content":"\r\n\r\nاسب با ساز و برگ كامل و آراسته نگه مىدارند تا در لحظهء ظهورش براى سوارى وى آماده باشد .\r\nپادشاهان ايران به منظور مزيد سرفرازى و افتخار خويش بر اين دعوىاند كه از سوى پدر از دودمان امامند ، و از جانب آنان بر خلق حكومت مىكنند ، و اعتراف مىكنند كه جز نگهبانى سلطنت در زمان غيبت امام هيچ حق و امتيازى ندارند . البته اين سخن از آن بر زبان مىآورند كه صدق ارادت خود را نسبت به امام به خلق بنمايند ، و به همين نيّت خود را بندهء امام مىشمارند . چنان كه آنچه بر مهرشان حك است بيانگر همين معناست ؛ و بر آنچه گفته‌ام مىافزايم كه پادشاهان ايران زير عنوان بندگى امام برجسته‌ترين و باشكوه‌ترين لقبها را كه تنها ذهن و نيروى تخيّل ايرانيان توان و استعداد تصور آنها را دارد بر نام خود مىافزايند . بنده كه كلمه‌اى فارسى و به معنى غلام و برده است از لفظ بند گرفته شده كه به معنى رشته و زنجير است .\r\nاما جمله‌اى كه روى مهرهاى كوچك حك شده با آنچه روى مهرهاى بزرگ نقش شده كمى تفاوت دارد زيرا به جاى دين كه به معنى مذهب است كلمهء ولايت آمده كه به معنى سرزمين مىباشد « 1 » اما در زبان فارسى معنى و مفهوم اين دو لفظ يكى است زيرا به اعتقاد ايرانيان پيشواى روحانيت دارندهء سلطنت نيز هست ، و جانشينان امامان بايد هم بر امور دنيوى و هم بر امور دينى و روحانيت پادشاهى كنند ، و براى اين كه جمله به زبان فرانسوى دقيق‌تر و زيباتر و رساتر برگردانده شود بايد چنين گفت :\r\nسليمان به حكم قانون حقيقى نايب امام پادشاه واقعى جهان است .\r\nسال 1080 تاريخ تاجگذارى مجدّد شاه پس از سى ماه تاجگذارى اول اوست . گرداگرد مهر بزرگ شاه يك رباعى كه معنى آن خواهد آمد نقش شده ، و در توضيح مطلب بايد گفت كه حضرت على نخستين امام يعنى اولين جانشين حضرت پيغمبر است . افزون بر اين داماد و پسر عموى وى نيز هست ، و چون او پيشواى شيعيان ايران مىباشد تفسيرى كه از قرآن كرده مورد اعتقاد و توجه كامل ايرانيان مىباشد .\r\nايرانيان نامش را هميشه بر زبان دارند ، و همواره مورد احترام و تكريم آنان مىباشد .\r\n\r\n\r\n","description":"","footnote":"\r\n( 1 ) ولايت به معنى سرزمين ، خطه ، كشور ، مملكت ، ملك پادشاه و زمين آبادان مىباشد و معنى مصدريش مالك امر شدن ، تصرف كردن ، متكفل كار كسى شدن ، دوست داشتن ، يارى دادن ، پادشاهى راندن است .\r\n","page_name":" 1280 ","page_number":372},
  {"content":"\r\n\r\nهر چند كمى از خوانندگان زبان فارسى مىدانند « 1 » من اين قطعه را به اين زبان مىنويسم تا دست كم وزن و قافيهء زبان فارسى را دريابند .\r\n جانب آن كه با على نه نكوست * هر كه گو باش من ندارم دوست \r\n هر كه چون خاك نيست بر در او * گر فرشته است خاك بر سر او \r\nدر ترجمهء چهار مصراع اين قطعه يا دو بيتى دو نكته وجود دارد كه در تورات نيز نظير آن هست ، و من بدين صورت ترجمه و شرح كرده‌ام : سر نهادن بر خاك در على كلمه به كلمه بدين معنى است : خود را بر درگاه او چون خاك خوار انگاشتن ؛ درگاه به معنى قلمرو سلطنت ، تخت پادشاهى ، شكوه ، توان‌مندى ، يكى از اين دو تشبيه مىباشد كه در همين معنى در آيهء 17 فصل 22 و آيهء 60 فصل 24 سفر پيدايش آمده است كه خاكناك شدن در برابر كسى به معنى فروتنى كردن ، و خويش را مستمند و حقير شمردن است ؛ و شبيه اين جمله‌ها هنگام سخن گفتن و مناجات كردن پيغمبران با خدا بر زبان آنان مىرود ، چنان كه خواهند بگويند : من در برابر عظمت تو جز ذرّه‌اى خاك و خاكستر بىمقدار نيستم ، و نيمه دوم مصراع آخر قطعه كه تمثيل خاك بر سر او مىباشد به معنى خاك مرگ بر او ، نابود باد ، بميراد است .\r\nدور ديگر مهر بزرگ نام دوازده امام يعنى جانشينان بر حق پيغمبر حك شده كه از حضرت على آغاز شده ؛ پادشاه دودمان خود را از شجرهء امامان مىشمارد و از آن جهت نام امامان بر مهر خود نقش كرده كه خويش را بدان خاندان منسوب دارد .\r\nمهرهاى بزرگ كه از فيروزه‌هاى نسبتا كلفت مىباشد از زمان شاه عباس كبير مىباشد . مطالب آن را جانشينانش سترده‌اند ، و نام و تاريخ سلطنت خود را بر آنها نقش كرده‌اند ، و مهر بزرگ شاه سليمان همان مهر شاه عباس ثانى است كه اسم خود را بر آن حك كرده است .\r\nجنس مهر كوچك يك پاره ياقوت مربع زيبا و خوش آب و رنگ است ، و مهر چهارم كه من سفارش كرده‌ام شكل آن را بكشند از زمرد مىباشد .\r\nمهر مربع شكل بزرگ را منحصرا به احكام خاصه مىزنند ، نوشته‌هاى مربوط به كلّيه امور كشور از جمله قراردادها ، مكاتبات با بيگانگان ، اجاره‌نامه‌ها ، و احكام را با يكى ديگر از مهرهاى بزرگ ممهور مىكنند ؛ و مهر بزرگ سوم منحصرا براى تسجيل\r\n\r\n\r\n","description":"","footnote":"\r\n( 1 ) منظور شاردن خوانندگان زبان فرانسوى است .\r\n","page_name":" 1281 ","page_number":373},
  {"content":"\r\n\r\nامريه‌ها و احكام نظامى به كار مىرود . همچنين مهرهاى كوچك ديگر را پاى اسناد و مراسلات مالى ، و احكام دربار ، و مكاتبات و اسناد مربوط به املاك پادشاه مىزنند .\r\nمعتبرترين مهرها كه براى مهركردن احكام مهم به كار مىرود مهر مربع بزرگ است ، و به همين جهت شاه آن را همواره به گردن خود مىآويزد ، و اجداد وى از زمان شاه عباس چنين مىكرده‌اند .\r\nمهرهاى مهم را به نام يكى از پادشاهان بزرگ ايران همايون مىنامند « 1 » ، و مهرهاى كوچك مهرهاى « حكم جهان مطاع » نام دارند ، زيرا اين مهرها پاى احكامى زده مىشوند كه با اين عبارت آغاز مىشوند . و اين فرمانها خطاب به مأمورانى فرستاده مىشود كه بايد آنچه را در آن نوشته شده مو به مو و قاطعانه انجام دهند ، و گر چه اجراى آنها به بهاى جانشان تمام شود .\r\nمهر كوچك ديگر به دست خواجه سرايى سپرده شده كه خزانه‌دار پادشاه است ، و نفوذ و حوزهء قدرتش بسى افزون‌تر از مقام ظاهرى اوست .\r\nپيش از اين نيز ياد كردم كه مردمان مشرق زمين چنان كه در اروپا رسم است اسناد و نوشته‌ها را امضا نمىكنند ، و به جاى امضا مهر مىزنند . اما اين روش اختصاص به مسلمانان دارد ، و غير مسلمانان اصولا مهر به كار نمىبرند . و توجه بدين نكته مرا بر آن مىدارد كه باور كنم كه زادگاه دانش هندوستان بوده ، نه كلده و عربستان ؛ زيرا بىگمان مهر براى جبران نادانى و بىسوادى مردم در وجود آمده ، نتيجه اين كه اين وسيله ميان ملتها و جماعتهايى رواج يافته كه خط نوشتن نمىدانسته‌اند . دانشمندان ايران نيز بر همين اعتقادند و تأكيد مىكنند چون در سرزمين عربستان جز عدّهء بسيار كمى از مردم كه نويسندهء عامه بودند نوشتن نمىدانستند لاجرم خلق براى جبران اين نقص مهرى به نام خود نقش مىكردند تا براى تصديق و تأييد مطالبى كه به نام آنها نوشته مىشد به كار برند . پيغمبر اين كار را به روش ديگرى انجام مىداد بدين معنى كه به جاى مهر تمام كف دست خود را با مركب سياه مىكرد و به كاغذ مىزد . امپراتوران عثمانى نيز به تقليد از حضرت پيغمبر چنين مىكنند و به خود مىبالند . آنان نيز كف دست خويش را به مركب مىآلايند ، و بالاى احكام و فرامين خود مىفشارند ، گويى كه نشان سلطنتى ايشان نيز همين است ، و\r\n\r\n\r\n","description":"","footnote":"\r\n( 1 ) همايون به معنى خجسته و باشكوه است و هيچ يك از پادشاهان ايران همايون نام نداشته است .\r\n","page_name":" 1282 ","page_number":374},
  {"content":"\r\n\r\nپادشاهان قسطنطنيه بدين كار مىبالند .\r\nمن گفتار مربوط به چگونگى حكومت در ايران را با ذكر مطالب مشروح در ذيل به پايان مىبرم و تأكيد مىكنم كه قضاوت من در اين باره مرهون اقامت مدتى نسبتا دراز در اين سرزمين و تحقيق و بررسيهاى زياد است .\r\nبه اعتقاد من در كلّيه قوانين و در همهء عادات و رفتار ايرانيان نشانه‌هاى انسان - دوستى به روشنى هويداست ، و بسى بيش از آنچه در يك حكومت خودكامه و مطلق العنان مىتوان توقع و اميد داشت اصول بشر دوستى حاكم است ؛ و آيا در اقطار جهان هيچ كشورى مىتوان يافت كه ملت براى اداى ماليات چنين تحت آزار و فشار نباشد ، ماليات سرانه ندهد ، و از دادن عوارض كلّيهء مواد ضرورى براى خوراك و پوشاك معاف باشد ؟ آيا در هيچ سرزمين حكومت با مردم چنين حد به مدارا و معدلت رفتار مىكند ؟ ايران مملكتى است كه جامعهء آن به دو طبقه ارباب و رعيّت تقسيم شده ، و درآمدها به تناسب تقسيم مىشود ، حتى محروم‌ترين و بىنصيب‌ترين افراد رنج بسيار نمىبرند . آيا تسهيم محصولات ميان مالك و زارع از اجاره كارى ، و اين كه اجاره دهنده محصول را چنان قيمت كند كه كشتگر مغبون گردد ، بهتر نيست ؟ و از آن گونه تعديات و زورگوييها كه بعضى مالكان بىانصاف نسبت به كشاورزانى كه در مزارع ايشان كشتگرى مىكنند رجحان ندارد ؟\r\nآيا نظم و آيينى كه ميان سپاهيان برقرار كرده‌اند درخور آفرين نيست ؟ مىتوان باور كرد در هيچ سرزمين افراد سپاهى بدين آسودگى و خرّمى كه در سرزمين ايران زندگى مىكنند وجود ندارد . بىهيچ نگرانى چنان آرام و بىدردسر به كارهاى خود سرگرمند كه حتى فرمانده مستقيم خود را نمىشناسند ، و از سوى ديگر چنان كشور آرامى دارند كه مىتوانند چندان در زمينه‌هاى مختلف به فعاليّت بكوشند كه نه تنها رنجى از ايشان به مردم نرسد ، بل كه شناخته نمىشوند ، و زحمت و سنگينى بر دوش ديگران ندارند . آيا شيوه‌اى درست و پسنديده نيست كه افسران و سپاهيان طبق ضوابط و اصولى كه تقلب در آنها امكان ندارد حقوق خود را دريافت كنند ، زيرا با اتّخاذ اين روش معقول نه به نام كسى كه وجود ندارد حقوق پرداخته مىشود و نه صاحب‌منصبان مىتوانند حقوق افراد سپاهى را پاى مال كنند . خلاصه اين كه بيشتر قوانين و نظامات ايران به نفع رعايا تنظيم شده ، و هر زمان پادشاهى دادگر و بيداردل و رعيّت‌نواز بر اريكه سلطنت تكيه زند ، در اجراى قوانين سختگير باشد و از\r\n\r\n","description":"","footnote":"","page_name":" 1283 ","page_number":375},
  {"content":"\r\n\r\nخلافكاريهاى وزيران بدآيين و زشتگار به شدت جلوگيرى كند مىتوان باور داشت كه كشور ايران شكوفاترين و خوش فرجام‌ترين و نيك‌بخت‌ترين ممالك است ، و اين وضع خوب در زمان پادشاهى شاه عباس بزرگ كاملا برقرار بود ، گر چه در اوايل سلطنتش قدرت و فرمانش از بيست فرسنگى دور از پايتختش نفوذ نداشت ، اما بر اثر همت و تدبير ، و پيروزمنديهاى شگرف و دشمن‌شكنى كه در بسيارى از محاربات عظيم نصيبش شد ، و شوقى كه به آبادانى داشت ، پس از خود ايرانى چنان بزرگ و دولتمند و امن و آباد به جا گذاشت كه بازرگانان بسيار از سراسر جهان به ايران روى آوردند و خود مشوّق گرمى بازار تجارت بود .\r\nبه اعتقاد من بهترين و قاطع‌ترين وسيلهء سنجش و قضاوت در نرمخويى و مردم‌گرايى يك حكومت نگرش و بررسى وضع زندگى وضيع‌ترين افراد جامعه است ، و من بر اين باورم كه رعايا و افراد پايين‌ترين طبقات جامعهء ايرانى چه در شهرها و چه در ديه‌ها و آباديهاى كوچك از كلّيهء مواهب و لوازم زندگى به قدر ضرورت برخوردارند ، و گر چه نصف كشتگران ما فرانسويان زحمت نمىكشند و تن به كار نمىدهند از همه چيز بىنيازند . نادارترين زنان كشاورزان گردن و دست و پايشان به زيورهاى سيمين آراسته است . برخى از آنان نيز چنان كه پيش از اين ياد كرده‌ام زينتهاى زرين دارند ، و در شگفتم از چه روى حكومت ايران حكومتى وحشى ، ظالم ، و شكنجه‌گر و خونريز قلمداد شده است ، و من بر اين گمانم كه اين را دو سبب است ، نخست اين كه شاه به اندك سوء ظنّ ، بدون محاكمه و اثبات تقصير وزيرانش را مىكشد ، و معترفم كه دولت بر اطلاق نسبت به كسانى كه منصب مهم و مقام عالى دارند بسيار سخت‌گير است ، و در محكوم ساختن كسانى كه مظنون مىشوند درنگ نمىكند ، و هر كس ممكن است هر لحظه در معرض اتهام قرار گيرد . اما اين ناراحتيها و نگرانيها و دردسرها هرگز براى ديگر مردم روى نمىدهد .\r\nدو ديگر اين كه حكام و وزيران غالبا بىپروا و گستاخانه بىهيچ دليل اموال ديگران را مىربايند . اين اعمال نكوهيده و دور از مردمى در ذهن يك مسافر بيگانه اين توهّم را پديد مىآورد كه رعاياى ايران در يك كشتارگاه به سر مىبرند . امّا اگر موضوع به درستى و راستى مورد بررسى قرار گيرد زود و خوب روشن مىشود كه بديها چندان كه غوغا و هياهو مىكنند سنگين و بزرگ نيست .\r\nسخن ديگر كه بر سر بعضى زبانهاست و از شايعات ديگر درست‌تر نيست\r\n\r\n","description":"","footnote":"","page_name":" 1284 ","page_number":376},
  {"content":"\r\n\r\nاينست كه زندگى رعاياى ايران برده‌وار است ، و من هرگز به نكته‌اى برنخورده‌ام كه مؤيّد اين قضاوت باشد .\r\nرعاياى ايران با آزادى تمام به هر جا كه دلشان بخواهد بدون اجازه و گذرنامه رفت و آمد مىكنند ، و هر وقت اراده كنند با زن و فرزند و داراييشان به محلّ دلخواهشان كوچ مىكنند ، و امتياز مهم‌ترى كه رعاياى ايران نسبت به رعاياى مسيحى دارند اينست كه هرگز در امر مذهب مورد شكنجه و آزار قرار نمىگيرند . شمار پيشوايان دينى نه زياد است ، نه ثروتمندند ، و نه چندان پشت هم‌انداز و بخيل و توطئه‌گر و صاحب نفوذ كه موجبات مزاحمت مردمان را فراهم آورند ، و به اجراى مراسم دينى ناچار كنند . اما اين آزادى ندارند كه به دين ديگر مثلا كيش مسيحى بگروند يا بت پرست شوند .\r\nغرضم از پيش كشيدن اين گفته اينست كه ايرانيان چون پيرو دين اسلام مىباشند نه مسجد مىروند نه مانند علماى خود به همهء دقايق و نكات دين خويش آگاهند و معتقدند ، و نه عقايد پيروان فرقه‌هاى مخالف را مىپذيرند . هر كس در انتخاب عقيده آزاد است ، و به شرط اين كه احكام قرآن را رد و انكار نكند مجاز است به نسبت استعداد و فهم خويش آن را تعبير و تفسير كند .\r\n\r\n","description":"","footnote":"","page_name":" 1285 ","page_number":377},
  {"content":"\r\n\r\n\r\nفصل دهم فروشكوه دربار\r\nپس از شرح مفصل درآمدهاى سرشار شاه ايران و داراييهاى دولت مناسب آنست از شكوه و تجمل دربار سلطنت و جلال و جلوهء خدمتگرانش كه به تخصيص در سه مورد بيشتر و بهتر نمايان مىشود سخن بگويم ، و آن سه مورد عبارت است از ترتيب برگزارى جشنها چه در پايتخت ، چه در شهرها و روستاها ، سفرهاى شاه ، آيين پذيرايى از سفيران كشورهاى بيگانه .\r\nجشنهاى بزرگ و مهمّ شاه معمولا در تالارهاى وسيع چند اشكوبه كه يكى بر فراز ديگرى است و شرح آن ضمن توصيف شهر اصفهان خواهد آمد ، برگزار مىشود .\r\nوسيع‌ترين و بزرگ‌ترين تالارهاى عمارت شاه در كاخ چهل ستون است كه سه طبقه دارد ، و ترتيب اجراى جشنها بدين شرح است :\r\nمدعوان از خيابانهاى باغچه‌هايى كه بر دو طرف آنها درختان ستبر و سايه افگن است مىگذرند ، يكى از تجملات عمدهء ، جشن دوازده اسب نژاده و قوى هيكل زيباست . اين اسبها هر يك به فاصلهء چند گام در دو طرف خيابان گذرگاه ، هر طرف شش اسب برابر هم بسته شده‌اند . زمامشان رشته طناب ابريشمين ضخيمى است كه به ميخ طويله‌اى زرين به طول يك پا و ضخامت متناسب متصل شده ، ميخ طويله‌ها همه تا حلقه به زمين كوبيده شده‌اند . هر يك اسبها با رشته طناب ابريشمين زرتار ديگرى كه دو حلقه دارد به طناب اصلى چنان پيوسته مىگردد كه اسب از دو سو به ميخ طويله بسته مىشود . پاى اسبها را با طنابهايى از همان نوع كه وصفشان گذشت چنان كه در تصوير مشاهده مىشود به ميخ مىبندند . جلو هر اسب سطلى نهاده شده ، اين سطل آن قدر سنگين است كه وقتى پر از آب مىشود يك خدمتگر زورمند به زحمت آن را از جا\r\n\r\n","description":"","footnote":"","page_name":" 1286 ","page_number":378},
  {"content":"\r\n\r\nبلند مىكند . چهار چكّش سنگين و ديگر لوازم نگهدارى اسب نيز در آن جاست . همهء اين وسايل : ميخ طويله‌ها ، سطلها ، چكشها ، قشوها ، زرهى كه بر اندام اسبهاى چموش مىپوشند و زنجيرهاى آن همانند ظروف غذاخورى دربار جملگى از زر بىغش است .\r\nساز و برگ اسبها همه مرصّع به جواهر و هر كدام آراسته به نوعى از سنگهاى گرانبهاست . يراق و ساز و برگ اسب اول الماس نشان ، و آن اسب دوم آراسته به مرواريدهاى خوشاب و گرانبهاست ، و به سينه بند آن اسب دانه‌هاى درشت مرواريد نشانده شده . يراق و ساز و برگ اسب سوّم از ياقوت آذين يافته ، و آن چهار اسب ديگر به زمرد مزين شده ، اسب هشتم با ياقوت و دو اسب ديگر با برخى از مجموع اين جواهرات ، و بالاخره يراق و ساز و برگ دو اسب آخر با فيروزه زينت شده است . جلو و عقب زين همه اسبها و ركابشان از صفحات كلفت طلا مزين به جواهرات ، روپوش زين آنها از پارچه‌هاى ابريشم زرتار مىباشد . تخت پادشاه كه به شكل مربع است ، و هشت پا قطر ، و دو سه بند انگشت ارتفاع دارد در انتهاى نخستين تالار جاى دارد ، و روى آن را با پارچهء سفيدى كه دورش مرواريد دوزى ، و ميانش با تارهاى طلا تزيين شده پوشانده‌اند . يك پشتى بزرگ و دو بالش كه سراسر روى هر سه مزين به انواع جواهر گرانبهاست به جاى خود قرار دارد . روپوش تخت از جانب جلو به گويهاى زرين جواهرنشان مزين شده ، همچنين تف‌دانى از طلا ميان دو گوى بزرگ زرين آراسته به گونه گون جواهر جاى دارد . جامه پادشاه به زيباترين و گرانبهاترين جواهرات كه قيمت آنها از ميليونها درمىگذرد مزين شده . اين جواهرات به رنگهاى متنوعند چه جواهرات رنگين در نظر ايرانيان زيباتر و گرانبهاتر مىنمايد . پشت سر پادشاه نه يا ده خواجه كه ده تا چهارده ساله‌اند ، و همه لباسهاى فاخر و پرقيمت بر تن دارند به شكل نيمدايره آرام و بىحركت همانند مجسمه‌هايى پرداخته از سنگ مرمر سپيد دست بر سينه به پا ايستاده‌اند ، و سر جملگى راست ، و نگاهشان آرام و ثابت است . پشت سر ايشان چند خواجهء ديگر كه سالمندترند و تنشان به جامه‌هاى فاخر مزين به جواهر آراسته شده ، و همه تفنگ بر دوش دارند ايستاده‌اند .\r\nدر طرف راست شاه مهتر خواجه‌ها كه پيشخدمت خاص اوست ايستاده است . به كمرش جعبهء كوچكى از طلا آويخته است كه در آن شيشه‌اى عطر و چندين دستمال جا دارد ، و هر زمان شاه بخواهد به او تقديم مىكند . در دو طرف تالار جاه‌مندان بزرگ كشور ، و در بالاى تالار صدراعظم ، وزيران ، قورچىباشى ،\r\n\r\n","description":"","footnote":"","page_name":" 1287 ","page_number":379},
  {"content":"\r\n\r\nقوللر آقاسى نشسته‌اند . در كنار شخص اخير يك جاى خالى است كه اختصاص به ناظر كل دارد . وى معمولا در چهار قدمى شاه براى اصغاى فرمانهاى وى ايستاده است . از آن پس مستوفى الممالك ، ميرآخورباشى ، حكيم‌باشى ، و در كنار وى دو سه پزشك ديگر نشسته‌اند . در كنار آنها دو سه جا خالى است ، و به دنبال آن حكّام ايالات و معاونان و پيشكاران ايالاتى كه حاكم ندارند ، مانند ايالات ضميمهء خالصه قرار دارند .\r\nدر طرف ديگر مجتهدان يعنى روحانيان طراز اول جا دارند ، و از آن ايشان را در طرف دست چپ مىنشانند تا معلوم گردد مقامات و شخصيتهاى سياسى بر مقامات روحانى مقدم‌اند . از آن پس يك جاى مخصوص ايشيك آقاسى باشى به احترام وى خالى است . زيرا چنان كه پيش از اين آورده‌ام او هرگز در حضور شاه نمىنشيند . وى در حالى كه يك عصاى بلند و درشت در مشت دارد كنار پادشاه رو به روى ناظر ايستاده است . عصاى او كه نشان مهترى و رياستش در دربار است منتهى به گوى بزرگى از زر و جواهرنشان مىباشد . او مأمور اجراى فرامين شاه است .\r\nدر جشن سفيران كشورهاى بيگانهء مقيم پايتخت را به نسبت حرمتى كه دربارهء ايشان قائلند ، ميان بزرگان جا مىدهند . اگر از كشورهاى بزرگ و دوست آمده باشند آنان را در جاى بالا ، و گر نه در مقام پايين‌تر مىنشانند .\r\nدر تالار پايين‌تر حاكمان ولايات سرحد . داروغه يا حاكم اصفهان ، صاحب‌منصبان ، افراد بلند مقام و شايسته ، برجستگان سالمند ، و گروهى از روحانيان جا دارند . همچنين پشت سر اينان دسته‌اى از جوانان دربارى كه همه از دودمانهاى بزرگ برخاسته‌اند ، و به هزينهء پادشاه نگهدارى مىشوند به حالتى آميخته به احترام و نگرانى بر پاى ايستاده‌اند . در تالار بالا نيز وضع به همين گونه است ، و بايد توجه داشت كه در اين هر دو تالار تنها كسانى حضور مىيابند كه از جمله حقوق‌بگيران شاه مىباشند .\r\nتالار پايين جاى صاحبمنصبان جزء است . در انتهاى تالار رو به روى تخت شاه رقاصه‌ها نشسته‌اند . و در ميان اين تالار مأموران تشريفات ، پرده‌داران ، دربانان ، و ديگر خدمتگران كاخ در حالى كه هر كدام دستواره‌اى كه نشان شغلشان مىباشد در دست دارند بر پاى ايستاده‌اند . اين جشنها خاصه اگر رسمى باشد به راستى شگفت‌انگيز و ديدنى است . در جشنهاى رسمى همه بزرگانى كه در جشن حضور\r\n\r\n","description":"","footnote":"","page_name":" 1288 ","page_number":380},
  {"content":"\r\n\r\nمىيابند كلاهى به نام تاج بر سر مىگذارند . اين تاجها مزّين به جيقه و مكلّل به انواع جواهر و پر بلشون ( كلنگ ) مىباشد ، و بهاى برخى از آنها از دو سه هزار فرانك درمىگذرد .\r\nهمين كه شاه وارد تالار شود به اشارهء وى نواختن موسيقى آغاز مىگردد و رقاصه‌ها به پايكوبى و دست افشانى بر پا مىخيزند . مقارن اين احوال خدمتگران روى سفرهء زربفتى كه گسترده شده برابر هر كس به قول و رسم ايتالياييها پيش غذا  Avantrepas  مىچينند ، و آن عبارت است از پانزده يا شانزده بشقاب طلا يا چينى پر از ميوه‌هاى تازه يا خشك كه بنا به اقتضاى فصل فراهم مىباشد ، و مربا و شيرينيهاى خشك و تر ، نقل و انواع نان بادامى .\r\nدر جريان اين مدت همواره موسيقى نواخته مىشود ، اما رقاصه‌ها هنوز هنرنمايى نمىكنند . رقاصه‌ها بنا به اراده و ميل شاه در يكى از دو تالار بالا يا پايين يا تالار طبقهء دوم مىرقصند . وقتى مجلسانه چيده مىشود نخست شاه باده مىنوشد ، و سپس ديگران به ميگسارى مىپردازند ، و اگر سفيران در مجلس جشن حضور داشته باشند پس از شاه نوبت باده‌نوشى با ايشان است .\r\nوقتى شراب به مجلس مىآورند پيشوايان روحانيان از مجلس بيرون مىروند ، زيرا در مذهب اسلام باده نوشى حرام است ، و حضور در مجلس مىگسارى گناه دارد حتى همين كه نواى موسيقى برمىخيزد از مجلس خارج مىشوند ، زيرا شنيدن موسيقى نيز در كيش اسلام منع شده است .\r\nسقايت به عهدهء يكى از نژاده جوانان يا يكى از خواجه‌هاى نوجوان مىباشد ، و ساقى جام شراب به دست كسى مىدهد كه شاه فرمايد . و پس از آن كه به اشارت معظم له به همه شراب داد ، از نو بدون توقف شراب را به دور مىگرداند ، و آن گاه از اين كار باز مىايستد كه شاه بگويد . اين فرمان زود صادر نمىشود ، و هيچ كسى جرأت ندارد جام را ناخورده بر زمين نهد . تنگهاى شراب گردن بلند دارند . همه از زر ، و مينا نشان يا مرصعند ، و جامها نيز جملگى زرّين و جواهر نشان مىباشند .\r\nوقتى ساعت گستردن سفره كه شاه قبلا معين كرده است ، فرا رسيد به وى خبر مىدهند ، و به فرمانش نخست بشقابهاى ميوه و سفرهء زير آنها را جمع مىكنند ، و متعاقب آن سفرهء ديگرى را كه ابريشمين است ، و گلهاى بافته شده از تارهاى زر دارد ، و پهنايش برابر عرض تالار مىباشد مىگسترند ، و بر روى اين سفرهء منقش انواع\r\n\r\n","description":"","footnote":"","page_name":" 1289 ","page_number":381},
  {"content":"\r\n\r\nخوراكيها ، اقسام كبابهاى خوش‌مزه ، ماهى خشك يا دودى ، و گونه گون چاشنى مىچينند . اين خوراكها غذاى اصلى نيستند ، و براى تحريك اشتها به كار مىروند .\r\nجلو هر نفر پانزده تا بيست بشقاب كوچك و بزرگ چينى ، و يك كاسهء بزرگ چينى كه در آن به قدر دو پيمانه شربت جا دارد ، و در هر كدام يك قاشق دسته بلند به درازاى چهارده تا شانزده بند انگشت ساخته شده از چوب شمشاد در آن است ، مىگذارند .\r\nمدّت استفاده از اين غذاها گاه از سه تا چهار ساعت درمىگذرد . وقتى شاه قصد بيرون شدن از مجلس جشن كرد دستور آوردن غذاى اصلى را مىدهد . بدين فرمان خدمتگران اين سفره و ظروفى را كه برآنست برمىچينند ؛ سفرهء ديگرى كه مانند آن زرتار و منقش و زيباست مىگسترند ، و ظروف پر از آش ، آبگوشت ، خورش ، و انواع پلو را بر آن مىچينند . مدت صرف اين غذا از نيم ساعت در نمىگذرد ، و همين كه شاه از خوردن غذا دست كشيد آفتابه لگن زرين ميناكارى شده‌اى را به حضورش مىبرند تا دستهايش را با آب نيم گرم درون آن بشويد . سپس ديگران دستهايشان را مىشويند .\r\nآن گاه شاه مجلس را ترك مىكند ، و ديگران نيز هر يك به راهى مىرود .\r\nاين نيز گفتنى است اگر در مجلس جشن شراب نياورند جشن زودتر به پايان مىرسد ، زيرا در آن صورت سفرهء اول را نمىگسترانند ، و گوشت را يك يا دو ساعت پس از خوردن ميوه مصرف مىكنند .\r\nوقتى جشن شبانگاه تشكيل مىگردد تالارها و محوّطهء خارج آنها را بدين شرح روشن مىدارند ؛ و من ترتيب آن را به سال 1666 هنگامى كه در هيركانى به حضور شاه معرفى شدم ديده‌ام . در تالارى كه شاه حضور دارد چهار رديف چراغ كه هر رديف داراى پنج چراغ است مىافروزند و تالارهاى مجاور كه درهاى آنها به جانب تالار محلّ جلوس گشوده مىشود ده مشعل را كه روى دو شاخه قرار دارد روشن مىكنند .\r\nپايه‌هاى اين مشعلها به اندازهء بيست بند انگشت ضخامت و بيست و چهار تا بيست و شش بند انگشت بلندى دارد . انبارهاى روغن آنها بزرگ و به قدر دو كف دست است ، و شش انگشت ارتفاع دارد . هر يك شاخه داراى چهار فتيلهء ضخيم مىباشد كه نور زياد مىپراگنند . بلندى شمعدانها از ارتفاع چراغها بيشتر است ، اما هيچ يك بيش از پنجاه مارك سنگينى ندارد ، و حال آن كه سنگينى هر مشعل از شصت مارك درمىگذرد . همهء اين مشعلها و شمعدانها افزون بر دو هزار و چهار صد مارك وزن دارند ،\r\n\r\n","description":"","footnote":"","page_name":" 1290 ","page_number":382},
  {"content":"\r\n\r\nو جنس همه از طلاى خالص است . اين شمعدانها و مشعلها از آن بلندند كه آنها را روى زمين قرار مىدهند ، و اگر ارتفاعشان كم باشد نورشان درست به چشم نمىرسد ، و اگر پايه‌هاشان سبك باشد بسا ممكن است واژگون شوند . همچنان كه اگر آن قسمت از پايه‌هاشان كه روى زين قرار مىگيرد پهن نباشد قطرات مذاب شمع روى فرش مىافتد .\r\nبيرون تالار يعنى پيرامون عمارت با فانوسهاى سيمين كه پايه‌هاشان به زمين نصب و محكم شده روشن مىشود . مختصر اين كه درون و بيرون عمارت از نور مشعلها و شمعدانها و فانوسها چنان فروزان مىگردد كه شب تار چون روز ، روشن مىنمايد و چراغانى شكوه‌مندتر و زيباتر از اين نمىتوان ديد ، و من در جشنهاى شاه كه مجلس به معنى انجمن ناميده مىشود و غالبا به منظور راى زدن يا ضيافت بر پا مىگردد پنج چيز درخور توجه و شايستهء آفرين يافته‌ام . نخست اين كه غالبا دويست و پنجاه تا سيصد شخصيّت ممتاز كه همه مصمّم و آماده‌اند ، و به نسبت شغل خويش سر و برشان را به لباسهاى فاخر آراسته‌اند در مجلس شركت مىجويند . دو ديگر ابّهت و وقار و سنگينى و سكوت حاضران ، مجلس را بسى عظيم و پر شكوه مىنمايد . چنان خاموشى به مجلس حكمفرماست كه صداى نفس كشيدن حاضران شنيده مىشود . از آغاز تا پايان مجلس چهره و حال همگان موقّر و متين است ، و چون صدا از كسى برنمىآيد نواى موسيقى با وضوح تمام به گوش همه مىرسد ؛ و تا كسى در مجلس حضور نداشته باشد نمىتواند سكوتى را كه در آن حكمفرماست تصوّر كند .\r\nسوّم چستى و چابكى كه خدمتگران در گستردن و چيدن سفره ، و سرعتى كه در برچيدن ظروف به كار بردند ، مرا غرق شگفتى كرد ، و چنان مبهوت عمل كرد و آمادگى آنان در اجراى فرمانهاى شاه شده بودم كه در آينهء خيال مىپنداشتم در تماشاخانه‌اى نشسته‌ام و بازيگرى بازيگران را مىنگرم . همين كه شاه فرمان مىداد بىدرنگ اجرا مىشد و به محض اين كه غذايى مىطلبيد آوردنش همان قدر مدت مىگرفت كه كسى تند به مطبخ برود و بياورد . و غذاى مورد طلب چنان گرم بود كه گفتى كسى بر در مطبخ به انتظار ايستاده تا پخته شود و بياورد .\r\nچهارم نظم بىنظير مجلس كه در آن هيچ آشفتگى و شوريدگى و سر و صدا وجود ندارد . همه بىحركت در جاى خود نشسته‌اند ، از يك سو به سرعت سفره را مىگسترند و ظروف غذاخورى و غذا را مىچينند ، و از سوى ديگر به هنگام ، به چابكى\r\n\r\n","description":"","footnote":"","page_name":" 1291 ","page_number":383},
  {"content":"\r\n\r\nظروف و سفره را جمع مىكنند . اين نظم و ترتيب و سرعت در عمل به اعتقاد من مولود سه عامل است . نخست اين كه چون خدمتگران هنگام چيدن و برچيدن سفره پا برهنه رفت و آمد مىكنند از راه رفتنشان روى قالى صدايى برنمىخيزد .\r\nدوّم اين كه در اين مجالس هر چه لازم آيد و گر چه كوچك و بىمقدار باشد از انبار مخصوص آن آورده مىشود . مثلا هر نوع ميوهء تازه و خشك ، شيرينى خشك و تر ، مايعات ، نان ، شراب ، شربت ، سالاد انبار جداگانه دارد ، و مسؤول هر انبار بىدرنگ چيز مورد طلب شاه را به حضور مىبرد .\r\nبه جز آشپزباشى هنگامى كه شاه غذا مىخورد تا وقتى كه سفره برچيده مىشود كنار وى ايستاده است .\r\nسوم اين كه شمارهء خدمتگران شاه زياد است و در موقع غذا چيدن بر سر سفره دست به دست غذا را مىرساند . در اين جشنها از اندك چيزى فرو گذار نمىكنند ، و خدمتگران با هوشيارى و دقّت كامل كلّيهء حاضران را زير نظر دارند تا اگر چيزى مىخواهند براى آنان آماده كنند .\r\nغذاى پادشاه را خواجه سرايان نوجوان خوبروى كه در كنارش به زانو نشسته‌اند بر سر خوان مىچينند . آنان غذا را از دست خوانسالار مىگيرند و برابر شاه مىگذارند .\r\nگفتنى است تمام بشقابهايى كه هنگام صرف غذا جلو حاضران نهاده مىشود چينى است ، و خدمتگران همچنان كه در صومعه‌ها غذا تقسيم مىشود به آنان غذا مىدهند .\r\nظرفهاى بزرگ پر از غذا را وسط تالار مىآورند و به دست خدمتگرانى كه بر سر سفره روى زانو و دو سر پنجهء پا نشسته‌اند مىدهند ، و آنان به شرحى كه گفته شد غذا را تقسيم مىكنند .\r\nپنجمين چيز درخور شگفتى و تحسين ثروت بىكرانى است كه براى فراهم آوردن چندين ظروف و اوانى گرانبها به كار رفته است . همهء ظروف يا از طلاى ضخيم و يا از چينيهاى گرانبهاست . شاه نوعى ظروف چينى سبز رنگ گرانبها دارد كه قيمت هر كدام آنها از پانصد اكو افزون است و به افسانه مىگويند اگر غذا يا چيزى مسموم در آنها بريزند رنگشان تغيير مىيابد ؛ اما اين ، همه افسانه است ، بهاى زياد آن به خاطر زيبايى و ظرافتشان مىباشد كه هر چه در آنها بريزند از پشت مىنمايند .\r\nبهاى ظروف و اوانى زرين پادشاه ايران را افزون بر سى و دو ميليون برآورد مىكنند ، و به ياد دارم كه در سال 1666 من نيز قيمت آنها را قريب به همين مبلغ\r\n\r\n","description":"","footnote":"","page_name":" 1292 ","page_number":384},
  {"content":"\r\n\r\nسنجيده بودم . در آن هنگام دربار مقيم هيركانى بود ، و من خوشبختانه در آن جا با يكى از نجيب‌زادگان دربار پادشاه فرانسه و يكى از نمايندگان كمپانى فرانسوى كه براى رو به راه كردن امور آن ، به آن جا آمده بود ديدار كردم . ما در آن جا با هم به سر مىبرديم ، و چون به آن دو ، غذا از آشپزخانه شاه مىدادند ، و ناظر به دستور شاه مرا نيز از اين نعمت بهره‌مند مىساخت فرصت يافتم چند عدد از آن ظرفها را وزن كنم .\r\nقابهاى بزرگ با سرپوش ، هر كدام هشتاد و دو مارك وزن داشت ، و هر مرد نمىتوانست بيش از يكى از آنها را روى سرش حمل كند . زيرا افزون بر وزن خود ظرف در هر يك آنها بيست و پنج ليور برنج پخته و گوشت انباشته شده بود .\r\nبرخى از مسافران نوشته‌اند در دستگاه شاه هزار عدد از اين قابها وجود دارد كه ارزش آنها از سى و پنج ميليون افزون است . اما من بر اين گمانم كه بيش از يك چهارم آنها وجود ندارد همچنين به من گفته‌اند بهاى كلّيهء ظروف غذاخورى شاه چهل و هشت ميليون برآورد شده است و نيز ديده‌ام كه اين ظروف را تا نيمه بيشتر ، پر نمىكنند . به هر روى من بر اين باورم كه بهاى ظرفها و مبلهاى طلاى شاه از پنجاه ميليون افزون است ، همه از زر خالص ساخته شده و من يك بار پاره‌اى از يك بشقاب را به مبلغ دوازده هزار فرانك از خواهر شاه متوفى خريدم ، و وقتى آن را به صرافان هندى نشان دادم گفتند : طلاى تمام عيار است ، و از من خريدند .\r\nخواجه سرايان به من گفتند در حرمسرا افزون از حدّ شمار ظروف و مبل طلا وجود دارد كه هرگز از آن جا بيرون نمىبرند ؛ اما گفتهء آنان درخور باور نيست ، زيرا افزون بر اين كه آنان مردمانى دروغگو مىباشند بيشترشان شمار آنها را نمىدانند . با اين وجود بر اين گمانم كه مىتوان به تحقيق باور داشت كه پادشاه ايران گرانبهاترين و بيشترين ظروف غذاخورى زرين جواهرنشان را داراست كه تخمين قيمت آنها آسان نيست ؛ و من ضمن شرح شهر اصفهان دربارهء آنها سخن خواهم گفت .\r\nهنگامى كه شاه مجالس ضيافت و ميهمانى را در اردوگاهها بر پا مىسازد ، همين تشريفات و آيينها كه در كاخ برگزار مىشود به صورتى كوچك‌تر و ساده‌تر اجرا مىگردد . خيمهء خاص شاه همانند كاخى كه در شهر دارد به قسمتهاى مختلف تقسيم شده با اين تفاوت كه اسباب تجمّل و شكوه آن كمتر مىباشد . همچنين عدّهء شركت‌كنندگان در آن زياد نيست اما در عوض گروهى سپاهيان مسلح كه لباسهاى مناسب و سبك بر تن دارند از خرگاه و خيمه‌ها نگهبانى مىكنند . هنگامى كه شاه در\r\n\r\n","description":"","footnote":"","page_name":" 1293 ","page_number":385},
  {"content":"\r\n\r\nهيركانى به سر مىبرد و من نيز آن جا بودم روزى سفير هلند را در خرگاه خاصش پذيرفت . اين پوش بزرگ شصت پا طول ، سى و پنج پا پهنا ، و سى پا بلندى داشت ، و پنج ستون مدور كه هر كدام به نسبت سنگينى كه بر آن وارد مىآمد ضخيم بود ، و مىتوانست فشار را تحمل كند ، آن را بر پا مىداشتند . همه اين ستونها به زيورهاى زيبا آراسته بود . بر بعض آنها صفحات ضخيمى از طلاى ناب و بر برخى ورقه‌هايى از نقرهء خالص نصب شده بود . همچنين بر سر ستونها كه از سقف خرگاه بيرون شده بود گويهاى تو پر و بزرگى از زر نصب كرده بودند تا از مسافت نسبتا دور ، خيمهء سلطان شناخته شود . سراسر درون خيمهء شاه از پارچهء زربفت پوشيده شده بود ، و متّصل به آن خيمهء ديگرى بود كه هر چند بزرگى آن قدر دو سوّم خيمهء اصلى بود تجملاتش همانند آن بود .\r\nفرشها روى گويهاى بزرگى از زر ناب كه هر كدام ده مارك ، وزن داشت و به رديف به فاصلهء چهار پا از هم قرار داشتند گسترده شده بود . گويهايى كه زير فرش تخت شاه بودند بزرگ‌تر ، و آراسته به جواهر گرانبها بودند . بالشهاى تخت نيز به همين گونه زيب و آرايش يافته بودند . خيمه‌هاى شاه به شكل صليبهاى يونانى ، بىآن كه روى هم افتاده باشند به يكديگر مربوط بودند .\r\nوقتى شاه به اردوگاه مىرود خيمه و خرگاهش چنان مجلل است كه به وصف نمىگنجد ، و عدّهء ملازمانش غالبا چندان زياد است كه دور وى را فرا مىگيرند و اطرافش را قرق مىكنند ، و به نگهبانان فرصت نمىدهند كه وظيفهء پاسدارى خود را انجام دهند .\r\nمردم مشرق زمين و بتخصيص ايرانيان دوست دارند كه در بهاران خيمه به صحرا بزنند و از زيباييهاى طبيعت بهره برند . شاه نيز همانند آنان با تداركات كامل و ساز و برگ آراسته به اردوگاه روى مىنهد تا از مواهب طبيعت جان و دل را تازه بدارد . وقتى شاه قصد رفتن به اردو دارد بزرگان دربار يكى از صاحب منصبان ارشد را براى انتخاب محلهاى توقف معين مىكنند . وى چندين تن از مهندسان قابل را انتخاب مىكند ، و مسير شاه و مقصد اردو را به آنان مىگويد . معمولا محلّ استقرار اردو و مسير آن از قزوين است زيرا در فصل بهار سر تا سر سرزمين هيركانى چنان سبز و خرم و با صفا مىگردد كه بهشت را مىماند . همچنين داراى شكار فراوان مىباشد . گاهى نيز به باكتريان مىرود . مهندسان با مشورت يكديگر جاى موقت توقف اردو را انتخاب\r\n\r\n","description":"","footnote":"","page_name":" 1294 ","page_number":386},
  {"content":"\r\n\r\nمىكنند . چنين مكان بايد مجاور چمنزارى خوش منظر و فرحزا و پاى درّه يا كوهسارى زيبا باشد ، جويبارى با آب روشن از نزديكش بگذرد شكار فراوان و هواى خوش و جان فزا داشته باشد . پس از انتخاب كلّيه توقفگاههاى سراسر مسير نقشهء آن را مىكشند . گاه نيز براى هر محلّ توقف سه يا چهار مكان معيّن مىكنند تا شاه يكى از آنها را انتخاب كند .\r\nپس از انجام يافتن همهء اين مقدمات اقدام به ارسال پيش خانه مىكنند ، و آن عبارت از كليهء اسباب و لوازم و افرادى است كه مجموعا براى بر پا داشتن خرگاه شاه به كار است ، تا هنگام ورود وى همه چيز آماده باشد . خدمتگران و خيل و حشم دقيقا يك هفته پيش از حركت شاه رهسپار محلّ استقرار خرگاه شاه مىشوند . خدمتگران شاه دو دسته‌اند و هر دو گروه داراى افرادى چست و چابك است ، و هم اينان بايد وسايل راحت شاه را در اردوگاه فراهم كنند . خدم و حشم جاه‌مندان نيز مركب از دو گروه است . خيمه‌هاى بزرگان نيز مانند خانه‌هاشان وسيع مىباشد . تالار پذيرايى ، گرمابه و ديگر قسمتها و حرمسراى شاه از هم جداست ؛ بسا باشد وسعت خرگاه بزرگان از پانصد پاى مربع درگذرد . همچنين گاه از برابر يا در داخل خرگاه پادشاه جوى آب درون حوضچه‌هايى روان مىكنند تا بر زيبايى منظر افزوده شود ؛ بدين سان كه آب را از روى صفحات سربى كه در زمين تعبيه مىكنند جارى مىسازند ، و در بالاى جوى تيغه‌اى زرين به شكل نيم‌دايره نصب مىكنند تا به جاى كنارهء جوى باشد .\r\nدر خيمه‌هايى كه مجالس پذيرايى و رسمى شاه در آن جا منعقد مىشود غالبا جوى آب و حوضچه وجود دارد و براى انبساط بيشتر خاطر گل نيز به دور آنها مىنشانند ، و وقتى در چمنى ساده يا در صحرايى عارى از آب و سبزه چنين مناظر زيبا و فرح انگيز در وجود مىآيد ، بسان معجزه مىنمايد .\r\nبراى نقل و انتقال اين وسايل دست كم هزار قطار شتر كه هر قطار مركب از هفت نفر شتر مىباشد ، به كار است ؛ و با توجه بدين شماره شتر آسان مىتوان سنجيد كه استقرار اردوى شاه مستلزم شركت چه عدّهء بسيار خدمتگر است ، زيرا ايرانيان معمولا نگهدارى و پذيرايى هر هفت شتر يا هفت قاطر را در باركشى كاروانها به يك نفر واگذار مىكنند ، و بدين سان تعداد چهار پايان خود را مىشمارند .\r\nترتيب استقرار اردوى شاه درست همانند وضع كاخ شهرى اوست . خرگاه اختصاصى وى هميشه در انتهاى اردوگاه بر پا مىگردد و خيمهء حرمسرا در آخر آن\r\n\r\n","description":"","footnote":"","page_name":" 1295 ","page_number":387},
  {"content":"\r\n\r\nاست ، و از آن پس خيمه‌اى وجود ندارد ؛ و خيمهء مخصوص پذيرايى در ميدانى به مساحت صد و پنجاه تا دويست پاى مربع و در جوار كشيك خانه يا پاسدارخانه است . اين خيمه نيز جزو خيام شاه به شمار مىآيد ، و پاسداران شب و روز در آن جا نگهبانى مىكنند .\r\nبزرگان روزى دو بار در آن جا اجتماع مىكنند تا شاه از حرمسرا بيرون آيد و آنان را نزد خود بخواند يا فرمانها و پيغامهاى خود را به آنان بفرستد . در همين محل بزرگان در حضور شاه به مشورت مىنشينند ، و دربارهء مهام مملكت تصميم مىكنند .\r\nروزهايى كه جلسات مشورتى تشكيل مىگردد پاسداران از پاسگاه تا خيمهء شاه در دو صف روياروى هم مىايستند و نگهبانى مىكنند . خيمه‌ها و منزلگاههاى مهمّ با خيمه‌هاى ديگر به بلندى هشت قدم به مثابهء ديوارى محصورند و حفاظت مىشوند .\r\nخيمه‌ها چنان استوار و محكم بر پا شده‌اند كه شديدترين باد و توفان آنها را از جا نمىكند . آستر داخل بيشتر آنها يا از كتان سرخ يا كتان بنفش است . آستر برخى نيز به تناسب مقام و شخصيت صاحب خيمه برخى اطلس و بعضى پارچه‌هاى زرتار است .\r\nميان اردوگاه بازارچه‌ايست كه داراى كوچه‌هاى مستقيم مىباشد ، و چنان به نظم سازمان يافته كه هر كس مىداند آنچه را مىخواهد از كدام دكان بخرد ، و آن دكان در كدام قسمت اردوگاه است .\r\nهر زمان شاه به قصد راه‌پيمايى از خيمه بيرون مىشود دسته‌اى از سربازان موسوم به جزايرى كه همه افرادى چابك و چالاكند ، و شمارشان افزون بر صد و پنجاه تا دويست تن مىباشد و نگهبانان خاص مىباشند ، پيشاپيش وى به حركت درمىآيند .\r\nسپس يكى از ميرآخران كه جلودار ناميده مىشود در حالى كه دهنهء هفت يا هشت اسب را دارد جلوتر از مسؤولان اصطبل حركت مىكند . ساز و برگ برخى از اين اسبها مرصّع به جواهر گرانبها و بعضى از زر ناب است . بعد آنها علمدارباشى است كه يك بيرق بزرگ و پنج يا شش بيرق كوچك بر دوش دارد ، و من يك بار ديدم كه علمدارباشى به جاى علم بزرگ نوعى چتر آفتابى كه رنگش ارغوانى بود و دستهء بلند داشت ، مىبرد . پس از آن ميرشكار كه هفت قوشچى به همراه دارد مىرود ، و هر يك از قوشچىها بازى بر دست دارد . سپس سگبان باشى است كه به فرمان وى چند تن سواركار يك دسته سگ شكارى را هدايت مىكنند . همهء اين افراد به فاصله‌اى معيّن\r\n\r\n","description":"","footnote":"","page_name":" 1296 ","page_number":388},
  {"content":"\r\n\r\nدر حركتند . از آن پس سران سپاه كه عده آنان كمتر از چهار تن نيست مىروند . اينان تفنگهايى كه با فتيله آتش مىشود بر دوش دارند . قنداق اين تفنگها مرصّع به جواهر است ، و جلو او حاجب خاص با پنج يا شش سواركار كه اطرافش راه مىپيمايند حركت مىكند ، و از آن پس خدمتگر مخصوص كه خواجه‌اى بس زشت روى است ، و چون جامه‌هاى فاخر و زيبا بر تن ، و حالتى غرورآميز دارد قبح صورتش به تمامى نمايان نمىشود ، مىرود . هفت يا هشت خواجه سراى ديگر نيز همراه ويند . هر يك اينان چند خدمتگر دارد كه پياده پيشاپيشش اسبهاى ايشان مىروند . از آن پس دو خواجه سراى بزرگ ، درست پيشاپيش پادشاه حركت مىكنند . يكى از آن دو تفنگ جواهرنشان پادشاه را بر دوش دارد ، و ديگرى كمان و تير دانش را كه آن هر دو نيز مرصّع به جواهر مىباشد .\r\nشاه تنها در ميان هشت يا ده خدمتگر جلد و چابك سوار بر اسب راه مىپيمايد . اين خدمتگران كلاهى مزين به نوعى جيقه بر سر دارند ، و به دور كمرشان زنگهاى كوچكى آويخته شده تا صداى آنها همواره ايشان را براى خدمتگرى هشيار و آماده نگه دارد . مهتر اين خدمتگران همواره در كنار اسب شاه حركت مىكند تا هر زمان وى قصد فرود آمدن كرد ركاب را نگه دارد . لبهء زنگهايى كه خدمتگران شاه به كمر بسته‌اند مانند دندانه‌هاى شانه مضرس و كنگره‌دار است تا صدايى كه از آنها برمىخيزد گوشخراش نباشد .\r\nبه فاصلهء بيست قدمى دنبال شاه صدراعظم ، ناظر اعظم و ديگر جاه‌مندان و درباريان حركت مىكنند . گاهى شاه يكى از آنان را به همصحبتى مىخواند ، تا با او دربارهء امور مختلف جارى كشور ، يا مسائل و مطالب ديگر گفتگو كند . پس از اينها در پى هم سه يا چهار نفر جامه‌دار ، مسؤول آشپزخانه و آبدارباشى حركت مىكنند .\r\nجامه‌دار البسه‌اى را كه شاه ضمن سفر به كار مىبرد حمل مىكند ، و آبدارباشى دو صندوق محتوى چند نوع آشاميدنى را كه بار اسبى كرده مىبرد .\r\nبه دنبال همه خدمتگران بزرگان كه مسؤول خدمتگرى اربابان خود مىباشند ، و خيمه‌دار شاه حركت مىكنند . خيمه‌دار خيمه‌هاى سبك را همراه دارد تا چنانچه ميان راه شاه توقف كند آن را بىدرنگ بر پا دارد . همچنين گروهى سقّا كه هر كدام مشك بزرگى پر از آب بر دوش دارد ، و همگى پياده مىروند .\r\nشاه معمولا روزى دو فرسخ بيش نمىرود ؛ و با اين كه بزرگ‌ترين و\r\n\r\n","description":"","footnote":"","page_name":" 1297 ","page_number":389},
  {"content":"\r\n\r\nمراسم پذيرايى از يك سفير هند\r\n\r\n","description":"","footnote":"","page_name":" 1298 ","page_number":390},
  {"content":"\r\n\r\nمجلّل‌ترين و باشكوه‌ترين خيمه‌ها را در اختيار دارد ، غالبا در هر منزل در خانه‌هاى كوچكى كه همه داراى آب جارى و باغچه است و از آن اوست ، فرود مىآيد .\r\nامّا هنگام پذيرايى سفيران و فرستادگان كشورهاى بيگانه دربار ايران تجملات بىنظير خود را نشان مىدهد . ايرانيان سفير را ايلچى مىنامند ، و تنها كلمه‌اى كه بيانگر اين معنى است همين است . از روزى كه سفير يا ايلچى پا به مرز ايران مىگذارد در شمار ميهمانان شاه محسوب مىشود . حاكم و ناظر محلّ در نكو - داشت و حرمتگزارى به وى بر يكديگر پيشى مىگيرند ، و اگر شاه در آن جا قصر اختصاصى دارد در آن ، و گرنه به انتخاب خودش در خانه‌اى باشكوه كه سزاوارى سكونت چنان شخصيت برجسته‌اى را داشته باشد پذيرايى مىشود ، و مهماندار خاصى به خدمتش مىگمارند . همهء بزرگان محل به ديدنش مىروند . او را به خانهء خود دعوت ، و هدايايى تقديمش مىكنند . در تمام منازل طول راه تا پايتخت حاكمان هر شهر ، به هزينهء دولت با حرمتگزارى هر چه تمام‌تر بدين سان از او پذيرايى مىكنند . در دربار نيز بدين صورت در نكوداشت وى مىكوشند ، و تا زمانى كه در ايران اقامت دارد همهء مخارجش را مىپردازند ، و به هنگام بازگشتن همين تشريفات و مراسم را دربارهء او مرعى مىدارند .\r\nدر مشرق زمين اين شيوه پذيرايى از سفيران چنان كه در نوشته‌هاى بسيارى محققان و جهانگردان مىخوانيم از زمانهاى بسيار قديم معمول بوده است . بنا به اعتقاد من اين عادت از آن در مشرق زمين دير دير اتفاق مىافتد ، و اين رسم كه بعضى از اروپاييان براى ارضاى حسّ كنجكاوى خود و ديدن عجايب و غرايب كشورهاى دور ، و شناختن احوال و عادات ملل مختلف راه‌هايى دراز در پيش مىگيرند ، و به اقطار جهان سفر مىكنند ، كارى عجيب و بيهوده مىنمايد ، و بىگمان اگر روزى مردم مشرق زمين بدانند و باور كنند كه پذيرايى پر خرج سفيران و فرستادگان كشورهاى خارجى كارى بىحاصل ، و خلاف معمول اروپاييان مىباشد ، آن را ترك مىكنند .\r\nگاه نيز سفيرانى از اروپا به ايران مىآيند كه به منظور تحميل نكردن مخارج خود بر خزينه دربارى كه به آن جا آمده‌اند ، از قبول هزينهء آنها خوددارى مىورزند ، اما سفيران مشرق زمين نه از قبول مخارج روى برمىتابند ، و نه براى رد كردن آن حرفى بر زبان مىآورند .\r\n\r\n","description":"","footnote":"","page_name":" 1299 ","page_number":391},
  {"content":"\r\n\r\nرسم دربار ايران بر اين است كه به منظور نماياندن شوكت و شكوه و جلال خود مدتى سفيران را در انتظار تشرّف به حضور شاه ناشكيبا نگه مىدارد ، و با اين كه به كمال اشتياق ايشان آگاه است بدين كار تمايلى نشان نمىدهد . اين نيز رسم است كه سفيران پيش از شرفيابى به حضور شاه اجازه ندارند از خانه‌اى كه در آن ساكنند بيرون شوند ، و بنابراين مىتوان آنان را زندانى دولت ناميد .\r\nايرانيان بر اين باورند كه اعمال اين رسم نشان گرامى داشت و حرمتگزارى به سفير است ، و اگر پس از مدتى كوتاه تشريفات شرفيابى سفير به حضور شاه فراهم شود سفير گمان مىبرد كه دولت از پذيرايى وى خسته شده است .\r\nدر مدت نسبتا درازى كه سفير در انتظار تشرف به حضور شاه است دربار به وسيلهء مهماندار از قصد و هدف سفير اطلاع مىيابد ، تا هم شرايط پذيرايى را با مقاصدش مطابقت دهد ، و هم مضمون و مفادّ جوابى را كه بايد به او داده شود آماده دارد .\r\nپس از آن كه سفير خواه وسيلهء درخواست كتبى ، و خواه وسيلهء نماينده‌اى استدعاى شرفيابى كرد و پذيرفته شد ، روز شرفيابى را به وى اطلاع مىدهند ؛ و سفير در حالى كه دربار به كمال جلال و شكوه آراسته شده وارد مىشود . نخست به حرمتگزارى زياد تعظيم مىكند سپس اعتبارنامه و اسناد خود را تقديم مىدارد . پس از اتمام اين تشريفات به تالار كاخ سلطنتى مىرود ، در آن جا مىنشيند و در تمام مدّت روز با نهايت حرمتگزارى از او پذيرايى مىشود .\r\nاولين بارى كه من به دربار شاه ايران بار يافتم سفير خان مغول نيز در آن جا حضور داشت . وى چندان كس به همراه داشت كه هيچ سفيرى داراى چندان خدم و حشم نبود . گر چه پادشاه ايران در سال 1660 به منظور شركت در مراسم تاجگذارى وى سفيرى به هند فرستاده بود ، اما او تا آن زمان سفير به دربار ايران اعزام نداشته بود .\r\nسفير هند در سال 1663 با هشتهزار تن ، و چهار هزار اسب ، و هشت هزار چهارپاى باركش كه بيشتر آنها شتر بود رو به ايران نهاده بود ، و طىّ مدت شش ماه از مرز هند خود را به ايران رسانده بود . وى مدت نه ماه به انتظار صدور اجازه شرفيابى در ايران متوقف بود و در تمام اين مدت هزينهء او و همراهانش را دربار ايران مىداد .\r\nسفير مغول كبير پيرى جهانديده ، زبان‌ور و استوار كار بود و تربيت خان نام داشت . وى به ايران آمده بود تا از سوى پادشاه هند از شاه ايران بخواهد قندهار را كه\r\n\r\n","description":"","footnote":"","page_name":" 1300 ","page_number":392},
  {"content":"\r\n\r\nقلاع نظامى محكم داشت و در قرون اخير بر سر تصرّف آن همواره ميان ايران و هند اختلاف و دشمنى بود - همچنان كه ميان ايران و عثمانى بر سر تصاحب بغداد جنگ و ناسازگارى وجود داشت - به هند واگذار كند . چنين مىنمود كه در كار اعزام سفير دو پادشاه ايران و هند متقابلا مىكوشيدند كه ابّهت و جلال و شكوه دربار خويش را به يكديگر بنمايند . سفير هند معادل چهار ميليون هديه براى شاه و وزيران آورده بود .\r\nنيمى از اين مبلغ پول ، و نيم ديگر پارچه و جواهر بود . جز اين ، دو ميليون براى هزينهء خود و همراهانش آورده بود . پادشاه ايران بر اثر روح سركش و آتشناكى كه سرشته با طبعش بود سفير را وادار و ناچار كرد كه در رفتار خود آرام‌تر و ملايم‌تر باشد ، و غرور از سر به در كند .\r\nسفير از سرد رفتارى پادشاه ملول و دل آزرده گشت ، و شهريار ايران نيز متقابلا به منظور اين كه به وى بنمايد هزينهء سفر وى به عهدهء خودش نبوده نيمى از هدايايى را كه آورده بود نگرفت ، افزون بر اين كه كلّيهء پول نقدى را كه تقديم كرده بود نپذيرفت يك روز پس از اين كه اجازهء شرفيابى به وى داد هدايايى به ارزش پانصد هزار اكو كه دو ثلث آن پول نقد بود براى او فرستاد ، و سفير متقابلا از قبول آنها خوددارى ورزيد . ثلث ديگر هداياى شاه انواع جواهر ، پارچه‌هاى زربفت ، قالى و ديگر نفايسى بود كه از ايران به هند مىبردند ، و مهم‌ترين آنها چهل رأس اسب نژاده و گرانبها بود . و اگر اين دو پادشاه ، روشن نظر و سازگار و مسالمت جو بودند اين هدايا در نظر هر دو بزرگ و پرشكوه مىنمود . اما سفير به سختى رفتار سرد و دل شكن دربار ايران را تحمل مىكرد ؛ و علت سرد مهرى دولت ايران اين بود كه سفير آورندهء پيامى سخت ناخوشايند بود ، زيرا پادشاه هند طىّ آن درخواست كرده بود كه پادشاه ايران يكى از شهرهاى مهمّ مستحكم نظامى را به وى واگذار كند . افزون بر اين پادشاه هند در نامه تند و غرورآميزش عناوينى به خود اختصاص داده بود كه پادشاه ايران منحصرا حقّ خود مىدانست و مهم‌ترين آنها عنوان خليفه يا جانشين پيغمبر بود . بدين جهت پادشاه ايران به سفير هند نه تنها اعتنا نمىكرد ، بل كه به وى انواع اهانت روا مىداشت ؛ و به ياد دارم يك بار كه به فرمان شاه به ديدن سفير رفته بودم از سردمهريها و خردنگريهاى شاه ايران خاطرى رنجيده و دلى پر درد داشت ؛ و شاه مرا از آن پيش وى فرستاده بود تا به او بنمايد بازرگانان معتبر از اقصى نقاط گيتى به دربارش روى مىنهند و برايش تحفه‌ها و هداياى ارزنده\r\n\r\n","description":"","footnote":"","page_name":" 1301 ","page_number":393},
  {"content":"\r\n\r\nمىآورند .\r\nاز جمله گله‌هاى سفير يكى اين بود كه وقتى به قصد تعظيم سر فرود آورده بود مدتى سرش را روى زمين فشرده بودند تا زمانى بيشتر در حال پرستش شاه باشد ، همچنين هنگامى كه شاه وى را همراه خود به گردش بيرون شهر برده بود ناچار كرده بود پياده در قفاى او در لجن‌زارى حركت كند و به نشان اهانت ريش او را به چنگ گرفته بود . همچنين پادشاه وى را فرمانرواى سياهان ، پدركش ، برادركش و سگ خوانده بود ، و اهانتهاى ديگر در حقّ وى روا داشته بود .\r\nشاه عباس ثانى بنا به مصلحت سياسى سفير پادشاه هند را مدتى زياد در دربار خود نگهداشت ، زيرا مىدانست مغول كبير در انتظار بازگشت سفيرش روز شمارى مىكند ، تا پس از مراجعت وى به محاصرهء قندهار بپردازد ، و پادشاه ايران در اين مدت فرصت نگه مىداشت تا خويش را آمادهء پيكار كند . از روى ديگر سفير هند سه روز پيش از بازگشت به كارى مبادرت ورزيد كه دربار ايران را در شگفتى و ناراحتى فرو برد توضيح اين كه سفير در مدت اقامت خود چندان كه اسب نژاده يافته بود خريده بود تا به هند برد . مأموران به وى گفتند پيش از گرفتن اجازهء مخصوص نمىتواند اسبها را از مرز بگذراند ، حتى خود تا گذرنامه نگيرد نمىتواند برود ، و مجاز نيست تا آن وقت اسبهايى را كه شاه به وى هديه داده ببرد . سفير به دستاويز اين كه سفيران از بند اين مقررات آزادند اين گفته را ناشنيده مىگرفت و چون دريافت كه سخنان وى به گوش درباريان ايران باد است شبى از سر ناچارى به رغم آنان دستور داد همهء شصت هفتاد اسب ممتازى را كه خريده بود پى كنند . اين كار مخصوصا تا زمانى كه اسبها جان نداده بودند در نظر همگان بسى زشت و ناهموار جلوه كرد .\r\nگفتنى است در دربار ايران رسم بر اين است كه پس از بار يافتن هر سفير به حضور شاه كلّيهء اسناد و درخواستهاى او در مجلس ضيافتى كه صدراعظم به افتخار او تشكيل مىدهد به دقّت مورد مطالعه و مذاكره قرار مىگيرد ، و اگر در جلسهء اول مذاكرات به توافق نينجاميد در جلسهء بعد گفتگو با حضور مهماندار اعظم و مترجم يا منشى سفير تا حصول نتيجه دنبال مىشود . وقتى اين مقدمات پايان يافت دربار جواب رسمى را با خلعت براى سفير مىفرستد ، و وى هنگامى كه براى كسب اجازهء مرخصى به حضور شاه مشرف مىشود بايد خلعت را بر تن داشته باشد .\r\nطرز رفتار دربار ايران با سفيران ، بر عموم بدين سان است و چون در صفحات\r\n\r\n","description":"","footnote":"","page_name":" 1302 ","page_number":394},
  {"content":"\r\n\r\nآينده در اين باره به تفصيل سخن خواهم گفت ، در اين مقام به شرح جزئيات آن نمىپردازم ، و به ذكر دو نكته بسنده مىكنم . نخست اين كه چون خلعتى كه شاه به سفيران اعطا مىكند متناسب با عظمت شاه و قدرت كشور آنهاست ، و عدّهء قطعات آن كم يا افزون مىشود جنسشان نيز متفاوت است ، همچنان كه تشريفات مرسوم در دربار امپراتوران اروپا به نسبت مايهء رنجش يا شادى آنان مىگردد ، در ايران نيز دلتنگى يا شادى به بار مىآورد .\r\nخلعت دادن در ايران تابع شرايط خاصى است ، و هر زمان شاه بر سر آن است به افراد مورد نظر ، به ويژه به سفير خلعت بدهد قبلا مىانديشد هر كدام درخور چه مايه خلعت مىباشد . خلعت كامل عبارت است از يك رأس اسب با زين و برگ ، شمشير ، خنجر ، و دو دست لباس كامل يكى تابستانى و ديگرى زمستانى . پادشاهان ايران خلعت كامل را منحصرا به سفيران پادشاهان بزرگ ، مانند امپراتوران هند مىدهند ، و به سفراى پادشاهان اروپا فقط شمشير يا خنجر ، يا اسب بدون زين و ساز و برگ به علاوهء جامه مىبخشند .\r\nدومين نكتهء قابل توجه اين كه ايرانيان دست زدن به نامهء پادشاهان را نوعى گستاخى و بىآزرمى و بىادبى مىشمارند . از اين رو نامهء پادشاه را در كيسه‌اى گلدوزى شده ، مزين به دانه‌هاى مرواريد مىگذارند ، يا به صورت ديگرى كه دست هيچ كس بدان نرسد مىفرستند ؛ و اگر نامه‌هايى كه پادشاهان اروپا به دربار ايران مىفرستند در قوطى طلا نباشد ، وزيران هرگز آن را قبول نمىكنند و به نظر پادشاه نمىرسانند ، و مىگويند اين نامه جعلى و ساختگى است زيرا پادشاهان ما هرگز چنين نامه‌اى براى پادشاهان عظيم الشأن همطراز خود نمىفرستند .\r\nسرآغاز پاسخى كه دربار ايران به نامه‌اى كه سفير آورده مىدهد عبارت است از ذكر هدايايى كه آورده و درخواستهايى كه در نامه آمده ، سپس وصف مكارم و خصائل نيك كسى كه نامه به نام اوست آورده مىشود ، و از آن پس مىنويسند فلان كس با نامهء شما رسيد و فلان چيزها را آورد . در نامه فلان چيز تقاضا شده ، و ما فلان تصميم كرديم ، و فلان دستور داديم .\r\nاگر تقاضاى شاه كشورى كه سفير فرستاده مبنى بر آن باشد كه شاه ايران به وزيران و حاكمانش دربارهء فلان مطلب دستور بدهد شاه پس از ذكر مطالب سرآغاز كه شرحش گفته شد مىنويسد كه دستور داده است همهء آنها انجام پذيرد .\r\n\r\n","description":"","footnote":"","page_name":" 1303 ","page_number":395},
  {"content":"\r\n\r\nو من فصل فروشكوه دربار ايران را با ذكر دو مطلب يكى دربارهء هزينهء كلى دربار ، و ديگرى راجع به كارگاهها و كارخانه‌هاى آن خاتمه مىبخشم . دربارهء موضوع اول تحقيقات من بدين نتيجه رسيده كه هزينه مطبخ و جامه خانه كوچك شاه افزون بر سه ميليون مىباشد . مخارج كارگاهها و تالار هنرى معظم له چهار ميليون ، هزينهء كاخ و خدمتگرانش ده ميليون ، خرج قشونش سيزده ميليون است . افزون بر اينها حرمسرايش چهار ميليون خرج در بر دارد ؛ و من بر اين گمانم كه مخارج قلم ششم به پول نقد پرداخته مىشود ، و اقلام ديگر با صدور حواله واگذارى زمين و ديگر مواد مورد مصرف و بتخصيص مواد غذايى تأديه مىشود .\r\nاين ضرب المثل بر سر زبان ايرانيان است كه شاه روزى هزار تومان خرج و هزار و دويست تومان درآمد دارد . هزار تومان معادل پانزده هزار اكوست ، و در مجموع برابر شانزده ميليون و نيم مىباشد . اما چنين مىنمايد كه هزينهء سپاهيان به حساب نيامده است .\r\nاما كارگاههاى شاه چندان متنوع و بزرگ و پر وسعت مىباشد كه من در اين جا از شرح آن درمىگذرم ، و در فصل وصف اصفهان به توضيح آن مىپردازم .\r\nايرانيان كارگاهها را كارخانه مىنامند . عدهء آنها سى و دو دستگاه است و هر يك در جايى جداگانه است .\r\nروش به خدمت گرفتن كارگران در كارخانه‌ها چنين است كه نخست داوطلب خدمت خود را به مسؤول كارخانه‌اى كه مايل به كار كردن در آنست معرفى مىكند .\r\nاگر صنعتگرى بداند آن نمونه هنرش را كه بهترين و كامل‌ترين كار اوست با تقاضانامه به وى تسليم مىنمايد . در صورت موافقت ، رئيس مربوطه تقاضانامه و نمونه كار داوطلب را پيش ناظر كل كه پيشكار شاه نيز هست مىفرستد . اگر وى نيز موافقت كرد كارگر را با نمونه‌ها كارش به حضور شاه معرفى مىكند يا تنها نمونهء كارش را به نظر شاه مىرساند . چنانچه معظم له نيز وى را پذيرفت ، حقوقش معين و برقرار مىشود .\r\nگفتنى است كه طىّ كلّيهء اين مراحل فقط دربارهء امور صنعتى اجرا مىگردد ، و در مورد استخدام داوطلبان خدمات ديگر مانند خدمت در ادارات يا دوائر كوچك ، ناظر طبق اختياراتى كه دارد در صورت موافقت بىآن كه با ديگران به مشورت بنشيند آنان را به خدمت مىگيرد .\r\n\r\n","description":"","footnote":"","page_name":" 1304 ","page_number":396},
  {"content":"\r\n\r\nكلّيه كارگران همانند ديگر خدمتگران شاه حقوق خود را با حواله دريافت مىكنند . مباشران هر كارخانه يا هر قسمت در وقت معين از قسمت تحت نظارت خود بازديد ، و صورت اسامى كارگران را تنظيم مىكنند و به سركارگر مىدهند . وى نيز آن را به ناظر تقديم مىكند ، و او در ذيل صورت موصوف مىنويسد : كسانى كه نامشان در اين صورت درج شده طىّ سال گذشته وظيفهء خود را انجام داده‌اند ، و حقوقى كه دربارهء آنان مقرر و معين شده بايد پرداخته شود . ناظر و بازرس و ديگر مسؤولان مربوط همه مطالب مندرج در صورت را تصديق و امضاء مىكنند ؛ و در آخر صورت مذكور به ديوان محاسبات فرستاده مىشود ، و رئيس ديوان محاسبات چنان كه پيش از اين به شرح تمام گفته‌ام حواله را به عهدهء ايالات يا مأموران وصول و تحويلداران املاك شاه صادر مىكند .\r\nتمام اين كارخانه‌ها روى هم سركار ناميده مىشود كه از دو جزء تركيب يافته و در جمع به معنى اسّ و اساس اعمال مىباشد ، و اين كلمهء مركب معمولا به معنى مخازن و انبارهاى يك شخصيّت بزرگ و گنجينه‌هاى او مىباشد ، و از اين رو در اين مورد به كار مىرود كه پول نخستين و مهم‌ترين عوامل محركه و كارسازترين گردانندهء چرخهاست .\r\n\r\n","description":"","footnote":"","page_name":" 1305 ","page_number":397},
  {"content":"\r\n\r\n\r\nفصل يازدهم عناوين شاه\r\nشاه يا پادشاه عنوان معمولى شهرياران ايران مىباشد ، و معنى اين لفظ در زبان مردم اين سرزمين تقسيم كردن ، جدا ساختن ، بخش كردن است « 1 » ؛ و اين شامخ‌ترين ، برجسته‌ترين و عالىترين عنوانى است كه مردم آسيا به كسى مىدهند ، و همطراز و همرديف لقب امپراتور در زبانهاى اروپاييان است . همچنين پادشاه خود را به لقب سلطان « 2 » و خان هم مىخوانند ، و بايد به اين نكته توجه داشت كه در روزگاران گذشته خان عنوان و لقب اميران و سركردگان و پادشاهان تاتارستان بوده كه مسلمانان آنان را ختايى مىخوانند و خاقان نيز مىگويند . اما سلطان لقب جاه‌مندان و بزرگان مىباشد .\r\nمردم مشرق زمين بر اين اعتقادند كه در سراسر گيتى تنها چهار شاه بزرگ و نامبردار وجود دارد و آن چهار عبارتند از خان تاتار ، فغفور چين ، شاه ايران ، قيصر روم ، و چون غالب مورخان و محققان به ذكر عنوان اين فرمانروايان بسنده مىكنند و نامشان را نمىآورند خوانندگان آثار آنان آسان درنمىيابند نام و سخن كه در ميان است ، و اين ابهام و سرگشتگى آن گاه نمايان‌تر مىشود كه شنونده القاب را به روشنى و\r\n\r\n\r\n","description":"","footnote":"\r\n( 1 ) لفظ شاه همريشه و مترادف خشايثيه فرس باستان و به معنى خداوند تاج و گاه ، تاجور ، شهريار ، خديو فرمانروا ، خداوند ديهيم و اورنگ ، نگهبان كشور از خرابى ، و آفتاب و خورشيد است ، و در هيچ فرهنگى به معنى قسمت كردن نيامده است .\r\n( 2 ) سلطان از زمان سلجوقيان عنوان پادشاهان شده ، و اگر اين عنوان را به سلاطين پيش از آن دوره داده‌اند خطاست ، زيرا عنوان پادشاهان غزنوى نيز مانند عنوان سلاطين شهرياران سامانى امير بوده و در آن روزگاران عنوان سلطان اختصاص به فرماندهان پليس داشته است .\r\n","page_name":" 1306 ","page_number":398},
  {"content":"\r\n\r\nصراحت درنيابد . و اين عادت از زمانهاى بسيار دور مركوز ذهن مردم مشرق زمين بوده ، و از همين رو در كتاب مقدس تورات افزون بر پادشاهان كهن خودشان شهرياران كشورهاى ديگر با لقب مشترك ياد شده است ، و بنابر همين قياس پادشاهان قديم مصر فرعون « 1 » ، ملوك كهن عمالقه اجوج ، سلاطين فلسطين ابى ملك ، و شاهان شام عاد ناميده مىشود . علاوه بر اينها كه شمردم مىتوان عدهء ديگرى نيز نام برد .\r\nهنوز هم در آسيا و آفريقا رسم بر همين گونه است ، و معمولا پادشاهان نام خود را در بالاى فرمانها و مراسلات خود نمىآورند . مثلا فرمانها و امريه‌هاى پادشاهان ايران بدين گونه آغاز مىگردد : حكم جهان مطاع شد .\r\nدربارهء عناوين پادشاهان تاتار و مغول كبير پيش از اين به مناسبت ياد كرده‌ام . شهرياران مراكش و فاس را امير المؤمنين ، و سلاطين تونس را دى مىگويند كه از كلمه دايه گرفته شده كه به معنى پرستار است . برخى ديگر را نيز شريف مىگويند . اين عنوان دربارهء همهء اميران ، بزرگان و جاه‌مندان قوم عرب به كار مىرود ، و به معنى نجيب است . نخستين حاكمان دين اسلام خليفه ناميده مىشوند كه جانشينان پيغمبرند .\r\nاكنون دنبالهء بحث اصلى را بگيريم . القاب و عناوينى كه شاه ايران در فرامين و احكام خويش به كار مىبرد سليمان ، پادشاه توانمند ، جهاندار ، پادشاه دلير ، خلف شيخ صفى ، موسوى حسينى ، است اما عناوين و القابى كه رعاياى پادشاه ايران به وى نسبت مىدهند جز اينهاست . آنان به سلطان خود بهترين برگزيدهء خلقان و جهانيان ، مظهر ابّهت و شكوه‌مندى ، آيت عظمت و افتخار ، آسمان رفعت ، شاه شاهان ، سلطانى كه تختش بر فراز آسمانهاست ، شهريارى كه عالميان به وجودش مىبالند ، آن كه عظمتش فراتر از آسمان است ، قطب زمين و آسمانها ، معبود درگذشتگان ، معلّى پايگاه ، نقطه عطف عالم و آدم ، سرور كائنات ، رخشنده‌ترين مظاهر معدلت ، برگزيدهء برگزيدگان جهان هستى ، اسوه و اعظم جهانداران ، ظل الله اكبر ، برومندترين و شايسته‌ترين سلاطين ، سلطان السلاطين ، پادشاهى كه جهان زير نگين اوست ، فرمانرواى جهان ، سلطان بن سلطان ، توانمندترين توان‌مندان ، سلطان عالميان ، شاه سليمان سلاله صفى الموسوى الحسينى ، شهريار عظيم الشأن قدرتمند و بخشندهء تاج و\r\n\r\n\r\n","description":"","footnote":"\r\n( 1 ) فراعنه مصر 26 سلسله بوده‌اند و پادشاهى آنان افزون بر سه هزار سال مدت گرفته است .\r\n","page_name":" 1307 ","page_number":399},
  {"content":"\r\n\r\nديهيم .\r\nگاه گاه القاب و عناوينى كه در بزرگداشت شاه به كار مىبرند از حدّ گنجايش يك صفحه درمىگذرد . ما اروپاييان براى نماياندن قدرت و عظمت امپراتوران خود نام سرزمينهايى را كه بر آنها حكومت مىكنند برمىشماريم ، اما ايرانيان به منظور بيان جلال و شكوه‌مندى پادشاه خود فضايل و محاسن و مناقبى را به وى نسبت مىدهند . لقبى كه غالبا پادشاه خود را بدان مىستايند ولينعمت است ، يعنى كسى كه خداى بزرگ مواهب و نعمتهاى بىكران خود را وسيلهء او به مردمان تقسيم مىكند .\r\nمن پيش از اين نيز ياد كرده‌ام كه هر يك ايرانيان بخواهد مىتواند بزرگ‌ترين القاب را براى خود انتخاب كند ، و به آخر اسمش بيفزايد ، اما فقط شاه مختار است عناوين برجسته را پيش از اسم خود درآورد ، و يكى از وجوه امتياز ميان شاه و رعيت همين است . بنابراين توضيح همه كس مىتواند فى المثل خود را صفى سلطان ، عباس خان ، سليمان شاه بخواند ولى مجاز نيست خود را سلطان صفى ، شاه سليمان خطاب كند . اما از جهت ديگر در اين لقب گزارى نوعى استثنا در ميان هست . توضيح اين كه اميرزادگان ، شاهزادگان و افراد منسوب به دودمان شاه به منظور شناساندن خاندان خود كلمهء ميرزا را كه به معنى اميرزاده است بر خلاف قياس لقب گزارى كه كلمهء شاه و سلطان و امثال آنها در اوّل اسم درمىآمد به آخر اسم مىافزايند ؛ فى المثل مىگويند : بهرام ميرزا ، ابراهيم ميرزا ، على ميرزا ، و افراد ديگر مجازند لفظ ميرزا را در اوّل نام خود درآورند و نه در آخر آن ، مثلا بگويند ميرزا ابراهيم ، ميرزا على .\r\n\r\n\r\n","description":"","footnote":"","page_name":" 1308 ","page_number":400}
  ]