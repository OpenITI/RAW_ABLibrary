[
  {"content":"\r\n\r\nتاريخ ايران باستان\r\nيا\r\nتاريخ مفصل ايران قديم\r\nبا 44 گراور و 2 نقشه\r\nتاليف\r\nحسن پيرنيا ( مشير الدوله سابق )\r\nجلد اول\r\nشامل : مدخل - دورهء مادى - دورهء اول پارسى تا آخر سلطنت خشيارشا\r\nحق طبع محفوظ است\r\n\r\n","description":"","footnote":"","page_name":" هوية الكتاب 1 ","page_number":1},
  {"content":"\r\n\r\nدنياى كتاب\r\nنام كتاب : تاريخ ايران باستان ( جلد اول )\r\nنويسنده : حسن پيرنيا ( مشيروالدوله )\r\nناشر : دنياى كتاب\r\nچاپ : پيك ايران\r\nتيراژ : 3000 نسخه\r\nنوبت چاپ : هشتم 1375\r\nليتوگرافى : لادن\r\nايران - تهران ، دنياى كتاب ، خيابان جمهورى شرقى تلفن : 3119719\r\nدفتر مركزى : خيابان فخررازى ، خيابان شهيد وحيد نظرى ، پلاك 194 ، تلفن : 6499327\r\nشابك : 7 - 12 - 5870 - 964\r\nISBN : 964 - 5870 - 12 - 7\r\nشابك دوره : x - 16 - 5870 - 964\r\nISBN Set : 964 - 5870 - 16 - x\r\n\r\n","description":"","footnote":"","page_name":" هوية الكتاب 2 ","page_number":2},
  {"content":"\r\n\r\n\r\n[ جلد اول 
  ]\r\n\r\n[ حمد و ثنا 
  ]\r\nبنام خداوند بخشندهء مهربان بعد الحمد و الصّلوة پس از انتشار « ايران باستانى » در پنج سال قبل ، روشن ديده شد ، كه عدّه‌اى زياد از هموطنان مايل‌اند تاريخ مفصّل ايران را بخوانند اين تمايل ، كه حاكى از علاقه‌مندى ايرانيان بگذشته‌هاشان بود ، مولّف را بر آن داشت ، كه از دنبال كردن تاريخ ايران باسلوب « ايران باستانى » صرف‌نظر كرده به ترتيبى ديگر تاريخ مذكور را از سر گيرد . براى نيل به اين مقصود دو راه متصوّر بود :\r\n1 - نوشتن تاريخ ايران قديم بوسيلهء كتب زيادى ، كه مورّخين و نويسندگان اروپائى در دو قرن اخير ، يعنى از زمانيكه مشرق قديم مخصوصا جلب توجهء علماء اروپائيرا كرده ، نوشته‌اند . 2 - رجوع كردن به خود منابع مستقيما و جمع‌آورى اطلاعاتى ، كه در منابع زياد پراكنده است . مؤلّف اسلوب آخرى را ترجيح داد ، زيرا در رجوع به خود منابع يا بترجمه‌هاى صحيح آن مزايائى هست ، كه اتّخاذ و اقتباس اطلاعات از دست دوّم و سوّم ، آن مزايا را فاقد است . منابع بطور كلّى عبارت است از : 1 - اسناد و مداركى ، كه تقريبا از دويست سال قبل به اين طرف كشف شده يا از حفريّات بدست آمده . 2 - نوشته‌ها و كتب متقدّمين . منابع نوع اخير را راجع بايران ميتوان از سه قسم دانست : قسم اوّل نوشته‌هاى مورّخين و نويسندگانى است ، كه مقصودشان در واقع امر نوشتن تاريخ ايران مستقلا نبوده ، بل بمناسبت مطلب يا موضوع ذكرى از وقايع كرده‌اند ، مثلا يك نفر مصرى يا بابلى و يا يونانى و رومى\r\n\r\n","description":"","footnote":"","page_name":" هوية الكتاب 3 ","page_number":3},
  {"content":"\r\n\r\nو ارمنى و چينى و غيره در عهد قديم چيزهائى راجع بايران در كتبشان ذكر كرده‌اند ، ولى مقصودشان فقط اين بوده ، كه بمناسبت وقايع يا روابط وسايش ملّت خودشان با ملّت ايران كيفيّات جنگ‌ها و حوادث ديگر را ضبط كرده باشند . قسم دوّم كتب كسانى است ، كه خواسته‌اند در تاريخ‌هاى عمومى خودشان قسمتى از كتاب را بايران اختصاص بدهند . بالاخره عدّه‌اى از نويسندگان كتابهائى راجع به شاهى يا به دوره مخصوصى از تاريخ ايران و يا از گذشته‌هاى شهر يا ولايتى از وطن ما نوشته‌اند ( بعض كتب هرسه قسم مذكور را در مدخل اين تأليف اسم برده‌ايم و اسامى مابقى هم در جاى خود خواهد آمد ) .\r\nبنابر آنچه گفته شد موادّى زياد در مدّت قرونى ، كه ، اگر كشفيّات جديد و نتيجهء حفريات را هم درنظر گيريم ، مدّتش لااقل سه هزار سال مىشود ، روزگار براى تاريخ ايران تهيّه كرده است ، ولى اين موادّ بقدرى متراكم يا غالبا پراكنده و پريشان است ، كه بايد با زحمات زياد آنها را جمع‌آورى و از هم تجزيه و تفكيك كرد . گذشته از اين نكته صدها كتاب مهم ، كه بزبانهاى مختلف در مدّت دو هزار و پانصد سال نوشته شده ، بجز چند كتاب كه انگشت شمار است ، به زبان پارسى ترجمه نگشته . پس ، در صورتى هم كه اين كتابها و نوشته‌ها جمع‌آورى شود ، براى عدّهء بسيار محدودى مثمرثمر خواهد بود و تقريبا قاطبهء مردم نه وسائل جمع‌آورى اين همه كتاب را دارند و نه مىتوانند از مطالب آن‌ها استفاده كنند .\r\nپس از آنچه گفته شد روشن است ، كه ، اگر رفع اين نقص و نوشتن تاريخ مرتّب و مسلسلى مستقلا براى ايران لازم باشد ، بايد اين موادّ متنوّع پراكنده را جمع‌آورى كرده با يكديگر سنجيد و پس از تحقيق و تدقيق هركدام را در تاريخ ايران بجاى خود گذارد ، با اين‌نظر كه يك ارتباط معنوى ، كه مبتنى بر قاعدهء عليّت باشد ، اين قسمت‌ها را بهم ببندد ، بل با يكديگر امتزاج دهد . معلوم است ، كه اين كار مستلزم مطالعاتى زياد و صرف اوقات ممتدّى است ، چنان كه نگارنده اين نظر را در مدّت پنج سال براى سه قرن و نيم يا چهار قرن از تاريخ ايران ، يعنى تا انقراض دولت هخامنشى و ابتداى استيلاى عنصر يونانى بر مشرق قديم ، امتحان كرده ( بىاينكه معلوم باشد ، كه تا چه اندازه در اين راه موفق شده است ) و حال آنكه دوره‌هائى\r\n\r\n","description":"","footnote":"","page_name":" هوية الكتاب 4 ","page_number":4},
  {"content":"\r\n\r\nدر پيش است ، كه موادّ راجعه بيشتر متفرّق و پراكنده است . اين هم روشن است ، كه يكنفر نميتواند از عهدهء جمع‌آورى تمام موادّ تاريخ ايران تا زمان معاصر برآيد و مؤلف همچنين اميدوارى به خود ندارد ، ولى بمفاد « ما لا يدرك كله لا يترك كله » خواهد كوشيد ، كه اين امتحان را تا آخر عهد اوّل تاريخ ايران موافق نظر مذكور بپايان برساند .\r\nنگارنده به خوبى ميداند ، كه اين تأليف عارى از نواقص نيست ، ولى اميدوار است ، كه با تكميل وسايل در طبع‌هاى ديگر از نواقص آن بكاهد و خود تأليف هم كاملتر گردد .\r\nدر ابتدا درنظر نبود ، كه مجلّد اوّل تأليف به تنهائى بمعرض قرائت گذارده شود ، بل مايل بوديم ، كه چهار مجلّد با هم انتشار يابد ، ولى شركت محترم مطبوعات ، كه خواهان طبع مجلّدات است ، چنين صلاح ديد ، كه بتدريج بانتشار آنها مبادرت كند و ، چون دلايلى كه اظهار ميكرد ، اقناع‌كننده بود ، نگارنده هم با نظر مزبور مخالفت نورزيد و از خداوند متعال توفيق اتمام مجلّدات ديگر را خواستار است .\r\nطهران - فروردين ماه 1311 حسن پيرنيا\r\n\r\n","description":"","footnote":"","page_name":" هوية الكتاب 5 ","page_number":5},
  {"content":"\r\n\r\n\r\n[ فهارس 
  ]\r\n\r\nفهرست مندرجات\r\nمدخل تذكّر 2\r\nقسمت اولى - كليات ازمنهء پيش از تاريخ 3\r\nنژادها نژاد سفيدپوست 7\r\nنژاد زردپوست 9\r\nسائر نژادها 10\r\nزبانها گروه‌هاى سه‌گانه 11\r\nخطوط مراحل پنج‌گانه 14 - 15\r\nمنابع تاريخ 16\r\nقسمت دوم - مشرق قديم حدود مشرق قديم در مكان و زمان 18\r\nاثرات وضع جغرافيائى مشرق قديم 24\r\nنژاد ملل مشرق قديم بني سام و بنى حام 30\r\nمهاجرت بنى سام به مصر 34\r\nمهاجرت بنى سام به عيلام 35\r\nمردمان شمالى مشرق قديم 36\r\nمردمان آريانى 38\r\nنتيجه 40\r\nمنابع تاريخ مشرق قديم سرچشمه‌هاى نوين خواندن خطوط قديمه - كاوش‌ها 1 - خطوط قديمه خطّ مصرى قديم 41\r\nخطوط ميخى 43\r\nخط مملكت و ان ، خطّ هيت‌ها 48\r\nخطّ فينيقى ، خطّ عربستان جنوبى 49\r\n2 - كاوش‌ها مصر 50\r\nآسور 51\r\nبابل 54\r\nايران 56\r\nسوريّه 57\r\nفلسطين ، نوبى 58\r\n\r\n","description":"","footnote":"","page_name":" فهرست 1 ","page_number":6},
  {"content":"\r\n\r\nكارهاى علماء بعد از كشف سرچشمه‌هاى نوين مرحلهء اولى 59\r\nمرحلهء دوّم 61\r\nمرحلهء سوّم 62\r\nسرچشمه‌هاى قديم هرودوت 66\r\nتوسيديد ، كزنفون ، كتزياس 72\r\nدىنن ، مان‌تن 74\r\nپرس ، پولىبيوس 76\r\nديودور سيسيلى 77\r\nگرنليوس‌نپوس ، تروگ‌پومپه ، گايوس - پلينوس ( پلين ) 79\r\nيوسف‌فلاويوس 80\r\nكنت‌كورث 82\r\nكرنليوس تاسىتوس 83\r\nپلوتارك 84\r\nآرّيان 85\r\nفيلون 86\r\nژوستن 87\r\nآفريكن 88\r\nازب ( اوسويوس ) ، آم‌مين مارسلّن 89\r\nپروكوب ( پروكوپيوس ) 90\r\nكتب راجعه بجغرافياى عالم قديم اراتس‌تن 91\r\nسترابون 92\r\nايزيدور خاراكسى ، موسىخورن 93\r\nموّرخين و نويسندگان ارمنستان مار آپاس كاتىنا 94\r\nباردسن ، آگاتانژ 96\r\nفوستوس بيزانسى ، زنوب گلاگى . 97\r\nموسىخورن ، اليزه‌وارتابد ، لازار فاربى 98\r\nكتب پهلوى 99\r\nمؤلفين قرون اوّليهء اسلامى 99\r\nابن مقفّع ، جاحظ 100\r\nطبرى ، بلاذرى 101\r\nابن خرداذبه ، دينورى ، حمزهء اصفهانى ، ابن النّديم ، مسعودى 102\r\nاصطخرى ، ابو الفرج اصفهانى ، ابن حوقل 103\r\nابو ريحان بيرونى ، ثعالبى ، المقديسى 104\r\nاحمد مسكويه ، ابن اثير ، ياقوت 105\r\nابن عبرى ، ابو الفداء ، ابن خلدون 106\r\nابن بطوطه 107\r\nسال‌شمارى در مشرق قديم 107\r\nقسمت سوم - نظرى بتاريخ بابل ، آسور و عيلام اوّل - كلدهء قديم 113\r\n1 - سومر و اكد\r\n\r\n","description":"","footnote":"","page_name":" فهرست 2 ","page_number":7},
  {"content":"\r\n\r\nسومريها و اكّديها 113\r\nمذهب 114\r\nپاتسيهاى سومر ، اكّديها و سلسلهء سامى 115\r\nقوّت يافتن سومر 116\r\nانقراض دولت سومر بدست عيلاميها 117\r\nكارهائى كه سومريها براى بشر كرده‌اند 118\r\n2 - بزرگ شدن بابل سلسلهء اولى 119\r\nستل حمّوربى 120\r\nسلسلهء دوّم ، سلسلهء سوّم ( كاسّىها ) 124\r\nسلسلهء چهارم ، سلسلهء پنجم 125\r\nدوّم - دولت آسور آسور قديم 128\r\nآسور وسطى ، آسور جديد 129\r\nسوّم دولت عيلام مقدّمه ، حدود عيلام 130\r\nنژاد ، زبان ، خط 131\r\nمذهب ، شهر شوش ، تقسيم گذشته‌هاى عيلام 132\r\nعهد اوّل 133\r\nعهد دوّم 134\r\nعهد سوّم ، جنگ اوّل با آسور 135\r\nجنگ دوّم 136\r\nآسور بانىپال و جنگهاى او 137\r\nانقراض عيلام 139\r\nخاتمه 140\r\nقسمت چهارم - مقدمهء تاريخ ايران شكل جغرافيائى فلات ايران اوّل - در اعصار معرفت الارضى 143\r\nدوّم - در عهود تاريخى و اكنون 144\r\nتأثير شرايط جغرافيائى 152\r\nآريانها - شعبه ايرانى آنها 153\r\nآمدن آريانها بفلات ايران 156\r\nمذهب آريانها و اخلاق آنها 158\r\nخانواده ، طبقات ، شكل حكومت 160\r\nتقسيم تاريخ ايران - مستندات تاريخ قديم 163\r\nبعض مقادير عهد قديم 165\r\nكتاب اول دورهء مادى ، يا اعتلاى آريانهاى ايرانى در مشرق قديم باب اوّل - ماديها و دولت ماد فصل اول - ماديها مقدّمه ، مفاد كتيبه‌هاى آسورى 168\r\nروايت هرودوت و پرس 175\r\nفصل دوم - شاهان ماد ديوكس ( 708 - 655 ق . م ) 176\r\n\r\n","description":"","footnote":"","page_name":" فهرست 3 ","page_number":8},
  {"content":"\r\n\r\nهمدان 178\r\nفرورتيش ( 655 - 633 ق . م ) 179\r\nهووخ‌شتر ( 633 - 585 ق . م ) 180\r\nجنگ با آسور 180\r\nتاخت‌وتاز سكاها در آسياى غربى 182\r\nسكاها از كجا بايران حمله كردند ،\r\nمدّت بودن آنها در ماد 183\r\nتسخير نينوا ، انقراض آسور 185\r\nآسياى غربى پس از سقوط نينوا : بابل 191\r\nليديّه 194\r\nجنگ هووخشتر باليديّه 197\r\nخصال هووخشتر ، حدود ماد 199\r\nآستياگس - اژدهاك 200\r\nنام و نسب 200\r\nاوضاع آسياى غربى 201\r\nقيام كوروش بر پادشاه ماد 202\r\nانقراض دولت ماد را چگونه بايد تلقى كرد\r\nجهات انقراض دولت ماد 205\r\nمعنى و نتيجهء اين انقراض 206\r\nفصل سوم - روايت كتزياس راجع بماد اوضاع آسور 208\r\nقيام آرباكس بر آسور 209\r\nدولت ماد پس از آرباكس 212\r\nكيفيت نوشته‌هاى كتزياس 214\r\nشاهان ماد موافق فهرست كتزياس 215\r\nچيزهائى كه جالب توجه است 217\r\nباب دوّم - تمدن ماديها 219\r\nنتيجه 223\r\nكتاب دوم دورهء اوّل پارسي يا استيلاى آريانهاى ايرانى بر مشرق قديم باب اوّل - قسمت تاريخى 226\r\nفصل اول - پارسيها و سلسلهء هخامنشى تذكّر ، پارسيها 226\r\nدودمان هخامنشى 228\r\nفصل دوم - سلطنت كوروش بزرگ اوّل - كوروش تا فتح همدان 232\r\nنام او 232\r\nكودكى و جوانى 233\r\nنوشته‌هاى هرودوت 233\r\nصباوت و شباب 233\r\nقيام كوروش بر شاه ماد 238\r\nروايت كتزياس 240\r\nروايت كزنفون 241\r\n\r\n","description":"","footnote":"","page_name":" فهرست 4 ","page_number":9},
  {"content":"\r\n\r\nتذكّر 241\r\nتولّد كوروش ، تربيت پارسيها 244\r\nكودكي كوروش 250\r\nكوروش در دربار ماد 255\r\nكوروش در پارس 260\r\nنوشته‌هاى ديودور سيسيلى 261\r\nقطعه‌اى از كتاب نهم 261\r\nنوشته‌هاى ژوستن 262\r\nلوحهء نبونيد 263\r\nمقايسه نوشته‌هاى مورّخين عهد قديم 264\r\nدوّم - فتح سارد و تسخير ليديه 267\r\nنوشته‌هاى هرودوت 267\r\nتذكّر 267\r\nاحوال ليديّه 268\r\nخبر سقوط همدان 271\r\nتلاقى فريقين 275\r\nفتح سارد 276\r\nكوروش ، كرزوس و ليديّه 281\r\nنوشته‌هاى ديودور سيسيلى 284\r\nنوشته‌هاى ژوستن ( تروگ‌پومپه ) 285\r\nسند بابلى 286\r\nسوّم - كوروش و مستعمرات يونانى 286\r\nمستعمرات يونانى 286\r\nچهارم - مراجعت كوروش بايران ، وقايع ليديّه 291\r\nپنجم - تسخير باقى آسياى صغير 293\r\nششم - نوشته‌هاى كزنفون راجع\r\nبفتوحات كوروش 296\r\nصحبت كوروش با پدرش 297\r\nكوروش در ماد 304\r\nآمدن سفراى هند نزد كياكسار 307\r\nصحبت كوروش با كياكسار 308\r\nعزيمت كوروش بارمنستان 309\r\nانقياد ارمنستان 310\r\nجنگ كوروش با كلدانيها 314\r\nمراجعت به ماد 316\r\nجنگ اوّل كوروش و ماديها با كرزوس و متحدين او 317\r\nآمدن گرگانيها نزد كوروش 320\r\nكوروش سواره نظام تشكيل مىكند ، آزاد كردن اسرا 323\r\nخشم كياكسار 324\r\nگبرياس و كوروش 325\r\nپان‌ته‌آ 327\r\nكوروش در قصر گبرياس 328\r\n\r\n","description":"","footnote":"","page_name":" فهرست 5 ","page_number":10},
  {"content":"\r\n\r\nنقشهء جنگ 330\r\nحمله به بابل 331\r\nتصرّف قلعهء آسورى 332\r\nنجات گاداتاس 334\r\nخبط كادوسيان 335\r\nرفتن كوروش به طرف ماد 336\r\nگله‌گذارى كياكسار با كوروش 337\r\nتقاضاي عدم مرخّصى قشون 339\r\nعرابه‌هاى كوروش 342\r\nآراسپ به ليديّه ميرود 343\r\nآمدن سفراى هند 345\r\nحملهء كوروش 347\r\nحركت 349\r\nاطّلاعات آراسپ 350\r\nوداع آبراداتاس با پان‌ته‌آ 352\r\nحركت كوروش 354\r\nجنگ كوروش با كرزوس 358\r\nتسخير سارد 362\r\nصحبت كوروش با كرزوس 363\r\nمراسم دفن آبراداتاس 366\r\nخودكشى پان‌ته‌آ 368\r\nرفع اغتشاش كاريّه 369\r\nمطيع شدن فريگيّه 370\r\nچگونگى نوشته‌هاى كزنفون 372\r\nهفتم - كارهاى كوروش پس از مراجعت از سارد 373\r\nتوجه كوروش بامور شرقى 373\r\nارمنستان 376\r\nهشتم - تسخير بابل و انقراض دولت كلدانى 377\r\nاوضاع بابل 377\r\nتسخير بابل 383\r\nمدارك بابلى 384\r\nنوشته‌هاى هرودوت 392\r\nنوشته‌هاى برس 394\r\nنوشته‌هاى تورية 395\r\nتوجه كوروش بملّت يهود 397\r\nنوشته‌هاى كزنفون 403\r\nمحاصرهء بابل 403\r\nتسخير بابل 405\r\nشاه شدن كوروش 408\r\nتأسيسات كوروش 415\r\nچگونه كوروش اشخاص را جلب ميكرد 419\r\nحركت كوروش از قصر خود 424\r\nصحبت فرولاس با جوان سكائى 429\r\nضيافت كوروش 431\r\n\r\n","description":"","footnote":"","page_name":" فهرست 6 ","page_number":11},
  {"content":"\r\n\r\nهداياى كوروش 435\r\nمرخص كردن متّحدين 436\r\nچگونگى نوشته‌هاى كزنفون 437\r\nبابل و بابليها از نظر هرودوت 438\r\nنهم - مطيع شدن فينيقيه و فلسطين 442\r\nفينيقيّه 442\r\nفلسطين 446\r\nدهم - امور شمال شرقى ايران ، فوت كوروش 446\r\nروايت هرودوت 446\r\nروايت كتزياس 452\r\nروايت برس 454\r\nروايت كزنفون 455\r\nمراجعت كوروش به پارس 455\r\nورود كوروش به ماد ، كوروش در پارس 457\r\nفرستادن ولات بايالات 459\r\nتسخير سوريّه و فلسطين 462\r\nفوت كوروش 463\r\nروايت سترابون 469\r\nروايت ديودور 469\r\nروايت ژوستن ( تروگ‌پومپه ) 470\r\nمقايسه 470\r\nماساژتها 473\r\nخصال كوروش 474\r\nفصل سوم - سلطنت كبوجيه مبحث اول - نام و نسب و كارهاى او تا عزيمت به مصر 478\r\nنام و نسب 478\r\nواقعهء برديا 480\r\nمبحث دوّم - لشكركشى بافريقا 484\r\nحمله به مصر 484\r\nجنگ با مصريها 489\r\nسفر جنگي به آمّون و حبشه 492\r\nاحوال كبوجيه 497\r\nچگونگى نوشته‌هاى هرودوت 502\r\nمصر از نظر هرودوت 508\r\nمبحث سوّم - هفت ماه فترت ، حكومت گئومات 516\r\nخروج بردياي دروغى ، فوت كبوجيه 516\r\nروايت هرودوت 516\r\nحكومت گئومات ، كشته شدن او 520\r\nنوشته‌هاى كتزياس 530\r\nنوشته‌هاى ژوستن 531\r\n\r\n","description":"","footnote":"","page_name":" فهرست 7 ","page_number":12},
  {"content":"\r\n\r\nنوشته‌هاى داريوش اوّل 532\r\nفصل چهارم - سلطنت داريوش اول مبحث اول - فرو نشاندن شورشهاى ايالات 537\r\nنام و نسب ، اوضاع ايران 537\r\nمندرجات كتيبهء بزرگ بيستون 538\r\nستون اوّل 539\r\nستون دوّم 540\r\nستون سوّم 545\r\nستون چهارم 548\r\nهرودوت 549\r\nكشفيّات نوين 553\r\nزمان شورشها 555\r\nكارهاى ديگر داريوش ، جلوگيرى از شورش در آسياى صغير 556\r\nتحقيقات در باب اروپا 559\r\nامور افريقا 563\r\nجلوگيري از اغتشاش مصر 565\r\nاسناد مصرى 568\r\nليبيا از نظر هرودوت 572\r\nمبحث دوّم - تشكيلات داريوش 575\r\nمبحث سوّم - لشكركشى داريوش به اروپا 577\r\n1 - رفتن داريوش به سكائيهء اروپائى سكاها چگونه مردمانى بوده‌اند 577\r\nسكائيّه از نظر هرودوت 578\r\nشعب مردمان سكائى 582\r\nمذهب ، عادات 587\r\nعدّهء نفوس ، طرز معيشت 590\r\nسكائيه از نظر سوق الجيشى ، لشكركشى داريوش بسكائيه 592\r\nنوشتهء داريوش ، نوشته‌هاي هرودوت 593\r\nرفتن داريوش بسكائيه آيا راست است ؟ 611\r\nسكائيه از نظر ديگران 615\r\n2 - تسخير تراكيه ، مقدونيه و جزاير بحر الجرائر 618\r\n3 - تسخير جزيرهء سامس 627\r\nمبحث چهارم - تسخير قسمتى از هند 629\r\nتوصيف هنديها بقلم هرودوت 631\r\nمبحث پنجم - شورش مستعمرات يونانى و كاريه و قبرس 636\r\nمقدّمه 636\r\nياغىگري آريستاگر 638\r\nشورش مستعمرات يونانى ، كاريّه و قبرس 645\r\nتسخير قبرس از نو 648\r\n\r\n","description":"","footnote":"","page_name":" فهرست 8 ","page_number":13},
  {"content":"\r\n\r\nتسخير يونيّه و كارّيه از نو 650\r\nسقوط مىلت 652\r\nقتل هيس‌تيه ، خاتمهء شورشها 655\r\nاصلاحات داريوش در مستعمرات يونانى 656\r\nتسخير تراكيّه و مقدونيّه از نو 658\r\nمبحث ششم - جنگ با يونان 659\r\nمقدّمات جنگ با يونان 662\r\nكل‌امن و دمارات 664\r\nجنگ اوّل ايران با يونان 668\r\nجدال ماراتن 671\r\nچگونگى نوشته‌هاى هرودوت 675\r\nروايت ديودور ، روايت ژوستن 680\r\nپس از جدال ماراتن 681\r\nمبحث هفتم - تداركات جديد براى جنگ با يونان ، شورش مصر ، فوت داريوش 682\r\nجهت شورش مصر 682\r\nمسئلهء ولايت عهد ، فوت داريوش 684\r\nخصال داريوش 687\r\nمبحث هشتم - وسعت ممالك ايران در زمان داريوش 691\r\nپاىتخت‌ها 695\r\nفصل پنجم - سلطنت خشيارشا 698\r\n44 مبحث اوّل - نام و نسب نام ، نسب 698\r\n45 مبحث دوّم - فرو نشاندن شورش مصر و بابل اسكات شورش مصر ، فرونشاندن شورش بابل 699\r\nمبحث سوّم - جنگ ايران و يونان تذكر 701\r\n46 قسمت اولى 704 مقدّمات جنگ تحريكات يونانيهاى فرارى ، مجلس مشورت 704\r\nخوابهاى خشيارشا 711\r\n47 قسمت دوم 714 تداركات جنگ - حركت لشكر ايران به طرف داردانل\r\nتداركات 714\r\nحركت لشكرها ، تقديمى پىثىيوس 716\r\nساختن پل جديد در داردانل 718\r\nحادثهء آسمانى بقول هرودوت ، مجازات پسر پىثىيوس 720\r\nترتيب حركت 721\r\nخطّ حركت از ليديّه بداردانل 722\r\n\r\n","description":"","footnote":"","page_name":" فهرست 9 ","page_number":14},
  {"content":"\r\n\r\nقسمت سوم 723 عبور لشكر ايران از هلّس‌پونت ، وقايع بعد تا جنگ ترموپيل\r\nصحبت شاه با اردوان ، سان لشكرها 723\r\nعبور از بوغاز داردانل 727\r\nمعجزه‌هاى هرودوت 728\r\nعدّهء نفرات لشكر 729\r\nشرح لباس و اسلحهء ملل 730\r\nبحريه 740\r\nسان سپاه برّى و بحرى ، صحبت خشيار شابا دملرات 744\r\nحركت خشيارشا به طرف يونان 747\r\nاز آكانت تا تسّالى 750\r\nتسخير ولايات شمالى يونان 752\r\nاحوال يونان 756\r\nجاسوسان يونانيها در سارد 759\r\nاستمداد يونانيها از آرگس 760\r\nاستمداد از پادشاه سيسيل 762\r\nسفراى يونان در كرسبر : امتناع كريتيها از امداد ، تسليم شدن تسّالى 767\r\nتنگ ترموپيل 868\r\nحركت سفاين از ترم 770\r\nعدّهء نفرات لشكر ايران 771\r\nآسيب يافتن قسمتى از بحريه 773\r\nقسمت چهارم 775 فتح ترموپيل مسابقهء اسبهاى پارسى و يونانى 775\r\nجدال ترموپيل 779\r\nقسمت پنجم 788 جدالهاى آرتميزيوم ، فرار بحريهء يونان بسالامين عدّهء سفاين يونانى 788\r\nجدالهاي آرتميزيوم 791\r\nتسخير فوسيد 797\r\nتسخير شهرهاى ديگر 798\r\nقسمت ششم 801\r\nفتح آتن ، وقايع بعد تا جنگ سالامين تسخير آتن 801\r\nوقايع بعد تا جدال سالامين 804\r\nقسمت هفتم 808 جدال سالامين ، مراجعت خشيارشا به آسيا ( 480 ق . م ) احوال يونانيها قبل از جدال 808\r\nجدال سالامين 812\r\nمراجعت خشيارشا به آسيا 817\r\nجدال سالامين بروايت پلوتارك 824\r\nقسمت هشتم 827\r\nوقايع بعد تا جدال پلاته احوال يونان پس از جدال سالامين 827\r\n\r\n","description":"","footnote":"","page_name":" فهرست 10 ","page_number":15},
  {"content":"\r\n\r\nكارهاى مردونيه 830\r\nحركت مردونيه به طرف آتن 834\r\nزد و خوردهاى مختصر 841\r\nقسمت نهم 844\r\nجدال پلاته ( 479 ق . م ) نفرات طرفين متخاصمين ، غيب‌گوئيها 844\r\nجدال پلاته 855\r\nقسمت دهم 864\r\nجدال ميكال و تسخير سس‌تس جدال ميكال 864\r\nسس‌تس 870\r\nاداء وظيفه نسبت بنام هرودوت 872\r\nقسمت يازدهم 875\r\nجنگهاى ايران و يونان بروايت ديودور سيسيلى جنگ قرطاجنه با جبّار سيسيل 878\r\nقسمت دوازدهم 882\r\nنوشته‌هاى ژوستن راجع به اين جنگها قسمت سيزدهم 883\r\nجهات عدم بهره‌مندى ايرانيان موافق روايات يونانى جهات عدم بهره‌مندى ايرانيها 883\r\nاهميّت اين جنگها در تاريخ 887\r\nمبحث چهارم - خشيارشا پس از مراجعت از يونان ، حملهء يونانيها بآسياى صغير و قبرس 889\r\nاحوال خشيارشا 889\r\nحملات يونانيان بمستملكات ايران 894\r\nقضيهء پوزانياس 895\r\nمبحث پنجم - دربار خشيارشا بروايت تورية 897\r\nمبحث ششم - قتل خشيارشا ، خصائل او 904\r\nقتل خشيارشا 904\r\nخصائل خشيارشا 905\r\n\r\n","description":"","footnote":"","page_name":" فهرست 11 ","page_number":16},
  {"content":"\r\n\r\n\r\nفهرست گراورها\r\n( 1 ) - مجسّمهء ناقص ملكهء ناپيرآسو 135\r\n( 2 ) - نزديكى مال‌مير ، حجّاريها و كتيبه‌هاى شوشى 140\r\n( 3 ) - مال‌مير ، حجّارى عيلامى 141\r\n( 4 ) - سرپل‌زهاب ، دكّان داود 222\r\n( 5 ) - پاسارگاد ، مقبرهء كوروش بزرگ 453\r\n( 6 ) - پاسارگاد ، حجّارى برجسته 472\r\n( 7 ) - پاسارگاد ، منظرهء خرابه‌هاى قصرى 473\r\n( 8 ) - حجّاريهاى برجسته و كتيبه بيستون 541\r\n( 9 ) - حجّارى بيستون 549\r\n( 10 ) - تخت‌جمشيد ، دورنماى قصر از بالا بخطّ مستقيم 580\r\n( 11 ) - تخت‌جمشيد ، پيشاني قصر داريوش اوّل 585\r\n( 12 ) - دروپنجرهء قصر داريوش اوّل 591\r\n( 13 ) - روپوش ديوارهاى طالارها 597\r\n( 14 ) - آسمانه ( سرادق ) شاهى 602\r\n( 15 ) - تخت‌جمشيد ، جدال شاه با حيوان افسانه‌اى 608\r\n( 16 ) - تخت‌جمشيد ، خادمان شاهى 614\r\n( 17 ) - تخت‌جمشيد ، ستون 621\r\n( 18 ) - مقايسهء ستونهاى مختلف تخت‌جمشيد 626\r\n( 19 ) - تخت‌جمشيد ، جدال شاه با حيوان افسانه‌اى 632\r\n( 20 ) - برگهء عمودى تخت شاهى در نقش رستم 641\r\n( 21 ) - تخت‌جمشيد ، پلّه‌كان قصر داريوش اوّل 647\r\n( 22 ) - نقش رستم ، مدخل برج مقبرهء داريوش اوّل 686\r\n( 23 ) - نقش رستم ، مقبرهء داريوش بزرگ 689\r\n( 24 ) - مهر داريوش اوّل 693\r\n( 25 ) - نقش رستم ، مقبرهء داريوش بزرگ با چوب بست 696\r\n( 26 ) - تخت‌جمشيد ، طرف شمال و غرب صفّه ، قصر خشيارشا 707\r\n( 27 ) - طالار خشيارشا وقتى كه آباد بوده 716\r\n( 28 ) - تخت‌جمشيد ، رواق شرقى قصر خشيارشا ، سرستون و پايه 719\r\n( 29 ) - تخت‌جمشيد ، نقش‌هاى برجستهء چهارچوب طالار صد ستون 726\r\n( 30 ) - تخت‌جمشيد ، حجّاريهاى برجسته پى طالار خشيارشا 737\r\n( 31 ) - دهليز قصر خشيارشا در تخت‌جمشيد ، زمانىكه برپا بوده 763\r\n( 32 ) - تخت‌جمشيد ، حجّاريهاى برجستهء چهارچوب قصر نمره 7 766\r\n( 33 ) - تخت‌جمشيد ، دورنماى طالار خشيارشا زمانيكه برپا بوده 783\r\n( 34 ) - طالار صد ستون زمانيكه آباد بوده 786\r\n\r\n","description":"","footnote":"","page_name":" فهرست 12 ","page_number":17},
  {"content":"\r\n\r\n( 35 ) - سرستون قصر شوش 789\r\n( 36 ) - پايهء ستون قصر بزرگ شوش 813\r\n( 37 ) - طالار صد ستون ، منظرهء دروني 826\r\n( 38 ) - شوش ، فريز تيراندازان 837\r\n( 39 ) - نقش رستم ، مقبرهء داريوش ، سر يكنفر قراول 853\r\n( 40 ) - شوش ، قطعه‌اى از چهارچوب در طالارى 862\r\n( 41 ) - كاشى لعاب‌دار 781\r\n( 42 ) - شوش ، قطعه‌اى از زينت پلّه‌كان 880\r\n( 43 ) - شوش ، زينتى از كاشىسازى 890\r\n( 44 ) - تخت‌جمشيد ، قراولان 901\r\n\r\nفهرست نقشه‌ها\r\nنقشهء دولت هخامنشى در زمان داريوش بزرگ 691\r\nنقشهء لشكركشى خشيارشا بيونان 714\r\n\r\n","description":"","footnote":"","page_name":" فهرست 13 ","page_number":18},
  {"content":"\r\n\r\nايران باستان\r\n\r\n","description":"","footnote":"","page_name":" 1 ","page_number":19},
  {"content":"\r\n\r\n\r\nمدخل\r\nبسمه تعالى\r\nتذكّر موضوع اين كتاب چنان كه اسم آن مينمايد تاريخ ايران قديم است .\r\nبراى حصول اين مقصود در بادى امر چنين به نظر ميآمد كه بايد كتاب را موافق ادوار به قسمتهائى تقسيم كرده بشرح وقايع و حوادث هرقسمت مرتبا پرداخت و پيشرفت ، ولى پس از قدرى تأمل در تعقيب اين نظر ترديد حاصل شد ، زيرا ايران قديم در يكى از دوره‌هاى عمر خود به ترتيب تاريخى نخستين دولت جهانى « 1 » بشمار ميرفت « 2 » و مشرق قديم را شامل بود . در دوره‌هاى ديگر عهد باستانىاش هم ، اگر تمام مشرق قديم را در بر نداشت ، باز مهمترين دولت آن محسوب ميشد .\r\nپس براى فهم تاريخ قديم ايران مقتضى است بدانيم كه مقصود از مشرق قديم چيست ، از گذشته‌هاى چه مللى تاريخ آن تركيب يافته و چه مقامى را اين ملل در دنياى قديم حائز بودند . معلوم است كه مشرق قديم را در مدخل تاريخ ايران نميتوان شناساند زيرا در اين صورت كتابها بايد نوشته شود و اين خود كارى است خارج از موضوع اين كتاب ، ولى چون سكوت محض هم منافى با فهم وقايع ايران قديم است ، ناگزير بايد كلياتى از مشرق قديم در مدخل و در جاهائى كه با موضوع مناسبت دارد گفته شود . بيان اين كليات خواننده را از مطالعهء كتبى ،\r\n\r\n\r\n","description":"","footnote":"\r\n( 1 ) -  Empire mondiale . \r\n( 2 ) - دوّم دولت مقدونى بود و سوّم دولت روم .\r\n","page_name":" 2 ","page_number":20},
  {"content":"\r\n\r\nكه مربوط بتاريخ مشرق قديم است بىنياز نميكند ، ولى اهميّت مشرق قديم را اجمالا نشان داده خواننده را براى فهم وقايع ايران حاضر ميسازد . اين نكته نيز روشن است ، كه چون به بيان كلياتى از مشرق قديم مبادرت شد ، بالطبع بايد مطالبى را هم كه با اين كليات مربوط است ، بطور ساده و مختصر بخاطرها آورد .\r\nلذا اين نوع تذكرات نبايد باعث حيرت گرديده تصوّر رود ، كه مؤلف از موضوع خارج شده ، بخصوص كه خواسته‌ايم اين نوع مطالب را يك دفعه گفته براى تكرار آن در جاهاى ديگر كتاب موجبى نداشته باشيم .\r\n\r\nقسمت اولى - كليات\r\n\r\nازمنهء پيش از تاريخ\r\nتاريخ از زمانى شروع مىشود ، كه شهادتهاى كتبى و تاريخى راجع بوقايع و حوادث آن زمان بدست آمده . اعصار و دهورى ، كه قبل از آن گذشته ازمنهء قبل از تاريخ بشمار ميرود . علماء معرفت الارض يا زمين‌شناسى « 1 » و نيز علماء آثار عتيقه هنوز موفق نشده‌اند مدت ازمنهء پيش از تاريخ را ، ولو تقريبى هم كه باشد ، معين كنند . هرچند بعض علماء فن مبنىبر قياس يا بر مداركى ناقص اين مدت را صدها ميليون سال يا بيشتر تخمين و عقايدى ذكر كرده‌اند ، كه مورد اعتماد نيست ، باوجوداين براى اينكه بنمائيم ، كه چه تفاوتهاى زياد بين عقايد مذكوره است ، يكى دو عقيده را ذكر ميكنيم . هكل « 2 » حيوان‌شناس معروف گويد : « اگر من مدت اعصارى را ، كه از ابتداى پديدآمدن گياه يا جاندارى در روى زمين تا زمان ما گذشته ، 25 ميليون يا صد و يا هزار و چهار صد ميليون سال بدانم ، براى تصوّرات من فرقى ندارد و براى اكثر مردم نيز همين نتيجه حاصل است » . گلد شميدت « 3 » عالم ديگر را عقيده آن است ، كه از زمان پديدآمدن نبات يا حيوان در سرزمينها لااقل يك ميليارد و چهار صد ميليون سال گذشته\r\n\r\n\r\n","description":"","footnote":"\r\n( 1 ) - زمين‌شناسى بمعنى اعم علمى است ، كه از تاريخ كرهء ما بحث مىكند ، يعنى از تحوّلات و تغييراتى كه در كرهء ما روى داده ، خواه راجع بجمادات باشد و خواه بانچه كه روى زمين ميرويد يا زندگانى مىكند .\r\n( 2 ) -  Haeckel . \r\n( 3 ) -  Goldsehmidt . \r\n","page_name":" 3 ","page_number":21},
  {"content":"\r\n\r\nبعض علماء زمين‌شناس اخيرا امتداد اعصار معرفت الارضى را صد ميليون سال تخمين و آن را به پنج قسمت تقسيم كرده‌اند : 1 - مرحلهء ابتدائى « 1 » پنجاه و دو ميليون سال .\r\n2 - عصر اوّل « 2 » سى و چهار ميليون . 3 - عصر دوّم « 3 » يازده ميليون . 4 - عصر سوم « 4 » سه ميليون . 5 - عصر چهارم « 5 » كه زمان ما جزء آن است ، پانصد هزار سال .\r\nعده‌اى از علماء مانند مرتيلّه « 6 » طول عصر چهارم را از 230 تا 240 هزار سال ميدانند .\r\nكلية عقايد در باب مدت ازمنهء پيش از تاريخ بسيار مشتّت است و تقريبا هرعالم فن عقيده‌اى دارد . راجع به انسان بعضى را عقيده اين است ، كه در عصر چهارم معرفت الارضى بوجود آمده ، برخى بالاتر رفته پديدآمدن او را بعصر سوم مربوط ميدارند . عده‌اى گويند ، هرزمان كه حيوان پستان‌دار توانسته روى زمين زندگانى كند ، انسانهم در همان زمان بوجود آمده . مفسّرين تورية ، چنان كه معلوم است ، خلقت عالم را بهفت هزار سال قبل معطوف ميداشتند ، بعد اين زمان را بواسطهء اكتشافات علمى همواره پيش بردند و حالا بعض علماء فن به اين عقيده‌اند ، كه بشر قبل از عصر چهارم معرفت الارضى ، يا تقريبا دو ميليون سال قبل ، بوجود آمده .\r\nمراحلى را كه بشر پيموده ، بنابر استخوانها و ابزار كار و حربه و غيره ، كه از زير زمين يا از درون غارها بدست آمده ، به چهار عهد تقسيم ميكنند :\r\nاوّل - عهد احوال ابتدائى « 7 » . بشر بعقيدهء علماء فن در اين مرحله فقط از حيث قواى عقلى از حيوان برتر بوده ، هيچگونه صنايعى نداشته و آتش را هم در اين مرحله هنوز كشف نكرده بود . از اين عهد آثارى در دست نيست جز اسكلت‌ها و جمجمهء بشر ابتدائى .\r\nدوّم - عهد حجر ، كه بعقيدهء بعضى تقريبا از پنجاه هزار سال قبل از ميلاد مسيح شروع شده ( برخى تا يكصد هزار سال بالا ميروند ) . اين عهد را به چند قسمت تقسيم كرده‌اند : 1 - احوال سنگ نتراشيده « 8 » . در اين عهد انسان بصنعت پرداخته\r\n\r\n\r\n","description":"","footnote":"\r\n( 1 ) -  Archeozoique ( primordial ) . \r\n( 2 ) -  Paleozoique ( primaire ) . \r\n( 3 ) -  Mesozoique ( secondaire ) . \r\n( 4 ) -  Cenozoique ( tertiaire ) . \r\n( 5 ) -  Anthropozoique ( quartenaire ) . \r\n( 6 ) -  Mortillet . \r\n( 7 ) -  Etat primordial . \r\n( 8 ) -  Eolithique . \r\n","page_name":" 4 ","page_number":22},
  {"content":"\r\n\r\nو سنگ را بىاينكه تراشيده باشد براى ساختن ابزار و حربه و ساير چيزها به كار برده . تصوّر ميكنند كه تبر يكى از اوّلين ابزار كار يا اسلحه بود . بعضى منكر اين عهدند و گويند اسباب و آلاتى را كه بدين عهد نسبت ميدهند سنگهاى يك پارچهء بىشكل مىباشد و چنين سنگها تقريبا بالتمام از عصر سوّم معرفت الارضى است .\r\n2 - احوال سنگ تراشيده . « 1 » در اين احوال انسان سنگ را تراشيده شكل و صورت مخصوصى به آن داد ، بطوريكه غالبا اشكال و صور با احتياجات او موافقت داشت . عدّه‌اى ساختن تبر را به اين مرحله منسوب ميدارند . در اين عهد بشر دو اختراع مهم كرد : يكى افروختن آتش كه تمام ترقيات بشر از پرتو وجود آن است و ديگرى تراش دادن سنگ چخماق و ساختن حربه از آن . در اين احوال در صور و اشگال ابزار و حربه تغييرات مهمى روى داد ، بر عدّه آلات و ادوات افزود و مخصوصا تراش كردن سنگ چخماق بحدّ كمال رسيد ولى از فلز هنوز خبرى نبود . 3 - احوال سنگ صيقلى . « 2 » در اين مرحله انسان توانست سنگ را صيقل و آن را صاف و براق كند . اين عهد را بعضى به دو قسمت تقسيم كرده‌اند :\r\n1 - ازمنه‌اى كه انسان سنگ را صيقل ميكرد . ب - زمانهائى كه سنگ را سوراخ كرده دسته‌اى از آن ميگذرانيد . بعض علماء عقيده دارند كه احوال سنگ صيقلى هيچگاه نبوده زيرا سنگ صيقلى ممكن نبود بىفلز وجود داشته باشد و بنابراين احوال سنگ صيقلى را در صنعت جزو عهد فلز ميدانند ولى اين عقيده را اكثريت نپذيرفته . ابتداى عهد صيقلى را تقريبا در حدود ده هزار سال قبل از ميلاد قرار ميدهند .\r\nسوّم - بعد از عهد حجر عهد فلز ميآيد و تقريبا از هفت هزار سال قبل از ميلاد شروع مىشود . در اين عهد انسان سنگهاى معدنى را آب كرده از آن فلز بدست آورد . اين عهد را هم بسه قسمت تقسيم كرده‌اند : 1 - دورهء مس . ب - دورهء مفرغ ( يعنى ممزوج مس با قلع يا روى ) . ج - دورهء آهن . دورهء اوّلى در حوالى هفت هزار\r\n\r\n\r\n","description":"","footnote":"\r\n( 1 ) - .  Paleolithique \r\n( 2 ) -  Neolithique . \r\n","page_name":" 5 ","page_number":23},
  {"content":"\r\n\r\nسال قبل از ميلاد شروع شده ، دوّمى تقريبا در شش و سوّمى در سه هزار سال قبل از ميلاد . بعض علماء يك قسمت هم بر اين قسمتها افزوده و دورهء چهارم را دورهء زغال‌سنگ ناميده زمان ما را جزو آن ميدانند . كشف مس و طلا زودتر صورت گرفت زيرا اين دو فلز غالبا در طبيعت بطور خالص يافت مىشود . انسان هم در ابتداء بوجود همين دو فلز پى برد و استخراج فلز از سنگ بعدها ميسر گرديد . در ابتداى عهد فلز تراشيدن و صيقل كردن سنگ دوام داشت و فلز را براى ساختن آلات و ابزار با سنگ توأما به كار ميبردند زيرا دوام مس كمتر از سنگ بود . بعد كه مس را با قلع امتزاج داده مفرغ بدست آوردند اين اختراع باعث پيشرفت زياد در صنعت گرديد ولى جاى سنگ تراشيده و صيقلى را نگرفت و فقط از اهميت سنگ وقتى كاست كه آهن بدست آمد .\r\nاين است تقسيمات اعصار و عهود و ازمنهء پيش از تاريخ و چون تاريخ بشر تا شش هزار سال قبل از ميلاد صعود مىكند ، زيرا بعض مورّخين تاريخ مصر را تقريبا تا اين زمان بالا مىبرند ، پس اگر اينمدّت را براى بشر كنونى ( نه براى هرملتى جداگانه ) درنظر گيريم ، عهد مفرغ و آهن جزو ازمنهء تاريخى است .\r\nاين نكته را هم بايد درنظر داشت كه تمام ملل روى زمين مرتبا از اين مراحل نگذشته‌اند و براى بعضى انحرافهائى روى داده كه راجع بچگونگى و شرح احوال عهد يا دوره‌ايست و نيز معلوم است كه تغيير احوال و داخل شدن در مرحله‌اى از مراحل صنايع براى تمام ملل در يك زمان روى نداده و اكنون هم در اقيانوسيه يا افريقا مردمانى هستند كه اگر روابط بين‌المللى كنونى نبود ، يقينا در احوال عهد حجر زندگانى ميكردند . چيزى كه در همه جا يكى است نتيجهء ترقى مىباشد ، يعنى نتيجهء ترقى و تكامل همه‌جا همان بود بىاينكه طول مدّت تحوّلات و گذشتن از مرحله‌اى بمرحلهء ديگر همان باشد .\r\n\r\n","description":"","footnote":"","page_name":" 6 ","page_number":24},
  {"content":"\r\n\r\n\r\nنژادها\r\nقبلا بايد گفت موافق عقيدهء علماء فن كه مبتنى بر آثار است اين بشر كه اكنون روى زمين زندگانى مىكند بشر اوّلى نيست ، يعنى انواعى از بشر يكى پس از ديگرى آمده ده‌ها هزار سال زندگانى كرده و منقرض شده رفته‌اند . مثلا بشرى كه قبل از بشر كنونى روى زمين ميزيسته « 1 » بعقيدهء بعض علماء چهل هزار سال دوام داشته . انقراض در جاهائى بواسطهء حوادثى بوده كه در كرهء ما روى داده و در مواردى بشر كاملتر بر بشر پست‌تر استيلا يافته ، بواسطهء برترى بشر پست‌تر را از ميان برده و جاى او را گرفته . به اين سئوال كه بشر كنونى ، يعنى بشرى كه اكنون روى زمين زندگانى مىكند و زمين‌شناسها آن را بشر عاقل نامند ، « 2 » كى بوجود آمده جواب محققى نميتوان داد ولى بهرحال اين زمان نبايد كمتر از ده‌ها هزار سال قبل باشد .\r\nعلم نژادشناسى « 3 » بشر امروزى را به پنج نژاد تقسيم كرده : 1 - سفيدپوست .\r\n2 - زردپوست . 3 - سرخ‌پوست . 4 - سياه‌پوست . 5 - ماله . بعضى اخيرا عدّهء نژادها را سه ميدانند زيرا سرخ‌پوست‌ها را با زردپوستها و نژاد ماله را با سياه‌پوست‌ها يكى حساب ميكنند ، يعنى به اين عقيده‌اند كه سرخ‌پوستها از زرد پوستها و مردمان ماله از سياه‌پوست‌ها منشعب‌اند .\r\n\r\nنژاد سفيدپوست\r\nاين نژاد را بسه قسمت تقسيم كرده‌اند : 1 - هند و اروپائى يا آريانى به معنى اعم . 2 - سامى . 3 - حامى . بنى حام چنان كه توراة گويد از حام پسر نوح بودند . در باب مساكن آنها بين محققين اختلاف است . بعضى وطن اصلى آنها را بابل يا جائى در آسياى غربى دانسته عقيده داشتند كه اين مردمان از آسيا به افريقا رفته در مصر و ليبيا « 4 » و غيره سكنى گزيده‌اند ولى نلدكه « 5 » به اين عقيده بود كه هميشه مسكن آنها افريقاى شمال\r\n\r\n\r\n","description":"","footnote":"\r\n( 1 ) - اين بشر را در علم زمين‌شناسى انسان ( نه اندرتال ) ناميده‌اند زيرا جمجمه‌اى از اين نوع بشر در وادى ( نه‌آندر ) نزديك دوسلدرف در ايالت رن يافته‌اند (  Homo Neandertalensis  ) .\r\n( 2 ) -  Homo Sapiens \r\n( 3 ) -  Ethnologie . \r\n( 4 ) -  Lybie . \r\n( 5 ) -  Noldeke \r\n","page_name":" 7 ","page_number":25},
  {"content":"\r\n\r\nشرقى بوده زيرا از حيث قيافه و شكل و غيره به سياه‌پوستهاى افريقا نزديكترند .\r\nاكثر محققين اهالى قديم مصر ( قبطىها ) و نيز بربريهاى ليبيا و كوشيها يا حبشيها را از بنى حام دانسته‌اند .\r\nبنى سام كه يكى از شاخه‌هاى بزرگ سفيدپوست‌اند اكثرا در عربستان و بين النهرين و شامات و افريقاى شمالى و شمال شرقى سكنى دارند . شعبه‌اى از آنها كه بنى اسرائيل باشد در جاهاى ديگر آسيا و اروپا و غيره پراكنده‌اند .\r\nملل سامى نژاد عهد قديم اينها بودند : كلدانيان ، آسوريان ، فينيقىها ، عبريان ( يهود و بنى اسرائيل و غيره ) ، آراميان و اعراب . توراة فينيقيها را از شاخهء حامى دانسته ولى محققين آنها را سامى ميدانند . زبانهاى تمام اين مردمان به يكديگر خيلى نزديك بود ، مثلا توراة گويد كه مردم بنى اسرائيل در هزار و پانصد سال قبل از ميلاد زبان عربى را بىمترجم ميفهميدند .\r\nمردمان هند و اروپائى چنان كه از خود لفظ معلوم است مللى هستند كه مساكن آنها از هند تا اقصى بلاد اروپا است ، يعنى در اروپا كليه سكنهء آن باستثناى مردمانى كه از نژادهاى ديگرند ( مانند تركها و مجارها و فين‌ها و سامويدها و يهود و غيره ) و در آسيا فقط هنديهاى آريانى - ايرانيها بمعنى اعم ( كليه مردمانى كه از شعبهء ايرانى آريانها منشعب‌اند ) و ارامنه . بايد گفت كه لفظ هند و اروپائى جامع نيست زيرا شامل مردمان هند و اروپائى كه در امريكا و جاهاى ديگر كره سكنى دارند نميباشد و حال آنكه اينها هم از همان شاخه‌اند و ليكن چون اين لفظ مصطلح شده چاره جز استعمال آن نيست . سابقا بجاى « هند و اروپائى » « آريانى » ميگفتند و هنوز هم اين لفظ منسوخ نشده چنان كه علماء فرانسوى غالبا بجاى « هند و اروپائى » « آريانى » گويند و نويسند . اين اصطلاح جامع‌تر به نظر ميآيد بخصوص اگر لفظ ( بالاعم ) را بر آن علاوه كنيم . اطلاق اسم جزء بر كل نبايد باعث ايراد گردد زيرا آثار ادبى آريانها قديم‌تر است . مردمان آريانى را بمعنى اعم ( يا هند و اروپائى را ) پس از تحقيقاتى كه موافق موازين علمى در جمجمه‌ها\r\n\r\n","description":"","footnote":"","page_name":" 8 ","page_number":26},
  {"content":"\r\n\r\nو زبانها و مذاهب و داستانها و افسانه‌هاى قبل از تاريخ اين ملل شده به هشت شعبه تقسيم كرده‌اند : 1 - آريانى بالاخص . 2 - يونان و مقدونى . 3 - ارمنى .\r\n4 - آلبانيائى ( در شبه جزيرهء بالكان ) . 5 - ايطاليائى . 6 - سلتى ( بوميهاى اروپاى غربى ) . 7 - ژرمنى ( آلمانىهاى غربى و شرقى اروپا ، آنگلوسا كسونها و اسكانديناويها ) . 8 - ليتوانى و اسلاوى ( ليتوانيها و نيز اسلاوهاى غربى ، شرقى و جنوبى اروپا ) « 1 »\r\nبعقيدهء محققين اين مردمان در عهدى بسيار قديم در جائى باهم زندگانى ميكرده‌اند و بعد به جهتى كه معلوم نيست ، شايد از زيادشدن سكنه و كمى جا بوده ، هركدام به طرفى رفته‌اند . زمان جداشدن اين مردمانرا از يكديگر نميتوان محققا معلوم كرد ، ولى بعضى تصوّر ميكنند كه در حدود سه يا چهار هزار سال ق . م بوده . در باب مساكن اصلى مردمان هند و اروپائى نيز عقائد علماء فن مختلف است .\r\nبراى نمودن تشتت كافى است ذكر شود كه مساكن اصلى آنها را در اين جاها پنداشته‌اند « 2 » : پامير ، آسياى وسطى ، فلات ايران ، ارمنستان ، كوههاى كارپات ، جنوب روسيهء كنونى ، سواحل رود دانوب سفلى ، آلمان شمالى ، جنوبى ، غربى ، اسكانديناوى ، ساير جاهاى اروپا . از اين اختلاف معلوم است كه مسئله حل نشده ، ولى اخيرا اكثرا به اين عقيده‌اند كه جائى در شمال اروپا يا آسيا بوده .\r\n\r\nنژاد زردپوست\r\nاين نژاد را بعض محققين نژاد مغول نيز مينامند . موافق عقيدهء اكثر علماء فن زردپوستها بسه قسمت بزرگ تقسيم شده‌اند : 1 - چين و تبت . 2 - مغول و منچو . 3 - ترك و تاتار . بيشتر اين مردمان در آسياى شرقى ، سيبريا و آسياى وسطى سكنى دارند .\r\n\r\n\r\n","description":"","footnote":"\r\n( 1 ) - از چندى باينطرف ملل هند و اروپائى را از كلمهء سد ( صد ) در زبان آنها به دو گروه بزرگ تقسيم كرده‌اند : گروهى كه صدرا ( ست ) و گروهى كه همان لغت را ( سنت ) ميگفتند ، آريانها و ارامنه و آلبانيها و ليتوانى و اسلاوها جزو گروه ( ست ) يا شرقى هستند ، يونانيها و مقدونيها و ايطاليائيها و سلت‌ها و ژرمنها جزو گروه ( سنت ) يا غربى .\r\n( 2 ) - دمرگان - تمدّن‌هاى اوّلى - صفحهء 162 طبع پاريس 1909 .\r\n","page_name":" 9 ","page_number":27},
  {"content":"\r\n\r\nشعبه‌هائى هم از آنها مانند بعض سكنهء قفقازيه و نيز تاتارهاى قريم ، تركها ، مجارها ، فين‌ها و غيره در اروپا مأوى گزيده‌اند .\r\n\r\nسائر نژادها\r\nذكر سائر نژادها از موضوع اين كتاب خارج است . همينقدر گوئيم كه نژاد سرخ‌پوست در امريكا سكنى داشت ولى بعد از غلبهء اروپائيها بر اين قارّه رو بانقراض رفت . حالا عدّهء كمى از اين نژاد در امريكا باقى است و تجربه نشان ميدهد كه بعد از چند قرن به كلى نابود خواهد شد . مردمان سياه‌پوست غالبا در افريقاى وسطى و جنوبى ميزيند . نژاد ماله در جزائر جنوب شرقى آسيا و اقيانوسيه و اقيانوس كبير سكنى دارد ( از جزائر نيكوبار تا جزائر پاك ، از جزائر ساندويچ تازلاند جديد ) و نيز در جنوب شبه جزيرهء هندوچين ، مالاكا ، جزيرهء فرمز و جزيرهء ماداگاسكار در افريقا .\r\n\r\nزبانها\r\nاز زبانهائيكه متروك گشته و از آنها آثارى باقى نمانده اطلاعاتى در دست نيست .\r\nباوجوداين محققين عقيده دارند كه بشر ابتدائى جز با فرياد و اشاره نميتوانسته بنحو ديگر مطلب خود را بيان كند . بعد كه ترّقى كرده زبانش داراى لغاتى گشته و اين لغات هم غالبا عبارت از اسماء و ادوات ندا بوده . در اين مرحله انسان براى ايجاد لغات از صداهاى طبيعى تقليد ميكرده « 1 » چنان كه هنوز هم آثارى در زبانهاى ملل كنونى از اين تقليد باقى است « 2 » . معلوم است كه هرقدر انسان ترّقى كرده زبانش هم داراى لغات بيشترى گرديده .\r\nعلماى فقه اللغه ، خصوصا آنهائيكه در فقه اللغهء مترادف ( يعنى مقايسهء فقه اللغهء زبانى با فقه اللغهء زبانهاى ديگر ) « 3 » كار كرده‌اند ، بدين عقيده ميباشند كه زبانهاى\r\n\r\n\r\n","description":"","footnote":"\r\n( 1 ) -  Onomatopee . \r\n( 2 ) - مانند : شرشر - دق‌ّودقّ - غرّش - تنبور - دبدبه - طمطراق - طنطنه - فش‌فش و صدها نظير اين كلمات .\r\n( 3 ) -  Philologie Comparee . \r\n","page_name":" 10 ","page_number":28},
  {"content":"\r\n\r\nامروزى دنيا از سه گروه‌اند : اوّل - گروه يك هجائى ( يك سيلابى ) « 1 » . اين زبانها را زبانهاى ريشه‌اى نيز نامند زيرا لغات اين زبانها عبارت است فقط از يك ريشه و بر ابتداء يا آخر آن هجاهائى نيفزوده . زبان چينى و آنامى و سيامى را از اين گروه ميدانند . معلوم است كه در زبانهاى ريشه‌اى عدّهء لغات محدود است و ، چنان كه گويند ، چينىها براى بيان فكر خود مجبورند لغات را پس و پيش كنند يا مقصود خود را با تغيير لحن بفهمانند . دوّم - گروه زبانهاى ملتصق « 2 » . اين زبانها يك هجائى نيستند زيرا در لغات اين زبانها در موارد اشتقاق بر ريشه هجاهائى افزوده ولى ريشه از افزايش هجاهاى ديگر ابدا تغيير نكرده و سالم مانده و نيز هرچه افزوده به آخر ريشه چسبيده « 3 » . مللى كه زبانشان را ملتصق ميدانند اينها هستند : 1 - ملل اورال و آلتائى كه شاخه‌اى از نژاد زردپوست ميباشند ، مانند مغولها ، تاتارها ، تركها ، تونغوزها ، فين‌ها ، سامويدها و غيره . 2 - ژاپونيها و اهالى كره « 4 » . 3 - در اويدهاى هندى و با سك‌ها « 5 » . 4 - بوميهاى امريكا .\r\n5 - در افريقا : اهالى نوبى ( در جنوب مصر ) ، هوت تن تت‌ها « 6 » ، كافرها « 7 » سياه‌پوستها . 6 - در استرالى : اهالى آن قارّه . از زبانهاى ملل قديمه كه ذكرى از آنها در تاريخ ايران خواهد شد زبان عيلامى ملتصق بود . در باب زبان سومرى و هيتى ترديد هست و بعضى زبان سومرى را زبان ملتصق خالص نميدانند .\r\nسوّم - گروه زبانهاى پيوندى « 8 » . در لغات اين زبانها بر ريشه يا مادّه هجاهائى افزوده ، ولى نه فقط به آخر ريشه بلكه به ابتداى آن هم و ديگر اينكه ريشه بر اثر افزايش تغيير كرده ، گوئى كه ريشه با آن‌چه افزوده جوش خورده ، امّا در لغات زبان ملتصق چون ريشه تغيير نكرده هجاهائى كه علاوه شده مثل آنست كه فقط بريشه\r\n\r\n\r\n","description":"","footnote":"\r\n( 1 ) -  Ianguos Monosyllabiques . \r\n( 2 ) -  Iangues Agglntinantes . \r\n( 3 ) - پائين‌تر اين مطلب روشن‌تر خواهد بود .\r\n( 4 ) -  Coree . \r\n( 5 ) -  Basques . \r\n( 6 ) -  Hottentots . \r\n( 7 ) -  Caffres . \r\n( 8 ) -  Fleetives . \r\n","page_name":" 11 ","page_number":29},
  {"content":"\r\n\r\nچسبيده بىاينكه جوش خورده باشد « 1 » . زبانهاى پيوندى عبارتند از : 1 - زبانهاى سامى مانند عبرى و عربى و در عهد قديم از زبانهاى بابلى ، آسورى ، فينيقى ، زبان اهالى قرطاجنه ، حميرى و عربى . 2 - زبانهاى ملل هند و اروپائى ، يعنى زبانهاى آريانهاى هندى - آريانهاى ايرانى - يونانيها - ايطاليائيها و غيره ، چنان كه بالاتر ذكر شد . علماء فقه اللغه بنابر تحقيقاتى كه راجع به گذشته‌هاى زبانها كرده‌اند به اين عقيده ميباشند كه زبانهاى گروه سوّم از مراحل زبانهاى گروه اوّل و دوّم گذشته تا بايندرجه رسيده ، يعنى زبانها مستقلا ترّقى كرده و بمرحله‌اى درآمده‌اند كه اكنون مشاهده ميكنيم . اين را هم بايد گفت كه تمام زبانها از سه مرحلهء مزبوره نگذشته‌اند زيرا زبانهائى مشاهده ميكنند كه در مرحلهء اولى يا دوّم مانده يا قبل از رسيدن بدرجهء سوّم از ميان رفته‌اند . بالاخره زبانهائى هم يافته‌اند كه در مرحلهء بين بين واقع‌اند و بايد آنها را زبانهاى مختلط ناميد .\r\nبشهادت تاريخ ، ملل مترّقى آنهائى بوده‌اند كه زبانشان بيشتر ترّقى كرده بود و نيز در قارّه‌هاى قديم ديده مىشود كه هرزمان دو ملت باهم طرف شده‌اند ملتى كه زبانش كاملتر بوده بر ديگرى غلبه يافته . براى مثل چند مورد را ذكر ميكنيم : در ابتداى ازمنهء تاريخى مركز تمدّنى در كلده ايجاد شد . سومريها موجد اين تمدّن بودند و زبانشان ملتصق بود . بعد ساميها كه زبانشان پيوندى بود\r\n\r\n\r\n","description":"","footnote":"\r\n( 1 ) - براى نمونه فعلى را به زبان پارسى كه زبان پيوندى است با فعلى از تركى آذربايجانى كه زبان ملتصق است مترادفا صرف ميكنيم :\r\nرفتن - ريشه‌اش ( رو ) گدماخ - ريشه‌اش ( گد ) ميروم - رفتم - ميرفتم - رفته‌ام - رفته بودم گدرم - گددم - گدردم - گدمشم رونده - رفته - برو - بروم گدمش‌دم - گدن - گدمش - گد - گدم\r\nاز اين صرف به خوبى ديده مىشود كه بر ابتداى ريشهء ( گد ) چيزى علاوه نشده و بر آخر آن هم هرچه افزوده ريشه را تغيير نداده و فقط با فتحه يا كسره بريشه چسبيده ، ولى در زبان پارسى بر ابتداء يا انتهاى ريشه كه ( رو ) است يك يا چند هجا علاوه گشته و ريشه هم تغيير كرده تا با هجاهاى بعدى جوش بخورد چنان كه ( و ) بواسطهء ( ت ) مبدّل به ( ف ) شده . اين نكته را بايد درنظر داشت كه در تركيب كلمه توجه به حروف بىصدا يا مصمّت است . اين حروف را استخوان لغت ميدانند و حروف صدادار يا مصوّت را كه از جمله فتحه و كسره است عضلات و عضروف آن محسوب ميدارند .\r\n","page_name":" 12 ","page_number":30},
  {"content":"\r\n\r\nآمده بر آنها غلبه يافتند . عيلاميها ، كه زبانشان ملتصق بود ، يك دفعه مغلوب اكّديها گشتند و دفعهء ديگر چنان مغلوب آسوريها شدند ، كه ديگر كمر راست نكردند .\r\nمصر بربرى نيز مغلوب سامىها گرديد و دولت فراعنه تأسيس شد . فينيقىها مستعمرات خود را در تمام دنياى عهد قديم بنا كردند و اغلب مستملكات آنها در جاهائى بود ، كه از حيث زبان پست‌تر از يونانىها بودند ( قرطاجنه ، سيسيل ، اسپانيا و غيره ) . ساميهاى كلده ، آسور ، آسياى غربى و مصر قرنها حكومت كردند ، ولى ، وقتى كه با ماديها و پارسىها طرف شدند ، مغلوب گشتند : زبانى ، كه با زبان سانسكريت و آوستا قرابت داشت ، بر زبان بابلى و آسورى چربيد . بعد ، وقتى كه آريانهاى ايرانى با يونانىها طرف شدند ، زبان يونانى غلبه كرده تمام عالم آن روز را از باختر تا اسپانيا فروگرفت . ايطاليا ، كه ميتوان گفت از حيث تمدن زادهء يونان بود ، عالمگير گرديد و بعد ، وقتى كه در زير ضربتهاى مردمان وحشى سقوط يافت ، باز بواسطهء زبانش آنها را بلعيد و از خرابه‌هاى امپراطورى روم اروپائى برخاست ، كه عظمتش را مشاهده ميكنيم . در تاريخ گاهى اتفاق افتاده ، كه ملل نيم متمدن يا وحشى بر ملل متمدنه غلبه يافته‌اند ، ولى اين غلبه عمرى نداشته و باز مللى ، كه زبانشان كاملتر بوده ، غالبين خود را مغلوب كرده‌اند . حالا هم در كرهء زمين ، چنان كه مىبينيم ، برترى با مللى است ، كه زبانشان كاملتر است .\r\nعلماء فقه اللغه زبانها را ، از حيث قرابتى كه باهم دارند ، طبقه‌بندى كرده‌اند ، ولى نبايد تصور كرد ، كه با تمام زبانها اين كار ميسور بوده ، چه بزبانهائى برميخورند ، كه در هيچيك از طبقات ظاهرا جا نمىگيرند و بايد جهت از اينجا باشد : اين زبانها از زبانهائى آمده‌اند ، كه از آن نه آثارى در دست و نه معلوم است ، كه زبانهاى چه اقوامى بوده ، زيرا اين اقوام منقرض شده‌اند . از حيث نتائجى ، كه از مطالعات و تتبعات علماء فن بدست آمده ، ميتوان گفت ، كه زبانهاى سامى و هند و اروپائى در درجهء اولى است ، زيرا از اين زبانها آثارى ، كه خيلى قديم مىباشد ، در دست است ، در\r\n\r\n","description":"","footnote":"","page_name":" 13 ","page_number":31},
  {"content":"\r\n\r\nميان زبانهاى هند و اروپائى درجهء اولى را زبانهاى آريانى بمعنى اخص حائزاند ، چه آثار ادبى اين زبان‌ها لااقل تا قرن 14 قبل از ميلاد صعود مىكند ، و حال آنكه آثار شعبه‌هاى ديگر هند و اروپائى بالنسبه خيلى مستحدث است . از اينجهت ، در تقسيم ملل هند و اروپائى بشعب ، شعبهء آريانى شعبهء اولى بشمار ميآيد .\r\nاز زبانهاى ريشه‌اى فقط زبان چينى آثار وافرى براى تحقيقات علمى دارد .\r\nاين زبان ، هرچند در مدت قرون زياد ترقى كرده ، ولى در مدت چهل قرن در همان مرحلهء ريشه‌اى باقى مانده .\r\nزبانها مانند اشخاص بوجود آمده عمر ميكنند و ميميرند . چيزى كه اكنون بعقيدهء علماء فن مسلم مىباشد اين است ، كه ديگر زبانى بوجود نخواهد آمد ، زيرا روى كرهء زمين مردمى نيست ، كه در احوال به كلى ابتدائى بوده نتواند تكلم كند .\r\nپس من بعد ، همين زبانها كه هستند ، ترقى خواهند كرد و از تنهء هرزبانى شاخه‌هائى خواهد روئيد . اين ترقى زبان ممكن است ذاتى باشد يا از تأثير زبانهاى خارجى ، بخصوص كه روابط بين المللى كنونى بيش از زمانهاى سابق است .\r\n\r\nخطوط\r\nخط هم مانند زبان بعقيدهء اهل فن بمرور دهور پديد آمده و خردخرد ترقى كرده تا بدين مرحله رسيده . معلوم است ، كه تمام ملل يا اقوام در ايجاد و ترقى خط شركت نداشته‌اند ، زيرا بسيارى از اقوام خط را از قومى ديگر اقتباس كرده‌اند .\r\nاگر بخواهيم تاريخ ترقى خطوط را ذكر كنيم ، از موضوع خارج خواهيم شد ، چه اين مبحث موضوعى است مخصوص ، ولى بطور كلى بايد درنظر داشت ، كه در ميان مراحلى ، كه خط از آن گذشته تا بپايهء كنونى رسيده ، پنج مرحلهء اساسى بوده :\r\nاوّل - مرحله‌اى ، كه انسان براى باقى گذاردن فكر خود اشيائى را بطور علامت به كار ميبرد ، مثلا هنوز هم در ميان بعض مردمان ماله معمول است ، كه نمك را علامت محبت و فلفل را علامت بغض ميدانند و براى اظهار اين دو معنى نمك يا فلفل به كار مىبرند . بوميهاى امريكا با گره‌هائى ، كه بنخ ميزدند ، يا با سوراخهائى ، كه در برگ\r\n\r\n","description":"","footnote":"","page_name":" 14 ","page_number":32},
  {"content":"\r\n\r\nدرخت ميكردند ، فكر خود را ميفهماندند . اينقسم علامات در نزد ملل و طوائف زياد بود ، از جمله چوب خطّ است كه اشخاص بىسواد در زمانهاى سابق به كار ميبردند .\r\nمرحلهء دوّم - خطّ تصويرى است ، به اين معنى كه براى اظهار فكر راجع به چيزى صورت آن را ميكشيدند . مثلا براى نوشتن آفتاب صورت آن و براى نوشتن اسم حيوانى شكل آن را ميكشيدند . در ميان بعض بوميهاى امريكا هنوز هم اين خط معمول است .\r\nمرحلهء سوّم - ايدئوگرافى يا مفهوم‌نويسى است . توضيح آنكه بمرور كشيدن صورت چيزى تماما بواسطهء اشگالى كه داشت منسوخ شد و بجاى آنكه تمام صورت را بكشند قسمتى را از آن ميكشيدند ، بعد چون اين كار هم مشگل بود همواره شكل يا صورت را مختصرتر كردند تا آنكه صورت به علامتى مبدّل شد و آن را هم از معناى حقيقى تجاوز داده به معناى مجازى استعمال كردند . بدين ترتيب حرف يا علامتى كه مينوشتند دلالت بر كلمه يا مفهومى ميكرد . خطّ قديم مصريها چنين بود و در خطوط سومرى و بابلى و پارسى قديم ، هرچند كه خط از اين مرحله گذشته و ترّقى كرده ، باز علاماتى هست كه بكلمه‌اى دلالت مىكند ، مثلا در خطّ ميخى پارسى چهار علامت است كه هريك دلالت بر كلمه‌اى مىكند چنان كه بيايد . در حساب و كلية در رياضى مفهوم‌نويسى زياد است ، مانند ارقام كه دلالت بر كلماتى ميكنند ، يا اين علامت ( + ) را مينويسيم و ( بعلاوه ) ميخوانيم و امثال آن .\r\nمرحلهء چهارم - خط هجائى يا تقطيعى است . در اين مرحله براى هرهجا « 1 » علامتى است ( نه براى هرصدا ) براى فهم اين خط بايد خط كنونى خودمانرا درنظر گيريم ( در صورتى آن را بىاعراب نوشته باشيم ) ، اكرچه اين خط مخلوط از هجائى و الف بائى است ولى بيشتر هجائى است . خطوط سومرى ، بابلى ، عيلامى هجائى و ايدئوگرامى بود .\r\nمرحلهء پنجم - خط الف بائى است ، يعنى خطى كه براى هرصدا علامت\r\n\r\n\r\n","description":"","footnote":"\r\n( 1 ) - مقصود از هجا سيلاب است مثلا خدا دو هجائى است ( خ - دا ) و برادر سه هجائى ( ب - را - در ) .\r\n","page_name":" 15 ","page_number":33},
  {"content":"\r\n\r\nمخصوصى دارد ، مانند خط امروزى ما اگر كاملا رعايت اعراب را كرده باشيم . خط ميخى پارسى مخلوط بود از هجائى و الف بائى ، چنان كه شرح آن در جاى خود بيايد .\r\nخطوط امروزى اروپائيها الف بائى است ولى بعض اين خطوط هنوز كاملا الف بائى نيست . در ميان خطوط قديمه چنان كه بيايد خط آوستائى كاملا الف بائى بود .\r\nخط را فينيقيها از عبرىها گرفته در اروپا منتشر كردند ( بعضى گويند از مصريها اقتباس كردند ) خط عبرى را آراميها و نبطىها اتخاذ كرده باشكال مختلف درآوردند و بعدها از خط آرامى خطوطى ايجاد شد ، مانند خط پهلوى و نبطى و از اين خطوط خطوطى آمد كه در آسيا و افريقا منتشر گرديد . خط چينى غير از اين خطوط است و از منشاء ديگرى آمده . خط ژاپونى و سيامى و اهالى كره از خط چينى منشعب است .\r\nراجع بخطوط ايرانى در جايش مشروحا صحبت خواهد بود .\r\n\r\nمنابع تاريخ\r\nاسنادى كه تاريخ را بر آن مبتنى ميدارند از چهار قسم خارج نيست : 1 - نوشته‌هاى اشخاص معاصر ، كتيبه‌ها ، مسكوكات ، سالنامه‌ها و خاطره‌ها . 2 - آثار عتيقه چه از روى زمين بدست آيد و چه از زيرزمين . 3 - نوشته‌هاى اشخاص غير معاصر كه واقعه‌اى را شرح داده‌اند . 4 - نتيجهء تحقيقات علماء در نژاد ، مذهب ، زبان ، صنايع ، حرف و آنچه درجه تمدّن قومى را نشان ميدهد . از تمامى اين قسمتها نوشته‌هاى اشخاص معاصر بيشتر اهميت دارد ، زيرا شهادت آنها بر واقعه‌اى بيش از سائر اسناد مورد اعتماد است . آثار عتيقه ، چون سند گويا نيست و دلالت بر وضعى مىكند كه قابل تفسير و تعبير است ، نتايجى كه از آن حاصل مىشود گاهى ترديدآميز مىباشد . نوشته‌هاى اشخاص غير معاصر هميشه مورد اعتماد نيست و بايد ديد نويسنده از چه منابعى استفاده كرده ، بعبارت ديگر اين نوشته‌ها بايد بدوا مورد مطالعه و تحقيقات گردد . عقائد علماء در صورتى مفيد است كه براى توضيح و تفسير منابعى كه ذكر شد به كار برده شود ، راجع بكتيبه‌ها بايد گفت كه\r\n\r\n","description":"","footnote":"","page_name":" 16 ","page_number":34},
  {"content":"\r\n\r\nاگرچه غالبا از اشخاص معاصر رسمى است ، باوجوداين منبع مذكور را هم بمعرض تحقيق و تدقيق در مىآورند ، زيرا بعض پادشاهان ( مثلا پادشاهان آسور ) گاهى نتيجه كارهاى خودشانرا اغراق‌آميز نويسانده‌اند . بنابراين اگر راجع به همان واقعه اسناد خارجى بدست آمده كتيبه‌ها را با اين اسناد مقايسه ميكنند ، مثلا اسناد آسورى را با اسناد مصرى و اسناد بابلى را با اسناد آسورى وقس عليهذا ، ولى متأسفانه نادر است كه راجع بواقعه‌اى فاتح و مغلوب هردو چيزى نوشته باشند ، زيرا عادت بر اين جارى بود كه غالب فتوحات خود را اغراق‌آميز مينوشت و مغلوب همان واقعه را بسكوت ميگذرانيد . عيب ديگرى نيز در كار بوده كه از آن جهت آثار زياد از بين رفته ، توضيح آنكه مصريها ، بابليها و آسوريها ، وقتى كه شهرى را از دشمن ميگرفتند ، در موقع غارت از فرط تعصب آثار آن را هم برميانداختند ، تا از اشخاص نامى دشمن اثرى باقى نماند . عيلامىها كمتر توحش نشان داده آثار قوم مغلوب را بمملكت خود برده‌اند و به همين جهت در حفريّات شوش اطلاعات زياد راجع بكلده و بابل بدست آمده . در مصر ، بابل ، آسور ، ايران و غيره آثار زياد كشف شده . در مصر نوشتنىها را بر كاغذ حصيرى يا پوست آهو نوشته‌اند و اين اسناد روى خاك يا زير آن بواسطه هواى خشك مصر محفوظ مانده . در بابل و آسور بر لوحه‌هائى از خاك رس نوشته‌اند و در مدت قرونى زياد اين لوحه‌ها در زير خاك بود تا اينكه از قرن نوزدهم ميلادى ببعد متدرجا بيرون آمده و ميآيد . در ايران كتيبه‌ها را غالبا در جاهائى نويسانده‌اند كه پاى انسان بدان جا نميرسيده يا اگر ميرسيده صعوبت داشته .\r\nباوجوداين در جاهائى گلولهء تفنك جهال كتيبه‌ها را سالم نگذارده . شرح هريك از آثار نامى ايران در جاى خود بيايد .\r\n\r\n","description":"","footnote":"","page_name":" 17 ","page_number":35},
  {"content":"\r\n\r\n\r\nقسمت دوم - مشرق قديم\r\n\r\nحدود مشرق قديم در مكان و زمان\r\nتاريخ ايران قديم قسمتى از تاريخ مشرق قديم است و اين تاريخ ، چنان كه گفته‌اند ، فصل اول گذشته‌هاى بشر يا توصيف تمدّنهائى است كه بتمدن يونانى پيوسته ، اين تمدن هم بتمدنهاى ديگر اتصال يافته و بدين نحو مانند سلسله دودمان يا خانواده‌اى عهدا بعد عهد تا زمان ما ممتد است . تاريخ مشرق قديم از حيث زمان اگر بيش از نصف تاريخ بشر نباشد كمتر نيست ، باوجوداين در زمانى كه بما نزديك است منابع اين قسمت مهم تاريخ بمندرجات تورية و چند كتابى ، كه از مورخين و نويسندگان عهد قديم باقى مانده ، محدود ميشد . بنابراين موادّى كه براى تاريخ لازم است بسيار كم و اطلاعات خيلى محدود بود ، خود علم تاريخ هم براى تحقيقات اسلوب علمى نداشت . پس جاى تعجب نيست كه علماء اين علم راجع بتاريخ مشرق قديم ، بجاى آنكه از جزئيات پى بكليات برند ، كلياتى درنظر گرفته با قياس جزئيات را از آن استنتاج ميكردند . بقدرى كه اين اسلوب « 1 » بتاريخ مزبور ضرر زد ، بهيچيك از قسمت‌هاى ديگر بان اندازه زيان نرسانيد . حال بدين منوال بود تا در عصر ما اوضاع تغيير كرد و قرن سيزدهم هجرى ، يا نوزدهم ميلادى ، كوشه‌هائى از پردهء ضخيم قرون عديده ، كه گذشته‌هاى مشرق قديم را در پس خود پنهان ميداشت و هنوز هم دارد ، بلند كرد : سنگهائى كه سطح آن از خطوط قديمه پوشيده ، دفترخانه‌ها دولتى از دول بزرگ عهد عتيق ، كتابخانه و آثار پادشاهان با عظمت ، هزاران لوحه ، عده‌اى بيشمار از حجاريها ، آثار و اشياء از زيرزمين بيرون آمده و خاموشى را بيك‌سو نهاده بذكر حوادث و وقايع قرنها پرداختند .\r\nمعلوم است كه با اين حال منابعى جديد براى دانستن تاريخ مشرق قديم بدست آمد و اطلاعات حاصله مبناى تاريخ مشرق قديم ، ا ، كه از نظر فلسفى با قياس ساخته شده بود ، از بيخ و بن برافكنده بنورهء كاخ متينى ريخت ، كه در آتيهء نزديك آن را از\r\n\r\n\r\n","description":"","footnote":"\r\n( 1 ) -  Methode \r\n","page_name":" 18 ","page_number":36},
  {"content":"\r\n\r\nروى استحقاق تاريخ مشرق قديم خواهند خواند . اين كاخ با سرعتى حيرت‌آور بالا ميرود و بقدرى مواد بدست آمده كه بفكر هيچيك از علماء خطور نميكرد . تقريبا هرسال كشفياتى جديد در يكى از امكنهء مهمّ تاريخى روى داده ، روشنائى بيكى از كوشه‌هاى تاريك اين قسمت از تاريخ بشر مياندازد . راست است كه هنوز اين قسمت بدرجه‌اى نرسيده كه بتوان آن را در رديف بعض قسمتهاى روشن تاريخ گذارد ، باوجوداين بنابر اسناد و مداركى كه كشف شده ، آلان هم تاريخ ادوارى زياد ، كه تا سه هزار سال قبل از ميلاد و بلكه بيشتر بالا ميرود ، روشن شده ، درجهء تمدّن بشر در اين ادوار و عهود معلوم گشته و ، چون اين نكته مسلم است كه هر يك از درجات تمدّن نتيجه كارهاى قرون عديده است ، اطلاعات مزبوره روشنائيهائى هم بادوار فاصله افكنده بسيارى از چيزهاى مجهول را معلوم مىكند .\r\nتحقيقات در آثار عتيقه صفحاتى كه تمدّن يونانى داشته ، بخصوص در جزيرهء كرت « 1 » ، از چندى باينطرف ترّقى شايانى كرده و معلوم داشته كه چندين قرن قبل از جنگ ( ترووا ) « 2 » اين جزيره ، كه يكنوع تمدّن عالى پرورده ، با تمدن مشرق قديم ارتباطى بسيار نزديك داشته و ارتباط مزبور مدّتهاى مديد برقرار بوده . نيز به ثبوت رسيده كه قديمترين مردم ايطاليائى ، يعنى ( اتروسك ) ها ، كه در قرون بعد آنقدر تمدنشان در تمدن رومى دخالت داشت ، اصلا مشرق زمينى بوده‌اند . از اينجهت و جهات ديگر تاريخ مشرق قديم ميرود كه مبدّل شود به تاريخ « عهد قديم ممالك متمدنه درياى مغرب » « 3 » . در اينجا مسأله‌اى طرح مىشود : آيا بايد اينقسمت از تاريخ را به اسمى ناميد كه ذكر شد ، يا افق‌نظر را وسيعتر كرده اينقسمت را بسائر\r\n\r\n\r\n","description":"","footnote":"\r\n( 1 ) -  Crete  ( جزيرهء بزرگى است در درياى مغرب كه جزو يونان مىباشد ) .\r\n( 2 ) -  Troie  ترووا شهرى بود در آسياى صغير كه آن را ايليون و پرگام نيز ميناميدند ، يونانيها از جهت نزاعى آن را محاصره كردند و پس از ده سال زد و خورد شهر را گرفته آتش زدند ، اين جنگهاى ده ساله موضوع داستانهائى شد كه هومر معروف يونانى سروده و شاهكارهاى او معروف به ( ايلياد ) و ( اديسه ) است ، محلّ اين شهر قديم را شليمان  Sehliemann  يافت و در حوالى جائى موسوم به ( حصارليق ) است .\r\n( 3 ) -  Mediterranee \r\n","page_name":" 19 ","page_number":37},
  {"content":"\r\n\r\nممالك مشرق هم مانند چين و غيره شامل كرد ، چه بين اين تمدن و تمدن چينى و امريكاى قديم ، چنان كه گويند ، شباهتهاى حيرت‌آور وجود دارد . عجالة علم تاريخ نتوانسته اينمسئله را حل كند و بنابراين علماء و محققين دائره را تنگتر گرفته تاريخ « مشرق قديم » يا « عهد قديم ممالك متمدنهء درياى مغرب » را شامل مصريها ، سومريها ، اكديها ، ساميهاى كلده و آسور ميكنند و پس از آن از گذشته‌هاى مللى حرف ميزنند ، كه هرچند تمدن عالى پرورده‌اند ، ولى تمدن آنها كم يا بيش در تحت نفوذ مصريها يا بابليها و يا هردو پرورش يافته . اين ملل به ترتيب تاريخى عبارتند از : 1 - ساميهاى سوريه و عربستان و نيز فينيقيها كه تمدن شرقى را به مغرب بردند . 2 - ملل و مردمانى كه در آسياى صغير ميزيستند و نژاد آنها هنوز محققا معلوم نيست ، مانند هيت‌ها و غيره « 1 » . 3 - اهالى سياه‌پوست ( نوبى ) در جنوب مصر كه دولت ( مروايت ) را تشكيل كردند . 4 - عيلاميها كه نه سامى بودند و نه آريانى . 5 - قديمترين نمايندگان نژاد آريانى بخصوص ماديها و پارسيها كه از مشرق قديم دولت واحد و مشكّلى ساختند « 2 » .\r\nتمدّن بحر الجزاير « 3 » يا يونانى و تمدن ( اتروسكى ) يا رومى در اين قسمت از تاريخ داخل نيست ، چه تمدن يونانى و رومى ، هرچند پايه‌اش بر تمدن مشرق قديم است ، ولى بعدها خصائصى ديگر يافت و در تاريخ تمدّن‌ها معروف به « تمدّن يونانى و رومى » گرديد . بنابر آنچه گفته شد حدود جغرافيائى مشرق قديم عجالة چنين است : 1 - از آسياى وسطى ، درياى كسپين يا خزر ، كوههاى قفقاز و درياى سياه تا خليج‌پارس ، عربستان جنوبى و درياچه‌هاى افريقائى . 2 - از سند تا جبل طارق . اين است حدود مشرق قديم . اما راجع به حدّ نهائى آن در زمان بين علماء مباحثات زياد شده و به اين مسئله ، كه در چه زمان اين تاريخ خاتمه يافته ، جوابهاى مختلف داده‌اند . بعض علماء به اين عقيده‌اند كه حدّ نهائى اين تاريخ زمانى است كه برترى تمدن يونانى مسلم گشت و يونانيها پيش آهنگ تمدّن شدند ،\r\n\r\n\r\n","description":"","footnote":"\r\n( 1 ) - محققا معلوم نيست يعنى عقيده‌اى اظهار نشده كه اكثريّت آن را پذيرفته باشد .\r\n( 2 ) - مشكّل يعنى  Organise \r\n( 3 ) - درياى اژه (  Egee  )\r\n","page_name":" 20 ","page_number":38},
  {"content":"\r\n\r\nيعنى پس از اينكه پارسىها ملل مشرق قديم را در تحت دولت مشكّل واحدى در آورده بيونان برخوردند ، جنگهاى ايران و يونان وقوع يافت و يونانىها در مشرق منتشر شده زمينهء استيلاى قوم خود را آماده كردند ، ولى برخى با اين عقيده همراه نيستند ، چه ثابت شده ، كه بعد از جهانگيريهاى پارسىها اوضاع و احوال مشرق قديم تغيير نكرد ، ملل سير تكاملى خود را مىپيمودند و زندگانى سياسى بعض ملل از نو تجديد ميشد . بعبارت ديگر در تحت لواى شاهنشاهى ايران نه ملتى مرد و نه تمدنى از تمدنهاى قديم از ميان رفت . بعضى پيدايش اسكندر و فتوحات او را حدّ نهائى تاريخ مشرق قديم تصوّر ميكنند ، چه ميگويند كه ، با غلبهء اسكندر بردولت هخامنشى ، عنصر يونانى در مشرق برترى يافت و تمدّن مشرق از شرقى بيونانى تبديل شد ، ولى مطالعات دقيق ثابت مىكند كه تمدّن يونانى ، باستثناى بعض سواحل درياى اژه ( بحر الجزائر ) و درياى مغرب ، در جاهاى ديگر مشرق قديم بعمق نرفت ، تمدّنهاى قديم باقى ماند و خود اسكندر و بعد از او سلوكىها و غيره ، تا درجه‌اى ، در تحت اثر اين تمدّنها درآمدند . مذهب مسيحى هم ، بر خلاف آنچه بعضى تصوّر كرده‌اند ، كاملا خاتمه به اين عهد ممتد مشرق نداد ، زيرا مردمان زياد مذهب مسيحى را پذيرفتند ، بىاينكه از گذشته‌ها و عادات خود صرف‌نظر كرده ، يا بطور كلّى ، احوال روحى خود را تغيير داده باشند . از الهيات و ادبيات آنها هم اين نكته روشن است . پس از آنچه گفته شد بالطبع اين سؤال پيش مىآيد ، كه بالاخره تاريخ مشرق قديم كى خاتمه يافته ؟ با فتوحات مسلمين ، زيرا مسلمين ملل زياديرا ، كه تمدّن قديم شرقى داشتند ، بدين جديد درآوردند و با دين اسلام عادات و اخلاق و تمدّنهاى قديم بمرور از ميان رفت ، اكثر ملل زبان خود را فراموش كردند ، اينكه سهل است تاريخ خود را هم از خاطرها زدودند و زبان و تمدّن عرب جايگير تمدنهاى قديم شرقى گرديد . بنابراين ميتوان گفت ، كه زوال\r\n\r\n","description":"","footnote":"","page_name":" 21 ","page_number":39},
  {"content":"\r\n\r\nتمدنهاى قديم با ظهور مذهب مسيح شروع گرديد و با انتشار اسلام خاتمه يافت .\r\nاز اين جهت است كه محققين تاريخ مشرق كهن را بسه قسمت تقسيم ميكنند :\r\n1 - مشرق قديم . 2 - مشرق مسيحى . 3 - مشرق اسلامى . براى روشن بودن اين معنى كافى است نظرى بممالكى ، كه دو تمدّن بزرگ مصرى و بابلى را پرورده‌اند ، بيفكنيم . در مصر زبان قبطى ، كه يك زبان طبقهء سوم بود ، يعنى از زبانى آمده بود ، كه زادهء زبان قديم مصر است ، در قرن هفدهم ميلادى به كلى مرد .\r\nدر بين النهرين ( كلدهء قديم ) از تمدن سومريها ، اكديها و كلدانيها اثرى باقى نمانده .\r\nچنين است نيز حال سوريه نسبت به فينيقىها . امّا در آسياى صغير ، ايران و آسياى وسطى تأثير عربيّت كمتر بود ، زيرا زبانهاى مردمان اين ممالك محفوظ ماند و سكنهء اين ممالك چيزهاى زياد از عادات و اخلاق سابق خودشان حفظ كردند . جهات اين تفاوتها زياد است و سبب اصلى را بايد از اين‌جا دانست ، كه اين مردمان نه سامىنژاد بودند و نه عناصر سامى در اينجاها مانند مصر و كلده زياد بود . راجع بايران بىترديد ميتوان گفت ، كه ، علاوه بر محفوظ ماندن زبان ، بسيارى از عادات و آداب ايران قديم در ميان سواد مردم و خصوصا در ايلات و عشاير ايرانى هنوز زنده است « 1 » .\r\n\r\n\r\n","description":"","footnote":"\r\n( 1 ) - علاوه بر عادات و آدابى ، كه مانند عيد نوروز و امثال آن در تمام ايران محفوظ است ، عادات و رسومى در برخى از ولايات يا در ميان ايلات باقى مانده ، كه ما از آن اطلاع نداريم ، براى مثل جائى را از كتاب هرودوت ذكر ميكنيم : مورّخ مذكور گويد وقتى كه ماسيس‌تيوس ، يكى از سرداران نامى ايران ، درپلاته كشته شد ، تمام قشون ايران عزادار گرديد و علامت عزا چنين بود ، كه سپاهيان موهاى سروصورت را بريدند و يال اسبانرا چيدند . نگارنده در ابتداء تصوّر ميكرد ، كه هرودوت اشتباه كرده ، زيرا اكنون در ميان مردم علامت عزادارى از جمله اين است ، كه موها را نميزنند ( يا باصطلاح كنونى اصلاح نميكنند ) ، بعد برحسب اتفاق در مجلسى ، كه براى فاتحه منعقد شده بود ، صحبت از انواع عزادارى بميان آمد و يكى از رؤساى ايل بختيارى اظهار كرد ، كه تا بيست سال قبل معمول ايل مزبور چنين بود ، كه در موقع عزادارى موهاى سر را ميبريدند ويال اسبانرا ميچيدند ، ولى به حكم ايلخانى وقت اين آداب منسوخ شد . اين نوع عادات و رسوم ، كه از قديم مانده ، در ولايات و ايلات ايران زياد است و ، اگر كسى تحقيقاتى در اين باب كرده عادات را ضبط و با نوشته‌هاى مورّخين عهد قديم مقايسه كند ، اين نكته روشن خواهد بود .\r\n","page_name":" 22 ","page_number":40},
  {"content":"\r\n\r\nمحو تمدّنهاى مصرى و بابلى در ميان مللى كه گذشته‌هاى مفصل و تمدّنهاى عالى داشته‌اند تقريبا بىنظير است ، چه مردمان يونان و ايطاليا ، كه نيز از ملل قديمه عالم‌اند ، گذشته‌هاى خود را فراموش نكرده‌اند ، تمدّن كنونىشان دنبالهء تمدّنهاى گذشته آنها است و بزبانى حرف ميزنند كه از زبان قديمشان آمده .\r\nيك عهد خاتمه يافته براى مورّخ و محقق گران‌بها است ، چه از آن ميتواند به خوبى معلوم كند كه جريان تاريخ بكجا منتهى شد ، اثرات عوامل تاريخى چه بود و بچه نتيجه رسيد ، ولى متأسفانه راجع بتاريخ مشرق قديم هنوز انجام اين كار مقدور نيست ، چه اين رشته هنوز خيلى جوان و موادى كه در اختيار آن مىباشد ، اگرچه بسيار زياد است و حتى كثرت آن گاهى فشار باحوال روحى محقق وارد مىكند ، ولى اين اندازه مواد براى فهم ادوارى كه طول آن به چندين هزار سال ميرسد كافى نيست ، بخصوص كه اين مدارك و منابع غالبا راجع بزندگانى رسمى ملل قديمه مىباشد و در باب زندگانى درونى ، يعنى زندگانى غير مصنوعى يا زندگانى بى نمايش ، اطلاعات خيلى كم يا ناقص است : چه بسا بدوره‌هائى ميرسند كه طول آن چندين ده يا صد سال است و راجع به اين زمانها جز چند كلمه‌اى مبهم كه آن هم از زمانهاى اخير است و صحتش مورد ترديد ، چيزى نمىيابند ، ولى خوش وقتى او اينجا است كه كاوش‌ها و كشفيات همواره پيش ميرود و اكتشافى سهل و ساده بغتة روشنائى بهت‌آورى بمسائل مجهول افكنده ، نتائجى بدست ميدهد كه هيچ يك از علماء انتظار آن را نداشت . هرقدر كه كاوشها و تحقيقات پيش ميرود يك نكته روشن‌تر ميگردد و آن اثراتى است كه تمدنهاى قديم مشرق در تمدنهاى يونانى و رومى و بعد بواسطه اين مردمان در تمدن كنونى گذارده ، مثلا مبادى علم طب و رياضيات از مشرق بفلاسفهء يونانى و اسكندرائى و باعراب رسيد و در قرون وسطى باروپا رفت . سلسله مقادير بابلى تا ادخال سلسله مطرى كم يا بيش در تمام اروپا پذيرفته بود . الف باء از مشرق بتوسط فينيقيها در مغرب منتشر شد . تشكيلات دولتى مشرق ، بخصوص مصر ، بود كه در ابتداء بيونان سرايت كرد و از آنجا بروم و بيزانس درآمده اثراتى انكار نكردنى در اين‌جاها از خود گذاشت . مذهب مصريها\r\n\r\n","description":"","footnote":"","page_name":" 23 ","page_number":41},
  {"content":"\r\n\r\nنفوذى در مذهب يونانيها داشت ، چنان كه مذاهب قديم مشرق ، مذهب موسوى و مذاهب ايرانى بروم رخنه كرد . بالاخره مذهب مسيحى مذهب شرقى بود كه مغرب را مسخر داشت ، يعنى بعد از غلبه مغرب بر مشرق ، در زمان اسكندر ، از نو مشرق بر مغرب استيلا يافت . از اين جهت است كه از چندى به اين طرف تاريخ مشرق قديم و آثار آن مورد توجهى مخصوص شده ، در تمام دارالعلوم‌هاى اروپائى مجالس درس براى اين شعبه تاسيس كرده‌اند و ، چون اين شعبه خيلى بسط يافته و يكنفر نمىتواند به تمام رشته‌هاى مختلف شعبهء مذكور بپردازد ، مسئلهء تخصص در اينجا هم نفوذ يافته ، تاريخ و علم آثار عتيقه مشرق قديم را برشته‌هائى تقسيم كرده‌اند . رشته‌ها زياد است . معروفترين آنها مصرشناسى « 1 » و آسورشناسى است « 2 » ، اخيرا ايران قديم هم موضوع رشته‌اى گرديده كه بايد آن را ايران‌شناسى ناميد « 3 » .\r\nاين رشته‌ها غالبا دست بهم ميدهد ، چه نظرى كه در يك قرن پيش راجع بملل مشرق قديم حكمفرما بود و تصور ميكردند كه ملل مزبوره از هم جدا زيسته با يكديگر ارتباطى نداشته‌اند ، اساس حكومتها بر استبداد صرف بود ، حركتى در تمدنها وجود نداشت و غيره و غيره ، تماما امروز از ميان رفته يا دارد ميرود . گذشته از اين نكته ، كشفياتى كه در يك مملكت به عمل ميآيد ، بسا كه به روشن كردن زمانى از مملكت ديگر كمك مىكند ، چنان كه راجع بايران هريك از اين موارد در جاى خود گفته خواهد شد .\r\n\r\nاثرات وضع جغرافيائى مشرق قديم\r\nمشرق قديم ، يا مهد تمدنهاى كنونى ، شامل ممالكى بود ، كه بى يا با فاصله به سواحل شرقى درياى مغرب اتصال مييابد . حدود آن را بالاتر نموده‌ايم . اين صفحات پهناور شامل واديهاى حاصلخيز ، رودهاى معظم ، كويرها ، كوهستانها ، سواحل دريا و جزاير بسيار است . اگر بعض قسمتهاى اين صفحات ممتد ، مانند عربستان ، از جهت داشتن مراتع خوب و زياد ، زندگانى شبانى و تربيت احشام و اغنام را\r\n\r\n\r\n","description":"","footnote":"\r\n( 1 ) -  Egyptologie \r\n( 2 ) -  Assyriologie . \r\n( 3 ) -  Iranistique . \r\n","page_name":" 24 ","page_number":42},
  {"content":"\r\n\r\nتشويق ميكرد ، به عكس نشو و نماى تمدن فقط در جاهائى ممكن بود كه ، مانند واديهاى رودهاى عظيم ، هداياى وافر به انسان داده در ازاى آن تحمل زحمات را از او ميخواهد و او را براى مدتيت و تشكيل دولتها مهيا مىكند . چنين جاها عبارت بود : در آسيا از اوديهء فرات ، دجله و رودهاى كوچكى مانند كارون و كرخه ، در افريقا از رود نيل . در كنار فرات تمدن بابلى بوجود آمد و بعد به آسور ، مملكت وان ( ارمنستان كنونى ) و عيلام سرايت كرد ، در سواحل نيل تمدن مصرى پرورش يافت . خود مصريها مملكت خود را ( كىمست ) ميناميدند كه بمعنى سياه است ، زيرا زمينهاى مصر را زمين سياه و اراضى كويرها را زمين سرخ ميدانستند . اسم مصر ، كه در اغلب السنهء اروپائى ( اگيپت ) يا ( اژيپت ) است و فقط در تلفظ آن جزئى اختلافى بين زبانهاى مختلف اروپائى هست ، از لفظ ( خىكپتا ) است : فينيقيها منفيس را چنين ميناميدند و از فينيقىها اين لفظ به اروپا سرايت كرد . ( خىكپتا ) هم از لغت مصرى محات‌كاپ‌تا ) آمده كه به معنى « معبد روح‌پتا » « 1 » است . براى محققين حالا ترديدى باقى نمانده كه مصر هديهء نيل است ، يعنى نه فقط مصر سفلى بلكه قسمت بزرگ مصر عليا هم از لاىهائى بوجود آمده كه رود نيل از كوههاى حبشه و جنگلهاى سودان آورده . چنين است نيز اراضى بابل كه از لاىهاى فرات تركيب يافته .\r\n( در ازمنهء قديم فرات ، دجله و كرخه هريك جداگانه بخليج ( نرمرتوم ) « 2 » ميريختند ) .\r\nدر مصر اگر سطح نيل فروميرفت ، خشكسالى و قحطى پديد ميآمد و اگر بىاندازه بالا ميآمد باعث خرابيها ميگرديد ، ولى در بابل علاوه بر آن خطر ديگرى هم اهالى را تهديد ميكرد ، توضيح آنكه اراضى واقعه بين فرات و دجله خيلى پست بود و به آسانى مبدل به باتلاقها ميگرديد . در اين صورت نه ميتوانستند در اين اراضى زراعت كنند و نه در هواى بد اين باتلاقها بزيند . بنابراين سكنهء اين صفحه مجبور بودند آب دو رود مزبور را تقسيم كرده به دورترين جاهاى مرتفع برند ، باتلاقها را با كندن جويها و نهرها خشك كرده و حوضهائى ساخته آب را در آن براى\r\n\r\n\r\n","description":"","footnote":"\r\n( 1 ) - پتا از خدايان مصرى بود .\r\n( 2 ) - خليج‌پارس كنونى .\r\n","page_name":" 25 ","page_number":43},
  {"content":"\r\n\r\nسنوات خشكسالى ذخيره كنند . اينكارها وقتى ممكن بود صورت خارجى يابد كه تمام سكنه متحدا كار كنند و اين شرط در صورتى حاصل ميشد كه يك دولت قوى ايجاد شده باشد . چنين هم شد ، زيرا ميبينيم كه از دير زمانى در اينجاها حكومتهاى مطلق بوجود آمد و تاريخ سياسى اين مملكت در تحت عوامل اقتصادى واقع شد . باز ميبينيم كه هردولت قوى كه در اينجا تشكيل مىشود ، توجه خود را بيشتر به كارهاى آبى معطوف ميدارد . بواسطهء اينكارها مملكت بابل از حيث آبادى ، زيادى سكنه و حاصلخيزى زمين چشم سياحان خارجى را مانند يونانيها و روميها خيره ميكرد و آن را بهشت عدن ميخواندند . از آنچه گفته شد معلوم است كه تمدّنهاى قديم در واديهاى دو رود معظم نيل و فرات بوجود آمد . بين دو صفحهء مزبور يعنى بابل و مصر كوير بزرگ عربستان و صحراهاى جنوب سوريه و درياى مغرب حائل است . دو تمدن مزبور ، كه شايد از يك سرچشمه جارى شده بود ، مدتهاى مديد روابطى باهم نداشت و هريك از آنها مستقلا نشو و نما كرده ممالكى را در تحت نفوذ خود درميآورد . مصريها نيل را گرفته و بالا رفته تمدن خود را در ميان نوبيها ، حبشيها و اهالى سودان منتشر كردند ، زيرا حتى در قرون اوّل ميلادى آثار زياد از تمدن مصرى در اينجاها مشاهده مىشود . جهة پيدا شدن مصريها در اين صفحات باز حوائج اقتصادى مصر و ثروت طبيعى صفحات مزبوره بود ، چه معادن نوبى ، جنگلهاى آن با حيوانات و طيور گوناگون و مراتع وادى نيل عليا قوّيا مصريها را بدينجا جلب ميكرد . در بابل نيز احتياجات زندگانى بابليها را بصفحات دور دست كشانيد ، ولى اگر مصريها به طرف جنوب حركت كردند ، اينها به طرف غرب رفتند ، زيرا بابليها نه جنگل داشتند ، نه سنگ و بنابراين نهضت آنها به طرف عربستان ، شبه جزيرهء سينا ، جبل لبنان و صفحاتى بود ، كه بعدها فينيقيه نام داشت . در اين صفحات نه تمدن خاصى ممكن بود ايجاد شود و نه دولتهاى بزرگى ، زيرا سوريه بواسطهء كوهها بقسمتهاى عديد تقسيم شده و در اينجا نه رود بزرگى است كه اين قسمتها را بهم اتصال دهد ، نه راههائى كه ارتباطى در\r\n\r\n","description":"","footnote":"","page_name":" 26 ","page_number":44},
  {"content":"\r\n\r\nميان آنها پديدآورد ، باينجاها اشخاص يا مردمى ميآمدند كه از مشرق يا مغرب رانده شده بودند . بنابراين در اينجاها مردمان گوناگون توطن يافتند و بعد از برقرار شدن در مساكن خود ، چون الفت نژادى نداشتند و دريا هم رقابت تجارتى بين آنها ايجاد ميكرد ، نميتوانستند دولت واحدى تشكيل كنند ، چنان كه در ازمنهء تاريخى هم مىبينيم ، كه شهرهاى فينيقى همواره بين خود نزاع دارند و ، چون نمىتوانند در سائر قسمتهاى سوريه منتشر شوند ، به طرف مغرب رفته در جزائر درياى مغرب مانند قبرس ، سيسيل ، مالت ، ساردين و غيره و در سواحل درياى مزبور مانند قرطاجنه و اسپانيا سكنى اختيار ميكنند . از اين جهت بود ، كه مردمان كم جمعيت سوريه جدا از يكديگر زندگانى ميكردند و خيلى ديرتر از بابليها و مصريها بعرصهء تاريخ قدم گذاشتند ، بعد هم از خود نه تمدنى ايجاد و نه دولت بزرگى تشكيل كردند . در ابتداء اينها در تحت نفوذ بابل درآمدند و بعد از آن ، همين كه مصر متوجه اين صفحات شد ، جزو دولت مصر گرديده تا اندازه‌اى رنگ تمدن آن را پذيرفتند . كليّة بايد درنظر داشت ، كه ، چون سوريه بين ملل قوى واقع بود ، اين موقع آن را مجبور ميكرد تمدنهاى همسايه‌ها را گرفته در خود جمع كند و نيز ، چون سواحل شرقى درياى مغرب را داشت ، تمدنهاى مأخوذه را باهم تلفيق و تركيب كرده به مغرب ميبرد . از اين راه تمدن مشرق قديم ( نه تمدن بابلى يا مصرى فقط ) از مشرق به مغرب رفت . اين تمدن ، چنان كه از تاريخ معلوم است ، تا سواحل اقيانوس اطلس سرايت كرد و بواسطهء قرطاجنه ، كه از مستعمرات فينيقىها بود ، به نومه‌دى « 1 » يا الجزائر « 2 » امروز و مورىتانى « 3 » يا مراكش كنونى رسيد و ، پس از آن در ازمنهء بعد ، به جاهائى از افريقا منتشر شد ، كه حالا موسوم به گىنه « 4 » است .\r\nآسياى صغير هم‌چنين موقعى در جاى ديگر آسيا داشت ، زيرا مانند سوريه اين شبه جزيره هم از مردمان گوناگون مسكون بود و اينها ، پس از اينكه تابع تمدّن بابلي شدند ، تمدن مشرق را در بحر الجزائر و صفحات مجاور آن سارى و جارى كردند و بوسيله اتروسك‌ها ، يعنى مهاجرينى كه از اين‌جا به طرف مغرب رفتند ، عنصر\r\n\r\n\r\n","description":"","footnote":"\r\n( 1 ) -  Numedie . \r\n( 2 ) -  Algerie . \r\n( 3 ) -  Mauritanie . \r\n( 4 ) -  Guinee  ( غانه ) .\r\n","page_name":" 27 ","page_number":45},
  {"content":"\r\n\r\nشرقى در ايطاليا و روم منتشر گرديد . بالاخره عيلام ، كه در همسايگى بابل ميزيست ، پل ديگرى بود ، كه تمدّن بابل را در صفحات شرقى انتشار ميدّاد ، زيرا موافق تحقيقات محققين اثراتى از تمدن بابل ، مانند داستانهائى راجع بطوفان ، بعض اطلاعات نجومى و هيئتى و الف‌باى هندى در چين و هند نيز ديده مىشود و اين سرايت‌ها در ازمنهء قديم روى داده . كويرهاى عربستان و جنوب سوريه ، اگرچه دو تمدن بابلى و مصريرا از هم جدا ميكرد و متناوبا مردمانى از خود بيرون ميداد ، كه دشمنان بابل يا مصر بودند ، ولى خدمتى هم بمصر ميكرد . توضيح آنكه هواى گرم عربستان ، بواسطهء فشارى كه دارد ، موّلد بادهاى دائم از طرف درياى مغرب به مصر است ( فقط در ماه اوّل و دوّم بهار بادهاى جنوب شرقى در مصر ميوزد ) . بر اثر بادهاى مذكور ريگ روان و ماسه‌هاى كوير از وادى نيل زائل مىشود و نمك به قدر كافى به نباتات مصر ميرسد ، رطوبت محفوظ و آب و هوا معتدل ميماند . ميگوئيم معتدل ميماند ، زيرا نسبت به بابل آب و هواى مصر معتدل تر است : در مصر حرارت تابستان به 35 - 40 درجه در سايه ميرسد و بعد بمرور پائين ميآيد ، تا اينكه از دى تا فروردين ميزان الحراره تقريبا صفر نشان ميدهد .\r\nاما در بابل ، چون بادهاى مذكور نميوزد ، تفاوت گرماى تابستان حارّ و سائر فصول خيلى زيادتر است ، به اين معنى ، كه حرارت تابستان طاقت‌فرسا است ، در زمستان بارانهاى زياد مىبارد و بر اثر آن دشتها پر از سبزه و رياحين است ، ولى ، همين‌كه بادهاى كوير شروع بوزيدن كرد ، چمنهاى سبز و خرّم بدشتهاى بىآب و علف و بيابانهاى ريگ روان مبدّل مىشود .\r\nموقع بابل و مصر از اين جهت ، كه هردو مملكت در كنار رودهاى عظيم بودند ، شباهتهاى زياد بهم داشت ، ولى تفاوتهائى هم بين اين دو موقع بود . توضيح آنكه وادى نيل را از دو طرف زنجيره‌هاى كوههاى عربستان و ليبيا احاطه دارد ، مصر قديم هم از طرف جنوب بسلسلهء جبال منتهى ميشد و بنابراين راه مصر فقط از طرف شمال و شرق باز بود ، اما طرق بابل از هردو طرف باز بود : اين موقع مصر و بابل اثراتى\r\n\r\n","description":"","footnote":"","page_name":" 28 ","page_number":46},
  {"content":"\r\n\r\nدر تاريخ تمدّن آنها گذاشته ، چه مىبينيم كه تمدّن مصرى تا اندازه‌اى محدود به خود مصر است ، و حال آنكه تمدّن بابلى به اطراف و اكناف مشرق قديم و ساير جاها سرايت كرده . اما باز بودن راههاى بابل از هرطرف خطراتى هم براى آن ايجاد ميكرد ، چه بابل از طرف شمال و شرق با صفحات كوهستانى مجاور بود و از طرف جنوب و مغرب با كويرهاى عربستان . از كوهستانهاى مجاور متناوبا مردمانى بجلگهء بابل سرازير شده آن را معرض تاخت‌وتاز قرار ميدادند و گاهى هم در اينجاها مانده دولتهائى تشكيل ميكردند . شايد از همين راههاى كوهستانى در ازمنهء بسيار قديم سومريها ببابل آمده تمدن عالى در آنجا بوجود آوردند و مردمانيكه آسور را درهم شكستند نيز از كوهستانهاى طرف شمال بودند . هيچگونه وسائل دفاعى ممكن نبود جلو اين مردمان را بگيرد ، چه ، در پشت كوهها ، دشتهاى پهناور اروپاى شرقى و آسياى وسطى واقع بود و اين دشت‌ها متناوبا مردمانى از نژادهاى گوناگون به آسياى غربى ميفرستاد . بعض اين مردمان براى تاخت‌وتاز ببابل و آسور حمله ميكردند ( مانند كيمريها و سكاها ) برخى براى جهانگيرى ( مانند ماديها و پارسىها ) . از طرف جنوب غربى بابل با كويرهاى عربستان مجاور بود .\r\nدر عربستان وسيع ، كه درياها آن را احاطه داشت ، مردمانى مسكن داشتند كه تماما از نژاد سامى بودند . اين شبه جزيره فقط در دو نقطه تمدّنى پرورده بود : نجد در مركز ، يمن در طرف جنوب غربى آن . باقى عربستان بواسطه دشت‌هاى بىآب و علف و كويرها مساكن مردمان صحرا گرد بود و اينها متناوبا به طرف بابل و سورّيه رفته در آن صفحات استيلا مىيافتند . جلوگيرى از اينها در صورتى ممكن بود كه دولتى تمام عربستان را در حيطهء اقتدار خود درآورده مهاجرين زياد در آن بنشاند . اين كار را نه پادشاهان قديم ميتوانستند بكنند و نه هيچ يك از ملل عهد قديم . پس از آنكه راجع به تمدّن مردمان مختلف و ببابل گفته شد روشن است كه چرا در عهد قديم بابل را محل تلاقى مردمان و نژادهاى گوناگون و اختلاط زبانهاى مختلف ميدانستند . تمام تاريخ تمدّن بابل عبارت است از آمدن مردمان مختلف به اين مملكت ، استحالهء آنان و اختلاط زبانها و ملل گوناگون در اين‌جا .\r\n\r\n","description":"","footnote":"","page_name":" 29 ","page_number":47},
  {"content":"\r\n\r\n\r\nنژاد ملل مشرق قديم\r\n\r\nبنى سام و بنى حام\r\nراجع به اين مسئله بدوا بايد گفت كه تورية يگانه سند تاريخى است كه همسايگان ملت يهود را از نظر نژادشناسى تقسيم كرده . اگرچه معلوم نيست كه مبناى تقسيم چه بوده ، بهرحال در تورية تمام مللى كه معروف بنى اسرائيل بودند چنين تقسيم شده‌اند « 1 » . نوح ع سه پسر داشت : سام ، حام و يافث . بابلىها را تورية از اعقاب حام دانسته ، كنعانيان را ، كه از حيث زبان به يهود خيلى نزديك بوده‌اند ، فينيقيها و آسوريها را نيز از اين نژاد محسوب داشته ، ولى عيلاميها را ، كه زبانشان ابدا شباهتى به زبان يهود نداشته ، جزو فهرست پسران سام قلمداد كرده . از اينجا معلوم است كه در تشخيص نژادها نظر تورية بقرابت زبانها نسبت به يكديگر نبوده ، بل نظر سياسى را در اين امر دخالت داده ، ولى اكنون علم نژادشناسى از مسئلهء سياست و غيره صرف‌نظر كرده بمبنائى ديگر براى تفكيك نژادها از يكديگر و تقسيم آنها قائل شده .\r\nبايد ديد كه اين مبنا چيست ، در اين مسئله شكى نيست كه زبان اهميت زياد دارد ولى ، چنان كه تجربه و تحقيق نشان ميدهد ، اين مبنا را هم در اين مورد نميتوان كاملا صحيح و بىعيب دانست ، مثلا قبطىها به زبان عربى تكلم ميكنند ، و حال آنكه بنى سام نيستند ، و نيز در ممالك مختلفه مردمانى هستند كه به زبان بومى حرف ميزنند ، ولى اصلا از نژادهاى ديگراند . اندازه‌هائى كه از جمجمه‌ها ميگيرند و زاويه‌هائى كه خطوط آن تشكيل ميدهد نيز براى كليه موارد مناط نيست . عادات و اخلاق مردمى را هم نميتوان مبناى بىغلط قرار داد ، چه بسا ديده مىشود كه طوائف و قبائل يك ملت اخلاق و عادات گوناگون دارند . اين مطلب هم مسلم است كه وضع جغرافيائى و نيز گذشته‌ها ، يعنى وحدت تاريخ ، مردمانى را كه از نژادهاى مختلف‌اند ، داراى يك نوع عادات و اخلاق ميسازد . بنابر آنچه گفته شد پايهء محكم و مقياس صحيحى ، كه براى هرمورد معتبر باشد ، عجالة در نژادشناسى\r\n\r\n\r\n","description":"","footnote":"\r\n( 1 ) - سفر پيدائش باب دهم .\r\n","page_name":" 30 ","page_number":48},
  {"content":"\r\n\r\nوجود ندارد ولى ، اگر تمام مبانى فرضى را درنظر گيريم ، مىبينيم باز مبنائى كه بر زبان باشد نسبتا صحيح‌تر و مخصوصا براى عهد قديم اين پايه بىعيب‌ترين پايه‌ها است . بنابر كشفيات جديد علماء زبان‌شناسى تأويل و تفسيرهائى در گفته‌هاى تورية راجع بنژادها كرده و پس از اصلاحاتى اين عقيده را پذيرفته‌اند :\r\nتمام مللى ، كه ريشهء لغات زبانشان ريشهء لغات عبرى است ، از شاخهء بنى سام سفيدپوستها ميباشند ، اينها عبارت‌اند از بابلىها ، آسوريها ، فينيقىها ، كنعانيان ، آرامىها ، كلدانيان ، يهود بمعنى اعم ( يعنى با بنى اسرائيل و غيره ) و اعراب با آن قسمتى كه بحبشه رفته . راجع به بنى حام هنوز موافقت كامل بين علماء زبان‌شناسى نيست ولى عجالة اين مردمان را اكثرا از بنى حام ميدانند : مصريهاى قديم و مردمانى كه در افريقا سكنى دارند و بسفيدپوستها نزديك‌تراند ، مانند بربرها ، قبيل‌ها ، اهالى ليبيا و غيره . قرابت زبانهاى اين مردمان به يكديگر در اينجا هم محسوس است ولى نه به آن اندازه كه در زبانهاى ملل سامىنژاد مشاهده مىشود . شايد جهت از اينجا باشد كه ملل بنى حام ، باستثناى قبطىها ، زبان ادبى نداشته‌اند و بايد قرابت زبانهاى اين شعبه را از روى لغاتى كه اكنون استعمال ميكنند معين كرد . اين مردمان ، كه قسمت بزرگ قارّهء افريقا را اشغال كرده‌اند ، در درجهء پست تمدن‌اند . زبان‌هاى حامى ، از حيث نحو و صرف و قاموس ، در چند نقطه پيوستگى بزبانهاى سامى دارد و از اينجا حدس ميزنند كه بنى سام و بنى حام داراى يك وطن اصلى بوده‌اند .\r\nچنين عقيده‌اى هم بعض علماء نسبت به تمام زبانها دارند و تصوّر ميكنند كه تمام زبانها از يك زبان اصلى آمده ، ولى عجالة اين عقيده در باب زبان‌هاى سامى و حامى بيشتر قوّت دارد . اما اينكه وطن اصلى دو گروه مزبور كجا بوده ، محققا معلوم نيست ، ولى ، از آنجا كه تاريخ ياد ندارد ، جز بنى سام ، در عربستان ملت ديگرى هم سكنى داشته و در جائى غير از عربستان ( ساميت ) « 1 » به اين اندازه پاك مانده باشد ، تصوّر ميكنند كه مسقط الرأس بنى سام و بنى سام و بنى حام عربستان است .\r\n\r\n\r\n","description":"","footnote":"\r\n( 1 ) -  Semitisme . \r\n","page_name":" 31 ","page_number":49},
  {"content":"\r\n\r\nاز تاريخ معلوم است كه ، سكنهء عربستان وقتى كه زياد ميشدند ، اهالى اين شبه جزيره به ممالك حاصلخيز توجّه مىكردند و از اين راه عنصر سامى در ممالك هم جوار عربستان از طرف شمال و مغرب داخل مىگشت . ( وين‌كلر ) « 1 » عقيده دارد كه مهاجرت مردم عربستان به اطراف چهار دفعه در تاريخ وقوع يافته :\r\nاوّل - نهضت بابل و آسورى كه در ابتداى عهود تاريخى ، يعنى تقريبا در سه هزار و پانصد سال قبل از ميلاد ، روى داد . دوّم - نهضت كنعانيان به سوريّه و سائر ممالك كه تقريبا در دوهزار و پانصد سال قبل از ميلاد حادث شد ، فينيقيها از اين مردم بودند . سوّم - مهاجرت آراميها و كلدانيان كه هزار سال بعد اتفاق افتاد . چهارم - نهضت بزرگ عرب به طرف كلده ، سوريّه و غيره كه در تحت لواى اسلام خاتمه يافته قيافهء مشرق قديم را به كلى تغيير داد . بنابراين مهاجرت‌ها ، عالم سامى به دو قسمت تقسيم شد : 1 - شمالى كه عبارت است از بابليها ، آسوريها ، كنعانيان يا فينيقيها ، يهوديها بمعنى اعم ، يعنى با بنى اسرائيل و غيره ، آرامىها و كلدانيها . 2 - جنوبى كه شامل اعراب است با اقوام جنوب عربستان مانند اهالى سبأ و مينا و حبشه .\r\nدر اينجا مسأله‌اى طرح مىشود : آيا بنى سام اوّل مردمى بودند كه بابل و سوريه را گرفتند يا اوّل مردمى بودند كه در آسياى غربى تمدّنى ايجاد كردند ؟ اين مسئله يكى از مسائلى است كه علماء را به خود مشغول و آنها را به دو دسته تقسيم كرده . ( هينكس ) ، ( اپّر ) و ( راولين‌سن ) به اين عقيده بودند كه خطوط ميخى از خطوط مصرى اقتباس شده و اين خط را در ابتداء براى زبانهاى سامى ترتيب نداده بودند ، زيرا صداها و نحو و صرفى كه باعث ايجاد اين خط شده با قواعد زبانهاى سامى بهيچوجه ارتباطى ندارد . در اين باب بين علماء مباحثه بود تا اينكه سندى بدست آمد كه در آن در مقابل ايدئوگرام ( مفهوم‌نويسى ) ميخى قرائت‌هاى هجائى غير سامى و سامى در دو ستون متوازى نوشته شده ، نيز كتيبه‌ها و الواح زيادى يافتند كه به متن غير سامى ترجمهء سامى را افزوده‌اند و چيزى كه مخصوصا جالب توجه مىباشد اين است :\r\n\r\n\r\n","description":"","footnote":"\r\n( 1 ) -  Winekler . \r\n","page_name":" 32 ","page_number":50},
  {"content":"\r\n\r\nتا روزهاى آخر تمدّن بابلى زبان غير سامى بطور مصنوعى حفظ شده بود و آن را براى اظهار مطالب مذهبى به كار ميبردند ( چنان كه در قرون وسطى زبان لاتين را كه به كلى مرده بود براى نوشتن كتيبه‌ها ، كتب مذهبى و علمى استعمال ميكردند ) بنابراين عقيده دارند كه خطوط ميخى و بعض عناصر ديگر تمدّن بابلى از منشأ سامى نبوده . اما اينكه از چه منشاء بوده ، هنوز نميتوان در اين باب از روى يقين چيزى گفت ، ولى بايد اين نكته را درنظر داشت كه پادشاهان بابل و آسور خود را پادشاه سومر و اكد ميخواندند ، نيز معلوم گشته كه اين لقب را پادشاهان ( اور ) ، يعنى سومر ، استعمال ميكردند و بعد از آنها حمورابى ، كه تمام قسمتهاى مملكت را در تحت سلطنت خود جمع كرد ، در دفعهء اولى اين لقب را ذكر كرده . اكد قسمت شمالى مملكت بابل و سومر قسمت جنوبى آن بوده . از آثار بابلى ديده مىشود كه خود ساميها زبان سومرى را زبانى ديگر ، زبان قديم مذهبى ، ميدانستند و نيز در فرمانى ، كه يكى از پادشاهان سلسلهء اوّل سامى صادر كرده ، ديده مىشود كه زبان اكّدى را ترجمهء سامى متن سومرى دانسته‌اند . اما اين را هم از روى يقين نميتوان گفت كه خط ميخى را سومريها اختراع كرده‌اند و نيز محققا معلوم نيست كه سومريها از چه نژاد بوده‌اند . از تحقيق در زبان سومرى چنين به نظر ميايد كه اين يك زبان ملتصق است و بنابراين بعض علماء زبان‌شناس ميخواستند اين زبان را از زبانهاى اورال و آلتائى بدانند ، ولى اين عقيده پذيرفته نشد . در حفرّياتى ، كه در نزديكى عشق‌آباد بتوسط ( پوم‌پلى ) امريكائى به عمل آمد ، در گوركان‌آنو ، بعضى اشياء يافتند كه شباهت به اشياء سومرى و عيلامى داشت ، بنابراين حدس ميزنند كه شايد سومريها و عيلاميها در كوهستانهاى شمال ايران بوده‌اند و بعد بواسطهء مهاجرت مردمانى بايران يا از جهت ديگر ، از اين‌جاها به طرف مغرب و كنار فرات مهاجرت كرده‌اند . يكى از علل حدس مزبور اين است كه مركز سومريها شهر نيپ‌پور بود و اين شهر در جائى واقع شده ، كه از فلات ايران داخل جلگه‌هاى حاصلخيز مملكت بابل ميشوند ، ولى مركز ساميها را شهر سيپ‌پار و اگده مىدانند . كدام‌يك از دو مردم سومرى و سامى\r\n\r\n","description":"","footnote":"","page_name":" 33 ","page_number":51},
  {"content":"\r\n\r\nزودتر باينجاها آمده‌اند ، محققا معلوم نيست ، ولى بيشتر اين عقيده قوّت دارد كه ، قبل از آمدن ساميها بدينجا ، سومريها گذشته‌هاى مفصلى داشته‌اند . از آثاريكه بدست آمده معلوم است كه سكنهء اين صفحات دو نوع قيافه داشته‌اند ، از يكى هويدا است كه سامى است ، ديگرى كم‌مو است ، دماغ نازك كشيده دارد و از اين علائم و علائم ديگر ديده مىشود كه سامى نيست . راجع به اين مسئله بايد درنظر داشت كه مباحثات زياد در اروپا به عمل آمد و پس از تحقيقات ( ادوارمىير ) « 1 » عالم معروف تاريخ مشرق قديم و امثال او عقيده‌اى كه ذكر شد قوّت يافت ، اگرچه ( هاله‌وى ) « 2 » آسور شناس معروف سخت بر ضد عقيدهء مزبور قيام كرد و اصرار داشت ثابت كند كه دوتيرگى در ميان سكنهء بابل نبوده ، يعنى همه سامى بوده‌اند و خطوط ميخى اختراع سامىها است . از اين عقيده حالا هم مدافعه مىشود ، ولى طرفداران آن در اقليت‌اند ، و اكثريت با ( ادوارمىير ) و علماء دسته‌ايست كه معتقدند در بابل دو نوع سكنهء سومرى و سامى بوده . در خاتمه زائد نيست علاوه كنيم كه بعضى عقيده دارند سومر همان صفحه‌ايست كه تورية آن را شنعار ناميده .\r\n\r\nمهاجرت بنى سام به مصر\r\nچنان كه از تحقيقات محققين معلوم گشته ، در اعصار قبل از تاريخ ، قبل از مهاجرت بنى سام به بابل ، شاخه‌اى از اين اقوام از عربستان از راه دريا بمصر رفته . قرابت زبانهاى سامى با زبان مصرى نه فقط از ريشه‌هاى لغات هويدا است ، بل از حيث صور نحوى و صرفى ، سه حرفى بودن ريشه‌ها و برترى اهميت حروف ساكن بر اهميت حركات اين مطلب روشن است . محققين از ديرگاه به اين نكته برخورده بودند كه بين مصريها و بنى سام يك ارتباط نژادى موجود است . اخيرا اين نظر از تحقيقات در تمدن مصرى نيز تأييد شده ، زيرا شباهت‌هائى در صنايع ، طرز زندگانى و مذهب مصر قديم و بابل يافته‌اند . اينمسئله كه بنى سام از آسيا بمصر رفته‌اند از اينجا نيز تأييد مىشود كه بين حيوانات و نباتات مصر و آسيا ارتباطهائى هست ، مثلا ( سىك‌مر ) « 3 »\r\n\r\n\r\n","description":"","footnote":"\r\n( 1 ) -  Ed . Meyer . \r\n( 2 ) -  Halevy . \r\n( 3 ) - درختى است از نوع ( افرا ) كه آن را بدل چنار نيز گويند .\r\n","page_name":" 34 ","page_number":52},
  {"content":"\r\n\r\nكه درخت مقدس مصريهاى قديم است ، از عربستان بدانجا رفته و نيز انگور ، گندم ، جو ، ذرّت ، گاو نر ، ميش و بز ، كه در مصر از عهود خيلى قديم بود ، از آسيا است .\r\nشكى نيست كه سكنهء قديم مصر از اختلاط نژادها به عمل آمده بود ، زيرا اندازه‌هائى ، كه از جمجمه‌هاى مصريهاى قديم گرفته‌اند ، و نيز نقاشيهاى مصر قديم نشان داده كه در مصر شش نوع مردم بوده‌اند ، در ازمنهء بعد تمام اين مردمان مخلوط شده ملت واحدى بوجود آورده‌اند و در اين ملت عنصر حامى و سامى غلبه داشته .\r\nاين اختلاط و بوجود آمدن ملت واحدى در اعصار قبل از تاريخ وقوع يافته و بقدرى قديم است كه نميتوان گفت چند هزار سال قبل از ميلاد اين امتزاج روى داده .\r\nبنابراين دو حدس راجع بسكنهء اصلى مصر زده مىشود : يكى اينكه مصريها از حاميهاى ليبيا بوده‌اند و از مغرب بمصر رفته در آنجا با سامىها مخلوط شده‌اند .\r\nحدس ديگر اين است كه مصريها از حاميهاى آسيائى بوده‌اند ، از آسيا بمصر رفته‌اند و بنابراين حاميها و ساميها از يك نژاد ميباشند . اين نظر را شباهت زبانهاى حامى و سامى به يكديگر تأييد مىكند . مهاجرت ساميها بمصر از چه راهى بوده محققا معلوم نيست ، ولى معلوم است كه از طرف شمال نبوده ، زيرا علم معرفت الارض معلوم كرده كه مصب نيل بالنسبه بسائر جاهاى مصر مستحدث است . بنابراين حدس ميزنند كه مهاجرت از طرف درياى احمر ، ( سومالىلند ) يا ( پونت ) قديم ، صورت گرفته . آثارى هم اين حدس را تأييد مىكند . مهاجرت مردمان آسيائى بمصر يك دفعه با ازدحام مردم زياد ، كه طوفانى ايجاد مىكند ، نبوده ، بلكه مهاجرين خردخرد از آسيا بمصر گذشته‌اند ، زيرا راه دريائى اجازه نميداده انبوهى از مردم حركت كنند ، يا ميبايست از معبر تنگى بگذرند و جمعيت زياد براى چنين مهاجرتى مناسبت نداشته . بعبارت ديگر اين مهاجرت ، كه در اعصار قبل از تاريخ وقوع يافته ، مانند مهاجرتى بوده كه تقريبا در پانصد سال قبل از ميلاد وقوع يافت و مردمى زياد از عربستان به حبشه رفتند .\r\n\r\nمهاجرت بنى سام به عيلام\r\nحفريات در شوش نشان داد كه عنصر سامى در عيلام زياد بوده ، خود اسم عيلام هم سامى است ، زيرا بوميهاى عيلام مملكت خود را در كتيبه‌ها ( خاتام‌تى ) يا ( خاپيرتى ) مينامند .\r\n\r\n","description":"","footnote":"","page_name":" 35 ","page_number":53},
  {"content":"\r\n\r\nشاهزادگان قديم عيلام كتيبه‌هائى نويسانده‌اند كه بخطّ بابلى ( يعنى ميخى ) و به زبان سامى است ، ولى اسنادى هم بدست آمده كه به زبان بومى نوشته شده و داراى نقوشى است . اين خطّ را مترادفا با خطّ ميخى كنده‌اند . بعد از كتيبه‌هاى پادشاه عيلام ، كه موسوم به ( باش اين شوش ناك ) بود ، ( تقريبا از 2400 سال قبل از ميلاد ) به كتيبه‌هاى خطّ ميخى خطّ مذكور را علاوه كرده‌اند و اين خطّ را هجائى ميدانند . تقريبا از پانصد سال قبل از ميلاد زبان كتيبه‌ها فقط زبان عيلامى است .\r\nدر زبان عيلامى علمائى مانند شيل ، و يسباخ ، هوزنيگ و برگ كار ميكردند .\r\nعلماء مذكور عقيده‌شان اين بود كه زبان عيلامى چند لهجه داشته و اين زبان نزديك بگروه زبانهاى قفقازى است . ( مارّ ) زبان عيلامى را از خانوادهء زبانهاى گرجى و بوميهاى سابق ارمنستان ميدانست « 1 » . اين زبانها اصلا بزبانهاى سامى تا اندازه‌اى نزديك مىشود ، تمدّن عيلامى تمدّن بابلى و سامى است و تصوّر ميرود كه نسبت ساميهاى عيلام ببوميهاى اوّلى آن مانند نسبت ساميهاى بابل به سومريها است « 2 » .\r\n\r\nمردمان شمالى مشرق قديم\r\nمقصود از مردمان شمالى مشرق قديم در درجهء اوّل مللى هستند كه در آسياى صغير سكنى داشتند . موافق تورية و آثار مصرى نمايندهء اين مردمان را بايد مردم هيت دانست . بعضى تمام اين مردمان را نژاد ( آلارد ) « 3 » مينامند ، زيرا هرودوت اينها را چنين ناميده و ( آرارات ) را ( آلارد ) نوشته ، ولى بايد درنظر داشت كه هيت‌ها يگانه نمايندهء اين نژاد نبودند ، چه نوشته‌هاى ميخى مىرساند كه مردمانى ديگر نيز از اين نژاد بوده‌اند ، مانند مردم ( ارثاو ) در آسياى صغير ، ( ميتانّى ) در بين النهرين و ( خالدها ) در مملكت وان ( صفحه‌اى كه بعدها ارمنستان ناميده شد ) . بعض علماء اهالى كيليكيه ، سكنهء دريائى ليكيه ، ليديها ، اتروسك‌ها « 4 » و طوائف ديگر را مانند\r\n\r\n\r\n","description":"","footnote":"\r\n( 1 ) - يعنى مردمانى كه قبل از آمدن ارامنه بارمنستان در آنجا ميزيستند .\r\n( 2 ) - تورايف - تاريخ مشرق قديم ج 1 صفحهء 72 .\r\n( 3 ) -  Alarode \r\n( 4 ) - اينها بعد به ايطاليا رفتند .\r\n","page_name":" 36 ","page_number":54},
  {"content":"\r\n\r\n( توبال ) ، ( موسكو ) و ( كوّموخ ) ، كه ، در هفتصد و هشتصد سال قبل از ميلاد ، در تاريخ مشرق قديم اسمى از آنها در اينجاها ذكر مىشود ، نيز از اين نژاد ميدانند . بعضى دور تر رفته بوميهاى يونان ، يعنى سكنهء يونان را قبل از رفتن يونانيها بدان‌جا ، مردم جزائر آن و كليهء مردمانى را كه تمدّن بحر الجزائر و ترووا « 1 » داشتند ، نيز از اين نژاد محسوب ميدارند . قدمت اينها چنان كه حفريات نشان ميدهد با زمان سلسله‌هاى اوّل فراعنهء مصر مطابقت مىكند ( تقريبا سه هزار سال ق . م ) .\r\nاز هيت‌ها ، مردم ( ارثاو ) ، ميتانّى و مملكت وان آثارى بخطوط ميخى بدست آمده ، در ميان اين آثار كتيبه‌هاى ( خالد ) هاى وان به خط آسورى نوشته شده . از هيت‌ها باز آثارى در ( تل العامرنه ) مصر و بوغاز ( گ‌يى ) پايتخت قديم هيت‌ها ، كه در كاپادوكيه ( در مشرق آسياى صغير ) واقع بود ، كشف شده . آثار آخرى از دفاتر راكد هيت‌ها است . از كليهء آثار ميخى علماء سعى كرده‌اند عقيده‌اى راجع به زبان هيت‌ها حاصل كنند ، ولى عجالة چيزى كه قبول اكثريت را دارا باشد نگفته‌اند .\r\nبعضى مانند ( هم‌مل ) تصوّر مىكند كه آثارى از زبان هيت‌ها در زبان گرجى مانده .\r\n( مارّ ) عقيده دارد كه اثراتى از اين زبان در زبان ارمنى هم مشاهده مىشود . آثارى هم از هيت‌ها در سوريه و جاهاى ديگر آسياى صغير بدست آمده . اين نوشته‌ها نقوشى است و تصوّر ميكنند كه هيت‌ها قبل از اقتباس خط ميخى به اين خط مينوشته‌اند .\r\nعلمائى بسيار مانند ( كندر ) و ( پاىزو ) موطن اصلى هيت‌ها را آسياى صغير و مخصوصا كاپادوكيه ميدانند ، در ( ايوك ) و بوغاز ( گ‌يى ) معابد و آثار بزرگى از آنها يافته‌اند و در همينجا هم دفتر راكدهيت‌ها بدست آمده . اين دفتر حاوى هزاران سند است و مانند قسمتى از اسناد ( تل العامرنه ) مصرى مىباشد . از تحقيقات چنين به نظر ميآيد كه موطن هيت‌ها همان آسياى صغير بوده ، بعد اقوامى از اينها به طرف جنوب و مشرق منتشر شده‌اند و ميتانّىها قبل از ديگران شروع به مهاجرت كرده در بين النهرين و صفحات ديگر جنوبى برقرار شده‌اند . پس از آنها هيت‌ها ( بمعنى اخصّ ) حركت كرده‌اند ( قرن 15 ق . م ) ، بعد در قرن يازدهم ميلادى\r\n\r\n\r\n","description":"","footnote":"\r\n( 1 ) -  Troie . \r\n","page_name":" 37 ","page_number":55},
  {"content":"\r\n\r\nنهضت مردمان ديگر آسياى صغير شروع گرديده و در ميان آنها بعض طوائف آريانى بمعنى اعم يا هند و اروپائى بوده‌اند . اين مهاجرت‌ها طوفانى پديد آورد كه دامنهء آن تا مصر كشيد ، مملكت بزرگ هيت‌ها را جاروب و بجاى مملكت مذكور دولتهاى كوچكى تشكيل كرد . احوال چنين بود تا اينكه دولت كيليكيه و بعد ليديه در قرن نهم قبل از ميلاد تاسيس شدند . در خاتمه بايد گفت كه ، تقريبا هزار سال قبل از ميلاد ، در حدود جنوبى آسياى صغير دولتهاى هيتى و آرامى بودند ، در مشرق ، دولت وان وجود داشت و ، وقتى كه دولت مذكوره در سر جهاندارى با آسور در منازعه بود ، اين دولت و دول هيتى و آرامى را نهضت مردمان هند و اروپائى ( آريانى بمعنى اعمّ ) منقرض كرد .\r\n\r\nمردمان آريانى\r\nآريانها شعبهء اوّل از شاخهء بزرگ مردمان هند و اروپائىاند و ، چون جداگانه ذكرى از اينها و مردمان هند و اروپائى خواهد شد ، در اينجا به چند كلمه اكتفا ميكنيم . موطن اصلى آريانها محققا معلوم نيست كجا بوده و نيز صحيحا نميدانيم از چه راههائى مهاجرت كرده به هند و آسياى غربى وارد شده‌اند . اين ملل در تاريخ مشرق قديم داراى اهميت‌اند ، زيرا ، چنان كه در جاى خود بيايد ، اينها اثراتى بزرگ از خود در تاريخ مشرق قديم گذاردند و دولت هخامنشى تمام مشرق قديم را جمع كرده دولت واحد مشكّلى از آن تأسيس كرد . راجع بتمدّن آريانهائى كه به آسياى غربى آمده‌اند از جهت فقدان آثار و اسناد نميتوان اطلاعات زياد داد ، ولى اين مطلب مسلم است كه ماديها و پارسيها در تحت نفوذ تمدّن بابل و آسورى و عيلامى درآمده چيزهاى زياد از آنها اقتباس كردند . اما اينكه كى آريانها از تاريكى اعصار قبل از تاريخ بيرون آمده پا بصحنهء تاريخ گذاشتند ، عقايد مختلف است ، چه حل اين مسئله ملازم است با تعيين زمانى ، كه آريانها در آسياى غربى برقرار شدند ، و خود اينمطلب روشن نيست .\r\nبعضى آمدن آريانها را به آسياى غربى بقرن 14 ق - م ، و برخى به دو هزار سال قبل از ميلاد مربوط ميدارند . اثار و قرائن مىرساند كه آريانها يك دفعه بآسياى غربى\r\n\r\n","description":"","footnote":"","page_name":" 38 ","page_number":56},
  {"content":"\r\n\r\nنريخته‌اند ، بلكه اقوام آريانى جدا جدا در مدّت قرون عديده از راههاى مختلف بمشرق قديم گذشته‌اند ، زيرا از آثار چنين استنباط مىشود كه در قرن 17 قبل از ميلاد عناصر آريانى در آسياى صغير و سوريه بوده . ( هم‌مل ) « 1 » و ( ادوار مىير ) « 2 » عقيده دارند كه اسامى بعض امراء قسمت جنوبى فلسطين ، چنان كه در اسناد ( تلّ العامرنه ) ديده مىشود ، صورت آريانى دارد ، بعضى تصوّر مىكردند در ميان كاسّيها هم ، كه بابل را تسخير و تقريبا ششصد سال در آنجا سلطنت كردند ( 1760 - 1185 ق . م ) عناصر آريانى بوده ولى اين نظر حالا تقريبا از بين رفته . وين‌كلر كه در سال 1906 م .\r\nحفريّاتى در بوغاز گ‌يى پايتخت قديم هيت‌ها كرد اسنادى در دفتر راكد هيت‌ها يافت كه راجع بقوم ( ميتانّى ) مىباشد ( اين قوم چنان كه ذكر شد در قسمت شمالى بين النهرين ميزيست ) . از اين اسناد معلوم شد كه رؤساء ميتانّيها بخدايان آريانهاى هندى ( ايندر ، وارون ، ناساتىى ، ميثر ) قسم ياد كرده‌اند ، از اينجا ( ادوار مىير ) استنباط كرد كه نجباء يا رؤساى ميتانّى آريانى بوده‌اند و ظهور آريانها در تاريخ از همين زمان است ( بين قرن 14 و 20 ق . م ) . بعدها ( در سال 1919 م . ) به اين عقيده شدند كه در كتيبه بوغازگ‌يى جمعا هشت زبان پيدا شده و نه عشر كتيبه‌ها بزبانى است كه هرچند هند و اروپائى مىباشد ، ولى با زبانهاى ديگر مخلوط شده « 3 » . بهرحال امروز در اين مسئله كه آريانها كى و از چه راه بهند و ايران آمده‌اند عقايد مختلف است . هم‌مل حركت طوائف سكائى را در شمال درياى خزر و نيز اروپاى شرقى از نهضت آريانى بشمار آورده « 4 » اهميت به آن ميدهد ، چه بعقيدهء عالم مزبور حركت طوائف سكائى در حركت كيمريها « 5 » و طوائف\r\n\r\n\r\n","description":"","footnote":"\r\n( 1 ) -  Hommel . \r\n( 2 ) -  Ednard Meyer . \r\n( 3 ) - تورايف - تاريخ مشرق قديم .\r\n( 4 ) - سكاها را يونانيها ( سكيث ) ميناميدند و ( سيت ) فرانسوى شده ( سكيث ) است ، ولى چون ايرانيهاى قديم ، چنان كه از كتيبه‌هاى داريوش ديده مىشود ، اينها را سك و سكا ميناميدند و بعض جغرافيون قديم سكاهائى را كه در حدود ايران شمال شرقى ميزيسته‌اند ساك (  Sakes - Saees  ) ناميده‌اند ، ما هم اين اسم را اختيار كرده‌ايم ، سكا بهتر از سك است زيرا وجه اشتباه با سگ ندارد .\r\n( 5 ) -  Cimmeriens  كيّمريها آريانى بودند ، پائين‌تر ذكرى از آنها خواهد شد .\r\n","page_name":" 39 ","page_number":57},
  {"content":"\r\n\r\nدريائى به طرف آسياى غربى بىنفوذ نبوده و ، چنان كه معلوم است ، اين تاخت‌وتازها تغييرى در سكنهء آسياى صغير و صفحات مجاور آن داده . شايد همين پديدآمدن عنصر آريانى در ميان هيت‌ها باعث شده كه يونانيها چيزهائى راجع به سكاها گفته‌اند ، مانند جنگ ( سزستريس ) فرعون مصر با آنها ، يعنى طرف مصريها هيت‌ها بوده‌اند ، ولى يونانيها بواسطهء بودن عناصر سكائى در ميان آنها سكاها را طرف دانسته‌اند .\r\n\r\nنتيجه\r\nاز آنچه در باب نژادهاى مشرق قديم گفته شد ، اين نتيجه حاصل مىشود : علمائى ، كه در تاريخ مشرق قديم تتبّع كرده‌اند ، بنابر آثار و اسنادى كه بدست آمده ، سكنهء مشرق قديم را از شش نژاد دانسته‌اند : سومريها ، ساميها ، حاميها ، عيلاميها ، هيت‌ها ، آريانها ، ساميها و حاميها از جنوب حركت كرده سوريه و بين النهرين و افريقاى شمالى را اشغال كردند ، از طرف مقابل ، يعنى از شمال ، هيت‌ها به حركت آمده در سر سوريه با آنها در كشمكش و منازعه شدند . اين مردمان در مشرق به سومريها و عيلاميها برخوردند .\r\nعيلاميها ، كه شايد از مشرق دور آمده بودند ، تمدّن بابلى را اخذ كرده در صفحات شرقى مشرق قديم منتشر كردند . آريانها از طرف شمال جداجدا بمشرق آمده در تحت نفوذ تمدّن بابلى درآمدند و ، وقتى كه عنصر آريانى در آسياى غربى قوّت گرفت ، تمام مشرق قديم به پيشقدمى ماديها و بوسيلهء پارسىها در تحت دولت واحد مشكّلى درآمد . بنابراين دولت هخامنشى آخرين كلمهء مشرق قديم بود . بعض نماينده‌هاى نژاد سياه‌پوست نيز جزئى سهمى در اين تمدّن داشتند ، مانند دولت ( ناپاتا ) در نوبى « 1 » و دولت ( مرا ) در مملكتى كه حالا معروف بحبشه است .\r\n\r\n\r\n","description":"","footnote":"\r\n( 1 ) -  Nubie  در جنوب مصر واقع بود .\r\n","page_name":" 40 ","page_number":58},
  {"content":"\r\n\r\n\r\nمنابع تاريخ مشرق قديم\r\nبطور كلى اين منابع را ميتوان به دو قسمت بزرگ تقسيم كرد : سرچشمه‌هاى قديم يعنى كتابها و نوشته‌هائيكه از مورّخين عهد قديم مانده و اكنون در دست است .\r\nسرچشمه‌هائى كه تقريبا از يك قرن و نيم باينطرف كشف شده . منابع نوع دوّم را مقدّم ميداريم ، چه صحت منابع نوع اوّل در موارد زياد از مقايسهء آنها يا سرچشمه‌هاى نوع دوّم معلوم مىشود .\r\n\r\nسرچشمه‌هاى نوين « 1 » خواندن خطوط قديمه - كاوش‌ها ( حفريات )\r\n\r\n1 - خطوط قديمه\r\n\r\nخطّ مصرى قديم\r\nمصر هميشه بيش از ممالك ديگر مشرق قديم توجه اروپائيان را به خود جلب ميكرد . خبرى هست كه روميهاى قديم هم بمصرشناسى توجه داشتند و اشخاصى بودند مانند آم‌مين‌مارسلن « 2 » و غيره كه خطوط مصرى را بىغلط ميخواندند . در عهد نوين ، بخصوص در قرن شانزدهم و هفدهم ميلادى ، در اروپا علمائى اوقات خود را صرف فراگرفتن زبان قبطى كرده جدّ داشتند كه بوسيلهء اين زبان با زبان قديم مصريها آشنا شوند ، ولى موفّق به خواندن خطّ مصرى قديم ( هيروگ‌ليف ) « 3 » نميشدند . امر بدين حال بود ، تا سفر جنگى ناپلئون بمصر در 1798 پيش آمد و او مصرشناسى را تشويق كرد . نتيجهء اين سفر جنگى از حيث علم چنين است : اولا كتابى در 24 جلد و نقشه‌هائى ( اطلس ) در 12 قسمت راجع بمصر و آثار قديم آن از بناها و صنايع و غيره\r\n\r\n\r\n","description":"","footnote":"\r\n( 1 ) - سرچشمه‌هائى را كه از يك قرن و نيم به اين طرف كشف شده براى اختصار چنين ناميده‌ايم .\r\n( 2 ) -  Ammien Mareellin \r\n( 3 ) -  Hierogliphe . \r\n","page_name":" 41 ","page_number":59},
  {"content":"\r\n\r\nبعنوان « توصيف مصر » منتشر شد « 1 » ثانيا در موقعى كه سربازهاى فرانسوى در قلعه ( سن‌ژولين ) « 2 » كار ميكردند ، سنگى بيرون آمد كه معروف به سنگ ( رزت ) است « 3 » ( 1799 م . ) و از اين زمان مصرشناسى توّلد يافت . نوشته‌ها بسه زبان و سه خطّ بود : 1 - به زبان مصرى قديم و بخطّ قديم ( هيروگليف ) .\r\n2 - به زبان محاوره كه در زمان بطالسه معمول بود و بخطّ دموتيك ( خطّ جديد مصرى ) . 3 - به زبان و خطّ يونانى . كلمات آخر نسخه يونانى معلوم كرد كه دو نسخه اولى اصل است و اين نسخه ترجمه دو نسخه مزبور . از نسخهء مصرى نخستين چيزى كه معلوم شد اين بود كه خطّ مصرى قديم تماما ( ايدئوگرامى ) نيست يعنى هرعلامت را نميتوان نماينده كلمه‌اى دانست و ممكن است كه علامتى نماينده حرفى باشد .\r\n( ث‌اگا ) عالم دانماركى قبلا گفته بود كلماتى كه در اشكال بيضى قرار گرفته اسامى پادشاهان مصر است . ( فرانسوا شام‌پليون ) « 4 » اين عقيده را هادى خود قرار داده به خواندن خطوط سنگ ( رزت ) پرداخت و قبلا زبان قبطى و تاريخ مصر را آموخت ، ولى به خواندن خطوط سنگ مزبور موفق نشد ، بخصوص كه به اشكالات ، مرارتها و عدم خيرخواهى از طرف بعض اشخاص برميخورد و بنوبت مأيوس و اميدوار ميگرديد . وضع او چنين بود تا اينكه سنگى از محلّى موسوم به ( فيل ) بدست آمد و ، چون خطوط آن به دو زبان نوشته شده بود ، شام پليون توانست باينوسيله دو اسم را كه عبارت از ( بطلميوس ) « 5 » و ( كلئوپاتر ) « 6 » است تجزيه كرده حروف را بشناسد . بعد به سنگ ( رزت ) و ساير نوشته‌هائيكه در آن زمان بدست آمده بود پرداخت و توانست حروف خطّ مصرى را كه متجاوز از صدها علامت داشت از هم تفكيك كند . در سال 1821 موفق گرديد كه بىترديد آنها را بشناسد . سپس چون زبان قبطى را ميدانست شروع به ترجمهء عبارات كرد و پس از آن به ترتيب صرف و نحوى براى زبان نوشته‌ها و فرهنگ آن پرداخت .\r\n\r\n\r\n","description":"","footnote":"\r\n( 1 ) -  Deseription de l'Egypte . \r\n( 2 ) -  Saint - Julien . \r\n( 3 ) -  Rosette . \r\n( 4 ) -  Franeois Champollion . \r\n( 5 ) -  Ptolemee . \r\n( 6 ) -  Cleopatre . \r\n","page_name":" 42 ","page_number":60},
  {"content":"\r\n\r\nبر اثر اين زحمات معلوم گرديد كه بر سنگ ( رزت ) مقررات كاهنان مصر نوشته شده ، اين مقررات بافتخار ( بطلميوس پنجم اپىفان ) « 1 » صادر گشته و در ازاى همراهى بوده كه پادشاه مزبور با معابد مصرى پس از اطفاء شورشى كرده . شام‌پليون چهار نقشه بزرگ نيز راجع به آثار مصر تهيه كرد ، ولى نقشه‌هاى مزبور پس از فوت او طبع و منتشر شد « 2 » . پس از فوت او در 1832 فورا جانشينى برايش پيدا نشد ، ولى بعد ( لپ‌سيوس ) « 3 » استاد ( پرفسور ) دار العلوم برلن ، ( مارىيت ) « 4 » ، ( روژه ) « 5 » و ( شابا ) « 6 » علماى فرانسوى اين رشته را تعقيب كردند . در 1867 سند جديدى در سه زبان كه حاكى از مقرّرات كاهنان تانيس بافتخار ( بطلميوس اورگت ) « 7 » بود بدست آمد و مطالعه در اين سند معلوم كرد كه رشته جوان مصرشناسى بر پايهء محكمى قرار گرفته ، راه صحيح مىپيمايد . حالا در ممالك اروپا علمائى هستند كه اوقات خود را صرف اين رشته مىكنند ، موزه‌هائى دائر است ، كرسيهائى در دار العلوم‌ها تأسيس گرديده و مجلّاتى بطبع ميرسد . در خود مصر هم هيئتهائى مشغول حفارى هستند ، از جمله هيئت رسمى فرانسوى « 8 » و شركت انگليسى « 9 » و آلمانى است « 10 » . علاوه بر اين علمائى در ممالك مجاور مصر مانند ( نوبى ) و شبه جزيره سينا كه تمدّن مصرى داشتند به كاوش‌ها و تحقيقات اشتغال دارند .\r\n\r\nخطوط ميخى\r\nخواندن خطوط ميخى پارسى مشكلتر از خطوط مصرى قديم بود ، چه ترجمهء يونانى در كتيبه‌هاى ايرانى وجود نداشت .\r\nباوجوداين علماى اروپائى با زحمات طاقت فرسا به خواندن آن نيز موفّق شدند .\r\nشرح پيشرفتهاى آنها چنين است : در 1621 سياح ايطاليائى ( پيطرودلّا والّه ) « 11 » از كتيبه‌هاى تخت‌جمشيد چند علامت ميخى نقاشى كرده با خود به اروپا برد و حدس زد كه بايد اين خط را از چپ به راست بخوانند . در 1674 ( شاردن )\r\n\r\n\r\n","description":"","footnote":"\r\n( 1 ) -  Ptolemee V . Epiphane . \r\n( 2 ) -  Monuments de I ' Fgypto et de Nubie . \r\n( 3 ) -  Lepsius . \r\n( 4 ) -  Aug . Ed . Mariette . \r\n( 5 ) -  Roger \r\n( 6 ) -  Chabas . \r\n( 7 ) -  Ptolemee Evergete . \r\n( 8 ) -  Serviee das Anliquiles \r\n( 9 ) -  Exploration Fund . \r\n( 10 ) -  Orient Gesellschaft . \r\n( 11 ) -  Pietiv della Valla \r\n","page_name":" 43 ","page_number":61},
  {"content":"\r\n\r\nسياح فرانسوى صورت كتيبه‌اى را در شرح مسافرت خود بايران گنجانيد .\r\nدر 1762 ( كنت كاىلوس ) « 1 » صورت گلدانى را كه از مرمر بود و كتيبه‌هائى به سه خط ميخى و يك خط مصرى قديم داشت منتشر كرد . پس از آن سياحان مختلف سوادهائى از كتيبه‌هاى تخت‌جمشيد برداشتند و در 1765 ( كارس‌تنس نىبور ) « 2 » بهترين سواد را برداشته معلوم كرد كه خطوط كتيبه‌ها از سه نوع و ساده‌ترين اين خطوط مركب از چهل و دو علامت است . در 1802 عالم دانماركى ( مون‌تر ) « 3 » .\r\nگفت كه خط دوّم سيلابى يا هجائى است ، يعنى هرعلامت نمايندهء يك هجا است ، و خط سوّم ايدئوگرامى است ، يعنى هرعلامت نمايندهء مفهوم يا كلمه‌ايست .\r\nبعد عالم مزبور گفت در جاهائى كه كتيبه بسه نوع خط نوشته شده ، هرسه از حيث مضمون راجع بيك مطلب است و هركدام از خطها متعلق بزبانى است . خط اوّل بايد متعلق بزبانى باشد كه متن در ابتداء به آن زبان نوشته شده ، بعد آن را به دو زبان ديگر ترجمه كرده‌اند و ، چون زبان اهالى پارس كه تخت‌جمشيد در آن واقع است زبان پارسى بود ، پس جاى اوّل را بايد به زبان پارسى داد . پس از آن عالم مذكور به خواندن خط اول كه ساده‌تر است پرداخت و بنابراين فرض كه حروف صدادار « 4 » ( مصوّت ) بيش از حروف بىصدا « 5 » ( مصمّت ) تكرار مىشود ، چهل و دو علامت را بحروف صدادار و بىصدا تقسيم كرد . بعد چون زبان آوستائى را ميدانست پرداخت به تعيين اينكه كدام حرف صدادار بيشتر استعمال شده . باينوسيله توانست دو حرف را كه عبارت از ( آ ) و ( ب ) بود معلوم كند و نيز توجه علماء را به اين نكته معطوف داشت كه چند علامت هميشه باهم و بيك ترتيب تكرار مىشود ، ولى آخر اين چند علامت تغيير مىكند . سپس حدس زد كه بايد تغيير از صرف اسماء باشد « 6 » . زحمات اين عالم در اينجا خاتمه يافت . قدم ديگر را ( گروت‌فند ) « 7 » برداشت .\r\nاينعالم دو كتيبه كوچك را از كتيبه‌هائى ، كه ( نىبور ) نقاشى كرده به اروپا برده بود و هردو به زبان اوّلى است ، مورد مداقه قرار داده دريافت كه در هردو كتيبه\r\n\r\n\r\n","description":"","footnote":"\r\n( 1 ) -  Comte Caylus . \r\n( 2 ) -  Carstens Niebuhr \r\n( 3 ) -  Munter . \r\n( 4 ) -  Voyelles \r\n( 5 ) -  Consonnes . \r\n( 6 ) -  Deelinaison \r\n( 7 ) -  Grotefend \r\n","page_name":" 44 ","page_number":62},
  {"content":"\r\n\r\nعلاماتى بيك ترتيب و باهم تكرار مىشود ، بعد عقيدهء ( تيه‌سن ) را كه كتيبه‌هاى تخت‌جمشيد حاكى از عناوين شاهان هخامنشى است هادى خود قرار داده گفت :\r\nاين چند علامت كه بيك ترتيب و باهم تكرار مىشود كلمهء ( شاه ) است و كلمه‌اى كه قبل از آن آمده و در دو كتيبه مختلف است اسم شاه . پس از آن كتيبه‌ها را تجزيه كرده كلمات را بدين ترتيب درآورد . 1 - در يكى از كتيبه‌ها : فلان + شاه + مجهول اوّل + شاه + شاه ( آخر اين كلمه بواسطه صرف تغيير كرده ) + فلان + مجهول دوّم + مجهول سوّم . 2 - در كتيبه ديگر : فلان + شاه + مجهول اوّل + شاه + ( آخر اين كلمه بواسطهء صرف تغيير كرده ) + فلان + شاه + ( آخر كلمه تغيير كرده ) + مجهول دوّم + مجهول سوّم . پس از اين كار ( گروت‌فند ) گفت بايد عناوين شاهان هخامنشى مانند عناوين شاهان ساسانى باشد و بنابراين حدس زد كه مجهول اوّل كلمهء ( بزرگ ) است ، شاه بعلاوهء تغييرى كه در آخر كلمهء شاه حاصل شده كلمهء ( شاهان ) ، مجهول دوّم ( پسر ) و مجهول سوّم ( هخامنشى ) مىباشد . پس از آن خواند : فلان شاه بزرگ ، شاه شاهان ، فلان پسر ( يعنى پسر فلان « 1 » ) هخامنشى . و در كتيبهء ديگر : فلان شاه بزرگ ، شاه شاهان ، فلان شاه پسر ( يعنى پسر فلان شاه ) هخامنشى . بعد پرداخت باينكه اسامى شاهان را معلوم كند و فكر كرد و يافت كه در دودمان هخامنشى موافق منابع يونانى دو شاه بود كه پدرانشان شاه نبودند ، يكى كوروش بزرگ كه پدرش كامبيز بود و ديگرى داريوش اول كه پدرش هيستاسپ نام داشت . بعد گفت در اين كتيبه جدّ شاه را شاه ننوشته‌اند و اين اسم بايد هيستاسپ باشد ، زيرا طول كلمه با طول علامات موافقت مىكند و اين شاه هم كه نوهء هيستاسپ بوده بايد كزرسس باشد زيرا اسم او با همان حرف شروع مىشود كه كلمهء شاه شروع شده ( براى فهم مطلب بايد درنظر داشت كه گروت‌فند زبان آوستائى را ميدانست و تصوّر ميكرد كه زبان پارسى قديم و آوستائى يكى است و در زبان آوستائى حرف اوّل كلمه ( شاه ) را در آن زمان با ( ك ) ميخواندند .\r\n\r\n\r\n","description":"","footnote":"\r\n( 1 ) - زيرا مضاف اليه را بر مضاف مقدّم ميداشتند .\r\n","page_name":" 45 ","page_number":63},
  {"content":"\r\n\r\nبعدها معلوم شد كه عقيدهء اين عالم اگرچه صحيح نبود ولى حدس او در اين مورد اتفاقا صائب آمده ، چه شاه را به زبان پارسى قديم ( خشايه‌ثيه ) ميگفتند و ( كزرسس ) هم يونانى شده ( خشيارشا ) است ، بنابراين هردو كلمه با يك حرف مصمت يعنى ( خ ) شروع مىشود ) . بالحاصل تا اينجا ( گروت‌فند ) درست آمد و پس از آن در اشتباه افتاد ، زيرا پنداشت كه زبان آوستائى و پارسى قديم يك زبانند . باوجوداين موفق شد كه نه علامت را از روى اسم شاهان درست معلوم كند . در 1802 اين عالم نتيجهء زحمات خود را در مجمع علمى ( گت‌تن‌گن ) در آلمان بيان كرد و بهره‌مندى نيافت ، ولى در فرانسه زحمات او را قدر دانستند و بورنف « 1 » اسلوب او را پيروى كرده تمام علامات خط ميخى پارسى را معلوم كرد . پس از اين دو عالم ( راولين‌سن ) « 2 » زحمات زياد در اين راه كشيد . اين صاحبمنصب انگليسى در خدمت دولت ايران بود و زمانيكه در حدود غربى ايران توقّف داشت ( 1835 ) نميدانست كه اروپا در خواندن خطوط قديمه تا چه اندازه ترقى كرده . ( راولين‌سن ) به خواندن خطوط ميخى پرداخت و باوجود اينكه از كتيبه‌هاى ديگر شروع كرد به نتائجى رسيد كه ( گروت‌فند ) رسيده بود . بهره‌مندى ( راولين‌سن ) اهميت زياد داشت ، چه ثابت كرد كه زحمات ( گروت‌فند ) به نتيجه رسيده و حدس‌هاى او صحيح است . از كشفيات بزرك ( راولين‌سن ) كتيبه بيستون داريوش اوّل است كه به سه زبان نوشته شده ( پارسى قديم ، عيلامى و آسورى ) . او با مخارج زياد و مخاطرهء جانى موفق شد از اين كتيبه ، كه در بلندى صد پا از زمين است ، سوادى بردارد . بعد بواسطه خواندن پنجاه اسم كه در كتيبه ذكر شده ، توانستند تحقيق در چگونگى كارهاى علماء قبل كنند . بر اثر تحقيقات ترديدى نماند در اينكه الف‌باى زبان پارسى قديم معلوم گشته و چهارصد كلمه از اين زبان بدست آمده .\r\nپس از آن موافق اين كتيبه و لغات آن نحو و صرف زبان مزبور را نوشته فرهنگى نيز ترتيب دادند . راولين‌سن پس از آن از راه خط ميخى پارسى به خط ميخى دوّم پرداخت و معلوم شد كه اين خط هجائى است ، يعنى هرعلامت نماينده يك\r\n\r\n\r\n","description":"","footnote":"\r\n( 1 ) -  Burnouf . \r\n( 2 ) -  Rawlinson . \r\n","page_name":" 46 ","page_number":64},
  {"content":"\r\n\r\nهجا است . علامات اين خط هم با زحمات راولين‌سن و ( نرّيس ) انگليسى در سال 1855 كاملا معلوم گرديد و محقق شد كه اين زبان عيلامى يا زبان شوشى جديد است . بعد به خط سوّم پرداختند . در اينجا كار كردن اشكالات بيشترى داشت زيرا ، چون اين خط كمتر از دو خط ديگر جا گرفته بود ، در ابتدا پنداشتند كه ايدئوگرامى است ، يعنى هرعلامت نماينده كلمه‌ايست ، ولى بعد كه دقيق شدند يافتند كه اين نسخه ترجمه نسخهء پارسى است و اسامى شاهان بواسطهء چند علامت نوشته شده . پس معلوم شد كه اگر اين خط الف‌بائى نباشد لااقل هجائى است .\r\nمون‌تر در 1802 گفته بود كه بعض علامات خط سوّم شبيه علاماتى است ، كه بر آجرهاى بابلى نوشته شده و از خرابه‌هاى اين شهر قديم بدست آمده . بعد اكتشافات ( ليارد ) « 1 » و ( بت‌تا ) « 2 » در نينوا ثابت كرد كه خط سوّم كتيبه‌هاى هخامنشى همان خط آسور و بابلى است و ديگر شكى نماند كه شاهان هخامنشى بعد از زبان پارسى قديم و عيلامى زبان و خط آسور و بابلى را ، كه زبان و خط نخستين مردم متمدن آسياى پيشين بود ، استعمال كرده‌اند . در اين زمان مباحثات راجع به زبان و خط شروع شد و بالاخره محقق گرديد كه اين زبان زبان سامى است و خط از حيث مرحله بين خط مفهوم‌نويسى و هجائى ، يعنى بعض علامات نماينده مفهومى و برخى نمايندهء هجايا سيلابى است . پس از آن ( اپ‌پر ) « 3 » عالم فرانسوى و هينكس به خواندن خطوط ميخى بابلى شروع كردند . در اين رشته هم ( راولين‌سن ) مستقلا به خواندن نسخهء آسورى كتيبه بيستون پرداخته به نتائجى رسيد ، كه دو عالم مذكور هم رسيده بودند ، و در 1851 نتيجهء زحمات خود را با فهرست 246 علامت خطّ بابلى و قرائت صحيح علامات مزبوره طبع و منتشر كرد . در 1857 آسورشناسى ميبايست نخستين امتحان خود را بدهد ، زيرا بنا بتقاضاى انجمن آسيائى پادشاهى لندن « 4 » چهار نفر عالم آسورشناس دعوت شدند كه هريك جداگانه يكى از كتيبه‌هاى آسورى را بخوانند . چهار نفر اينها بودند : راولين‌سن ، تال‌بتّ ، اپ‌پر ، هينكس . هركدام\r\n\r\n\r\n","description":"","footnote":"\r\n( 1 ) -  Layard . \r\n( 2 ) -  P . Botta . \r\n( 3 ) -  Oppert . \r\n( 4 ) -  Royal Asiatic Society . \r\n","page_name":" 47 ","page_number":65},
  {"content":"\r\n\r\nمستقلا كار كردند و نتيجهء زحمات آنها خيلى شبيه و نزديك به يكديگر بود . چند سال قبل كشف جديدى توجه را علماء را به خود جلب كرد . توضيح آنكه در بابل لوحه‌هائى يافتند از خاك رس كه از زمان سلوكيها است و عين كلمات بابلى بخطّ يونانى نيز نوشته شده . اين انكشاف كاملا ثابت كرد كه خطّ آسور و بابلى را چنان كه ميخوانند صحيح است ، لوحه‌هاى مزبور در موزهء لندن است . زايد است گفته شود كه پس از معلوم كردن الف‌باى زبان‌هاى مزبور چقدر كتيبه و لوحه خوانده شده .\r\nآنچه راجع بايران است در جاى خود ذكر خواهد شد ، اما راجع به بابل و آسور و مصر عدهء اين نوع اسناد بقدرى زياد است كه فقط فهرست آن در چندين مجلد نگنجد .\r\n\r\nخطّ مملكت وان\r\nمملكتى كه از اوايل قرن ششم قبل از ميلاد ببعد موسوم به ارمنستان شد قبل از آن موسوم بدولت وان يا آرارات بود . اين مملكت تمدن آسور و بابلى داشت . كنجكاوى راجع به كتيبه‌هائى كه در اينجا كشف ميشد از 1840 ميلادى شروع گرديد . آثارى كه بدست آمده از صدها متجاوز وعدهء زيادى از اين خطوط در ( اوچ‌كليساى ) نخجوان است . خواندن اين خط ميخى در ابتدا خيلى سخت بود ، ولى بعد از آنكه نوشته‌هائى به دو خط وانى و آسورى يافتند كار آسان‌تر شد . ( گويّار ) « 1 » در 1880 ، ( سيس ) « 2 » در 1894 به خواندن آن موفق شدند و حالا اين خط را تقريبا ميخوانند . پادشاهان وان در ابتدا به خط ميخى آسورى مينوشتند ، بعد خطى براى وان ترتيب دادند كه نيز ميخى است . كتيبه‌هاى وان غالبا راجع به بناهائى است كه كرده‌اند ، جز سالنامه ( آرگيشتى ) كه راجع بوقايع است .\r\n\r\nخطّ هيت‌ها\r\nمردم وان از حيث تمدن بآسور و بابل نزديك بودند ، ولى از حيث نژاد با مردم ( هيت ) قرابت داشتند ، از هيت‌ها اطلاعاتى تا 1840 نبود ، ولى حالا معلوم شده كه اينها در حدود 1700 ق . م دولتى نيرومند در آسياى صغير تشكيل كرده بودند و هزار سال اين دولت دوام داشت ، تا بالاخره\r\n\r\n\r\n","description":"","footnote":"\r\n( 1 ) -  Guyard . \r\n( 2 ) -  Sayee . \r\n","page_name":" 48 ","page_number":66},
  {"content":"\r\n\r\nدر قرن هفتم قبل از ميلاد بدست آسورىها منقرض شد . علمائى مانند كن‌در ، سيس ، سن‌ين ، براى خواندن اين خطّ كار مىكردند ، ولى زحمات آنها نتيجه قطعى نداده بود ، زيرا در اينجا كتيبه‌اى كه به دو زبان باشد بدست نيامده و تاريخ اين ملت را هم نميدانند . مهرى از يكى از پادشاهان ( هيت ) پيدا شده كه بخطّ ميخى بر آن كنده‌اند ، تاركودىمو ، بخطّ هيتى هم چيزى نوشته شده ، ولى معلوم نيست كه اين نوشته ترجمه خطى باشد « 1 » . عجالة موادّ خام زياد بدست آمده . در 1890 هيئتى از ( اگسفورد ) « 2 » برياست ( رام‌زى ) « 3 » به امكنهء قديم دولت هيت فرستاده شد و اين هيئت در كاپادوكيهء آسياى صغير تحقيقاتى كرده آثار زياد بدست آورد . حجاريهاى برجسته هم از دورهء هيتها يافته‌اند و معلوم شده كه صنايع اينها تركيبى و خشن بوده . اشياء و آثار زياد از هيت‌ها در موزه برلن است و علماى فرانسوى ، آلمانى و غيره بنوبت در اين جاها كار كرده‌اند .\r\nپايتخت اين دولت در ابتداء در ( پ‌ت‌ريوم ) بود كه اكنون موسوم به بوغاز گ‌يى است و بعد در ( كاراكامش ) در ساحل فرات ( كاركميش تورية ) .\r\n\r\nخطّ فينيقى\r\nاين خطّ را تا 1735 نتوانستند بخوانند در اين سال نوشته‌اى بخطّ فينيقى و يونانى در جزيرهء مالت بدست آمد و خواندن اين خطّ سهل گرديد . بعد علمائى مانند سوين‌تن انگليسى « 4 » و بارت‌لمى فرانسوى « 5 » الف‌باى زبان را بدست آورده معلوم كردند كه زبان فينيقى كاملا زبان سامى است .\r\n\r\nخطّ عربستان جنوبى\r\nتا 1810 علماء اروپائى اطلاعى از اين خطّ نداشتند ، در اين سال دكتر ( زت‌سن ) سوادهائى از خطوط سبأ كه اهميتى نداشت به اروپا فرستاد ، بعد سياح فرانسوى ( آرن ) سوادى از 56 كتيبه و 20 لوحه در محلهاى جنوب عربستان برداشت و بدينوسيله توانستند با زبان حميرى آشنا شوند . در 1869 عالم سامىشناس فرانسوى ( گال‌وى ) لباس اعراب بدوى پوشيده داخل عربستان شد و هفتاد سند بدست\r\n\r\n\r\n","description":"","footnote":"\r\n( 1 ) -  Trantscription . \r\n( 2 ) -  Oxford . \r\n( 3 ) -  Ramsay . \r\n( 4 ) -  Swinton . \r\n( 5 ) -  Barthelemy . \r\n","page_name":" 49 ","page_number":67},
  {"content":"\r\n\r\nآورد ، ولى از همهء اين كشفيات مهم‌تر نتيجهء زحمات گلازر « 1 » عالم آثار قديمه است كه از 1882 تا 1894 چهار دفعه به عربستان رفت ، هردفعه يك يا دو سال در آنجا بسر برده متن‌هاى مفصل بدست آورد و كتيبه‌ها و لوحهاى زياد كشف كرد . راجع بعربستان جنوبى موادّ خام زياد است و اميدوارند كه نتائج مهمى از اين اسناد بدست آرند . در 1890 ( بنت ) انگليسى يك كتيبه به خط سبأ در آن طرف بحر احمر يعنى در حبشه افريقائى پيدا كرد . بيشتر موادّ در موزه‌ها و كتابخانه‌ها جمع شده .\r\n\r\n2 - كاوش‌ها\r\n\r\nمصر\r\nدر ميان اسناد منبع جديد در درجهء اوّل اهميت اسنادى است كه فلّاحين مصر در محلى موسوم به ( تلّ العامرنه ) يافته‌اند .\r\nاين نوشته‌ها از دفترخانهء دولتى مصر قديم است ، كه از ( تب ) « 2 » پايتخت مصر باينجا نقل شده . توضيح آنكه يكى از فراعنه موسوم به ( آمن‌خ‌تب ) چون پايتخت را موّقتا بدينجا آورد ، دفترخانه دولتى را هم باينجا نقل كرد . اين اسناد براى روشن كردن دوره‌اى از ادوار تاريخ مصر بسيار مهمّ است . اسناد ديگرى هم بدست آمده كه مجموعهء آن پيش از 348 طغرى است ، به زبان بابلى و زبانهاى ديگر نوشته شده و خطّ آنها ميخى است . اسناد مزبوره راجع به روابط مصر با دول خارجه آنزمان است ، مثلا نامه‌هاى سلاطين بابل ، ميتانّيان ، هيتها و قبرس بفراعنه مصر و نيز راپورت هاى شاهزاده‌گان سورّيه ، فينيقيه ، فلسطين كه در آنزمان دست نشاندهء فراعنه بودند . زيادى است گفته شود كه اين اسناد تا چه اندازه جالب توّجه شده ، ولى متأسّفانه زمان اين اسناد محدود است و از اوائل قرن چهاردهم قبل از ميلاد تجاوز نميكند . درصدد بودند كه ساير قسمت‌هاى دفتر دولتى مصر قديم را هم بدست آرند . اسنادى ديگر شبيه اسناد مذكور در فلسطين بدست آمده كه از امراء\r\n\r\n\r\n","description":"","footnote":"\r\n( 1 ) -  Glaser . \r\n( 2 ) -  Thebe \r\n","page_name":" 50 ","page_number":68},
  {"content":"\r\n\r\nمحلى است و نيز در كاپادوكيه ، يا صحيحتر گفته باشيم ، در بوغاز ( گ‌يى ) پايتخت هيت‌ها ، وين‌كلر « 1 » دفتر راكد پادشاهان هيت را كشف كرد . عدهء اسناد اين دفتر قديم از شماره اسناد ( تلّ العامرنه ) خيلى بيشتر است و در اينجا هم اسناد حاكى از مكاتبه‌اى است كه با پادشاهان معاصر و امراء دست نشانده كرده‌اند . از جمله نسخه‌اى است از عهدى كه پادشاه هيت‌ها ( خات‌توشىلم ) با رامزس دوّم فرعون مصر بسته .\r\nنسخهء ديگر اين عهدنامه را در مصر به خط مصرى قديم قبلا يافته بودند . اين سند حاكى از اتّحادى است كه دولتين پس از جنگهاى متمادى در سر سوريّه كرده‌اند ، يعنى ، چون مصر ديده كه از عهدهء حريف پرزور خود برنميآيد ، از در دوستى درآمده و عهد اتحادى با او بسته . مقدّمهء عهدنامه نشان ميدهد كه زبان ديپلوماسى هزاران سال پيش هم تقريبا مانند زبان ديپلوماسى كنونى بوده : طرفين نهايت حسن نيت را نسبت به يكديگر دارند و براى ابراز صميميت و تشييد مبانى آن اينعهد را ميبندند .\r\nدر اين معاهده به عهدنامه‌هاى پيش كه دولتين در زمان پادشاهان سابق بسته‌اند اشاره شده . از نسخهء مصرى اين سند معلوم است كه چند دفعه متن آن را نوشته ، ترجمه و اصلاح كرده‌اند و بهر دو نسخه متن بابلى علاوه شده . اين نكته مىرساند كه زبان بابلى در آنزمان يكنوع زبان بين‌المللى بشمار ميرفته\r\n\r\nآسور\r\nتپه‌هائى كه در صفحات مجاور فرات و دجله واقع است از ديرگاه توجه سياحان و مسافرين را به خود جلب ميكرد و حدس ميزدند كه بايد زير اين تپه‌ها خرابه‌ها و آثار شهرهاى قديم باشد .\r\nدر اواخر قرن هيجدهم ، بشام « 2 » نمايندهء پاپ در كلده ، توجه اروپائيها را به بعض تپه‌هاى حله و خرابه‌هائى كه در جنوب بغداد واقع است جلب كرده مجموعه‌اى از آثار بفرانسه فرستاد . پس از آن كمپانى هند شرقى درصدد تحقيقات برآمد و مجموعه‌اى ترتيب داده بموزهء لندن معروف به خانهء هند شرقى تقديم كرد .\r\nبعد ( ريچ ) نمايندهء كمپانى هند شرقى در بابل مشغول تحقيقات شده كتابى در 1815\r\n\r\n\r\n","description":"","footnote":"\r\n( 1 ) -  Winckler . \r\n( 2 ) -  Archeveque Bauchamp . \r\n","page_name":" 51 ","page_number":69},
  {"content":"\r\n\r\nدر توصيف خرابه‌ها و تپه‌ها نوشت و مجموعه‌اى بلندن فرستاد كه داخل موزهء بريطانيائى گرديده فوق‌العاده توجه عامه را جلب كرد . حال بدين منوال بود تا اينكه در 1842 پل بت‌تا « 1 » ويس قونسول فرانسه در موصل بتصوّر اينكه نينواى قديم در اين محل بوده ، در تپه ( كويونجيك ) براى نخستين دفعه به كاوش پرداخت ، چون از حفريّات مذكوره نتيجه‌اى كه مترقب بودند بدست نيامد ، به تپهء ( خورساباد ) متوجه شد و حفرياتى كرد كه نتيجه بخشيد : باقيمانده قصر سارگن پادشاه آسور را با ديوارهائيكه پر از حجاريهاى برجستهء قشنگ بود يافته ، در حال صورت‌هائى از آن نقاشى كرده با مجموعه‌اى از آثار براى موزهء ( لوور ) فرستادند و دولت فرانسه كتاب نفيسى در پنج جلد بعنوان آثار نينوا « 2 » انتشار داد .\r\nاقدام فرانسويها باعث شد كه ليارد انگليسى به خرج ( كن‌نينگ ) معارف پرور در تپه نمرود ، محل كالاه يا كالح تورية پايتخت قديم آسور ، به حفريات پرداخته قصر ( آسوربانىپال ) پادشاه آسور و حجاريهاى برجستهء زياد كشف كرد ( 1845 م . ) بعد در محل ( كويونجيك ) كه فرانسويها ترك كرده بودند كاوشهائى به عمل آورده آثار قصر نينوا را يافت . بهره‌منديهاى ( ليارد ) باعث شد كه موزهء بريطانيائى مبلغى به او داد و او باز از 1849 تا 1851 بكاوش پرداخت . در نتيجهء آثار قصر ( سن‌ناخريب ) و ( تيگلات پىليستر ) پادشاهان آسور پيدا شد و چيزى كه خيلى مهم است كتابخانهء دربارى آسوربانىپال از زير خاك بيرون آمد . اين كتاب‌خانه ، كه منبع تمام نشدنى آگاهى باحوال آسور مىباشد ، حالا در موزهء بريطانيائى است . حجاريهاى برجسته و كتيبه‌هاى زيادى هم بدست آمده كه متتبع را با زندگانى خصوصى آسورىهاى قديم آشنا مىكند . ليارد در كتبى نتيجه تحقيقات و كاوشهاى خود را منتشر كرد « 3 » و بعد از مراجعت او بانگلستان ( رسّام ) و ( لفتوس ) كارهاى او را دنبال و اكتشافات عمده كردند . پس از آن ديگر چندان توجهى به\r\n\r\n\r\n","description":"","footnote":"\r\n( 1 ) -  Paul botta . \r\n( 2 ) -  Monuments de Ninive . \r\n( 3 ) -\r\n Layard . Monuments of Nineveh 1849 , Nineveh and its ruins 1850 , Discoveries in the ruins of Nineveh and Babylon 1853 . \r\n","page_name":" 52 ","page_number":70},
  {"content":"\r\n\r\nنينوا نميشد ، تا اينكه در 1870 ( جرج‌سميث ) در كتاب‌خانه آسوربانىپال حماسه‌اى معروف به ( گيل‌گامش ) و روايتى راجع بطوفان يافت ( هردو از بابل است ) .\r\nانتشار اين آثار بقدرى جالب توجه عامه شد كه ادارهء جريدهء ( ديلى تلگراف ) « 1 » هزار ليره به سميت داد ، تا بقيه اين حماسه را بيابد و او به نينوا رفته در كويونجيك بقيهء اين حماسه را يافت . بعد او را مجددا به آسور فرستادند و آثارى بسيار راجع به عقايد مذهبى و چيزهاى ديگر آسوريها بدست آورد . اين اكتشافات توجه خاصى در تمام اروپا و مخصوصا در انگلستان نسبت بمشرق قديم ايجاد كرد . بعد از سميث ، ( رسّام ) ، بواسطه همراهى ليارد ، كه سفير انگليس در اسلامبول بود ، امتيازاتى راجع بحفريات گرفت و در جاهاى زياد كاوش‌هائى به عمل آورد . از آثار منكشفهء اينزمان دروازهء ( بلوات ) است كه از مفرغ ساخته شده و از حيث صنعت خيلى معروف مىباشد . اين دروازه نقاشيهاى برجسته دارد و آن را بيادگار فتوحات ( شلم‌نصر ) دوّم ، پادشاه آسور ، ساخته‌اند . رسّام در 1882 م . بانگلستان مراجعت كرد و از اين تاريخ ديگر كاوشهائى در نينوا نشد ، ولى شركت آلمانى موسوم به « شركت شرقى » در ( كلات‌شرقت ) ، كه محلّ ( آسور ) يعنى نخستين پايتخت دولت آسور است ، مشغول كاوشهائى مىباشد . مدارك و اسناد زياد ، كه از آسور بدست آمده ، غالبا عبارت است : 1 - از راپورتهاى حكام و ولات آسورى راجع بامور قلمرو حكمرانى آنها ، اهميت اين اسناد از اين حيث است كه نصّ وقايع را نوشته‌اند ، زيرا نفعى در اغراق‌گوئى براى حكام نبوده ، عيب مدارك مزبوره اين است كه تاريخ ندارد و گاهى هم معلوم نيست كه مخاطب كيست . 2 - از مكاتبهء پادشاهان آسور با پادشاهان بابل و پادشاه عيلام با پادشاهان آسور . در زمان ( ادادنيرارى ) پادشاه آسور عهدى بين آسور و بابل منعقد شده و وقايع‌نگاران دربار آسور بمناسبت موقع ، يا بنا بمأموريتى كه داشته‌اند ، فهرستى از تمام عهدنامه‌هاى قبل ، كه بين دو دولت مذكور منعقد شده بود ، ترتيب داده‌اند ، با قيد اينكه كدام عهدنامه در زمان صلح يا بر اثر جنگى بسته شده و هردفعه\r\n\r\n\r\n","description":"","footnote":"\r\n( 1 ) -  Daily Telegraph . \r\n","page_name":" 53 ","page_number":71},
  {"content":"\r\n\r\nتصريح كرده‌اند كه حدود دولتين از چه قرار معين شده . اگرچه در اين فهرست آنچه براى آسور موهن يا ناگوار بوده بسكوت گذشته ، باوجوداين فهرست مزبور داراى اهميت زياد است ، زيرا جاهاى خالى سالنامه‌هاى بابلى را پر مىكند و راجع به دوره‌ايست كه اطلاعات ديگر نسبت به آن كم است . مقايسه تاريخ آسور و بابل را بر اين سند مبنى ميدارند و آن مربوط به ازمنه‌ايست كه از قرن 15 تا نهم ق . م امتداد مييابد .\r\n\r\nبابل\r\nپس از كارهاى ريچ ببابل ديگر توّجهى نشد تا در 1852 دولت فرانسه هيئتى در تحت رياست ( فرنل ) و ( اپ‌پر ) بدآنجا فرستاد و آثار زياد بدست آمد ، ولى به اروپا نرسيد ، چه در موقع حمل بدجله ريخت . در 1854 ( تىلر ) و ( لفتوس انگليسى ) در زير تپه‌هاى ( واركه ) و ( مغير ) ، محلهاى ( اور ) و ( ارخ ) ، دو شهر قديم سومر ، را كشف كردند و در همانسال ( راولين‌سن ) محل برج معروف ( بيرس‌نمرود ) را يافت . هرودوت در كتاب خود توصيفى از آن كرده و آن را معبد هفت طبقه‌اى خوانده . رسام در اينجا باز كاوشهائى به عمل آورد و معلوم شد كه اين مكان موسوم به ( برسيپ‌پا ) و از محله‌هاى خارج بابل در ماوراء رود فرات بوده . بعد رسام و ( راولين‌سن ) تپه ( ابو حبه ) را كندند و معلوم شد كه شهر قديم سيپ پار با معبد معروف ( شمس ) ربّ النوع آفتاب اينجا بوده ، اين معبد سيصد طالار و اطاق و نيز عمارتهائى براى كهنه و ضبط دفاتر داشته . از دفاترى معلوم است كه معاملاتى در اين معبد ميشده و بيشتر اسناد راجع به اين نوع كارها است . در 1877 ( دسارزك ) « 1 » فرانسوى در تپهء ( تلّ ) كاوش كرد و چيزهائى يافت كه تا آن زمان كشف نشده بود . توضيح آنكه :\r\nمجسمه‌هاى گوناگون ، ظروف ، اشياء مفرغى و لوحه‌هاى زياد با خطوط ميخى ، از عهدى كه هنوز بابل بنا نشده بود ، بدست آمد و بموزه ( لوور ) پاريس نقل شد .\r\nاز 1885 امريكائيها و آلمانىها در بابل مشغول كاوش بودند و آثار زياد از معابد و\r\n\r\n\r\n","description":"","footnote":"\r\n( 1 ) -  De - Sarzee . \r\n","page_name":" 54 ","page_number":72},
  {"content":"\r\n\r\nغيره كشف كردند از جمله معبد شهر ( نيپ‌پور ) است ، بعد دفتر معاملات و اسنادى زياد كه راجع بقرون 18 - 13 ق . م مىباشد و در بعض موارد تا زمان تسلط پارسيها پائين ميآيد . نتيجهء اين كاوشها را نوشته در امريكا منتشر كردند « 1 » : از طرف امريكا كشيشى ( پطرس ) نام بحفريات نظارت داشت و او كتابهائى در اين باب بطبع رساند .\r\nدر 1900 كتابخانهء معبدى را يافتند و بعد كمپانى شرقى آلمانى تحقيقاتى راجع به قصر بخت النصر و معبد بزرگ ( مردوك ) خداى بزرگ بابليها به عمل آورده نقشه شهر بابل را ترسيم كرد . در خاتمه مقتضى است علاوه كنيم كه مؤسسه كارنه جى امريكائى ( پوم‌پلى ) نامى را فرستاد تا تحقيقاتى راجع بآثار عتيقه بابل و كلده كند و او كارهاى مهمى براى روشن كردن تاريخ اين مملكت انجام داد .\r\nدر بابل اسناد زياد ، از قبيل سالنامه‌ها ، نامه‌ها ، كتاب دولت‌ها و غيره ، بدست آمده بعض اين اسناد و سالنامه‌ها محدود بسلطنت پادشاهى است و برخى محدود بدوره‌اى ، ولى بياى كتب تاريخى زمان ما نميرسد .\r\nمبدء تاريخ را در بابل از واقعهء مهمى ميدانستند ، مثلا سالى كه پادشاه دونگى فلان شهر را خراب كرد ، يا سالى كه اين پادشاه دختر خود را بشاهزاده عيلامى داد ، ولى فهرست‌ها و سالنامه‌هائى نيز بدست آمده كه از حيث روز ، ماه و سال تاريخ معينى دارد ، مثلا فهرستى است كه در زمان داريوش نوشته شده و سوادى است از يك نسخه اصلى . در اين فهرست ( يا سالنامه ) صريحا قيد شده « سال 22 سلطنت داريوش » . در فهرست مزبور وقايع را از 745 تا 688 ق . م ذكر كرده و سال بسال شرح داده‌اند . باز فهرستى بدست آمده كه مربوط است بروزهاى آخر دولت بابل تا تسخير اين شهر بدست كوروش بزرگ . كلية اين‌گونه فهرست‌ها و سالنامه‌ها در بابل و آسور زياد كشف شده و بعضى مربوط بازمنه‌اى است كه بسيار قديم است .\r\n\r\n\r\n","description":"","footnote":"\r\n( 1 ) -\r\n The Babylonian Expedition of University of Pennsylvania . \r\n","page_name":" 55 ","page_number":73},
  {"content":"\r\n\r\n\r\nايران\r\nدر 1840 - 1841 ( فلاندن ) و « 1 » و ( كست ) « 2 » بطور كلى نقشهء تخت‌جمشيد را ترسيم و ضمنا حجارىهاى جالب توجهى كشف كردند . از آثار معلوم شد كه طالار بزرگ ( اپه‌دان ) كجا و چگونه بوده . در 1850 لفتوس « 3 » و چرچيل « 4 » در خرابه‌هاى شوش تحقيقات و امتحاناتى كردند .\r\nبعد از آنها در 1885 ديولافوا « 5 » با زوجه‌اش مشغول تحقيقات در شوش گرديد و قصر اردشير دوّم هخامنشى را كشف كرد ( در اين محل در ابتداء قصر داريوش اوّل بود و بعد از خراب شدن آن بواسطهء حريقى در زمان اردشير اوّل ، اردشير دوّم از نو قصرى بر خرابه آن بنا كرده بود ) علاوه بر اين اكتشاف سر ستون و كاشيهاى زيادى در اينجا پيدا شد كه حالا در موزهء لوور پاريس است . از جمله فريزى است موسوم به جاويدانها كه نمونه‌اى از سپاهيان دورهء هخامنشى نشان ميدهد و شرح آن در جاى خود بيايد . موزهء لوور پاريس از حيث آثار ايران قديم بر سائر موزه‌ها برترى دارد .\r\nپس از لفتوس و ديولافوا هيئتى در تحت رياست دمرگان « 6 » ، بر حسب اجازهء انحصارى ، كه دولت ايران بدولت فرانسه داده بود ، حفرّيات را دنبال كرد و ( شيل ) عالم آسورشناس جزو هيئت مزبور بود . اگر چه حفرّيات شوش هنوز باتمام نرسيده و ، چنان كه گويند ، نيم قرن ديگر لازم است تا ابتكار انجام شود ، باوجود اين از آنچه تا به حال بدست آمده تاريخ عيلام تا اندازه‌اى روشن گشته و يك دولت بر دولتهاى بزرگ مشرق قديم افزوده . در اينجا آثارى راجع ببابل و آسور بدست آمد كه كسى انتظار آن را نداشت ، از جمله ستل « 7 » حمّوربى « 8 » پادشاه بابل است كه در قرن بيست و يكم قبل از ميلاد سلطنت داشت . چون نتائج حفرّيات شوش پائين‌تر بمناسبت موقع ذكر خواهد شد عجالة ميگذريم .\r\nبعد دو عالم انگليسى ( تمپ سن ) و ( كينگ ) بايران آمده تحقيقات و مقابلهء جديد در نسخه‌هاى سه گانه كتيبهء بيستون كردند . اين كار خيلى مشكل بود زيرا\r\n\r\n\r\n","description":"","footnote":"\r\n( 1 ) -  Flandin . \r\n( 2 ) -  Coste . \r\n( 3 ) -  Loftus . \r\n( 4 ) -  Churchill . \r\n( 5 ) -  M . Dieulafoy . \r\n( 6 ) -  J . de Morgan . \r\n( 7 ) -  Stele  ( سنك يك پارچه كه بر آن خطوطى كنده‌اند ) .\r\n( 8 ) -  Hammurabi . \r\n","page_name":" 56 ","page_number":74},
  {"content":"\r\n\r\nميبايست روى طنابهائى در بلندى 100 پا از زمين قرار گرفته كار كنند . نتيجهء اين تحقيقات در 1907 طبع و منتشر شد ، سرلوحهء كتاب اين است : « حجاريها و كتيبه‌هاى داريوش بزرگ - يك مقابله جديد متن پارسى ، شوشى و بابلى با ترجمه‌هاى انگليسى » « 1 » . مضامين اين كتيبه‌ها در فصلى كه راجع بآثار هخامنشى است بيايد . مقارن اين زمان در حوالى حدود ايران حفرّياتى در مرو و عشق‌آباد بتوسط مؤسسه ( كارنه جى ) امريكائى بدستيارى ( پوم‌پلّى ) « 2 » به عمل آمد و اشياء زيادى پيدا شد كه جلب توجه كرد ، ازجمله از اين حيث كه باشياء منكشفهء ( سومر ) شباهت داشت . بنابراين بعض علماء حدس زدند كه بين تمدن سومر و ماوراء بحر خزر ارتباطى بوده و شايد سومرىها از طرف شمال بسواحل خليج‌پارس رفته‌اند . اخيرا امريكائىها در تخت‌جمشيد و محل احتمالى شهر صد دروازه ، در نزديكى دامغان ، به اجازه دولت بكاوش‌هائى پرداخته‌اند و فرانسويها نيز در نهاوند به همان كار اشتغال دارند .\r\n\r\nسوريّه\r\nحفريات سوريّه ميبايست خيلى طرف توجه باشد ، زيرا محلهائى كه در تورية ذكر مىشود غالبا در فلسطين يا در اين صفحه است .\r\nباوجوداين حفريّات و كاوشها در اينجا پيشرفتهاى سائر جاهاى تاريخى را نداشته .\r\nدر ميان هيئت‌هائى كه براى تحقيقات و كاوشها بسوريه فرستاده شده ، نامىترين آنها هيئتى است كه در 1860 در زمان امپراطور فرانسويها ناپلئون سوّم در تحت رياست ( رنان ) بسوريه رفت . اگر چه كشفيات اين هيئت مهم است ، ولى نسبت به پولى كه خرج شده در آسور و مصر به نتائج بيشترى رسيده‌اند . گذشته از اين نكته ، آثارى كه بدست آمده بيشتر مربوط بازمنهء بعد است . نتيجهء زحمات اين هيئت در كتابى موسوم به « هيئت فينيقيه » « 3 » بطبع رسيده . در قبرس و جزيره ( كرت ) حفريات نتايج بهترى داد . در قرطاجنه كاردينال فرانسوى ( لاوى ژرى ) بدستيارى راهبين\r\n\r\n\r\n","description":"","footnote":"\r\n( 1 ) -\r\n The sculptures and inscriptions of Darius the Great . . . . A new eollation of the Persian , Susian and Babylonian texte with English translations . \r\n( 2 ) -  Pompelli . \r\n( 3 ) -  Mission en Phenieie . \r\n","page_name":" 57 ","page_number":75},
  {"content":"\r\n\r\nفرانسوى موسوم به پدرهاى سفيد از 1876 م . به حفرّيات و تحقيقات شروع كرد و نتائج آن بطبع رسيد « 1 » .\r\n\r\nفلسطين\r\nدر فلسطين حفريات با جد و جهد انگليسيها و كمپانيها پيش ميرود ، ولى اشكالات كار خيلى زياد و جهت آن از اين حيث است كه اين صفحه هميشه مسكون بوده ، مردمان مختلف از نژادهاى گوناگون از كنعانيان گرفته تا اقوام معاصر ما در اينجا بنوبت سكنى گزيده‌اند و بسا كه روى تپه‌اى چندين شهر يكى بعد از ديگرى بنا شده . بنابراين در يك‌جا آثار تمدن‌هاى مختلف از زير خاك بيرون ميآيد : هرشهر كه خراب ميشده بر ارتفاع تپه ميافزوده و شهر جديد را بر شهر خراب شده ميساختند . گويند كه عدّه چنين طبقات گاهى از ده و بيست تجاوز مىكند . ارتفاع طبقه يا ضخامت آن بسته به طول زمانى است كه شهرى آباد بوده . گاهى يك طبقه در طبقه ديگر داخل شده ، يعنى مواد طبقهء پائين‌تر را در طبقهء بالاتر به كار برده‌اند . شايد بارانها هم در اين كار دخالت داشته . بهرحال عالم آثار عتيقه بايد بسيار رنج برد ، تا آثار و علائم هردوره يا عهدى را از دوره و عهد ديگر تميز داده آن را بجا و طبقهء خود نسبت دهد . باوجوداين كاوشها از 1892 جدا تعقيب مىشود .\r\n\r\nنوبى\r\nاز زمانيكه قشون انگليسى و مصرى نوبى ، يا سودان كنونى را ، تسخير كرد ، كاوشها در اينجا بمرور شروع شد ( 1900 م . ) .\r\nاز چند سال قبل به اين طرف ( 1907 ) دارالعلوم پن سيلوانى امريكائى شروع به حفريّات كرده آثار زياد از دولت ( مرات ) از قرن اوّل قبل از ميلاد بدست آورد . در خواندن خطوط اين مملكت ( گريف فيز ) زحمات بسيار متحمل شده به مقصود نزديك گرديد .\r\nاين است نتيجهء يك نظر اجمالى بتحقيقات و حفرّياتى كه در جاهاى مختلف مشرق قديم به عمل آمده . گفته مىشود يك نظر اجمالى ، زيرا مدخل تاريخ\r\n\r\n\r\n","description":"","footnote":"\r\n( 1 ) -  Les tombeaux puniques en Carthage \r\n","page_name":" 58 ","page_number":76},
  {"content":"\r\n\r\nايران قديم گنجايش بيش از اين را ندارد ، ولى معلوم است كه از تحقيقات و حفريات آن‌چه راجع بايران قديم باشد در جاى خود مشروح‌تر ذكر خواهد شد .\r\nدر خاتمه زايد نيست گفته شود كه حفرّيات و تحقيقات را اكنون هم جدّا تعقيب مىكنند و هيئتهاى علمى اروپائى و امريكائى در جاهاى مختلف مشرق قديم مشغول كارند . بنابراين بايد اميدوار بود كه تاريخ مشرق قديم در آتيه نزديك روشنتر از آنچه هست خواهد بود .\r\n\r\nكارهاى علماء بعد از كشف سرچشمه‌هاى نوين\r\nقبل از كشف منابع جديده كار علماء منحصر بود باينكه اطلاعاتى از سرچشمه‌هاى قديم و تورية بدست آورده تفسير كنند ، يعنى كار اينها بىشباهت نبود بشخصى كه در جائى ايستاده قدم برميدارد و ميگذارد « 1 » . باوجوداين علمائى پيدا شدند و كتاب‌هائى نوشتند كه حالا هم اهميت دارد ، زيرا مدوّنى از مواد منابع قديم است « 2 » .\r\nپس از آن علم تاريخ مشرق قديم تغيير كرد ، تغييرات داراى چند مرحله است و سه مرحلهء آن را كه اساسىتر است ذكر ميكنيم :\r\n\r\nمرحلهء اولى\r\nپس از آنكه منابع جديد كشف شد ، انقلابى در تاريخ مشرق قديم پديد آمد و لازم شد كه تجديدنظر در تاريخ مزبور كنند .\r\nدر ابتداء از جهت زيادى مواد علماء فرصت مداقهء كامل نداشتند و نيز فراموش كردند اين نكته را درنظر گيرند كه تاريخ مشرق قديم چند هزار ساله است ، در اين مدّت مديد عهود و دوره‌هائى بوده و زبان ، مذهب و سائر چيزهاى عهدى در عهد ديگر تغيير كرده . در نتيجهء اين اشتباه چيزهائى را ، كه از اسناد دوره بطالسه مثلا بدست آورده بودند شامل سه هزار سال قبل از آن ميداشتند يا تاريخ بابل را از اسناد آسورى استنباط ميكردند . اين نكته نيز از نظرها محو شد ، كه در موقع تجديدنظر در علمى يا در موقعى كه علم جوانى ميخواهد جاى علم قديم را بگيرد ،\r\n\r\n\r\n","description":"","footnote":"\r\n( 1 ) - يعنى باصطلاح نظاميها در جا مىزند .\r\n( 2 ) - مانند اين كتابها :\r\n Bunsen , Aegyptens Stelle in d . Weltgeschichte , Hamburg 1845 . Niebuhr , Geschichte Assurs und Babels , Berlin 1857 . Bochart , Chanaan \r\n","page_name":" 59 ","page_number":77},
  {"content":"\r\n\r\nبايد مواد جديد را بقسمتهائى تقسيم و بعد هريك از قسمتها را بين علماء و كاركنانى توزيع كرد ، تا مداقهء كامل و مطالعات عميق در جزئيات به عمل آيد و پس از اخذ نتيجه و مقايسهء آن با اطلاعات و معلومات قديم شالودهء علم جديد ريخته شود . بر اثر غفلت از نكاتى كه ذكر گرديد ، كتابهاى بزرگى نوشتند كه بطور كلى و عمومى مطالب را طرح ميكرد و مقصود عمده اين بود كه اين كتابها را عامه بخوانند . كتب مزبوره در ابتداء مورد توجه گرديد ، ولى ديرى نگذشت كه ، از جهت عجله و عدم مداقهء كامل در مندرجات آنها ، يا در موادىكه مبناى كتب مزبوره بود ، اشخاص فكور جامعه با ترديد و عدم اطمينان به اين كتابها نگريستند . براى مثل موردى را ذكر ميكنيم : گوت‌شميد در 1876 مقاله‌اى را ، كه راجع بآسورشناسى در يكى از مجلات نوشته بودند ، سخت انتقاد و استهزاء كرد « 1 » و مباحثهء شديد درگرفت ، تا آنكه رئيس آسور شناسان آلمانى ( شرادر ) « 2 » مجبور شد دخالت كرده پايه علمى شعبه جديد خاورشناسى را تصديق و مدافعه كند ، ولى نبايد تصور كرد كه كليهء مصنفات يا مؤلفات اين زمان اين حال را داشت ، زيرا كتبى هم در آلمان ، فرانسه و انگلستان نوشته ميشد كه داراى مزاياى علمى بود ، مثلا مدّون كتيبه‌هاى ميخى موزهء بريطانيائى ، كه در پنج جلد منتشر شد ، مربوط به اين زمان است « 3 » و بعد از آن دنبالهء آن بعنوان متنهاى ميخى بطبع رسيد « 4 » ، آكادمى كتيبه‌ها در پاريس مجموعه‌اى از كتيبه‌هاى سامى منتشر كرد « 5 » ، كتب ديگرى هم نوشته شد و بطبع رسيد كه ذكر آنها با مقصود ما ملازم نيست . در اين اوان علمائى هم پيدا شدند كه خواستند امتحانى براى نوشتن تاريخ عمومى كليهء مشرق قديم بكنند ، از جمله ( مسپرو ) فرانسوى است كه كتاب او موسوم به « تاريخ قديم مردمان مشرق » است « 6 » . اين كتاب در طبع پنجم داراى سه جلد با گراورهاى خوب گرديد . خود مسپرو مصرشناس بود و از اين جهت كتاب او ، كه مبتنى بر اسناد و مدارك مىباشد ، بيشتر براى تاريخ مصر قديم اهميت دارد .\r\n\r\n\r\n","description":"","footnote":"\r\n( 1 ) - عنوان مقاله اين بود :  Neue Beitrage Zur Gesehiehte d . Alten Orient \r\n( 2 ) -  Schrader . \r\n( 3 ) -  Cuneiform Inscriptions of Western Asia . \r\n( 4 ) -  Cuneiform texts . \r\n( 5 ) -  Corpus inscriptionum semiticorum \r\n( 6 ) -\r\n Maspero , Histoire Des . peuples de l'Orient 1875 . \r\n","page_name":" 60 ","page_number":78},
  {"content":"\r\n\r\n\r\nمرحلهء دوّم\r\nوقتىكه موادّ متراكم گرديد و بر عدهء علماء خاورشناس افزود ، مطالعه و مداقّه در منابع جديد در مرحله دوّم داخل شد . توضيح آنكه مواد را تقسيم كرده درصدد برآمدند كه عهود و ازمنهء اين مدارك را بدست آرند . در اين راه دو نفر پيش قدم بود : ( مسپرو ) و ( ارمان ) اوّلى اسلوب علمى به كار برده كتابى راجع بمذهب مصريهاى قديم نوشت « 1 » ، و دوّمى هم با همان اسلوب علمى در باب مصر و زندگانى مصر تصنيفى كرد « 2 » ، بعدها بواسطهء زحمات اين دو عالم جوانانى تربيت شدند كه خدمات شايان بتاريخ مشرق قديم موافق منابع جديده كردند . پس از آن اين اسلوب را راجع بمنابع آسورى و بابلى به كار بردند و در نتيجه كتابهاى زيادى نوشته شد ، كه از كتب مهمه بشمار ميرود ، مانند ترجمهء تمام كتيبه‌ها و خطوط ميخى آسورى كه بهدايت آسورشناس معروف آلمانى ( شرادر ) انجام يافت « 3 » . از 1880 شروع كردند به نوشتن كتبى راجع بتاريخ عهد قديم كه مبتنى بر منابع جديد و قديم باشد . از ميان اين نوع كتابها كتاب ( ادوار مىير ) خيلى معروف است و هنوز كهنه نشده « 4 » . پس از آن تاريخ مشرق قديم بقدرى بسط يافت ، كه ديگر براى عالمى مقدور نبود در تمام رشته‌هاى آن متبحر شود . بر اثر اين انبساط ، تاريخ مزبور را بشعبه‌هائى تقسيم كردند ، هرعالم موافق ذوق خود شعبه‌اى انتخاب كرد و هيئتى براى نوشتن تاريخ مشرق قديم تشكيل گرديد ، مثلا در آلمان نوشتن تاريخ ايران نصيب فردى ناند يوستى شد « 5 » ، تاريخ مصر را ( ادوارد مىير ) با عالم ديگرى نوشت ، آسور و بابل را ( هم مل ) و فينيقيه را ( پيچمان ) بمورد مداقّه درآوردند ( اين موارد را براى مثل ذكر كرديم و الّا نظائر آن زياد است ) .\r\nبعد قرار شد دستورهائى براى تاريخ قديم بنويسند و باز اين كار را بين علماء متخصص تقسيم كردند و تاريخ ماد و پارس به سهم ( پراشك ) افتاد . در ميان كتب مرحله دوّم\r\n\r\n\r\n","description":"","footnote":"\r\n( 1 ) -  Maspero , Revue de Fhistoire des religions . \r\n( 2 ) -  Ermann , Aegypten und Aegyptiches Leben . \r\n( 3 ) -  Keilinsehrift liehe Bibliothek . \r\n( 4 ) -  Ed . Meyer , Gesehiehte des Alterthums . \r\n( 5 ) -  F . Justi . \r\n","page_name":" 61 ","page_number":79},
  {"content":"\r\n\r\nلازم است اشاره‌اى هم بكتاب ( پرر ) و ( شى پيه ) كنيم . اين كتاب راجع بصنايع مشرق است « 1 » و در باب ايران و آسور اطلاعات مهمى ميدهد ، ولى بعد از طبع اين كتاب اكتشافات زياد راجع بصنايع مشرق قديم روى داده و بايد كتابى جديد در اين باب بنويسند . بىموقع نيست گفته شود كه علمائى هم مانند ( اپ پر ) فرانسوى كتابهائى در باب علوم مشرق قديم نوشته‌اند ، مثلا راجع برياضيات در نزد مصريها ، هيئت در آسور و بابل ، طب در مشرق .\r\n\r\nمرحلهء سوّم\r\nدر اواخر قرن نوزدهم ميلادى كشفيات غير مترقبه در صفحاتى كه تمدّن بابلى داشتند روى داد ، در مصر آثار قبل از تاريخ اين مملكت بدست آمد و نيز آثار ممالك درجه دوّم مشرق قديم در آسياى غربى كشف شد . تمام اين اكتشافات باز انقلابى را در تاريخ مشرق قديم باعث گرديده آن را در مرحلهء سوّم داخل كرد . در اين مرحله علماء آلمانى محرّك شدند ، حفريّاتى بواسطه هيئت علمى آلمانى موسوم به « شركت شرقى » « 2 » در جاهاى مختلف مشرق قديم به عمل آمد و نفوذ بابل در تمدّن بشر روشن‌تر گرديد . در اين اوان اسنادى باز بدست آمد و علماء توانستند راجع باقتصاديات و سياسيات و طرز تشكيل دولتهاى مشرق قديم مطالعاتى كنند . حالا تاريخ مشرق قديم دارد تاريخ واقعى مىشود و علماء شعبه‌هاى مختلف ، مانند علم آثار عتيقه ، زمين‌شناسى ، فقه اللغه ، زبان‌شناسى و غيره ، به خاور شناسها كمك ميكنند و مسائل زياد راجع بنژادها ، زبانها ، آثار اعصار قبل از تاريخ و غيره روشن ميگردد . در ابتداى اين مرحله ، افق‌نظر علماء وسعت يافت و اين مسئله طرح شد كه تمام تمدّنهاى شرقى از كجا آب ميخورند و چه ارتباطى با يكديگر دارند . بعضى داراى اين عقيده شدند كه سرچشمهء تمدّن بشر در مصبّ رود فرات جوشيده و بعد از اينجا بسائر جاهاى عالم جارى شده . در اين مسئله در تحت تأثير كشفيات جديد ، باز يك نوع عجله و شتابندگى ايجاد شد و علمائى ، مانند ( وين كلر ) ، ( شتوكن ) و غيره خيلى دور رفته گفتند كه تمدّن تمام عالم ،\r\n\r\n\r\n","description":"","footnote":"\r\n( 1 ) -\r\n Perrot et Chipiez , Histoire de P Art dans l'Antiquite . \r\n( 2 ) -  Orient Gesellschaft . \r\n","page_name":" 62 ","page_number":80},
  {"content":"\r\n\r\nحتى ژاپون و امريكاى قبل از ( كلومب ) هم ، از بابل است و بابل معلم تمام ملل مىباشد ، منشاء اساطير تمام ملل را از نجومى كه در نزد بابليها رايج بود دانستند ، در خود تاريخ مشرق قديم فرضيات متهورانه كرده خواستند در هرقسمت چيزهاى تازه بگويند و از اين حقّ مورّخ ، كه از اوضاع قرون بعد استنباطهائى راجع باوضاع قرون قبل مىكند ، سوء استعمال كرده نتيجه‌هائى گرفتند كه اساس محكمى نداشت . چنين بود كتبى كه در اين زمان براى عامّه نوشته ميشد ، چنين بود نيز مصنفات وين كلر « 1 » و جلد سوّم كتابى كه ( وين‌كلر ) و ( نىبور ) نوشتند و معروف بتاريخ عالم است « 2 » نيز در همين اوان ( وين كلر ) ، ( ثيم مرمان ) « 3 » كتابهائى نوشتند و اطلاعاتى را ، كه از خطوط ميخى و آثار قديمه بنى سام بدست آمده بود ، جمع كرده ، تبصره‌هاى مفيدى بر آن افزوده ، كلياتى از تمام اين اطلاعات استنتاج كردند . اگر ( وين كلر ) در مصنفات ديگر خود تمام مندرجات تورية را تا داود نتيجهء معتقدات بابلى راجع بآفتاب و ستاره‌ها ميدانست ، در اين كتاب خود او با ثيم مرمان اساس مذهب عيسوى را هم از بابل استخراج كرد . در سر اين مسئله ، يعنى ارتباط تورية با بابل مباحثات و مشاجرات زياد به عمل آمد ، يكى از علل آن كتابى بود كه ( دليچ ) نوشت و كتاب مزبور بعنوان « بابل و تورية » معروف شد « 4 » . اين جريان ، كه در اروپا معروف به « پان بابيلونيسم » بود ، « 5 » يعنى جريانى كه منشاء تمدّن ، تمام عالم را از بابل ميدانست ، طولى نكشيد و بر ضدّ آن جريان ديگرى شروع گرديد ، ولى رويهمرفته جريان مذكور باعث شد كه در اروپا توجّه و علاقه مخصوصى نسبت بتاريخ مشرق قديم پديد آمد . جريانى كه بر ضدّ « پان بابيلونيسم » شروع گرديد نويسندگانى داشت مانند ( ادوار مىير ) . اين مصنف در كتاب معروف خود كه موسوم به « تاريخ قديم » است « 6 » باز به راه احتياط و اسلوب صحيح برگشت و مخالف عقايد مصنفين مذكور ، يا بطوريكه ميگويد ، ضدّ « مكاشفات برلنى » گرديد « 7 » . مصنفى ديگر مانند ( كوگلر ) ، كه در هيئت و نجوم بابل\r\n\r\n\r\n","description":"","footnote":"\r\n( 1 ) -\r\n Winckler , Geschichte Babyloniens - Assyriens ; Geschichte Israels . \r\n( 2 ) -  Weltgeschichte . \r\n( 3 ) -  Zimmermann . \r\n( 4 ) -  Babel und Bibel . \r\n( 5 ) -  Panbabylonisme . \r\n( 6 ) -  Geschichte des Altertums . \r\n( 7 ) -  Revelation de Berlin . \r\n","page_name":" 63 ","page_number":81},
  {"content":"\r\n\r\nمتخصص بود ، نيز بر ضدّ عقايد طرفداران « پان بابيلونيسم » قيام كرده نشان داد كه تا قرن هشتم ميلادى هيئت بابل پايهء علمى نداشت و بعد اشخاصى ، مانند ( گرسمان ) عالم الهيات ، ( اون گناد ) آسورشناس و ( ران كه ) مصرشناس ، مسئلهء « بابل و تورية » را از سر گرفتند ولى با نظرى ديگر . توضيح آنكه بجاى قواعد و اصولى كه ثابت نشده بود ، ترجمهء صحيح و تطبيق و تحقيق شده متن تورية را منتشر و صورتها و اشكال زيادى به آن علاوه كردند ، تا مردم و اشخاصى كه به اين مسئله علاقه‌مندند ، با خود متن صحيح و روشن مواجه گردند . اين كتاب « 1 » و كتب ديگر كه بر ضدّ جريان « پان بابيلونيسم » نوشته شد و بعضى را ذكر كرديم ، ضربتى بود ، كه بطرفداران اين رويه وارد آمد . بعد كوگلر باز كتابى نوشته ثابت كرد كه عقايد وين كلر از نظر علم هيئت و آسورشناسى مبنائى ندارد . يكى از مقالات او معروف است به « روى خرابه‌هاى پان بابيلونيسم » . بر اثر كتب مذكوره عمارت « پان بابيلونيسم » چنان خراب شد كه يكى از علماء تاريخ قديم گويد « سنگى روى سنگ باقى نماند » و كتابهائى بيرون آمد كه در آنها عجله و حرارت سابق ديگر ديده نميشود . مثلا كتاب كينگ « 2 » كه راجع بتاريخ سومر و اكد است و به زمان حمورابى منتهى ميگردد اين كتاب موافق مداركى نوشته شده كه بدست آمده و معلوم است . طبع جديد جلد اوّل كتاب مىير كه موسوم به « تاريخ عهد قديم » است نيز مؤيّد اين جريان شد و ، اگر از بعض مستثنيات صرف‌نظر كنيم ، تاريخ مشرق قديم بمجرائى افتاده كه نسبت بسابق بمراتب بيشتر علمى و پايهء آن بر مداركى است كه بدست آمده و همه ساله بر عدهء آن ميافزايد .\r\nمختصرى كه از جريان خاورشناسى ذكر شد ما را به اين نتيجه مىرساند :\r\nبر فرض بىاساس بودن عقايد بعض علماء ، كه بقول علماء ديگر از عجله و كمى مطالعه و حرارت بىجهت ناشى شده ، باز اين مطلب مسلم است كه تاريخ مشرق قديم بقدرى روشن شده و كشفيات جديد باندازه‌اى دامنهء آن را وسعت داده ، كه ميتوان بىترديد گفت ، تاريخ مزبور با آنچه در صد سال قبل بود زير و زبر گشته\r\n\r\n\r\n","description":"","footnote":"\r\n( 1 ) -\r\n Altor ientalisehe Texte und Bilder Zum Alten Testamente . \r\n( 2 ) -  L . King . \r\n","page_name":" 64 ","page_number":82},
  {"content":"\r\n\r\nو در عقيده‌اى ، كه علماء تاريخ نسبت بملل مشرق قديم داشتند و پايهء آن بر كتب مورّخين عهد قديم بود ، تغييرات اساسى روى داده ، ولى نيز بايد گفت كه اين انقلاب علمى ، بقدرى كه شامل مصر و بابل و آسور گرديده ، شامل ايران نشده ، زيرا در ايران بيشتر به خواندن كتيبه‌ها و تحقيق و تدقيق در آثاريكه روى زمين است پرداخته‌اند و چه بسيار است امكنه تاريخى كه هنوز حفرّيات و كاوشهائى در آنجاها نشده ، و حال اينكه اكثر موادّيكه بمصر و آسورشناسى كمك كرده از زير زمين بيرون آمده ، مانند دفترخانهء مصر و كتابخانهء آسور و غيره كه در فوق به آنها اشاره شد ، بنابراين نوشته‌هاى مورّخين عهد قديم براى تاريخ قديم ايران هنوز سرچشمه‌هاى مهم بشمار ميرود و ، تا وقتى كه ما بحفريّات علمى و مرتب شروع نكنيم و در جاهائى ، مانند همدان ، استخر ، تخت‌جمشيد ، پاسارگاد ، محل شهر صد دروازه ، باختر ، سيستان و غيره ، كاوشهائى به عمل نيايد بايد بواسطهء فقدان وسائل ديگر در نوشته‌هاى مورّخين قديم دقيق شويم ، تا شايد از مقايسهء نوشته هاى مذكور قسمتى از تاريكىها بر طرف شود ، يا از نتيجهء حفرّيات علمى در جاهاى ديگر مشرق قديم ، باندازه‌اى كه دوره‌هائى از آن با دوره‌هاى ايران قديم مطابقت مىكند ، استفاده كنيم . اين وسيلهء آخرى اگر چه كافى نيست ، ولى چنان هم نيست كه در مواردى اطلاعات گرانبهائى ندهد ، زيرا تجربه نشان ميدهد كه بعض كشفيات در مصر ، بابل ، آسور و غيره روشنائىهائى نيز بتاريخ ايران قديم افكنده . مؤلف در هرمورد كه به اين نوع كشفيات برسد آن را ذكر خواهد كرد ، تا معلوم باشد كه چگونه يك سند تاريخى ، كه ناگهان از زير خاك بيرون آمده ، حكايت مطوّل مورّخى را از بيخ و بن تغيير داده ، يا آن را طورى تكذيب كرده كه براى احدى مجال ترديد نمانده . بنابر آنچه گفته شد ايران شناسى اگر چه نسبت بسابق ترقى كرده ، ولى هنوز بترقيات مصر و آسورشناسى نرسيده و روزى خواهد آمد ( شايد در آتيهء نزديك ) كه ايرانيان دوره‌هاى بعد بمراتب بهتر از نياكانشان تاريخ قديم وطنشان را خواهند دانست .\r\n\r\n","description":"","footnote":"","page_name":" 65 ","page_number":83},
  {"content":"\r\n\r\n\r\nسرچشمه‌هاى قديم\r\nسرچشمه‌هاى قديم عبارت است از كتب مورّخين عهد قديم كه غالبا يونانى بودند و بعض آنها رومى ، مصرى ، كلدانى ، فينيقى ، ارمنى ، يهودى و غيره . كتاب‌هاى اغلب اين مورّخين مربوط بتاريخ مشرق و ايران قديم است ، يا اگر هم مضامين آنها خارج از وقايع مشرق قديم باشد ، باز با تاريخ آن در جاهائى مربوط بوده دوره يا زمانى را از تاريخ مزبور روشن مىكند . ممكن است گفته شود كه چرا ما در اين مبحث مشرق قديم را با ايران قديم مخلوط كرده‌ايم . جهت اين است : اولا دوره‌اى از تاريخ ايران دورهء پارسى مشرق قديم است . ثانيا چه قبل و چه بعد از اين دوره هم وقايعى از تاريخ مشرق قديم با تاريخ ايران قديم ارتباط معنوى دارد و بنابراين نوشته‌هاى مورّخين عهد قديم ، در صورتى هم كه راجع بمشرق قديم باشد ، براى روشن كردن قسمتهائى از تاريخ ايران گرانبها است . اين نكته اگر در اينجا واضح نباشد در موقع ذكر وقايع كاملا روشن خواهد بود . از اين نظر مورّخينى كه بيشتر معروفند به ترتيب تاريخ اينها هستند :\r\n\r\nهرودوت « 1 »\r\nاگر چه او را پدر مورّخين خوانده‌اند ، ولى در واقع امر نخستين مورّخ نبوده ، زيرا قبل از او اشخاص ديگر از يونانيها مانند ( هكاته ) « 2 » چيزهائى نوشته‌اند كه بما نرسيده و ظنّ قوى ميرود كه هرودوت و مورّخين قرون بعد از اين نوشته‌ها استفاده كرده‌اند ، بىاينكه اسم مؤلف را برده باشند . هرودوت از اهل ( هالى كارناس ) مستعمرهء يونانى در آسياى صغير بود و ، چون اين شهر جزو مستملكات ايران بشمار ميرفت ، مورّخ مذكور از تبعهء ايران محسوب ميشد . مدّت زندگانى او را از 484 تا 425 ق . م دانسته‌اند . هرودوت سياحتهاى زياد در ممالك مشرق قديم كرده و تحقيقات خود را راجع باحوال و تاريخ بعض اين ممالك نوشته . نوشته‌هاى او داراى نه كتاب است و از اين جهت آن را\r\n\r\n\r\n","description":"","footnote":"\r\n( 1 ) -  Heralote . \r\n( 2 ) -  Hecatee  ( مورّخ قرن ششم قبل از ميلاد از اهل مى لث ) .\r\n","page_name":" 66 ","page_number":84},
  {"content":"\r\n\r\n« تاريخ در نه كتاب نامند » . چون هريك از كتابها بنام يكى از موزهاى « 1 » يونانى شروع شده بعض محققين هرودوت عقيده دارند كه تقسيم نوشته‌هاى او به نه كتاب و اسمى كه بهر يك از كتابها بنام موزى داده شده در قرون بعد به عمل آمده و تأليفات مورّخ در ابتداء تقسيماتى نداشته ، زيرا وقتى كه ميخواهد خواننده را بمطلبى كه گذشته يا خواهد آمد ارجاع كند ، غالبا گويد « در حكايت ديگر » يا « حكايتهاى ديگر » و امثال آن « 2 » . راجع بكيفيت نوشته‌هاى او بايد شرح ذيل را درنظر داشت :\r\nدر آسياى صغير مستعمرات يونانى زياد بود . وقتى كه نزديكى و الفت ميان يونان و مشرق قديم پيدا شد ، مشرق آباد و متموّل توجه يونان فقير را به خود جلب كرد و يونانيهاى زياد بممالك مشرق آمده در بابل ، مصر و سوريّه منتشر شدند . بعد از تشكيل دولت هخامنشى بر عدهء يونانيها در ممالك مشرق افزود ، زيرا ، علاوه بر يونانيهائى كه براى سياحت يا كار بمشرق قديم ميآمدند ، عدهء زيادى از آنها به خدمت مصريها استخدام و از اواسط دورهء هخامنشى در قشون ايران هم اجير مىشدند .\r\nيونانيهاى سياح ، كه زبانهاى خارجه را نميدانستند و با اخلاق و عادات مردمان بومى آشنا نبودند ، نميتوانستند باوضاع و احوال ملل مشرق قديم جز از نظر يونانى بنگرند . اگر چه ، از زمانيكه عدهء سياحان خارجه در ممالك مشرق قديم زياد شد ، اشخاصى از مردم محل پيدا شدند كه زبانهاى خارجه را ميآموختند ، تا مترجم يا بلد گردند ، ولى اينها غالبا نه اطلاعى از گذشته‌هاى وطن خود داشتند و نه با تمدن يونانى آشنا بودند . اطلاعى از گذشته‌هاى وطن خود نداشتند ، زيرا سياحان يونانى از قرن پنجم ق . م بسياحت در مشرق قديم پرداختند و در اين زمان دوره‌هاى درخشان ملل مشرق قديم ، مانند مصر ، بابل ، آسور و غيره گذشته بود . نسل‌هاى بعد هم به همان اندازه از اين گذشته‌ها آگاه بودند كه ، مثلا ايرانيهاى قرون اسلامى از\r\n\r\n\r\n","description":"","footnote":"\r\n( 1 ) -  Muses  موزها نه ربّة النّوع بودند كه هريك صنعتى را مانند شعر ، موسيقى ، نمايش و غيره حمايت ميكردند ، مهمترين صنايع شعر و فصاحت بود .\r\n( 2 ) - كتابهاى نويسندگان قديم را نبايد بمعنى كنونى كتاب دانست ، زيرا در واقع هركتاب حكم باب يا فصلى را دارد ، مثلا نه كتاب هرودوت دو جلد خشتى است كه هركدام داراى 350 صفحه مىباشد .\r\n","page_name":" 67 ","page_number":85},
  {"content":"\r\n\r\nعظمت ايران در زمان داريوش بزرگ يا ايطاليائىهاى قرون وسطى از جلال روم در زمان اوگوست . ممكن است گفته شود كه ايران زمان هرودوت در اين حال نبوده . اين نظر ، با اينكه تا اندازه‌اى وارد است ، چندان مؤثر نيست ، زيرا اولا خود دولت هخامنشى بعد از داريوش اوّل و خاتمهء جنگهاى ايران و يونان رو بانحطاط ميرفت ، ثانيا هرودوت بايران نيامده بود ، يعنى نوشته‌هاى خود را از تحقيقاتى كه در خارج ايران ميكرد مينوشت ، و بايد اين نكته را نيز درنظر داشت كه ترّقى و جهان دارى پارسيها بغتة روى داد . بنابراين ايرانيان قديم در انظار ملل قديمه مشرق ، مانند مصريها و بابليها ، كه گذشته‌هاى مفصل داشتند ، ملتى بودند فاتح و غالب ولى تازه بدوران رسيده و طبيعى است كه در اين موارد ملل مغلوبه ملت غالب را دوست ندارند . بارى ، بنابر آنچه گفته شد ، مترجمين و رهنمايان بومى همانقدر ميتوانستند سياحان يونانى را از عادات ، اخلاق ، مذهب و گذشته‌هاى ملل مشرق قديم آگاه كنند كه مثلا امروز سياحى بخواهد ، بتوسط مترجمين و رهنمايان ، احوال روحى ، تمدنى و نيز گذشته‌هاى مملكتى را بداند . اين كيفيات در نوشته‌هاى هرودوت ، كه يكى از سياحان يونانى بود ، خيلى روشن منعكس شده : سنوات وقايع درهم و برهم است ، در موارد زياد داستانگوئى جاى تاريخ را گرفته و خود داستانها هم ، از اين جهت كه از نسل بنسل رسيده ، چنان مشوّش است كه با زحمت ميتوان مقصود را دريافت . بر اين معايب يك چيز هم افزوده : يونانىهاى قديم عاشق چيزهاى فوق العاده و غريب بودند و ، چون مصر را سرزمين معجزات و چيزهاى خارق عادت ميدانستند ، ميخواستند چيزهاى عادى را هم بطور فوق العاده تأويل كنند ، يا فوق العاده را بر عادى ترجيح دهند . اين نكته نيز از نوشته‌هاى هرودوت به خوبى درك مىشود .\r\nراجع به آسور و بابل هم نوشته‌هاى هرودوت چنين است و بلكه بدتر . بالاخره بايد درنظر داشت كه سياحت او در مشرق قديم طولى نكشيده : در مصر شايد سه چهار ماه اقامت داشته . خودش گويد در بابل بوده ، ولى بعض محققين جديد به اين عقيده‌اند كه اصلا هيچگاه در اين شهر نبوده . او گويد كه غالبا اطّلاعات را از\r\n\r\n","description":"","footnote":"","page_name":" 68 ","page_number":86},
  {"content":"\r\n\r\nكاهنان گرفته ولى تصوّر نميرود ، كه منبع تحقيقات او روحانيون درجهء اوّل بابل يا مصر بوده باشند .\r\nاين است بطور كلى آنچه از نوشته‌هاى هرودوت استنباط مىشود ، ولى باوجود اين كتابهاى او از اين حيث مفيد است كه رويهمرفته و بطور كلى منظرهء مشرق قديم را در قرن پنجم قبل از ميلاد مينمايد . آنچه را كه خودش ديده درست نوشته ، فقط در بعض جاها اختراعى كرده ، مانند قضيهء ( سلن و كرزوس ) كه در جاى خود بيايد . ارقامى را كه هرودوت ذكر مىكند ، چنان كه خواهيم ديد ، گاهى اغراق آميز است ، ولى غالب مورّخين عهد قديم از اين نقص مبرّى نيستند .\r\nامّا راجع باينكه در عهد قديم چگونه نوشته‌هاى هرودوت تلقى ميشد ، بايد درنظر داشت كه به عقيدهء بعض محققين مانند ( بر ) ، ( كروگر ) و ( شتين ) هرودوت نوشته‌هاى خود را در آتن و در موقع بازيهاى ( المپ ) « 1 » براى يونانيها ميخوانده . اگر راجع به المپ ترديدى باشد ، چنان كه بعضى كرده‌اند ، در باب آتن شكى نيست ، زيرا ( اوسويوس ) « 2 » وقايع نگار ثقهء قرن سوّم ميلادى ، راجع بسنهء 445 يا 446 ق . م گويد : هرودوت كتاب خود را در آتن در ملاء عام خواند و بافتخاراتى بزرگ نائل شد ( فصل 83 بند 3 - 4 ) ، پلوتارك از قول ( دىئيل ) نامى مورّخ آتن ( از قرن سوّم ق . م ) گفته : آتنىها در ازاى تمجيداتى كه هرودوت از آنها كرده بود ده تالان به او دادند . اگر چه در مبلغ انعامى كه به او داده‌اند يقينا مبالغه شده ، زيرا آتن اينقدر غنى نبود كه براى كتابى دوازده هزار تومان به پول كنونى بدهد ، ولى ذكرى كه مورّخ مذكور كرده مىرساند كه چيزى بوده و چيزهائى گفته‌اند . ديون خرى سس‌تم « 3 » نيز گفته كه هرودوت در ازاى كتاب خود از ( كرنتيها ) وجهى خواست و ، چون جواب دادند « نام نيك چيزى نيست كه در بازار خريد و فروش شود » هرودوت از آنها در كتاب خود ، در جائى كه\r\n\r\n\r\n","description":"","footnote":"\r\n( 1 ) - بازيهاى المپ در يونان بىشباهت به بازار عكّاز عرب قبل از اسلام نبود ، شرح آن پائين‌تر بيايد .\r\n( 2 ) -  Evsevius . \r\n( 3 ) -  Dion Chrysostome  ( اين عالم در قرن اوّل ميلادى ميزيست ) .\r\n","page_name":" 69 ","page_number":87},
  {"content":"\r\n\r\nتاريخ جنگ سالامين را نوشته ، بد گفت . اين است آنچه بنابر منابع قديم راجع به هرودوت گفته مىشود ، ولى اكثر محققين جديد مايل‌اند كه اين گفته‌ها را عارى از صحت بدانند . باوجوداين اسامى اشخاصى را كه در عهد قديم از او بد يا خوب گفته‌اند ذكر ميكنيم :\r\nارسطو اسلوب انشاء هرودوت را براى تاريخ‌نويسى پسنديده ، ولى او را افسانه‌گو « 1 » ناميده و ضمنا غلطهاى كتاب هرودوت را راجع به علوم طبيعى نشان داده ( كتاب پواتيك « 2 » فصل نهم - نوع حيوان كتاب سوّم بند 5 - تاريخ حيوانات كتاب سوّم بند 22 ) .\r\nتوسيديد « 3 » ، مورخ معروف و درست‌نويس يونانى ، كه تاريخ جنگ‌هاى پلوپونس را نوشته ، در مقدّمهء كتاب خود گويد : هرودوت نثرنويسى است كه به حقيقت‌نويسى علاقه‌مند نبوده .\r\nكتزياس ، كه در دربار داريوش دوّم و اردشير دوّم طبيب بود ، جاهائى را از نوشته‌هاى هرودوت راجع بكوروش بزرگ ، كمبوجيه ، داريوش و خشيارشا تكذيب كرده « 4 » ، ولى بايد گفت كه بعض نوشته‌هاى خود كتزياس را هم مورخين ديگر تكذيب كرده‌اند .\r\nژوزف فلاويوس ، مورّخ يهود از قرن اوّل ميلادى ، گويد كه همه دروغ‌گوئى هرودوت را ثابت مىكردند و مان‌تن موّرخ مصرى گفته كه در نوشته‌هاى هرودوت راجع به مصر غلطهاى زيادى است « 5 » .\r\nسىسرون « 6 » ، نطاق معروف رومى ، هرودوت را ابو المورّخ ناميده و گويد :\r\nنوشته‌هاى او مانند نوشته‌هاى ان‌نيو « 7 » پر است از افسانه‌هاى گوناگون .\r\nديودور سىسىلى « 8 » گويد ( كتاب 1 بند 69 ) اختراعات و افسانه‌هائى را كه هرودوت عمدا در تاريخ مصر داخل كرده بسكوت خواهيم گذراند .\r\n\r\n\r\n","description":"","footnote":"\r\n( 1 ) -  Mythologos . \r\n( 2 ) -  Poetique . \r\n( 3 ) -  Thueydide . \r\n( 4 ) -  Phot . Billioth . p . 35 bekk . \r\n( 5 ) -  Joseph . adv . aj . 13 - 14  ( بصفحهء 80 رجوع شود ) .\r\n( 6 ) -  Cieeron . \r\n( 7 ) -  Ennio . \r\n( 8 ) -  Diodore de Sieile . \r\n","page_name":" 70 ","page_number":88},
  {"content":"\r\n\r\nسترابون « 1 » جغرافيادان عالم قديم ، گفته ( كتاب 11 فصل 6 بند 3 ) به شعراى قديم مانند هومر « 2 » و هزيود « 3 » بيشتر مىتوان اعتماد كرد تا به هرودوت و مورخين ديگر عهد قديم .\r\nدنيس هالىكارناسى « 4 » ، مورّخ يونانى كه معاصر يوليوس‌سزار و اكوست بود و قسمتى را از تاريخ روم نوشته ، در ميان تاريخ‌نويسان يونانى هرودوت را لايق نخستين مقام دانسته و او را بر توسيديد ترجيح داده « 5 » .\r\nاين است بطور اجمال عقايد موّرخين و نويسندگان عهد قديم دربارهء هرودوت ، ولى در عهد جديد اكثر انتقادات بنفع او تمام شده ، زيرا بيشتر محققين او را رويهمرفته مورخى دانسته‌اند كه صميمى بوده و ميخواسته حقيقت را بنويسد .\r\nاينها گويند : اگر هرودوت در بعض موارد دست‌رسى بمدارك و اسناد صحيح نداشته .\r\nاين نكته بصميمى بودن او خللى وارد نميكند و او يكى از مورخين ممتاز عهد قديم بشمار ميرود . نظر مذكور را نميتوان صحيح ندانست ، بمعتقدات مذهبى هرودوت هم نميتوان ايراد كرد ، زيرا او يونانى بوده و يونانيها چنين معتقداتى مىپرورده‌اند ، ولى يك چيز را نميتوان با اغماض گذرانيد : هرودوت پارس و پارسى را دوست ندارد و قلم را در بعض موارد تابع حسيات مىكند . راست است كه او يونانى بود و يونانيها پارسيها را دوست نداشتند ، ولى ( توسيديد ) و ( ديودور سىسىلى ) نيز يونانى بودند و بعض يونانيها ، مانند پلوتارك ، حسيات وطن‌پرستى را در نوشته‌هاى خود با كمال حرارت بروز داده از عدم بهره‌منديهاى يونان در مقابل ايران در برخى موارد ( مانند معاهدهء آنتالسيداس ) ناليده‌اند ، ولى با اين حال نخواسته‌اند قلم را تابع حسيات كنند . بهرحال با وجود ايراداتى كه به هرودوت وارد ميآيد بايد انصافا گفت كتبى كه او از خود گذاشته و اطلاعاتى كه ميدهد براى تاريخ ايران قديم هم مهم و گران‌بها است ، زيرا جز چند كتيبه ، كه مفصل‌ترين آنها شايد داراى دو هزار كلمه باشد ، مدارك ملى ديگر براى اين قسمتهاى تاريخ ايران قديم نداريم و از\r\n\r\n\r\n","description":"","footnote":"\r\n( 1 ) -  Strabon . \r\n( 2 ) -  Homere . \r\n( 3 ) -  Hesiode . \r\n( 4 ) -  Denyse d'Haliearnasse . \r\n( 5 ) -  Biblioth . Coisl . 597 . \r\n","page_name":" 71 ","page_number":89},
  {"content":"\r\n\r\nكشفيات جديد هم مواد زياد راجع به اين زمان بدست نيامده . بالاخره دربارهء هرودوت بايد گفت كه بيشتر كشفيات راجع بايران قديم نوشته‌هاى او را تائيد مىكند .\r\n\r\nتوسيديد « 1 »\r\nمورّخ معروف يونانى كه در حوالى 460 ق . م تولد يافت و تقريبا در 395 ق . م درگذشت . اينشخص بهترين مورخ يونانى است : انشاءاش سريع و روشن ، علاقه‌مندىاش بحفظ بيطرفى و حقيقت‌نويسى آشكار و مبرهن . در واقع امر نوشته‌هاى او راجع بمشرق قديم نيست ، زيرا جنگهاى ( پلوپونس ) « 2 » را كه جنگهاى درونى يونان بود شرح داده ولى ، چون جاهائى از آن با تاريخ ايران مربوط است و سياستى را ، كه دربار هخامنشى نسبت بيونان اين زمان اتخاذ كرده بود ، خوب مىنمايد ، به اين مناسبت ذكرى از اين مورخ نامى شد .\r\n\r\nكزنفون « 3 »\r\nمورّخ يونانى كه از 430 تا 352 ق . م ميزيست و از شاگردان سقراط حكيم بود . اين شخص تصنيفات زياد از خود باقى گذاشته . راجع بايران سه كتاب او مخصوصا جالب توجه است : اولا سفر جنگى كوروش « 4 » ( مقصود كوروش كوچك است ) . ثانيا عقب‌نشينى ده هزار نفر كه احوال ايران را در زمان اردشير دوّم هخامنشى مينمايد . ثالثا دو كتابى كه در اقتصاد ، تربيت جوانان و طرز مملكت‌دارى نوشته . اولى موسوم به ( اك‌ن‌مىكا ) « 5 » و دوّمى معروف به ( كوروپدى ) است كه اكنون بيشتر سيروپدى گويند « 6 » ، يعنى تربيت كوروش ، زيرا براى مصداق تخيلات خود شخص كوروش بزرگ را انتخاب كرده .\r\nچون مضامين نوشته‌هاى او در ضمن تاريخ قديم ايران مشروحا ذكر خواهد شد عجالة ميگذريم . كزنفون چنان كه بيايد در جنگ كوروش كوچك با اردشير دوّم هخامنشى شركت داشت و بعد از جنگ ( كوّناكسا ) يونانيها را باوطانشان مراجعت داد بنابراين آنچه در اين باب نوشته مشاهدات خود او است .\r\n\r\nكتزياس « 7 »\r\nاز اهل كنيد « 8 » ، مستعمرهء دريانى « 9 » در آسياى صغير ، بود ولى تأليفات او بلهجهء ينيانى نوشته شده . مورّخ مذكور در مدت\r\n\r\n\r\n","description":"","footnote":"\r\n( 1 ) -  Thueydide . \r\n( 2 ) -  Peloponese . \r\n( 3 ) -  Xenophon . \r\n( 4 ) -  Expedition de Cyrus . \r\n( 5 ) -  Economiea ( Economie ) . \r\n( 6 ) -  Cyropedie . \r\n( 7 ) -  Ctesias . \r\n( 8 ) -  Cnide . \r\n( 9 ) -  Dorien . \r\n","page_name":" 72 ","page_number":90},
  {"content":"\r\n\r\n17 سال ( 415 - 398 ق . م ) معالج پروشات ملكهء ايران ، يعنى زن داريوش دوّم ، و طبيب اردشير دوّم هخامنشى بود . كتاب‌هائى كه نوشته از اينقرار است :\r\n1 - پرسىكا « 1 » ( تاريخ ايران ) . 2 - اينديكا « 2 » ( تاريخ هند ) . 3 - در باب رودها .\r\n4 - در باب كوهها . 5 - دريانوردى بدور آسيا . مهمترين تأليفات او متضمن 23 كتاب بوده : شش كتاب متعلق بتاريخ آسور و ماد ، هفت كتاب مربوط بتاريخ ايران ( از كوروش بزرگ تا فوت خشيارشا ) و ده كتاب آخر - دنبالهء تاريخ ايران تا 398 ق . م در اين سنه كتزياس از دربار ايران رفته . مورّخ مذكور گويد كه در موقع اقامت خود در دربار شوش ، علاوه بر تحقيقاتى كه ميكرد ، بمدارك دولتى دست‌رسى داشت و مدارك را ( بازىلىكاى ديفتراى ) « 3 » ، يعنى دفاتر شاهى ، مينامد ( از اين‌جا معلوم است كه لغت دفتر خيلى قديم است ) . كتابهاى كتزياس راجع بايران و هند مفقود شده و بما نرسيده است ، ولى مختصرى از آن در نوشته‌هاى ( فوثيوس ) « 4 » ، يكى از روحانيون درجه اوّل مسيحى ، ذكر شده و تا زمان ما باقى است و نيز ديودور سىسىلى ، پلوتارك ، سترابون ، آتنه « 5 » ، نيكلائوس دمشقى « 6 » ، ژوستن « 7 » و غيره جاهائى را از نوشته‌هاى او در كتب خود ذكر كرده‌اند . راجع بكيفيت كتب او بايد گفت كه چندان طرف توجه و اعتماد نيست : اولا هند را نديده و آنچه نوشته از گفته‌هاى ايرانيان آن زمان و مردمان سرحدى هند است ، ثانيا اشخاصى مانند ارسطو ، آريان ، سترابون و لوسين « 8 » نوشته‌هاى او را سخت انتقاد كرده‌اند . راجع به ايران نوشته‌هاى او ايران دورهء هخامنشى را پست‌تر از آنچه هرودوت توصيف كرده مينمايد . جهت بايد از اينجا باشد كه در زمان او انحطاط ايران بيش از زمان هرودوت بوده ، ولى نلدكه گويد او تاريخ پارس را موافق گفته‌هاى ماديها نوشته .\r\nاز قسمتهاى نوشته‌هاى او ، كه تا زمان ما باقى مانده ، دو چيز به خوبى ديده مىشود :\r\n\r\n\r\n","description":"","footnote":"\r\n( 1 ) -  Persiea . \r\n( 2 ) -  Indiea . \r\n( 3 ) -  Basilikai Difterai . \r\n( 4 ) -  Photius . \r\n( 5 ) -  Athenee  ( نويسندهء يونانى در قرن سوّم ميلادى ) .\r\n( 6 ) -  Nieolaus de Damas . \r\n( 7 ) -  Justin . \r\n( 8 ) -  Lucien  ( نويسندهء يونانى در قرن دوّم ميلادى ) .\r\n","page_name":" 73 ","page_number":91},
  {"content":"\r\n\r\n1 - عشق به اسپارت و سرداران او مانند ( لئونيداس ) « 1 » و ( كل‌آرخ ) « 2 » . 2 - ميل مفرط باينكه در تاريخ خود حكايات افسانه‌آميز و حزن‌آور داخل كند . مورّخ مذكور به اين هم اكتفا نكرده ، خواننده را مطمئن ميسازد كه حيوانات غريب و عجيب هند را ، چنان كه توصيف كرده ، خودش ديده . از اين جهت در قرون بعد او را دروغگو و جاعل افسانه‌ها خوانده‌اند . باوجوداين نبايد تصوّر كرد كه نوشته‌هاى او به كلى بىاهميت است ، زيرا ، چون خواسته با هرودوت رقابت كند ، تاريخ همان دوره و ازمنه را موافق روايات ديگر نوشته و اين نكته براى تاريخ ايران مهم است . در خاتمه مقتضى است گفته شود كه در نوشته‌هاى او راجع بآسور ( ماركوارت ) عالم آلمانى تحقيقاتى كرده و نتيجه را بطبع رسانيده « 3 » .\r\n\r\nدىنن « 4 »\r\nمورّخ يونانى كه معاصر فيليپ مقدونى بود ( 359 - 336 ق . م ) كتابهاى زياد راجع بدول آسيائى نوشته و ، چون در دربار اردشير دوّم هخامنشى نيز زمانى بوده ، از ايران هم سخن رانده . تاريخ او از تأسيس دولت آسور شروع شده بتسخير مصر بدست اردشير دوّم ( اخس ) خاتمه مىيابد .\r\nدر تأليفات او هرچند حكايتهائى ، كه حاكى از چيزهاى خارق عادت مىباشد ، زياد است ( بخصوص راجع بهند ) ، باوجوداين كتابهاى او در نظر مورّخين قرون بعد قدر و اهميتى داشته و مورّخين عديد ، مانند پلوتارك ، ( اليان ) « 5 » ، ( كرنليوس‌نپوس ) « 6 » ، ( تروگ‌پوميه ) « 7 » و غيره از كتب او استفاده كرده‌اند ، اما اصل تأليفات او گم شده و جاهائى از آن بتوسط مورّخين قرون بعد بما رسيده .\r\n\r\nمان‌تن\r\nاسم اين مورّخ مصرى تصوّر ميكنند ( مرن تخوتى ) بوده ، يعنى محبوب رب النوع مصرى كه ( تت ) نام داشت ، و مان‌تن يونانى شده اين اسم است . مورّخ مذكور ، كه يكى از كاهنان بزرگ مصر و معاصر بطلميوس اوّل بود ( 323 - 273 ق . م ) ، به او كمك‌هاى معنوى در ايجاد هم آهنگى و اتحاد\r\n\r\n\r\n","description":"","footnote":"\r\n( 1 ) -  Leonidas . \r\n( 2 ) -  Clearque . \r\n( 3 ) -\r\n J . Marquart , Die Assyrica des Ktesias - Philologus . \r\n( 4 ) -  Dinon . \r\n( 5 ) -  Elien . \r\n( 6 ) -  Cornelins Nepos . \r\n( 7 ) -  Trogne Pompee . \r\n","page_name":" 74 ","page_number":92},
  {"content":"\r\n\r\nبين مذهب يونانيها و مصريهاى قديم كرد و بر اثر آن پرستشى ايجاد شد كه بپرستش ( شاراپيس ) معروف گشت . بنابر اطلاعاتى كه مان‌تن از هر دو مذهب داشت ، نظر بمقام بلند كاهنى و نزديك بودن بمنابع قديم تاريخ مصر ، ميبايست كتاب او مورد توجه واقع شده باشد ، ولى معلوم مىشود كه در آن زمان قدر اين كتاب را ندانسته‌اند ، چنان كه اكنون فقط قسمتهائى از اين كتاب باقى است . بعدها وقايع نگاران مسيحى و بنى اسرائيل از نوشته‌هاى او استفاده و مخصوصا يهودىها ، براى اينكه قدمت ملت خود را برسانند ، بكتاب او استناد و نوشته‌هاى او را خلاصه كردند . اين خلاصه حاوى فهرست تمام سلسله‌هاى فراعنه مصر است ، از اعصار قبل از تاريخ تا تسخير ثانوى مصر بدست ايرانيها ، يعنى زمان اردشير سوّم هخامنشى .\r\nمان‌تن سى سلسله را با تعيين سنوات سلطنت آنها بطور كلى ذكر و تاريخ مصر را بسه قسمت تقسيم كرده . هر قسمت تقريبا متضمن ده سلسله است . اين تقسيم اگرچه مصنوعى است باوجوداين باعث شد ، كه بعدها هم تاريخ مصر قديم را بسه قسمت تقسيم كنند : عهد قديم ، عهد متوسط ، عهد جديد . بعض نويسندگان قرون بعد خبرهائى جعل كرده نسبت آن را به مان‌تن دادند ، ولى در 1845 بواسطهء مداقه‌اى كه ( بك ) « 1 » كرد اين مطلب معلوم گرديد كه چه چيزها جعل شده .\r\nراجع به خود كتاب ( مان‌تن ) بايد گفت كه اين كتاب را نميتوان تاريخ بمعنى كنونى ناميد ، زيرا ارتباط زياد با داستانهاى مصر دارد و در سنوات وقايع هم اغلاط زياد است . باوجوداين اطلاعاتى ميدهد كه گرانبها است و مىرساند كه نظر مصريها راجع بتاريخ قديمشان در زمان بطالسه چه بوده . اين را هم بايد در نظر داشت كه بعض اسناد مصرى كه بر اثر اكتشافات بدست آمده نوشته‌هاى او را تأييد نميكند . براى تاريخ ايران قديم كتاب ( مان‌تن ) از اينجهت مفيد است كه اطلاعاتى راجع بدورهء هخامنشى ميدهد .\r\n\r\n\r\n","description":"","footnote":"\r\n( 1 ) -  Boek , Manetho und Die Hundster Periode . \r\n","page_name":" 75 ","page_number":93},
  {"content":"\r\n\r\n\r\nبرس « 1 »\r\nكاهن مردوك ، رب النوع بزرگ كلدانيها در بابل ، و معاصر اسكندر و سلوكيهاى اوّلى بود . اين شخص تاريخ كلده را به زبان يونانى در سه كتاب نوشت و آن را به ( آن‌تيوخوس‌سوتر ) « 2 » سلوكى ( 281 - 262 ق . م ) هديه كرد . اسم كتاب بيونانى ( خالدايكا ) « 3 » بوده كه همان كلده است .\r\nدر كتاب اوّل اساطير و افسانه‌هاى بابلى تا طوفان نوشته شده ، كتاب دوّم حاوى اساطير و تاريخ است تا سلطنت تيگلات پىليستر چهارم آسورى ( 745 - 727 ق . م ) و كتاب سوّم حاكى از تاريخ دوره‌هاى ديگر تا فوت اسكندر . چون مدارك اين مورّخ خطوط ميخى قديم بوده ، نوشته‌هاى او را كشفيات جديد تأييد مىكند و از اين جهت خيلى مهم است ، لكن كتاب او بما نرسيده و اطلاعاتى كه راجع به او و نوشته‌هاى او دارند از طريق كتب مصنفين و مؤلفينى است مانند ( يوسف فلاويوس ) ، ( آفريكن ) و ( اوسويوس ) « 4 » . اقتباساتيكه اينها از ( برس ) كرده‌اند مربوط بعهود بسيار قديم و بعد بوقايعى است كه بتسخير بابل بدست كوروش بزرگ خاتمه مييابد .\r\n\r\nپولىبيوس « 5 »\r\nاين مورّخ يونانى بين 212 و 205 ق . م تولد شده و بين 130 - 125 ق . م درگذشته . نوشته‌هاى او راجع بجغرافيا و تاريخ عالم قديم است ، ولى بيشتر كتابهاى او گم شده . مهمترين نوشته‌هاى او در چهل كتاب راجع بتاريخ عمومى بوده و از اين عده فقط پنج كتاب اوّل و قسمتهائى از كتاب ديگر و كتاب 17 - 19 - 40 تا زمان ما باقى است . اين كتابها را پولىبيوس در واقع براى تاريخ روم نوشته ، چنان كه ميتوان گفت مضامين آن تاريخ 53 سال از دوره رومى است و مربوط بزمانى بين 220 - 168 ق . م . راجع به خود مورّخ بايد در نظر داشت كه نسبت به روميها خوش بين است و حتى خواسته بنمايد كه دست تقدير دنيا را به طرفى ميبرده ، كه تماما در تحت اداره يك ملت قوى درآيد . بنابراين سه نقص بزرگ در نوشته‌هاى او هست : 1 - بوقايعى كه نظر او را\r\n\r\n\r\n","description":"","footnote":"\r\n( 1 ) -  Berose . \r\n( 2 ) -  Antioehus Soter . \r\n( 3 ) -  Chaldaika . \r\n( 4 ) -  Joseph Flavius , Africain , Ensevius . \r\n( 5 ) -  Polybius ( Polybe ) . \r\n","page_name":" 76 ","page_number":94},
  {"content":"\r\n\r\nنميرساند ، اهميت نداده و ميگويد قابل تحقيق و تدقيق نيست . 2 - وقايعى ، كه به روم يا بدوستان زيادى كه در روم داشته و متنفذ بوده‌اند ، برميخورد ، بسكوت گذشته يا بطور ديگر تعبير شده . 3 - مقصود مهم او اين است كه از تاريخش درسهاى عبرت گيرند و حكمت عملى آموزند . بنابراين تشبيهات و قضاوتهائى كه مىكند ، غالبا براى تأييد نظرى است كه صحيح يا سقيم قبلا اتخاذ كرده و بالنتيجه جهات وقايع يا تغيير حكومتها و غيره مبنى بر تأويل و تفسيرى است كه از عقيدهء او ناشى گشته .\r\nباوجوداين كتابهاى او براى مورّخ مهم است . زيرا او همواره سعى داشته كه جهات وقايع را روشن كرده ارتباط حوادث را با يكديگر نشان دهد و به اين مناسبت تاريخ خود را تاريخ ( پراگماتيك ) « 1 » ناميده . جاهائى از كتابهاى پولىبيوس با مشرق قديم و ايران مربوط است و به همين جهت ، با وجود اينكه او كتابهاى خود را براى تاريخ روم نوشته ، شمه‌اى از اين مورّخ و نوشته‌هاى او ذكر شد .\r\n\r\nديودور سيسيلى « 2 »\r\nاين مورّخ يونانى كه در قرن اوّل قبل از ميلاد ميزيست خواسته يك دوره تاريخ عمومى بنويسد و چهل كتاب نوشته ، ولى تنها بيست و يك كتاب او كاملا در دست است و از مابقى فقط قسمتهائى تا زمان ما باقى مانده . چون تاريخ او راجع به ممالك و ملل مختلفه مىباشد ، موسوم بكتابخانهء تاريخ است « 3 » نوشته‌هاى او مبنى بر نوشته‌هاى مورّخينى است كه قبل از او بوده‌اند ، مانند هرودوت ، كتزياس و هكاتيوس يونانى از آبدر « 4 » ( معاصر اسكندر و بطلميوس اوّل ) . ديودور مصر را چهار قرن بعد از هرودوت ديده ، يعنى وقتى كه مصريها تاريخ قديم مصر را فراموش كرده بودند ، تمدن يونانى در آنجا ريشه دوانيده بود و كتابهاى زياد در اسكندريه راجع بتاريخ منتشر ميشد . بنابراين ديودور بمنابع و مدارك صحيح‌ترى دست‌رسى داشته . نوشته‌هاى او راجع به روابط ايران و يونان ، اوضاع مصر و فينيقيه در زمان تسلط پارسيها مخصوصا جالب توجه است ، چه وقايعرا مرتب نوشته ، ولى سنواتى كه ذكر كرده مورد اعتماد نيست . چنان كه گفته شد\r\n\r\n\r\n","description":"","footnote":"\r\n( 1 ) -  Pragmatique . \r\n( 2 ) -  Diodore de Sicile . \r\n( 3 ) -  Bibliotheque Historique \r\n( 4 ) - آبدر شهرى بود در تراكيه ، در كنار بحر الجزاير ، و موطن ( دموكريت ) حكيم يونانى بشمار ميرفت .\r\n","page_name":" 77 ","page_number":95},
  {"content":"\r\n\r\nاين مورّخ امتحان كرده كه تاريخ عالم را بنويسد و اگرچه نميتوان گفت كه خوب از عهده برآمده ، ولى اين نخستين امتحانى است كه در عهد قديم كرده‌اند .\r\nاز نوشتجات او در اين زمينه معلوم است كه در تحت نفوذ رواقيون « 1 » بوده و عقيدهء آنها در باب اخوّت تمام ملل و نيز راجع باينكه « مورّخين از طرف خدا مأمورند يونانيها را با ملل غير يونانى ( يا چنان كه يونانيها ميگفتند با بربرها ) « 2 » الفت دهند . » در تأليفات او منعكس شده . چنان كه گفته شد ديودور از هكاتيوس چيزهاى زياد اقتباس كرده . راجع به اين مصنف هم معلوم است كه ، چون در زمان اسكندر بود ميخواست ، بجهانگيرىهاى او معنى معينى داده او را برانگيختهء آسمان براى نزديك كردن ملل با يكديگر بداند و از اين‌نظر حكومت مطلقهء اسكندر ، يا چنان كه گويند ، « استبداد منوّر » « 3 » را ترويج ، مذهب و تمدّن مصرى را از نظر يونانى تفسير كرده و دربارهء اسكندر بمبالغه نزديك شده . اينكه ديودور از نظر ( هكاتيوس ) در بسيارى از موارد متابعت كرده ، نيز از اينجا پيدا است كه نظر ديودور در موارد زياد به نظر مان‌تن شبيه است ، و حال آنكه نميتوان احتمال داد نوشته‌هاى او را ديده باشد . جهة مشابهت عقايد از اين است كه هكاتيوس كتاب خود را در زمينهء عقايد مان‌تن نوشته و ديودور چيزهاى زياد از هكاتيوس اقتباس كرده .\r\n\r\n\r\n","description":"","footnote":"\r\n( 1 ) - فلسفهء رواقى يكى از مكاتب يا مذاهب فلسفى يونان است . بانى آن ( زنن ) يونانى بود و چون او در يكى از رواق‌هاى آتن عقايد خود را مياموخت ، فلسفه‌اش بدين اسم معروف شد .\r\nرواقيّون راجع به اخلاق مياموختند كه شخص بايد خود را كاملا مطيع عقل كرده به سلامتى ، مال ، لذائذ ، محن و غيره بىقيد باشد . يگانه وسيلهء خوش بختى براى انسان در اين است كه با تقوى بوده تحمّل دردها و مصائب را در اين راه چيزى حقير بداند و چون انسان داراى تقوى شد ، براى سعادت‌مندى او حدّى نيست .\r\n( 2 ) - يونانيها يا بهتر گفته باشيم آتنىها غير يونانى را ( بربر ) ميگفتند ، چنان كه در داستانهاى ما غير ايرانى را تور گفته‌اند و عرب غيرعرب را عجم خوانده . غالبا تصوّر ميكنند كه بربر يونانى بمعنى وحشى است ، ولى تصوّر نميرود كه چنين باشد ، زيرا در جائى از كتاب هرودوت كه در ذيل بيايد مورّخ مذكور گويد : « لاسدمونىها ( اهالى شبه جزيرهء پلوپونس ) پارسيها را بجاى بربر خارجى گويند » . از اينجا منطقى است استنباط كنيم كه آتنىها بجاى خارجى بربر ميگفتند .\r\n( 3 ) -  Absolntisme eelaire . \r\n","page_name":" 78 ","page_number":96},
  {"content":"\r\n\r\n\r\nكرنليوس نپوس « 1 »\r\nنويسندهء رومى كه بين 99 و 24 ق . م ميزيست . از نوشته‌هاى او تأليفى است در 16 كتاب راجع باحوال اشخاص نامى « 2 » و نيز كتابى كه در شرح زندگانى سرداران بزرگ نوشته .\r\nجاهائى از اين كتب مانند « تميستوكل » ، « پادشاهان » ، « داتام » و غيره با تاريخ ايران قديم مربوط است ، ولى بايد درنظر داشت كه نوشته‌هاى اين مؤلّف چندان مورد توجّه نيست ، زيرا مؤلف به صحيح‌نويسى علاقه‌مند نبوده يا بمدارك صحيح دست‌رسى نداشته . اسلوب چيزنويسى او را هم نمىپسندند و بعلاوه نظرش دربارهء اشخاص و قضاوتش در باب وقايع عميق نيست . بنابراين بايد نوشته‌هاى او را با نوشته‌هاى مورّخين درست‌نويس و فكور سنجيد و الّا ممكن است خواننده در اشتباه افتد .\r\n\r\nتروگ‌پومپه\r\nاين مورّخ از اهل گل « 3 » ، فرانسهء كنونى ، و معاصر اوگوست « 4 » امپراطور روم ، بود ( 31 ق . م - 14 م . ) ، ولى كتابهاى خود را به زبان لاطين نوشت . او خواسته تاريخ عمومى بنويسد و از زمان نينوس پادشاه داستانى آسور شروع كرده بعد بتاريخ ماد و پارس گذشته ، ولى معلوم است كه مهمترين كتابهاى او راجع بدولت مقدونيه بوده ، زيرا تاريخ عمومى خود را ( فيليپيك ) ناميده . از 44 كتاب او فقط مقدمه‌اى « 5 » باقى مانده و سائر كتابها گم شده ، ولى از فهرستى كه در مقدمه ذكر كرده ، مندرجات كتابهاى او معلوم است و بعلاوه ( ژوستن ) مورّخ رومى اقتباساتى از او كرده كه تا زمان ما باقى است و پائين‌تر ذكرش بيايد .\r\n\r\nگايوس پلينوس ( پلين ) « 6 »\r\nعالم رومى كه در 23 ميلادى تولد يافت و زمان فوتش محققا معلوم نيست . اين شخص را پلين بزرگ نامند ، زيرا برادرزاده‌اى از طرف مادر داشت كه معروف به پلين كوچك است . عالم مزبور كتابهاى زياد نوشته كه بقول پلين كوچك عدّه‌اش از يكصد و شصت تجاوز ميكرده ، ولى اين كتابها مفقود گشته و فقط سى و هفت كتاب او موسوم به تاريخ\r\n\r\n\r\n","description":"","footnote":"\r\n( 1 ) -  Cornelius Nepos . \r\n( 2 ) -  De viris illustribus . \r\n( 3 ) -  Gaule . \r\n( 4 ) -  Auguste . \r\n( 5 ) -  Prologoi . \r\n( 6 ) -  Pline . \r\n","page_name":" 79 ","page_number":97},
  {"content":"\r\n\r\nطبيعى « 1 » تا زمان ما باقى مانده . ميتوان گفت كه اين كتابها دائرة المعارف عهد قديم است ، زيرا كتب مزبوره پر است از همه‌گونه اطلاعات ( گياه‌شناسى ، حيوان‌شناسى ، سنگ‌شناسى ، ستاره‌شناسى ، طب ، فيزيك ، جغرافيا ، شناسائى احجار كريمه و غيره ) . خود مؤلف گويد كه براى تأليف اين كتابها دو هزار كتاب خوانده و بيست هزار يادداشت كرده . در اين كتابها او اسامى 327 نويسندهء يونانى و 146 نويسندهء رومى را ذكر مىكند و ، چون نوشته‌هاى اينها غالبا مفقود شده ، از اين حيث هم كتابهاى پلين بزرگ مهم است . از كتب مزبوره 37 كتابرا پلين در 77 ميلادى به تيتوس « 2 » امپراطور روم هديه كرد . اهميت اين كتابها براى تاريخ عهد قديم از اين حيث است كه اطلاعاتى در باب ممالك مختلفهء مشرق قديم و ايران مىدهد . راجع به مندرجات كتب او بايد گفت ، تمامى آن‌چه را كه نوشته نمىتوان صحيح دانست ، ولى از شخصى هم كه خواسته از همه چيز حرف بزند نميتوان متوقع بود كه هرچه نوشته صحيح باشد . انشاءاش ، بعقيدهء محققين ، در نوشته‌هاى او مختلف است ، يعنى آن را در بعض جاها مغلق و پيچيده ، در برخى روان و در قسمتى بد تشخيص داده‌اند .\r\n\r\nيوسف فلاويوس « 3 »\r\nمورّخ يهودى كه در 307 م . تولد يافت ، پس از اتمام تحصيلات عاليه در عبرى و يونانى براى دفاع بعض روحانيون يهود بروم رفت و بعد در موقع جنگ و سپاسيان سردار روم « 4 » با يهود تسليم شد .\r\nچون پيش‌بينى كرد كه و سپاسيان و پسر او تيتوس امپراطوران روم خواهند شد ، و چنين هم شد ، مورد توجه مخصوص دو امپراطور مزبور گرديد . تيتوس پس از تسخير بيت المقدس تمام كتب مذهبى يهود را به اختيار او گذاشت و او سنوات آخر عمر خود را در دربار روم گذرانده كتبى راجع بتاريخ يهود و خراب شدن اورشليم نوشت . كتابهاى او ازين قرار است : 1 - هفت كتاب راجع بوقايعى كه دنبالهء آن جنگهاى روميان با يهود و خراب شدن بيت المقدس بود .\r\n\r\n\r\n","description":"","footnote":"\r\n( 1 ) -  Naturalis Historiae . \r\n( 2 ) -  Titus . \r\n( 3 ) -  Joseph Flavius . \r\n( 4 ) -  Vespasien . \r\n","page_name":" 80 ","page_number":98},
  {"content":"\r\n\r\n2 - كتاب ديگر كه حاوى بيست فصل و راجع بعهد عتيق يهود است . اين كتاب را ، چنان كه خود فلاويوس گويد ، با اين مقصود نوشته كه يونانيها با تاريخ يهود آشنا شوند ، روميها بدانند كه ملت او گذشته‌هاى مفصل داشته و چيزهائى كه نويسندگان رومى راجع به اين ملت منتشر ميكنند صحيح نيست . در اين تأليف تا فصل هفتم كتاب يازدهم نوشته‌هاى او موافق تورية است ، بعد ، از سلطنت كوروش بزرگ تاريخ يهود را دنبال كرده وقايع دورهء بطالسه و سلوكيها را بتفصيل شرح داده و سپس پائين‌تر آمده بدورهء روميها رسيده . 3 - كتابهائى نيز در شرح احوال خود نوشته كه در واقع دنبالهء كتاب مذكور است . 4 - كتابى هم كه در قدمت ملت يهود نوشته . اين كتاب در واقع امر براى دفاع از ملت مزبوره تأليف شده . توضيح آنكه آپيون « 1 » يكى از نحوّيون اسكندرائى را يونانيها بروم فرستاده بودند و او در نزد كالى گولا امپراطور روم از يهود بدگوئى كرده ميگفت كه آنها امپراطور مزبور را خدا نميدانند . در اين كتاب فلاويوس از تاريخ‌نويسى يهوديها و سائر مورّخين مشرق زمين دفاع كرده گويد كه آنها بهتر از مورّخين يونانى از عهده برآمده‌اند . سپس از مان‌تن مورّخ مصرى و سائر مورّخينى كه نوشته‌اند مسقط الرأس يهوديها مصر است انتقاد و پس از آن در مقابل آپيون از ملت يهود ، موسى و قانون‌گذارى او دفاع كرده .\r\n5 - كتابى هم بدست آمده موسوم بحكومت عقل كه بعض محققين آن را به فلاويوس نسبت ميدهند . مصنف اين كتاب ميخواسته فلسفهء يونانى را با گفته‌هاى تورية وفق دهد . اهميت نوشته‌هاى اين مورّخ از اينجا مشاهده مىشود كه نويسندگان معتبر كليسيا ( مسيحى ) مانند تئوفيل « 2 » ، كلمان اسكندرائى « 3 » ، اوسويوس « 4 » و غيره به او استناد كرده‌اند انشاء ، چنان كه گويند ، فصيح و روشن است ، ولى مورّخ مذكور در همه‌جا بيطرفانه صحبت نكرده : راجع بروم بيان او متملقانه است و جاهائى هم ، كه از خود دفاع كرده ، قلم او تابع حسيات شخصى شده .\r\n\r\n\r\n","description":"","footnote":"\r\n( 1 ) -  Apion . \r\n( 2 ) -  Theophile . \r\n( 3 ) -  Clement d'Alexandrie . \r\n( 4 ) -  Evsevius . \r\n","page_name":" 81 ","page_number":99},
  {"content":"\r\n\r\n\r\nكنت‌كورث « 1 »\r\n( كوين توس كورثيوس روفوس ) ، مورّخ رومى كه زمان زندگانيش محققا معلوم نيست ، ولى ظن قوى اين است كه در قرن اوّل ميلادى ميزيسته و كتاب‌هاى خود را در زمان كلاوديوس « 2 » امپراطور روم ( 41 - 54 م . ) تأليف كرده . نوشته‌هاى او معروف است بتاريخ اسكندر كبير كه ده كتاب داشته ، ولى از آنها دو كتاب اوّلى ، آخر كتاب پنجم ، ابتداى كتاب ششم گم شده و از كتاب دهم جاهائى افتاده . در قرون بعد اشخاص در صدد برآمده‌اند كه كتاب‌هاى او را تكميل كنند و ، مخصوصا ( فرين شميوس ) « 3 » كه از لاطين دانهاى معروف بود ، در اين راه زحمات زياد متحمل شد . كتابهاى كنت كورث در قرون سابق خوانندهء زياد داشت ، ولى حالا نوشته‌هاى اين مورّخ چندان طرف توجه نيست ، زيرا بزيبائى توصيف و عبارت‌پردازى بيش از صحيح نويسى علاقه‌مند بوده و معنى را فداى صورت كرده . منابع تاريخ او را بايد اين نوشته‌ها دانست : 1 - خاطره‌هاى ( بطلميوس لاگا ) « 4 » و بعض سرداران ديگر اسكندر ، كه آرّيان هم از اين منابع استفاده كرده ، ولى استفاده او عاقلانه‌تر است .\r\n2 - اختراعات و افسانه‌هاى ( انس كريت ) « 5 » و ( كاليس تن ) « 6 » كه بعد موضوع رومان تاريخى ( كلى تارخ ) « 7 » گرديد و كنت كورث مستقيما يا بوسيلهء كتب ديگر از اين رومان چيزهائى برداشته . معلوم است كه مقصود او از اين اقتباسات تفريح خوانندگان بوده ، نه تعليم تاريخ . معايب اين نويسنده علاوه بر آنچه گفته شد اين است : 1 - كنت كورث بر خلاف آرّيان از فنّ سوق الجيشى بىاطلاع است و از اين جهت نوشته‌هاى او در مواردى مفهوم نيست . 2 - سنوات وقايع را ذكر نكرده و حتى فصول سال را مبهم نوشته ، بنابراين رشتهء وقايع ترتيب صحيحى ندارد و خود وقايع گاهى پيش و پس مىشود . 3 - اطلاعات جغرافيائىاش\r\n\r\n\r\n","description":"","footnote":"\r\n( 1 ) -  Quinte Curee ( Quintus Curtuis Rufus ) . \r\n( 2 ) -  Clande . \r\n( 3 ) -  Freinehemins  ( در قرن هفدهم ميزيست ) .\r\n( 4 ) -  Ptolemee Laga . \r\n( 5 ) -  Oneserite . \r\n( 6 ) -  Callisthene \r\n( 7 ) -  Clitarque .  ( يكى از سرداران اسكندر )\r\n","page_name":" 82 ","page_number":100},
  {"content":"\r\n\r\nناقص است و چنين به نظر ميآيد كه از هيئت هم بهره‌اى نداشته .\r\nباوجود همهء اين معايب كتاب او را بايد خواند ، زيرا اطلاعات گران‌بهائى نسبت باخلاق ، عادات و قوانين مقدونيها ميدهد و اين نكته براى تاريخ ايران قديم مهم است . ديگر اينكه ، چون كنت كورث يونانى نبود ، با وجود ستايشى كه براى اسكندر داشت ، مطالب را بازتر نوشته و كارهاى بد اسكندر را كمتر پرده‌پوشى كرده .\r\n\r\nكرنليوس تاسىتوس « 1 »\r\nمورّخ معروف رومى و يكى از نويسندگان اوّل درجهء عالم ، در 50 ميلادى تولد يافت و در زمان ( وسپاسيان ) بامور دولتى اشتغال ورزيد . در زمان تيتوس بدرجهء سناتورى رسيد و بعدها اوضاع روم او را مجبور كرد از كارهاى دولتى كنار گيرد . پس از آن اين مورّخ ساعات فراغت خود را بمطالعه و تاريخ‌نويسى صرف كرد ، پس از چندى ( قونسول ) شد و در زمان تراژان در آسيا سمت ( پروقونسولى ) « 2 » يافت . فوت او در 120 ميلادى روى داد .\r\nتاسىتوس تأليفات زياد دارد و نوشته‌هاى او از شاهكارهاى ادبى زبان لاطين بشمار ميرود . از كتبى كه در تاريخ نوشته سالنامها خيلى معروف است « 3 » . اين تأليف حاوى 16 كتاب بوده و از آن چهار كتاب اوّلى ، ابتداى كتاب پنجم و قسمتى از كتاب 6 و 11 و 16 تا زمان ما باقى مانده . بعضى عقيده داشتند كه اين تأليف از تاسىتوس نيست ، ولى اين عقيده عارى از مبنا است . سالنامه‌ها او چندان ارتباطى با تاريخ ايران ندارد ، باوجوداين از بعض جاهاى آن‌كه راجع بروابط روميها با اشكانيان است ميتوان استفاده كرد .\r\nاز نوشته‌هاى تاسىتوس ديده مىشود كه از معنويون است « 4 » و نسبت باوضاع زمان خود بدبين . بنابراين ، چون از ترقى جامعهء روم مأيوس است ، عقيده دارد كه روميها بايد اوضاع قديم را حفظ كنند و سيرهء خودشان را بر صفات روميهاى قديم قرار دهند .\r\n\r\n\r\n","description":"","footnote":"\r\n( 1 ) -  Cornelius Tacitus . \r\n( 2 ) -  Proeonsul . \r\n( 3 ) -  Annales . \r\n( 4 ) -  ldealistes . \r\n","page_name":" 83 ","page_number":101},
  {"content":"\r\n\r\n\r\nپلوتارك « 1 »\r\nمورّخ يونانى كه تقريبا بين 50 و 120 ميلادى ميزيست .\r\nاو تحصيلات خود را در آتن بانجام رسانيده پيرو فلسفهء افلاطون گرديد . بعد بمسافرتها پرداخته بايطاليا رفت و طرف توجه روميها شد . مدتى هم در مصر اقامت داشت و راجع بمذهب مصريها تحقيقاتى به عمل آورد . كتابهائيكه نوشته زياد است و شخصى لامپرس نام ، كه تصوّر ميكنند از شاگردان او بوده ، عدّهء تصنيفات اين عالم را 210 كتاب دانسته . نوشته‌هاى او را به دو قسمت تقسيم كرده‌اند تاريخى و فلسفى : 1 - كتابهاى تاريخى عبارت است از شرح احوال رجال كه بيشتر آنها يونانى يا رومى بوده‌اند و بايد به اين تصنيفات شرحى را كه پلوتارك راجع باردشير دوّم هخامنشى نوشته علاوه كرد . بعض نوشته‌هاى او در باب رجال با تاريخ ايران مربوط است ( مثلا : اردشير ، تميستوكل ، آژزيلاس ، اسكندر و غيره ) مقصود او در اين قسمت انتقاد وقايع و يافتن جهات آن نبوده ، بلكه ميخواسته اشخاص را با يكديگر مقايسه كند و از اينجا نتايج اخلاقى بگيرد . از اين جهت در بعض موارد بشرح زندگانى يك شخص تاريخى اكتفا نكرده ، رجال نامى يونان را با رجال معروف روم مقايسه كرده ، در جزئيات احوال آنها داخل شده و زندگانى خصوصى و صحبت‌ها و كلمات قصار اشخاص را در كتاب خود گنجانيده .\r\n2 - تصنيفات فلسفى او بيشتر راجع باخلاق است و اخلاق را مربوط بمذهب ميدارد .\r\nاز اين تصنيفات او ، كه براى تاريخ مشرق قديم و ايران اهميت دارد ، كتابى است كه در باب ( ايزيس ) و ( ازيريس ) نوشته ( ازيريس را مصريهاى قديم خداى آفتاب غروب‌كننده و ايزيس را زن او يا ربة النوع ماه ميدانستند ) . پلوتارك در اين كتاب از كتب يونانى زمان خود ، كه از جملهء كتابهاى مان‌تن و هكاتيوس آبدرى است ، استفاده كرده . در ميان كتب قديمه ، اين تأليف پلوتارك اطلاعات كاملترى راجع بمصرىهاى قديم ميدهد و تصوّر ميكنند كه اين كتابرا زمانيكه در مصر بود نوشته . مورّخ مزبور در كتاب مذكور اطلاعات مفيدى هم راجع\r\n\r\n\r\n","description":"","footnote":"\r\n( 1 ) -  Plutarque . \r\n","page_name":" 84 ","page_number":102},
  {"content":"\r\n\r\nبمذهب ايرانيان قديم ميدهد . قسمتهائى را از اين كتاب آثار تاريخى تأييد مىكند ، ولى قسمتهائى هم از نظر يونانى نوشته شده ، يعنى چنان كه يونانىها مذهب مصريها را ميفهميدند . اين كتاب را پلوتارك باسم كاهنهء ربة النوع ( ايزيس ) در معبد دلف واقع در يونان نوشته و خود مؤلف هم در معبد مزبور كاهن بود .\r\nبطور كلى پلوتارك از كتب متقدّمين و نيز از منابعى استفاده كرده كه بعض آنها در قرون بعد مفقود شده و از اين حيث هم نوشته‌هاى پلوتارك اهميت دارد . از جمله كتب مفقوده كتاب ( دىنن ) يونانى است ، كه در دربار اردشير دوّم هخامنشى ميزيست ، و چيزهاى زياد راجع بوقايع آن زمان نوشته بود كه بما نرسيده .\r\n\r\nآرّيان « 1 »\r\nمورّخ يونانى كه در نيكومدى « 2 » واقع در بىتىنيه ( در آسياى صغير ) تولد يافت و در زمان آدريان امپراطور روم از 130 تا 138 ميلادى سمت قونسولى روم را در كاپاد و كيه‌دارا بود . سپس از كارهاى دولتى كناره كرد و تا زمان ( مارك‌اورل ) امپراطور روم ( 161 - 180 م . ) زنده بود . اين نويسنده تأليفات زياد از خود در فلسفه ، تاريخ ، جغرافيا و فنون سوق الجيشى باقى گذارد ، ولى اكثر نوشته‌هاى او بعدها گم شد . از تأليفات او راجع بتاريخ ، ( آنابازيس ) يا تاريخ سفرهاى جنگى اسكندر است كه گويند موافق منابع صحيحه نوشته ، ولى اين منابع اكنون در دست نيست . در باب درست‌نويسى او عقايد مختلف است و ، چون در جاى خود مضامين نوشته‌هاى او راجع بقشون‌كشى اسكندر بايران مشروحا بيايد ، زيادى است در اينجا راجع به اين مسئله صحبتى بشود .\r\nهمينقدر اجمالا گوئيم كه آرّيان يونانى متعصبى است و ، با وجود اينكه از پيروان اپيك‌تت « 3 » فيلسوف رواقى بود ، افتخار مىكند كه از ستايش‌كنندگان اسكندر است و به او از طرف خدايان الهام شده تاريخ اين پادشاه را بنويسد . بنابراين تاريخ او خشك است و چيزهائى ، كه باسكندر برميخورده ، بسكوت يا باجمال برگذار شده .\r\nكلية از نوشته‌هاى او اين‌نظر حاصل مىشود : آرّيان خواسته از كزنفون تقليد كند ( حتى اسم كتاب خود را هم از او اقتباس كرده ) « 4 » و ، چنان كه كزنفون\r\n\r\n\r\n","description":"","footnote":"\r\n( 1 ) -  Arrien ( Flavius Arrianus ) . \r\n( 2 ) -  Nieomedie . \r\n( 3 ) -  Epietete . \r\n( 4 ) -  Anabasis . \r\n","page_name":" 85 ","page_number":103},
  {"content":"\r\n\r\nكوروش بزرگ ، يا بانى دولت پارس را ، كمال مطلوب خود قرار داده ، آرّيان هم اسكندر ، يا مخرّب همان دولت را ، معبود خود دانسته . لذا براى دانستن حقايق بايد همواره روايات او را با روايات ساير مورّخين سنجيد و مؤلف همين اسلوب را اتخاذ كرده . از سائر كتب او اينها قابل ذكر است 1 - چهار كتاب راجع بهند نوشته و از اطلاعاتى ، كه نه آرخ امير البحر اسكندر راجع بهند داده ، استفاده كرده . 2 - كتاب‌هائى راجع بوقايع چند سال پس از فوت اسكندر نوشته بود ، ولى غالبا مفقود شده و مختصرى از آن باقى است . 3 - تأليفاتى نيز راجع بتاريخ جنگهاى روميها با پارتيها كرده كه نيز مفقود شده و فقط قطعاتى از آن و قسمتهائى از نوشته‌هاى او راجع بجنگ با آلانها باقى مانده . 4 - كتابى اين مورّخ راجع بجغرافيا نوشته كه موسوم است به پريپ‌لوس « 1 » يا دريانوردى دور درياى سياه . 5 - كتابيراهم ، كه حاوى صحبتهاى اپيك‌تت « 2 » ، استاد آرّيان ، بود ، به او نسبت ميدهند .\r\n\r\nفيلون « 3 »\r\nاز اهل بيبلوس « 4 » كه در قرن دوّم ميلادى ميزيست . او اصلا فينيقى بود ، ولى چون بعدها يونانى شد ، تأليفات خود را به اين زبان نوشت . كتاب او راجع بتاريخ فينيقيه است و باسم يكى از حكماء قديم فينيقيه سان‌خونياتن نام دارد « 5 » . منابع اين كتاب بومى است و در زمان آدريان امپراطور روم ( اوائل قرن دوّم ميلادى ) جمع‌آورى شده . از كتاب او فقط قسمتهائى بما رسيده . توضيح آنكه او سويوس جاهائى را كه راجع بخلقت عالم و اساطير است\r\n\r\n\r\n","description":"","footnote":"\r\n( 1 ) -  Periplus . \r\n( 2 ) -  Epietete  فيلسوف قرن اوّل ميلادى از مذهب رواقى ، در فريگيّه تولد يافت و غلام شخصى اپافروديت (  Epaphrodite  ) نام در روم بود . آقاى او روزى پاى فيلسوف مزبور را براى زجر در آلتى گذارده ميپيچاند . اپيك‌تت گفت : « چنين كه تو ميكنى پايم خواهد شكست » اپافروديت شقى اعتنائى به حرف او نكرد و ، چون پاى فيلسوف شكست ، او به گفتن اين چند كلمه اكتفا كرد :\r\n« نگفتم كه چنين خواهد شد ؟ » .\r\n( 3 ) -  Philon \r\n( 4 ) -  Byblos  ( اين شهر را جبل نيز نامند ، در فينيقيه در شمال بيروت واقع است ) .\r\n( 5 ) -  San Chouniathon \r\n","page_name":" 86 ","page_number":104},
  {"content":"\r\n\r\nاز او اقتباس و در تأليفات خود ذكر كرده . از اين قسمتها معلوم است كه فيلون طرفدار ( اوهمر ) يونانى بود و راجع بارباب و انواع يونانى عقيده داشت كه آنها در ابتداء مخلوقى بوده‌اند ، مانند انسان ، ولى بواسطهء كارهاى محير العقولشان پس از مرگ بمقام الوهيت ارتقاء يافته‌اند .\r\n\r\nژوستن « 1 »\r\nزمان زندگانى اين نويسنده محققا معلوم نيست ، ولى تصوّر ميكنند كه در زمان آن‌تونن « 2 » ها ، بخصوص آن‌تونن مقدس « 3 » ، زندگانى ميكرده ( يعنى تقريبا بين 138 - 161 ميلادى ) . باوجوداين راجع به زمان زندگانى او بعضى تا قرن چهارم ميلادى پائين ميآيند . اسم اين نويسنده هم درست معلوم نيست ، ولى غالبا او را به زبان لاطين يوستىنوس « 4 » مىنامند .\r\nژوستن در واقع مورّخ مستقلى نيست : او كتاب‌هاى تروگ‌پمپه « 5 » را كه ذكرش بالاتر گذشت ، خلاصه كرده و چيزى از خود بر آن نيفزوده . راجع به تروگ‌پمپه در جاى خود ذكر شد كه تاريخ عالم را نوشته بود ، ولى 44 كتاب مورّخ مزبور گم شده و فقط از خلاصه‌هاى ژوستن معلوم است كه تروگ‌پمپه از گذشته‌هاى كدام ملل صحبت داشته . بنابراين از فهرست ژوستن نه فقط بطور خلاصه پىبنوشته‌هاى تروگ‌پمپه ميبريم ، بلكه ميدانيم كه مورّخ مزبور از كدام مورّخين عهد قديم استفاده كرده . نويسندگان قرون بعد دربارهء خلاصه‌كنندگان هميشه خوش بين نبودند . توضيح آنكه عقيده داشتند كه آنها پس از خلاصه كردن كتاب‌هائى اصل كتب را معدوم ميكردند . اين نسبت را بعضى بژوستن هم داده ميگفتند كه اصل كتب تروگ‌پمپه را در آتش انداخته ، ولى چنين به نظر ميايد كه ژوستن چنين اتهامى را پيش‌بينى كرده بود ، زيرا در مقدمه و چند جاى كتاب خود از تروگ‌پمپه و كتب او سخن ميراند ، مثلا در مقدمه گويد : « چنان كه بعض رومىها\r\n\r\n\r\n","description":"","footnote":"\r\n( 1 ) -  Justin . \r\n( 2 ) -  Antonins  ( هفت نفر از قياصره روم به اين اسم معروفند و زمان سلطنت‌شان از 96 تا 192 ميلادى بود ) .\r\n( 3 ) -  Antonin le Pieux . \r\n( 4 ) -  Justinus . \r\n( 5 ) -  Trogue Pompee . \r\n","page_name":" 87 ","page_number":105},
  {"content":"\r\n\r\nتاريخ روم را به زبان يونانى نوشتند ، تروگ‌پمپه خواست تاريخ يونان و ساير ملل را به زبان لاطين بنويسد . . . . . . و من كتاب‌هاى او را گل چين كرده دسته گلى ترتيب دادم . . . » . تفاوتهائيكه در نوشته‌هاى ژوستن و ساير مورّخين راجع بوقايع زمان اسكندر ديده مىشود ، از تروگ‌پمپه است و نيز اين نكته ، كه ژوستن افسانه‌ها را حقايقى دانسته ، نيز از مورّخ مذكور ناشى شده . كلية ترتيب نوشته‌هاى ژوستن و نواقص آن از كتب اصلى است ، از جمله اينكه بعض وقايع مهم را به سكوت گذرانيده ، و حال آنكه از چيزهائى كه چندان اهميت نداشته مشروحا سخن رانده .\r\nاسلوب انشاء ژوستن را روى هم رفته بد نميدانند و بلكه در بعض جاها عالى است ، اگرچه معلوم نيست كه اين انشاء از خود او است يا از تروگ‌پمپه اقتباس شده .\r\nدر خاتمه بايد گفت ، كه هرچند نوشته‌هاى ژوستن سواد مختصرى است از كتب تروگ‌پمپه ، باوجوداين سواد مزبور با نواقصى كه دارد ، سواد پردهء نقاشى بزرگى است . عدّه كتاب‌هاى ژوستن بعدّهء كتاب‌هاى تروگ‌پمپه 44 است و جاهاى زيادى از كتب او با تاريخ ايران قديم ارتباط دارد\r\n\r\nآفريكن « 1 »\r\nدر قرن سوّم ميلادى ميزيست و معروف است از اين حيث كه سنوات تاريخ عهد قديم را با تاريخ مسيحى مقايسه كرده . « 2 » مورّخ مذكور در زمان سپ‌تيم‌سور « 3 » ( 193 - 211 م . ) در بعض از جنگ‌هاى او با اسران « 4 » و آديابن « 5 » ( دو ولايت ايران اشكانى ) شركت كرد و بعد در زمان گردين امپراطور روم ( 238 - 241 م ) در فلسطين مقام محترمى داشت . تأليف او ، كه موسوم به ( پنج كتاب كرونولوژى ) مىباشد « 6 » ، خيلى معروف است و از خلقت عالم شروع شده بسال 221 ميلادى خاتمه يافته . اين كتاب بما نرسيده و فقط قسمتهائى از آن باقى است . از كتاب ديگر او كه مضامينش بسيار متنوع و موسوم به خس‌توى « 7 » بوده فقط قطعاتى تا زمان ما محفوظ مانده .\r\n\r\n\r\n","description":"","footnote":"\r\n( 1 ) -  Sextus Julins Africanns . \r\n( 2 ) -  Chronologie Comparee . \r\n( 3 ) -  Septime Severe . \r\n( 4 ) -  Osroene . \r\n( 5 ) -  Adiabene \r\n( 6 ) -  Pentabiblon Chronologikon . \r\n( 7 ) -  Chestoi \r\n","page_name":" 88 ","page_number":106},
  {"content":"\r\n\r\n\r\nازب ( اوسويوس ) « 1 »\r\nاز روحانيون مسيحى بود . در فلسطين تولد يافت و در بيت - المقدس و انطاكيه تحصيلات خود را باتمام رسانيده از پيروان فلسفهء افلاطون گرديد ، زمان حياتش 263 - 340 ميلادى است . اين شخص كتب زياد راجع بتاريخ عيسويست و قسطنطين اوّل امپراطور روم نوشته . كتاب او را راجع بامپراطور مزبور شبيه كتاب كزنفون راجع بكوروش بزرگ ( سيروپدى ) ميدانند . او را پدر تاريخ عيسويّت خوانده‌اند :\r\nاز كتب تاريخيش كتابى است كه در آن تاريخ كليسيا را از ابتداى ظهور مذهب عيسوى تا 324 ميلادى شرح داده . او از كتابخانه‌هاى مذهبى و دفترخانه‌هاى دولتى استفاده كرده و اسلوب انشاءاش را ستوده‌اند . ازب علاقه‌مند است باينكه جهات وقايع را روشن ساخته گذشته‌هاى دوره‌اى را با اوضاع زمان خود ارتباط دهد .\r\nكتاب او اطلاعات زياد راجع بمشرق قديم و ايران ميدهد .\r\n\r\nآم‌مين مارسلّن « 2 »\r\nاين مورّخ يونانى بود ، ولى كتابهاى خود را به زبان رومى ( لاطين ) نوشته . او در 330 م . در انطاكيه سوريه تولد يافت و در 400 م . درگذشت . معروفترين تأليف او تاريخ روم است ( از 96 تا 352 م . ) كه در 31 كتاب نوشته و سيزده كتاب اوّل گم شده . كتابهاى او دنبالهء تاريخ ( تاسىتوس ) مورّخ معروف رومى است و ديده مىشود كه آم‌مين سعى داشته از او تقليد كند . مورّخ مذكور بايوليان امپراطور روم در سفرهاى جنگى او با آله‌مانها و ايرانيان شركت داشت و از نوشته‌هاى او معلوم است كه شخصى بوده رزمى و علاقه‌مند بصحيح‌نويسى . توصيفى كه از ممالك مختلفه كرده استقلال‌نظر و فكر او را نشان مىدهد . محققين اسلوب انشاء او را خوب نميدانند : بيان او مغلق ، باطنطنه و تاريك است ، و حال آنكه بيان مورخ بايد روان ، ساده و روشن باشد .\r\nاز آنچه گفته شد معلوم است كه كتابهاى او براى اين زمان تاريخ ايران هم اهميت دارد .\r\n\r\n\r\n","description":"","footnote":"\r\n( 1 ) -  Eusebe ( Evsevius Pamphyle ) . \r\n( 2 ) -  Ammien Marcellin ( Ammianus Mareellinus ) . \r\n","page_name":" 89 ","page_number":107},
  {"content":"\r\n\r\n\r\nپروكوپ ( پروكوپيوس ) « 1 »\r\nمهمترين مورّخ بيزانس ( روم شرقى ) كه در آخر قرن پنجم ميلادى تولّد يافت و پس از اتمام تحصيلات ، منشى ( بىلىزار ) سردار معروف بيزانس شد ( 527 ق . م ) . در جنگهائى ، كه اين سردار با ( واندالها ) ، گت‌ها در ايطاليا و ايرانيها كرد ، مورّخ مذكور با او بود . سال وفاتش معلوم نيست ، تصوّر ميكنند كه در حدود 560 م . روى داده .\r\nاز كتابهاى او دو كتاب اوّل راجع است به جنگهاى بيزانس با ايران ، سوّمى و چهارمى - با واندالها ، پنجمى و ششمى و هفتمى - با گت‌ها ، هشتمين كتاب او دنبالهء تمام كتابهاى مذكور است . چون در اين كتابها مورّخ مذكور تعريف و تمجيد زياد از ( بىلىزار ) كرده و شرح زندگانى او را نوشته ، سابقا تصوّر ميكردند كه اين كتابها را بايد « شرح احوال بىلى زار » ناميد ، ولى حالا معلوم است كه كتب او تاريخ جنگ‌هاى اين سردار است و تمجيدات مورّخ از اينجا كه ( بىلىزار ) را سردار نامى و معروف آن زمان مىدانستند و پروكوپ به او معتقد بود . اين كتابها را خود مورّخ مذكور ( هيستورىكن ) ناميده « 2 » . كتابى هم از اين مورّخ بدست آمده كه موسوم به ( تاريخ سرّى ) است « 3 » . در اين كتاب او از ژوستىنين ، قيصر معاصر روم شرقى ، وزن او بسيار بد نوشته ، استبداد اوّلى و فساد اخلاق دوّمى را نموده و جاهائى هم از اين كتاب به ( بىلىزار ) وزن او برميخورد . كتاب مزبور پس از مرگ پركوپ منتشر شد .\r\nراجع به اين كتاب بسيارى از محققين عقيده داشتند كه از قلم مورّخ مذكور نيست و به او نسبت داده‌اند ، زيرا مندرجات او با تاريخ جنگهاى بىلىزار تفاوت زياد دارد ، ولى پس از مطالعات ( دان ) كه تحقيقات عميق كرد ، اين عقيده رسوخ يافت كه تاريخ سرّى از قلم خود مورّخ مزبور است : چيزهائى را ، كه در تاريخ جنگها نميتوانسته بنويسد ، در كتاب سرّى گنجانده و تا اندازه‌اى هم مبالغه كرده . اگرچه اين عقيده را بعض محقّقين ديگر او ردّ كرده‌اند ، ولى باز عقيدهء ( دان ) طرفداران زياد دارد . تأليف سوّم پروكوپ راجع به بناهاى ( ژوستىنين ) است و در اينجا مورّخ مزبور تمجيد\r\n\r\n\r\n","description":"","footnote":"\r\n( 1 ) -  Procope ( Prokopios ) . \r\n( 2 ) -  Historikon . \r\n( 3 ) -  Historia Arcana ( Anecdote ) . \r\n","page_name":" 90 ","page_number":108},
  {"content":"\r\n\r\nزياد از امپراطور مربور كرده .\r\nراجع به تاريخ جنگها يا ( هيس‌تورىكن ) بايد گفت كه اين كتاب مهمترين تاريخى است كه در اين دورهء تاريخ يونان نوشته شده . از حيث انشاء ، پروكوپ تقليد از هرودوت و توسيديد كرده و از اينجا معلوم است ، كه زبان قديم يونانى در اين زمان ، اگرچه در شرف تغيير كردن بوده ، ولى هنوز نمرده بود . اين كتاب را قدر ميدانند ، زيرا ، چون نويسندهء آن شاهد قضايا و وقايع بود ، بيطرفانه وقايع را ضبط كرده . كلية كتاب او در مرحلهء تمام شدن عهد قديم و شروع گشتن قرون وسطى است . از آنچه گفته شد معلوم است كه كتابهاى او براى تاريخ اين زمان ايران هم منبع مهمّى است .\r\n\r\nكتب راجعه به جغرافياى عالم قديم\r\nبدوا لازم است گفته شود كه از نوشته‌هاى مورّخين قديم و مخصوصا هرودوت ، كزنفون ، آريّان ، پوليپ ، پلين و غيره ميتوان اطّلاعاتى راجع به جغرافياى دنياى قديم بدست آورد ، ولى كتبى هم در عهد قديم نوشته شده كه مخصوصا راجع به جغرافيا است و ضمنا حاوى اطّلاعات مفيدى در باب ايران قديم . در ميان اشخاصى كه چنين كتابهائى نوشته‌اند اينها بيشتر معروف‌اند :\r\n\r\nاراتس‌تن « 1 »\r\nاين شخص يونانى بود و در 276 ق . م در سيرن « 2 » تولّد يافت . او خواست موافق اطّلاعات جديده نقشهء صحيحى از عالم زمان خود ترسيم كند و با اينمقصود به اسكندريّه رفت ، زيرا در آنجا منابع و موادّى كه با كار اراتس‌تن مناسبت داشت زياد بود . مؤلّف مزبور كتبى از خود باقى گذاشته ، كه براى جغرافياى ايران قديم هم گران‌بها است . اين نويسنده از فلاسفهء اسكندرائى بود و چند دفعه بدربار پادشاه عظيم الشأن هند كه ( سان‌دراكت ) « 3 » نام داشت رفت . دربارهء او نوشته‌اند كه در سن 80 سالگى آن‌قدر از خوردن غذا\r\n\r\n\r\n","description":"","footnote":"\r\n( 1 ) -  Eratosthene . \r\n( 2 ) -  Cyrene . \r\n( 3 ) -  Sandraeotte . \r\n","page_name":" 91 ","page_number":109},
  {"content":"\r\n\r\nامتناع كرد تا درگذشت . سترابون در كتابهاى خود اسم او را زياد ذكر كرده و گفته‌هاى او را سند دانسته .\r\n\r\nسترابون « 1 »\r\nجغرافيادان معروف عهد قديم ، كه از خانوادهء متموّل بود ، در ( آماسه ) پايتخت پادشاهان پنت توّلد يافت و هشتاد سال بزيست . زمان او را تقريبا چنين معين ميكنند : از چهل قبل از ميلاد تا چهل ميلادى . كتابهاى او يگانه تصنيفى است ، كه به خوبى نشان ميدهد علم جغرافيا در عالم قديم چه بوده . تصنيفات سترابون راجع باينقسمت هفده كتاب است و بعض آنها اگرچه بما رسيده ، ولى خراب است . چون در اين كتاب‌ها سترابون از وقايع تاريخى و از وضع زندگانى مردمان نيز صحبت داشته ، نوشته‌هايش براى مورّخ هم مفيد است . كتب او از نظر علمى بسه جهة ناقص است : اوّلا توصيف ممالك و مخصوصا محصولات زمين در ممالك مختلفه به قدر كافى نشده ، ثانيا مطالب جزئى گاهى بيش از مسائل كلى او را مشغول داشته و حكاياتى ذكر كرده كه بيشتر براى تفريح خواننده است ، ثالثا در انتقاد بعض متقدّمين خود متانت را از دست داده و خرده‌بين است . باوجوداين چون كتابهاى او پر است از اطّلاعات جغرافيائى و تاريخى ، چنان كه گفته شد ، براى محقق منبعى است سرشار . مضامين كتب او از اينقرار است : دو كتاب اوّل حاوى مطالب و نظرهاى علمى است ، توصيف ممالك از كتاب سوّم شروع مىشود . توضيح آنكه هشت كتاب باروپا راجع است ، شش كتاب به آسيا و يك كتاب به افريقا . توصيف اروپا از اسپانيا ( ايبرى ) شروع و در يونان و جزائر آن ختم مىشود . در اين كتابها سترابون از تمام مردمان اروپائى ، كه در آنزمان معروف بودند ، و حتى از ( سكاها ) ، ( سارماتها ) ، ( گت‌ها ) ، ( داس‌ها ) و غيره سخن رانده . آسيا را مصنف مذكور به دو قسمت تقسيم كرده : 1 - تا كوههاى توروس - تروآد « 2 » . در اين بخش از صفحات غربى آسياى صغير سخن ميراند . 2 - ماوراء كوههاى مزبور . در اينقسمت از هند ،\r\n\r\n\r\n","description":"","footnote":"\r\n( 1 ) -  Strabon . \r\n( 2 ) -  Taurus - Troade  ( در آسياى صغير ) .\r\n","page_name":" 92 ","page_number":110},
  {"content":"\r\n\r\nايران ، بابل ، آسور ، بين النهرين ، فينيقيه ، فلسطين ، عربستان و غيره مذاكره مىكند ، امّا ( سرها ) يعنى چينىها را مردمى ميداند كه در هند سكنى دارند .\r\nكلية از جغرافياى سترابون صريحا استنباط مىشود كه غرب اقصى براى عالم آنروزى مملكت ايبريها ( اسپانياى كنونى ) بوده و شرق اقصى هندوستان . طول عالم معروف آن زمان را از غرب به شرق 70 هزار استاد يونانى . ( 2333 فرسنگ ) و عرض آن را 30 هزار استاد ( 1000 فرسنگ ) ميدانستند . سترابون علاوه بر كتب مزبوره 43 كتاب هم راجع بتاريخ ، يعنى به ذيل كتب پولى بيوس مورّخ يونانى نوشته بود ، چنان كه در كتب جغرافيائى به اين كتابها اشاره مىكند ، ولى اين كتابها بما نرسيده .\r\n\r\nايزيدور خاراكسى\r\nيونانى و از اهل خاراكس بود ( خاراكس را اكثرا محلى در خوزستان ميدانند ، ولى برخى عقيده دارند كه در رى يا در حوالى آن بوده ) . ظنّ قوى اين است كه مؤلّف مزبور در قرن اوّل ميلادى مىزيست .\r\nاز تأليفات او كتابى است كه راجع بپارت نوشته . پلين اسم او را در تأليفات خود زياد برده . او از جغرافيون بزرگ يونانى بشمار نمىرود ، ولى كتاب او براى ايرانىها مهم است .\r\n\r\nموسى خورن « 1 »\r\nنويسندهء ارمنى كه زمان حياتش درست معلوم نيست . دمرگان در تاريخ ارمنستان گويد كه در قرن چهارم ميلادى ميزيست ، ولى تاريخ وفاتش را بعضى در 487 و برخى در 492 ميدانند . او در اسكندريه ، آتن ، روم و قسطنطنيه تحصيلات خود را كرده بعد پرداخت به آنكه هموطنان خود را با علوم مسيحى آشنا كند و با اين مقصود كتب زيادى نوشت ، كه از جمله تاريخ ارمنستان است و بزبانهاى اروپائى ترجمه شده . كتابى نيز در جغرافيا نوشته ، كه براى جغرافى ايران در دوره‌هاى اشكانى و ساسانى بسيار مفيد است ، و ماركوات عالم آلمانى آن را با شرحى باسم « ايرانشهر » بطبع رسانيده . در باب نوشته‌هاى او راجع بتاريخ ارمنستان پائين‌تر ذكرى شده .\r\n\r\n\r\n","description":"","footnote":"\r\n( 1 ) -  Moise de Khorene . \r\n","page_name":" 93 ","page_number":111},
  {"content":"\r\n\r\n\r\nمورخين و نويسندگان ارمنستان\r\nاز نويسندگان ارمنى و غير ارمنى ، كه راجع بتاريخ ارمنستان كتابهائى نوشته‌اند نيز ميتوان اطلاعاتى راجع بايران قديم بدست آورد . اگر اين اطلاعات راجع بدوره‌هاى قبل از اشكانيان و ساسانيان ، از آنجا كه غالبا داستانى است ، مورد اعتماد نباشد ، شكى نيست كه گفته‌هاى نويسندگان مزبور راجع بدوره‌هاى بعد يعنى ، اشكانى و ساسانى بيشتر در زمينه تاريخ است و از وقايع ارمنستان ، كه غالبا با تاريخ ايران مربوط است ، اطلاعات گران‌بهائى بدست مىآيد . چون اين‌نظر در جاى خود روشن خواهد بود ، عجالة بذكر بعض نويسندگان ارمنستان و كتابهائى كه نوشته‌اند اكتفا كرده ميگذريم .\r\n\r\nمارآپاس‌كاتىنا « 1 »\r\nاين شخص كه تاريخ ارمنستان قديم را نوشته اصلا از اهالى سوريه بود . دربارهء او موسىخورن ، مورّخ ارمنى ، چنين گويد ( كتاب 1 فصل 8 ) : وال ارشك ، پس از اينكه تشكيلات ارمنستانرا باتمام رسانيد ، خواست بداند كه كىها قبل از او در اين مملكت سلطنت كرده‌اند و از حيث صفات شخصى چگونه پادشاهانى بوده‌اند . بر اثر اين فكر شخصى را يافت از اهل سوريه كه نامش ( مارآپاس كاتىنا ) بود و از ادبيات يونانى و كلدانى اطلاعاتى زياد داشت .\r\nبعد نامه‌اى ببرادر بزرگتر خود ، ارشك بزرگ ، بدين مضمون نوشت ( تصوّر ميكنند كه اين اشك مهرداد اوّل اشكانى بوده ) « 2 » : « به ارشك پادشاه تاج‌دار زمين و دريا ، شاهى كه صورتش مانند صورت خدايان است ، طالع و اقبالش فوق طالع و اقبال ساير پادشاهان و فكرش بقدرى وسيع است ، كه چون آسمان بر زمين استيلا يافته . وال ارشك ، برادر كوچكتر و رفيق جنگهايت ، كه بفضل تو پادشاه ارمنستان است ، به تو درود ميفرستد و بهره‌مندى تو را الى الابد خواهان است . فرمان تو را ، راجع باينكه من عقل را با شجاعت توأم كنم ، هيچگاه فراموش نكرده‌ام . بقدريكه قوّه و مهارت من اجازه ميداده بهركار مراقب بوده‌ام . اكنون كه اين سلطنت از\r\n\r\n\r\n","description":"","footnote":"\r\n( 1 ) -  Mar Apas Catina . \r\n( 2 ) - سلطنت او بين 170 و 138 ق . م بود .\r\n","page_name":" 94 ","page_number":112},
  {"content":"\r\n\r\nتوجهات تو مستقر گشته ، بفكرم آمد معلوم كنم كه چه پادشاهانى در ارمنستان سلطنت كرده‌اند و تأسيس ولايات از كجا است . چون در اينجا دستور يا آدابى ، كه معلوم و مقرّر باشد ، نيست و كسى نميداند كه كى اوّل شخص مملكت و كى آخرين كس آنست ، چيزى به ترتيب درنيامده و هر چيز درهم و برهم و به حال توحش است ، بنابراين از اعليحضرت تمنى دارم بفرمايد كه دفاتر شاهى را ، براى كسى كه بحضور آن اعليحضرت با نام خواهد رسيد ، باز كنند . پس از اينكه او چيزهائى را ، كه مطمح نظر برادر و پسر تو است بيابد ، اسناد صحيحه را نزد وى خواهد آورد . رضايت خاطر ما از اينكه مقصود ما انجام يافته ، البته باعث خوشنودى تو نيز خواهد بود . درود بر تو اى آنكه در ميان موجودات جاويدان جادارى ! »\r\nارشك بزرگ ، پس از خواندن نامه ، بىدرنگ فرمود كه درهاى دفاتر نينوا را باز كنند و خوشنود گشت كه چنين فكرى در برادرش پيدا شده . مار آپاس‌كاتىنا در نوشته‌ها دقت كرده سندى به زبان يونانى يافت كه بر آن نوشته بودند : اين كتاب بامر اسكندر مقدونى از زبان كلدانى بيونانى ترجمه شده و راجع بنياكان اوّلى ما است . از اين كتاب مارآپاس - كاتىنا فقط آنچه را كه راجع بتاريخ صحيح ملت ما بود ( يعنى ملت ارمنى ) استخراج كرده نزد وال‌ارشك پادشاه ارمنستان در ( مدزپين ) « 1 » آورد ، و آن به زبان يونانى و سريانى نوشته شده بود . وال ارشك صبيح ، تيرانداز ماهر ، پادشاه نطاق و زيرك اين كتاب را نفيس‌ترين شئى خزانهء خود ميدانست ، چنان كه آن را براى اطمينان از محفوظ ماندنش در قصر خود جاداد و امر كرد قسمتى را از آن بر سنگ بكنند .\r\nچون ما از صحت و ترتيب وقايع ( يعنى وقايع مذكوره در اين كتاب ) مطمئن هستيم براى رضايت اشخاص كنجكاو مندرجات كتابرا تكرار ميكنيم . بعد موسىخورن شروع بذكر مندرجات نوشته‌هاى مارآپاس‌كاتىنا مىكند « 2 » . راجع بنينوا ، كه ذكرى از آن شده ، بايد تذكر دهيم كه در اين زمان وجود نداشت ، شايد در زمان اسكندر\r\n\r\n\r\n","description":"","footnote":"\r\n( 1 ) -  Medzpine . \r\n( 2 ) -\r\n Mar Apas Catina ( eollection des historiens aneiens et modernes de l'Armenie ) p . Victor Langlois 1881 ) . \r\n","page_name":" 95 ","page_number":113},
  {"content":"\r\n\r\nمقدونى كتاب‌هائى در محل نينواى قديم جمع كرده‌اند و اين كتابخانه در قرون بعد بتصرّف اشكانيان درآمده .\r\n\r\nباردسن « 1 »\r\nدرادس ( اورفا ) واقع در بين النهرين تولد يافت و اصلا شامى بود . او را پارتى و كلدانى نيز ميگفتند . اين شخص ، كه در سلك روحانيين مسيحى بود ، در اواخر عمر داراى معتقدات عرفانى « 2 » گرديد .\r\nچون معلومات زياد در علوم شرقى و غربى ( كلدانى ، يونانى ) داشت و زبان سريانى و يونانى را خوب ميدانست ، كتب زياد نوشت ، كه از جمله قطعه‌اى از تاريخ ارمنستان است و موسىخورن مندرجات آن را در كتاب خود ذكر كرده . زمان زندگانى اين نويسنده در نيمهء دوّم ميلادى بوده ، زيرا در تاريخ ادس تولد او را بسال 154 م .\r\nمربوط داشته‌اند .\r\n\r\nآگاتانژ « 3 »\r\nاسم يونانى او ( آگاثاگ گلس ) « 4 » است و تصوّر ميكنند كه اصلا يونانى و ساكن يكى از نواحى غربى ارمنستان ، مجاور روم شرقى ، بوده . اين مورّخ ، كه منشى تيرداد ( درتاد ) دوّم پادشاه ارمنستان بود ، تاريخ اين مملكترا نوشته و از وقايعى صحبت مىكند كه از 226 تا 330 ميلادى روى داده . تاريخ او به زبان ارمنى و يونانى نوشته شده و اختلافاتى بين دو نسخه مزبوره ديده مىشود . بعلاوه چيزهائى در هر دو نسخه بعدها داخل كرده‌اند ، زيرا در بعض جاها از كسانى مذاكره مىشود كه تقريبا 150 سال بعد از مورّخ مزبور ميزيسته‌اند .\r\nبنابراين بعضى ترديد دارند كه اين نوشته‌ها از خود آگاتانژ باشد و گمان ميكنند كه يك شخص مسيحى ، در اوايل قرن پنجم ، هر دو نسخه را انشاء و تغييراتى در اصل نوشته‌هاى آگاتانژ داده . بهرحال نوشته‌هاى او در ميان يونانيها و كلدانيها و مصريها و اعراب معروف بود . سالنامه‌نگارى هم موسوم به ( سبه‌اس ) « 5 » در قرن هفتم قطعه‌اى راجع بتاريخ ارمنستان نوشته ، كه به آگاتانژ نسبت داده . اگرچه نويسندهء مزبور در قسمتى از كتاب خود از شخصى صحبت كرده ، كه 63 سال بعد از\r\n\r\n\r\n","description":"","footnote":"\r\n( 1 ) -  Bardesane . \r\n( 2 ) -  Gnosticisme . \r\n( 3 ) -  Agathange . \r\n( 4 ) -  Agathagglos . \r\n( 5 ) -  Sebeos . \r\n","page_name":" 96 ","page_number":114},
  {"content":"\r\n\r\nتيرداد ميزيسته و بنابراين اين قسمت نبايد از آگاتانژ باشد ، باوجوداين نوشته‌هاى مزبور را هم در جزو منابع تاريخ ارمنستان بشمار ميآورند ، زيرا اطلاعاتى ميدهد كه موسىخورن در آن باب ساكت است .\r\n\r\nفوستوس بيزانسى « 1 »\r\nاطلاعات راجع به شخص او كم است ، همينقدر معلوم است كه از اهل قسطنطنيه بود . خود او نسبش را بخانوادهء ( ساهارونى ) « 2 » مىرساند ( از طرف مادر يا پدر ؟ - معلوم نيست ) . سالنامهاى او به زبان يونانى نوشته شده و حاكى از وقايع 344 تا 390 ميلادى است . اين كتاب در قرن پنجم ميلادى به زبان ارمنى ترجمه شده و ارامنه را خوش نيامده ، زيرا از انتقادات او وطن‌پرستان تنفر يافته‌اند . باوجوداين كتاب مزبور را مهم ميدانند . راست است كه در نوشته‌هاى او اشتباهاتى راجع بوقايع و سنوات شده ، ولى اين نقص در اغلب نويسندگان آن زمان ديده مىشود . بهرحال شخصى بوده فاضل و نوشته‌هاى او يكى از منابع درجه اوّل تاريخ ارمنستان است .\r\n\r\nزنوب گلاگى « 3 »\r\nاصلا از بنى سام بود و كتابش را به زبان سريانى نوشته ، ولى ارامنه او را از نويسندگان ملى خود ميدانند . او در ابتدا در گلاگ ( سوريّه ) ميزيست ، بعد از آنجا مهاجرت كرده در قيصرّيهء كاپادوكيه سكنى گزيد .\r\nدر اينجا با ( سن‌گريگوار ) مبلّغ مسيحيت در ارمنستان آشنا شد و با او به ارمنستان رفت . تصوّر ميكنند كه زنوب تاريخ‌نويس شخص مذكور بوده و وقايع آنزمان را مينوشته . نوشته‌هاى او معروف به « تاريخ دارون » « 4 » است و فوتش در 323 يا 324 دوى داده .\r\nدر قرن هفتم ميلادى شخصى ديگر موسوم به ( مامىگونيان ) « 5 » دنبالهء سالنامهاى زنوب را نوشته و اين كتاب هم موسوم به « تاريخ دارون » است ( به همين جهت اسم او را در اينجا ذكر كرديم و حال آنكه از قرن هفتم ميلادى است ) . نوشته‌هاى او چندان مورد توجه نيست ، زيرا داراى اشتباهات زيادى است و ديگر اينكه كاتبين\r\n\r\n\r\n","description":"","footnote":"\r\n( 1 ) -  Faustus de Byzanee . \r\n( 2 ) -  Saharoni . \r\n( 3 ) -  Zenob de Glag . \r\n( 4 ) -  Histoire de Daron  ( دارون ناحيه‌اى بود از ارمنستان ) .\r\n( 5 ) -  Jean Mamigonien . \r\n","page_name":" 97 ","page_number":115},
  {"content":"\r\n\r\nقرون بعد چيزهائى در كتاب او داخل كرده‌اند .\r\n\r\nموسىخورن\r\nدر نيمهء دوّم قرن چهارم ميلادى تولد شده ( در باب زمان حيات او چنان كه بالاتر گفته شد اختلاف است ) . او از شاگردان مسروپ « 1 » ، كه خطّ ارمنى را اختراع كرد ، بشمار مىرود . مورّخ مذكور تحصيلات زياد كرده بود و بدفاتر مشرق زمين و كتابخانهاى يونان ، سوريه و مصر دسترسى داشت .\r\nچون زبان‌سريانى و يونانيرا خوب ميدانست ، كتابهاى زياد ترجمه كرد ، از جمله « زندگانى اسكندر » است كه به كاليستن دروغى نسبت ميدهند . بعد مسافرتى بمصر و آتن و روم كرد و اسنادى بدست آورد ، كه براى نوشتن تاريخ ارمنستان به كار برد .\r\nدر اين نوشته‌ها او اقتباسات زياد از ادبيات يونان كرده و معلوم مىشود كه قسمتهائى از ادبيات مزبوره گم شده ، زيرا موسىخورن اسم اشخاصى را از يونانيها ميبرد ، كه اكنون براى ما مجهول‌اند و بنابراين قطعاتى از نوشته‌هاى مورّخين و نويسندگان يونانى در كتاب موسىخورن تا زمان ما محفوظ مانده . كتابيكه او در جغرافيا نوشته ، خلاصه‌اى است از خلاصهء ( پاپ‌پوس اسكندرائى ) « 2 » و در مقدمهء اين كتاب اسامى چند نفر جغرافيادان يونانيرا ذكر كرده .\r\n\r\nاليزه وارتابد « 3 »\r\nاو در قرن پنجم ميلادى ميزيست . وارتا بد لقبى است كه به او داده‌اند و بمعنى فاضل ، يا چنان كه امروز گويند دكتر « 4 » است .\r\nمولدش معلوم نيست ، همينقدر ميدانند كه در جوانى در جزو سپاهيان وارتان مامىگونى بوده ، وقايع جنگهاى او را يادداشت كرده و بعد در « تاريخ وارتانيان » گنجانده .\r\nاين جنگ‌ها با ايرانيان ميشد ، زيرا يزدگرد دوّم مىخواست ارمنستان بمذهب زرتشتى باقى بماند . معلوم است كه نوشته‌هاى او هم اطلاعاتى راجع بتاريخ اينزمان ايران قديم ميدهد .\r\n\r\nلازار فاربى « 5 »\r\nاز يكى از خانواده‌هاى نجيب ارامنه بود و در قصر ( آشوشا ) « 6 » امير كوكارك « 7 » و ايبريها ( گرجىها ) تربيت يافت . بعد در سلك\r\n\r\n\r\n","description":"","footnote":"\r\n( 1 ) -  Mesrope . \r\n( 2 ) -  Pappus d'Alexandrie . \r\n( 3 ) -  Elisee Vartabed . \r\n( 4 ) -  Doeteur . \r\n( 5 ) -  Iazare de Pharbe . \r\n( 6 ) -  Aschouscha . \r\n( 7 ) -  Koukark . \r\n","page_name":" 98 ","page_number":116},
  {"content":"\r\n\r\nروحانيين داخل شد و تحصيلات زياد كرده ، تاريخ ارمنستان را تا 485 ميلادى نوشت . بعض وقايع با تاريخ ايران قديم مربوط است .\r\n\r\nكتب پهلوى\r\nاز كتبى كه به زبان پهلوى نوشته شده است در اينجا ذكرى نميكنيم ، زيرا اين كتابها راجع به مذهب زرتشت يا ادبيات است و موقع ذكر آنها جائى است ، كه از مذهب زرتشت يا ادبيات پهلوى صحبت خواهد بود . در اين مبحث چنان كه از سرلوحهء آن معلوم است از منابع قديم تاريخ مشرق و ايران باستان سخن ميرود .\r\n\r\nمؤلفين قرون اوليهء اسلامى\r\nدر باب مورّخين و نويسندگان قرون اوليهء اسلامى مقتضى است تذكر دهيم كه نوشته‌هاى آنها راجع بايران قديم از دو نوع خارج نيست : نوع اول فهرست‌هاى مختصرى است از اسامى شاهان ايران و وقايع سلطنت آنان ، كه از مآخذ غربى ، يعنى يونانى و سريانى ، اتخاذ شده ، بطور ناقص همان چيزهائيرا كه مورّخين يونانى نوشته‌اند ، با تصحيف اسامى ، تكرار كرده و چيزهائى هم از مآخذ شرقى بر آن افزوده‌اند .\r\nعدهء اين نوع كتابها خيلى محدود است . نوع دوّم كتبى است راجع بوقايع عالم ، از قبل از ظهور اسلام و بعد از آن و ضمنا مؤلفين اين كتب خواسته‌اند بقول خودشان از ملوك مجوس يا عجم ، يا فرس و وقايع سلطنت آنها اطلاعاتى داده باشند .\r\nعدهء اين نوع نويسندگان زياد است ، ولى نوشته‌هاى آنان راجع بايران قديم ، يعنى بدوره‌هائيكه قبل از دورهء ساسانى است ، كم يا بيش ، با اختلافاتى ، همان داستانهاى ما است و به خوبى ديده مىشود كه مآخذ آنها خداى نامه ، يا ترجمه‌هاى آن به عربى ( باسم سير ملوك الفرس و امثال آن ) و يا شاهنامه‌هاى منثور يا منظوم ما بوده .\r\nاين نوع كتابها براى كسى ، كه بخواهد غور و تتبع در داستانهاى ايران قديم كند ، مفيد است ، ولى در واقع امر اين كتب را ، باستثناى قسمت‌هائى كه اطلاعاتى در باب دورهء ساسانى ميدهد ، نميتوان جزو منابع تاريخ قديم ايران بشمار آورد . براى\r\n\r\n","description":"","footnote":"","page_name":" 99 ","page_number":117},
  {"content":"\r\n\r\nروشن بودن اين نكته در مباحثى كه مربوط باسامى شاهان هخامنشى و اشكانى بوده ، مانند نمونه ، نوشته‌هاى بعض اين نوع نويسندگان را ذكر كرده‌ايم ، تا براى خواننده روشن باشد كه مآخذ آنها چه بوده . باوجوداين ، چون از اين نوع كتب ميتوان اطلاعاتى راجع بدورهء ساسانى تحصيل كرد ، قسمتى را در اينجا ذكر و شناساندن مابقى را بجاى خود محوّل ميكنيم . اين نكته را هم بايد بدوا تذكر دهيم كه مقصود ما نوشتن شرح حال مؤلفين يا نويسندگان كتابهاى مزبور نيست ، زيرا اين كار مستلزم كتابى است مخصوص . مرام ما فقط اين است كه بمناسبت ذكر كتابى در جاى خود معلوم باشد آن كتاب ازكى است ، در چه زمان نوشته شده و مؤلف آن از چه سخن رانده . مؤلفين كتب مذكوره به ترتيب تاريخ زندگانىشان اين‌هايند :\r\n\r\nابن مقفّع\r\nابو محمد عبد اللّه بن المقفع الكاتب . اصلا ايرانى و از اهل خوزستان بود ، در سنهء 106 هجرى متولد و در بصره بزرك شد . چون پدرش زرتشتى بود ، ابن مقفع هم بيشتر عمر خود را در اين مذهب گذراند . اسم ايرانى او را ( روزبه ) و كنيه‌اش را ( ابو عمرو ) نوشته‌اند . در كهولت مسلمان شد ، ولى باطنا زرتشتى بماند . او اوّل كسى بود كه منطق را براى ابو جعفر منصور ترجمه كرد « 1 » . ترجمه كليله و دمنه از پهلوى به عربى نيز از كارهاى او است و در مصر ، هند ، اروپا و جاهاى ديگر مكرّر بطبع رسيده .\r\nتأليفات زياد دارد كه از جمله الدّرة اليتيميّه فى طاعت الملوك » است . نويسندگانى ، مانند ابن النديم و ديگران ، زياد از او نقل قول كرده‌اند و اطلاعاتى كه ميدهند براى دورهء ساسانى گرانبها است . نوشته‌اند كه بامر منصور خليفه عباسى ( 136 - 158 هجرى ) و بدست سفيان حاكم بصره كشته شد « 2 » .\r\n\r\nجاحظ\r\nابو عثمان عمرو بن بحر الكنانى البصرى معروف به جاحظ .\r\nدر حوالى 160 هجرى در بصره تولد يافت و در آن شهر بزرك شد . كتبى زياد ، كه از سريانى و پارسى ترجمه شده بود ، خواند و مدتى در\r\n\r\n\r\n","description":"","footnote":"\r\n( 1 - 2 ) - معجم المطبوعات العربيّه و المعربّه ، جزء ثانى صفحهء 249 - 250 طبع مصر 1928 .\r\n","page_name":" 100 ","page_number":118},
  {"content":"\r\n\r\nبغداد بزيست . بعد ببصره مراجعت كرده در آنجا مفلوج شد و در سنهء 255 هجرى درگذشت . تأليفات زياد دارد از جمله « البيان و التّبيين » مىباشد در اين كتاب اقسام بيان و برگزيده ( غرر ) احاديث و خطبه‌ها را جمع كرده . در جاهائى از اين كتاب ميتوان اطلاعاتى راجع بكتب دورهء ساسانى و غيره بدست آورد .\r\nمسعودى در مروج الذّهب او را افصح نويسندگان سلف دانسته و ابن خلدون از قول شيوخ زمان خود كتاب او را ستوده . جاهائى از اين كتاب اطلاعاتى زياد راجع بدورهء ساسانى ميدهد .\r\n\r\nطبرى\r\nابو جعفر محمد بن جرير بن يزيد بن خالد بن الطبرى آملى . تولد او ، چنان كه ابن النديم الورّاق در كتاب الفهرست نوشته ، در آمل در سنهء 224 و وفاتش در بغداد در سنهء 310 هجرى بود . تحصيلات خود را در بغداد كرد و در شام ، مصر ، عراق ، بصره ، كوفه ورى اسناد كتاب خود را راجع بتاريخ بدست آورد . اين كتاب موسوم است به « تاريخ الرّسل و الملوك » ، بعضى « تاريخ الامم و الملوك » نوشته‌اند . اسلوب كتاب سالنامه‌نويسى است ، يعنى وقايع سنوات را ، چنان كه موافق روايات به او رسيده ، مرتبا يكى پس از ديگرى ضبط كرده . نوشته‌هاى او راجع بايران قديم در زمينهء داستانهاى ما است ، ولى راجع بدورهء ساسانى حاوى اطلاعاتى زياد و مفيد است . مضامين تأليفات او را راجع بدورهء ساسانى نلدكه ، محقق آلمانى ، بضميمه تتبّعات خود بطبع رسانيده .\r\n\r\nبلاذرى\r\nابو العباس احمد بن يحيى بن جابر بن داود البلاذرى البغدادى ( بعضى كنيهء او را ابو الحسن و ابو جعفر و ابو بكر نيز نوشته‌اند ) . در بغداد نشوونما كرد . شاعر ، نويسنده و مترجم كتب پارسى به عربى بود . سال وفاتشرا در 279 هجرى قمرى ، ميدانند . ياقوت هنرمندى و فضل او را ستوده .\r\nاز تأليفات او « النّساب الاشراف و اخبارهم » و « فتوح البلدان » معروف‌اند . صاحب كشف الظّنون اسم كتاب آخريرا « كتاب البلاد و فتوحها » نوشته . اين كتاب اطلاعاتى زياد راجع بخراج ، عطاها ، مهرها ، نقود ، خطوط و غيره ميدهد و راجع بدورهء ساسانى اطلاعاتيرا حاوى است . ابن النديم صاحب كتاب الفهرست گويد ،\r\n\r\n","description":"","footnote":"","page_name":" 101 ","page_number":119},
  {"content":"\r\n\r\nكه جدّش جابر بلاذر آشاميد ، بىآنكه خاصّيّت آن را دانسته باشد ، « 1 » و بيمار شد ، اين است كه معروف ببلاذرى گرديد .\r\n\r\nابن خرداذبه\r\nعبيد اللّه بن احمد بن خرداذبه . در 211 هجرى تولد يافت و در 300 هجرى درگذشت . در ابتداء زرتشتى بود و بعد بدست برامكه مسلمان شد . از تأليفات او « المسالك و الممالك » است ، كه از ممالك صحبت كرده و ضمنا ترتيب باج و خراج دولت عباسى را در قرن سوّم هجرى و نيز وسائل وصول آن را نموده . اين كتاب اطلاعاتى را راجع بدورهء ساسانى حاوى است .\r\n\r\nدينورى\r\nاحمد بن داود بن ونند ابو حنيفهء دينورى . وفاتش در 282 يا 290 هجرى بود . از تأليفات او « اخبار الطوال » است ، كه شرح وقايعرا از آدم تا آخر سلطنت يزدگرد نوشته و از ملوك قحطان ، پادشاهان روم ، ترك و نيز خلفاء تا آخر ايام المعتصم سخن رانده .\r\n\r\nحمزهء اصفهانى\r\nحمزة بن الحسن الاصفهانى در 270 هجرى در اصفهان تولد يافت . سال وفاتش محققا معلوم نيست و گمان ميكنند ، كه بين 350 ، 360 هجرى درگذشته از تاليفات او « تاريخ سنى ملوك الارض و الانبياء » است ، كه راجع بدورهء ساسانى اطلاعات گرانبهائى ميدهد .\r\n\r\nابن النّديم\r\nابو الفرج محمد بن اسحق بن ابى يعقوب النديم الورّاق . در 297 هجرى متولد شد ، ولى در باب تاريخ فوتش روايات مختلف است ، چنان كه سنهء 378 و 385 و 392 هجريرا ذكر كرده‌اند . از تأليفات او « كتاب الفهرست » است و ، چنان كه ابن النّجار از قول مؤلف ذكر كرده ، اين كتاب در 377 باتمام رسيده . كتاب مزبور حاوى اطلاعات مبسوطى است راجع بكتب و خطوط دورهء ساسانى . اين كتاب را « فهرس العلوم » نيز ناميده‌اند .\r\n\r\nمسعودى\r\nابو الحسن على بن الحسين المسعودى الشافعى تاريخ تولدش درست معلوم نيست . گويا در اوّل قرن سوّم هجرى بوده .\r\n\r\n\r\n","description":"","footnote":"\r\n( 1 ) - اين درخت از درختان بزرگ هند است ، ميوه‌اى ميدهد ، كه معروف بحب الفهم است و در طب استعمال مىشود . به زبان لاطين درخت مزبور را (  Anacardia  ) نامند .\r\n","page_name":" 102 ","page_number":120},
  {"content":"\r\n\r\nدر بغداد بزرگ شد ، در مصر و ممالك غرب سياحت كرد و بعد بپارس رفته در اصطخر اقامت گزيد . پس از چندى بهند و نيز بچين درآمد و از آنجا تا جزيرهء ماداگاسكار رفت .\r\nبالاخره بآذربايجان ، گرگان ، شام و فلسطين سفر كرد و در سنهء 345 يا 346 درگذشت .\r\nاز تأليفات او « كتاب التنبيه » است و نيز « مروج الذّهب و معادن الجواهر » ، كه راجع بايران قديم در زمينهء داستانهاى ما نوشته شده ، ولى راجع بدورهء ساسانى حاوى اطلاعات مفيدى است .\r\n\r\nاصطخرى\r\nابو اسحق ابراهيم بن محمد الفارسى الاصطخرى در اصطخر تولد يافت و بزرگ شد . در 329 هجرى بسياحت شروع كرده ممالك را از هند تا اقيانوس اطلس ديد . از تأليفات او « صور الاقاليم » است و « مسالك الممالك » ، كه اطلاعات جغرافيائى ميدهد و از جمله براى دورهء ساسانى هم مطالعهء كتابش مفيد است .\r\n\r\nابو الفرج اصفهانى\r\nعلى بن الحسين بن محمد بن الهيثم عبد الرحمن بن مروان بن الحكم القرشى الاموى الكاتب الاصفهانى البغدادى . در اصفهان تولد يافت و در بغداد نشوونما كرد . در تاريخ ، انساب ، شعر ، آهنگها و الحان متبحّر بود . از تأليفات او كتاب « اغانى الكبير » است ، كه راجع بموسيقى است و اطلاعاتى راجع بدورهء ساسانى ميدهد . كتاب اغانى را ابو الفرج بعضد الدولهء ديلمى هديه كرد و او هزار دينار بوى داد . صاحب بن عباد ، چون اين بشنيد ، گفت براى چنين كتابى اين مبلغ خيلى كم است . علّامهء حلّى در قسم دوّم خلاصه گويد ابو الفرج شيعهء زيدى بود . بعض نويسندگان ديگر ، مانند صاحب روضات الجنان ، نيز او را از علماء شيعه دانسته‌اند .\r\n\r\nابن حوقل\r\nابو القاسم محمد بن حوقل البغدادى الموصلى از نويسندگان قرن چهارم هجرى است . از 320 تا 348 بسياحت در مشرق ، جزيرهء سيسيل ( صقليّه ) و اندلس پرداخت . كتابش ، كه راجع بتوصيف شهرهاى معتبر قرون اسلامى است ، « المسالك و الممالك و المفاوز و المهالك » نام دارد . اين كتاب مانند كتاب اصطخرى است ، ولى پس از مطالعهء آن از كتاب ابن حوقل چيزهاى كمى بر اطلاعات خواننده مىافزايد . در توصيف بلاد چيزهاى زياد نوشته ، ولى اسامى را غالبا ضبط نكرده ، از بعض بلاد مهمه چيزى نگفته يا كم گفته و عرض و\r\n\r\n","description":"","footnote":"","page_name":" 103 ","page_number":121},
  {"content":"\r\n\r\nطول را مبهم گذارده . كليّة نوشته‌هاى او عارى از اغلاط و اوهام نيست .\r\n\r\nابو ريحان بيرونى\r\nمحمد بن احمد البيرونى . در خوارزم تولد يافت و در سن 77 سالگى درگذشت . تاريخ وفاتش محققا معلوم نيست .\r\nحاجى خليفه شش سنه را از 423 تا 450 هجرى قمرى ذكر كرده . از تأليفات او « آثار الباقيه عن القرون الخاليه » است ، كه راجع باطلاعات هيئتى و نجومى و سال شماريهاى ملل قديمه نوشته . اين كتاب داراى فهرستهائى است از سلسله‌هاى پادشاهان قديم مصر ، كلده ، آسور ، ايران ، مقدونيه ، روم و غيره . قسمت‌هائى از فهرستها از مدارك غربى است ، ولى بعض اسامى تصحيف شده و ديگر اين‌كه ابو ريحان بعض پادشاهان مملكتى را بمملكت ديگر برده و در ذكر اسامى ترتيب تاريخ را رعايت نكرده . معلوم است ، كه اين نوع نواقص از مداركى بوده ، كه ابو ريحان در دست داشته ، نه از خود او . باوجوداين كتابش براى متتبّع مفيد است .\r\nكتاب ديگر او موسوم بكتاب الهند مىنمايد ، كه در دورهء ساسانى ايرانيان چه چيزهائى از هند اقتباس كرده‌اند .\r\n\r\nثعالبى\r\nابو منصور عبد الملك بن محمّد بن اسمعيل الثعالبى . از اهل نيشابور و معاصر سلطان محمود غزنوى بود . كتاب خود را موسوم به « غرر اخبار ملوك الفرس و سيرهم » براى برادر پادشاه مزبور ، ابو المظفر نصر بن ناصر الدين ، نوشت ( شاهزادهء مذكور ، چنان كه مير خوند گويد ، در 412 هجرى درگذشته ) .\r\nاين كتاب كاملا در زمينهء داستانهاى ما نوشته شده و با جزئى اختلافاتى همان مضامين شاهنامه است . بنابراين براى تاريخ در عداد منابع نمىآيد ، ولى براى تتبّع در داستانها مفيد است . ثعالبى تأليفات ديگر نيز دارد ، كه ذكرش در اين‌جا خارج از موضوع است . مدت زندگانى او را بين 350 و 429 هجرى نوشته‌اند .\r\n\r\nالمقديسى\r\nالمطهر بن طاهر المقديسى . بعضى المطهر بن المطهر بن المقدّسى نوشته‌اند .\r\nاز علماء اواخر قرن چهارم هجرى بود . در باب كتابيكه موسوم است به « البدء و التاريخ » و به او نسبت ميدهند ، عقايد مختلف است ، زيرا بعضى آن را از ابو زيد بلخى ميدانند ولى كلمان هووار « 1 » مستشرق فرانسوى عقيده داشت ، كه اين كتاب از\r\n\r\n\r\n","description":"","footnote":"\r\n( 1 ) -  Clement Huart . \r\n","page_name":" 104 ","page_number":122},
  {"content":"\r\n\r\nمقديسى است و در سنهء 355 هجرى تأليف شده . كتاب مزبور راجع بابتداء خلق ، وقايع امم و تواريخ پادشاهان و خلفا تا زمان مؤلف است .\r\n\r\nحمد مسكويه\r\nاحمد بن محمد بن يعقوب الخازن الرازى . بعضى او را ابن مسكويه ناميده‌اند . چنان كه نوشته‌اند زرتشتى بود و بعد مسلمان شد .\r\nاز جهت درستى ، امانت و فضل در نزد عضد الدولهء ديلمى مقرّب و خزانه‌دار او گرديد .\r\nاز تأليفات او كتاب « تجارب الامم و تعاقب الهمم » است كه راجع بدورهء ساسانى اطلاعاتى گرانبها ميدهد . مؤلف از طوفان نوح شروع كرده و در سنهء 368 هجرى بوقايع نويسى خود خاتمه داده . در باب اسم او بعضى عقيده دارند كه ابن مسكويه بوده ، چنان كه آل بويه را هم آل بويه دانند .\r\n\r\nابن اثير\r\nابو الحسن على بن ابى الكرم الشيبانى معروف به ابن اثير . از اهل جزيرهء عمر ( بالاى موصل ) بود . از تأليفات او « تاريخ كامل » يا « كامل التواريخ » است ، كه وقايع عالم را از عهود قديمه تا 628 هجرى نوشته .\r\nاسلوب كتاب همان اسلوب طبرى است و سالنامه‌نگارى . نوشته‌هاى او راجع بايران قديم در زمينه داستانها است ، ولى راجع بدورهء ساسانى اطلاعاتى ميدهد و ديده مىشود ، كه مؤلف از طبرى خيلى استفاده كرده .\r\n\r\nياقوت\r\nابو عبد اللّه ياقوت بن عبد اللّه الرومى الجنس الحموى الملقب بشهاب الدين .\r\nدر بلاد روم توّلد يافت ( در كجا ؟ معلوم نيست ) . تاجرى موسوم بعسكر بن ابى نصر حموى او را در صغر سنّ خريد و ، چون بىسواد بود ، ياقوت را بدفتردارى گماشت . بعد كه او بزرگ شد ، بامر آقايش به عمان ، كيش و امثال اين نواحى براى تجارت مسافرت ميكرد .\r\nدر 596 از آقايش جدا شد و مستقلا بتجارت پرداخت . بعد بدمشق رفت و ، چون بغض بامير المؤمنين على بن ابيطالب ( ع ) ميورزيد ، مجبور شد از آنجا فرار كرده بموصل برود . پس از آن به اربيل و خراسان درآمد و مدتها در مرو سكنى گزيد . زمانيكه در خوارزم بود ، با خروج مغول و تاتار مصادف شد ( 616 هجرى ) .\r\nبر اثر آن فرار كرده بموصل رفت ، پس از چندى به سنجار درآمد و از آنجا بحلب رفته ظاهرا در اين شهر فوت كرد . مدت زندگانيش را ابن خلكان بين 575 و 626\r\n\r\n","description":"","footnote":"","page_name":" 105 ","page_number":123},
  {"content":"\r\n\r\nهجرى نوشته . از تأليفات ياقوت معجم البلدان بيشتر معروف است . اين كتاب ، كه در جغرافيا نوشته شده ، در 621 باتمام رسيده . جزو ششم كتاب مشتمل بر فهرست قبايل و اسماء اشخاص زيادى است از مرد و زن و عدهء اسامى را 12 هزار نوشته‌اند .\r\nاگرچه اين كتاب راجع بجغرافياى قرن ششم و هفتم هجرى است ، باوجوداين براى ايران دورهء ساسانى هم ميتوان استفاده‌هائى از آن كرد .\r\n\r\nابن عبرى\r\nگريگوريوس ابو الفرج بن هرون النصرانى مشهور به ابن عبرى در ملطيه در 623 هجرى تولد يافت . در 643 بواسطهء استيلاى مغول بانطاكيّه و بعد به طرابلس رفت و چندى به سمت اسقف « 1 » در دمشق بود . پس از انقراض دولت عباسى در ارمنستان سكنى گزيد و چند دفعه مورد توجه هلاكو خان شد . فوتش در مراغه در 685 هجرى روى داد . كتاب مختصر الدّول از تأليفات او است .\r\nچون زبان يونانى و سريانى ميدانست از مدارك غربى استفاده كرده ( ولى بطور ناقص ) .\r\nراجع بايران قديم در بعض موارد نفوذ داستانهاى ما حس مىشود .\r\n\r\nابو الفداء\r\nاسمعيل بن على بن محمود بن عمر بن شاهنشاهى بن ايوب الشافعى . اصلا كرد و از امراء ايّوبى بود . بمناسبت اينكه ملك ناصر بن قلاوون او را ملك حماه كرد لقب الملك المؤيّد داشت . در دمشق در 672 تولد يافت و در حوالى 732 درگذشت . از تأليفات او « تقويم البلدان » است ، كه در جغرافيا نوشته و « المختصر فى ا خبار البشر » كه راجع بتاريخ عهود قديمه و قرون اسلامى است تا حوالى 706 هجرى .\r\n\r\nابن خلدون\r\nولى الدين عبد الرحمن بن محمد بن خلدون التونسى الحضرى الاشبيلى المالكى . او در 732 هجرى در تونس تولد يافت و در سنهء 784 از آنجا بقاهره رفته بامر سلطان برقوق قاضى القضات گرديد . بعد بشام رفت ، و ، زمانيكه امير تيمور لنگ آنشهر را گرفت ، امير شد . سپس باجازهء او بقاهره مراجعت كرد و در آنجا درگذشت . از تأليفات او مقدمهء ابن خلدون است ، كه در سنهء 779 هجرى باتمام رسيده و معروف مىباشد . تأليفات ديگر او راجع بتاريخ عمومى نيز گرانبها و از جمله براى دورهء ساسانى هم مفيد است . ابن خلدون مورّخى است نقّاد و جهات وقايع را روشن كرده .\r\n\r\n\r\n","description":"","footnote":"\r\n( 1 ) -  Episcope . \r\n","page_name":" 106 ","page_number":124},
  {"content":"\r\n\r\n\r\nابن بطوطه\r\nشرف الدين ابو عبد اللّه بن عبد اللّه بن محمد بن ابراهيم بن يوسف اللواتى ثم الطنجى المعروف بابن بطوطه . در طنجه تولد يافت و در سنهء 725 بسياحت در عراق ، مصر ، شام ، يمن ، هند ، تاتارستان و چين پرداخت .\r\nبعد باواسط افريقا ، سودان و اندلس رفت ، سپس به مغرب درآمد و نزد سلطان ابى عنان از ملوك بنى مدين مقرّب شد . نتيجهء مسافرتهاى او كتابى است موسوم به « تحفة النظاير فى غرائب الامصار و عجائب الاسفار » ، كه اطلاعات گرانبهائى راجع بجغرافياى آنزمان ميدهد و براى متتبّع در جغرافياى ايران از دورهء ساسانى نيز مفيد است .\r\n\r\nسال‌شمارى در مشرق قديم\r\nقبل از ختم قسمت دوّم مدخل لازم است شمه‌اى از سال شمارى مشرق قديم گفته شود ، چه در تاريخ قديم ايران همواره بسالهائى قبل از ميلاد مسيح اشاره مىشود و براى خواننده بالطبع اين سئوال پيش ميآيد ، كه تاريخ وقايع را چگونه ضبط ميكردند ، مبدء تاريخشان چه بوده و از كجا كه اين تاريخها صحيح باشد .\r\nاوّلا بايد دانست ، كه در مشرق قديم سال شمارى علمى ، چنان كه اكنون معمول است ، نبود و مبدء ثابتى هم براى تاريخ نداشتند . براى احتياجات معيشتى در مصر ، بابل و فلسطين ، در ابتداء ، سنين را از واقعهء مهمى حساب ميكردند . در بابل مثلا ميگفتند :\r\n« سالى كه دونگى بتخت نشست » و ، چون عدهء اين نوع سنوات زياد بود ، صورتى دولت بابل ترتيب داده بطور متحد المآل بولايات ميفرستاد ، تا بدان عمل كنند .\r\nوقتى كه ميخواستند سالي را معيّن كنند ، كه واقعهء مهمى در آن روى نداده بود ، مينوشتند : « فلانقدر سال بعد از سالى ، كه فلان واقعهء مهم روى داده » ولى ، چون متحد المآلهاى مزبور ممكن بود به محلى فرستاده نشده يا دير رسيده باشد ، بعض شهرها مبادى كوچكى براى حساب سالها ، داشتند . در فلسطين نيز ، چنان كه از فصل 14 ، 28 و غيره كتاب اشعيا ديده مىشود ، ترتيب چنين بود . در مصر هم ، چنان كه از سنگ ( پالرم ) و آثار ديگر مشاهده شده ، حساب سالها را بدين منوال داشتند . بعد ، در زمان سلسلهء دوّم فراعنه ، مقرر شد ، كه سالها را از ابتداء سلطنت\r\n\r\n","description":"","footnote":"","page_name":" 107 ","page_number":125},
  {"content":"\r\n\r\nهر فرعون حساب كنند : در ابتداء هر دو سال را يك دوره قرار داده آن را « حساب » ميناميدند ، مثلا ميگفتند : « يكسال بعد از حساب هفتم » ( يعنى سال پانزدهم سلطنت فلان فرعون ) . بعدها قرار شد مبدء را از جلوس فراعنه بتخت سلطنت حساب كنند ، مثلا بگويند « سال فلان از جلوس فلان فرعون » ( گويا اين تغيير از سلسلهء 18 شروع شد ) . در مدت قرون زياد اين ترتيب معمول بود ، تا در سلسلهء 26 فراعنه مجبور شدند آن را تغيير دهند . توضيح آنكه ، چون با اين ترتيب مبدء تاريخ با سلطنت هر فرعون تغيير ميكرد و باعث اختلال غريبى در حساب زمان ميشد ، قرار دادند ، كه مبدء را اوّل سال نو بدانند و ، اگر فرعونى چند ماه باوّل سال نو مانده بتخت نشسته ، اين چند ماه را هم جزو سلطنت او حساب كنند .\r\nدر بابل هم اين ترتيب از زمان سلسلهء كاسّىها شروع شد و بعد به آسور سرايت كرد ، ولى بابليها و آسوريها اوّل سلطنت هر پادشاه را از اوّل سال نو آينده حساب ميكردند و ماه‌هاى سال قبل را ابتداء سلطنت ميگفتند . اين ترتيب را بايد بخاطر سپرد ، زيرا در جاى خود ( صفحات 553 - 554 ) به كار خواهد آمد . ترتيب مصر و بابل براى زندگانى روزانه خيلى بد بود ، ولى براى مورّخين و متتبّعين از اين حيث خوب است ، كه سنين سلطنت پادشاهان گاهى معلوم مىشود ( يعنى اگر واقعهء مهمى در آخر سلطنت پادشاهى روى داده باشد ) . روشن است ، كه اين مزيّت در صورتى براى مورّخ نتيجه دارد ، كه سلسله‌ها ، سلاطين سلسله‌ها و سنين سلطنتها تماما معلوم باشد ، و حال آنكه چنين نيست ، زيرا ازمنه‌اى بوده ، كه تاريخ وقايع را ضبط نكرده‌اند و نيز ازمنه‌اى هست ، كه اسنادى از آن بدست نيامده .\r\nاين بود ، كه قبل از كشف اسناد و مدارك جديد ، تاريخ مصر را بطور كلّى مينوشتند ، بىاينكه بتوانند سنين سلطنت سلسله‌ها را معين كنند و معلوم است ، كه تاريخ سلطنت‌ها بطريق اولى مجهول بود ، ولى از وقتى كه آثار زياد بدست آمد ، بسيارى از مجهولات معلوم گرديد . مثلا موافق اسناد تلّ العامرنه مدت سلطنت سلسلهء 18 را معين كردند . باوجوداين در باب عهد قديم مصر باز\r\n\r\n","description":"","footnote":"","page_name":" 108 ","page_number":126},
  {"content":"\r\n\r\nاختلاف بين علماء هست ، چنان كه شام پوليون ابتداء دولت مصر را در حدود 5869 ق . م ميدانست . بك در 5700 ، بون‌زن در 3620 ، لپ‌سيوس در 3894 . جهت اين اختلاف نه فقط از معايبى بود كه ذكر شد ، بلكه نيز از اينجا كه سال مصرىها داراى دوازده ماه بود ، كه هريك سى روز داشت ، و بعد از ماه دوازدهم پنج روز علاوه ميكردند ، تا 365 روز بشود . بنابر اين در هر چهار سال ، سال عرفى يك روز از سال طبيعى پيش ميافتاد ( زيرا سال طبيعى تقريبا 365 روز و يك ربع است ) و ، چون سال را كبيسه نمىكردند ، اين تفاوت بمرور زمان اختلاف زياد بين سال عرفى و طبيعى پديد ميآورد ، ماهها با فصول مطابقت نميكرد و حساب اعياد درهم و برهم ميشد . معلوم نيست كه مصرىها براى رفع هرج‌ومرج تاريخشان چه ميكردند . بعضى عقيده دارند كه به اين اختلال عادت كرده بودند ، ولى مداركى هم نشان ميدهد كه چون تفاوت از 15 روز تجاوز ميكرد ، مصريها يك ماه را عقب ميبردند . در زمان بطلميوس سوّم قرار دادند بر سال چهارم چيزى بيفزايند ، ولى اين ترتيب جارى نشد و ، تقويم ( اسكندرائى - يوليانى ) ، كه از اوت 25 ميلادى جارى شد و موافق آن اوّل سال را از 29 اوت حساب ميكردند ، فقط در نوشته‌هاى دموتيكى « 1 » ديده مىشود و مصريها به همان سالهاى عرفى و سيار خود باقى ماندند ، ولى نبايد تصوّر كرد كه مصريها اوّل سال طبيعى خود را نميدانستند ، زيرا بنابر مشاهدات نجومى معين كرده بودند ، كه اوّل سال طبيعى وقتى است ، كه مجموعه الكواكب شعراى يمانى هنگام سحر براى بار نخستين پديدار شود و طلوع آن با اوّل تابستان مصادف باشد ، ولى ، چون در هر چهار سال عرفى يك روز طلوع شعراى يمانى عقب ميرفت ، اين مسئله هم باعث اختلال حساب در نزد مورّخين گرديد و بالاخره لازم شد در هيئت مصرى و فهرست‌هائى كه از مصر قديم بدست آمده مطالعات عميق بشود . براى اين كار كمك علماى رياضيات و هيئت دانها لازم بود . مالر « 2 » اين كار را انجام و در تصنيفات خود مسئله را روشن كرد . بعد ادوارمى ير براساس اين كارها\r\n\r\n\r\n","description":"","footnote":"\r\n( 1 ) - يعنى بخطّ دموتيك يا خطّ جديد مصرى .\r\n( 2 ) -  Mahler . \r\n","page_name":" 109 ","page_number":127},
  {"content":"\r\n\r\nو اسناد ديگر مصر ، تواريخ اين مملكت را معين كرد . بعقيدهء عالم مذكور ابتداى تقويم مصر زمانى بوده ، كه طلوع شعراى يمانى با اوّل تابستان و آغاز طغيان نيل مصادف شده ، و اين تصادف در 19 ژوليه يوليانى در سال 4241 ق . م بعرض جغرافيائى منفيس و ايليوپل روى داده . عالم مذكور بنابر حسابى كه كرد ، ابتداى سلسلهء اوّل مصرى را بين 3400 و 3200 ق . م قرار داد ، ولى همه با عقيدهء او موافق نيستند و بعضى ابتداى سلسلهء اوّل را تقريبا پنج يا شش هزار سال قبل از ميلاد ميدانند .\r\nاين بود سال شمارى مصرىها . امّا راجع به بابل و آسور بايد گفت كه اين سال شمارى از 911 ق . م صحيح است ، زيرا « فهرستهاى پادشاهى » و صورت اشخاصى ، كه سالها باسم آنها خوانده ميشد ، حساب را سهل كرده . در ميان فهرستهاى پادشاهى مهمتر از همه « قانون بطلميوس » « 1 » پادشاهان بابل است ، كه در المجست ضبط شده . اين قانون از هيئت‌دانهاى اسكندريه است ، كه حساب نجومى بابلى را راجع به هيئت از زمان نبونصر پادشاه آسور ( 747 - 734 ق . م ) مرتب كرده‌اند و فهرستهاى پادشاهى از اين زمان شروع مىشود . فهرستهاى اشخاصيكه سالها باسم آنها خوانده مىشود ، تا 911 ق . م بالا ميرود و حساب كردن سهل است ، زيرا از كسوفى ، كه در 15 ژوليه 763 ق . م روى داده ، ذكرى شده و بابليها فهرستى از سلسله‌هاى سلطنتى ترتيب داده سنوات را ذكر كرده‌اند . مخصوصا چيزى ، كه براى حساب صحيح گرانبها مىباشد ، اين است كه در اين فهرستها اشاره بوقايعى شده ، كه با واقعهء مهمى در يكزمان يا در زمان معينى قبل از آن روى داده ، مثلا ذكر شده كه سن ناخريب پادشاه آسور در فلانسال بابل را گرفته غارت كرد و دو بت را كه بابليها 418 سال قبل از آسور برده بودند بدست آورد . چون تسخير بابل بدست سن ناخريب موافق مدارك 689 ق . م بوده ، پس بردن دو بت از آسور ، در 1107 ق . م اتفاق افتاده . اما براى تاريخ قديم بابل يا تاريخ سومر چيزهائى درنظر ميگيرند ، كه به نتيجهء قطعى ميرسند ،\r\n\r\n\r\n","description":"","footnote":"\r\n( 1 ) -  Canon de Ptolemee . \r\n","page_name":" 110 ","page_number":128},
  {"content":"\r\n\r\nمانند طبقات تمدّن در موقع حفريات ، اسامى پادشاهان ، خطوط ، طرز انشاء و غيره بالاخره بايد گفت : نبونيد آخرين پادشاه بابل ، معاصر كوروش بزرگ ، علاقه‌مندى زياد به آثار عتيقه و حفريات داشت و اشارات او باينگونه مطالب گاهى براى مورّخين مشرق قديم مفيد است ، مثلا در باب سندى كه از نرم سين پادشاه سيپ‌پار بدست آمده نبونيد گويد « سنديكه هيچ يك از پادشاهان در مدّت 3200 سال نديده » از اينجا چنين مستفاد مىشود كه نرم‌سين در قرن 38 قبل از ميلاد ميزيسته . اگرچه علماء كنونى تاريخ سلطنت اين پادشاه را منتها در قرن 28 ق . م ميدانند و موافق مدارك قديم بابلى زمان سلطنت او از قرن 35 ق . م بالاتر نميرود ، باوجوداين در بعض موارد اشارات نبونيد مفيد است . بالاخره بايد گفت كه كسوف ( گرفتن افتاب ) در بعض موارد براى تعيين تاريخ صحيح واقعه‌اى كمكى است بزرگ ، زيرا موافق موازين علمى زمان كسوف را ميتوان صحيحا معين كرد و از اينجا تاريخ واقعه يا وقايعى منجزا بدست ميآيد ، مثلا تاريخ صلح شاه ماد با پادشاه ليدّيه ، چنان كه پائينتر بيايد .\r\nراجع بسال شمارى ايران قديم در جاى خود ذكرى خواهد شد . عجالة لازم است گفته شود كه راجع به دورهء مادى مداركى در دست نيست ، كه بدانيم ترتيب آنها چه بوده ، امّا راجع به دورهء هخامنشى ، آنچه از كتيبه‌هاى داريوش ديده مىشود اين است ، كه شاه به ذكر روز و ماه اكتفا كرده و بنابراين سال نامعلوم است ، ولى از مقايسه وقايع ايران قديم با وقايعى كه قبل و بعد روى داده و تاريخ آنها موافق مدارك آسورى ، بابلى ، مصرى ، يونانى و غيره معلوم است ، ميتوان تاريخ وقايع ايران را هم معين كرد . در بعض موارد كشفياتى كه در يكى از امكنهء تاريخى مشرق قديم ، ولو خارج از ايران ، روى ميدهد روشنائى بتاريخ واقعه‌اى ، كه مربوط بتاريخ ايران است ، ميافكند ( مثلا زمان محاصره بابل و تسخير آن بدست داريوش اوّل ، چنان كه شرح آن در جاى خود بيايد ) .\r\nچون قسمت بيشتر تاريخ قديم ايران عجالة مبتنى بر نوشته‌هاى مورّخين است و اغلب انها ، چنان كه ذكر شد ، يونانى بوده‌اند ، لازم است بمناسبت اين مبحث\r\n\r\n","description":"","footnote":"","page_name":" 111 ","page_number":129},
  {"content":"\r\n\r\nكلمه‌اى چند نيز راجع بسال شمارى يونانيها گفته شود . يونانيهاى قديم براى سال شمارى حسابى داشتند كه معروف به المپياد بود « 1 » ، توضيح انكه هر چهار سال يك دفعه در محلى موسوم به الم‌پى « 2 » ، كه در پىساتىوا ، در 18 كيلومطرى دريا ، واقع بود « 3 » و يكى از امكنهء مقدّسهء يونانيها و مخزن نفايس صنعت يونان بشمار ميرفت ، جمع شده مسابقه‌هائى در همه گونه ورزشها ترتيب ميدادند و شخصى ، كه مسابقه را مىبرد ، جايزه گرفته در يونان معروف مىگشت . بنابراين براى تعيين زمان واقعه‌اى مىگفتند سال فلان المپياد فلان ( مثلا سال دوّم المپياد دهم ) .\r\nدر اين حساب مبدء تاريخ ، ( المپياد ) اوّل بود ، و سال اوّل آن ، چنان كه حساب كرده‌اند ، با سنهء 776 ق . م مصادف گشته . اوّل كسى ، كه سنوات وقايع را با اين تاريخ معين كرد ، تىمه‌ئوس سىسىلى نام داشت ( تقريبا 246 ق . م . ) بعد از او مورّخين ديگر ، مانند پولىبيوس ، ديودور سىسىلى ، دنيس‌هالى كارناسى و غيره همين ترتيب را متابعت كردند . بنابر آنچه گفته شد معلوم است ، كه مورّخين يونانى قبل از 246 ق . م سنوات وقايع را ذكر نكرده‌اند ، ولى ، چون بعض مورّخين يونانى بعد از سال مزبور همان وقايع را ذكر و سنوات آن را بوسيلهء المپيادها معين كرده‌اند ، تاريخ وقايع مضبوط است . المپياد آخرى را بين 392 - 396 ميلادى مىدانند . زيادى است گفته شود ، كه ضبط سنوات وقايع يونان براى تاريخ وقايع ايران قديم تا چه اندازه مفيد و گرانبها است ، بخصوص كه مورّخين يونانى از 264 ق . م ببعد سنهء وقايع خارج يونانرا هم به حساب مذكور ضبط كرده‌اند .\r\n\r\n\r\n","description":"","footnote":"\r\n( 1 ) -  Olympiade . \r\n( 2 ) -  Olympie . \r\n( 3 ) - اين محل در پلوپونس است .\r\n","page_name":" 112 ","page_number":130},
  {"content":"\r\n\r\n\r\nقسمت سوم - نظرى بتاريخ بابل ، آسور و عيلام\r\nچون در ضمن تاريخ ايران مكرّر بوقايعى برميخوريم ، كه با تاريخ بابل ، آسور و عيلام مربوط است ، براى فهم وقايع مزبوره لازم است با تاريخ اين ممالك اجمالا آشنا باشيم و ، چون ذكر تاريخ ممالك مزبوره خارج از موضوع اين تأليف است ، ناچار به گفتن كلياتى از تواريخ بابل و عيلام و آسور بايد اكتفاء كرد .\r\n\r\nاول - كلدهء قديم\r\nمملكتى ، كه تقريبا از قرن نهم قبل از ميلاد معروف بكلده شد ، قبل از آن تاريخ گذشته‌هاى مفصلى داشته كه بطور اجمال چنين بوده :\r\n\r\n1 - سومر و اكد\r\n\r\nسومريها و اكّديها\r\nاين مردمان از زمان بسيار قديم ، كه معلوم نيست از كى شروع شده ، در مملكتى ، كه بعدها موسوم بكلده شد ، سكنى داشتند .\r\nبطور قطع نميتوان حدود مملكت سومر « 1 » واكد « 2 » را معين كرد ، همينقدر معلوم است كه اور « 3 » ، اوروك يا راخ « 4 » ، نيپ‌پور « 5 » از شهرهاى نامى سومر بودند و سيپ‌پار « 6 » ، كيش « 7 » ، بابل از شهرهاى مهم اكد . اخيرا اين عقيده قوت يافته ، كه سومريها و اكديها ملت واحدى بودند و اكديها بمناسبت يكى از شهرهاى سومر به اين اسم موسوم شدند .\r\nاين نكته را بايد درنظر داشت ، كه نام كلده را ببابل آسوريها دادند ( بمناسبت كلدانيهائى كه از بنى سام بودند ) و اين اسم در كتيبه‌هاى آنها از قرن نهم ق . م ديده مىشود .\r\nبنابراين ، چون تاريخ سومر و اكد تا چند هزار سال ق . م صعود مىكند ، نميتوان تاريخ آنها را تاريخ كلده ناميد ، بلكه بايد تاريخ سومر و اكد گفت . بين علماء و محققين اختلاف بود كه كدام يك از مردمان مزبور در اشغال اين مملكت سبقت داشتند ، اگرچه اين مسئله بطور قطع حل نشده ، و ليكن اكنون بيشتر به اين عقيده‌اند ، كه قبل از آنكه مردمان بنى سام باينجاها آمده باشند ، سومريها سواحل خليج‌پارس را اشغال كرده بودند « 8 » . اما اينكه اكديها و سومريها از كجا آمده‌اند ، چون در نزديكى\r\n\r\n\r\n","description":"","footnote":"\r\n( 1 ) -  Sumer . \r\n( 2 ) -  Akkad . \r\n( 3 ) -  Ur . \r\n( 4 ) -  Erech ( uruk )  . در تورية ( ارك ) گفته‌اند .\r\n( 5 ) -  Nippur . \r\n( 6 ) -  Sippar . \r\n( 7 ) -  Kisch . \r\n( 8 ) - عقيدهء كينك (  King  ) كه متخصص مسئله است .\r\n","page_name":" 113 ","page_number":131},
  {"content":"\r\n\r\nعشق‌آباد « 1 » ، استراباد « 2 » و دره‌گز اشياء سفالين ، ظروف سنگى ، اسلحهء مسين و اشياء ديگر بدست آمده ، كه شيوهء ساخت آنها عيلامى است و روى گلدانى از طلا صورتهاى سومرى منقور است ، بعضى گمان مىكنند كه بين تمدّن عيلامى و تمدّن ماوراء درياى خزر ارتباطى بوده و شايد سومرىها هم از طرف شمال برأس خليج‌پارس و جلگهء بابل آمده باشند . بهرحال از حفريات امريكائيها در نيپ‌پور ، كه يكى از شهرهاى سومرى است ، و كشف فهرست سلسله‌هاى زياد از پادشاهان اين قوم ، علاوه بر آنچه معلوم بود ، محقق شده است كه پيش از سه هزار سال ق . م سومريها گذشته‌هاى مفصلى داشتند و بابل مركز تمدن آنها بوده .\r\n\r\nمذهب\r\nهر شهر رب النوع يا بقول سومريها خدائى داشته و درنظر اهالى شهرى ارباب انواع ساير شهرها در رتبهء پائين‌تر از رب النوع شهر آنها بودند . باوجوداين سه رب النوع بزرگ را همه مىپرستيدند : 1 - آنو ( آقاى آسمان ) . 2 - اآ ( صاحب درهء عميق ) . 3 - ( بل خداى زمين ) . غير از اينها سومريها بگروهى از ارواح بد ، عفريتها و جنها معتقد بودند و ، براى اينكه از شرّ آنها محفوظ بمانند ، قربانى ميكردند ، نياز و تقديمى مىدانند . مجسمه خدا را ساخته آن را مىپرستيدند . اگر هيكل خداى شهرى را به شهر ديگر مىبردند ، عقيده داشتند ، كه خداى آن شهر را باسارت برده‌اند و استقلال آن شهر خلل مييافت .\r\nچنان كه از تاريخ بابل ديده مىشود ، بعض خدايان سومرى زن داشتند و برخى از ارباب انواع پسران خدايانى بودند . خدايان درنظر سومرىها داراى صفاتى بودند ، مانند صفات انسانى ، از غضب ، سفاكى ، قساوت ، شهوت ، عشق ، تنفر و غيره . معابد را از خشت ميساختند و محراب را در رأس آن قرار مىدادند . كاهنان نفوذ بسيار داشتند و ميگفتند كه خدايان مانند شاهان در ميان تجملات و فراوانى زندگانى مىكنند . از اين جهت معابد پر بود از خزائن ، ذخائر ، انبارهاى غله ، حبوبات و امتعهء گوناگون . گاهى تجارترا منحصر بمعبدى مىكردند ، مثل اينكه ارباب انواع تاجر يا ملّاك نيز ميباشند . رئيس شهر را باتسى مىناميدند و عقيده داشتند\r\n\r\n\r\n","description":"","footnote":"\r\n( 1 ) - در كورنگ تپه\r\n( 2 ) - در كورگان آنو .\r\n","page_name":" 114 ","page_number":132},
  {"content":"\r\n\r\nكه پاتسيها امور شهر را موافق ميل خدايان اداره مىكنند ، بنابراين پاتسيها يك نوع پادشاهان كوچكى بودند ، كه امور مذهبى ، كشورى و لشكرى را در دست داشتند .\r\nنشئهء بعد از مرگ درنظر سومرىها خيلى تيره و تاريك بود ، زيرا عقيده داشتند كه انسان بعد از مرگ جز درد و محن ، گرسنگى و تشنگى چيزى نخواهد يافت .\r\nبا اين‌نظر سومرىها همواره براى سلامتى و حفظ خانواده دعا ميكردند و نياز مىدادند . زبان سومرى را بيشتر محققين زبان ملتصق غير خالص مىدانند . خط سومرى خط ميخى است و ظن قوى اين است كه سومرىها مخترع اين خط بوده‌اند .\r\nسومرىها خانه‌هاى خود را در ابتداء از نى ميساختند ، بعد كه ترّقى كردند خشت به كار مىبردند .\r\n\r\nپاتسيهاى سومر\r\nاز پاتسيهاى سومر بعضى با عيلام جنگيده‌اند . از اين‌نظر بايد بدوا اسم ان ناتوم اوّل را ذكر كرد ، كه پاتسى شهر لاكاش بود و قبل از سه هزار سال ق . م با عيلام جنگيد . خودش گويد كه شكست فاحشى بعيلاميها داده ، و ليكن حقيقت امر اين است كه عيلامىها ، بخصوص مردمان كوهستان عيلام ، پيوسته بمملكت سومرىها حمله مىبردند و پاتسى مزبور حملات آنها را دفع كرده . بعد در زمان ان ناتوم دوّم باز عيلاميها به شهر لاكاش حمله كردند و حملهء آنها دفع شد . اين واقعه چندان اهميتى ندارد ، و ليكن مراسله‌اى ، كه كاهن ربة النوع نين‌مار « 1 » بيكى از دوستان خود نوشته و متضمن اينواقعه است ، مهم است ، زيرا اين مراسله ، كه در زبان سومرى نوشته شده ، مربوط بسه هزار سال ق . م است .\r\n\r\nاكّديها و سلسلهء سامى\r\nبعد از سومر نوبت اكد رسيد . توضيح آنكه تقريبا در 2800 ق . م شخصيكه سامى و موسوم به مانيشتو بود ، در اكد پاتسى شده سلسلهء كيش را تأسيس و بعد ، پادشاه عيلام را باسارت باكد برده ، مملكت او را باجگذار كرد . از اين ببعد اكد رو بترقّى رفت و يكى از پادشاهان آن ، كه از سلسلهء سامى و موسوم به سرگن « 2 » بود ، بمملكت خود توسعه\r\n\r\n\r\n","description":"","footnote":"\r\n( 1 ) -  Ninmar . \r\n( 2 ) -  Sargon  ( اصل اسم شرّوگين است ) .\r\n","page_name":" 115 ","page_number":133},
  {"content":"\r\n\r\nداد ، چنان كه از طرف غرب تا شامات و از سمت شمال تا اينطرف كوههاى زاگرس ، يا كرمانشاه امروزى امتداد مىيافت . يكى از كارهاى پادشاه مزبور اين است ، كه به حكم او كليهء نوشته‌هائيكه راجع بمذهب و قوانين و سحر و غيره بود ، به زبان سامى ترجمه و در معبد ارخ ضبط شد . از اين نوشته‌ها به حكم ( آسوربانىپال ) « 1 » پادشاه آسور در قرن هفتم ق . م سوادى برداشتند و بدين نحو مضامين اين نوشته‌ها و كتابها براى قرون بعد محفوظ ماند . سارگن با عيلام جنگ كرد ، و ليكن معلوم نيست كه عيلام در اين زمان جزء اكد گرديده باشد . همينقدر محقق است ، كه اكدىها مملكت عيلام را غارت و محصول مزارع آنها را لگدكوب كردند . شايد عيلام در اين زمان باجى باكدىها مىداده . بعد از سارگن فتوحات اكديها ادامه يافت ، چنان كه ستلى « 2 » كه دمرگان يافته ، نشان ميدهد كه نرام‌سين « 3 » ، يكى از پادشاهان اكد ، در بلوك لولوبى فتوحاتى كرده ( اين بلوك بين بغداد و كرمانشاهان كنونى واقع بود ) .\r\nستل مذكور بنام نرام‌سين معروف است و به خوبى مينمايد ، كه در لشگر پادشاه مزبور يك عده سپاهيان حبشى بوده‌اند « 4 » . كتيبه‌هائى ، كه نيز در اين بلوك يافته‌اند ، فتوحات پادشاه ديگر اكد را ( موسوم به آنوبانى ) « 5 » نشان ميدهد . در اين تاخت و تاز اكديها بصفحات مجاور شكى نيست ، كه مقصد عمده عيلام بوده و اين مملكت باجگذار اكديها گرديده . پس از چندى سلسلهء ديگر سامى در اكد برقرار شد و پايتخت آن در ارخ بود . در زمان اين سلسله مردمى ، موسوم به گوتىها « 6 » كه از نژاد سامى بشمار ميرفتند و در مشرق زهاب دولتى تشكيل كرده بودند ، باكد هجوم آورده در اين‌جا و در صفحات شمالى و جنوبى بابل استيلا يافتند و عيلام هم تابع آنها گرديد .\r\n\r\nقوّت يافتن سومر\r\nدر 2500 ق . م سومر باز رونقى از نو گرفت و شهر ( لاكاش ) پايتخت پادشاه بزرگى گودآ « 7 » نام گرديد . اين پادشاه آنزان را « 8 » مطيع كرده به دادگرى و عدالت پرداخت و معابد و ابنيه جديد ساخته\r\n\r\n\r\n","description":"","footnote":"\r\n( 1 ) -  Assurbanipal . \r\n( 2 ) - ستل (  Stele  ) سنگ يك پارچه‌ايست كه روى آن خطوطى مينوشتند .\r\n( 3 ) -  Naram - Sin . \r\n( 4 ) - يكى از دلائل اينكه سواحل خليج‌پارس مسكون از حبشى بوده .\r\n( 5 ) -  Anubanini . \r\n( 6 ) -  Gutiens . \r\n( 7 ) -  Gudea . \r\n( 8 ) - عيلاميها مملكت خود را انزان سوسونكا ميناميدند .\r\n","page_name":" 116 ","page_number":134},
  {"content":"\r\n\r\nمصالح آن را از شامات ، عربستان و عيلام طلبيد . در 2450 ق . م مشاهده مىشود ، كه حكومت و اقتدار به شهر اور منتقل و در اينجا سلسله‌اى از پادشاهان محلى برقرار شده از اينكه در اين زمان بجاى زبان سامى ، كه معمول زمان سارگن و غيره بود ، زبان سومرى رواج يافت ، ميتوان استنباط كرد كه باز سومرىها قوى شده بودند . دوّمين پادشاه اين سلسله ( دونگى ) « 1 » استعمال تيروكمان را از سامىها اقتباس كرد و از اين جهت لشكر او قوى گرديد . او فتوحاتى در اطراف كرده عيلام و لولوبى را گرفت ، و ليكن از قرائن چنين به نظر ميآيد ، كه حفظ نتيجهء فتوحات مشكل بوده ، زيرا سومريها مجبور بودند براى رفع شورشها به اين صفحات قشون بكشند . از لوحه‌هائيكه بدست آمده استنباط مىشود كه عيلام در اين زمان كاملا جزء سومر بوده .\r\n\r\nانقراض دولت سومر بدست عيلاميها\r\nطرز رفتار سومرىها در عيلام باعث شورشهاى متواتر گرديد و سومرىها مجبور شدند ، كه متناوبا قشون كشى به طرف عيلام كرده نائره شورشها را فرو نشانند . اين لشكركشيها يكى از جهات ضعف و سستى سومرىها گرديد . بالاخره عيلاميها بناى تاخت‌وتاز را در سومر گذاشتند و پادشاه آن را گرفته به اسارت به عيلام بردند .\r\nاز اين به بعد عيلاميها مستقل شدند . در حدود 2280 سال ق . م پادشاه عيلام كودورنان خوندى « 2 » شهر ( اور ) را گرفته غارت كرد ، سلسله پادشاهان آن را برانداخت ، مجسمهء ربّة النوع ارخ را ، كه نانا « 3 » يا نه‌نه ميناميدند ، جزء غنايم به عيلام برد و بعد از آن قريب شصت سال سومر جزء عيلام بماند ، تا در حدود 2239 ق . م در سومر سلسله‌اى برقرار شد ، كه سامى و موسوم به نىسين بود « 4 » . نيز معلوم است كه در 2115 سال ق . م ريم‌سين پادشاه عيلام « 5 » اين سلسله را منقرض كرد . در زمان اين سلسله سومر و اكد دولت واحدى تشكيل كرده بودند . دولت مزبور ، بعد از اينكه بدست پادشاه عيلام منقرض شد ، ديگر استقلالى نيافت و ملت سومر\r\n\r\n\r\n","description":"","footnote":"\r\n( 1 ) -  Dungi . \r\n( 2 ) -  Kudur - Nankhundi . \r\n( 3 ) -  Nana \r\n( 4 ) -  Nisin . \r\n( 5 ) -  Rimsin . \r\n","page_name":" 117 ","page_number":135},
  {"content":"\r\n\r\nو اكد در ميان سائر ملل حل شده قوميت خود را از دست داد . دمرگان و نويسندگان ديگر فرانسوى به اين عقيده‌اند ، كه غلبهء عيلاميها بر سومرىها و مردمان بنىسام نتايج تاريخى زياد در بر داشته ، توضيح آنكه عيلاميها بقدرى با خشونت و بقسمى وحشيانه با ملل مغلوبه رفتار كرده‌اند ، كه آنها از ترس جان از مساكن و اوطان خود فرار كرده ، هركدام به طرفى رفته‌اند . بنابراين عقيده دارند مردمى ، كه در رأس خليج‌پارس و بحرين « 1 » سكنى داشتند ، به طرف شامات رفته و شهرهاى فينيقى را تأسيس كرده در تجارت و دريانوردى معروف شدند ، گروهى كه ربّ النوع آسور را پرستش ميكردند ، به طرف قسمت وسطاى رود دجله و كوهستان‌هاى مجاور آن رفته شالودهء دولت آسور را نهادند . مهاجرت ابراهيم ع با طايفهء خود بفلسطين و بالاخره هجوم هيكسوس « 2 » هاى سامى نژاد بمصر و تأسيس سلسله‌اى از فراعنه در آن مملكت ، نيز از نتائج غلبهء عيلاميها بر ملل سامى نژاد بود . امّا كينگ به اين عقيده است ، كه غلبهء عيلاميها در ممالك غربى دوام نيافته ، زيرا عيلاميها ، چون استعداد اداره كردن مملكتى را نداشتند و غلبهء آنها بيشتر به تاخت‌وتاز شبيه بود ، نتوانستند ممالك مسخّره را حفظ كنند .\r\n\r\nكارهائى كه سومريها براى بشر كرده‌اند\r\nچيزهاى تازه‌اى ، كه سومرىها در زندگانى بشر داخل كرده‌اند ، از قرار ذيل است : 1 - اختراع خطّ ميخى كه اهميت زياد براى ترّقى عالم قديم داشت ( بعقيدهء بعضى ) .\r\n2 - وضع قوانينيكه پايهء قانون‌گذارى حموربى گرديد « 3 » . 3 علوم و صنايعيكه در اينجا شروع شد و بعد از آن ، از ملتى به ملتى انتقال يافت و تكميل شد ، تا بدرجهء كنونى رسيد . هر قدر تحقيقات و كاوشهاى علماء آثار عتيقه پيش ميرود ، اين نكته روشنتر ميگردد ، كه يونانيهاى قديم مبادى علم هيئت ، طب و صنايع را از سومرىها اقتباس كرده‌اند . اين نكته را نيز ناگفته نبايد گذاشت ، كه هنوز تحقيقات و كاوشها راجع به گذشته‌هاى اين ملت بپايان نرسيده ، چه عجالة تاريخ آن تا سه يا چهار\r\n\r\n\r\n","description":"","footnote":"\r\n( 1 ) - الحساء امروزى در كنار خليج‌پارس نه جزيرهء بحرين .\r\n( 2 ) -  Hyksos . \r\n( 3 ) -  Hammurabi . \r\n","page_name":" 118 ","page_number":136},
  {"content":"\r\n\r\nهزار سال ق . م روشن گرديده و هر قدر كاوشها در اور پيش ميرود ، روشنتر مىشود كه قبل از اين تمدن تمدنهاى ديگر وجود داشته و تمدن سومرى به ممالك دوردست تا بلوچستان انتشار يافته بود .\r\n\r\n2 - بزرگ شدن بابل\r\nبعقيدهء محققين مردمان سامى نژاد غالبا از شبه جزيرهء عربستان بيرون آمده به طرف ممالكى متوجه شده‌اند ، كه در كنار رودخانه‌هاى بزرگ يا درياها واقع‌اند و از حيث آب و هوا و زمينهاى حاصل خيز بر عربستان كوير مزيّت دارند . در اين مورد هم مردم تازه نفس سامى ، از جهت نيروى عظيم و توانائى تحمل سختيها ، كه در مردمان صحراگرد مشاهده مىشود ، در مملكت سومر و اكد و نيز در صفحات مجاور آن غلبه يافته ، چنان كه بالاتر ذكر شد ، سلسله‌هائى از پادشاهان در اينجا پديد آوردند . پس از آن سلسله‌هاى ديگر در بابل تشكيل شد و اين شهر را ، كه بناى آن از زمان سومريها بود ، بزرگ كرده دولتى ساختند ، كه ابهت و نفوذ آن را در دوره‌هاى بعد تمام عالم قديم حس كرد . مذهب بابلىها در اين عهد مانند مذهب سومريها بر شرك و بت‌پرستى بنا شده بود و عقايدشان همان بود ، كه در باب سومريها ذكر شد ، ولى براى مردوك ، پسر خداى آسمان و قائم مقام او ، پرستش مخصوصى داشتند و نبو را پسر او ميدانستند . در اواخر تمدن بابلى ساير خدايان فراموش شدند و بابليهاى متنوّر فقط دو رب النوع را ميپرستيدند : مردوك با مشترى تطبيق ميشد ، و ايستار ، كه دختر خداى اسمان بود ، با زهره .\r\n\r\nسلسلهء اولى\r\nپادشاهان اين سلسله پانزده نفر بودند : « 1 » بزرگترين پادشاه سلسلهء مذكور حموربى ، ششمين پادشاه سلسله ، بود ، كه از 2123 الى 2080 ق . م سلطنت كرد . ستلى در حفريات شوش بدست آمده ، كه حالا در موزهء لوور « 2 » پاريس است . برستل مزبور قوانين حموربى كنده شده و اين قديمترين قوانينى استكه تاريخ بشر ياد دارد . راست است ، كه پايهء قوانين حموربى بر قوانين\r\n\r\n\r\n","description":"","footnote":"\r\n( 1 ) - آنچه محقق است اين عدّه است ، و ليكن از فهرستهاى ديگر ، كه بدست آمده ، ممكن است بيشتر هم باشد .\r\n( 2 ) -  Louvre . \r\n","page_name":" 119 ","page_number":137},
  {"content":"\r\n\r\nقديمترى است ، كه از زمان سومريها وجود داشت ، ولى از اين قوانين عجالة مدوّنى بدست نيامده . اهميت قوانين حموربى فقط از قدمت آن نيست ، بلكه بيشتر از اين حيث است كه حاكى از تمدن عالى بابل در 4 هزار سال قبل مىباشد . چون مندرجات ستل مزبور بهتر از صد صفحه وقايع‌نويسى درجهء تمدن بابليها را در آن زمان مىرساند و بابل ، چنان كه گذشت ، يكى از دو مركز تمدّن مشرق قديم بود ، خلاصه‌اى از قوانين مزبوره پائين‌تر درج مىشود .\r\nحموربى علاوه بر مدوّن مذكور كارهاى ديگر نيز انجام داد ، مانند آنكه ريم‌سين پادشاه عيلام را از شهر لارسا بيرون كرد ( 2093 ق . م ) . و از اين‌جا معلوم است ، كه بابل درصدد جمع‌آورى شهرها و بزرگ كردن مملكت خود بوده .\r\nاوضاع عيلام ، كه همسايهء بابل بود در دورهء سلسله اوّل بابلى درست معلوم نيست و همينقدر روشن است ، كه هرچند شمشوايلونا ، پسر حموربى ، پادشاه عيلام را موسوم كودور مابوك شكست داد ، ولى باز عيلام استقلال داشت و سلسلهء انزانى در آن مملكت سلطنت ميكرد . سرسلسله ( خون‌بان نومىنا ) نامى بود كه اساس دولت عيلام را برپايهء محكمى نهاد . بارى سلسلهء اوّل بابلى مورد حملات مردم شمالى موسوم به هيت‌ها گرديده منقرض شد .\r\n\r\nستل حمّوربى\r\nاين ستل در ابتدا در شهر سيپ‌پار « 1 » بود و يكى از فاتحين عيلام آن را مانند غنيمت جنگى ، يا علامت فتح بشوش برد .\r\nدر شوش نيز چنين ستلى وجود داشت ، ولى فقط پارچه‌هائى از آن بدست آمده .\r\nمدوّن مزبور عبارت است از 282 فرمول ( يا باصطلاح كنونى مادّه ) و تمام اين موادّ چنين انشاء شده : « اگر كسى چنين كند چنان بايد بشود » . در اين مدوّن اصل يا قاعدهء كلى نيست و موادّ موافق دعاوى مدنى و جزائى ، كه در محاكم بابل اقامه مىشده ، تنظيم گشته . موادّ مزبوره به اين نوع امور راجع است : افترا ، قسم دروغى ، دادن رشوه بقاضى ، خريدن شهود ، بيعدالتى قضات ، جنايات بر ضدّ\r\n\r\n\r\n","description":"","footnote":"\r\n( 1 ) - سيپ‌پار ، چنان كه گذشت ، يكى از شهرهاى اكّد بشمار مىرفت .\r\n","page_name":" 120 ","page_number":138},
  {"content":"\r\n\r\nمالكيت ، روابط ارباب و رعيت ، حقوق تجارتى ، حقوق خانواده ، تعدّى بر شخص ، حق الزحمهء طبيب ، حقّ الزحمهء معمار ، كشتىسازى ، اجارهء سفائن ، كرايهء حيوانات و خساراتى كه از اين بابت وارد مىآيد ، حقوق و تكاليف ارباب نسبت بغلام و كنيز و به عكس . در قوانين حموربى تمام آزادها در مقابل قانون مساويند و مزاياى ملى وجود ندارد ، يعنى فرقى بين بابلى و غير بابلى نيست . مردم از سه زمره‌اند : آزاد ، آزاد شده ، برده . طبقات چهار است : روحانيون ، مستخدمين دولت ، سربازها ، تجار و كسبه . قشون دائمى است و خدمت نظامى از پيش برقرار شده . غلام و كنيز مىتوانند مالك باشند و در تحت حمايت قوانين‌اند . كشتن بنده‌اى بىمحاكمه ممنوع است ، آنانرا ميتوان فروخت . ارباب خودش زمين را شخم مىزند يا غلام و كنيز را به اين كار مأمور مىكند . تجارت و حمل‌ونقل آزاد است .\r\nدادوستد بمعاوضه است و به پول . حلقه‌هاى نقره ، كه وزن معين دارد ، مقياس نرخها است . قانون حموربى اصلاحاتى در قوانين سابق داخل و وسع اولاد و زن را بهتر كرده ، زن يكى است ، ولى ، اگر زن نازا باشد ، مىتوان زن غير عقدى داشت .\r\nازدواج بىقرارداد قانونى نيست . اگر آزاد كنيزى را ازدواج كند ، آن كنيز مقام آزاد را مىيابد . جهيز مال زن يا خانوادهء پدر او است ، ولى شوهر مىتواند از آن بهره بردارد . زن و شوهر مسئول قروض يكديگر ، كه قبل از ازدواج حاصل شده ، نميباشند . اگر شوهر زنش را طلاق دهد ، بايد جهيز او را ردّ كند و يك سهم پسرى از مال خود به او ببخشد ، ولى ، اگر زن نازا است ، فقط جهيزش به او برمىگردد .\r\nدر مورد خيانت زن ، شوهرش او را اخراج يا برده مىكند . اگر مرد اسير شد ، زن مىتواند شوهر كند ، ولى اگر شوهر اوّلى برگشت ، بايد بخانهء او برگردد .\r\nدر موارد بيوفائى زن يا شوهر نسبت به يكديگر ، مجازات زن بمراتب شديدتر است .\r\nدر مورد زدن تهمت بزن محاكمهء خدائى مىشود ، يعنى زن خود را برود مياندازد و اگر آب او را فرونگرفت ، بىتقصيرى خود را ثابت كرده . مرد از زنش ارث نميبرد ، زيرا مال زن متعلق به اولاد او است ، ولى زن بعلاوهء جهيز خود سهمى از مال شوهر\r\n\r\n","description":"","footnote":"","page_name":" 121 ","page_number":139},
  {"content":"\r\n\r\nمتوفى بعنوان هديه دريافت مىكند . زن ميتواند اموالش را خودش اداره كند ، اجاره بدهد ، جهيز خود را پس بگيرد ، مال خود را ببخشد ، تجارت كند ، كسبى پيش گيرد ، در زمرهء روحانيين درآيد . زنان بيوه و دختران مستقلا محاكمه ميكنند ، زنهاى شوهردار بتوسط شوهرانشان . از آنچه گفته شد ، قوانين حموربى نسبت بزن از قوانين رومى خيلى مساعدتر و حقوق زنها موافق آن بيشتر بوده . زن پس از مرگ شوهر خود ميتواند به ديگرى شوهر كند و اگر اولاد او مانع شوند ، محكمه دخالت كرده اجازه ميدهد . هرگاه اولاد زن از شوهر اوّلى صغير باشند ، محكمه قيم معين كرده و صورتى از تركه ترتيب داده به شوهر دوّم ميسپارد ، بىاينكه او حق فروش داشته باشد . اولاد از هر مادرى كه باشند ، در بردن ارث مساوىاند ، ولى پدر ميتواند وصيت كند ، كه مال غير منقول را بپسر محبوب او بدهند . اولاد جهيز مادرشان را بالسويه تقسيم ميكنند ، ولى مادر ميتواند هديه‌اى را ، كه از شوهر خود دريافت كرده ، بيكى از اولاد خود بدهد . دخترانى ، كه جهيز گرفته‌اند ، از ارث محرومند ، ولى آنهائيكه جهيز ندارند ، در بردن ارث با پسران مساوىاند . برادران ورّاث خواهرانند ، ولى پدر ميتواند در حيات خود قسمتى را از مال خود بدختران بدهد ، با اين شرط كه آنها بهر كس كه خواهند بموجب وصيت واگذارند . در اين موارد برادران بمال خواهران حقى ندارند . پسرانيكه از زنان غير عقدى متولد شده‌اند و بعد پدرشان آنها را باولادى شناخته ، با اولاديكه از زنان عقدى تولد يافته‌اند مساوى ارث مىبرند ، ولى اينها مزايائى دارند . پسرانى كه باولادى شناخته نشده‌اند فقط آزاد ميشوند . دخترى ، كه از زن غير عقدى است ، از برادران خود جهيز ميگيرد .\r\nاز حقوق تملك ديده مىشود كه بابليها به خوبى تفاوت مالكيترا از تصرف ميفهميدند و معاملات گوناگون ، حتى معاملات بيع شرطى رواج داشته . از اينجا محققين استنباط ميكنند ، كه پايهء قوانين حموربى بر قوانينى بوده ، كه در مدت هزاران سال نشوونما ميكرده . طلبكار ميتواند حبس بده كار را در صورت عدم تأديهء قرض بخواهد ، ولى ، اگر بدهكار از بدرفتارى طلبكار بميرد ، دائن مسؤل است ( بر خلاف قوانين الواح دوازده‌گانهء روم ، كه طلبكار ميتوانست بدهكار را در صورت عدم تأديهء\r\n\r\n","description":"","footnote":"","page_name":" 122 ","page_number":140},
  {"content":"\r\n\r\nقرض شقه كند ) . تأديه ممكن است با پول يا با گندم و جو به عمل آيد . لفظ سرمايه‌دار در قانون استعمال شده . چنان كه ديده مىشود ، تجارتخانه و بانكهاى بزرگ بوده ، كه نمايندگانى به اطراف ميفرستادند و سرمايه‌هائى در اين نوع بانكها گذارده ميشد ( مانند بانك اجىبى كه در ذيل بيايد ) . دادن تمسك ، حواله ، برات و نيز گرفتن ربح معمول است ، ميزان ربح صدى بيست است و در مواردى صدى 33 يا 40 . از استقراض چند نفر مشتركا ، از نسيه‌فروشى و از معاملات بيع شرطى ذكرى شده . محاكمات ، چنان كه مشاهده مىشود ، سابقا در دست كاهنان معابد بوده ولى در قانون حموربى قضات پادشاهى رسيدگى ميكنند . محكمهء بابل ديوان عالى است و محاكمهء نهائى از حقوق پادشاه . كار كاهنان همين است ، كه در مقابل هيكل خدايان شهادتيرا بقيد قسم قبول كنند . كلانتران شهرها نيز حق محاكمه دارند ، ولى با حضور معروفين و ريش سفيدان شهر . اين نكته مخصوصا جالب‌توجه محققين گشته كه قوانين حموربى با مذهب و قواعد اخلاقى مربوط نيست و از اين حيث با قوانين ساير ملل مشرق زمين تفاوت دارد . مقصرين را از اين‌نظر مجازات ميكنند كه باعث خسارت افراد و ضرر جامعه ميباشند . پايهء مجازاتها اساسا بر قصاص است :\r\n« چشم در ازاى چشم ، دندان در ازاى دندان » . اين قاعده چنان مسلسل اجراء مىشود ، كه مثلا بنده نافرمان را گوش مىبرند ، اولاد جسور را زبان ، دايهء مقصر را پستان و جرّاح غير ماهر را دست ، ولى مجازات دزد اعدام است . از خصائص قوانين حموربى اين است كه انتقام كشيدن ممنوع است . مجنى عليه يا كسان او بايد دادخواهى كنند . اين مادّه نشان ميدهد كه دولت بابل بدرجهء بلند تمدن رسيده و احقاق حقّ را به عهده گرفته بود . پادشاه حق عفو دارد . اختيارات پادشاه نسبت ببعض شهرها مانند بابل ، ( سيپ‌پار ) و ( نيپ‌پور ) بواسطهء يكنوع امتيازاتى كه به آنها داده شده محدود است . علماء فنّ از غور و مداقه در قوانين حموربى به اين نتيجه ميرسند : قوانين مزبوره نتيجهء زندگانى ملتى است ، كه در مدت قرون عديده در ترقى و تكامل بوده و حتى بعض جاهاى آن موافق افكار ملل كنونى مىباشد ، ( يعنى كهنه نشده ) . شايان توجه است كه حقوق زن نسبت باموالش موافق قوانين حموربى\r\n\r\n","description":"","footnote":"","page_name":" 123 ","page_number":141},
  {"content":"\r\n\r\nبقدرى است ، كه حتى بعض ملل كنونى اروپا هم آن حقوق را بزن نداده‌اند ، مثلا موافق قوانين مدنى فرانسه ، زن شوهردار صغيره است و بىاجازهء شوهر نميتواند معاملاتى نسبت باموال خود كند .\r\n\r\nسلسلهء دوّم\r\n( 2068 - 1710 ق . م ) پادشاهان اخير سلسلهء اوّل دوچار جنگهاى پىدرپى با پادشاهان سلسلهء دوّم شدند . اسامى يازده نفر از اين سلسله محققا معلوم شده و اوّل شخصى ، كه از اين سلسله در زمان پسر حموربى مستقل شد ، ايلوماايلو « 1 » نام داشت . سلطنت او و جانشينانش بر قسمت جنوبى يعنى بر سواحل خليج‌پارس بود و بدين سبب اين سلسله معروف بسلسلهء صفحات دريائى است . در فوق گفته شد كه سلسلهء اوّل بواسطهء فشار هيت‌ها منقرض گرديد ، و ليكن تسلط هيت‌ها در بابل دوامى نداشت ، زيرا مردمى ديگر موسوم به كاسّىها ، كه در طرف غربى فلات ايران ميزيستند ، ببابل هجوم آورده هيت‌ها را اخراج و سلسله‌اى تأسيس كردند كه موسوم بسلسلهء سوّم است .\r\n\r\nسلسلهء سوّم ( كاسّىها )\r\nكاسوها يا كاسيها مردمى بودند ، كه در كوههاى كردستان ( زاگرس ) نزديك كرمانشاه كنونى يا در طرف شمال عيلام ميزيستند . چنان كه بالاتر گفته شد ، بعضى تصوّر كرده‌اند كه اينها قومى از ملل آريانى بوده‌اند ، چه رب النوع بزرگ آنها ، يا خداى آفتاب ، سورياش نام داشت و اين لفظ آريانى است ، ولى اين عقيده حائز اكثريت نشده .\r\nاين قوم مملكت بابل را تسخير و سلسله‌اى تأسيس كرد ، كه از 1760 تا 1185 ق . م ، سلطنت داشت . معلوم است كه اگر هم اين سلسله آريانى بوده ، بعدها بابلى شده .\r\nدر زمان اين سلسله دولت آسور رو بترقى رفت و دو دفعه آسوريها بابل را گرفتند ( در 1275 و در 1100 ق . م ) ، و ليكن تسلط آنها موقتى بود و بالاخره اين جنگها بشكست آسور خاتمه يافت . در زمان اين سلسله روابط حسنهء بابل با مصر حفظ و تشييد ميشد ، چنان كه نوشته جاتى بر اين معنى دلالت دارد و نيز در زمان كاسّىها اسب را براى كشيدن عرابه به كار بردند . در دورهء اين سلسله شوتروك ناخون تا ،\r\n\r\n\r\n","description":"","footnote":"\r\n( 1 ) -  Ilu - Ma - Ilu . \r\n","page_name":" 124 ","page_number":142},
  {"content":"\r\n\r\nپادشاه نامى عيلام ، بابل را تسخير كرده تمام اشياء نفيسه اين شهر را به شوش برد . از جمله ستل نرم‌سين است ، كه در حفريات شوش بدست آمده و ديگر مجسمهء خداى بزرگ بابليها بل مردوك بود ، كه سى سال در شوش بماند و بعد ببابل ردّ شد . تاخت‌وتاز عيلاميها بالاخره سلسلهء كاسّوها را از پاى درآورده منقرض كرد .\r\n\r\nسلسلهء چهارم\r\nدر 1184 سلسلهء جديدى موسوم به سلسلهء پاش‌ها كه ، اسم يكى از محلات بابل بود ، برقرار شد . جنگى با عيلام به پيشرفت بابليها روى داد و بر اثر آن مجسمه مردوك را ، كه عيلاميها در جزو غنايم برده بودند ، رد كردند . يكى از معروفترين پادشاهان اين سلسله بخت النصر ( نبو كدنصر ) اوّل بود ، كه حدود بابل را تا درياى مغرب رسانيد و سلطنت او تا 1053 ق . م امتداد يافت .\r\n\r\nسلسلهء پنجم\r\nاين سلسله ، كه موسوم به ( بازى ) مىباشد ، از حدود 1052 تا 1032 در صفحات دريائى سلطنت كرد ، لذا اين سلسلهء دوّم دريائى است . در دورهء اين سلسله عيلام باز بابل را گرفت و يكى از پادشاهان عيلام بر تخت بابل نشست ، و ليكن بيش از شش سال دوام نكرد . بابل در زمان اين سلسله به سبب تاخت‌وتاز مردمان صحراگردى موسوم به گوثيان « 1 » از طرف شمال ، و فشار عيلاميها از طرف مشرق ، ضعيف و ناتوان گشت ، بخصوص كه مردم گوثيان مزارع بابلىها را خراب ، شهرهاى مملكت را غارت و معابد را زير و زبر كردند . در اين احوال پادشاه بابل ادادآپلوودّين ، كه تخت بابل را غصب كرده بود ، از پادشاه آسور كمك طلبيده دختر خود را به او داد . عيلاميها هم از موقع استفاده كرده در بابل تسلط يافتند و يكى از پادشاهان عيلام در بابل به تخت نشسته اسم بابلى اختيار كرد . مقارن اين احوال مردم تازه نفس ديگرى موسوم به كلدانىها از طرف شمال شرقى عربستان سر برآورده به بابل حمله كرد و يك مدّعى بر دو مدّعى ديگر ، يعنى آسور و عيلام ، افزود . اين دوره ، كه\r\n\r\n\r\n","description":"","footnote":"\r\n( 1 ) -  Gutiens . \r\n","page_name":" 125 ","page_number":143},
  {"content":"\r\n\r\nاز 970 تا 732 ق . م امتداد يافت ، پر بود از منازعات ، جنگها ، اغتشاشات و هرج‌ومرج . خلاصه اوضاع چنين بود كه كلدانيها به تقويت عيلاميها ميخواستند تخت بابل را اشغال كنند و آسورىها مانع بودند . بالاخره جنگها در سلطنت نبونصير پادشاه آسور به پيشرفت او خاتمه يافت و بابل جزء دولت آسور جديد گرديد ( 732 ق . م ) . پس از انقراض آسور در بابل سلسله‌اى برقرار شد ، كه موسوم است به ( بابل و كلدانى ) و چون وقايع اين دوره با تاريخ ماديها و پارسيها ملازم است ، در جاى خود ذكر خواهد شد .\r\n\r\nدوم - دولت آسور\r\nآسورىها مردمى بودند از نژاد سامى ، كه با مردمان سامى نژاد ديگر در بابل زندگانى ميكردند . در ازمنه بعد آسورىها مهاجرت كرده ، به قسمت وسطاى رود دجله و كوهستانهاى مجاور رفته ، در آنجا دولت كوچكى ساختند ، كه موسوم به آسور شد . اين اسم از اسم ربّ النوعى است ، كه پرستش ميكردند و ( آسور ) نام داشت . آسورىها براى ارباب انواع بابلى نيز پرستش داشتند ، ولى آنها را دون‌رتبه ( آسور ) دانسته به اين عقيده بودند ، كه هر قدر دولت آسور وسعت مييابد بر عظمت اين خدا ميافزايد و خدايان شهرهاى ديگر دست نشانده ميشوند . پايتخت اين مملكت در ابتدا شهر آسور بود ، و ليكن در ادوار ديگر شهر كالاه ( كالح تورية ) « 1 » و بالاخره نينوا « 2 » پايتخت گرديدند . حكمرانان آسور را مانند حكمرانان شهرهاى سومر و اكدپاتسى ميگفتند . در ابتدا آسورىها تابع بودند ، چنان كه اوّل دفعه‌اى ، كه اسم آسور را ذكر ميكنند ، در زمان حمورّبى پادشاه بابل است و چنين استنباط مىشود ، كه در اين زمان آسور جزو بابل بوده . معلوم نيست در چه تاريخ آسور مستقل شد ، بهرحال تاريخ استقلال آن بين قرن هيجدهم و پانزدهم ق . م است . آسوريها مردمى بودند زارع و ، چون بمملكت جديد آمدند ، ديدند در اينجا اراضى قابل كشت بالنسبه كم است و زمين هم مانند زمينهاى بابل حاصل‌خيز نيست . بنابراين\r\n\r\n\r\n","description":"","footnote":"\r\n( 1 ) -  Kalakh .  يا  Kalah \r\n( 2 ) -  Xineveh . \r\n","page_name":" 126 ","page_number":144},
  {"content":"\r\n\r\nتصميم كردند ، كه از دست رنج ديگران تعيش كنند . اين بود كه در بهار هر سال آسوريها به تاخت‌وتاز در ممالك مجاوره ميپرداختند ، با اين مقصود كه مملكتى را باج‌گذار يا ممالك و شهرهاى ياغى را غارت كنند ، از اهالى هر قدر لازم بدانند بكشند و باقى را به اسارت بمملكت خود برده و به كارهاى سخت واداشته در فراوانى و ناز و نعمت بزيند . طبيعى است كه دولت آنها موافق اين مقصود درست شده بود و از حيث تشكيلات و ترتيبات شبيه دولت بابل نبود . در سومر و بابل شهرها حكمرانانى داشتند موسوم به پاتسى و روحانيينى باعلى درجه قوى و متنفذ ، چنان كه ميتوان گفت ، كه اين دولت ها در واقع دولت‌هاى ملوك الطوائفى و روحانى بودند ، ولى پايهء دولت آسور بر طبقهء زارعين آزاد قرار گرفته بود ، زيرا زارعين قشون آسورى را تشكيل ميدادند و جنگ و تاخت‌وتاز حرفه آنها بود . بنابراين جاى تعجب نيست ، كه آسور دولتى شد جنگى و قشون آسورى سرآمد قشونهاى معاصر . يكى از خصائص آسوريها شقاوت و بيرحمى فوق العاده آنها نسبت بمغلوبين بود . جهت آن را از دو چيز بايد دانست : اولا آسوريها عقيده داشتند ، كه بيرحمى و شقاوت مرضى خدايان و كار ثوابى است ، چنان كه يكى از پادشاهان آسور بدست خود اسرا را كور ميكرد و اين وحشىگرى را پسنديده آسمان ميدانست . ثانيا چون آسوريها قليل العدّه بودند و ممالك تابعه‌شان بعدها خيلى وسعت داشت ، براى جلوگيرى از جدا شدن ممالك بوسائلى متوسل ميشدند ، كه ملل مغلوبه را مرعوب ، ناتوان و در بعض موارد نابود كنند . اين دولت تقريبا هزار سال دوام كرده حدود خود را از هر طرف پيش برد :\r\nاز طرف مغرب و جنوب غربى دولت ( هيتها ) را معدوم ، فينيقيه و فلسطين را مطيع كرده بمصر دست انداخت . از طرف مشرق و جنوب شرقى تا كوه دماوند و كوير بزرگ ايران پيشرفت ، ماد و پارس را دست نشانده و عيلام را چنان خرابكرد كه اين مملكت چند هزار ساله ديگر كمر راست نكرد . دولت آسور بالاخره بدست ماديها منقرض شد . زبان آسورى همان زبان بابلى بود ، ولى زبان آرامى در اينجا هم بعدها غلبه يافت . خطّ آسورى نيز خطّ ميخى بابلى است . كتيبه‌ها و كتابتهاى زياد از پادشاهان اين مملكت مانده ، زيرا به ضبط وقايع علاقه‌مند بودند . آسوريها\r\n\r\n","description":"","footnote":"","page_name":" 127 ","page_number":145},
  {"content":"\r\n\r\nلوحه‌هائى از گل رس مىساختند و پس از نوشتن مطلب ، آنها را در آتش پخته بعد ضبط ميكردند . بدين ترتيب كتابها و كتابخانه‌ها ترتيب و تشكيل ميشد .\r\nاين لوحه‌ها ، كه در موقع انهدام نينوا زير خاك رفته ، حالا بواسطهء حفريات بيرون ميآيد و منبعى براى روشن كردن تاريخ عهود قديمه است ، چنان كه در موزهء لوور پاريس چندين هزار از اين لوحه‌ها موجود است . از جمله كتابخانهء معروف آسور بانىپال است ، كه در كويونجيك پيدا شد . آسوريها در صنايع نيز آثار زياد از خود گذاشته‌اند . پادشاهان آسور دو چيز را از تكاليف خود ميدانستند : اوّل جنگ و بعد بناى شهر جديد ، كه با زحمت و مشقت اسراء ساخته ميشد . بنابراين در اين مملكت صنعت معمارى ، حجارى ، كتيبه‌نگارى ، ساختن صورت‌هاى منقور و برجسته در سنگ « 1 » ترقى شايانى داشت . بعض كارهاى آسوريها ، كه شكار پادشاهان يا مجالس را نشان ميدهد ، باندازه‌اى طبيعى است ( مخصوصا حركت حيوانات مانند اسب ، آهو و غيره ) كه باعث حيرت استادان كنونى اروپا است . در صنايع ديگر مانند صنعت زرگرى ، خاتم‌كارى ، كاشىسازى و غيره آسوريها نيز ماهر بودند و فينيقيها از روى سرمشق‌هاى آنها اشياء زياد ساخته در عالم قديم انتشار دادند . بعدها از نمونه‌هاى مزبور در ممالك اروپا تقليد كردند و صنعت در آنجاها پديد آمد . تاريخ آسور به سه عهد تقسيم مىشود :\r\n\r\nآسور قديم\r\nاين عهد تقريبا از 1500 شروع شده در 900 ق . م خاتمه مىيابد .\r\nبزرگترين پادشاه اين عهد تيگلات پالسر « 2 » اوّل است ، كه فتوحات زياد در بابل ، ايران و جاهاى ديگر كرد ، ولى بابل دوباره موفق شد كه آسور را دست‌نشانده كند . از وقايع مهمه اين عهد پيدا شدن قوم صحراگرد تازه نفسى است ، كه از عربستان بيرون آمده بابل و آسور را در فشار گذارد ( 1500 - 1300 ق . م ) . اين مردم در تاريخ به آرامى موسوم‌اند . اينها در ابتداء به بابل حمله كردند و ، چون بواسطهء مقاومت بابلىها موفق نشدند ، بعد هجوم به آسور برده اين دولت را برانداختند . پس از آن آراميهابه به سوريه رفته دمشق و حلب\r\n\r\n\r\n","description":"","footnote":"\r\n( 1 ) -  Bag - Relief . \r\n( 2 ) - به آسورى توگول تيه‌پل‌شر .\r\n","page_name":" 128 ","page_number":146},
  {"content":"\r\n\r\nو ساير شهرهاى آن را تسخير كرده ( 1100 ق . م ) به زودى در تجارت قوى شدند .\r\nآراميها اسلوب خط را از فينيقيها گرفته خط مخصوصى ترتيب دادند و بعد ، چنان كه بيايد ، اين خط جايگير خطوط ميخى گشته در ايران ، آسياى وسطى و جاهاى ديگر انتشار يافت .\r\n\r\nآسور وسطى\r\nدر اين دوره ، كه از 900 تا 745 ق . م امتداد داشت ، آسوريها بر آراميها فائق آمده از نو دولتى تشكيل كردند .\r\nاين دولت قدرتى حيرت‌آور از حيث جهانگيرى بروز داد . بزرگترين پادشاه ايندوره ( آسور نصيرپال ) است ، كه آسور را بحدود زمان تيگلات پالسر اوّل رسانيد ، و ليكن شقاوتهاى او نامش را لكه‌دار كرده : نوشته‌اند ، كه اطفال اسراء را از پسر و دختر زنده در آتش ميسوزانيد . اگرچه آسور در اين زمان قوىترين دولت آسياى غربى به نظر ميامد ، ولى ديرى نگذشت كه يك مردم شمالى ( ساكن ارمنستان كنونى ) بر آسور قيام و دولت آرارات ياوان را تأسيس كردند . پس از آن مردمان ديگر از اطاعت آسور سرپيچيدند و بالاخره شورشى در آسور اين دوره را بپايان رسانيد .\r\n\r\nآسور جديد\r\nاين دوره از 745 تا 607 ق . م امتداد يافت و پادشاهان نامى آن از اين قرارند : 1 - تيگلات‌پالسر چهارم كه ببابل قشون برده آراميها و كلدانيها را شكست داد و آن شهر را گرفت . بعد او به طرف شمال متوجه گشته قسمتهاى جنوبى مملكت آرارات را به آسور ضميمه كرد ، ولى موفق نشد پايتخت آن را تصرّف كند . 2 - سارگن دوّم « 1 » ( 722 - 705 ق . م ) . در زمان او قشون آسور از حال قشون ملى خارج شد . توضيح آنكه پادشاهان سابق فوق العاده مهم ميدانستند ، كه لشكر از طبقهء زارعين آزاد تشكيل شود ، و ليكن روحانيون ، كه اراضى زياد داشتند و از ماليات معاف بودند ، نميخواستند زارعين در قشون داخل شوند . بالاخره مقرّر شد ، كه بجاى زارعين اسرا را به كارهاى فلاحتى وادارند ، تا زارعين بتوانند بخدمات عسكرى اشتغال ورزند . چون روحانيون از اين حكم ناراضى بودند ، انقلابى را باعث شدند ، كه بتعيين سارگن بسلطنت منتهى گشت\r\n\r\n\r\n","description":"","footnote":"\r\n( 1 ) - به آسورى شرّوكين .\r\n","page_name":" 129 ","page_number":147},
  {"content":"\r\n\r\nو دولت مجبور شد كه كسرى افراد را اجير كند . از آنجا ، كه اين نوع سربازان سپاهيان ملى نبودند و در موقع سخت فرار ميكردند ، از اين ببعد پايهء دولت آسور ، كه بر سپاه ملى بود ، متزلزل گرديد . در اين دوره جنگهاى آسور با عيلام شروع شده بانقراض ايندولت خاتمه يافت . شرح وقايع در تاريخ عيلام بيايد . جنگهاى متعدّد متمادى آسور باعيلام ، هرچند اين دولت را از پاى درآورد ، باعث ضعف آسور نيز گرديد . از طرف ديگر فشار مردمان آريانىنژاد ( مانند كيمريها ، سكاها ، ماديها و غيره ) به آسور ، كه از مدّتها قبل شروع شده بود ، عرصه را بر آسوريها تنك كرد و بالاخره اين دولت قديم قويم بدست ماديها منقرض شد ( 606 ق . م ) . شرح وقايع در تاريخ ماد بيايد .\r\n\r\nسوم - دولت عيلام\r\n\r\nمقدّمه\r\nاطلاع ما بر عيلام تا چهل پنجاه سال قبل منحصر به ذكر مجملى بود ، كه تورية از آن كرده و اسم كدرلاعمر پادشاه عيلام را در ضمن حكايتى برده « 1 » . مورّخين عهد قديم هم ، چنان كه از نوشته‌هاى آنها معلوم است ، اطلاعاتى راجع بعيلام نداشتند . حال بدين منوال بود ، تا حفريات شوش پيش آمد . نتيجهء حفريات راجع به عيلام چنين است ، كه بطور اختصار ذكر مىشود ، زيرا مدخل تأليف گنجايش بيش از اين را ندارد و براى مقصود ما هم اين اندازه كافى است .\r\n\r\nحدود عيلام\r\nدر عهد قديم عيلام اطلاق ميشد بمملكتى ، كه از اين ولايات تركيب يافته بود : خوزستان ، لرستان ، پشتكوه ، كوه‌هاى بختيارى . حدود اين مملكت از طرف مغرب دجله بود ، از طرف مشرق قسمتى از پارس ، از سمت شمال ، راهى كه از بابل بهمدان ميرفت و از سمت جنوب خليج‌پارس تا بوشهر « 2 » . شهرهاى مهم اين مملكترا چنين ناميده‌اند : 1 - شوش كه مهمترين شهر عيلام و از قديمترين شهرهاى عالم بود . 2 - ماداكتوروى رود كرخه .\r\n3 - خايدالو ، كه گمان ميكنند در جاى خرّم آباد كنونى بنا شده بود . 4 - اهواز ،\r\n\r\n\r\n","description":"","footnote":"\r\n( 1 ) - سفر پيدايش باب 14 .\r\n( 2 ) - در عهد قديم بوشهر را ( ريشر ) ميناميدند .\r\n","page_name":" 130 ","page_number":148},
  {"content":"\r\n\r\nاهالى عيلام دولت خود را انزان سوسونكا ميناميدند . لفظ عيلام ، چنان كه محققين تصوّر ميكنند ، سامى است و اطلاق به آن قسمتى ميشد ، كه كوهستان است .\r\n\r\nنژاد\r\nراجع بمردمان بومى اين مملكت عقيدهء ديولافوا ود مرگان اين است ، كه بوميهاى اوّلى اين مملكت حبشى بودند . برخى عقيده دارند ، كه سواحل خليج‌پارس هم تامكران و بلوچستان از حبشيها مسكون بوده . بهرحال بعد از قرون زياد مردمانى ، كه در اطراف شطّ العرب و رأس خليج پارس سكنى داشتند و موسوم به سومريها بودند ، به اين مملكت آمده غلبه يافتند . بعد از آنها مردمان سامىنژاد به اين مملكت آمدند ، ولى استيلاى آنها در قسمت كوهستانى آن دوامى نداشت . از مردمان كوهستانى اسم كوسّىها يا كيس‌سىها زياد برده شده « 1 » اينها مردمى بودند استقلال طلب و مطيع كردن آنها خيلى دشوار بود ، چنان كه تسلطّ خارجيها بر آنها دوامى نداشت .\r\n\r\nزبان\r\nقديمترين زبان اهالى اين مملكت زبان انزانى است ، كه بعقيده دمرگان در سه هزار سال ق . م متروك شد و پس از آن زبان سومرى و زبان سامى در اينجا رواج يافت . بعد مىبينيم كه در 1500 سال ق . م دفعة زبان انزانى زنده و استعمال شده و از اينجا ميتوان حدس زد ، كه زبان انزانى در ميان اهالى معمول بوده ، ولى كتيبه‌ها به زبان سومرى و سامى نوشته ميشده ، زيرا اگر زبانى مرد ، ديگر زنده نمىشود . در باب زبان انزانى عقيدهء عالم معروف ، پرشيل « 2 » ، كه با هيئت علمى فرانسوى بود ، اين است ، كه زبان مزبور ملتصق است .\r\n\r\nخطّ\r\nخطّ عيلامى ميخى است ، يعنى علامات از نقوشى ، كه به شكل ميخ است و بطور افقى يا عمودى استعمال شده ، تركيب يافته . عدّهء اين نوع علامات ، چنان كه گويند بالغ بر سيصد است و شكل خطّ را عيلاميها از سومريها اقتباس كرده‌اند ، ولى خطّ ميخى عيلامى خطّ مستقلى است ، يعنى علامات هر دو خطّ نمايندهء همان صداها نيست و بنابراين با دانستن خطّ بابلى خطّ عيلاميرا نميتوان خواند . ارقام عيلامى هم با ارقام بابلى تفاوت دارد : اوّلى بر علامات ده\r\n\r\n\r\n","description":"","footnote":"\r\n( 1 ) - بعضى اين مردم را با ( كاس‌سو ) هاى مذكور در فوق از يك قوم دانسته‌اند (  Ed . Meyer  )\r\n( 2 ) -  Pere - Scheil . \r\n","page_name":" 131 ","page_number":149},
  {"content":"\r\n\r\nگانه و دوّمى بر علامات شصت‌گانه بنا شده . اين خطّ بعدها با خطوط ديگر مترادفا استعمال ميشد ، مثلا يكى از پادشاهان عيلام موسوم به باش شوشيناك ، كه سلطنتش قبل از غلبهء سومريهاى شهر اوربر عيلام بود ، مجسمه‌اى از سنگ ساخته و شكل آن چنين است : پادشاه بر تختى از سنگ نشسته و كلماتى از سمت راست آن بخطّ عيلامى ، از طرف چپ بخطّ بابلى نوشته شده است .\r\n\r\nمذهب\r\nاين موضوع تاريك است ، ولى باز كلياتى معلوم شده . عالم از نظر عيلاميها پر از ارواح بود . خداى بزرگ را شوشيناك ميناميدند ، ولى پرستش او فقط بپادشاهان و كهنه اختصاص داشت . بعد از او بشش خدا و پس از آنها بگروهى از ارواح معتقد بودند و هركدام از ارواح را خداى جائى ميدانستند . عيلاميها هم مانند بابليها مجسمهء خدايان را ميساختند و ، وقتى كه مجسمهء شهرى را به شهر ديگر ميبردند ، عقيده داشتند كه خداى آن شهر را انتقال داده‌اند . بنابراين مذهب آنها شرك و بت‌پرستى بود . كاهنان قوى و متنفذ بودند .\r\nكلية مذهب عيلاميها شباهت زياد بمذهب بابليها دارد و چنين به نظر ميآيد ، كه آداب مذهبى آنان هم بآداب مذهبى بابليها شباهت داشته .\r\n\r\nشهر شوش\r\nدمرگان خرابه‌هاى شوش را به چهار قسمت تقسيم كرده :\r\n1 - ارك يا قلعهء شوش ، كه از ادوار قديم تا زمان اسكندر مسكون بود . 2 - قصور شاهان هخامنشى . 3 - محلهء تجارتى . 4 - محله‌اى در طرف راست رود كرخه . در قسمت دوّم خرابه‌هاى قصر داريوش و اردشير دوّم و طالار معروف آن ، كه موسوم به اپدان بود كشف شده .\r\n\r\nتقسيم گذشته‌هاى عيلام\r\nدمرگان گذشته‌هاى عيلام را به دو قسمت تقسيم مىكند :\r\n1 - اعصار قبل از تاريخ . 2 - قرون تاريخى . قسمت اولى باز به دو قسمت تقسيم مىشود و هر دو از عهد حجر است ، زيرا آلات و اسباب فلزّى پيدا نشده « 1 » . اشيائى كه از اين عهد بدست آمده غالبا از سنگ\r\n\r\n\r\n","description":"","footnote":"\r\n( 1 ) - بعضى در اين باب ترديد دارند و اين عهد را ابتداى عهد مس ميدانند ( ادوار مىير ، تاريخ عهد قديم )\r\n","page_name":" 132 ","page_number":150},
  {"content":"\r\n\r\nو گل رس است . دمرگان از مقايسهء اين اشياء با اشيائى ، كه در مصر بدست آمده ، عقيده داشت ، كه اين اشياء متعلق بهشت هزار سال ق . م است ، ولى عالم ديگر كينگ « 1 » به اين عقيده است كه شباهت اين ظروف سفالى بظروف سفالين مصرى سطحى است و ساخت و شيوهء آنها شبيه‌تر بظروف و اشيائى است ، كه در ماوراء درياى خزر « 2 » ، استراباد « 3 » و دره‌گز يافته‌اند . از اينجا و از قرائن ديگر گمان ميكنند ، كه تمدّن عيلامى در جاهاى خيلى دور دست انتشار يافته بود ، بين ماوراء درياى خزر ، عيلاميها و سومريها ارتباطى وجود داشت و شايد اين مردمان از طرف شمال آمده بودند ، از طبقهء عهد حجر ، كه پائين رفته‌اند ، تا شش پا چيزى نيافته‌اند . جهت اين است كه مردمى با تمدّنى عاليتر بر بوميها استيلا يافته و خانه‌هاى آنها را خراب كرده ، بعد به قدر شش پا خاك ريخته ، روى آن ابنيه ساخته‌اند . بالاتر طبقه‌اى است كه دمرگان آن را متعلق به عهد قديم ميداند « 4 » . از اشيائى كه پيدا شده ظروف سفالين خيلى كمتر است . اشياء اين عهد بيشتر از مرمر سفيد است ، كه روى آنها نقاشى شده و نيز عبارت است از گلدانهاى لعاب‌دار و لوحه‌هائى از گل رس كه بر آنها خطوطى نوشته‌اند .\r\nدمرگان اين اشياء را متعلق به چهار هزار سال ق . م ميداند .\r\nقرون تاريخى عيلام بسه قسمت تقسيم مىشود : 1 - عهدى كه تاريخ عيلام ارتباط كامل با تاريخ سومريها و اكديها دارد ( از ازمنهء قديمه تا 2225 ق . م ) .\r\n2 - عهدى كه گذشته‌هاى عيلام با تاريخ دولت بابل مربوط مىباشد ( 2265 - 745 ق . م ) . 3 - دوره‌اى كه طرف عيلام دولت آسور جديد است ( 745 - 645 ق . م ) .\r\n\r\nعهد اوّل\r\nدر اين عهد تاريخ عيلام تاريك است . باوجوداين ديده مىشود كه پاتسىهاى سومر و اكد ، چنان كه گذشت ، با عيلاميها جنگهاى دفاعى ميكنند ، اگر هم گاهى غلبه مىيابند ، تسلط آنها بر عيلام دوامى ندارد و بالاخره عيلام بر سومر و اكد دست يافته دولت اين مردمان را برمىافكند . چون بالاتر وقايع ذكر شده ، تكرار را در اينجا زائد ميدانيم .\r\n\r\n\r\n","description":"","footnote":"\r\n( 1 ) -  King . \r\n( 2 ) - در گوركان آنو .\r\n( 3 ) - در كورنگ تپه .\r\n( 4 ) -  Archaique . \r\n","page_name":" 133 ","page_number":151},
  {"content":"\r\n\r\nاز اوضاع داخلى عيلام در اين عهد به تحقيق نميتوان چيزهاى زياد گفت ، همين‌قدر معلوم است كه عيلاميها از همسايگان غربى ( سومريها و سامىها ) از حيث تمدن پست‌تر بودند و ، چون مملكت آنها بيشتر كوهستانى بود و راههائيكه مساعد با تجارت باشد وجود نداشت ، اين ملت از مراكز عمران و تجارت دنياى آن روز دور ميزيست . از حيث تشكيلات مملكتى نيز چنين به نظر ميايد ، كه باستثناى مواقعى ، كه دشمن خارجى استقلال عيلام را تهديد ميكرد ، هريك از اقوام و طوائف زندگانى سياسى و اجتماعى جداگانه داشتند ، بخصوص مردمان كوهستانى آنكه هميشه استقلال خود را حفظ ميكردند . بعقيدهء دمرگان ، وقتى هم كه ملل خارجه بر عيلام دست مىيافتند ، اهالى كوهستان آن مستقل ميماندند . رفتار عيلاميها در مواقع غلبه بر سومريها و مردمان سامى خيلى خشن بود و گاهى هم از شقاوت آنها نسبت بملل مغلوبه بعض نتايج تاريخى حاصل ميشد ، كه در فوق ذكر شد .\r\n\r\nعهد دوّم\r\nدر اين عهد عيلاميها با پادشاهان بابل در زد و خوردند . در دورهء كاسّوها ( خورباتيلا ) پادشاه عيلام با ( كورىگالزو ) پادشاه بابل جنگيد و بعد ، چنان كه گذشت شوتروك ناخون تا بابل را گرفته ، اشياء نفيسه آن را غارت كرده بشوش برد و بالاخره تاخت‌وتاز عيلاميها دولت كاسّوها را از پاى درآورد . از پادشاهان نامى عيلام در ايندوره ( شيل‌خاكين شوش ناك ) است . اين پادشاه ، كه سائسى مدّبر و بزرك بود ، بناهاى زياد كرد و يكى از كارهاى او اين است : هر بنائيرا كه تعمير ميكرد ، مينوشت اين بنا را كى ساخته بود و چه كتيبه‌اى داشت ، عين آن كتيبه را ، كه به زبان سامى بود ، مينويساند و ترجمه انزانى را بدان ميافزود . اين علاقمندى پادشاه مزبور به حفظ آثار مورد قدردانى علماء آثار عتيقه است و هيئت علميه فرانسوى در پيشرفت‌هاى خود در شوش مخصوصا مرهون آن مىباشد ، زيرا بين كتيبه‌هاى قديم و كتيبه‌هاى اين پادشاه ادوارى گذشته ، كه لااقل دو هزار سال طول آن است .\r\nكلية از آثارى ، كه از زمان اين پادشاه بدست آمده ، مانند ستون‌هاى برنجى ، ستلها ، آجرها ، كتيبه‌ها و غيره محقق شده ، كه در زمان او ادبيات و صنايع عيلامى باوج\r\n\r\n","description":"","footnote":"","page_name":" 134 ","page_number":152},
  {"content":"\r\n\r\nترّقى خود رسيده بود .\r\nجنگهاى ديگر عيلام با بابل تا انقراض آن دولت بدست آسوريها در فوق ذكر شده .\r\n\r\nعهد سوّم\r\nوقايع عمدهء اين عهد عبارت است از جنك هاى آسور با عيلام . توضيح آنكه عيلام تا اين زمان با آسور همسايه نبود ، زيرا بين اين دو دولت مردمان كوهستانى واقع شده بودند ، و ليكن در زمان تيگلات پالسر چهارم آسورىها با مردمان مزبور جنگيده بعضى را كاملا مطيع كردند و برخى را نيم مستقل گذاردند . پس از آن عيلام دولت همجوار آسور گرديد .\r\n( 1 ) - مجسّمهء ناقص ملكهء ناپيرآسو ، زن اون‌تاشگال ، پادشاه عيلام ، كه از مفرغ ساخته شده و 1800 كيلوگرام وزن دارد ( حفريّات شوش ، قرن پانزده ق . م )\r\n\r\nجنگ اوّل\r\nدولت عيلام از راه مآل بينى با بابل ، كه نيز از تسلط آسوريها در عذاب بود ، عهد اتّحادى بست ، تا باهم ممالك خودشان را از تعدّيات آسور حفظ كنند . سارگن ، همين كه خبر اين اتّحاد و تجهيزات عيلام را شنيد ، فرصت بمتحدين نداده قبل از رسيدن كمكى به عيلاميها بمملكت آنها حمله برد . در اين زمان آسور به عيلام برترى داشت ، زيرا اوّلا آسوريها متمدّن‌تر از عيلاميها بودند ، ثانيا سواره نظام آسور از حيث عدّه و هم از جهت\r\n\r\n","description":"","footnote":"","page_name":" 135 ","page_number":153},
  {"content":"\r\n\r\nتشكيلات و مشق بر سواره نظام عيلام تفوّق داشت ، ثالثا اسلحه آسورىها بمراتب بهتر از اسلحه عيلاميها بود . باوجوداين عيلاميها مردانه جنگيده چندان پا فشردند ، كه آسورىها نتوانستند پيشرفتى حاصل كنند و عقب نشستند ، يعنى در معنى شكست خوردند . اين جنگ از اسم محل موسوم به جنگ دورىلو است ( بين 722 و 705 ق . م ) .\r\n\r\nجنگ دوّم\r\nبعد از سارگن دوّم سينا خريب بر تخت آسور نشست . در اين اوان كالّودوش « 1 » ، پادشاه عيلام ، را محاصره كرده كشتند .\r\nپادشاه آسور اين واقعه را مغتنم دانسته از طرف جنوب عيلام ( سواحل خليج‌پارس ) داخل جلگهء شوش گرديد ، 34 قلعه و برج را خراب كرد و اهالى را باسارت به آسور برد . در اينموقع عيلاميها كودورناخونتى « 2 » نامى را بپادشاهى معين كردند ، و ليكن او در كوهستان مانده اقدامى براى جلوگيرى از آسوريها نكرد و اينها چون وضع را چنين ديدند به طرف ماداكتو كه در كوهستان بود حمله بردند . بعد ، چون درّه‌ها بواسطه باران و برف قابل عبور نبود ، آسوريها عقب نشسته به آسور برگشتند ، مردم عيلام كودورناخونتى را از جهت بىقيدى ، كه نشان داده بود ، گرفته كشتند ( 692 ق . م ) و بجاى او اوم‌مان مينانو « 3 » نامى را بسلطنت برگزيدند . اين پادشاه سروصورتى بقشون عيلام داده باندازه‌اى آن را قوى كرد ، كه بابل براى اتّحاد با عيلام بر ضدّ آسور مقدم گرديد و از خزائن ارباب انواع بابلى وجوهى براى تجهيزات به عيلام داد . جنگى كه پس از آن شد بسيار خونين بود ، چه طرفين مقاومت كردند و با وجود كشته شدن سردار عيلامى ، باز عيلاميها آنقدر پا فشردند ، كه جنگ بىنتيجه ماند و فريقين بخانه‌هاى خود برگشتند . بعد از سينا خريب ، آسور حيدّون « 4 » به تخت آسور نشست و پادشاه عيلام ، خوم‌بان خالداش دوّم ، چون آسور را در جاهاى ديگر مشغول و گرفتار ديد ، در مملكت بابل تاخت‌وتازهائى كرد و تا شهر سيپ‌پار پيش رفته با غنائمى به شوش برگشت ( 674 ق . م ) . پس از فوت او ، كه چند روز بعد روى داد\r\n\r\n\r\n","description":"","footnote":"\r\n( 1 ) -  Kalludusch . \r\n( 2 ) -  Kudur - Nakhundi . \r\n( 3 ) -  Umman - Minanu . \r\n( 4 ) -  Assurhiddin . \r\n","page_name":" 136 ","page_number":154},
  {"content":"\r\n\r\nبرادر اورتاكو به تخت نشسته با آسور روابطى برقرار داشت : توضيح آنكه آسور در سال مجاعه كمكى به عيلام كرد و دولت عيلام مجسمهء رب النوع سيپ‌پار را ، كه در جزو غنائم آورده بود ، پس داد . در زمان آسور حيديّن‌آسور باعلى درجهء قدرت رسيد .\r\nغير از عيلام در آسياى غربى ديگر دولتى نمانده بود كه تابع آسور نباشد .\r\n\r\nآسوربانى پال و جنگهاى او\r\nدر 669 ق . م آسور بانىپال بتخت نشسته تمام حواس خود را بفرونشاندن شورش مصريها متوّجه داشت . عيلاميها از موقع استفاده كرده بتاخت‌وتاز در مملكت بابل پرداختند و غنائمى از آنجا آوردند . پس از آن به زودى اورتاكو درگذشت و برادر او ت‌اوم‌مان « 1 » بتخت نشست . اين تغيير سلطنت براى عيلام بسيار شوم بود ، زيرا پادشاه جديد خواست برادرزاده‌هاى خود را بكشد و اين اقدام باعث شد ، كه شصت نفر از شاهزادگان عيلام فرار كرده بدربار آسور پناه بردند . پادشاه آسور با آغوش باز آنها را پذيرفت ، با اينمقصود كه بواسطه جنگ‌هاى خانگى عيلام را ضعيف كرده بعد درهم شكند . در اين احوال ت‌اوم‌مان بپادشاه آسور تكليف كرد ، كه فراريان عيلام را پس بدهد . او جواب ردّ به عيلام داد و جنگ درگرفت .\r\nچون قشون آسور زود بحدود عيلام رسيد پادشاه آن ، كه تمام قوايش حاضر نبود ، در انتظار تكميل آن با تأنّى تا نزديكى شوش عقب نشست و براى اينكه فرصتى بدست آرد ، يكى از سرداران خود را براى مذاكرات صلح نزد سردار آسورى فرستاد ، و ليكن سردار مزبور مقصود را دريافته فرستاده را كشت . پس از آن جنگ شروع شد و طرفين با نهايت ابرام جنگيدند ، ولى بالاخره آسوريها ميسرهء قشون عيلامى را ، كه در كنار رود كارون بود ، شكست داده به آب ريختند . پادشاه عيلام ، كه شخصا جنگ ميكرد ، حملات پىدرپى بقشون آسور برد و چندان پا فشرد تا آنكه زخم برداشت . بعد ، در موقعى كه ميخواست از ميدان جنگ خارج شود ، بواسطهء سانحه‌اى گرفتار شد و آسوريها سرش را بريده به نينوا بردند . اين جنگ از اسم محل موسوم به تولليز « 2 » است ( 659 ق . م ) . همين كه خبر شكست\r\n\r\n\r\n","description":"","footnote":"\r\n( 1 ) -  Teumman . \r\n( 2 ) -  Tulliz . \r\n","page_name":" 137 ","page_number":155},
  {"content":"\r\n\r\nقشون عيلام بشوش رسيد ، هواخواهان شاهزاده‌گان فرارى مخالفين خود را گرفته مقيد داشتند و شاديها از اين شكست كردند . پس از آن بدست پادشاه آسور پسر بزرگتر اورتاكو ( خوم‌بان‌ايگاش ) بپادشاهى عيلام نامزد شد و آسوريها باج از عيلام گرفته به نينوا برگشتند . شكست عيلاميها باعث جشنهاى زياد در آسور گرديد ، زيرا از تمام دول آن زمان عيلام يگانه همسر آسور و دشمن موروثى او بود . بعد از اين جنگ برادر آسور بانىپال ، كه در بابل پادشاه بود ، بر او ياغى گرديد . در ابتداء پادشاه عيلام بيطرف ماند ، ولى ، وقتى كه پادشاه آسور خواست عيلاميها مجسمهء ( نه‌نه ) ربّة النوع ارخ را رد كنند ، پادشاه عيلام در موقع بسيار ناگوارى واقع شد ، چه اين مجسمه قرنها در شوش بود ، مردم عيلام پرستش زياد براى آن داشتند و بنابراين رد كردن آن با پادشاهى عيلام مباينت داشت .\r\nدر اين احوال بابل بپادشاه عيلام باز وجهى از خزانهء خدايان بابلى داد و او از جهة سختى و بدى موقع خود مجبور شد با بابل متحد شود . آسوريها باغتشاشات داخلى عيلام دامن ميزدند ، چنان كه بر اثر آن تام‌مارىتو « 1 » ، برادر پادشاه عيلام ، او را گرفته كشت و بتخت نشست ، ولى بعد از چندى اين پادشاه هم گرفتار طغيان يكى از دست نشانده‌هاى خود موسوم به ايندبغاش « 2 » گرديد ، سپس از او شكست خورده به طرف خليج‌پارس فرار كرد و بالاخره گرفتار شده به نينوا باسارت رفت . آسور - بانىپال روى خوش به او نمود ، چه او را براى اجراى خيالات خود راجع به عيلام لازم داشت . پادشاه مزبور ، پس از آنكه كار بابل را ساخت ، تصميم كرد ، كه به كار عيلام خاتمه داده خيال خود را از طرف اين دشمن موروثى راحت كند ، اما ايندبغاش ، كه براى كمك كردن ببابل اقدامى نكرده بود ، بعد از سقوط اين شهر سفرائى نزد پادشاه آسور فرستاد ، و ليكن پادشاه مزبور آنها را خوب نپذيرفت و ردّ كردن كلدانيهائيرا كه در زمان طغيان بابل به آن كمك كرده بعد بعيلام رفته بودند ، خواست . در اين احوال ايندبغاش را نجبا كشته بجاى او خوم‌بان‌كالداش « 3 » را بر تخت نشاندند و پادشاه آسور از موقع استفاده كرده تام‌مارىتو را بتخت عيلام نشانيد ، و ليكن ، همين كه\r\n\r\n\r\n","description":"","footnote":"\r\n( 1 ) -  Tammaritu . \r\n( 2 ) -  Inda - Bugasch . \r\n( 3 ) -  Khumban - Kaldasch . \r\n","page_name":" 138 ","page_number":156},
  {"content":"\r\n\r\nاو بتخت نشست ، كنكاشى بر ضدّ آسوريها ترتيب داد . مطلب قبل از اجراى آن افشاء شد ، بر اثر اين وضع باز او را گرفته بزندان انداختند و پس از آن آسوريها مملكترا غارت كرده با غنائم زياد به نينوا برگشتند .\r\n\r\nانقراض عيلام\r\nدر 645 ق . م پادشاه آسور ، كه از نتايج جنگهاى قبل ناراضى بود ، باز در پى بهانه براى جنگ با عيلام برآمد و با اين مقصود تام‌مارىتو را بعيلام فرستاده از خوم‌بان‌كالداش ردّ كردن كلدانىهاى مذكور و مجسمهء ( نه‌نه ) را خواست . براى پادشاه عيلام قبول كردن اين تكاليف با مرگ او مساوى بود . بنابراين تصميم كرد مقاومت كند . آسوريها وارد شوش شده در اينجا آنچه خواستند كردند : خزانهء پادشاهان عيلام ، كه از غنائم جنگهاى سابق پر بود ، بدست آسوريها افتاد . طلا و نقره‌اى ، كه بابل در موقع اتحاد بعيلام داده بود ، با مجسمه‌ها ، اشياء نفيسه معابد عيلام و آنچه در خانه‌ها از ثروت و اشياء قيمتى بود بنينوا منتقل شد . آسوريها بكشتار و غارت اكتفاء نكرده استخوانهاى پادشاهان عيلام و اشخاص نامى را بيرون آورده بنينوا فرستادند . رفتار آسوريها در عيلام چنان بود ، كه خرقيال گويد : « اين است عيلام و تمام جمعيت آن در اطراف قبر آن ، همگى كشته شدند و همه از دم شمشير گذشتند » . مجسمهء ( نه‌نه ) ربة النوع ارخ را ، كه يكهزار و ششصد و سى و پنجسال در تصرّف عيلاميها بود ، پادشاه آسور بدست آورده براى شهر ارخ پس فرستاد . آسوريها ، پس از كشتار زياد ، غارت كردن شهرها و حمل آنچه در اين شهرها از ثروت عيلام يافتند ، اسراى زياد از شهر شوش و شهرهاى ديگر بآسور بردند . خوم‌بان‌كالداش آخرين پادشاه عيلام ، كه فرار كرده بود ، پس از چندى گرفتار شد و آسوربانىپال او و تام‌مارىتو ، پادشاه سابق عيلام را ، بعرّابه خود بسته مجبورشان كرد عرّابهء سلطنتى را تا معبد آسور و ( ايش‌تار ) ، خدايان آسور ، بكشند . اين است ترجمهء كتيبهء آسور بانىپال راجع به فتوحات او در عيلام :\r\n« خاك شهر شوشان ، شهر ماداكتو و شهرهاى ديگر را تماما بآسور كشيدم و در مدّت يك ماه و يك روز كشور عيلام را بتمامى عرض آن جاروب كردم . من اين مملكترا از عبور حشم ، گوسفند و نيز از نغمات موسيقى بىنصيب ساختم و بدرندگان ، مارها ،\r\n\r\n","description":"","footnote":"","page_name":" 139 ","page_number":157},
  {"content":"\r\n\r\n( 2 ) - نزديكى مال مير ، قلعهء فران ( فرعون ) ، حجّاريها و كتيبه‌هاى شوشى ( عيلامى ) ، مجسّمهء يكى از خدايان عيلام ( از عكسى ، كه هوسّى برداشته ، گراور شده است )\r\nجانوران كوير و غزال اجازه دادم كه آن را فرو گيرند » .\r\n\r\nخاتمه\r\nچنان كه از تاريخ عيلام پيدا است ، عيلاميها يكنوع تمدّن و صنايعى پرورده و خطى براى خود ترتيب داده بودند ، و ليكن از حيث تشكيلات سياسى هيچگاه نتوانستند از حال ملوك الطوايفى بيرون آيند ، بخصوص مردمان كوهستانى آن ، كه هميشه نيم مستقل يا مستقل بودند . باوجوداين عيلاميها در مدّت چند هزار سال قوميت خود را در مقابل مردمانى نيرومند ، مانند سومريها ، اكديها و دولى قادر مثل بابل و آسور حفظ كردند ، گاهى هم به آنها\r\n\r\n","description":"","footnote":"","page_name":" 140 ","page_number":158},
  {"content":"\r\n\r\n( 3 ) - مال‌مير ، حجّارى عيلامى ( از عكسى ، كه هوسّى برداشته ، گراور شده است )\r\nشكستهاى فاحش دادند . بالاخره اگر عيلام به زانو درآمد ، از جهت جنگهاى درونى خانه برانداز بود . بهرحال از 645 ق . م دولت عيلام از صفحهء روزگار محو و گذشته‌هاى آن بمرور از خاطرها فراموش گرديد و چنان از ياد رفت ، كه حتى مورّخين و نويسندگان عهد قديم هم چيزى در اين باب نميدانستند ، و الّا سترابون جغرافيادان معروف نمينوشت ، كه كوروش پايتخت خود را در شوش قرار داد ، زيرا مردمان آن\r\n\r\n","description":"","footnote":"","page_name":" 141 ","page_number":159},
  {"content":"\r\n\r\nهميشه تابع ملل ديگر بودند و هيچگاه اقدام مهمى نكرده‌اند ، مگر در ازمنهء پهلوانى ، آن هم شايد « 1 » ( كتاب 15 فصل 3 بند 2 ) . در مالمير « 2 » بختيارى در ( شگفت سلمان ) و غيره آثار زياد از عيلاميها ديده مىشود . متأسفانه اين آثار را ، باستثناى آنهائيكه در دسترس نبوده ، خراب كرده‌اند . در اينجا حجاريهاى برجسته با خطوط ميخى شوشى و انزانى بسيار يافته‌اند و محققين اين آثار را بقرن 12 - 13 ق . م مربوط ميدانند . در اينجا استوانه‌هاى بابلى از قرن پنجم ق . م ، مهرها ، مسكوكات اشكانى و اشياء ديگر نيز زياد پيدا شده .\r\n\r\n\r\n","description":"","footnote":"\r\n( 1 ) -  Temps herouques . \r\n( 2 ) - مالمير يا مال‌امير بمسافت 115 كيلومتر ، يا تقريبا 16 فرسخ در مشرق شوشتر واقع است .\r\n","page_name":" 142 ","page_number":160},
  {"content":"\r\n\r\n\r\nقسمت چهارم - مقدمه تاريخ ايران\r\nدر قسمت‌هاى سابق مدخل مطالبى ذكر شد ، كه راجع بمشرق قديم است و بالطبع شامل ايران قديم نيز مىشود . اگر هم در بعض موارد بتاريخ ايران قديم مستقيما مربوط نباشد ، باز براى فهم تاريخ مذكور مفيد است . در اينقسمت مطالبى ذكر مىشود ، كه اختصاص بايران دارد .\r\n\r\nشكل جغرافيائى فلات ايران\r\n\r\nاوّل - در اعصار معرفت الارضى\r\nعلماء زمين‌شناسى را عقيده اين است ، كه در اعصار معرفت الارضى كرهء ما صورتى داشته غير از آنچه اكنون دارد ، يعنى درياها و برّها شكلى ديگر داشته‌اند و آب و هوا هم طورى ديگر بوده ، مثلا آب و هواى اروپا گرمتر از آن بوده ، كه اكنون احساس مىشود ، زيرا حيواناتى در قارّه مزبور ميزيسته‌اند ، مانند فيل ، كرگدن ، اسب آبى و غيره ، كه حالا در افريقا و منطقهء حارّه ديده ميشوند . بنابراين لازم است بدانيم ، كه عقيدهء دانشمندان مزبور راجع بفلات ايران چيست . اگرچه اطلاعاتى ، كه راجع به اين مسئله بدست آورده‌اند ، بقدرى نيست ، كه جواب تمام سؤالات را بدهد ، ولى باز در نتيجهء تحقيقات و تتبعات به اين نتيجه رسيده‌اند : در عصر سوّم معرفت الارضى فلات ايران زير آب بود ، در آخر عصر سوّم فلات ايران منظره‌اى داشته غير از منظرهء كنونيش ، يعنى آب و هوايش منظمتر و رطوبتش بيشتر بوده ، بنابراين داراى چمنها و جنگل‌هاى وافر بود . فلات ايران در اين عصر به بلندى امروزى آن نميرسيده ، از طرف شمال آن درياى خزر واقع بود ، ولى نه به شكل يا اندازهء امروزى ، زيرا اين دريا با درياى سياه و درياى آرال يك دريا تشكيل ميكرد و كوههاى قفقاز تقريبا در طرف جنوبى اين دريا واقع بود . از طرف جنوب فلات ايران تا خليج‌پارس امتداد مييافت . خليج مزبور هم شكلى ديگر داشت ، چه تمام كلدهء قديم زير آب بود و نيز معتقدند ، كه اين خليج بوسيله درياچهء بزرگى تا جبل لبنان امتداد مييافته و بنابراين باديه‌هاى بين بين النهرين و شام زير آب بوده . معلوم است ، كه در اين ازمنه كرخه ،\r\n\r\n","description":"","footnote":"","page_name":" 143 ","page_number":161},
  {"content":"\r\n\r\nدجله و فرات بلاواسطه بخليج ميريخته‌اند . در آخر عصر سوّم آب و هوا در كرهء زمين عوض شد و سرما حكمفرما گرديد . جهت آن را درست نميدانند . بعضى اين تغيير را بمتمايل شدن محور زمين بمدار آن ، بيش از آنچه متمايل بوده ، مربوط ميدارند و برخى بجهاتى ديگر . بهرحال در نتيجهء تغيير آب و هوا برف ، يخ و توچالهائى ، بزرگتر از آنچه اكنون در كوههاى بلند ديده مىشود ، صفحهء ايران ، ارمنستان و قفقازيه را فرو گرفت و سلسلهء اين توچالها تا آسياى وسطى امتداد يافت . بعد در عصر چهارم برفها و يخها آب شد ، بر اثر آن درياچه‌هاى زياد در جاهاى پست فلات ايران پديد آمد و ، چون آب درياچه‌ها شور بود ، از حاصل‌خيزى فلات ايران خيلى كاست . نيز در عصر چهارم دورهء آمدن بارانهاى شديد شروع شد . آب بارانها قشر زمين را خراشيده با خاك رسوبى روى آن را پوشيد و پس از آن بمرور فلات ايران داراى منظره‌اى شد ، كه اكنون مشاهده مىشود . زير خاك رسوبى غالبا شن و ماسه ديده مىشود و در نزديكى كوهها ( مثلا در زهاب ، شوشتر و لرستان ) قطر زمين شنزار به چندين صد ذرع بالغ است . در اينجاها هر قدر كاوش كرده‌اند ، نه استخوان‌هائى از حيوانات بدست آمده و نه آلات يا اسبابى ، كه دلالت بر صنعت كند ، ولى در كلده در اين نوع جاها آلات و ادواتى از عهد سنگ تراشيده پيدا شده .\r\nباوجوداين دمرگان نوشته ( تمدن‌هاى اوليه صفحهء 59 ) : در لار در كنار درياى خزر آلات و ادواتى يافته ، كه از حيث ساخت خيلى خشن است و در آمل در خاك رسوبى شن‌دار دندان كرسى ( آسيابى ) يكنوع فيلى را ديده ، كه ده‌ها هزار سال است نژاد آن منقرض شده « 1 » . اگرچه خود او گويد كه اين جاها جزو فلات ايران بمعنى اخصّ نيست . اين است تغييراتى ، كه در فلات ايران در عصر سوّم معرفت - الارضى روى داده و بيش از تغييراتى است ، كه در همان عصر در اروپا حاصل شده .\r\n\r\nدوّم - در عهود تاريخى و اكنون\r\nفلات ايران شامل جلگهء وسيع و بلندى است ، كه از هر طرف كوههاى بلند آن را احاطه دارد . در مشرق سه رشته كوه متوازى ، كه معروف به كوههاى سليمان است ، در شمال كوههاى\r\n\r\n\r\n","description":"","footnote":"\r\n( 1 ) -  Elephas primigenius . \r\n","page_name":" 144 ","page_number":162},
  {"content":"\r\n\r\nالبرز كه مانند زنجيرى از شرق بغرب امتداد يافته . اين كوهها در غرب از كوههاى ارمنستان جدا شده و از جنوب درياى خزر گذشته بواسطهء ( كوه‌بابا ) به ( هندوكه ) پيوسته و اين هم به هيمالايا بلندترين كوههاى عالم متصل است . در مغرب فلات كوههاى كردستان يا زاگرس « 1 » واقع است ، كه از شمال بجنوب رفته و بعد به طرف جنوب و شرق برگشته بدرياى عمان ميرسد . كوههاى جنوب و مشرق از مواد آهكى است « 2 » .\r\nدر كوههاى غربى نزديك درياچه اورميه « 3 » سنگ خارا نيز ديده مىشود . بعض كوههاى شمال از مواد آتش‌فشانى تركيب يافته ، يعنى مواد آنها از قعر زمين بيرون آمده ، مانند دماوند در نزديكى طهران و سبلان در آذربايجان . اين آتش فشانها اكنون خاموش است . اعلا درجهء بلندى فلات ايران در جنوب آن است و سراشيبى فلات از جنوب به شمال ، زيرا در كرمان ارتفاع آن تقريبا 1600 متر است ، و حال آنكه در مشهد از 1050 و در تبريز از 1200 تجاوز نميكند « 4 » . مساحت فلات ايران دو ميليون و ششصد هزار كيلومتر مربع يا تقريبا پنجاه و پنجهزار فرسخ مربع مىباشد « 5 » .\r\nايران امروزى از اين مساحت داراى شصت و سه درصد يا تقريبا دو ثلث از كلّ است و آنچه باقى ميماند متعلق بممالكى است مانند افغانستان ، بلوچستان و غيره ، كه بر اثر حوادثى از اوائل قرن سيزدهم هجرى متدرّجا از ايران جدا شده‌اند . آب و هواى فلات ايران خشك است ، بخصوص در قسمت مركزى آن ، كه موسوم به كوير لوت و يكى از گرمترين جاهاى دنيا است . باستثناى گيلان ، مازندران و سواحل خليج‌پارس ، كه بارندگى در آنجاها زياد است ، در سائر نقاط ايران مجموع مقدار باران در عرض سال تقريبا از سه گره و نيم تا چهار گره و نيم تجاوز نميكند « 6 » .\r\nاز نوشته‌هاى مورّخين اسكندر و بعض قرائن ديگر چنين استنباط مىشود ، كه فلات ايران در عهد قديم رطوبتى بيش از آنچه اكنون احساس مىشود داشته ،\r\n\r\n\r\n","description":"","footnote":"\r\n( 1 ) - اروپائيها چنين نامند .\r\n( 2 ) - يعنى از عصر سوّم معرفة الارضى .\r\n( 3 ) - اسم اين درياچه را جغرافيّون عرب و غيره اورميه ضبط كرده و در روايات قديمهء ما آن را چىچست يا چىكست ناميده‌اند .\r\n( 4 ) - مطر معادل يك گز از مقادير جديد يا پانزده گره و شش عشر است .\r\n( 5 ) - كيلومتر معادل يك ميل از مقادير جديد يا 975 ذرع است .\r\n( 6 ) - از 22 الى 28 سانتيمتر .\r\n","page_name":" 145 ","page_number":163},
  {"content":"\r\n\r\nمثلا ، چنان كه آرّيان گفته و در جاى خود بيايد ، قشون اسكندر از بمپور تا كرمان از جاهائى گذشته ، كه آباد بوده و لشكر مقدونى در بمپور آذوقهء دو ماه را برگرفته ، و حال آنكه امروز از محل مزبور تا رودبار ، كه در كرمان است ، دهى ديده نميشود .\r\nنيز جكسن گويد : ( كتاب زرتشت صفحهء 215 ) كه در آوستا جنگل بزرگى را جنگل سفيد ناميده‌اند و آن در ولايات مركزى خراسان بوده . از اين جنگل هم اكنون اثرى نيست ، جهت كم شدن رطوبت فلات ايران بايد از اينجا باشد ، كه در عهد قديم اين فلات جنگلهاى زياد داشته و در ازمنهء بعد ، بخصوص در دورهء اغتشاشات داخلى و تسلط اجانب ، جنگلها را برانداخته‌اند . بنابراين ، اگر بخواهيم از خشكى فوق العاده ، كه ايران را در آتيه تهديد مىكند ، جلوگيرى كنيم بايد باقيمانده جنگلها را محفوظ داريم ، يعنى بايد از جنگل چنان استفاده كنيم ، كه اصل آن از ميان نرود . در شمال ايران بادهاى باران‌آور زياد ميوزد ، ولى وقتى كه بكوههاى بلند البرز برميخورد ، غالبا به طرف جنوب آن تجاوز نميكند . از اين جهت در گيلان و مازندران بارندگى زياد مىشود ، و حال آنكه صفحات جنوبى اين كوه خشك است . بادهائيكه در ايران ميوزد از دو سمت است : شمال غربى و جنوب شرقى . اوّلى از اثر بادهاى تند شمال امريكا است ، كه از اقيانوس اطلس عبور كرده از راه درياى مغرب « 1 » بشامات و آسياى صغير ميرسد و از آنجا بايران و هند ميگذرد . دوّمى از اقيانوس هند توليد شده به طرف ايران ميوزد . علت اينكه جهت اين بادها تغيير نميكند از اين‌جاست ، كه بادهاى مذكور بايد از دالان تنگ سلسله هاى جبال بگذرد و بديهى است ، كه كوه‌ها جا و جهت عوض نمىكند . در بعض قسمت‌هاى ايران بادها ، مانند باد 120 روز سيستان ، وزش منظم و تند دارد .\r\nدر وسط فلات ايران كويرى است ، كه اهالى جنوب آن را لوت مينامند و ، با وجود اينكه پست‌ترين قسمت فلات ايران است ، باز بلنديش به 609 متر ميرسد .\r\n\r\n\r\n","description":"","footnote":"\r\n( 1 ) - مديترانه را در ايران بعضى درياى سفيد يا بحر ابيض مينامند ، و ليكن اين اسم در جغرافيا بدرياى سفيد ، كه با اقيانوس منجمد شمالى مربوط است ، اطلاق شده . درياى مديترانه را اكثر ملل از جهت موقع آن در ميان سه قارّه درياى ( ميان زمين ) ناميده‌اند ، ولى چون اين اسم مأنوس نيست ، لابد بايد آن را مانند قدماء درياى مغرب يا روم ناميد ، در اين تأليف اسم اوّلى اختيار شده .\r\n","page_name":" 146 ","page_number":164},
  {"content":"\r\n\r\nعبور از كوير براى كاروانها از جهت باتلاقها و ريگ روان خطرناك مىباشد .\r\nدر فلات ايران رودى ، كه قابل كشتىرانى باشد ، منحصر بكارون است . رود مزبور ، كه از كوههاى بختيارى شروع مىشود ، در خوزستان جارى است و قبل از رسيدن بخليج پارس به دو شعبه تقسيم شده جزيرهء آبادان را تشكيل مىكند ، يكى از دو شعبهء مذكوره را بم‌شير ( بهمن اردشير ) نامند ، اين رود تا نزديكى اهواز قابل كشتى رانى است . در نزديكى رود كارون رود ديگرى است موسوم به كرخه ، كه در عهد قديم از حيث سبكى آبش معروف بود . رود مزبور از قره‌سو و گاماساب تركيب يافته پس از عبور از نزديكى شوش قديم دو شعبه مىشود : شعبه‌اى به بساتين رفته پس از آن باتلاقهائى تشكيل مىكند و شعبهء ديگر در هور الحويز گم شده فاضل آبش بدجله مىرسد . رودهاى ديگر از اين قرار است : در شمال ، ارس ، سرخ رود يا قزل اوزن ، اترك ، گرگان . اين رودها بدرياى خزر ميريزند ( قزل اوزن را پس از اينكه بشاهرود پيوست سفيد رود نامند ) . در ولايت اصفهان ، زاينده رود ( در باتلاقى گم مىشود ) . در پارس ، رودكور ، كه بدرياچهء نيريز ميريزد و رود قره‌آغاج ، كه گم مىشود . در حدود شرقى ايران مرغاب و هريرود يا تجن در صحراى تركمن فرو ميروند . در سيستان هيلمند ( يا هيرمند ) . در حدّ شمال شرقى فلات ايران رود بزرگ آمويه ، كه از پامير شروع شده بدرياى آرال ميريزد . اين رود در زمان اسكندر بدرياى خزر ميريخته و سفائن تجارتى از آمويه بدرياى مزبور و از اينراه به رود ( كوروش ) يا كوراى كنونى ( در قفقازيه ) ميرفته . بعد اين رود مجراى خود را تغيير داد و آب خود را به درياى آرال ريخت . در 1220 ميلادى مغولها براى خراب كردن ارگنج ، پايتخت خوارزم ، آب رود را به طرف شهر مزبور بردند ، در نتيجه آمويه بمجراى سابق افتاد و تقريبا سه قرن اين مجرى را مىپيمود ، ولى بعد باز تغيير مجرى داده به طرف درياى آرال رفت ، چنان كه حالا هم به همين حال باقى است . اين رود در ازمنهء تاريخى غالبا در حدود ايران واقع يا سرحد آن بود و با تاريخ اين سرزمين ارتباطى بسيار نزديك دارد . اسم كنونى آن ، يعنى آمودريا ، از قرون متوسطهء تاريخ ايران است . در عهد قديم ، ايرانىها اينرود را وخش ميناميدند ،\r\n\r\n","description":"","footnote":"","page_name":" 147 ","page_number":165},
  {"content":"\r\n\r\nچنان كه مورّخين يونانى آن را اكسوس « 1 » ناميده‌اند و اين اسم يونانى شده وخش است « 2 » .\r\nدليل ديگر اين معنى آنكه يكى از شعب اينرود را اكنون هم وخش آب نامند .\r\nوخش باختر را از سغد جدا ميكرد ، چنان كه سيحون ( يا ياكسارت يونانىها ) بين سغد و سكائيه فاصله بود ( جغرافياى سترابون كتاب 11 فصل 8 بند 8 ) .\r\nفلات ايران داراى چند درياچه است و علماء معرفت الارض آنها را باقىماندهء دريائى ميدانند ، كه وقتى قسمت اعظم فلات ايرانرا در زير خود داشته .\r\nدرياچه‌هاى مزبور از اين قرار است : درياچهء اورميه در شمال و غرب فلات ، در قسمت غربى آذربايجان ، درياچهء وان در تركيه در 15 فرسخى حدود ايران و درياچهء ( گىچاى ) در قفقازيه . مهمترين اينها درياچهء اورميه است كه عمق آن پانزده ذرع ، آب آن خيلى شور و تقريبا در ارتفاع هزار متر از سطح درياى اقيانوسى است « 3 » . در پارس دو درياچهء مهارلو « 4 » و نيريز ( درياچهء نيريز به بختگان هم معروف است ) . در سيستان درياچهء هامون ، كه فاضل‌آب آن در سالهائيكه بارندگى مىشود به گودزرّه ميريزد . در كرمان هامون ديگرى موسوم به نمك‌زار ( بعضى اسم اين درياچه را جزمريان نوشته‌اند ) . آب دو رود كوچك بمپور و هليل به اين هامون ميريزد . بين طهران و قم درياچهء قم يا حوض سلطان . از طرف شمال چنان كه گفته شد فلات ايران بدرياى خزر محدود است .\r\nاين اسم بمناسبت مردمانى است ، كه موسوم به خزر بوده ، در كنار شمال غربى اين دريا قرونى بسر برده‌اند . در عهد قديم آن را كاسپيين « 5 » يا درياى گرگان ميناميدند .\r\nاسم اوّلى بمناسبت مردمى بود ، كه در كنار اين دريا سكنى داشت و سترابون آنها را كاسپىاى « 6 » ناميده ( كتاب 11 فصل 8 بند 8 ) . جغرافيون عرب كاسپيين را قزبين كرده‌اند . اين دريا از حيث عمق بسه قسمت تقسيم شده و گودترين جاهاى آن در قسمت\r\n\r\n\r\n","description":"","footnote":"\r\n( 1 ) -  Oxus . \r\n( 2 ) - يونانىها غالبا در تصحيف اسامى ايرانى و او مفتوح را مبدّل به و بجاى ( خ ) و ( ش ) ، ( ك ) و ( س ) مىگذاشتند ، نظاير اين نوع تصحيفات زياد است .\r\n( 3 ) - درياى اقيانوسى ، يعنى دريائى ، كه با اقيانوس مرتبط است ، مانند خليج‌پارس و غيره .\r\n( 4 ) - بعضى محلو نوشته‌اند .\r\n( 5 ) -  Caspienne . \r\n( 6 ) -  Caspii . \r\n","page_name":" 148 ","page_number":166},
  {"content":"\r\n\r\nجنوبى است ، زيرا شمال دريا از جهت لاىرود بزرگ اديل ( ولگا ) كه به دريا ميريزد كم عمق مىباشد . سطح دريا 26 متر از سطح درياى اقيانوسى پائين‌تر است و ، چنان كه بنجربه رسيده ، همواره فرو ميرود . سبب آن را از تابستانهاى بسيار گرم و تبخير زياد آب دريا ميدانند . هون‌تينگ‌تون « 1 » عقيده دارد ، كه سطح درياى خزر در زمان اسكندر 150 پا بالاتر از سطح كنونى آن بوده . فلات ايران از طرف جنوب بخليج‌پارس و درياى عمان محدود است . خليج مزبور كه از گرمترين جاهاى دنيا است و شبه جزيرهء عربستان را از ايران جدا مىكند ، بواسطهء بوغاز هرمز با بحر عمان اتصال مىيابد و با تمام دنيا از اين راه مربوط است . فرات و دجله ( بوسيله شط العرب ) ، كارون ، جرّاحى ، و رود تب يا هنديان به اين خليج ميريزند و ملل قديمهء عالم مانند سومريها ، اكديها ، عيلاميها ، كلدانيها ، پارسىها و نيز اعراب ارتباط تاريخى نزديك با اين خليج داشته‌اند . اين خليج را آسوريها نرمرتوم ، يعنى رود تلخ مىناميدند . هرودوت و بعض يونانىهاى ديگر آن را درياى سرخ ناميده‌اند . سواحل آن مهد تمدّنهاى خاموش عهود قديمه است . جزاير بسيارى در اين خليج است ، كه بزرگترين آنها قشم و بحرين ميباشند . فلات ايران داراى معادن زيادى است از قبيل : آهن ، سرب ، زغال‌سنگ ، مرمر ، گل سرخ ، فيروزه ، طلا ، نقره ، جيوه و غيره . چنان كه علماى فنّ گويند قسمت بزرگ فلات ايران روى نفط قرار گرفته و كلية مملكت از حيث معادن غنى است . و ليكن ، چون باستخراج اين ثروت هنوز كاملا نپرداخته‌اند ، محصولات ايران بيشتر زراعتى است .\r\nاز جهت آب و هواى برى و كمى بارندگى در بعض قسمتهاى ايران زراعت فقط آبى است ، ولى كلية زراعت ديمى در ايران غلبه دارد . شمال و مغرب فلات ايران از حيث نباتات از قسمت مركزى و شرقى غنىتر است . جهت آن در شمال تا سلسله كوه البرز درياى خزر و در غرب اثر درياى مغرب است ، كه هرچند در فلات ايران ضعيف مىباشد ، ولى باز در قسمتى از مغرب آن نافذ است . جاهائى كه آب باشد ، خاك درّه‌ها حاصلخيز است و نباتات قوّت زياد دارد . خاك درّه‌ها و\r\n\r\n\r\n","description":"","footnote":"\r\n( 1 ) -  Huntington  ( جغرافيادان امريكائى ) .\r\n","page_name":" 149 ","page_number":167},
  {"content":"\r\n\r\nدامنه‌ها رسوبى است ، يعنى لائى است كه از سيلابها و رودهاى روى زمين مانده ، ولى ، وقتى كه از سطح زمين قدرى پائين رويم ، غالبا به سنگ و ريگ و ماسه ميرسيم « 1 » اگرچه عرض جغرافيائى فلات ايران تقريبا از بيست و چهار الى چهل و دو شمالى است و نمىبايست در اين عرض اختلاف زياد بين آب و هواى نقاط مختلفهء فلات باشد ، و ليكن اختلاف ارتفاع ، يا موقع خاصّى در كنار درياها و درياچه‌ها ، يا در پناه كوه‌ها و نيز همجوارى كوير اختلاف زياد در آب و هواى قسمت‌هاى مختلف فلات ايران پديد آورده . از اين جهت است ، كه همه قسم درخت و گل و ريحان در ايران مىرويد يا قابل رستن است : درختان گوناگون از قبيل شمشاد ، گردو ، چنار ، نارون ، زبان گنجشگ ، تبريزى ، كاج ، سرو ، صنوبر ، توت ، درخت صمغ ، بوتهء چائى ، و انواع و اقسام ميوه‌ها و مركبات در شمال - خرما ، موز ، ( بانان ) نيل ، نىشكر ، زعفران ، حنا و زيره در جنوب خوب به عمل مىآيند . درخت كائوچو و گنگنه در گيلان و در سواحل خليج‌فارس مستعد نموّ است . محصولات زراعتى نيز متنوّع است مانند گندم ، جو ، ارزن ، اقسام حبوبات ، يونجه ، كرچك ، برنج ، كنف ، روناس ، پنبه و غيره . پلين يونجه را علف مادى « 2 » ناميده گويد كه آن را ايرانىها در موقع لشكركشى داريوش باروپا بدان قارّه برده‌اند ( كتاب 18 بند 144 ) . سربيروود « 3 » عقيده دارد ، كه موطن اصلى مو مازندران است . در باب درخت هلو ، زردآلو ، مورت ، ازگل ، گل سرخ ، ياس ، ياسمن نيز همين عقيده را دارند . راجع به هلو بىترديد ميتوان گفت ، كه چنين است ، زيرا اسم آن در ممالك مختلفهء اروپا با جزئى تصحيفى اسم ايران است ( اسم ايران در اروپا با جزئى تصحيفى همان كلمهء پارس است ) . در باب گل سرخ هم نميتوان ترديد داشت زيرا اسم آن در اروپا ( رز ) « 4 » يا چيزى نزديك به آن است و چنان كه معلوم كرده‌اند اين اسم از اسم گل سرخ در زبان آوستائى است « 5 » . راجع بحيوانات ايران اين نكات قابل توجه است : شير و ببر ، كه در ازمنهء تاريخى در ايران زياد بوده‌اند ، حالا\r\n\r\n\r\n","description":"","footnote":"\r\n( 1 ) - از اين نوع علائم گويند كه در عصر چهارم معرفت الارضى قسمت اعظم فلات در زير آب بوده .\r\n( 2 ) -  Herba Medica . \r\n( 3 ) -  Sir G . Birwood . \r\n( 4 ) -  Rose . \r\n( 5 ) -  Varedha  ( ورذ ) .\r\n","page_name":" 150 ","page_number":168},
  {"content":"\r\n\r\nتقريبا نابود شده‌اند . باز ببر اكنون هم در جنگلهاى مازندران ديده مىشود ، ولى شير كمياب است . خرس هم مانند شير است ، ولى عدهء حيواناتى مانند پلنگ ، گرگ ، وشق ، كفتار ، گربه وحشى ، شغال ، روباه خيلى زياد است . علاوه بر اينها جنگل‌هاى كنار درياى خزر گوزن و آهو زياد دارد و نيز عدّهء گوزن كوهى در كوههاى كردستان ، قوچ كوهى در تپه‌ها ، گراز در همه‌جا ، غزال در جلگه‌ها ، گورخر در نزديكى باتلاقها زياد است . اسب‌هاى ايران از سه جنسند : ايرانى ، عربى ، تركمانى . اسب‌هاى ماد چنان كه بيايد از حيث قشنگى ، بردبارى و تندروى معروف آفاق بودند . ايلخىهاى نيسايه واقع در ماد در زمان قبل از اسكندر داراى سيصد هزار اسب بود . حيوانات اهلى ديگر بيشتر عبارت‌اند از : گاو ، شتر ، گاوميش ، گوسفند و بز . گاوهاى ايران بيشتر از جنس متعارف‌اند « 1 » ، ولى گاوهاى هندى « 2 » در شمال و سيستان زيادند . شتر بيشتر يك كوهانه است « 3 » ولى شترهاى دو كوهانه ، يا شتر باخترى « 4 » ، نيز گاهى ديده ميشوند . شتر بلوچ از حيث تندروى معروف است . راههاى تجارت و روابط امروزى سكنهء فلات ايران تقريبا همان است ، كه در ازمنهء تاريخى بوده و در جاى خود ذكر خواهد شد . از اين راه‌ها مخصوصا چند راه در تاريخ ايران اهميت داشت : اولا راهى كه از بين‌النهرين بفلات ايران ميآمد ، از جائى كه بعدها موسوم به سلوكيه « 5 » گرديد و در نزديكى بغداد كنونى بود ، از دجله گذشته و متابعت وادى دياله را كرده به آرتى ميتا در نزديكى قزل‌رباط امروزى مىرسيد و بعد به شالاكه‌كرسى حلوان « 6 » بود ، منتهى ميگشت . از اينجا صعود بفلات ايران شروع ميشد . راه مزبور بعد از گذشتن از كوههاى زاگرس و كامبادن « 7 » ، يا تقريبا كرمانشاه كنونى ، وارد وادى بلند كرخه ميشد و پس از عبور از كنگاور ، يا كنكبار « 8 » قديم ، بهمدان منتهى ميگشت و همدان بواسطهء راه‌هاى مختلف با شوش و شهرهاى ديگر ارتباط مىيافت . از راه‌هاى ديگر راه‌هائى ، كه\r\n\r\n\r\n","description":"","footnote":"\r\n( 1 ) -  Bos - taurus . \r\n( 2 ) -  Bos - indicus . \r\n( 3 ) -  Cameius - dromedariuss . \r\n( 4 ) -  Camelus Bactrianus . \r\n( 5 ) -  Seleucie . \r\n( 6 ) - حلوان قلعه‌اى بود در كوههاى كردستان در نزديكى كركوك .\r\n( 7 ) -  Kambaden . \r\n( 8 ) -  Konkobar . \r\n","page_name":" 151 ","page_number":169},
  {"content":"\r\n\r\nاز فلات ايران بهند ميرود شايان توجه است . يكى از آنها راهى است ، كه از وادى كابل شروع شده و از كوههاى سليمان گذشته به پيشاور ، كه در وادى سند است ميرسد ، ديگرى كه كوتاه‌تر است از تنگهء خيبر ميگذرد . فاتحين هند و نادر شاه از اين راه گذشته‌اند . بالاخره راهى ، كه افغانستان كنونى را بوادى آمويه ارتباط ميداد و اكنون نيز همان اهميت را دارد ، راهى است ، كه از باميان و بلخ شروع شده ، كوه‌هاى هندو كه را بريده بوادى مزبور ميرسد . سائر راه‌هاى ايران ، يعنى از رى بآذربايجان ، گيلان ، طبرستان ، خراسان و از خراسان بآسياى وسطى و از بنادر خليج‌پارس « 1 » بشيراز ، كرمان و غيره همان بود كه حالا هم هست و در جاى خود ذكر خواهد شد . عدّهء نفوس فلات ايران معلوم نيست چه بوده و اكنون هم ، چون سرشمارى نشده ، محققا معلوم نيست . حدس ميزنند ، كه بايد جمعيت ايران ، افغانستان و بلوچستان شانزده ميليون باشد . از سائر مطالب جغرافيائى ميگذريم ، زيرا ، اگر ارتباط مستقيمى با تاريخ ندارد ، خارج از موضوع است و هرگاه دارد ، يعنى از جغرافياى تاريخى است ، بايد بمناسبت وقايع در جاى خود ذكر شود تا بهتر مورد استفاده باشد و زحمت خواننده را هم كمتر كند .\r\n\r\nتأثير شرايط جغرافيائى\r\nفلات ايران پلى است ، كه قسمتهاى شرقى و غربى آسيا را با يكديگر اتصال داده و اين موقع فلات ايران در تاريخ اهميت مخصوصى داشته ، چه در ازمنه‌اى ، كه دريانوردى اشكالات عديده داشت ، فلات ايران يگانه راهى بود ، كه قسمتهاى آسيا را با يكديگر و با ممالك درياى مغرب و اروپا مربوط ميداشت و ، چون فلات مزبور در چهار راه عالم قديم واقع و وسيلهء ارتباط مردمان بسيار از نژادها و ملل مختلفه بود ، از اين موقع جغرافيائى نتائجى حاصل شد ، كه از تاريخ ايران معلوم است و در جايش بيايد . نيز بايد درنظر داشت ، كه شرائط جغرافيائى فلات ايران و آب و هواى آن اثرات مبرهنى در مذهب و احوال روحى آريانهاى ايرانى گذاشت . توضيح آنكه ، چون فلات ايران مانند بين النهرين ، مصر و هند داراى رودهاى عظيم نيست و رودهاى بزرگ در حدود فلات يا در نزديكى آن است ، كم‌آبى و خشكى هوا در غالب جاهاى ايران زمين باعث شد ، كه\r\n\r\n\r\n","description":"","footnote":"\r\n( 1 ) - گمرون عهد قديم .\r\n","page_name":" 152 ","page_number":170},
  {"content":"\r\n\r\nآويانهاى ايرانى با زحمات زياد وسائل آبيارى مصنوعى را فراهم و اراضى را آباد كنند ، بنابراين سعى و عمل و مجاهدت در زندگانى از لوازم معيشتى آريان‌هاى ايرانى گرديد و رعايت اين اصل بدرجه‌اى از اهميت رسيد ، كه در تعاليم مذهبى ايرانىهاى قديم داخل شد . از مقايسهء مذهب ايرانىهاى قديم با مذاهب هندى اين نكته روشن است و ظنّ قوى مىرود ، كه جدائى مذهبى بين آريانهاى ايرانى و هندى از اختلاف حوائج آنها ، از تأثير شرايط جغرافيائى و آب و هواى فلات ايران و هند روى داده . چون از مذهب آريانهاى ايرانى در جاى خود صحبت خواهد بود ، عجالة در اينجا به همين تذكر اكتفا مىشود . بالاخره در اينجا بايد يك نكته را تذكر دهيم : فلات ايران ، از نظر تاريخ ايران ، تنها يك اصطلاح جغرافيائى است و بس ، چه حدودى را ، كه فلات نشان ميدهد نه با مفهوم قومى آريانهاى ايرانى مطابقت مىكند ، نه با منطقهء زبانهاى ايرانى . با اوّلى مطابقت نميكند ، زيرا ، چنان كه بيايد ، مردمانى بودند ، كه شعبه‌هائى از آريانهاى ايرانى محسوب شده‌اند ، و حال آنكه در آسياى وسطى و قفقازيه يا ماوراء كوههاى قفقاز و جاهاى ديگر ميزيستند و اكنون هم مىزيند . با دائرهء وسعت زبان‌هاى ايرانى موافقت ندارد ، زيرا موافق تحقيقات علماء فن مسلم است ، كه از اقصى بلاد پامير تا آخرين نقاط كردنشين بزبانهائى تكلم مىشود ، كه از گروه زبانهاى ايرانى است . در جاى خود اين نكته روشنتر خواهد بود .\r\n\r\nآريانها - شعبهء ايرانى آنها\r\nچنان كه گفته شد ، آريانها يكى از شعب مردمان هند و اروپائىاند . از حيث تحقيقاتى ، كه راجع بمردمان هند و اروپائى مىشود ، شعبهء آريانى شعبهء اولى است ، زيرا آثار تاريخى و ادبى آنها از قرن چهاردهم ق . م « 1 » شروع شده ، و حال آنكه آثار ادبى يونانى و ايطاليائى بالنسبه جوانتر و آثار ادبى پنج شعبهء ديگر نسبت به آثار يونانى و ايطاليائى هم خيلى تازه‌تر است . آريانها بعد از جدائى از مردمان هند\r\n\r\n\r\n","description":"","footnote":"\r\n( 1 ) - مثلا ( ريگ‌ودا ) و ( ودا ) كه كتب مذهبى هنديها است .\r\n","page_name":" 153 ","page_number":171},
  {"content":"\r\n\r\nو اروپائى به طرف جنوب رفته بعدها بشعبه‌هائى تقسيم شده‌اند : شعبهء هندى ، شعبهء ايرانى ، شعبهء سكائى « 1 » . راجع باحوال مردمان آريانى در اعصار قبل از تاريخ آنها اطلاعات محققى در دست نيست . باوجوداين آنچه از تحقيقات علماء حاصل شده اين است : اولا اين سؤالها پيش مىآيد ، كه كى آريانها از سائر مردمان هند و اروپائى جدا شده‌اند ، بعد از جداشدن كجا بوده‌اند و آيا باهم ميزيستند يا جدا از هم ؟ راجع بسؤال اوّلى عقيدهء محققين اين است ، كه نميتوان تاريخ محققى معين كرد ، ولى موافق موازين علمى زمان جدا شدن آريانها از مردمان هند و اروپائى بايد لااقل در حدود سه هزار سال ق . م باشد . دليل اين‌نظر از جمله اين‌كه زمان انشاء كتاب مقدّس هنديها تا 1400 ق . م بالا ميرود و ترديدى نيست ، كه در اين زمان زبان آريانها يكى نبوده ، چه ، اگر ميبود ، اين كتاب به زبان مشترك نوشته ميشد .\r\nبراى يافتن زمانى ، كه زبان آريانها يكى بوده موافق موازين زبان‌شناسى بايد هزار سال عقب رفت . پس آريانها در حدود 2400 سال ق . م زبان مشتركى داشته اند . از طرف ديگر زمانى ، كه آريانها بيك زبان تكلم ميكرده‌اند ، خيلى طولانى بوده ، زيرا قرنها لازم است تا يكى از لهجه‌هاى زبان اصلى مبدّل به زبان فرعى گردد .\r\nراجع به سؤال دوّم و سوّم ظنّ قوى اين است ، كه آريانهاى هندى و ايرانى اكثرا به طرف آسياى وسطى و غربى رفته ، مدّتها در آنجا زندگانى كرده‌اند . در باب مساكن آنها بين علماء اختلاف‌نظر بود ، ولى حالا بيشتر به اين عقيده‌اند ، كه بين رود آمويه و سيحون ميزيسته‌اند . راجع بشعبهء سكائى اطّلاعات خيلى كم است ، زيرا آثار ادبى از آنها بدست نيامده . اطّلاعات ما راجع باحوال آنها همان چيزهائى است ، كه از كتيبه‌هاى قديم ما ، نوشته‌هاى مورّخين يونانى و از حفريّات در قبرهاى آنها استنباط شده و ، چون مربوط به ازمنهء تاريخى است ، در ضمن مطالب راجعه به اين زمانها گفته خواهد شد ، عجالة همينقدر راجع به آنها بايد دانست ، كه اينها\r\n\r\n\r\n","description":"","footnote":"\r\n( 1 ) - راجع بسكاهاى آسياى وسطى نظر باسنادى ، كه در سنوات اخير بدست آمده بعض محقّقين به اين عقيده‌اند ، كه اينها از ايرانىهاى شمالى بوده‌اند ، چه زبان آنها از زبان‌هاى ايران شمالى است .\r\n","page_name":" 154 ","page_number":172},
  {"content":"\r\n\r\nمردمانى بودند قوى ، سلحشور و غالبا صحراگرد . در ازمنهء تاريخى مردمان سكائى از درون آسياى وسطى تا رود عظيم دانوب منتشر بودند و در ضمن تاريخ قديم ايران مكرّر به اين مردمان برخواهيم خورد . آريانهاى هند و ايرانى ، پس از آنكه مدتها باهم زندگانى كردند ، از آسياى وسطى مهاجرت كرده به باختر آمدند ، از آنجا شعبهء هندى به طرف هندوكش رفته بدرّهء پنجاب هند سرازير شد و شعبهء ايرانى به طرف جنوب و غرب متمايل شده در فلات ايران منتشر گرديد . بعض محققين به اين عقيده‌اند ، كه آريانهاى هندى از طرف پامير به هند سرازير شده‌اند و اخيرا اين عقيده نيز اظهار شده ، كه جدائى آريانهاى هندى از ايرانى در اروپا روى داده ، بعد هنديها در 1700 ق . م از قفقازّيه بايران آمده‌اند و آريانهاى ايرانى در دنبال آنان بايران وارد شده آنها را به طرف مشرق رانده‌اند . از آنچه گفته شد معلوم است ، كه نام ( ايران ) از اسم اين مردمان است ، يعنى آيريا در مضاف اليه صيغهء جمع ( آيريانام ) مىشد ، بعد اين كلمه بمرور دهور مبدّل به آيريان ، آيران ، ايران ، ايران شده . در زمان ساسانيان ايران ميگفتند . امّا اينكه از كى اين سرزمين را چنين ناميده‌اند ، به اين سؤال جواب محققى نميتوان داد ، همين‌قدر معلوم است ، كه اراتستن « 1 » يونانى نخستين نويسندهء خارجى است ، كه اين اسم را استعمال كرده و قسمتى از ايران را آريانا « 2 » ناميده . حدود آريانا را ، چنان كه سترابون گويد ( كتاب 15 فصل 2 بند 8 ) ، اراتستن چنين معين كرده بود : از طرف مشرق رود سند ، از سمت شمال كوه‌هاى پاراپاميز « 3 » و كوه‌هاى ديگر تا دربند بحر خزر ( دروازهء كاسپين ) كه با سردره خوار تطبيق ميكنند ، از طرف جنوب درياى بزرگ عمان و از سمت مغرب حدّى كه پارت را از ماد و كرمان را از پاريتاكن ( يعنى ولايت اصفهان كنونى ) « 4 » و فارس جدا ميكرد . اين حدّ را خود سترابون خطى ميداند ، كه از دربند بحر خزر ( سردره خوار ) تا كرمان كشيده شده باشد . اين است آرياناى اراتستن ، ولى سترابون چند سطر پائين‌تر\r\n\r\n\r\n","description":"","footnote":"\r\n( 1 ) -  Eratosthene  ( در قرن سوّم ق . م ميزيست ) .\r\n( 2 ) -  Ariana . \r\n( 3 ) -  Parapamise  ( سلسله كوههاى افغانستان شمالى و هندوكش ) .\r\n( 4 ) -  Paritacene . \r\n","page_name":" 155 ","page_number":173},
  {"content":"\r\n\r\nگويد : « قسمتى از ماد ، پارس ، شمال باختر و سغد را نيز آريانا گويند ، زيرا اين مردمان نيز تقريبا به همان زبان حرف ميزنند » . در زمان ساسانيان چنان كه از آثار ديده مىشود حدود ايران يا ايران شهر وسيع‌تر بود ، زيرا كلدهء قديم يا سواد را ، بمناسبت اينكه پايتخت در تيسفون بود ، شاهان ساسانى ( دل ايران شهر ) ميناميدند ( معجم البلدان ياقوت ، ج 1 ص 417 - مسعودى ، مروّج الذهب ج 1 ص 5 ) .\r\n\r\nآمدن آريانها بفلات ايران\r\nجهت آمدن آريانها بفلات ايران محققا معلوم نيست چه بوده .\r\nآوستا مملكت اصلى آريانها را ايران‌واج ، يعنى مملكت آريانها مينامد و گويد مملكتى بود خوش آب و هوا ، داراى زمينهاى حاصلخيز ، ولى ارواح بد دفعة زمين را سرد كردند و ، چون زمين قوت سكنه را نميداد ، مهاجرت شروع شد . محققا معلوم نيست ، كه مقصود از ايران‌واج چيست : مسكن اصلى آريانها قبل از جدا شدن از مردمان هند و اروپائى ، يا مسكن آنها زمانيكه با هنديها بوده‌اند ؟ بهرحال ميتوان حدس زد ، كه در اين مورد هم مهاجرت از جهت زياد شدن سكنه و تنگى جاها بوده . در باب تاريخ آمدن آنها بايران ، چنان كه در فوق گفته شد ، بعض علماء عقيده دارند ، كه در حدود دو هزار سال ق . م بوده ، ولى اخيرا اين عقيده قوّت يافته ، كه از قرن چهاردهم ق . م . اين مهاجرت شروع شده و تا قرن ششم امتداد يافته .\r\nراجع باينكه آريانها بعد از ورود بفلات ايران چگونه منتشر شده‌اند ، بايد گفت ، كه در آوستا اسامى شانزده مملكت ذكر شده . يكى از آنها معلوم نيست كجا بوده و از پانزده مملكت ديگر اوّلى ( آيران‌واج ) و دو مملكت آخرى صفحهء البرز و پنجاب هند است « 1 » . از اينجا بعض محققين استنباط ميكنند ، كه اين ولايات\r\n\r\n\r\n","description":"","footnote":"\r\n( 1 ) - شانزده مملكت آوستائى از اينقرار است : 1 - ايران‌واج - مملكت آريانها . 2 - سوغده - سغد . 3 - مورو - مرو . 4 - باخذى - باختر . 5 - نيسايه - بعضى با محلّى در دو فرسخى سرخس و برخى با نيشابور تطبيق ميكنند . 6 - هراى و - هرات . 7 - واى كرت - كابل . 8 - او رو - طوس يا غزنه . 9 - وهرگان - گرگان . 10 - هرهوواتى - رخّج در جنوب افغانستان . 11 - اىتومنت - وادى هيلمند . 12 - رگ - رى . 13 - شخر يا چخر - شاهرود . 14 - ورن - صفحهء البرز يا خوار . 15 - هپت‌هيندو - پنجاب هند . 16 - ولاياتى كه در كنار رودخانهء رنگا است و سر ، يعنى مدير ندارد - معلوم نيست كجا بوده .\r\n","page_name":" 156 ","page_number":174},
  {"content":"\r\n\r\nخط سير و انتشار آريانها را نشان ميدهد . بنابراين عقيده ، خط انتشار آنها از اينقرار بوده : آريانهاى ايرانى از سغد به طرف مرو آمده بعد هرات ، نيسايه و كابل را اشغال كرده‌اند ، پس از آن به طرف رخّج و هيلمند رفته ، چون بدرياچهء زرنگ ( درياچهء سيستان ) رسيده‌اند و درياچهء مزبور در آن زمان بزرگتر از درياچهء كنونى بوده ، بآنطرف نگذشته‌اند ، بخصوص ، كه در طرف جنوبى آن اراضى بلوچستان و مكران حاليه شروع مىشود و اين اراضى ، بواسطهء بىآبى و آب‌وهواى بسيار گرم ، آريانها را جلب نميكرده . از اين جهت بعد از اشغال سيستان به طرف مغرب رفته ولايت جنوبى خراسان ، صفحهء دماوند ورى را اشغال كرده‌اند .\r\nدر باب اينكه چه مردمانى در ايران ميزيسته‌اند عقيده‌اى ، كه از تحقيقات حاصل شده ، اين است : در مغرب ايران مردمانى بوده‌اند موسوم به كاس‌سو ، كه نژاد آنها محققا معلوم نيست ، اينها همان مردم‌اند ، كه در تاريخ بابل و عيلام ذكرشان گذشت و مورّخين يونانى ، چنان كه بيايد ، آنها را كوّسيان « 1 » يا كيسّى « 2 » ناميده‌اند .\r\nدر گيلان كادوسيان . در مازندران تپوريها « 3 » . در ميان كادوسيان و تپوريها ماردها يا آماردها ( سفيدرود را در عهد قديم آمارد ميناميدند ) . در جنوب غربى عيلاميها .\r\nراجع به باقى قسمتهاى ايران عقايد مختلف است ، بعضى به اين عقيده‌اند ، كه سواحل خليج‌پارس و عمان از حبشىها يا كلية از مردمان سياه‌پوست مسكون بوده « 4 » ، برخى عقيده دارند ، كه سكنهء تمام فلات ايران ، قفقازيّه و اروپاى جنوبى در زمان بسيار قديم از سياه‌پوستها يا از نژادى ، كه شكيل نبوده ، تركيب مىيافته . بهرحال ، وقتى كه آريانها بفلات ايران آمده‌اند ، در اينجا مردمانى يافته‌اند ، كه زشت و از حيث نژاد ، عادات ، اخلاق و مذهب از آنها پست‌تر بوده‌اند ، زيرا آريانها مردمان بومى را ( ديو ) يا ( تور ) ناميده‌اند . علاوه‌براين در مازندران آثارى بدست آمده ، كه خيلى قديم است و دلالت بر صحت اين استنباط مىكند . رفتار آريانها با اين مردمان بومى مانند رفتار غالب با مغلوب بود ، بخصوص ، كه آريانها آنها را از خود پست‌تر ميدانسته‌اند .\r\n\r\n\r\n","description":"","footnote":"\r\n( 1 ) -  Cosseens . \r\n( 2 ) -  Kissi . \r\n( 3 ) - طبرستان از تپورستان آمده .\r\n( 4 ) - اين عقيده مبتنى بر مداركى است ، كه از تحقيقات بدست آمده .\r\n","page_name":" 157 ","page_number":175},
  {"content":"\r\n\r\nبنابراين در ابتداء هيچ نوع حقى براى آنها قائل نبودند ، بلكه با اينها دائما جنگ ميكردند و هرجا آنها را مىيافتند ميكشتند ، ولى بعدها ، كه خطر بوميها براى آريانها رفع شد و آريانها كارهاى پرزحمت را از قبيل زراعت ، تربيت حشم ، خدمت در خانواده‌ها از دوش خود برداشته بانها محوّل كردند ، بوميها طرف احتياج شديد واقع شده داراى حقى گرديدند ، مانند حق غلام و كنيز سابقا ، كه در تحت حمايت اربابها ميزيستند . از اين زمان اختلاط آريانها با بوميها شروع شد . ترتيب برقرار شدن آريانها در ايران بعضا از داستانهاى قديم ما و تا اندازه‌اى نيز از مقايسهء طرز مهاجرت و برقرار شدن ساير مردمان هند و اروپائى در ممالك مفتوحه استنباط شده . آريانها به ايران براى تاخت‌وتاز نيامده بودند ، بلكه ميخواستند در اين مملكت برقرار شوند و با اين مقصود ميبايست اراضى را از بوميها انتزاع كنند . براى رسيدن به مقصود بهرجا كه وارد ميشدند ، پس از جنگ با بوميها ، قلعه‌اى بنا ميكردند . درون قلعه را به دو قسمت تقسيم كرده قسمتى را بمساكن خانواده‌ها تخصيص ميدادند و قسمت ديگر را بحشم . در اين محوّطه شبها آتشى با دو مقصود روشن ميكردند : اولا براى اينكه خانواده‌ها از آن سهمى برند و ديگر از اين جهت ، كه اگر بوميها شبيخون زدند ، پاسبانان آتش را تيزتر كنند ، تا مردان قلعه براى جنگ بيرون آمده دشمن را از اطراف قلعه برانند « 1 » . بعدها اين قلعه‌ها مبدل به دهات و شهرها شد « 2 » .\r\n\r\nمذهب آريانها و اخلاق آنها\r\nراجع بمذهب آريانهاى ايرانى بايد درنظر داشت ، كه مدتها مذهب آنها با مذهب هنديها يكى بود ، چنان كه به زبان واحدى هم تكلم ميكردند ، ولى در قرون بعد جدائى مذهبى بين آنها روى داد . كى اين جدائى روى داده ، محققا معلوم نيست ، ولى از كتيبه‌اى ، كه در بوغاز ( گ‌يى ) در آسياى صغير بدست آمده و تاريخ آن تقريبا از 1350 ق . م است ، استنباط مىشود ، كه در اين زمان جدائى هنوز روى نداده بود ، چه نجباى ميتانّى ، كه\r\n\r\n\r\n","description":"","footnote":"\r\n( 1 ) - ( ور ) كه در داستان جمشيد ذكر شده نمونه‌اى از اين قلعه‌ها است .\r\n( 2 ) - محقّقين تصوّر ميكنند كه بناى شخره ورى و غيره هم بدينمنوال بوده .\r\n","page_name":" 158 ","page_number":176},
  {"content":"\r\n\r\nآريانى بوده‌اند ، بخداهاى هندى قسم ياد كرده‌اند « 1 » . چون تاريخ نوشته شدن ( ودا ) كتاب مقدّس هنديها از قرن چهاردهم بالا نميرود و از قرن هشتم پائين‌تر نميايد ، پس تاريخ جدائى آنها بين اين دو قرن ، يعنى قرن هشتم و چهاردهم بايد باشد . اما اينكه مذهب آريانهاى ايرانى چه بوده ، از مطالعات محققين در مذهب هنديها و مقايسهء نتيجهء آن با نتيجهء مطالعات در آوستا ( كتاب مقدس زرتشتيها ) اينعقيده حاصل مىشود :\r\nآنها معتقد بودند بيك عده از وجودهاى خيّر و خوب ، كه گنجها و ذخائر طبيعت را به انسان ميرسانيدند . در ميان اين ذخائر مهمتر از هر چيز روشنائى و باران بود و نيز اعتقاد داشتند بوجودهاى بد و تيره ، كه با موجودات خوب در جنگ بوده نميخواستند انسان سعادتمند باشد . شب ، زمستان ، خشگ‌سالى ، قحطى ، امراض ، مرگ و سائر بليّات را از وجودهاى بد ميدانستند . معلوم است ، كه وجودهاى اوّلى را مىپرستيدند ، حمد و ثناى انها را ميگفتند يا ميخواندند و براى آنها نياز ميدادند ، و حال آنكه ارواح بد را دشمن ميداشتند و براى محفوظ ماندن از شرّ آنها باورادى متوّسل ميشدند ، كه بعدها باعث ترقى سحر و جادوگرى شد و زرتشت بر ضدّ اين خرافات قيام كرد . بعض محققين به اين عقيده‌اند ، كه پرستش و رثرغنا ( ربّ النوع رعد ) و ميثر ( ربّ النوع آفتاب ) در اينزمان در مذهب آريانهاى ايرانى داخل بود « 2 » . آفتاب را چشم آسمان ميدانستند و رعد را پسر آن . بعبارت ديگر بايد گفت ، كه آريانهاى ايرانى ، مانند آريانهاى هندى ، عناصر را ميپرستيدند ، ولى بعد بتدريج ترقى كرده بدرجهء پرستش خداى يگانه رسيدند . كى نتيجهء اين ترّقى و تكامل حاصل شد ؟ معلوم نيست ولى ، چنان كه در جاى خود بيايد ، آريانهاى ايرانى زودتر از آريانهاى هندى ترّقى كرده بتوحيد رسيده‌اند . آريانهاى ايرانى ، وقتى كه بايران آمدند ، از حيث تمدّن پست‌تر از همسايه‌هاى خود ، يعنى بابل و آسور بودند و چيزهاى زياد از آنها اقتباس كردند ، ولى در اخلاق بر آنها برترى داشتند ، چه معتقدات مذهبى آنها سعى و عمل ، يعنى كوشش و كار كردن را با راستى و درستى تشويق\r\n\r\n\r\n","description":"","footnote":"\r\n( 1 ) - ايندر ، وارون ، ناساتييا ، ميثرا .\r\n( 2 ) - ورثرغنا بعدها ( وره‌ران ) و بعد بهرام شد ، ميثر هم ( ميتر ) و بعد مهر گرديد .\r\n","page_name":" 159 ","page_number":177},
  {"content":"\r\n\r\nميكرد و ايرانىهاى قديم دروغ را يكى از بزرگترين ارواح بد ميدانستند .\r\n\r\nخانواده - طبقات شكل حكومت\r\nخانواده بر اقتدار پدر يا بزرگتر خانواده تشكيل شده بود .\r\nزن ، اگرچه اختياراتى نسبت به شوهر نداشت ، باوجوداين بانوى خانه محسوب ميشد و كلية چنين به نظر ميآيد ، كه مقام زنها نزد آريانهاى ايرانى بهتر از مقام آنها در نزد مردمان ديگر بوده ، اولاد تابع محض پدر بودند ، رئيس خانواده در عهود بسيار قديم در آن واحد قاضى و مجرى آداب مذهبى بود زيرا در اين ادوار از جهت سادگى آداب مذهبى طبقهء روحانيين وجود نداشت .\r\nيكى از تكاليف حتمى رئيس خانواده اين بود ، كه مراقب اجاق خانواده بوده نگذارد آتش آن خاموش شود . اجاق خانواده در جاى معين واقع و مورد احترام بود .\r\nعدّهء طبقات چنان كه از آوستا ديده مىشود سه است : روحانيون ، مردان جنگى و برزگران ، ولى در عهود بسيار قديم طبقهء روحانيون وجود نداشت : اجراء آداب مذهبى و قربان كردن را رؤساء خانواده‌ها بر عهده داشتند . شكل حكومت در اين ازمنه ملوك الطوايفى است : از چند خانواده تيره‌اى تشكيل ميشد و مسكن آن ده بود كه ( ويس ) ميگفتند ، از چند تيره عشيره يا قبيله تركيب مىيافت و محل سكناى آن بلوك بود ، كه در آنزمان ( گئو ) مىناميدند ، چند عشيره قوم يا مردمى را تشكيل مىكرد و محل سكناى آن را ، كه ولايت بود ده‌يو مىگفتند . رؤساى خانواده‌ها رئيس تيره و رؤساى تيره‌ها رئيس قبيله را انتخاب ميكردند . رئيس قوم يا ولايت نيز در اوائل انتخابى بود ، ولى ، چون فرماندهى لشكر را در موقع جنگ به عهده داشت ، بعدها بر اختيارات خود افزود ، ولى نه باندازه‌اى ، كه اختيارات رؤساى خانواده‌ها و تيره‌ها به كلى ملغى گردد . رئيس تيره را ويس‌پت و رئيس قوم يا مردم را ده‌يوپت مىناميدند . وقتى كه چند مردم يا چند ولايت در تحت حكومت يك نفر واقع ميشدند او را شاه بزرگ ميخواندند . ده‌يوپت‌ها فى الواقع امراء يا پادشاهان كوچكى بودند ، كه نسبت بشاه بزرگ حال دست نشاندگى داشتند . اينها مىبايست باجى بدهند يا هدايائى بدربار بفرستند و در موقع جنگ سپاهى براى شاه تهيه كنند .\r\nاكثر پهلوانان داستانهاى قديم ما ده‌يوپت‌هائى بودند ، كه هركدام حكومت ولايت\r\n\r\n","description":"","footnote":"","page_name":" 160 ","page_number":178},
  {"content":"\r\n\r\nيا ايالتى را بطور موروثى در خانوادهء خود داشتند . از دولتهائى ، كه آريانهاى ايرانى در ازمنهء تاريخى تشكيل كرده‌اند و ذكر آنها پائين‌تر خواهد آمد ، دولت اشكانى از حيث شكل حكومت بدولتهاى آريانى در زمانهاى قبل از تاريخ بيشتر شباهت دارد و بنابراين اگر بخواهيم اطلاعاتى بيشتر راجع به اين شكل حكومت تحصيل كنيم ، بايد در طرز حكومت اشكانيان بيشتر دقيق شويم .\r\nتاريخ آريانهاى ايرانى از قرن هفتم يا اواخر قرن هشتم ق . م شروع مىشود و هرچه قبل از آن بوده در پس پردهء ظلمت مستور است ، بنابراين لااقل در مدّت بيست و سه قرن ، يعنى در زمانى ، كه از جدا شدن آريانها از مردمان ديگر هند و اروپائى تا قرن هفتم ق . م گذشته ، محققا معلوم نيست ، كه آريانها چه مىكرده‌اند .\r\nهمين‌قدر از داستان‌هاى قديم ما برميآيد ، كه آريانهاى شهرى و ده‌نشين شده دولتهائى تشكيل كرده بودند . در اينجا ذكر داستانها خارج از موضوع است ، ولى كلياتى كه از آنها بدست مىآيد ، دلالت مىكند بر اينكه آريانها لااقل چهار دولت تشكيل كرده‌اند : دو دولترا بايد موافق داستانها دولت جمشيديها و فريدونىها بناميم ، دو دولت ديگر را دولت منوچهرىها و زابيها . زمان جمشيد خيلى قديم است . بعضى عقيده دارند ، كه جمشيد داستانى مربوط بزمانى است ، كه هنوز جدائى بين مردمان هند و اروپائى روى نداده بود ، ولى بهرحال چنين به نظر مىآيد ، كه زمان او جزو عهدى است ، كه آريانهاى هندى و ايرانى باهم بوده‌اند « 1 » . دولت فريدونيها نيز بايد مربوط به اين زمان باشد ، اما دولت منوچهرىها و زابيها منسوب بدوره‌هائى است ، كه آريان‌هاى ايرانى در شمال شرقى فلات ايران برقرار شده و در فشار مردمانى بودند ، كه از طرف شمال همواره به اينها حمله مىكردند . ظنّ قوى ميرود ، كه اين مردمان همان سكاهائى بوده‌اند ، كه در ادوار تاريخى مكرّر به آنها برخواهيم خورد .\r\nدر اينجا مسأله‌اى مطرح مىشود : آيا زمان دول چهارگانهء مذكور را ميتوان ازمنهء قبل از تاريخ ايران دانسته از داستانهاى ما راجع به جمشيد ، فريدون و غيره استنباطهائى در باب ازمنهء قبل از تاريخ آريانهاى ايرانى كرد ؟ جواب معلوم است :\r\n\r\n\r\n","description":"","footnote":"\r\n( 1 ) - شيد صفت و بمعنى درخشنده است ، اصل اسم جم است ، كه در حماسه ملّى هنديها يمه و در آوستا ييمه گفته‌اند .\r\n","page_name":" 161 ","page_number":179},
  {"content":"\r\n\r\nاگر داستانهاى ما ، به صورت گفته‌هاى اوّلى ، بما رسيده بود ، ميتوانستيم بگوئيم بلى ، ولى متأسفانه اين داستانها در مدّت ادوار مختلف و قرون زياد ، بجهاتى ، كه يكى يا دو تا نيست ، تحريف و تصحيف شده و بقدرى مشوّش گشته ، كه نمىتوان محققا گفت فلان شاه يا فلان پهلوانى را ، كه مثلا در دورهء منوچهريها اسم مىبرند ، حتما از همان دوره بوده ، يا فلان واقعه در همان زمان روى داده ، زيرا مىبينيم اشخاصى زياد از دورهء اشكانى بدورهء كيانى ( هخامنشى ) نقل شده‌اند و وقايعى را از دورهء ساسانى بدورهء كيانى منتسب داشته‌اند . بنابراين از كجا كه وقايع دورهء مادى يا هخامنشى بدورهء منوچهرىها منسوب نشده باشد ؟ برگردانيدن داستانها به صورت اوّلى كارى است محال ، زيرا تمام مداركى ، كه در دست است ، از قرون اسلامى است و اصل خداى نامه در دست نيست . اگرچه خود خداى نامه هم اگر بدست ميآمد ، باز براى اين مقصود كاملا كافى نبود ، چه ظنّ قوى اين است ، كه در دورهء ساسانى هم بداستانها دست بردى شده ، ولى باز كمكى ميبود بزرگ . بنابراين امروز كارى ، كه ميتوان كرد اين است ، كه معين شود با اين صورتى ، كه داستانها دارد ( صرف‌نظر از اين‌كه در ابتداء چه صورتى داشته ) ، چه وقايع تاريخى را پيش يا پس برده و چه اشخاصى را از يك دورهء تاريخى بدورهء ديگر نقل كرده‌اند . اين كار فرع دو چيز است : 1 - دانستن تاريخ واقعى ايران قديم با تمامى جزئياتى ، كه ضبط كرده‌اند . 2 - دانستن داستانهاى ايران قديم با روايات مختلفه ، كه در كتب عديده ذكر شده . اين كار آخرى هم مطالعات طولانى لازم دارد ، زيرا بشاهنامهء تنها يا يكى دو كتاب نمىتوان اكتفاء كرد : روايات در باب اشخاص و وقايع داستانى متعدّد است و بسا در كتابى در دو كلمه حقيقتى گفته مىشود ، كه در شاهنامه يا كتب ديگر نيست . بنابراين ، اگر كسى بخواهد تتبعات كامل كند ، بايد كليهء كتاب‌هائيرا ، كه راجع بداستانها نوشته شده ، بخواند و عدّهء اين نوع كتب خيلى زياد است . براى مثل يك مورد را ذكر مىكنيم : عموما در داستانهاى ما داراب يا داراى اكبر را پسر هماى ميدانند ، ولى مسعودى پس از ذكر مختصرى از احوال هماى گويد : « ثم ملك بعدها اخ لها يقال له دارا بن بهمن . . . » ( مروج\r\n\r\n","description":"","footnote":"","page_name":" 162 ","page_number":180},
  {"content":"\r\n\r\nالذّهب صفحهء 100 ) . بس موافق روايت مزبوره داراب برادر هماى بوده .\r\nهمين دو كلمه ( يعنى « اخ لها » ) كليدى بدست ميدهد ، كه بواسطهء آن ممكن است معلوم داشت اين داستان بكدام دوره مربوط است و مقصود از هماى و داراب كىها بوده . چون مرام ما در اين تأليف ذكر تاريخ ايران قديم است نه داستان‌ها ، اطناب را خارج از موضوع دانسته مىگذريم ، بخصوص كه درنظر است پس از اتمام اين تأليف بداستانها بپردازيم . عجالة بطور كلى ميتوان گفت ، كه ازمنهء تاريخى ايران از اواخر قرن هشتم ق . م شروع مىشود و در حوالى اين قرن ( مثلا در قرن نهم ) سه قوم آريانى در ايران جاهائى را اشغال و دولت‌هاى ملوك الطوايفى تشكيل كرده بودند : در مغرب مادىها ، در مشرق باخترىها و در جنوب پارسىها .\r\n\r\nتقسيم تاريخ ايران - مستندات تاريخ قديم\r\nتاريخ آريان‌هاى ايرانى به چهار قسمت تقسيم مىشود : اوّل - عهد قديم ، كه از آخر قرن هشتم ق . م شروع شده در نيمهء قرن هفتم ميلادى خاتمه مييابد .\r\nدوّم - عهد متوسط ، كه از نيمهء قرن اوّل هجرى تا به دو سلطنت صفويّه امتداد يافته .\r\nاين عهد را ميتوان به دو قسمت بزرگ تقسيم كرد : قسمت اولى تا ظهور فتنهء مغول و قسمت دوّم از آمدن مغولها بايران تا تأسيس دولت صفويّه . عهد سوّم ، كه ميتوان تا اندازه‌اى جديدش ناميد ، از دورهء صفوّيه تا آغاز مشروطيّت ايران امتداد مىيابد و عهد چهارم يا معاصر از ابتداى مشروطيّت تاكنون . تاريخ قديم ايران نيز بدوره‌هائى تقسيم شده : 1 - دورهء مادى ، يا اعتلاى آريانهاى ايرانى در مشرق قديم . - دورهء هخامنشى يا استيلاى آريانهاى ايرانى بر مشرق مزبور ، اين دو دوره متمم يكديگرند . 3 - دورهء مقدونى و سلوكى ، يعنى دورهء برترى عنصر يونانى و مقدونى در ايران و مشرق قديم . 4 - دولت يارت يا عكس العمل سياسى ، يعنى تلافى عدم بهره‌منديهاى ايرانىها در سالامين ، ايسّوس و گوگامل . 5 - دولت ساسانى يا عكس‌العمل سياسى و تمدّنى ، دورهء مبارزه عالم ايرانى زرتشتى با عالم مسيحى روم و بيزانس . تاريخ اين عهد طويل را ، كه تقريبا شامل چهارده قرن است به دو طرز ميتوان بيان كرد : 1 - موافق كتيبه‌هائى ، كه از شاهان ايران قديم باقى مانده ،\r\n\r\n","description":"","footnote":"","page_name":" 163 ","page_number":181},
  {"content":"\r\n\r\nنتيجهء حفرّياتى ، كه در جاهاى تاريخى ايران ، ساير امكنه قارّه‌هاى قديم به عمل آمده و مستقيما يا بطور غير مستقيم مسائلى را از تاريخ ايران قديم روشن كرده ، كتب مذهبى آريانهاى ايرانى ، مسكوكات ، ابنيه و آثار قديمه ، نوشته‌هاى مورّخين خارجه ، كه ذكرشان گذشت و كتب بعض نويسندگان قرون اسلامى .\r\n2 - موافق داستانهائى كه از عهد قديم از نسل به نسل رسيده تا در زمان ساسانيان جمع‌آورى شده و در قرون اوّليهء اسلامى موضوع مصنفاتى گرديده ، كه معروفترين آنها شاهكار حكيم ابو القاسم فردوسى طوسى است . معلوم است ، كه مدارك نوع اوّل از حيث صحت و تحقق بمراتب برترى دارد و ، حال آنكه داستانهاى مذكور ، چون در مدت قرنها شفاها از نسل بنسل گذشته ، بتدريج تحريف و تصحيف شده ، شاخ و برگهائى بر آن افزوده‌اند و فاقد صحت و تحقق گشته : زيرا بسا وقايع زمانى را به زمان ديگر نسبت داده ، اسامى اشخاصى را از يكدوره بدورهء ديگر برده‌اند و ، از همه اينها گذشته ، بسيارى از وقايع مهم و شاهان بزرگ چنان نسيا منسيا شده‌اند ، كه اثرى از آنها در داستانها باقى نمانده . بنابراين روشن است ، كه بايد اساس تاريخ عهد قديم ايرانرا ، براى رعايت صحت ، بر مدارك نوع اوّل قرار داد و پس از آن داستانها را هم بخاطر آورد تا شايد بتوان از مقايسهء آنها با تاريخ يك نوع كلياتى استنباط كرد . راجع بمدارك نوع اوّل بايد گفت ، كه ، تا زمانيكه خاورشناسان به خواندن كتيبه‌هاى ايرانى ، آسورى و بابلى ، مصرى و غيره موفّق نشده بودند و حفرياتى در جاهاى تاريخى به عمل نيامده بود ، يگانه منابع اطلاعات ما راجع بعهد قديم نوشته‌هاى مورّخين يونانى ، رومى ، مصرى ، يهودى ، ارمنى و بعض نويسندگان قرون اسلامى و غيره بود ، ولى از وقتى كه پيشرفتهاى مذكور حاصل شده ، مطالبى روشن‌تر گرديده يا تصحيح شده و از جمله اسامى شاهان و رجال ايران را ، كه يونانيهاى قديم براى مجانست با زبان خود تصحيف كرده‌اند ، حالا بطور صحيح ميدانيم . به همين جهت است ، كه راجع به اسامى شاهان و رجال ايران قديم ، مؤلف اين ترتيب را اتخاذ كرده : اگر در كتيبه‌ها و الواحى ، كه بدست آمده ، اسامى شاهان و مردمان و محل‌ها ذكر شده ، عين آن را نوشته و الا چنان كه مورّخين عهد قديم نوشته‌اند . بايد اذعان كرد ، كه ما تاريخ ايران قديم را كاملا\r\n\r\n","description":"","footnote":"","page_name":" 164 ","page_number":182},
  {"content":"\r\n\r\nنميدانيم ، زيرا يونانيها ، روميها و غيره غالبا وقايعى را ضبط كرده‌اند ، كه بممالك آنها مربوط بوده ، يا در حدود غربى ايران روى داده ، و حال آنكه چه بسيار بوده حوادث و وقايعى ، كه در داخلهء ايران يا در حدود شمالى يا شرقى آن اتفاق افتاده و از خاطرها زدوده . باوجوداين چون كاوشها و تحقيقات تاريخى دنبال مىشود ، ميتوان اميد داشت ، كه بعدها تاريخ ايران از اينكه هست روشن‌تر گردد ، بخصوص اگر حفريات علمى در جاهاى تاريخى ايران به عمل آيد . از شرحى كه در مدخل راجع بمشرق قديم گفته شد ، معلوم است ، كه بيشتر اكتشافاتى كه باعث انقلاب علمى گشته ، در مصر و محلهاى آسور و بابل حاصل شده ، بنابراين انقلاب مزبور شامل تاريخ ايران قديم نيست يا ، اگر هم باشد ، فقط ميتوان گفت ، قسمتى را از آن شامل است ، زيرا در ايران كاوشها و تحقيقات در امكنهء تاريخى ، باستثناى يكى دو محل ، هنوز صورت وقوع نيافته و در اين محلها هم بيشتر اسناد راجع به تاريخ عيلام يا بابل و آسور است . بنابراين نوشته‌هاى مورّخين قديم را امروز هم بايد منابع مهمّ اطلاعات ما راجع به ايران قديم دانست . اخيرا باجازهء دولت مأمورينى از طرف مؤسسات خارجه ( امريكائى و فرانسوى ) در جاهاى تاريخى ايران از قبيل تخت‌جمشيد ، نهاوند ، حوالى دامغان ، نزديكى استراباد ، مشغول تحقيقات و حفرّيات شده‌اند . بايد اميدوار بود ، كه آثار مهمى در اينجاها كشف و بروشن كردن تاريخ قديم ايران كمك‌هاى معنوى خواهد شد .\r\n\r\nبعض مقادير عهد قديم\r\nچون در نوشته‌هاى مورخين يونانى و غيره غالبا مقاديرى ذكر شده ، كه اكنون فهميده نمىشود ، مقادير مزبوره در اين‌جا با مقادير جديد ايران و سلسله مطرى مقايسه شده . علاوه‌براين ، در هر جاى اين تأليف ، كه مقتضى بوده ، مقادير عهد قديم را با مقادير سابق ايران ، كه هنوز معمول است ، سنجيده‌ايم ، ولى تنزل اخير قران را ، كه از تنزل نقره حاصل شده ، بواسطه عدم ثبات اين فلز درنظر نگرفته ، تومان را معادل پنج فرنگ طلا حساب كرده‌ايم . راجع بمقادير ايران\r\n\r\n","description":"","footnote":"","page_name":" 165 ","page_number":183},
  {"content":"\r\n\r\n1 قديم اختلافاتى بين محققين موجود است ، كه در جاى خود گفته خواهد شد .\r\n« 1 »\r\n« 2 » « 3 » « 3 » « 4 » « 5 » « 6 » « 7 » « 8 » « 9 »\r\n\r\n\r\n","description":"","footnote":"\r\n( 1 ) -  Schoene . \r\n( 2 ) -  Plethre . \r\n( 3 ) -  Artaba . \r\n( 4 ) -  Medimne . \r\n( 5 ) -  Chenice . \r\n( 6 ) -  Cotyle . \r\n( 7 ) -  Talent euboique \r\n( 8 ) -  Talent attique . \r\n( 9 ) -  Statere . \r\n","page_name":" 166 ","page_number":184},
  {"content":"\r\n\r\n\r\nكتاب اوّل دورهء مادى ، يا اعتلاى آريانهاى ايرانى در مشرق قديم\r\n\r\n","description":"","footnote":"","page_name":" 167 ","page_number":185},
  {"content":"\r\n\r\n\r\nباب اول - ماديها و دولت ماد\r\n\r\nفصل اول - ماديها\r\n\r\nمقدّمه\r\nماديها مردمانى بودند آريانىنژاد ، كه در ابتداى قرن هفتم يا آخر قرن هشتم ق . م دولت ماد را تأسيس كردند . گوئيم آريانىنژاد ، زيرا اپّر خاورشناس فرانسوى « 1 » آنها را تورانى آلتائى مىدانست ، ولى حالا معلوم است ، كه او اشتباه كرده و اشتباه او از اينراه بود ، كه تصور ميكرد زبان نسخه دوّم كتيبه بيستون داريوش اوّل به زبان مادى نوشته شده و ، چون از بعض كلمات آن نسخه مشاهده ميكرد ، كه زبان نسخهء دوّم ملتصق است ، به اين نتيجه ميرسيد ، كه ماديها تورانى بوده‌اند ، ولى بعد معلوم و محقق شد ، كه زبان نسخهء دوّم كتيبهء بيستون ، زبان عيلامى است نه مادى و با اين اكتشاف مبناى عقيده اپّر از ميان رفت . اكنون كسى در آريانى بودن ماديها ترديد ندارد و محقق است ، كه ماديها شعبه‌اى از آريانهاى ايرانى بوده‌اند . هرودوت نيز ، نوشته كه ماديها در ازمنهء قديم خود را آريان ميناميدند ( پائين‌تر بيايد ) . راجع به ماديها و دولت ماد اطلاعات ما خيلى كم است ، حتى ميتوان گفت ، كه از دولتهاى بزرگ عهد قديم دولتى نيست ، كه اطّلاعات نسبت به آن اينقدر كم باشد . باوجوداين سعى خواهيم كرد ، كه آنچه از آثار ، كتيبه‌هاى آسورى ، بابلى و غيره و نيز از تورية ، كتب مورّخين قديم ، تحقيقات و تتبعات بدست آمده ذكر كنيم . بايد اعتراف كرد ، كه باوجوداين تاريخ ماديها به قدر كفايت روشن نيست ، ولى چون عجالة تاريخ اين دوره به همين اندازه روشن شده ، بايد به اين اطّلاعات اكتفاء كرد ، تا شايد در آتيه بواسطهء حفريات در امكنهء تاريخى اطّلاعاتى بيشتر راجع بماد حاصل شود .\r\n\r\nمفاد كتيبه‌هاى آسورى\r\nبه اين سئوال كه كى ماديها بفلات ايران آمده‌اند ، جواب محققى نميتوان داد ، يعنى تاريخ آمدن آنها هم مانند تاريخ آمدن آريانهاى ديگر بفلات ايران محققا معلوم نشده\r\n\r\n\r\n","description":"","footnote":"\r\n( 1 ) -  Oppert . \r\n","page_name":" 168 ","page_number":186},
  {"content":"\r\n\r\nو ، چون راجع به اين مسئله بالاتر ( صفحهء 156 ) آنچه لازم بوده ذكر كرده‌ايم ، تكرار را لازم ندانسته به كتيبه‌هاى آسورى ، كه در آن ذكرى از ماديها شده ميگذريم . تيگلات‌پالسر « 1 » اوّل ، كه در حدود 1100 ق . م سلطنت داشت ، بصفحاتى ، كه بعدها جزو ماد محسوب ميشد ، لشكر كشيده از زاگرس يا كوههاى كردستان گذشت ، ولى او اسمى از ماديها نبرده و بيانات او فهرست مختصرى است از جاهائى ، كه تصرف كرده بود . پس از او شلم نصر دوّم در 844 ق . م به ( نمرى ) ، كه حالا معروف به كردستان است ، داخل شد . اين صفحه قبل از آن مدت‌ها در تحت نفوذ بابلىها بود و امير آن ( مردوك موّديك ) نام داشت . همين كه آسوريها نزديك شدند ، او فرار كرد و خزانه و اموالش جزو غنائم فاتحين گرديد . بعد شلم نصر ( يانزو ) نامى را از ( كاسّيها ) بامارت اين صفحه معين كرد ، ولى ، چون ( يانزو ) ياغى شد ، شلم نصر در سال 838 ق . م باز به اين صفحه لشگر كشيده شورشيها را بجنگل راند ، بصفحهء همجوار كه ( پارسوا ) يا ( پارسواش ) نام داشت رفت و 28 امير يا پادشاه محلّ را اسير كرد . بعد او بمملكت ( آماداى ) و خرخار درآمد ( تصوّر ميكنند كه محل آخرى كرمانشاهان امروزى بوده ) و بالاخره يانزو را دستگير كرده به آسور برد . اين اوّل دفعه‌ايست ، كه اسم ماديها در كتيبه‌هاى آسورى ذكر شده و در اينكه مقصود از ( آماداى ) همان ماديها بوده‌اند ترديدى نيست ، زيرا بعدها هم سلاطين آسور در كتيبه‌هاى خود ماديها را به اين اسم ناميده‌اند . اما در باب مردم ( پارسوا ) محقق نيست ، كه مقصود از اين اسم پارسيها بوده‌اند يا مردمى ديگر . شمسى اداد ، جانشين شلم نصر ، اسم ماديها را برده و گفته ، كه مملكت آنها را تسخير كرد و باج از آنها گرفت . از اينكه لشكركشى متواتر به اين مملكت شده و آسوريها شهرهاى زياد خراب كرده‌اند ، از عدّه زياد اسراء و نيز از غنائم بيشمار ، معلوم مىشود ، كه اين مملكت آباد و پرجمعيت بوده .\r\nادادنيرارى سوّم در 810 ق . م به ماد لشكر كشيده صفحات غربى فلات ايرانرا تصرف كرد . زن او ( تمورامات ) را شاهزاده خانم بابلى گفته‌اند و بعضى تصوّر\r\n\r\n\r\n","description":"","footnote":"\r\n( 1 ) - به آسورى توكول تيه‌پل‌شر .\r\n","page_name":" 169 ","page_number":187},
  {"content":"\r\n\r\nميكنند ، كه شايد سميراميس « 1 » ملكهء داستانى آسور همين زن بوده . تيگلات‌پالسر چهارم در 744 ق . م به ماد لشكر كشيده طوائف آن را ، بواسطه نفاقشان با يكديگر ، يكى بعد از ديگرى شكست داد ، از مملكت ماد قسمتهائى را ، كه به آسور نزديكتر بود ، بممالك خود ضميمه كرد و بيش از شصت هزار نفر اسير برگرفته با گله‌هاى زياد از گاو ، گوسفند ، قاطر و شتر به كالاه ( كالح تورية ) پايتخت آسور برد .\r\nبعد يكى از سركردگان آسورى از ماد گذشته تا بيكنى « 2 » يا كوه لاجورد ، ( دماوند كنونى ) راند . آسوريها اينجا را آخر دنيا پنداشتند و سردار فاتح مورد احترامات فوق العاده گرديد ، چنان كه تمام بزرگان و سركردگان آسور باستقبال او شتافته تعظيم و تكريمش كردند . در 737 ق . م ماد باز معرض تاخت‌وتاز و غارت آسوريها گرديد ، بطوريكه ماديها وسائل زندگانى را فاقد شدند . ايندفعه صفحات دوردست ماد و كوهها ، كه معمولا پناه گاه اهالى و بزرگان ماد بود ، از تعديّات و غارت آسوريها مصون نماند و عدّه زيادى از نفوس اسير شدند . كلية بايد درنظر داشت ، كه آسوريها بعدّهء اسرا خيلى اهميت ميدادند ، چه آنها را در آسور به ساختن قصور ، شهرها و بناهاى ديگر ميگماشتند . اغلب بناهاى معظم آسور بدسترنج اسرا ساخته شده بود .\r\nسارگن « 3 » دوّم در 722 ق . م با فلسطين جنگ كرده سامره را گرفت و عدّه‌اى زياد از بنى اسرائيل اسير كرده به آسور برد . چنان كه در تورية ذكر شده ، آسوريها اسرا را به شهر كالح و خابور ( بر نهر جوزان ) و شهرهاى ماد برده در آنجاها نشاندند ( كتاب دوّم پادشاهان ، باب 17 - 18 ) « 4 » . مقصود از شهرهاى ماد شهرهائى است ، كه در زمان تيگلات پالسر چهارم بآسور الحاق شده بود . سارگن دوّم چند سال بعد با مردم ( منّاى ) « 5 » جنگ كرد و پادشاه آنها را ، كه موسوم به ( ديااكّو ) بود .\r\n\r\n\r\n","description":"","footnote":"\r\n( 1 ) -  Semiramis . \r\n( 2 ) -  Bikni . \r\n( 3 ) - به آسورى شرّوكين .\r\n( 4 ) - تورية اين واقعه را به شلم نصر نسبت داده . راجع به خابور بايد گفت ، كه به اين اسم دو رود است : يكى در ديار بكر شروع شده از سمت چپ به فرات مىريزد و ديگرى ، كه از سه رود تركيب يافته ، در ولايت موصل به دجله منتهى مىشود . در اين‌جا مراد خابور دوّم است .\r\n( 5 ) -  Mannai . \r\n","page_name":" 170 ","page_number":188},
  {"content":"\r\n\r\nگرفته باسارت برد . مردم مزبور در آذربايجان ، در طرف جنوبى درياچهء اروميه ميزيستند و با ماديها قرابت داشتند اين شخص بر خلاف معمول آسوريها ، باوجود اينكه اسير شد ، زنده ماند و او را به محلى در شام موسوم به ( حماة ) « 1 » تبعيد كردند . ( ديااكّو ) را بعض محققين با نخستين شاه ماد ، كه هرودوت اسمش را ( ديوكس ) نوشته ، تطبيق كرده‌اند . اين ظنّ از شباهت نام و نيز از اينجا حاصل شده ، كه آسورىها ولايت ديااكّو را در ماد بعد از تبعيد او بشام بيت ديااكّو ، يعنى خانهء ديااكو ناميده‌اند . پس از اين واقعه 22 نفر از اميران و بزرگان ماد بپاى پادشاه آسور افتاده با سوگند به او بيعت كردند . از كتيبه‌هاى آسورى ديده مىشود كه در سلطنت سارگن دوّم ( 722 - 701 ق . م ) پسر او ( سناخريب ) « 2 » ، والى آسور در يكى از ايالات شمالى ، به پدر خود مينويسد ، كه مردمان زياد از طرف شمال بمملكت وان فشار مىدهند و ( ارگيشتى دوّم ) پادشاه وان با زحمت مقاومت مىكند . ولات ديگر آسور اين مردمان را گامّيرا مينامند ، تورية اين مردم را ( جومر ) و مورّخين يونانى كيمروى « 3 » ناميده‌اند . پيدايش اين مردم قوى و سلحشور ، كه از سواحل درياى آزوف و از راه قفقاز بحوالى فلات ايران آمده بودند ، چنان كه از تورية ديده مىشود ، وحشت غريبى در آن زمان ايجاد كرده بود . اشعياء گويد ( كتاب اول باب پنجم ) « 4 » : « بنابراين خشم خداوند بر قوم خود مشتعل شده و دست خود را بر ايشان دراز كرده ، ايشان را مبتلا ساخته است و كوهها بلرزند و لاشهاى ايشان در ميان كوچه‌ها مثل فضلات گرديده . باوجود اين‌همه ، غضب او برنگرديد و دست وى تاكنون دراز است و علمى بجهة امتهاى بعيد برپا خواهد كرد و از اقصاى زمين براى ايشان صفير خواهد زد و ايشان تعجيل كرده به زودى خواهند آمد . . .\r\nتيرهاى ايشان تيز و تمامى كمان‌هاى ايشان زده شده است . سم‌هاى اسبان ايشان\r\n\r\n\r\n","description":"","footnote":"\r\n( 1 ) - يكى از قديمترين شهرهاى سوريه .\r\n( 2 ) - سخاريب تورية .\r\n( 3 ) -  Kimmeroi  ( حالا اروپائيها  Cimmeriens  گويند ) .\r\n( 4 ) - در اينجا و جاهاى ديگر اين تأليف ، مؤلّف نوشته‌هاى تورية را ، چنان كه مترجمين آن به فارسى ترجمه كرده‌اند ، درج كرده ، بنابراين اسلوب انشاء از مترجمين است و ربطى بمؤلّف ندارد .\r\n","page_name":" 171 ","page_number":189},
  {"content":"\r\n\r\nمانند سنگ خارا و چرخ‌هاى ايشان مثل گردباد بشمار خواهد آمد . غرّش ايشان مثل شير ماده ، و مانند شيران ژيان غرّش خواهند كرد . . . . . و اگر كسى به زمين بنگرد ، اينك تاريكى و تنگى است و نور در افلاك آن بظلمت مبدّل شده » . چون كيمرىها از مردمان آريانى بوده‌اند ، آمدن آنها بآسياى غربى جزو همان سيل آريانى است ، كه از شمال به طرف آسياى غربى از قرون قبل شروع شده بود و تا اين زمان امتداد داشت . از كتيبه‌هاى آسورى چنين استنباط مىشود ، كه ماديها خيلى پيش از كيمريها بصفحات مجاور آسور آمده بودند . بارى پادشاه وان ( ارگيشتى ) با زحمات زياد مملكت خود را از كيمريها دفاع كرد ، بعد قسمتى از اين مردم بآسياى صغير رفت و قسمت ديگر به طرف جنوب روانه گرديده در مانّ « 1 » برقرار شد و در اينجا دولتى تشكيل كرد ، كه تورية آن را ( اشگ‌ناز ) ناميده ، زيرا ( آشكوز ) را پسر جومر ميدانستند . در كتيبه‌هاى آسورى هم اسم اين مردم را اشكوزا نوشته‌اند . بعد ، چنان كه از كتيبه‌هاى دولت وان ديده مىشود ، ( روساى دوّم ) پسر ( ارگيشتى ) براى حفظ مملكت وان از كيمريها ، استحكاماتى بنا كرده ( اين كتيبه از كشفيات هيئت آلمانى است و در محلى موسوم به ( تپراخ‌قلعه ) بدست آمده ) . مملكت وان با جدّ و جهد پادشاهانش از كيمريها محفوظ ماند ، ولى پس از آن نوبت آسور رسيد ، توضيح آنكه سلطنت آسور حيدّين ( در حدود 672 ق . م ) پر است از جنگ‌هاى آسوريها با مردمانى آريانى ، كه پيوسته فشار به نينوا آورده ميخواهند آسور را منهدم كنند .\r\nمورّخين فشار مردمان آريانى را به آسور در اين زمان تشبيه كرده‌اند بفشارى ، كه مردمان ژرمنى يازده قرن بعد بامپراطورى روم غربى دادند . نتيجه در هر دو جا يكى شد ، چه دولت آسور در 606 ق . م از پاى درآمد ، چنان كه امپراطورى مزبور هم در 476 م . منقرض شد . آسور حيدّين ، كه فاتح مصر و در تمام آسياى غربى حكمران مطلق بود ( نيمهء اوّل قرن هفتم ق . م ) از وحشت اين مردمان بر خود ميلرزيد و از خدايان آسور يارى مىطلبيد . در ابتداء بواسطهء جدائى طوائف آريانى از يكديگر نسبت به آنها بهره‌مندى داشت و حتى تا كوه دماوند تاخت ، ولى ديرى نگذشت ، كه آريانها\r\n\r\n\r\n","description":"","footnote":"\r\n( 1 ) - مان همان منّا است ، كه بالاتر ذكر شد .\r\n","page_name":" 172 ","page_number":190},
  {"content":"\r\n\r\nمتحد شدند و قائدى در ميان آنها پيدا شد ، توضيح آنكه ( كشات‌ريت ) مادى با گروهى از ماديها ، كيمريها ، مانّىها و سكاها بقلعه ( كىشاشو ) كه در دل صفحهء ( پارسوا ) واقع بود ، حمله برد « 1 » ماديها در تحت اداره امير خود ( مامىتيارش ) بودند و سكاها بسركردگى ( سپاكا ) نامى . سكاهاى ديگر ، كه از طايفه ( ساپاردا ) و بسردارى شخصى ( دوسان‌نا ) نام بودند ، باسكاهاى مزبور اتحاد داشتند . در تورية طايفهء ( ساپاردا ) را ( صنارد ) ناميده‌اند ( كتاب عوبديا - جملهء 20 ) . آسور حيدّين ، چون قوّت آنان را ديد ، در ابتداء از جنگ ترسيد و خواست با مذاكرات آنها را ملايم كند ، ولى كشات‌ريت ، چون خود را قوى ميدانست ، پيشنهادات پادشاه آسور را نپذيرفت و پس از جنگى شكست خورد ، زيرا هنوز موقع انهدام آسور نرسيده بود . بر اثر اين شكست ( 672 ق . م ) اتحاد طوايف آريانى بهم خورد . آسور حيدّين از اين شكست استفاده كرده سكاهائى را ، كه در آذربايجان دولتي تشكيل كرده بودند ، به طرف خود جلب كرد و دختر خود را بپادشاه آنها ( بارتاتوى ) نام داد ( هرودوت اسم اين پادشاه را پروت‌ثىيوس نوشته ) « 2 » بر اثر اين اتحاد آسور توانست جلو كيمرىها را بگيرد و آنها به طرف آسياى صغير رفتند . از مطالب مذكوره صريحا استنباط مىشود ، كه در نيمه اوّل قرن هفتم ق . م ، در طرف شمال غربى ايران دولت‌هاى سكائى و مادى وجود داشته و اينها گاهى باهم بر ضدّ آسور متحد ميشدند ، ولى آسور در ميان آنها توليد نفاق كرده اضمحلال آسور را به تأخير مىانداخت . راجع به ( كشات‌ريت ) چنين به نظر مىآيد ، كه اين كلمه اسمى نبوده ، بلكه پادشاه را ماديها كشات‌ريت مىگفتند ، زيرا داريوش اوّل در كتيبهء بيستون در باب شورش ماد گويد « فرورتيش نامى ياغى شد و بمردم گفت ، من كشات ريتم از دودمان هووخ‌شتر » ( ستون دوّم بند 5 كتيبهء بزرگ ) . از كتيبه‌هاى آسورى باز مستفاد مىشود ، كه تقريبا در 674 ق . م آسور حيدّين به طرف مشرق رانده و امير محلى را با اتباع او اسير كرده . بعد بر اثر اين فتح ساير اميران ماد با هداياى زياد ، كه عبارت از اسبهاى\r\n\r\n\r\n","description":"","footnote":"\r\n( 1 ) - اين صفحه گويا در نزديكى درياچهء اورميه بوده ، اگرچه بعضى آن را در حدود كرمانشاه نشان ميدهند .\r\nمحققا معلوم نيست در كجا بود .\r\n( 2 ) -  Protothius . \r\n","page_name":" 173 ","page_number":191},
  {"content":"\r\n\r\nمادى و لاجورد بود « 1 » ، به نينوا رفته حمايت سلطان آسور را درخواست كرده‌اند .\r\nاز اين ببعد حدود آسور از ماد هم گذشته بصفحات مجاور آن از طرف مشرق امتداد يافت . از قرائن چنين به نظر مىآيد ، كه در اين زمان حدود دولت آسور از طرف مشرق به كنار كوير بزرگ ( لوت ) رسيده بود و آسورىها اين حدّ را آخر دنيا تصوّر ميكردند .\r\nدر اين عهد ، كه بيشترش راجع بزمانى است ، كه دولت بزرگ ماد هنوز تشكيل نشده بود ، حدود اراضى مادىنشين ، موافق آنچه از كتيبه‌هاى آسورى برمىآيد ، چنين بوده : ولايت همدان ، آذربايجان ، قسمتى از كردستان و كرمانشاه .\r\nبنابراين همسايه ماد در اين عهد از طرف شمال غربى دولت آرارات بود و پايتخت آن را چنان كه در فوق ذكر شد وان مىناميدند . از طرف جنوب مادىها با كلده و عيلام يا با متصرفات آنها همجوار بودند . بعدها وقتى كه دولت ماد قوّت يافت حدود خود را توسعه داد چنان كه در ذيل بيايد . از تاريخ بابل و عيلام روشن است ، كه صفحاتى از قسمت غربى فلات ايران در تحت سلطه و نفوذ بابل بود و ، وقتى كه آسور قوّت مىيافت ، اين صفحات و ولايات ماد در تحت تسلط آسور درميامد . از اينجا معلوم است ، كه سكنهء اين قسمت‌هاى فلات ايران در مدّت قرون عديده با اخلاق و عادات و تمدّن بابلى و آسورى آشنا شده در تحت تأثير آن درآمده بودند . اين نكته براى فهم بعض تفاوت‌ها ، كه در قرون بعد بين آريانهاى غربى و شرقى مشاهده مىشود ، اهميت دارد و نيز بايد درنظر داشت ، كه كوهها و جاهاى مستحكم صفحات غربى فلات ايران براى سكنهء ماد و غيره پناه‌گاههائى از ظلم و جور آسوريها بود ، هر زمان موقع و فرصتى بدست آنها ميافتاد ، بر ضدّ آسور قيام ميكردند و قشون‌كشىهاى پىدرپى آسوريها به اين صفحات ، خراب كردن شهرها ، نابود ساختن اهالى ، بردن اسراى زياد با اين مقصود به عمل ميامد ، كه اهالى را ضعيف و ناتوان كنند . اين فشارها و صدمات بالاخره ماديها را به خود آورده متحدّ كرد ، از اين زمان دولتهاى كوچك ملوك الطوائفى ماد بهم پيوستند و بناى دولت بزرگ ماد گذارده شد .\r\n\r\n\r\n","description":"","footnote":"\r\n( 1 ) -  Lapis - lazuli . \r\n","page_name":" 174 ","page_number":192},
  {"content":"\r\n\r\n\r\nروايت هرودوت و برس\r\nهرودوت گويد ( كتاب 1 بند 96 ) آسورىها در آسياى عليا پانصد سال حكومت كردند . اوّل مردمى ، كه سر از اطاعت آنها پيچيد ، مادىها بودند . اين‌ها براى آزادى جنگيدند و گويا رشادت‌ها نموده از قيد بندگى رستند . پس از آن ساير مردمان به آنها تأسّى كرده به زودى تمام مردمان قارّهء آسيا آزاد و مستقل گشتند ، ولى ديرى نگذشت ، كه دوباره مطيع شدند ( مقصود اطاعت از مادىها است ) . در جاى ديگر ( كتاب 1 بند 101 ) مورّخ مذكور گويد ، عدّهء طوائف مادى شش است : بوس‌ها ، پارتاكنها ، ستروخاتها ، آرىسانت‌ها ، بودىها ، مغ‌ها . از فحواى كلام هرودوت در بند 96 كتاب اوّلش چنين برميآيد ، كه قبل از ديوكس ، نخستين شاه ماد ، هريك از طوائف مادى زندگانى سياسى و اجتماعى جداگانه داشته ، اما قول مورّخ مذكور ، كه ماديها پانصد سال تابع آسور بودند ( تقريبا 1274 - 754 ق . م ) ، موافق كتيبه‌هاى آسورى نيست ، مگر اينكه بگوئيم آسور پيش از 838 ق . م هم ماديها را در اطاعت خود داشته ، بىاينكه اسمى از آنها برده باشد ، ولى اين فرض بر خلاف عادات پادشاهان آسور است ، كه مقيد بودند فتوحات خود را نسبت بملل و طوائف مغلوبه در كتيبه‌ها بنويسانند .\r\nفرض ديگر صحيحتر به نظر ميآيد ، توضيح آنكه هرودوت در كتاب خود دولت بابل و آسور را يكى دانسته ، چنان كه در همه جا بجاى دولت و مملكت بابل ، آسور نوشته ، و چون دولت بابل قسمت‌هائى را از فلات ايران مانند كرمانشاهان كنونى مدّتها در تصرّف خود داشته و اين قسمتها در دورهء ماديها جزو ماد بوده ، هرودوت تسلط بابل را بر اين صفحات جزو تسلط آسور قلمداد كرده . برس مورّخ كلدانى به اين عقيده بود ، كه ماديها تقريبا در 2500 سال ق . م بابل را تسخير و 224 سال در آنجا سلطنت كرده‌اند ، ولى محققين تصوّر ميكنند ، كه مردمى از فلات ايران مانند ( كاسّىها ) بابل را گرفته‌اند و ، بمناسبت اينكه از طرف غربى فلات ايران ببابل رفته بودند ، برس اين مردم را مادى دانسته ، زيرا در زمان برس اين صفحات موسوم به ماد بود ، بنابراين ذكرى ، كه مورّخ مذكور از ماديها كرده ، ناشى از اشتباه بوده .\r\n\r\n","description":"","footnote":"","page_name":" 175 ","page_number":193},
  {"content":"\r\n\r\n\r\nفصل دوم - شاهان ماد\r\nدر باب شاهان ماد و سنين سلطنت آنها بين هرودوت و كتزياس اختلافات مهمى ديده مىشود ، توضيح آنكه هرودوت ، چنان كه در ذيل بيايد ، عدهء شاهان ماد را چهار دانسته ، موافق نوشته‌هاى او اين دولت در 701 يا 708 ق . م تأسيس شده و 150 سال دوام داشته ، ولى كتزياس جدول مطوّلى از اسامى شاهان ماد داده و به حساب اين جدول مدّت دولت ماد دو برابر مدت مذكوره و بل بيشتر است چون نوشته‌هاى هرودوت بيشتر مورد اعتماد محققين است ، بدوا تاريخ ماد را موافق كتاب مورّخ مذكور و اسناد بابلى و آسورى ذكر و بعد براى مقايسه بنوشته‌هاى كتزياس رجوع خواهيم كرد .\r\nتاريخ دولت ماد برحسب نوشته‌هاى هرودوت اين است ( كتاب اوّل بند 96 - 130 ) « 1 » .\r\n\r\nديوكس « 2 » ( 708 - 655 ق . م )\r\nديوكس پسر فرااورتس « 3 » دهقانى بود ، كه مانند سائر ماديها در ديه ميزيست و هرديهى زندگانى جداگانه داشت . اين شخص بسبب كفايت و عدالت خواهى طرف رجوع عامّه شد و مردم محاكمات خود را نزد او بردند . بعد از چندى او به اين بهانه ، كه رجوعات مردم زياد است و نميتواند بامور شخصى برسد ، از اين كار كنار گرفت . بر اثر اين كناره‌گيرى دزدى و اغتشاش قوّت يافت و مردم جمع شده گفتند ، چون با اين حال زندگانى سخت است ، بهتر آنست ، كه شخصى را بر خود پادشاه كنيم ، تا امنيت را حفظ كند و ما با راحتى به كارهاى خود بپردازيم . پس از آن مردم درصدد انتخاب شخصى برآمدند و ، بواسطهء زمينه‌هائى ، كه ديوكس قبلا تهيه كرده بود ، او انتخاب شد . راجع به اين قسمت نوشته‌هاى هرودوت بايد گفت : بعض\r\n\r\n\r\n","description":"","footnote":"\r\n( 1 ) - از بند 108 ببعد راجع به كودكى كوروش است ، كه در جاى خود بيايد .\r\n( 2 ) -  Diokes . \r\n( 3 ) -  Phraortes . \r\n","page_name":" 176 ","page_number":194},
  {"content":"\r\n\r\nمحققين تصوّر كرده‌اند ، كه ديوكس او همان ديااكّوى كتيبهء سارگن دوّم است ، ولى برخى در اينكه ديوكس كلّيّة شخص تاريخى باشد ترديد دارند . بهرحال ، چون اين مطلب هم مانند بسيارى از مسائل ديگر ، كه مربوط بتاريخ ماد است ، محقق نميباشد ، ما اسمى را كه هرودوت ذكر كرده ، نوشته‌ايم . بعد مورّخ مزبور گويد ( همانجا ) يكى از نخستين كارهاى ديوكس پس از انتخاب او بشاهى اين بود ، كه قراولان و مستحفظينى براى خود ترتيب داد و بعد مردم را بر آن داشت ، كه شهرى تأسيس كنند ( هرودوت گويد « تركيب دهند » ) و با اين مقصود محل همدان را انتخاب كرد . در اينجا بامر شاه قصرى ساختند ، كه هفت قلعه داشت ، ديوار هريك از قلاع درونى بر ديوار قلعهء بيرونى مشرف و آخرين ديوار بر تمام ديوارها مسلط بود . اين ساختمانها بوسيلهء تپه‌ها يا صنعت انجام يافته بود . قصر سلطنتى و خزانه را در آخرين قلعهء درونى جا دادند . از هفت ديوار همدان هركدام رنگى معين داشت . كنگره‌هاى ديوار اوّل ( بيرونى ) سفيد بود ، دوّمى سياه ، سوّمى سرخ تند ، چهارمى آبى ، پنجمين سرخ باز ، ششمين سيمين رنگ ، هفتمين زرّين‌گون . اين نوع رنگ‌آميزى را در بابل علامات سيّارات سبعه ميدانستند و برج معبد معروف ( بيرس نمرود ) در بابل به اين رنگها ملوّن بود ، ولى در همدان رنگ‌آميزيهاى مزبور را برحسب تقليد كرده بودند . در باب اندازهء ديوارها هرودوت گويد ، كه بزرگترين ديوار قلعهء همدان بحجم ديوار آتن ميرسيد . ( سكنهء آتن تقريبا سى هزار نفر بود . م . ) يكى از كارهاى ديوكس اين بود ، كه بتقليد دربار آسور مراسمى براى پذيرائى مقرر داشت ، مثلا روبرو شدن با شاه ، خنده كردن ، آب دهن افكندن در حضور او ممنوع شد و عرائض را ميبايست بشخصى ، كه معين شده بود ، بدهند ، تا او بشاه برساند . ديوكس خود بشخصه بعرائض رسيدگى ميكرد ، بدين ترتيب ، كه مردم عرائض خود را نوشته بشخصى ، كه معين شده بود ، ميدادند .\r\nشاه اين عرايض را خوانده ، بعد رسيدگى كرده حكم خود را مينوشت و عرايض را پس ميفرستاد . در موقع وقوع جنايات ، مقصر را بحضور خود ميطلبيد و پس از رسيدگى مجازات مقصر را برحسب تقصيرش معين ميكرد . اين ترتيبات را مقرر\r\n\r\n","description":"","footnote":"","page_name":" 177 ","page_number":195},
  {"content":"\r\n\r\nداشته بود ، تا اشخاصى ، كه با او مساوى بودند ، يا با او تربيت يافته بودند و ديوكس از حيث نژاد بر آنها برترى نداشت ، او را نبينند و بر آنها برتريش گران نيايد ، زيرا تصوّر ميكرد كه اگر او را نبينند ، گمان خواهند كرد ، ديوكس موجودى است غير از آنها . از گفته‌هاى هرودوت و اطلاعات ديگر استنباط مىشود ، كه سلطنت طولانى اين شاه صرف جمع‌آورى و متحد كردن طوائف پراكندهء ماد شده . در اين راه ديوكس بواسطهء حزم و احتياط بهره‌مند بود ، و چون سنّا خريب پادشاه آسور بجنگهاى متمادى با بابل و عيلام اشتغال داشت ، فرصت نمييافت بفكر كوهستانهاى دور و سخت ماد بيفتد ، بخصوص كه دولت ماد باج خود را ميپرداخت و بهانه‌اى براى لشكركشى آسوريها به اين مملكت نبود . فقط يك دفعه آسوريها به الّيپى « 1 » ، كه با ناحيه‌اى از كرمانشاه امروزى تطبيق شده ، آمدند و ، چون ماد آرام بود ، از آنجا تجاوز نكردند . مدت سلطنت اين شاه از 708 يا بقولى از 701 تا 655 ق . م بود .\r\n\r\nهمدان\r\nراجع بهمدان لازم است گفته شود : اوّل دفعه‌اى ، كه اسم اين محل برده شده ، در كتيبهء تيگلات‌پالسر اوّل است ( در حدود 1100 ق . م ) .\r\nاين پادشاه آسور اسم آن را امدانه ذكر كرده . در كتيبه‌هاى هخامنشى اسم اين شهر را هگمتان نوشته‌اند ، ولى بعضى تصور ميكنند ، كه هنگمتان تلفظ ميشده .\r\nهرودوت اسم آن را آگباتان ضبط كرده . بنابراين ، تاريخ شهر مزبور تا قرن يازدهم ق . م صعود مىكند و در ميان شهرهاى قديم ، كه اكنون هم ايستاده‌اند ، نظاير همدان نادر است و تاريخ بناى روم هم ، چنان كه معلوم است ، از اواسط قرن هشتم ق . م بالاتر نميرود . همدان در پاى كوه الوند واقع است و كوه مزبور از سنگ خارا است .\r\nارتفاع آن را از سطح درياى اقيانوسى 12 هزار و از سطح شهر همدان شش هزار پا معين كرده‌اند . الوند را در آوستا ائورونت « 2 » ناميده‌اند و اين اسم شايد اسم مادى كوه مزبور بوده . يونانيها اسم كوه مزبور را ارن‌تس « 3 » ضبط كرده‌اند و بايد مصحف ائورونت باشد . راجع بهمدان بايد گفت ، كه مورّخين ارمنى ، و اخيرا راولين‌سن\r\n\r\n\r\n","description":"","footnote":"\r\n( 1 ) -  Ellipi . \r\n( 2 ) -  Aurvant . \r\n( 3 ) -  Orontes . \r\n","page_name":" 178 ","page_number":196},
  {"content":"\r\n\r\nعقيده داشتند ، كه آگباتان هرودوت همدان كنونى نيست و محل پايتخت قديم ماد را بايد در تخت‌سليمان امروزى ، در 25 فرسخى درياچهء اورميه به طرف جنوب شرقى ، جستجو كرد ، ولى دمرگان ، كه حفريات شوش را اداره ميكرد ، شخصا در اين باب تحقيقاتى به عمل آورده ثابت كرد ، كه آگباتان هرودوت همان محل همدان امروزى است و از برآمدگىهاى زمين و تپه‌ها ، جاهاى هفت قلعه قصر همدان را تشخيص داد . دمرگان راجع بهمدان چنين نوشته « 1 » : « همدان در پاى كوه الوند و در ابتداى جلگهء پهناور حاصلخيز واقع است . آبهائى ، كه از كوه بلند سرازير مىشود ، از اين جلگه به طرف قره‌چاى روان است . جلگه حاصلخيز است و استعداد طبيعى آن زياد . . . الوند از سنگ خارا تركيب يافته و تقريبا از سائر كوهها جدا است ، ولى از طرف شمال و غرب بواسطه بلندى اسدآباد بكوه‌هاى زاگرس ( كردستان ) اتصال مييابد . . . . از طرف شمال و شرق اين جلگه ، وادى همدان واقع و در سمت جنوب و جنوب و غرب آن ، رود گاماساب جارى است . اين دو وادى ، كه بسيار حاصلخيز مىباشد ، پرجمعيت است و آثار زياد از ايام قديم دارد . انسان حسّ مىكند ، كه اينجا وقتى مركز تمدّنى بزرگ بوده و اهميت امروزى همدان انعكاس ضعيفى است از موقعى ، كه همدان قديم داشته . چون اين شهر در انتهاى كوه‌هاى كردستان واقع است ، بر تمام جلگهء وسيع ايران مشرف مىباشد و اين محل ابتداى راهى است ، كه از بين النهرين بايران ميآيد . كوهها از طرف جنوب و شرق همدان را از حملهء دشمنان حفظ مىكند ، آب و هواى آن خنك و حومه‌هاى آن حاصلخيز است .\r\nاين صفات مزايائى است ، كه قابل مقايسه با جاهاى ديگر نيست و همدان را پايتخت كرده » .\r\n\r\nفرورتيش ( 655 - 633 ق . م )\r\nبقول هرودوت ( كتاب 1 بند 102 ) بعد از ديوكس فراارتس پسر او بتخت نشست ، ولى چون داريوش اين اسم را در كتيبهء بيستون فرورتيش نويسانده و اسمى ، كه هرودوت ذكر كرده مصحّف آن است ، از كتيبه متابعت كرده‌ايم .\r\n\r\n\r\n","description":"","footnote":"\r\n( 1 ) -  J - De Morgan , Mission en Perse IV - I , 207 - 9 . \r\n","page_name":" 179 ","page_number":197},
  {"content":"\r\n\r\nدر ابتداء فرورتيش سياست پدر خود را تعقيب كرد ، چه ميدانست ، كه ماد هنوز چندان قوّت نيافته ، كه خود را از قيد آسور خلاص كند . بنابراين مرتبا باج به آسور ميپرداخت و ضمنا محلهائى را ، كه در زمان پدر او به ماد ملحق نشده بود بمملكت خود ضميمه ميكرد . پس از آن شاه ماد پارس را باطاعت درآورد . چون دو مردم جنگى را مانند ماديها و پارسيها در اطاعت خود داشت قوى شد و بمطيع كردن قسمت‌هاى ديگر فلات ايران پرداخت . در 645 آسور بانىپال از كار عيلام و بابل فراغت يافته به كارهاى داخلى آسور و به تعمير معبد و قصر باشكوهى ، كه سناخريب ساخته بود ، اشتغال ورزيد . بعد در عيش و عشرت فرو رفت چه ، عادت پادشاهان آسور بر اين بود ، كه بعد از جنگى تا جنگ ديگر اوقات خود را بعيش و نوش و لهو و لعب ميگذرانيدند . بعد از چندى چون شاه ماد مملكت خود را وسيع ديد ، نخواست ديگر از آسور تمكين كند و خراج گذارد ، غافل از اينكه قواى مسلّح ماد هنوز آنقدر ورزيده نبود ، كه بتواند با آسوريهاى جنگى ، كه تمام ملل آسياى پيشين را عاجز كرده بودند ، مصاف دهد . بر اثر اين اشتباه ماديها به آسور حمله برده شكست خوردند و شاه هم در حين جنگ كشته شد . مدت سلطنت او 22 سال بود .\r\n\r\nهووخ‌شتر ( 633 - 585 ق . م )\r\n\r\nجنگ با آسور\r\nاسم اين شاه را هرودوت كوآكسار نوشته « 1 » ، ولى از كتيبهء بيستون داريوش اوّل معلوم است ، كه هووخشتر بود . اين شاه يكى از شاهانى است ، كه سائسى خوب بوده‌اند و نظائرشان در تاريخ كم است .\r\nوقتى كه هووخشتر بتخت نشست ، اوضاع ماد خطرناك و موقع شاه باريك بود ، ولى او به خوبى تشخيص داد ، كه بيدرنگ بايد اصلاحاتى بكند و توجه خود را قبل از هر چيز بقشون معطوف داشت ، زيرا از تجربهء تلخ جنگ پدرش با آسور آموخته بود ، كه سپاهيان چريكى ماد هرگز از عهدهء سپاهيان ورزيده و جنگ آزموده آسور برنيايند . بنابراين قشونى باسلوب آسورى ترتيب داد و آن را دائمى كرد . پياده نظام مسلّح به تيروكمان و شمشير شد ، سواره نظام تيراندازان ماهرى بودند ، كه از\r\n\r\n\r\n","description":"","footnote":"\r\n( 1 ) -  Kyaxar  ( يونانيها ايپسلون يا ايگرگ را مانند  u  فرانسوى تلفّظ ميكردند ، ولي ممدود بود ) .\r\n","page_name":" 180 ","page_number":198},
  {"content":"\r\n\r\nكودكى باسب‌سوارى ، تيراندازى و قيقاج زدن ، مانند سواران پارتى چند قرن بعد ، عادت كرده بودند . اسب مادى در عهد قديم معروف آفاق بود ، بخصوص اسبهاى نسا ( نيسايه ) كه از حيث قشنگى ، تندروى و بردبارى مانند نداشتند . بعد از ترتيب چنين سپاهى هووخشتر بقول هرودوت ( كتاب 1 بند 103 ) به آسور حمله كرد . آسوريها سخت پا فشردند ، ولى بالاخره سردار آسورى شكست خورد و قشون ماد در دفعهء دوّم داخل آسور شده نينوا پاى تخت آسور را محاصره كرد . چون معلوم بود ، كه بواسطه استحكامات نينوا محاصرهء آن به طول خواهد انجاميد ، هووخشتر قسمتى از قشون خود را مأمور كرد جلگه‌هاى حاصلخيز آسور را غارت و خراب كنند ، زيرا تصميم كرده بود ، كه دشمن را منهدم و نام آسور را از صفحهء روزگار محو كند . از اينجا به خوبى استنباط مىشود ، كه كينه‌ورزى ماديها از جهت مظالم آسوريها بچه اندازه بوده .\r\nبراى نمودن سرور ملل مغلوبه از محاصرهء نينوا ، يكى دو جاى تورية را ذكر ميكنيم ( كتاب ناحوم باب دوّم ) : « خداوند عظمت يعقوب را مثل عظمت اسرائيل باز ميآورد و تاراج‌كنندگان ايشان را تاراج مىكند . سر جبّاران او سرخ شده ، مردان جنگى بقرمز ملبس ، عرّابه‌ها در روز تهيه او از فولاد لامع است و نيزه‌ها متحرّك مىباشد . . . دروازه‌هاى شهرها كشاده است ، قصر گداخته مىگردد . . .\r\nو نينوا از روزى ، كه بوجود آمده ، مانند برگه آب ميبود ، اما اهلش فرار مىكنند و اگرچه صدا ميزنند بايستيد بايستيد ، لكن احدى ملتفت نميشود . نقره را غارت كنيد و طلا را بيغما بريد ، زيرا اندوخته‌هاى او و كثرت هرگونه متاعش را انتهائى نيست . او خالى و ويران و خراب است ، دلش گداخته ، زانوهايش لرزان ، در همه كمرها درد شديد مىباشد و رنگ روهاى ، همه پريده است . . . واى بر شهر خونريز ، كه تمامش از دروغ و قتل مملو است و غارت از آن دور نميشود . آواز تازيانه‌ها ، صداى غرغر چرخها ، جهيدن اسبان و جستن عرّابه‌ها . سواران هجوم مىآورند ، و شمشيرها برّاق ، نيزه‌ها لامع مىباشد و كثرت مجروحان ، فراوانى مقتولين و لاشها را انتهائى نيست ، بر لاشهاى يكديگر ميافتند . . . اينك يهوه صبابوت ميگويد :\r\n\r\n","description":"","footnote":"","page_name":" 181 ","page_number":199},
  {"content":"\r\n\r\nمن بضدّ تو هستم و دامن‌هايت را بر روى تو منكشف ساخته عورت تو را بر امّت‌ها و رسوائى تو را بر مملكتها ظاهر خواهم ساخت . . . »\r\n\r\nتاخت‌وتاز سكاها در آسياى غربى\r\nسپاه ماد با بهره‌مندى پيش ميرفت و نزديك بود پايتخت دولت بزرگ آسور سقوط يابد ، كه ناگهان خبر تاخت‌وتاز سكاها در آذربايجان و صفحات مجاور آن بشاه ماد رسيد و او ديد ، كه چاره ندارد ، جز اينكه محاصرهء نينوا را ترك كرده بحفظ مملكت خود بپردازد . اين بود ، كه با سپاه خود قصد دشمن كرد ، در نزديكى درياچهء اورميه با سكاها مصاف داده شكست خورد و مجبور شد شرائط سنگين آنان را بپذيرد .\r\n( هرودوت - كتاب 1 بند 103 ) سكاها پس از اين فتح دانستند ، كه ديگر كسى قدرت ندارد از آنها جلوگيرى كند ، چه آسور بواسطه جنگ با ماد ناتوان و خود مادىهاى غالب ، مغلوب آنها شده بودند . از اين جهت و نيز بسبب اينكه در آسور غنائم كافى نيافته بودند ، بناى تاخت‌وتاز را در كليهء صفحات شمال غربى ايران ، در آسور ، مملكت وان ، كاپادوكيه گذاشته و مملكتى را بعد از ديگرى غارت و خراب كرده پيش رفتند ، تا بسواحل درياى مغرب ( مدىترانه ) رسيدند . در اينجاها هرچه مييافتند غارت ، آباديها را ويران و مردم را نابود مىكردند . فقط مردمانى سالم ماندند ، كه پناه بقلاع بردند . پادشاه مصر پسامتيك ( فسمتيخ ) ، كه فاتحانه وارد شامات شده بود ، همين كه خبر تاخت‌وتاز سكاها را شنيد ، بعجله عقب نشست و بعد هدايائى براى سردار سكاها فرستاده او را از دخول بمصر منصرف كرد . حركت سكاها به طرف فلات ايران معلوم نيست چه جهت داشته . هرودوت گويد ، كيمرىها را تعقيب كرده بآسياى غربى درآمدند . بعضى تصور مىكنند ، كه آسور ، چون ديد از طرف كيمريها و ماديها عرصه بر او تنگ شده ، سكاها را بكمك طلبيد ، ولى بايد حقيقت امر چنين باشد :\r\nآمدن سكاها بآسياى غربى دنبالهء همان نهضت آريانى بوده ، كه از قرون پيش شروع شده بود و آريانها بمعنى اعمّ گروه گروه ، دسته دسته ، بفلات ايران و آسياى غربى مىگذشتند . بارى تاخت‌وتاز سكاها در ماد و آسياى صغير سالها امتداد يافت . از تورية به خوبى ديده مىشود ، كه چه رعبى از سكاها ، تاخت ، تاز و كشتار و غارت آنها\r\n\r\n","description":"","footnote":"","page_name":" 182 ","page_number":200},
  {"content":"\r\n\r\nدر دلهاى مردمان آن روز بوده . ارميا گويد ( كتاب ارمياى نبى باب ششم ) : « اى بنى بن يامين ، از اورشليم فرار كنيد ، كرنا را در تقوع « 1 » بنوازيد و علامتى بر بيت هكّاريم « 2 » برافرازيد ، زيرا بلائى از طرف شمال و شكستى عظيم روى خواهد داد . . .\r\nخداوند چنين مىگويد ، اينك قومى از زمين شمال ميآورم ، امّتى عظيم از اقصاى زمين خواهند برخاست و كمان و نيزه خواهند گرفت . ايشان مردان ستم كيش ميباشند ، كه ترحّم ندارند . بآواز خود مثل دريا شورش خواهند كرد و بر اسبان سوار شده مثل مردان جنگى بضدّ تو اى دختر صيهون خودآرائى كنند . آوازهء اين را شنيديم ، دست‌هاى ما سست گرديد و درد مثل زنى ، كه ميزايد ، بر ما مستولى شده است . بصحرا بيرون مشويد و به راه مرويد ، زيرا شمشير دشمنان و خوف از هر طرف است . اى دختر قوم من پلاس بپوش و خويشتن را در خاكستر بغلطان ، ماتم پسر يگانه و نوحه‌گرى تلخ براى خود بكن ، زيرا تاراج‌كننده ناگهان بر ما ميآيد . . . دم پرزور ميدمد ، سرب در آتش فانى ميگردد و قال‌گر عبث قال ميگذارد ، زيرا شريران جدا نميشوند » . تاخت‌وتاز سكاها در ايران بقول هرودوت 28 سال طول كشيد . در اين مدّت سكاها از ملل باج ميگرفتند و باوجوداين آنها را ميچاپيدند . بالاخره هووخشتر پادشاه يا سردار آنها را موسوم به مادى يس « 3 » ، كه پسر بارتاتوى مذكور در فوق بود ، با تمام سران سپاه سكائى ميهمان كرده همه را در حال مستى بكشت . پس از اين كار پادشاه ماد با سكاها جنگيد و ، چون آنها بىسر و سالار مانده بودند ، شكست خورده از ماد خارج شدند .\r\n\r\nسكاها از كجا بايران حمله كردند . مدّت بودن آنها در ماد\r\nراجع به اين تاخت‌وتاز سكاها در ماد و آسياى صغير بايد عقيده داشت ، كه آنها از طرف قفقازيه آمده بودند ، يعنى از پشت كوههاى قفقاز به طرف جنوب متوجه شده و از دربند گذشته بقفقازيه و آذربايجان كنونى حمله كرده‌اند . زيرا هرودوت\r\n\r\n\r\n","description":"","footnote":"\r\n( 1 ) - يكى از شهرهاى يهودا است ، كه در نزديكى بيت لحم بجنوب شرقى اورشليم واقع بود .\r\n( 2 ) - مكانى است در نزديكى تقوع\r\n( 3 ) -  Madyes . \r\n","page_name":" 183 ","page_number":201},
  {"content":"\r\n\r\nدر اين باب چنين گويد ( كتاب 1 بند 104 ) : « مسافت بين درياچه م‌اتيد « 1 » ، رود فازيس و كل‌خيد براى پياده‌رو سالم سى روز راه است ، فاصلهء بين كل‌خيد و ماد زياد نيست و بين اين دو مملكت فقط مردم ساس‌پير سكنى دارند ، ولى سكاها اين راه كوتاه را گذاشته از راه بالاتر و دورترى آمدند ، چنان كه كوههاى قفقاز را از طرف راست خود داشتند » .\r\nدرياچهء م‌اتيد درياى آزوو « 2 » امروزى ، رود فازيس ( ريون ) كنونى و كل خيد لازستان قرون بعد يا گرجستان غربى است . بنابراين هرودوت ميخواهد بگويد ، كه راه كوتاه سكاها از كنار درياى آزوو بولايت باطوم كنونى و از آنجا بآذربايجان بود ، ولى آنها راه خودشانرا دور كرده از كنار درياى خزر گذشتند . چنان كه در ذيل بيايد تجاوز مردمان شمالى بايران در قرون بعد هم از تنگ‌هاى قفقاز ، مانند دربند واقع در كنار درياى خزر و تنگ داريال واقع در گرجستان ، بود . از اين بيان هرودوت معلوم مىشود ، كه در آن زمان هم مردمان شمالى از همين تنگ‌ها ميگذشته‌اند و راه ديگر ، و لو اينكه نزديكتر بود ، اختيار نميشد ، شايد از اين جهت ، كه بموانع طبيعى برميخورده‌اند . در اينجا بىمناسبت نيست گفته شود ، كه بعض محققين احتمال داده‌اند ، كه سكاها از دهستان ، گرگان ، طبرستان و گيلان به طرف آذربايجان گذشته‌اند و چنان كه در ذيل بيايد كتزياس هم‌چنين گويد . اگر اين روايت صحيح باشد ، بايد گفت ، كه سكاها از دو طرف بايران حمله كرده‌اند . نيز بايد درنظر داشت ، كه اكثر مورّخين مدّت توقف سكاها را در ايران 28 سال نوشته اند و ، اگر دقيق شويم ، اين مدّت مطابقت با سنين وقايع ديگر ندارد ، زيرا هووخشتر در 633 بتخت ماد نشست و ، چنان كه هرودوت گويد ، قشون مرتبى بياراست ، بعد مدّتى با آسور جنگيده نينوا را محاصره كرد و نزديك بود اين شهر را تسخير كند ، كه سكاها در شمال غربى ايران پيدا شدند . اين هم معلوم است كه شاه ماد\r\n\r\n\r\n","description":"","footnote":"\r\n( 1 ) -  Meotide . \r\n( 2 ) -  Azow . \r\n","page_name":" 184 ","page_number":202},
  {"content":"\r\n\r\nدر 606 نينوا را تسخير كرد و ، اگر از پشت سر خود يعنى از تخليهء ايران از سكاها مطمئن نميشد ، بجنگ ثانوى با آسور نمىپرداخت . بنابراين اگر مدّت توقف آنها را در ايران 28 سال بدانيم تاريخ وقايع مذكور بهم مىخورد ، زيرا بايد عقيده داشت ، كه از زمانى كه هووخشتر بتخت نشست ، تا 605 به كار سكاها اشتغال داشت ، در اين صورت فرصتى براى اصلاح قشون ماد ، جنگ اوّل و تهيهء جنگ دوّم با آسور نميماند . اين هم مسلم است ، كه بعد از شكست فرورتيش از آسور ، شاه جديد ، كه در اوّل سلطنتش با مشكلات عديده مصادف شده بود ، نميتوانست فورا بىتداركات با آسور جنگ كند . بنابراين مدّت توقف سكاها در ايران كمتر از 28 سال بوده .\r\n\r\nتسخير نينوا ، انقراض آسور\r\nهووخشتر پس از آنكه سكاها را از ايران براند ، باز باجراى خيال ديرين خود ، يعنى انقراض آسور پرداخت ، لازم است نظرى به آسور مقارن اين زمان افكنده به‌بينيم اين دولت در چه حال بود و شاه ماد چه دولتى را مىخواست از پا درآورد .\r\nآسور در نيمهء قرن هفتم ق . م ، يعنى تقريبا چهل سال قبل از انقراض ، باوج عظمت خود رسيد : مصر مطيع شد ، ليدّيه پست گرديد ، دولت عيلام دشمن موروثى آسور ويران گشت ، مملكت وان ديگر جرئت تخطى را بحدود آسور نداشت و داخلهء آسور درخشندگى يك تمدّن مادى عالى را مينمود ، امّا براى مردم كوچكى مانند آسوريها نگاهداشتن اين همه ممالك دشوار و بلكه محال بود . راست است كه آسوريها ، براى اينكه ملل مغلوبه را مرعوب و حكمرانى خود را در تمام آسياى غربى تا كوير لوت تأمين كنند ، بسختىهاى دهشتناك و بوحشىگرىهاى بىنظير متوسّل ميشدند ، ولى باوجوداين تمام علائم و آثار نشان ميداد ، كه نخواهند توانست تسلطّ خود را در آسياى غربى محفوظ دارند . از وقتى ، كه مردمان آريانى آسور را در فشار گذاردند ، آسور مجبور شد بوسائل ديگر ، غير از قشون‌كشى و قتل و غارت ، متوسّل شده با برانگيختن بعض مردمان آريانى بر بعضى ديگر و توليد نفاق در ميان آنها و ديگران به حيات سياسى خود ادامه دهد ، چنان كه آسور حيدّين\r\n\r\n","description":"","footnote":"","page_name":" 185 ","page_number":203},
  {"content":"\r\n\r\nدختر خود را بسردار سكائى داد و آسور بانىپال دسايس گوناگون در مصر وليديّه به كار برد . اين وسائل موقتا نتايجى بخشيد ، ولى معلوم بود ، كه آسور پس از جنگهاى متمادى با عيلام نيروى خود را از دست داده ، زيرا مىبينيم ، كه دولت ليديّه بمصريها در راندن ساخلو آسورى از مصر كمك مىكند و آسور بانىپال با خونسردى به اين اوضاع مينگرد . حملهء ماديها اگرچه بواسطهء ريختن سكاها به آسياى غربى بىنتيجه ماند ، ولى نهب و غارت قطعات جنوبى آسور و سوختن قلعهء محكم و پايتخت قديم آن ، يعنى كالاه ( كالح ) ، ضربتهائى بود ، كه بدل آسور وارد آمد . تاخت‌و تاز سكاها در آسياى غربى به خوبى نشان داد ، كه نينوا ديگر آن دولت سامى نيست ، كه عالم متمدّن آنزمان را از دست برد مردمان شمالى حفظ كند و آسور عمر خود را كرده . معلوم است ، كه ملل مغلوبه اين نكته را به خوبى حسّ كردند . آسور بانىپال در 625 ق . م درگذشت و پس از آن ( نبوپالاس سار ) حاكم آسور در بابل ياغى شده سلسلهء ( بابل و كلدانى ) را تأسيس كرد . بعد از آسور بانىپال ، پسر او ( آسور اتيل ايلانى اوكىنى ) « 1 » بتخت نشست و به تعمير كالاه پرداخت . برادر او ، كه موسوم به ( سين شاروكين ) بود و يونانىها اسم او را ( ساراكس ) نوشته‌اند ، از 620 تا 607 ق . م سلطنت كرد و در زمان او آسور منقرض شد . با وجود اينكه اين انقراض يكى از وقايع مهم تاريخ مشرق قديم است ، اطّلاعات ما راجع به اين حادثه بزرگ تا چندى قبل منحصر بود بنوشته‌هاى هرودوت ، كتزياس و برس ، ولى اخيرا در 1901 ميلادى يك هيئت آلمانى در حفريّات بابل دو سند مهم راجع بانهدام آسور بدست آورد ، يكى منسوب به نبونيد پادشاه بابل و معاصر كوروش بزرگ است و ديگرى استوانه‌ايست ، كه از خود نبوپالاس سار پادشاه بابل و متحد هووخ‌شتر بدست آمده .\r\nمضامين هريك از اين منابع را در اينجا ذكر ميكنيم و مضمون نوشته‌هاى كتزياس در جاى خود بيايد . بدوا بايد درنظر داشت ، كه در باب سقوط نينوا منابع كلدانى با يونانى مخالفت دارد : برس از قول آبيدن « 2 » نوشته ، كه چون بپادشاه آسور خبر رسيد ، لشكرى از دريا مانند مور و ملخ بيرون آمده به نينوا حمله مىكند ، سردارى را\r\n\r\n\r\n","description":"","footnote":"\r\n( 1 ) -  Assur - Etil - Ylani - Ukini . \r\n( 2 ) -  Abydenns . \r\n","page_name":" 186 ","page_number":204},
  {"content":"\r\n\r\n( بوسالس‌سر ) « 1 » نام ببابل فرستاد و او در بابل ياغى شده آموخه ، « 2 » دختر ( آستياگ ) پادشاه ماد را براى پسر خود ، بخت النصر ، گرفت ، بعد به قصد نينوا بيرون رفت و چون پادشاه آسور از اين قضيه مطلع شد قصر خود را آتش زد . اين گفته برس به نظر غريب ميآيد ، زيرا اولا اسم پادشاه ماد در اين زمان ( آستياگ ) نبود ، ثانيا از حكايت مورّخ مذكور چنين استنباط مىشود ، كه سقوط نينوا فقط بواسطه ضديت سردارى ، كه در بابل ياغى شده بود ، روى داده ، و حال آنكه دشمن موروثى آسور ماديها بودند و پادشاه ماد قشون محاصر را اداره ميكرد . مورّخين تصوّر ميكنند كه برس در اشتباه افتاده و يكى از پادشاهان سابق ماد را ، كه ( آستى براس ) نام داشته ، با ( هووخ‌شتر ) مخلوط كرده . از اين اشتباه هم كه بگذريم باز عبارت « قشونى از دريا بيرون آمده » غير مفهوم است . هرودوت ، به عكس ، ميگويد ، كه سقوط نينوا از جهت لشكركشى پادشاه ماد بود . محققين براى رفع اختلاف منبع كلدانى با روايت هرودوت بسيار كوشيدند ، تا بالاخره لوحه‌هائى از نبونيد ، آخرين پادشاه بابل ، بدست آمد ، كه اختلاف را رفع مىكند . پادشاه مزبور گويد : « سينا خريب با بابل بديها نمود ، معابد آن را خراب ، هيكل‌ها را معدوم و امكنهء مقدّسه را ملوّث كرد ، بدست مردوك ( رب النوع بزرگ بابليها ) دست زد و او را به آسور برد . مردوك غضب خود را نسبت به بابل فرو ننشاند و 21 سال در آسور بماند ، تا اينكه خشم او نسبت به بابل تسكين يافت و پادشاه آسور را ، كه مخرّب مملكت مردوك بود ، شمشير پسر او ، كه از خون او بود . . .\r\n( اين قسمت گمشده ) . مردوك پادشاه اوم‌مان‌ماندها ( يعنى ماديها ) را معاون ( نبوپالاس‌سار ) قرار داد و او ، كه بىنظير است ، بامر مردوك بكمك نبوپالاس سار شتافت . از بالا و پائين ، از راست و چپ مانند سيل روآور شد و انتقام بابل را كشيد . پادشاه اوم‌مان‌ماندها دلير است ، او معابد تمام خدايان آسور را خراب و نيز ولايات اكد را ، كه بر ضد پادشاه اكد بودند ، ويران كرد . پادشاه بابل از رفتارى ، كه با مردوك شده بود سخت مكدّر بود . . . او دست بامكنه مقدّسه خدايان نزد . . .\r\nبنابراين خرابى معابد آسور بدست مردم خارج مذهب ، بربرها انجام پذيرفت . . . . . »\r\n\r\n\r\n","description":"","footnote":"\r\n( 1 ) -  Busalossor . \r\n( 2 ) -  Amuchee . \r\n","page_name":" 187 ","page_number":205},
  {"content":"\r\n\r\nاز اين استوانه چنين استنباط مىشود : بابليها بواسطه رفتار خشن آسوريها منتظر فرصت بوده‌اند تا تلافى كنند ، حاكم آسور در بابل ، كه خودش ميگويد بابلى بود « 1 » ، ياغى شده و خواسته است شهرهاى بين النهرين را تسخير كند ( شايد مصر هم به اين خيال بوده و بابل خواسته پيش دستى كرده باشد ) بعد جنگ شروع شده و آسورىها پا فشرده‌اند . در نتيجه نبوپالاس سار بهره‌مندى نيافته و از مادىها دشمنان ديرين آسور كمك طلبيده . پس از آن هووخ‌شتر ، كه خود در خيال حمله به آسور بوده ، موقع را مغتنم شمرده و اتحادى با پادشاه ياغى بابل كرده كار آسور را ساخته است . از اين‌كه در استوانه گفته شده بكمك مادىها ولايات اكدى هم ويران شده ، معلوم است ، كه شهرهاى قديم اكد ، چون طرفدار آسوريها بوده‌اند ، نميخواسته‌اند ببابل كمك كنند ، شايد از اين جهت ، كه آسورىها به اين شهرها قديم امتيازاتى داده بودند . بهرحال معلوم مىشود ، كه پادشاه بابل از عهده آنان برنيامده و باز بكمك مادىها بر آنها غلبه كرده . از اينجا روشن است ، كه طرف قوى در اين اتحاد مادىها بوده‌اند . موافق نوشته ديگر نبونيد حرّان ، كه از نظر آسورىها مقدّس بود ، نيز در اين زمان خراب گرديده . راجع به بت‌ها پادشاه مزبور گفته ، كه مادىها آن را ببابلىها دادند و ببابل حمل شد . نبوپالاس سار در يكى از نوشته‌ها ، كه از او بدست آمده ، به خود باليد مىگويد آسور را تسخير و مملكت دشمنان خود را مبدّل به تلى از خاكروبه و خرابه كرد . از زبان پادشاه بابل چنين بيانى طبيعى است ، زيرا نميخواسته خود را مرهون ماديها نشان بدهد ، ولى استوانه‌اى هم از او بدست آمده كه مضمونش اين است :\r\n« نبوپالاس‌سار ، پادشاه حقيقت ، شبانى ، كه مردوك او را طلبيده . چون من حقير و پسر ناچيزى ، هميشه معابد مقدّسه ( نبو ) « 2 » و ( مردوك ) را محترم ميداشتم و همّ من مصروف بود بر اينكه قوانين و احكام آنها اجرا شود ، خدائى كه از بطون مردم آگاه ، از قلوب خدايان آسمان و زمين مطّلع و مراقب راهى است ، كه مردمان\r\n\r\n\r\n","description":"","footnote":"\r\n( 1 ) - پائين‌تر نوشته او ذكر شده .\r\n( 2 ) - چنان كه در مدخل گفته شد پسر مردوك را نبو يعنى خبر دهنده از مغيّبات ميناميدند .\r\n","page_name":" 188 ","page_number":206},
  {"content":"\r\n\r\nمىپيمايند ، بقلب من نفوذ يافته من حقير را رئيس مملكتى كرد ، كه در آن متولد شده‌ام و حكمرانى مملكت و مردم را به من بخشيد . او روحى نازل كرد ، كه مرا حفظ و در كارها به من كمك كند ، نرگال « 1 » را ، كه قوىشوكت‌ترين خدايان است ، هادى من قرار داد ، دشمنانم را مطيع و رقباى مرا مخذول كرد . آسوريها ، كه از ديرگاهى بر تمام ملل حكومت ميكردند و بقيد سنگين خود مردم مملكت مرا مطيع كرده بودند ، من ضعيف و ناچيز بواسطهء پرستش خداى خدايان و بكمك و يارى قواى مدهش ( نبو ) و ( مردوك ) ، دو صاحب اختيار من ، دست آسورىها را از مملكت اكد كوتاه و آن را از قيد آسورىها خلاص كردم . . . » اين نوشته با نوشتهء ديگر نبوپالاس سار تفاوت دارد از اين حيث ، كه پادشاه بابل در اين يكى فروتنى خود را نشان داده ، شايد اين كتيبه بيانيه‌اى بوده ، كه پس از فتح منتشر شده و پادشاه بابل خواسته اظهار تقدّس كند ، تا حسيات مردم را با خود موافق سازد . اين نكته اهميت ندارد ، ولى جالب‌توجه است ، كه پادشاه بابل در اين كتيبه از اكد سخن ميراند و از جنگ تعرّضى با آسور و محاصرهء نينوا چيزى نميگويد . از ذكر اسم نرگال چنين مستفاد مىشود ، كه در قشون آسور طاعون افتاده و كار دشمنان را آسان‌تر كرده . از اينجا بايد استنباط كرد ، كه آسور سخت پا فشرده و متحدين بواسطهء اوضاع و احوال مساعد موفق گشته‌اند ، كه اين مالك - الرّقاب ملل آسياى غربى را از پاى درآورند . از كتيبه مزبور نيز ديده مىشود ، كه آسور حكمرانى بر ملل آسياى غربى داشته . اين جاى كتيبه با نوشته‌هاى هرودوت و با تورية كاملا موافقت دارد . هرودوت تسخير نينوا را به هووخ‌شتر ، يا چنان كه او نوشته ، به كياكسار نسبت داده و وعده كرده كيفيات تسخير پايتخت آسور را بعد شرح دهد ( كتاب 1 بند 106 ) ولى وعده‌اش را فراموش كرده و اين قسمت ناگفته مانده . برس ، چنان كه گذشت ، نوشته ، كه پادشاه آسور قصر خود را آتش زد و بايد از اينجا استنباط كرد ، كه خود و خانواده‌اش در آن آتش سوخته‌اند . كتزياس نوشته ، كه دجله قسمتى ، از ديوار شهر را خراب كرد . ناحوم\r\n\r\n\r\n","description":"","footnote":"\r\n( 1 ) - نرگال سيّارة مرّيخ و بعقيده بابليها ربّ النّوع جنگ ، طاعون و جهنّم بود .\r\n","page_name":" 189 ","page_number":207},
  {"content":"\r\n\r\nگويد : « دروازه‌هاى رودها باز خواهد شد و قصر منهدم خواهد گرديد » . راجع بتاريخ انهدام نينوا بايد درنظر داشت : اوسويوس تاريخ آن را سال اوّل چهل و سوّمين الم پياد معين كرده ، يرونيم يك سال پيشتر رفته ، تورية اين سالرا سال كشته شدن يوشيّا در جنگى با مصرىها دانسته ( چنان كه پائين‌تر بيايد ) نبونيد پادشاه بابل گويد ، كه معبد ، حرّان ، را پنجاه و چهار سال بعد از انهدام آن از نو بساخت .\r\nبنابراين اطلاعات تاريخ انهدام نينوا را در سال 607 ق . م ميدانند ، بعضى 605 و 606 هم مينويسند . نينوا پايتخت دولت قديم قويم آسور ، كه چندى قبل از انهدامش ، پايتخت تمام آسياى غربى و يكى از بزرگترين شهرهاى عالم آن زمان بشمار ميرفت ، چنان زيروزبر شد ، كه جز خرابه‌هائى از آن چيزى باقى نماند . دو قرن بعد ، وقتى كه لشكر يونانى بسردارى كزنفون از ( كالاه ) و نينوا ميگذشت ، رهنمايان يونانىها محل‌هاى اين دو پايتخت نامى را لاريسا و ميس‌پيلا ناميدند ، زيرا كزنفون در كتاب خود موسوم بعقب‌نشينى ده هزار نفر « 1 » گويد : « آن‌جا خرابه‌هاى شهر بزرگى بود ، كه آن را ، لاريسا ، ميناميدند و در زمان قديم مساكن مادىها بود » در همان فصل مورّخ مذكور به همين مضمون از ( ميس‌پيلا ) ذكرى كرده . بخاطر كزنفون و همراهانش خطور نمىكرده ، كه در اين‌جاها وقتى سرنوشت دول و ملل حلّ و عقد ميشد . آسور پس از اين ضربت ديگر كمر راست نكرد و ، چنان كه بيايد ، در تقسيم سهم دولت ماد گرديده ، پس از انقراض دولت ماد باسم اثورا جزو شاهنشاهى هخامنشى شد و بعد بدست اسكندر و سلوكيها افتاد . انقراض آسور به اين زودى پس از آن درخشندگى و قدرتى ، كه نشان داده بود ، باعث حيرت است . درست چهل سال ، بعد از اينكه دولت عيلام را منقرض كرد ، خود نيز منقرض شد . چون جهات اينواقعهء مهم بالاتر نوشته شده از اينموضوع ميگذريم .\r\nنينواى خراب در زمان امپراطوران روم مستعمرهء نظامى گرديد « 2 » و مورّخين يونانى و رومى تمام بين النهرين را آسور ميناميدند ، چنان كه هرودوت مملكت بابل را هم آسور مينامد ، و حالا هم رشته زبان و آثارشناسى بابل و آسور را « آسور شناسى » مىنامند « 3 » ، ولى بايد گفت ، كه از آسور همين باقى ماند ، زيرا زندگانى سياسى\r\n\r\n\r\n","description":"","footnote":"\r\n( 1 ) -  Anabase , III - 4 . \r\n( 2 ) -  Niniva - claudipolis . \r\n( 3 ) -  Assyrologie . \r\n","page_name":" 190 ","page_number":208},
  {"content":"\r\n\r\nو علوم و ادبيات آن از ميان رفت . بعض محققين به اين عقيده‌اند ، كه زبان آسورى و خط ميخى در زمان قدرت آسور هم بطور مصنوعى در دربار حفظ ميشده و در ميان مردم زبان و خط آرامى معمول بوده .\r\n\r\nآسياى غربى پس از سقوط نينوا\r\nپس از سقوط نينوا ، در نقشهء آسياى غربى تغيير كلى روى داد :\r\nتوضيح آنكه در موقع تقسيم تركهء آسور ، ولايات واقعه در كنار دجلهء عليا و كاپادوكيّه نصيب دولت ماد گرديد ، سائر مستملكات آن ، يعنى بين النهرين سفلى ، سوريّه ، فلسطين ، ببابل رسيد و در اينجا دولت كلدانى و بابلى تشكيل شد . اين دولت پس از سقوط آسور يگانه حافظ تمدن قديم بابل بود . پس از اين دو دولت درجهء اوّل دولتهاى ديگرى نيز در مشرق قديم وجود داشتند ، مانند مصر ، كه تازه زندگانى سياسى خود را از سر گرفته بود ، ليدّيه و مملكت كيليكيّه در آسياى صغير . غير از اين دولتها در فلسطين امارتهاى كوچكى بودند ، مانند امارتهاى يهود ، ادوميان و غيره ، كه سابقا در تحت حكومت آسور ميزيستند و حالا هم به همان حال ، منتها در تحت سلطهء دولت بابل ، ميبايست بحيات خود ادامه دهند . در فينيقيه شهر صور از حيث ثروت و ترقى درجهء اوّلرا حائز بود ، چه اين شهر عجالة رقيبى نداشت و كسى هم درصدد تسخير آن برنيامده بود . درجهء آبادى ، ثروت و درخشندگى آن از بياناتى ، كه حزقيال تقريبا مقارن اين زمان كرده ، به خوبى مشاهده مىشود ( كتاب حزقيال باب 27 و 28 ) . دولت ماد پس از سقوط نينوا بتسخير ممالكى ، كه سهم او شده بود پرداخته ولاياتى را ، كه در كنار دجلهء عليا واقع بود ، تسخير و با مملكت وان ستيزه كرد . سپس در كاپادوكيّه و آسياى صغير چندان پيشرفت تا برود هاليس ( قزل‌ايرماق ) حاليه رسيد و ، چنان كه بيايد ، با دولت قوى ليدى درافتاد . براى فهم اين وقايع و وقايع بعد بايد كلمه‌اى چند از بابل و ليديّه بگوئيم .\r\n\r\nبابل\r\nبعد از سقوط نينوا نبوپولاس‌سار بين النهرين سفلى را تصرف كرد . بعد ميخواست به طرف سوريّه حركت كند ، كه ناخوش شد و بخت النصر پسر خود را ، كه معروف به بخت النصر دوّم است ، با قشونى بجنگ مصرىها\r\n\r\n","description":"","footnote":"","page_name":" 191 ","page_number":209},
  {"content":"\r\n\r\nفرستاد « 1 » . چه پادشاه مصر نخائو « 2 » از ناتوانى آسور و اشتغال بابل بمحاصرهء نينوا استفاده كرده داخل شامات شده بود . پادشاه مزبور به اين بهره‌مندى اكتفا نكرده به طرف مشرق راند و فاتحانه تا كاركميش واقع در ساحل فرات پيش رفت و ؛ چنان كه در تورية نوشته‌اند ، با پادشاه يهود ، يوشيّا ، كه طرفدار آسور بود ، جنگيد و يوشيّا كشته شد ( كتاب دوّم ، تواريخ ايام ، باب 35 ) . بعد با قشون كلده مصاف داده شكست خورد ( 605 ق . م ) . از بيانات ارميا معلوم است ، كه مصريها در نتيجهء اين جنگ شكست فاحشى خورده در كمال بىنظمى فرار كرده‌اند ( كتاب ارميا ، باب 46 ) . بخت النصر ميخواست مصريها را تعقيب كند ، ولى در اين حين خبر رسيد ، كه پدرش درگذشته و او با عجله به طرف بابل شتافت ، تا خطرى در غياب او براى سلسلهء جديد روى ندهد . پس از آن سوريه در تحت سلطهء بابل درآمد ، ولى مصر به زودى از اين مملكت صرف‌نظر نكرد و فلسطين هم ، چون ديد بين دو دولت نزاع است ، راحت ننشست . چنان كه از تورية ديده مىشود ، ارميا مردم را نصيحت ميكرد ، كه بر ضدّ بابل اقدامى نكنند و عواقب وخيم آن را مينمود ، ولى اشخاصى هم بودند ، كه مردم را بر عليه بابل برميانگيختند . خصومت بين بابل و فلسطين به طول انجاميد . در ابتداء بخت النصر تصوّر ميكرد ، كه اگر مردمانى را بر ضد يهودىها برانگيزد ، كافى خواهد بود و با اين مقصود آراميها را با كلدانيهاى خويش بجنگ آنها فرستاد ، ولى بعد ، چون ديد ، كه اين اقدامات كافى نيست ، خود به فلسطين رفته و يهويا قيم پادشاه يهود را گرفته در زنجير كرد ، تا به بابل بفرستد ، ولى او بلافاصله مرد و پسرش ( يهوياكين ) بعد از سه ماه در 597 ق . م تسليم شد .\r\nپس از آن بخت النصر او را با ده هزار نفر از يهوديهاى متنفّذ به بابل فرستاد و از ظروف معابد بزرگ بعضى را شكسته ، برخى را به شهر مزبور حمل كرد . در ابتداء بخت النصر ميخواست دولت يهود را ، ولو اسم باشد ، حفظ كند و با اين مقصود پسر سوّم يوشيّا را ، كه صدقيا نام داشت ، پادشاه آن مملكت كرد ، ولى او هم بر ضدّ بابل برخاست . بعد همسايگان\r\n\r\n\r\n","description":"","footnote":"\r\n( 1 ) - اسم او ببابلى نبوكودّورى نصّر است يعنى ( اى نبو ، حدود مرا حفظ كن ) در تورية نبوكدنصّر نوشته‌اند .\r\n( 2 ) -  Nechao . \r\n","page_name":" 192 ","page_number":210},
  {"content":"\r\n\r\nيهود و صور با او همدست شدند و مصر هم ، كه چشم خود را بسوريه دوخته بود ، باز بناى تعرّض را گذاشت . كلدانىها بيت المقدس را محاصره كردند و آپ‌ريس ، فرعون مصر ، بكمك يهوديها آمد . كلدانيها در ابتداء عقب نشستند . سرور و وجد يهوديها را حدّى نبود ، ولى بعد فرعون در 586 ق . م شكست خورد و بيت المقدس پس از مقاومت و مدافعه سخت بدست كلدانيها افتاد . اين دفعه بخت النصر با يهود كارى كرد ، كه انعكاسش تا زمان ما ممتدّ است . تورية گويد ( كتاب دوّم ، تواريخ ايام ، باب 36 ) : « پس پادشاه كلدانيان جوانان ايشان را در خانهء مقدّس ايشان بشمشير كشت و بر جوانان ، دوشيزگان ، پسران و ريش‌سفيدان ترحم نكرد ، او ساير ظروف خانه خدا را از بزرگ و كوچك ، خزانه‌هاى خانه خداوند ، گنج‌هاى پادشاه و سرورانش تماما ببابل برد و خانه خدا را سوزانيد ، حصار اورشليم را منهدم ساخت ، همه قصرهايش را به آتش سوزانيدند ، جميع آلات نفيسه آنها را ضايع كردند و بقية السيف را ببابل باسيرى برد ، كه ايشان تا زمان سلطنت پادشاهان پارس او و پسرانش را بنده بودند . . . » از كارهاى معروف بخت النصر ، كه در تاريخ ضبط شده ، اينهاست : اولا باغهاى معلّقى در بابل براى زنش آمىتيس ، دختر هووخشتر ، ساخت و بعدها ، بر خلاف واقع ، نسبت بناى آن را بسميراميس ملكه داستانى آسور دادند .\r\nاين باغها بر صفحه بلندى ساخته شده بود و چنين به نظر ميامد ، كه اشجار آن معلّق است .\r\nباغهاى مزبور را يونانيهاى قديم يكى از عجائب هفتگانه عالم قديم دانسته‌اند « 1 » .\r\nبعد براى ( ايستار ) ، كه بعقيده بابليها ربة النوع جنگ و عشق بود ، دروازه باشكوهى ساخت . يكى از كارهاى مهم او سدّى است ، كه از طرف شمال و جنوب بابل براى حفاظت اين شهر از لشكر مهاجم خارجى ساخته شد . سدّ شمالى ، كه موسوم بسدّ مادى بود ، از دجله تا فرات امتداد داشت . بواسطه اين سدّ ممكن بود در موقع خطر تمام جلگهء مجاور بابل را از طرف شمال مبدّل بدرياچه كنند . چنين سدّى هم به حكم اين شاه از طرف جنوب ساخته بودند . از اينجا معلوم مىشود ، كه باوجود اينكه دولت ماد دوست بابل بشمار ميرفت و بين دو خانواده سلطنت وصلتى\r\n\r\n\r\n","description":"","footnote":"\r\n( 1 ) - اين باغ در زمان اسكندر وجود داشت ، توصيف آن در جاى خود بيايد .\r\n","page_name":" 193 ","page_number":211},
  {"content":"\r\n\r\nشده بود ، باز شاه ماد نظرى بثروت بابل ، عروس شهرهاى آسيا ، داشته و بابليها هم از دولت قوى ماد نگران بوده‌اند . علاوه بر اين كارها بخت النصر خرابىهاى بابل را مرمت كرد و قصور و معابد زياد بساخت . بنابراين ، او را يكى از پادشاهان بزرگ بابل ميدانند .\r\n\r\nليديّه\r\nمملكتى بود در طرف غربى آسياى صغير ، كه حدود آن را در اين زمان چنين معين كرده‌اند : حدّ شمالى و شمال غربى ، درياى سياه و درياى مرمره ، حدّ جنوبى ، درياى مغرب ، از سمت مغرب محدود بحر الجزائر و از طرف مشرق برود هاليس . راجع بليديها بايد درنظر داشت ، كه معلوم نيست از كدام نژاد بوده‌اند و ، چون تورية آنها را از بنى سام محسوب داشته ، ( سفر پيدايش ، باب دهم ) سابقا اينها را سامىنژاد ميدانستند ، ولى اكنون عقيده دارند ، كه گفته‌هاى تورية راجع به نژاد ملل از نظر سياسى بوده نه نژادى . آريانى بودن آنها هم معلوم نيست و چنين به نظر ميآيد ، كه مردم ليدى از بومىهاى اصلى آسياى صغير بوده‌اند . آنچه محقق مىباشد اين است ، كه در اينجا مردمانى از عهدى قديم ميزيستند و بعد در قرن دهم و نهم ق . م مردمى ديگر موسوم به بريگ‌ها يا فريكىها ، كه از ملل هند و اروپائى بوده قرابت نژادى با يونانيهاى قديم داشتند ، به اين سرزمين آمده غلبه يافتند و در قرون بعد متدرجا با بوميها مخلوط و در ميان آنها حلّ شدند . در قرن هشتم ق . م ميداس نامى در اينجا سلطنت كرد ، او را در تاريخ ( ميتاى موشكى ) نيز ناميده‌اند . در حوالى 770 ق . م اين پادشاه با ( روسا ) پادشاه مملكت آرارات متحدّ شده معا با سارگن دوّم سلطان آسور جنگ كردند .\r\nپس از آمدن فريگيها بمملكت ليديها و تأسيس دولتى در اينجا طوائف ليديّه قوّتى يافتند ، سپس دولتى در اينجا تشكيل شد و يك سلسله پادشاهانى در اينجا سلطنت كردند ، كه معروف به ( هراكليدها ) يا هرقلىها بودند . ( آگرون ) نامى اين سلسله را تأسيس كرد و در دورهء اين سلسله فريگيها به كلى با بوميها مخلوط شدند .\r\nبعدها در اينجا سلسلهء ديگرى برقرار شد ، كه در تاريخ معروف بسلسلهء مرمناد است ،\r\n\r\n","description":"","footnote":"","page_name":" 194 ","page_number":212},
  {"content":"\r\n\r\nتوضيح آنكه ژيگ « 1 » نامى ، كه نيزه‌دار ساديارتس ، آخرين پادشاه ليدى از سلسله هرقليها بود ، عاشق زن او گرديد و بعد پادشاه را كشته بتخت نشست « 2 » . اينشخص دولت ليدى را قوى و مخصوصا سواره نظامى تشكيل كرد ، كه در تمام مشرق زمين معروف بود . پس از آن ، چون ديد كه قوى است ، بعض مستعمرات يونانى را در آسياى صغير تابع كرد و با برخى قراردادهائى بست . اين كار اهميت داشت ، زيرا يونانيهاى آسياى صغير مانع از تجارت ليديها با ممالك غربى بودند ، ولى زحمت بزرگ اين دولت از طرف شمال بود . توضيح آنكه كيمريها مانند سكاها از طرف شمال همواره به خاك اين دولت تجاوز كرده ولايات ليدى را دست خوش غارت و چپاول ميداشتند .\r\nدر حدود 667 ليديّه از نو دچار تاخت‌وتاز كيمريها گرديد و اين دفعه نهب و غارت و خرابى بقدرى شديد بود ، كه تاخت‌وتاز آنها را بطوفانى شبيه كرده‌اند .\r\nژيگ ، چون ديد نميتواند از عهده آنان برآيد ، بكمك آسور متوسّل شده با اين مقصود سفيرى بدربار آن دولت فرستاد . آسور بانىپال ، كه از بودن دولت ليدى در عالم بيزار و از شنيدن اسم آن متنفر بود ، نظر بسياست و احتراز از توليد مشكلات مؤدّبانه\r\n\r\n\r\n","description":"","footnote":"\r\n( 1 ) -  Gyges . \r\n( 2 ) - هرودوت اين قضيّه را چنين حكايت كرده : ( كتاب اوّل بند 8 - 12 ) كاندولا ، آخرين پادشاه سلسله هرقليها ، زنى داشت ، كه از حيث جمال بىنظير بود و پادشاه بسيار او را دوست ميداشت .\r\nكاندولا نيزه‌دارى نيز داشت موسوم به ژيك ، كه بسيار مورد اعتماد او بود . روزى پادشاه به او گفت :\r\nمن هرچه از زيبائى زن خود تعريف ميكنم مىبينم ، كه تو باور نميكنى . اين است ، كه ميخواهم تو او را در خواب‌گاه ، وقتى كه رختهاى خود را كنده و ميخواهد بخوابد ، به‌بينى . نيزه‌دار استيحاش و كاندولا چندان اصرار كرد ، تا بالاخره قرار شد پادشاه او را در خوابگاه خود مخفى بدارد و او ملكه را برهنه ببيند . بعد چنين كرد و زن دريافت ، كه اين قضيّه بىدخالت شوهرش ممكن نبوده روى دهد و ، براى كشيدن انتقام چنين افتضاحى از شوهر خود ، روز ديگر نيزه‌دار را خواسته به او گفت :\r\nاز دو راه يكى را بايد انتخاب كنى ، پادشاه را كشته ، ملك او و مرا بدست آرى يا بامر من كشته شوى .\r\nژيگ ، پس از اينكه ديد ملكه در عزم خود راسخ است ، شق اوّلى را قبول كرده در پشت همان در پنهان شد و شبانه در خواب پادشاه را كشت ، بعد ملكه را گرفته بتخت نشست و بانى سلسله مرمنادها گرديد . معلوم است كه هرودوت قضيّه را به شكل داستان شنيده و ضبط كرده ، اصل قضيّه چنين بوده :\r\nژيك زن كاندولا را جلب كرده ، بعد پادشاه را كشته و بتخت نشسته . از نوشته‌هاى هرودوت هم ، كه راجع به كرزوس پائين‌تر بيايد ، اين معنى مستفاد مىشود .\r\n","page_name":" 195 ","page_number":213},
  {"content":"\r\n\r\nجوابى داد ، ولى بموقع كمكى بپادشاه ليدى نرساند . بالاخره او مجبور شد فقط بقواى خود تكيه كند . بعد در جنگى ، كه روى داد ليديها شكست خوردند و پادشاه آنها كشته شد ، آرديس پسر پادشاه مقتول فراريهاى جنگ را جمع كرده از يونانيهاى سواحل مجاور كمك طلبيد و اينها با سگهاى جنگى ، كه تربيت كرده بودند ، در قشون او داخل شده بواسطهء سگهاى مزبور ، كه باسبهاى كيمريها حمله ميبردند ، آنها را شكست دادند . در اين حال كيمريها به طرف مشرق عقب نشسته در گردنه‌هاى كيليكيه بسپاه آسور برخوردند و جنگ بنفع آسوريها خاتمه يافت ، توضيح آنكه كيمريهاى شكست خورده با تلفات زياد بخانه‌هاى خود برگشتند . اين واقعه براى دولت ليدى بسيار مهمّ بود ، چه بواسطه فراغت از دشمن قوى ميتوانست از اين ببعد بامور ديگر بپردازد . از اين جهت دولت ليدى زود رو بترقّى نهاد و مخصوصا در زمان سلطنت آليات « 1 » باوج عظمت خود رسيد . اين پادشاه حدود شرقى ليدّيه را به رود هاليس ( قزل‌ايرماق حاليه ) رسانيد و بآبادى و ثروت مملكت افزود .\r\nپسر او كرزوس « 2 » ، كه معاصر كوروش بزرگ بود ، بقدرى بآرايش ( سارد ) پايتخت خود پرداخت ، كه يونانيها آن را سارد زرّين ناميدند . اشياء نفيسه ، ثروت و تجملات اين پادشاه چشم مشاهير يونانى را ، كه بدربار ليدى دعوت ميشدند ، خيره ميكرد .\r\nاز حيث تمدّن ليديها بدرجه عالى رسيده بودند ، زيرا اوّلا زمين‌هاى حاصل‌خيز زياد داشتند و ديگر بدرياها نزديك بودند ، نيز موقع جغرافيائى اين مملكت بين بابل و آسور از يكطرف و عالم يونانى از طرف ديگر فوايد زياد براى رونق تجارت و ترّقى ثروت مملكت بخشيد . بالاخره بايد درنظر داشت ، كه دولت ليدى در زمان جنگ و صلح از هنرمندى يونانيها استفاده ميكرد ، مثلا اوّلين سكه در ليدى زده شده و اين اختراع مهمّ بدست استادان قوم ينيان ، كه مستعمراتى در آسياى صغير داشتند ، انجام يافت ( نيمه قرن هفتم ق . م ) وزن سكه ليدى بابلى بود . ليديها از حيث تجارت هم خيلى پيش بودند و بعقيده بعضى ، قبل از اينكه يونانيها در دريانوردى و تجارت گوى سبقت بربايند ، ليديها در اينقسمت آسياى صغير و صفحات مجاور\r\n\r\n\r\n","description":"","footnote":"\r\n( 1 ) -  Alyattes . \r\n( 2 ) -  Cresus . \r\n","page_name":" 196 ","page_number":214},
  {"content":"\r\n\r\nبرترى داشتند . يونانيهاى قديم ليديها را مردمى دانسته‌اند ، كه به تن‌آسانى و عيش و عشرت ميل مفرطى داشته « 1 » ، اما بعض نويسندگان عقيده دارند ، كه در موقع جنگ جنگىهاى خوبى بوده‌اند . از اينكه در مواقع سخت ، يعنى در موقع طرف شدن با مردمان تازه نفس ، مانند سكاها ، كيمريها و آريانهاى ايرانى ، بمردمان تازه نفس ديگر متوسّل شده و از آنها كمك خواسته يا سپاهيان اجير در قشون خود داخل كرده‌اند ، بايد گفت ، كه عقيدهء يونانيهاى قديم صحيح‌تر است و زندگانى بسيار ملايم آنها را سست كرده بود .\r\nچنين بود اوضاع ليدى و چنان - اوضاع بابل ، كه در فوق ذكر شد . اكنون مقتضى است ، كه بذكر وقايع ايران برگرديم\r\n\r\nجنگ هووخشتر با ليديّه\r\nماديها و بابلىها ، چنان كه بالاتر گفته شد ، پس از سقوط آسور ممالك آن را بين خود تقسيم كردند و سهم ماد ، آسور بالاخص و ولايات شرقى آسياى صغير گرديد . در اينجا بدوا سؤالى پيش ميايد ، كه چرا شاه ماد ولايات حاصل‌خيز و پرجمعيت و ثروت آسياى غربى را مانند شامات و فلسطين ببابل داد . اگرچه صراحتى در اين باب در تاريخ نيست ، و ليكن جهت آن روشن است : نگاهداشتن ممالك مجاور ماد براى ماديها آسان‌تر از حفظ ممالكى بود ، كه بابل ميبايست بين ماد و آنها حائل باشد و ديگر اينكه ماديها مردمان كوهستانى بودند و ممالك كوهستانى آسور و آسياى صغير بيش از ممالك گرمى ، مانند شامات و فلسطين ، با مزاج و احوال روحى آنها مناسبت داشت .\r\nبهرحال ماديها پس از فراغت از كار آسور در منطقه خود يك بيك ولايات را گرفته پيش رفتند . اين جهانگيرى براى آنها اشكالى نداشت ، چه از تاخت‌وتاز سكاها اهالى اين ولايات ناتوان و فقير گشته ، در مقابل ماديهاى قوى نميتوانستند پا فشارند .\r\nاين بود ، كه ماديها همواره بىمانع پيش رفتند تا برود هاليس رسيده بدولت قوى و معظمى برخوردند . معلوم است ، كه صلح بين اين دو دولت با ميلى ، كه هر دو بتوسعه داشتند ، ممكن نبود ممتد باشد ، بخصوص ، كه دولت ماد مىخواست خود را\r\n\r\n\r\n","description":"","footnote":"\r\n( 1 ) -  Luxurieux . \r\n","page_name":" 197 ","page_number":215},
  {"content":"\r\n\r\nبه بحر الجزاير برساند ، چنان كه بابل پيوسته درصدد بود به درياى مغرب برسد .\r\nدر اين احوال چنان كه هرودوت گويد : ( كتاب اوّل بند 73 - 74 ) حادثه‌اى روى داد ، كه بهانه جنگ براى ماديها گرديد ، توضيح آنكه هووخشتر يك عدّه شكارچى از سكاها در دربار خود داشت و عدّه‌اى از جوانان نجيب مادى را زيردست آنها داده بود ، تا فنّ شكار كردن بياموزند . روزى سكاها از شكار با دست خالى برگشتند و شاه نسبت بانها تندى كرد . سكاها از تندى شاه سخت خشمگين شده از راه كينه‌ورزى يكى از جوانان نجيب مادى را كشتند ، از گوشت او غذائى ترتيب داده در ميهمانى بشاه خوراندند و بعد فرار كرده نزد آليات رفتند . شاه ماد ردّ كردن آنها را از پادشاه ليدى خواست ، او نپذيرفت و بر اثر آن جنگ شروع شد . در اين جنگ مزايا با ليديها بود ، چه ماديها اوّلا از تكيه‌گاه خود ، يعنى ماد ، دور بودند ، و حال آنكه ليديها در خانه خود ميجنگيدند . ثانيا دولت ليدى از سپاهيان سنگين اسلحه يونانى عدّه‌اى را اجير كرده بود و اينها در فنون جنگى خيلى ماهر بودند .\r\nثالثا سواره نظام ليدى بر سواره نظام مادى از حيث اسلحه و نظم برترى داشت .\r\nباوجوداين جنگ 5 سال طول كشيد ، بىاينكه طرفين نتيجه قطعى بگيرند ، بالاخره كسوفى روى داد ، كه گويند طالس ، حكيم يونانى ، از اهل مىلت ( ملطيّه ) ، آن را پيش‌بينى كرده بود . سپاهيان طرفين اين كسوف را علامت غضب خدا دانسته ديگر حاضر نشدند جنگ كنند . بعد ، ( سون‌سيوس ) پادشاه كيليكيّه و بخت النصر پادشاه بابل بين طرفين حكم گرديدند و قرار شد ، كه رود هاليس سرحدّ دولتين گردد . ( هرودوت گويد لابىنت ، يعنى نبونيد ، حكم شد ، ولى اشتباه كرده ، زيرا در اين زمان نبونيد پادشاه بابل نبود ) . شاه ليدى بر اثر صلح دختر خود ( آرىيه‌نيس ) را بوليعهد ماد داد ( 585 ق . م ) . بعضى عقيده دارند ، كه مملكت ( اورات‌رو ) ياوان در موقع قشون‌كشى پادشاه ماد به قصد ليدّيه جزو ماد گرديد . برخى الحاق آن را بر اين زمان مقدّم مىدارند ، بهرحال تاريخ التحاق محققا معلوم نيست .\r\nپس از آن ، واقعه مهمى روى نداد و يك سال بعد از انعقاد صلح هووخ‌شتر درگذشت ( 584 ق . م ) . راجع بتاريخ 585 ق . م بايد گفت ، كه اين يكى از صحيحترين\r\n\r\n","description":"","footnote":"","page_name":" 198 ","page_number":216},
  {"content":"\r\n\r\nتواريخ وقايع عهد قديم است . سابقا تاريخ صلح ماد را با ليديّه در 610 ق . م ميدانستند ، زيرا يونانيها تصوّر ميكردند ، كسوفى كه طالس حكيم پيش‌بينى كرده بود ، در اين سنه روى داده ، ولى حالا از موازين علمى و حسابهاى ارى « 1 » هيئت‌دان معروف محقق است ، كه كسوف سىام سپتامبر 610 ق . م براى شمال درياى اسود كلى و براى آسياى صغير جزئى بوده ، كسوف كلى براى آسياى صغير در اين زمان همان كسوف 28 مه 585 ق . م است . اما از حكم شدن دو پادشاه براى انعقاد صلح روشن است ، كه هر دو از قوى شدن ماد ميترسيدند و براى حفظ موازنه خواسته‌اند جنگ خاتمه يابد ، تا احتمال غلبهء ماد مرتفع گردد ، زيرا ، اگر جنگ امتداد مىيافت ، غلبه با ماد ميشد .\r\n\r\nخصال هووخشتر\r\nاين پادشاه در موقعى بتخت نشست ، كه قشون ماد شكستى فاحش از آسور خورده و اميد ماديها به خلاصى از قيد آسور بيأس مبدل شده بود . باوجوداين مشكلات ، هووخشتر از پاى ننشست و با بهره‌مندى با آسور جنگيده پايتخت آن را محاصره كرد و ، اگر در ابتداء از سكاها شكست خورد ، ولى باز مأيوس نشد ، تا اين مردم تازه نفس و سلحشور را از ايران براند . پس از آن نقشه خود را در منقرض كردن آسور با عزمى متين دنبال كرد ، تا با بهره‌مندى از جنگ دوّم بيرون آمده حدود ماد را به رود هاليس رسانيد و آن را بزرگترين دولت آسياى غربى ساخت . بنابراين و خصوصا از اين‌نظر ، كه در به دو سلطنت او ماد در قيد آسور بود و در اواخر سلطنتش برترى ماديهاى آريانى در آسياى غربى منازعى نداشت ، به اين نتيجه ميرسيم ، كه هووخشتر يكى از شاهان نامى ايران و يكى از قائدين مواقع مهم تاريخ بوده .\r\n\r\nحدود ماد\r\nچون در زمان هووخشتر دولت ماد به اعلى درجه وسعت خود رسيد ، لازم است حدود آن را در اين زمان معين كنيم . از طرف مغرب حدود آن معين است : رود هاليس يا قزل آيرماق كنونى آن را از ليديه جدا ميكرد . از طرف جنوب غربى با بابل هم حدّ بود و از طرف شمال نيز\r\n\r\n\r\n","description":"","footnote":"\r\n( 1 ) -  Airy . \r\n","page_name":" 199 ","page_number":217},
  {"content":"\r\n\r\nمعلوم است ، كه مملكت وان يا ارمنستان زمان بعد جزو اين دولت گرديد . ساير حدود محققا معلوم نيست ، اما از قرائن ميتوان بطور تقريبى آن را معين كرد .\r\nاوّلا شكى نيست ، كه حدود ماد قبل از سقوط نينوا از طرف جنوب بحدود عيلام ميرسيده . پس از سقوط نينوا ، چون ديده نميشود ، كه بابل عيلام را جزو مملكت خود كرده باشد و عيلام هم جزو آسور بود ، پس بايد عقيده داشت كه عيلام اين زمان هم ، از تركه آسور ، جزو يا دست‌نشانده دولت ماد گرديده بود . در باب پارس هم از روايت هرودوت و وقايع بعد ميدانيم ، كه تا قيام كوروش دست نشاندهء دولت ماد بشمار ميرفت . راجع بممالك مشرق ايران ، ظنّ قوى اين است ، كه اين صفحات هم جزو ماد بودند ، زيرا هرودوت گويد ، كه فرورتيش اين ممالك را تسخير كرد .\r\nاگر تمام اين ممالك هم در آن زمان جزو ماد نگرديده باشند ، شكى نيست ، كه پس از سقوط آسور ، به ماد ضميمه شده‌اند ، زيرا در قرون بعد هم مىبينيم ، كه چون نقطه‌اى از ايران مركز قدرت گرديد ، ساير ممالك بمرور تابع ميشوند . بنابراين ميتوان ظنّ قوى داشت ، كه حدود ماد از طرف مشرق تا باختر و جيحون ممتدّ بوده ( بعضى عقيده دارند ، كه بسيحون ميرسيده ) . راجع بگيلان و مازندران اختلاف‌نظر حاصل است ، زيرا بعضى گويند كه كادوسيان گيلان و ماردها يا مردهاى مازندران مانع از رسيدن دولت ماد بدرياى خزر بوده‌اند ، ولى موافق نوشته‌هاى كتزياس ، كه پائين‌تر ذكر شده كادوسىها تقريبا در اواخر دورهء مادى از ماد جدا شده‌اند .\r\n\r\nآستياگس - اژدهاك\r\n\r\nنام و نسب\r\nاسم اين شاه را هرودوت ( آستياگس ) نوشته و كتزياس ( آستىگاس ) . راجع باسامى پادشاهان ماد هشت جدول بدست آمده ، پنج از هرودوت و سه از كتزياس . در سه جدول از هشت جدول مذكور اسم اين شاه ( اژدهاك ) نوشته شده ، نبونيد پادشاه بابل اسم او را ( ايخ - توويكو ) نويسانده و محققا معلوم نيست كه آستياگس ، آستىگاس و نيز ايخ‌توويگو مصحف چه اسمى است ، ظنّ قوى اين است ، كه مصحف اژدهاك مىباشد ، زيرا\r\n\r\n","description":"","footnote":"","page_name":" 200 ","page_number":218},
  {"content":"\r\n\r\n( مارآپاس ) « 1 » مورّخ ارمنستان هم اسم او را ، چنان كه بيايد ( آشداهاك ) نوشته ، كه همان اژدهاك است ، بهرحال او پسر هووخشتر بود و مدت سلطنتش موافق روايات هرودوت از 584 تا 550 ق . م . در زمان او دولت ماد منقرض شد و وقايع چنين بود :\r\n\r\nاوضاع آسياى غربى\r\nوقتى كه اين شاه بتخت نشست ، دولت ماد بزرگترين دولت آسياى غربى بشمار ميرفت و ابهتى ، كه هووخشتر بماد داده بود ، دلالت ميكرد بر اينكه اين دولت آتيهء درخشان‌ترى خواهد داشت ، ولى بر خلاف انتظار ، چنان كه در جاى خود بيايد ، ديرى نگذشت ، كه دولت مزبوره بدست كوروش بزرگ منقرض شد ( 550 ق . م ) .\r\nاژدهاك در به دو سلطنت خود خواست بجهانگيريهاى هووخشتر ادامه دهد ، ولى به زودى دريافت ، كه اوضاع آسياى غربى و موقع دول همجوار مانع از اين كار است ، زيرا اگر ماد ميخواست از طرف مغرب توسعه يابد ، ميبايست با دولت ليدى و بابل بجنگد . دولت اوّلى بواسطه زحمات آليات و كرزوس قوى بود ، با يونانيها و مصر روابط دوستانهء محكمى داشت و بعلاوه دختر آليات ملكهء ماد بود . بابل هم پادشاهى داشت ، مانند بخت النصر فعال و بااراده و درافتادن با چنين سلطانى صلاح ماد نبود ، بخصوص كه خواهر اژدهاك ملكه بابل بشمار ميرفت . از طرف ديگر ليديّه و بابل هم ، چون قوّت ماد را ميديدند ، نميخواستند بهانه‌اى براى جنگ ايجاد كنند . اين بود كه تقريبا در مدت سى سال صلح و آرامش مختل نشد و در اينمدت بخت النصر استحكامات بابل را قوى كرد و اين شهر را باندازه‌اى آراست ، كه بابل مجددا مقام سابق خود را باز يافت و آن را عروس شهرها و پايتخت آسيا گفتند .\r\nبعد از بخت النصر دوّم ، در ميان جانشينانش كسى پيدا نشد ، كه كارهاى او را دنبال كند .\r\nنفاق داخلى ، كه بواسطه وجود بخت النصر قوى و بااراده ، موقتا فرو نشسته بود ، مجددا شروع شد ، چند نفر بتخت نشسته به زودى كشته شدند يا درگذشتند و بالاخره كاهنان بابل شخصى را نبونيد ( به بابلى نبونه‌خيد ) نام ، كه از خانواده سلطنت نبود ،\r\n\r\n\r\n","description":"","footnote":"\r\n( 1 ) -  Mar Apas Catina  بصفحهء 94 رجوع شود .\r\n","page_name":" 201 ","page_number":219},
  {"content":"\r\n\r\nبتخت نشاندند . از لوحه‌هائى ، كه در بابل يافته‌اند ، معلوم مىشود ، كه پدر اين شخص كاهن معبد ( سين ) يعنى رب النوع ماه در حرّان بوده و شايد قرابتى با خانواده سلطنت آسور داشته . بهرحال او شخصى نبود ، كه بتواند در چنين موقع باريك دولت بابل را اداره كند و فقط از اينجهت او را بتخت نشاندند ، كه در كنكاش كاهنان بر ضدّ پادشاه قبل شركت داشت .\r\nباوجوداين سستى داخلى آرامش بابل بواسطه ابهتى ، كه دولت مزبور در زمان بخت النصر يافته بود ، دوام داشت : سوريّه حركتى نميكرد ، حتى صور از بابل ميخواست كسى را براى پادشاهى بدانجا بفرستد و مصر هم بمستملكات بابل طمع نميورزيد ، ولى دولت ماد ، كه به خوبى از اوضاع داخلى بابل آگاه بود ، موقع را مناسب ديد ، كه خيال ديرين خود را راجع به توسعهء مملكت از طرف مغرب بموقع عمل بگذارد و پادشاه ماد با قشونى داخل بين النهرين گرديد . كيفيات اين جنگ معلوم نيست و حتى نميدانيم مصادمه‌اى بين فريقين رويداده يا نه ، ولى از لوحه‌هاى نبونيد پيداست ، كه او از اين پيش‌آمد خيلى مكدّر بوده ، ولى نه از جهت سياسى ، بلكه از اين جهت ، كه نيت او در تعمير معبد ( سين ) در حرّان به تأخير افتاده بود . لوحه‌هاى او غالبا پر است از اطلاعات راجعه به آثار عتيقه بابل ، بمعابد و استوانه‌هائى ، كه در پىهاى معابد قديم مىيافت و نيز راجع بسلاطين بسيار قديم بابل ، اكد و غيره . از قشون‌كشى پادشاه ماد هم ، اگر اطلاعى ميدهد ، بطور اجمال و بمناسبت معبد حران است . از يك لوحه او چنين مستفاد مىشود كه اگر كوروش بر پادشاه ماد خروج نكرده بود ، جنگ ماد و بابل امتداد مىيافت .\r\n\r\nقيام كوروش بر پادشاه ماد\r\nراجع به اين واقعه اسنادى ، كه وجود دارد عبارت است از :\r\nنوشته‌هاى مورّخين قديم مانند هرودوت ، كتزياس و غيره ، كه ، چون بيشتر راجع به صباوت و جوانى كوروش و كارهاى او است ، جايش در تاريخ دوره پارسى است و بيايد . تفاوتهائى هم در نوشته‌هاى مورّخين ديده مىشود ، كه در جايش ذكر خواهد شد . خلاصه تمام اين نوشته‌ها اين است ، كه كوروش بر پادشاه ماد ياغى شد و در نتيجهء جنگ يا جنگهائى\r\n\r\n","description":"","footnote":"","page_name":" 202 ","page_number":220},
  {"content":"\r\n\r\nهمدان را گرفته دولت ماد را منقرض كرد ، فقط كزنفون ، چنان كه در موقع خود ذكر خواهد شد ، تسلط كوروش را بر ماد بطور ديگر شرح داده . بالاتر گفته شد ، كه در حفريات بابل لوحه‌اى از نبونيد بدست آمده . پادشاه بابل در اين لوحه مفاد خوابى را ، كه ديده ، بيان و در آخر آن اشاره به بهره‌مندى كوروش و انقراض ماد مىكند . اين است مفاد لوحه : « مردوك ، آقاى بزرگ و ( سين ) ، يعنى نور آسمان و زمين ، از دو طرف من ايستاده بودند . مردوك به من گفت : نبونيد پادشاه بابل ، آجر تهيه كن و معبد ( اخول‌خول ) را بساز ، تا ( سين ) آقاى بزرگ ، در آنجا سكنى گزيند .\r\nمن با كمال فروتنى بمردوك ، آقاى خدايان ، گفتم ، معبدى را ، كه تو نشان ميدهى ، ماديها و قشون زياد آنها محاصره كرده‌اند . مردوك به من جواب داد : ماديهائى ، كه تو از آنها سخن ميرانى ، ديگر وجود ندارند ، چنان كه مملكت ، پادشاه و اعوان و انصار او ديگر وجود ندارند . در سال سوّم ، آنها ( يعنى پارسيها ) به جنگ او ( يعنى پادشاه ماد ) رفتند و كوروش پادشاه ( انشان ) ، خادم جوان او ، ( يعنى مردوك ) با قواى خود افواج مادى را متفرّق كرد و ايخ‌توويكو ، پادشاه ماد را ، اسير كرده بمملكت خود فرستاد » نبونيد از اين پيش‌آمد غير مترقّب مشعوف بود ، چه مىپنداشت ، كه اين واقعه او را به اجراى خيال خود ، يعنى تصرّف حرّان و ساختن معبدى براى ( سين ) در آنجا ، نزديك كرده و نميدانست ، كه چند سال بعد خود بابل هم بدست كوروش خواهد افتاد . از مضمون لوحه چنين استنباط مىشود ، كه ماديها در اين جنگ نسبت به بابليها بهره‌مند بوده‌اند و قيام كوروش بر ماد موقتا بابل را از دست رقيب قوى خلاصى بخشيده .\r\nدرباره اژدهاك ( ايخ‌توويكو بابلىها يا آستياگس يونانىها ) نميتوان قضاوت كرد ، زيرا نوشته‌هاى مورّخين قديم نسبت به او متضادّ است : هرودوت او را جبار و شديد العمل دانسته ، كتزياس به عكس او را پادشاهى رئوف معرّفى كرده و نيكلائوس دمشقى او را ستوده . بعضى مانند نلدكه عقيده دارند ، كه نوشته‌هاى هرودوت راجع به آخرين پادشاه ماد از گفته‌هاى خانواده ( هارپاگ ) وزير ايخ‌توويكو است و چون اين خانواده ، چنان كه بيايد ، دشمن شاه ماد بود ، او را بد\r\n\r\n","description":"","footnote":"","page_name":" 203 ","page_number":221},
  {"content":"\r\n\r\nتوصيف كرده . امّا گفته‌هاى نيكلائوس دمشقى را هم اغراق‌آميز ميدانند . نتيجه اين مىشود ، كه راجع به شخص آستياگ يا اژدهاك از جهت فقدان مدارك صحيحه نمىتوان چيزى گفت . در پايان اين مبحث لازم است علاوه كنيم : مارآپاس - كاتينا مورّخ ارمنستان عقيده داشت ، كه اژدهاك در جنگى با تيگران پادشاه ارمنستان و دوست كوروش بقتل رسيد . مورّخ مذكور گويد ( كتاب 18 - 22 مستخرج از كتاب موسى خورن ) : از جهت دوستى تيگران با كوروش ، اژدهاك پادشاه ماد ، از پادشاه ارمنستان ظنين شد . شبى خوابى ديد بس هولناك ، كه بر وحشت او افزود و در نتيجهء شورى با نزديكان خود مصمم گشت ، كه تيگران را خائنانه تلف كند .\r\nبنابراين خواهر او ( ديگر انوهى ) « 1 » را ازدواج كرد ، تا بدستيارى وى قصد خود را انجام دهد . زن راضى نشد ببرادرش خيانت كند و سرا او را از نقشهء شوم اژدهاك آگاه ساخت . بعد ، كه پادشاه ماد ميخواست در سرحد ماد و ارمنستان تيگران را ملاقات و او را بكشد ، تيگران دعوت او را نپذيرفت و دشمنى خود را با او آشكار كرد . پس از آن به زودى جنگ درگرفت و پنجماه دوام يافت . بالاخره در جداليكه تيگران با اژدهاك كرد ، او را كشت و خانواده‌اش را به ارمنستان برده در مشرق آرارات جا داد . عدهء زنان ، دختران ، پسران و ساير اسرا بده هزار ميرسيد و ملكه آنوايش « 2 » نام داشت . راجع بروايت مورّخ مذكور ، بايد گفت ، كه بر خلاف نوشته‌هاى مورّخين يونانى و رومى است . راست است ، كه كزنفون ، چنان كه بيايد ، تيگران نامى را اسم برده و او را پسر پادشاه ارمنستان دانسته ، ولى چنين روايتى را او هم ذكر نكرده . به عكس كزنفون گويد ( در تربيت كوروش ) ، كه پادشاه ارمنستان خواست از موقع استفاده كرده باج به پادشاه ماد ندهد ، ولى كوروش از طرف او قشون بارمنستان كشيده پادشاه آن را مطيع كرد ، چنان كه او باج خود را داد ، سپاهى هم بكمك ماديها ، كه جنگى در پيش داشتند فرستاد و تيگران هم در ملازمت كوروش بماد رفت . بنابر آن‌چه گفته شد روايت مارآپاس كاتينا را بايد يكى از گفته‌هاى داستانى پنداشت .\r\n\r\n\r\n","description":"","footnote":"\r\n( 1 ) -  Digranouhi . \r\n( 2 ) -  Anouiche . \r\n","page_name":" 204 ","page_number":222},
  {"content":"\r\n\r\n\r\nانقراض دولت ماد را چگونه بايد تلقى كرد\r\n\r\nجهات انقراض دولت ماد\r\nكوتاهى عمر اين دولت و سرعت انقراض آن باعث حيرت مورّخين گرديده . بين 606 و 550 ق . م ، يعنى بين اوج و حضيض ، فقط 56 سال فاصله است و اين مدّت براى سلطنتى دراز ولى براى عمر دولتى خيلى كوتاه است . هرچند سرچشمه‌هاى قديم و جديد صراحتى در اين باب ندارند ، باوجوداين از اخبار مختصر و مجملى ، كه در باب دربار ماد بما رسيده و نيز از نظائر اين نوع انقراض‌ها ميتوان جهات آن را حدس زد : چنان كه از نوشته‌هاى هرودوت ، كزنفون و بعض مورّخين ديگر عهد قديم ديده مىشود ، دربار ماد در زمان اژدهاك نسخهء ثانوى دربار آسور بود : قصور عاليه ، باغها و شكارگاههاى عريض و طويل ، كه مخصوصا براى شكار مهيا شده بود ، هزاران دربارى ، پيشخدمت و خادم با لباسهاى فاخر سرخ و ارغوانى ، طوق‌ها و ياره‌هاى زرّين و نيز انواع بازيها ، تفريحات ، همه قسم اسباب عيش و عشرت و لهو و لعب كاملا ترتيبات دربار آسور را مينمود . بنابراين بايد گفت ، كه بعد از فتوحات درخشان هووخشتر درباريان و بخباى ماد بتموّل رسيده و در زندگانى با تجمل و عيش و عشرت غوطه‌ور گشته سست شدند . قشون هم در مدّت سلطنت طولانى آخرين پادشاه ماد بىكار ماند و صفات جنگى خود را فاقد شد . اين بود ، كه در مقابل رقيب تازه نفس خود ، يعنى پارسيها ، كه مردم كوهستانى و معتاد بزندگانى ساده و پرزحمت بودند ، نتوانستند مقاومت كنند . اين احوال از اينجا تأييد مىشود ، كه پارسيها پس از استيلاء بر ماد لباس و تزيينات و تجملات مادى را اقتباس ميكنند و ديرى نميگذرد ، كه خود پارسيها هم از اقتباس زندگانى تجملى ماديها و ساير مردمان آسياى غربى ، مانند بابليها و ليديها ، و فرو رفتن در عشرت‌هاى گوناگون سست شده صفات مردانگى و دلاورى ازمنه قبل را از دست ميدهند ، چنان كه اسكندر ، قبل از جنگ ايس‌سوس ، يكى از دسته‌هاى قشون خود را ، كه فوق‌العاده بچپاول و بردن غنائم حريص بودند ، مخاطب قرار داده گويد : « برويد و زينت‌هاى اين زنان را ( مقصود سرداران ايران است ) بربائيد » ولى پس از جنك گوگامل ، قشون\r\n\r\n","description":"","footnote":"","page_name":" 205 ","page_number":223},
  {"content":"\r\n\r\nخود گوينده اين جمله بواسطه اقامت چهل روزه در بابل چنان با سرعت رو به سستى ميرود ، كه اسكندر سخت نگران شده به زودى از آنجا حركت مىكند . سست شدن يونانيها و سلوكيها در ازمنه بعد نيز تكرار همان احوالى است ، كه براى ماديها ، پارسىها و مردمان ديگر در ازمنه پيش حاصل شد . كلية اين قاعده مسلم است ، كه چون مردمى در تجملات زندگانى و عيش و نوش فرو رفتند ، سست گرديده بواسطهء تن آسانى صفات مردانگى را جسما و اخلاقا از دست ميدهند . اين احوال اختصاص بعهد يا دوره و يا ملتى ندارد ، بىاستثناء نتيجه اين احوال در هر زمان و هر جا يكى است .\r\n\r\nمعنى و نتيجهء اين انقراض\r\nاين نكته از تاريخ ايران قديم كاملا روشن است ، كه مركز قدرت و حكومت مكرّر از يك نقطهء ايران بنقطه ديگر منتقل شده و يك سلسله ايرانى جاى سلسله ديگر را گرفته ، ولى تمامى اين حكومت‌ها و سلسله‌ها حكومت‌ها و سلسله‌هاى ايرانى است . در اين مورد هم غير از آن نبود ، اين‌نظر را يك چيز هم تأييد مىكند . مورّخين يونانى تا صد سال بعد از انقراض دولت ماد مكرّر بجاى كلمه ( پارسى ) ( مادى ) استعمال كرده و جنگهاى پارسىها را با يونانيها جنگهاى مادى ناميده‌اند . اطلاق اسم مادى بپارسى از اشتباه يا خلط مبحث نيست ، زيرا همان هرودوت ، كه تاريخ ماد و پارس را نوشته ، مكرّر در كتاب خود بجاى « پارسى » « مادى » استعمال كرده و جهت هم معلوم است .\r\nيونانيها ميديدند ، كه قوم پارسى و مادى از هر حيث از يك ملت‌اند و ، چون ماديها زودتر از پارسيها قدم بعرصه تاريخ گذاشته بودند ، گاهى پارسىها را هم مادى ميگفتند . اين نكته پائين‌تر روشن‌تر خواهد بود : بنابر آنچه گفته شد ، بايد معتقد باشيم ، كه در سلطنت اژدهاك سلطنت ايران از سلسله مادى ايرانى بسلسله پارسى ايرانى انتقال يافت ، چنان كه در قرون بعد از سلسله هخامنشى با فاصله كمى بسلسله اشكانى و بعد بسلسله ساسانى رسيد ، يعنى از پارسيها بپارتيها منتقل شد و بعد باز به اعقاب پارسيها و ماديها برگشت .\r\nمحققين نيز همين‌نظر را دارند ، از جمله نلدكه گويد : « امپراطورى ماد\r\n\r\n","description":"","footnote":"","page_name":" 206 ","page_number":224},
  {"content":"\r\n\r\nبدست كوروش منهدم نشد و فقط تغيير شكل يافت . يكقسمت ديگر مردمان ايران و يك سلسله ديگر در رأس امپراطورى ايران واقع شده با تسخير آسيا و ممالك همجوار آن ، نقشهء ( هووخشتر ) را ، بقدرى كه در حيزّ امكان ، بود ، بموقع عمل گذاشتند .\r\nامپراطورى پارس ، چه بعقيده يونانيها ، نظر باصطلاحاتى كه ذكر كرديم ، و چه بعقيده عبريها ( كتاب حزقيال باب 13 و 15 ، كتاب عزرا باب 1 و 3 ) دنباله امپراطورى ماد بود ( تتبعات تاريخى راجع بايران قديم ، ترجمه فرانسوى ، ص 23 ) « 1 » » .\r\nاين نكته را نيز بايد درنظر داشت ، كه پس از انقراض دولت ماد اسم آن مدّتها باقى بود و جغرافيون عهد قديم به دو ماد قائل شده‌اند : ماد بزرگ ، كه با عراق عجم قرون بعد تطبيق مىشود و ماد كوچك ، كه همان آذربايجان بود با قسمتى از كردستان .\r\nبعضى بسه ماد قائل شده ، ماد رازى يا ( رى ) را هم علاوه كرده‌اند ، ولى صحيح‌تر بايد همان دو ماد باشد ، زيرا ( رى ) جزو ماد بزرگ بود ، چنان كه در قرون بعد هم رى را جزو عراق عجم ميدانستند . ماد بزرگ در مشرق تا در بند درياى خزر ( دروازهء بحر خزر ) امتداد مىيافت و اين دربند آن را از پارت جدا ميكرد . دربند بحر خزر را اكنون با سردره‌خوار تطبيق ميكنند . اين دربند دروازه آهنين داشت و ساخلوى آن را حفظ ميكرد . ماد در زمان ساسانيان مبدل به ( ماى ) شد و در قرون اسلامى آن را ( ماه ) گفتند ، چنان كه مىگفتند ماه نهاوند ، ماه بصره و غيره و در جمع ماهات .\r\nدر ايران غربى جاهائى هست ، كه اسمشان با ( مار ) تركيب شده ، مانند مارآباد و بعضى عقيده دارند ، كه مار هم از ماد است . ممكن است چنين باشد ، ولى براى اين عقيده مدركى نداريم ، جز اينكه ( ويكتورلانگلوا ) ، كه نوشته‌هاى مورّخين ارمنستان را جمع كرده ، گويد : مادى را بارمنى ( مار ) گويند و اعقاب اژدهاك ، آخرين پادشاه ماد را ، به زبان ارمنى ( ويشتابازونك ) يعنى اژدهازاده‌ها ميگفتند « 2 » راجع بمبدّل شدن ماد به ( ماى ) و ( ماه ) مداركى در دست است ، مانند نوشته‌هاى\r\n\r\n\r\n","description":"","footnote":"\r\n( 1 ) -\r\n Noldeke , Etudes historiques sur la Perse Ancienne . Paris 1896 p . 23 . \r\n( 2 ) -\r\n Vict . Langlois , collection des hist . anc . et moder . de l'Armenie Paris 1881 . t . I p . 35 . ( not . I ) . \r\n","page_name":" 207 ","page_number":225},
  {"content":"\r\n\r\nموسىخورن ، جغرافيادان ارمنى ، و كتب نويسندگان قرون اسلامى ، چنان كه بيايد .\r\n\r\nفصل سوم - روايات كتزياس راجع به ماد\r\nچنان بود مفاد نوشته‌هاى هرودوت ، كتيبه‌هاى آسورى ، لوحه‌هاى بابلى و غيره درباره ماديها و دولت ماد ، كه ذكر شد . چون كتزياس هم چيزهائى راجع به ماد نوشته ، لازم است مضامين آن را نيز ذكر كنيم ، زيرا ، اگر هم در بعض موارد موافق حقيقت نباشد ، از كليات آن ميتوان راجع به ماديها ، دولت ماد و مناسبات آن با آسور و سائر ملل استنباطهائى كرد : چنان كه در مدخل گفته شد ، نوشته‌هاى كتزياس گم شده و فقط قسمتهاى كمى از آن بما رسيده ، زيرا بعض مورخين قرون بعد جاهائى را از نوشته‌هاى او در كتب خود ذكر كرده‌اند . از جمله ديودور - سىسىلى است ، كه راجع به ماد از قول كتزياس چنين گويد ( كتاب 2 - بند 23 ) .\r\n\r\nاوضاع آسور\r\nسارداناپال ، آخرين پادشاه آسور ، از حيث تن‌آسانى و تنبلى و غوطه‌ور شدن در عيش و عشرت از تمام پادشاهان آسور گذشت .\r\nاو خود را از نظر مردم پنهان ميداشت و همواره در قصر خود در ميان زنان غير عقدى اوقات خود را به لهو و لعب ميگذرانيد . او مانند زنان بساختن رنگ ارغوانى ، به عمل آوردن پشم ، پوشيدن جامه زنان ، آراستن صورت « 1 » و استعمال عطريات مشغول بود و در اين كارها بقدرى افراط كرد ، كه از حيث تن‌پرورى از زنان بدعمل هم گوى سبقت را ربود . شب و روز مسكرات زياد استعمال ميكرد ، به همه نوع عيش و عشرت ميپرداخت و بدرجه‌اى بىپروا و بىشرم بود ، كه آشكارا اعمال زشت و قبيح را مرتكب ميشد . بالاخره بىحيائى را به جائى رسانيد ، كه در حيات خود سنگ قبرى براى خود ساخت و كتيبه‌اى بر آن به زبان بربرها ( غير يونانيها ) نويساند ، كه يكى از يونانيها آن را چنين ترجمه كرد : « اى رهگذر ، يقين بدار ، كه تو فانى هستى و روحت را براى لذايذ دنيا باز كن ، زيرا براى كسى ، كه مرده ديگر لذتى نيست . منكه وقتى پادشاه نينواى بزرگ بودم ، فقط مشتى خاكم ، ولى آنچه را ، كه\r\n\r\n\r\n","description":"","footnote":"\r\n( 1 ) - مقصود بزك كردن است .\r\n","page_name":" 208 ","page_number":226},
  {"content":"\r\n\r\nخورده‌ام و آنچه را ، كه باعث عيش و عشرت من بود ، با خود دارم . تنها چيزى را ، كه از دست داده‌ام ، قدرت و ثروت من است » . چنين بود سارداناپال و او نه فقط زندگانى خود را بطور شرم‌آور به آخر رسانيد ، بلكه دولت آسور را ، كه دوامش بيش از تمام دول ديگر بود ، از دست بداد .\r\nآرباكس رئيس مستحفظينى ، كه ماد همه ساله به نينوا براى قراولى ميفرستاد ، شخصى بود ممتاز . اين شخص در اردو با رئيس سپاهيان بابلى دوست شد و نقشهء برانداختن آسور را در ميان گذاشت . رئيس بابليها ، كه به‌له‌زيس « 1 » نام داشت و طرف توجّه كاهنان بابلى ، موسوم به كلدانيان ، بود ، چون از نجوم و غيب‌گوئى اطّلاعات مبسوطى داشت ، روزى بدوست خود گفت ، تو سلطان تمام ممالكى خواهى بود ، كه سارداناپال در تحت تسلط خود دارد . آرباكس از اين پيشگوئى غرق شعف گرديد و به به‌له‌زيس گفت ، اگر چنين شود ، تو را بحكومت بابل منصوب خواهم كرد . بعد او با سائر سرداران طرح دوستى ريخت و حسّ كنجكاوى او را بر آن داشت ، كه زندگانى پادشاه را در اندرون مشاهده كند . خواجه‌اى در ازاى يك جام طلا او را باندرون پادشاه برد و ، چون آرباكس در عيش و عشرت شاه نگريست ، بيش از سابق مصمم شد ، كه نقشه خود را اجرا كند . با اين مقصود دو دوست مزبور كنكاشى ترتيب دادند ، توضيح آنكه آرباكس متعهد شد ماديها و پارسىها را بر آسور بشوراند و به‌له‌زيس بابليها و نيز اعراب ، يعنى متحدين آنان را ، به قيام وادارد . چون مدت قراولى ماديها بسر آمد ، آرباكس به ماد برگشت و ماديها و پارسىها را بر آسور شوراند ، به‌له‌زيس هم با بابليها چنين كرد و شخصى را نزد اعراب فرستاده كمك آنها را طلبيد . خلاصه آنكه پس از يكسال متحدّين به اين بهانه ، كه نوبت قراولى آنها در اردوى نينوا رسيده است ، با سپاهيان خود به طرف شهر مزبور حركت كردند .\r\n\r\nقيام آرباكس بر آسور\r\nملل چهارگانه مذكور ، كه عدّه‌شان به 400 هزار نفر ميرسيد ، در جائى جمع شدند ، تا در باب نقشهء جنگ شور كنند .\r\nسارداناپال ، همين كه از اين خيانت آگاه شد ، با قشونى ، كه براى\r\n\r\n\r\n","description":"","footnote":"\r\n( 1 ) -  Belesis . \r\n","page_name":" 209 ","page_number":227},
  {"content":"\r\n\r\nاو باقى مانده بود ، بعزم جنگ بيرون آمده بر دشمنان خود غلبه كرد ، ولى كنكاشيان بكوهى ، كه در هفتاد استادى ( تقريبا دو فرسخ و نيمى ) نينوا بود ، پناه بردند و بعد براى جدال دوّم حاضر شدند . سارداناپال جارچىهائى به طرف دشمن فرستاد ، تا جار زنند ، كه هركس آرباكس را بكشد ، مستحق گرفتن دويست تالان طلا « 1 » خواهد بود و ، اگر زنده او را بياورد ، حكومت مملكت ماد از آن او خواهد شد . نظير اين پاداشها را هم براى كشتن ( به‌له‌زيس ) وعده داد ، ولى كسى اغوا نشد .\r\nسارداناپال باز جنگ كرد ، عدّهء زيادى از دشمن بكشت و باقىماندهء سپاهيان كنكاشيان باز بكوه پناه بردند . آرباكس داشت مأيوس ميشد ، ولى به‌له‌زيس به او گفت ، بوسيله آياتى خدايان به او ظاهر ساخته‌اند ، كه پس از مجاهدات زياد او موفّق خواهد شد .\r\nجنگ سوّم روى داد ، باز پادشاه آسور غالب آمد ، حمله باردوى دشمن برده آن را تسخير كرد و سپاه شورشيان را تا سرحدّ بابل براند . آرباكس رشادت‌هاى حيرت‌انگيز كرد و از آسوريها عدّه‌اى زياد بكشت ، ولى خودش هم زخم برداشت .\r\nدر اين احوال سرداران ملل مذكوره بواسطه يأس از بهره‌مندى ميخواستند بولايات خود برگردند ، ولى به‌له‌زيس تمام شب را بنظارهء كواكب بسر برده روز ديگر گفت ، كه اگر پنج روز ديگر مقاومت كنيد ، كمك غير مترّقبى بما خواهد رسيد و اقبال با ما خواهد بود . سپاهيان پذيرفتند ، كه پنج روز ديگر بمانند و ، وقتى كه جمع شدند اسلحه برگيرند ، خبر آمد ، كه از باختر سپاهى نيرومند بكمك پادشاه آسور ميآيد . آرباكس و هم قسمهاى ديگر باستقبال اين قشون رفته افراد را بكمك خود طلبيدند و باختريها ، همين كه وعدهء آزادى را شنيدند ، با شادى بقشون هم قسم‌ها ملحق شدند . از طرف ديگر سارداناپال ، كه از رفتن باختريها به طرف دشمن خبر نداشت و مست فتوحات خود گشته بود ، باز در عيش و عشرت فرو رفت و آذوقه و شراب وافر بسپاه خود داد . آرباكس ، چون بتوسّط فراريها شنيد ، كه اردوى آسورى مشغول عيش و طرب است ، به آن شبيخون زده و كشتار زياد كرده\r\n\r\n\r\n","description":"","footnote":"\r\n( 1 ) - 8896000 گرام يا درم طلا ، اگر مقصود تالان‌آت‌تيك بوده .\r\n","page_name":" 210 ","page_number":228},
  {"content":"\r\n\r\nبقية السيف آسوريها را به طرف شهر براند . پادشاه آسور در اين احوال سردارى سپاه را ببرادرزن خود ( ساله من ) « 1 » سپرد و خود در شهر براى دفاع آن بماند . در جنگى ، كه بعد روى داد ، شورشيان فاتح شدند ، سردار مزبور كشته شد ، عدّهء زيادى از فرارىها از دم شمشير گذشتند و بعضى مجبور شدند ، كه خود را در فرات اندازند .\r\nعدّهء كشته‌ها بقدرى بود ، كه آب فرات سرخ فام گرديد . بر اثر اين واقعه تقريبا تمام ايالات آسور سر از اطاعت آن پيچيدند ، زيرا همه تشنهء آزادى بودند . در اين احوال پادشاه سه پسر و دو دختر خود را با گنجهاى متعدّد به پافلاگونيه نزد دوست باوفاى خود ( كت‌تا ) « 2 » فرستاد و پس از آن فرامينى با چاپارها به تمام ايالات فرستاده قشون طلبيد . غيب‌گوئى گفته بود ، كه نينوا را كسى نخواهد گرفت ، مگر وقتى كه خود رود دشمن شهر گردد و ، چون پادشاه باور نميكرد ، كه چنين حادثه‌اى روى دهد ، با كمال اميدوارى بتدارك وسائل دفاعى مشغول بود . قشون محاصر حملات سخت كرد ، ولى بواسطهء برج‌ها و باروى محكم شهر نتوانست كارى از پيش ببرد ، زيرا در اين زمان آلات و ادوات محاصره و قلعه خراب كن هنوز اختراع نشده بود و پادشاه آسور آذوقهء وافر باهالى ميرسانيد . محاصره به طول انجاميد ، تا آنكه باران‌هاى شديد باريدن گرفت و رود فرات طغيان كرده به قدر بيست استاد ( تقريبا دو ثلث فرسخ ) ديوار شهر را خراب كرد . بر اثر اين واقعه پادشاه آسور ، نظر بگفته غيب‌گوى مذكور ، از نجات خود مأيوس گرديد و ، چون نميخواست بدست دشمنان افتد ، هيزم زياد در قصر خود خرمن كرد و طلا و نقره و البسهء فاخر خود را در ميان هيزم گذارد . بعد پادشاه با زنانش باطاقى ، كه در درون هيزم‌ها ساخته بودند ، درآمده امر كرد آن را آتش زدند و همگى خاكستر شدند . همين كه اين خبر بشورشيان رسيد ، در حال وارد شهر شده آن را تسخير و آرباكس را شاه كردند . بعد پادشاه جديد حكمرانانى براى ايالات معين كرد و به‌له‌زيس حكمران بابل گرديد . چون او از خواجه‌اى شنيده بود ، كه سارداناپال طلا و نقرهء خود را در آتش انداخته ، نزد آرباكس رفته چنين گفت : « من زمانى ، كه بهره‌مندى ما هنوز مشكوك بود ، نذر كردم ، كه اگر موفّق شديم ، در نزديكى معبد بلوس ، « 3 » در كنار فرات\r\n\r\n\r\n","description":"","footnote":"\r\n( 1 ) -  Salemene . \r\n( 2 ) -  Cotta . \r\n( 3 ) -  Belus . \r\n","page_name":" 211 ","page_number":229},
  {"content":"\r\n\r\nاز خاكسترهاى قصر پادشاه آسور بنائى برپا كنم ، تا در انظار مردمى ، كه از فرات عبور مىكنند ، يادگارى از خراب‌شدن دولت آسور باشد . آرباكس امر كرد خاكسترها را به به‌له‌زيس بدهند و به حكم او اين خاكسترها به بابل حمل شد .\r\nبعد به زودى حيلهء حكمران بابل كشف گرديد ، آرباكس از سردارانى ، كه به او كمك كرده بودند ، چند نفر را براى محاكمه به‌له‌زيس معين كرد و او محكوم به قتل شد ، ولى ، چون آرباكس خواست در ابتداى سلطنت خود جوانمردى نشان دهد ، از تقصير حاكم بابل درگذشت و طلا و نقره‌اى ، كه در خاكستر بود به او بخشيد . بعد نيكىهاى زياد دربارهء اهالى نينوا كرده آنچه از آنها غارت شده بود پس داد و ، پس از اينكه اهالى شهر را بدهات اطراف كوچانيد ، امر كرد ديوارهاى شهر را خراب كردند و مقدارى طلا و نقره ، كه باقى مانده و به چند تالان بالغ بود ، بامر شاه بهمدان حمل شد . دولت آسور ، كه بدست ماديها منهدم گرديد در مدّت 1300 سال ، كه شامل سى نسل بود ، دوام داشت .\r\n\r\nدولت ماد پس از آرباكس\r\nبعد ديودور سىسىلى حكايت خود را دنبال كرده گويد ( كتاب دوّم - بند 32 - 33 ) : كتزياس ، چنان كه خود او گويد ، با دقت در دفاتر شاهى پارسيان ، كه موافق قانونى ضبط و حفظ ميشد ، غور كرده كتابى نوشت ، كه بعد با خود بيونان برد و اين است آنچه كتزياس گويد : « پس از انحلال دولت آسور ، ماديها در تحت سلطنت آرباكس آقاى آسيا گشتند . اين پادشاه 28 سال سلطنت كرد و پس از او مانداكس « 1 » بتخت نشست و پنجاه سال آسيا را اداره كرد . بعد از او اين اشخاص يكى پس از ديگرى سلطنت كردند : سوسارمس « 2 » - سى سال ، آرتىكاس « 3 » - پنجاه سال ، آربيان « 4 » - 22 سال ، آرته‌يس « 5 » - چهل سال . در سلطنت اين شاه جنگى بزرگ براى ماديها با كادوسيها پيش آمد و منشاء اينواقعه چنين است : پارسد « 6 » نام پارسى ، كه از حيث دلاورى ، شجاعت و عزم و جزم معروف بود ، نفوذى در دربار ماد يافت . بعد ،\r\n\r\n\r\n","description":"","footnote":"\r\n( 1 ) -  Mandakes  در بعضى از نسخ مائوداكس نوشته‌اند .\r\n( 2 ) -  Sosarmes . \r\n( 3 ) -  Articas . \r\n( 4 ) -  Arbianes . \r\n( 5 ) -  Arties ( Artee ) . \r\n( 6 ) -  Parsode . \r\n","page_name":" 212 ","page_number":230},
  {"content":"\r\n\r\nچون از حكم شاه دربارهء خود رنجيد ، با سه هزار پياده و هزار سوار نزد كادوسيها رفته خواهرش را بيكى از متنفذين اين مردم داد و مورد توجه گرديد . پس از آن او مردم كادوسى را تحريك كرد ، كه بر ماد شوريده مستقل شوند و ، چون شنيد ، شاه قشونى به قصد او فرستاده ، با دويست هزار نفر تنگى را اشغال كرد . خود شاه به قصد او با قشونى مركب از 800 هزار نفر بيرون رفت و در جنگ شكست خورد . توضيح آنكه پنجاه هزار نفر كشته شد و مابقى را پارسى مزبور از ولايت كادوسىها براند .\r\nپس از آن كادوسيها او را شاه كردند و او همواره به ممالك ماد تجاوز كرده بتاخت‌وتاز و غارت ميپرداخت . از اينراه او يك شخص نامى گرديد و در آخر عمر جانشين خود را مجبور كرد سوگند ياد كند ، كه همواره آتش كينهء كادوسيها را نسبت به ماديها مشتعل خواهد داشت و لعنت كرد بهمنژادان خود و كادوسيهائى ، كه از در صلح با ماديها درآيند . بدين سبب كادوسيها هيچگاه مطيع اوامر شاهان ماد نگشته در اينحال تا زمان كوروش ، كه دولت ماد را منقرض كرد ، باقى ماندند .\r\nبعد ديودور از قول كتزياس گويد ( كتاب سوّم بند 36 ) پس از مرگ آرنه‌يس ، جانشين او آرتىنس ، 22 سال سلطنت كرد و پس از او آستى بارس « 1 » ، چهل سال . در زمان اين پادشاه پارتيها بر ماد ياغى شده سكاها را به مملكت خود راه دادند . بر اثر اينواقعه جنگ ممتدّى ، كه چند سال به طول انجاميد ، بين ماديها و سكاها شروع گرديد و عدّه‌اى زياد از طرفين كشته شدند ، بالاخره به اين شرائط صلح كردند ، كه پارتيها مطيع ماديها باشند ، هريك از طرفين حدود مستملكات سابق خود را حفظ كند و اتحاد دائمى بين آنها برقرار گردد .\r\nدر اين‌جا ديودور از قول كتزياس تمجيد زياد از ملكهء سكاها زارين « 2 » نام كرده گويد : « زنهاى سكائى كلية بسيار شجاعند و با مردانشان بجنگ ميروند ، ولى اين ملكه از تمام زنان سكائى شجاع‌تر بود . او اين ملت را از قيد رقيت مردمان مجاور خلاصى داد ، شهرهاى زياد بساخت و اخلاق مردم خود را ملايم كرد .\r\nبشكرانهء اين كارها سكاها پس از مرگ ملكه مقبره‌اى براى او ساختند به شكل\r\n\r\n\r\n","description":"","footnote":"\r\n( 1 ) -  Astibares . \r\n( 2 ) -  Zarine . \r\n","page_name":" 213 ","page_number":231},
  {"content":"\r\n\r\nهرم ، كه هر طرف آن داراى سه استاد طول و يك استاد ارتفاع بود ( استاد تقريبا معادل 185 مطر است ) اين هرم به نقطه‌اى منتهى ميگشت ، روى آن مجسمه بزرگى از طلا نصب كرده بودند و آن را تعظيم و تكريم ميكردند ، چنان كه پهلوانى را كنند ، ولى طنطنه تعظيم و تكريمات بيش از آن بود ، كه دربارهء سلف اين ملكه مرعى ميداشتند . پس از مرگ آستىبارس شخصى بتخت نشست كه آس‌پاداس « 1 » نام داشت و يونانيها او را آستياگس نامند . در زمان او كوروش حكومت و اقتدار را بپارس منتقل كرد . در جاى خود ما بتفصيل از اين واقعه صحبت خواهيم كرد . »\r\n\r\nكيفيت نوشته‌هاى كتزياس\r\nاين است آنچه ديودور سىسىلى موافق كتاب كتزياس نوشته و با يك‌نظر سطحى غلطهاى فاحش در آن ديده مىشود : 1 - اسم آخرين پادشاه آسور ، موافق مدارك صحيح ، كه در فوق ذكر شد ، سارداناپال نبود ، او را به آسورى سين‌شرّوكين ميناميدند ، اين اسم در زبان يونانى ساراكس شده و حالا هم اكثر مورّخين چنين مىنويسند . 2 - اسم حاكم بابل متحد شاه ماد ، چنان كه گذشت ، نبوپولاس‌سار « 2 » بود و اكنون هم‌چنين مينويسند . 3 - نينوا در كنار دجله واقع بود ، نه در كنار فرات ، و حال آنكه ديودور مكرّر اسم اينرود را ذكر كرده .\r\n4 - تسخير نينوا از روى مدارك صحيح در 606 يا 607 ق . م رويداد ، اگر آرباكس را فاتح نينوا بدانيم ، بايد قبول كنيم ، كه بين تسخير نينوا و انقراض دولت ماد سيصد سال فاصله بوده و اين غلط بيّنى است ، زيرا مسلم است ، كه سقوط دولت ماد در 550 ق . م يعنى 65 سال بعد از تسخير نينوا وقوع يافت .\r\nبنابراين ، آن پادشاه ماد ، كه نينوا را تسخير كرد ، اوّلين شاه ماد نبود يا فاتح نينوا را آرباكس نميناميدند . 5 - اگر گفته‌هاى كتزياس را صحيح بدانيم ، باختر تابع آسور بوده ، پذيرفتن اين روايت خيلى مشكل است ، زيرا موافق مدارك آسورى ،\r\n\r\n\r\n","description":"","footnote":"\r\n( 1 ) -  Aspadas . \r\n( 2 ) -  Nabupolassar . \r\n","page_name":" 214 ","page_number":232},
  {"content":"\r\n\r\nآسوريها در ايران تا كوير لوت رانده اينجا را آخر دنيا تصوّر كردند . اين است چيزهائى ، كه به كتزياس ميتوان ايراد كرد و از مقايسه نوشته‌هاى او با نوشته‌هاى هرودوت ترديدى باقى نمىماند ، كه نوشته‌هاى هرودوت بحقيقت نزديكتر است .\r\n\r\nشاهان ماد موافق فهرست كتزياس\r\nعدّه شاهان ماد و مدّت سلطنت آنها در نوشته‌هاى كتزياس با نوشته‌هاى هرودوت مباينت كلى دارد . هرودوت ، چنان كه گذشت ، عدّه شاهان ماد را چهار دانسته و اسامى آنها را با سنين سلطنتشان چنين ذكر كرده : ديوكس - 53 سال ، فراارتس - 22 ، كياكسار 40 ، آستياگس - 35 . بنابراين مدّت دوام دولت ماد 150 سال بوده ، امّا كتزياس اسامى شاهان و سنين سلطنت آنها را چنين بيان مىكند : آرباكس - 28 سال ، مانداكس - 50 ، سوسارمس - 28 ، آرتىكاس - 50 ، آربيان - 22 ، آرته‌يس - 40 ، آرتىنس - 22 ، آستىباراس - 40 ، آسپاداس يا آس‌تىگاس « 1 » 35 ، جمعا 315 سال . اين اختلاف كلى در اسامى و سنين سلطنت شاهان ماد از ديرگاهى جلب توجّه محققين را كرده و بعض آنها بسيار كوشيده‌اند ، كه رفع اختلاف را بكنند ، ولى موّفق نشده‌اند . مثلا اپ‌پر عالم فرانسوى ، حدس زده ، كه هرودوت اسامى شاهان ماد را به زبان مادى نوشته و فهرست كتزياس ترجمهء اين اسامى بپارسى است . براى اثبات اين‌نظر عالم مزبور تأويلاتى كرده ، كه خيلى مصنوعى است و دارمس‌تتر ، عالم ديگر فرانسوى ، با دلائلى آن را در كتاب خود موسوم بتتبعات ايرانى ردّ كرده « 2 » . نولدكه گويد ، كه كتزياس فهرست خود را موافق گفته‌هاى ماديها نوشته و آنها خواسته‌اند بسبب حسيات قومى مدّت دوام دولت خود را دو برابر وبل بيشتر بكنند « 3 » .\r\nاين است عقيدهء علماى فنّ راجع بفهرستهاى دو مورّخ يونانى ، ولى بايد گفت ، كه نميتوان فهرست كتزياس را بالتمام غير صحيح دانست ، زيرا سه اسم فهرست\r\n\r\n\r\n","description":"","footnote":"\r\n( 1 ) - كتزياس آسپاداس را با ( آس‌تيگاس ) يا آستياگس تطبيق مىكند .\r\n( 2 ) -  Darinesteter . Et . Iran . 1882 II , p . 10 - 13 . \r\n( 3 ) -\r\n Noldeke , Et . Hist . S . la Perse Ane . Paris , 1896 p . 24 . \r\n","page_name":" 215 ","page_number":233},
  {"content":"\r\n\r\nكتزياس در كتيبه‌هاى آسورى نيز ذكر شده . توضيح آنكه سارگن دوّم در فهرست باج‌گذاران خود اسم آرباك و آرتيك و مانداك را ذكر مىكند . اينها اميران طوائف بوده‌اند و شكى نيست ، كه آرباكس و آرتىكاس و مانداكس يونانى شدهء سه اسم مذكور است . بنابراين بايد عقيده داشت ، كه هرودوت فقط اسامى شاهان ماد را ذكر كرده ، ولى كتزياس اسامى امراى مادى را هم قبل از تاسيس دولت بزرگ ماد در فهرست خود گنجانيده ، زيرا موافق روايت هرودوت هم ماديها ، قبل از تأسيس دولت ماد ، امراء محلى داشته‌اند ، چنان كه مورّخ مذكور گويد ، قبل از انتخاب ديوكس بسلطنت « هر شهر زندگانى جداگانه و حكومت ملى داشت » .\r\nامّا عيب اين‌نظر در اينجاست ، كه اسامى سه نفر از چهار نفر آخرى فهرست كتزياس باز موافق فهرست هرودوت نيست ، فقط اسم آخرين شاه ماد در هر دو فهرست تقريبا يكى است ( آستياگس هرودوت - آستىگاس كتزياس ) و شكى نيست ، كه فهرست هرودوت صحيح است ، زيرا سند رسمى ما دو اسم آن را تأييد مىكند ، توضيح آنكه داريوش اوّل در كتيبه بيستون اسم فراارتس را فرورتيش و كياكسار را هووخشتر نويسانده ( ستون 2 ، بند 5 ) و معلوم است ، كه دو اسم مذكور در نوشته‌هاى هرودوت تصحيف شده « 1 » . امّا در باب آستياگس يعنى آخرين شاه ماد بايد درنظر داشت ، كه كتزياس دو اسم براى او ذكر مىكند : آسپاداس و آستيگاس .\r\nبنابراين شايد بتوان حدس زد ، كه يكى از اين دو اسم لقب او بوده ، مثلا اسپاد اسم و اژدهاك لقبش ، يا به عكس .\r\nدر خاتمه مقتضى است علاوه كنيم ، كه مارآپاس كاتينا مورّخ ارمنستان ، بقول موسى خورن ، اسامى شاهان ماد را چنين نوشته بود : وارباس ، مائودااكس ، « 2 »\r\n\r\n\r\n","description":"","footnote":"\r\n( 1 ) - كياكسار بتلفّظ يونانى قديم ( كوآكسار ) است زيرا ( ايگرك ) در زبان يونانى مانند ( ) فرانسوى ولى ممدود تلفّظ ميشد ، نه مانند ( اى ) و ديگر اينكه در زبان يونانى قديم حرف شين وجود نداشت و يونانيها بجاى شين غالبا سين استعمال ميكردند .\r\n( 2 ) - در بعض نسخ مانداكس نوشته شده .\r\n","page_name":" 216 ","page_number":234},
  {"content":"\r\n\r\nآرتىسس ، ديوكس ، فراارتس ، كياكسار ، آشتاهاك . از مقايسه معلوم است ، كه سه اسم اوّل با فهرست كتزياس و چهار اسم ديگر با فهرست هرودوت كاملا مطابقت دارد . « 1 » چون سه اسمى ، كه با فهرست كتزياس مطابق است همان اسامى است ، كه در كتيبه‌هاى آسورى ديده مىشود ، بايد به اين عقيده بود ، كه فهرست مارآپاس صحيح است . او در فهرست خود اسامى سه امير و چهار شاه ماد را ذكر كرده .\r\nبنابر آنچه گفته شد ، فهرست كتزياس و مارآپاس كاتينا صريحا و اشاره هرودوت تلويحا ، مىرساند ، كه قبل از تاسيس دولت بزرگ ماد امارت‌هاى مادى در شمال و غرب ايران وجود داشته و تاريخ اين امارت‌ها تا قرن دهم ق . م بالا ميرود .\r\n\r\nچيزهائى ، كه جالب توجّه است\r\nايراداتى ، كه بنوشته‌هاى كتزياس وارد مىآيد ، چنان بود ، كه ذكر شد ، ولى لازم است گفته شود ، كه كتاب او بعض اطلاعات ذى قيمت هم ميدهد ، مثلا ذكر دفاتر شاهى پارس و اينكه دفاتر موافق قانونى حفظ ميشد و او دست‌رسى به اين مدارك داشته . مقصود از دفاتر بايد سالنامه‌هاى وقايع باشد ، كه در آن زمان ( دفتر ) ميگفتند . اين خبر صحيح است ، زيرا از منابع ديگر هم تأييد شده ، توضيح آنكه در چند جاى تورية ذكرى از دفاتر شاهى پارس كرده‌اند ، منتها آن را كتاب يا مجله ناميده‌اند ( كتاب عزرا باب 6 ، كتاب استر باب 2 و 6 ) . مضامين اين گفته‌هاى تورية در جاى خود بيايد .\r\nنوشته‌هاى كتزياس راجع بكادوسىها نيز جالب توجّه است و معلوم مىشود كه ماديها در ابتداء گيلان يا حوالى آن را داشته‌اند و در اواخر آن دوره اين ولايت از دولت ماد جدا شده ، چنان كه در اواخر دوره هخامنشى هم كادوسىها نيم استقلالى يافتند .\r\nآمدن سكاها بايران از طرف مشرق نيز مورد توجّه است ، زيرا در كليات با نوشته‌هاى هرودوت راجع بتاخت‌وتاز سكاها در ماد موافقت دارد . تفاوت اين است ، كه مورّخ مذكور نوشته ، سكاها از دربند قفقازّيه گذشته به ماد\r\n\r\n\r\n","description":"","footnote":"\r\n( 1 ) -\r\n Vict . Langlois , Coll . des his . anc . et mod . de l'Armenie , Paris 1881 . 1 . 15 chap . 22 . \r\n","page_name":" 217 ","page_number":235},
  {"content":"\r\n\r\nآمدند ، ولى از نوشته‌هاى كتزياس صريحا استنباط مىشود ، كه از طرف گرگان و خراسان آمده‌اند . گفته‌هاى هر دو مورّخ رويهمرفته مىرساند ، كه سكاها از دو طرف بايران حمله كرده‌اند و حتى مىتوان گفت ، كه نوشته‌هاى كتزياس داستانهاى ما را راجع بجنك ايرانيان با تورانيان در زمان منوچهر ، نوذر و غيره بخاطر مىآورد ، بخصوص ، كه در داستانهاى ما وقايع را در موارد زياد پيش يا پس برده‌اند .\r\n\r\n","description":"","footnote":"","page_name":" 218 ","page_number":236},
  {"content":"\r\n\r\n\r\nباب دوم - تمدن ماديها\r\nراجع به تمدن ماديها چيز زيادى نميتوان گفت ، چه راجع به مذهب ، تشكيلات سياسى ، اجتماعى و خانوادگى آنها و نيز در باب زبان ، خطّ ، صنايع ، ساير چيزها ، كه درجه تمدن قومى را نشان ميدهد ، اطّلاعات وافيه بما نرسيده و ، اگر ذكرى راجع به بعض مطالب مذكوره در نوشته‌هاى مورّخين قديم شده ، مجمل و ناقص است .\r\nاز شاهان ماد تا حال كتيبه‌هائى هم بدست نيامده ، كه بتوان راجع به زبان و خطّ انها استنباطهائى كرد ، چنان كه از كتيبه‌هاى شاهان هخامنشى مىكنيم ، بنابر اين ، اگر بخواهيم حدسهائى راجع به اين مطالب بزنيم ، بايد تشكيلات و چيزهاى ديگر آريانى را در قرون تاريخى و قبل از آن مبنا قرار داده اطّلاعات ناقصى را هم ، كه بما رسيده بر آن بيفزائيم . بنابراين آنچه ممكن است بحقيقت نزديك باشد اين است :\r\nتشكيلات سياسى ماديها قبل از تأسيس دولت بزرگ ماد ملوك الطوائفى بود و هركدام از طوائف مادى زندگانى سياسى و معيشتى مستقلى داشت . بعد از تأسيس دولت ، اقتدار در شخص شاه ماد ، كه باصطلاح دوره هخامنشى شاه بزرگ بود ، جمع شد و از قدرت امراء محلى كاست ، ولى تصور نميرود ، كه امراء محلى به كلى از ميان رفته باشند ، چه بعد از انقراض دولت ماد هم مىبينيم ، بعض ايالات و ولايات ايران امراء خود را حفظ كرده‌اند و حكومت در خانوادهء آنها موروثى است . اين مطلب پائين‌تر روشن‌تر خواهد بود .\r\nعدّهء طبقات در عهود خيلى قديم دو بوده : طبقهء جنگيها ، طبقه برزگران و شبانان ، در قرون بعد طبقهء روحانيين و كسبه بر آن افزوده . در دورهء مادى هم يقينا اين چهار طبقه وجود داشته ، زيرا در اينكه مغها ، يكى از طوايف ماد ، طبقهء روحانيون را تشكيل كرده بودند ، ترديدى نيست . از قرائن چنين استنباط مىشود ، كه دولت ماد مقام اينها را محكم كرده بود ، زيرا مىبينيم ، كه در دوره پارسىها ، با وجود قضيه بردياى دروغى ، آنها مقام خود را حفظ كرده‌اند . بنابراين بايد گفت ، كه\r\n\r\n","description":"","footnote":"","page_name":" 219 ","page_number":237},
  {"content":"\r\n\r\nمذهب مغها مذهب رسمى ماديها بوده .\r\nامّا از مذهب مغها اطلاعى در دست نيست و محققا نميتوان گفت ، كه مذهب زرتشت در اين زمان در ماد منتشر بوده يا نه . چون آريانها در عهود قديم عناصر و مخصوصا روشنائى را ميپرستيدند ، بايد حدس زد ، كه پرستش مهر هم در مذهب ماديها داخل بوده . محققينى ، كه عقيده دارند ، زرتشت از ماد بباختر رفته ، تصوّر ميكنند ، كه مغها مذهب را با سحر و جادوئى آلوده بودند ، زرتشت خواسته اصلاحاتى كند و چون مغها بر او شده‌اند ، بباختر رفته در آنجا بهره‌مندى يافته است .\r\nراجع به زبان ماديها سندى در دست نيست . چنان كه بالاتر گفته شد ، سابقا تصوّر ميكردند ، كه نسخهء دوّم كتيبه بيستون داريوش اوّل به زبان مادى نوشته شده ، ولى اكنون معلوم است ، كه به زبان عيلامى است . كتيبه‌هاى ديگرى هم از دوره مادى بدست نيامده . باوجوداين دارمس‌تتر ، ايران‌شناس معروف ، حدس زده ، كه آوستا در زمان ماديها نوشته شده و ، اگر كتيبه‌هائى بدست آيد ، اين حدس محقق خواهد شد . از زمانى ، كه نوشته‌هائى بسه زبان در آسياى وسطى پيدا شد ، اين عقيده قدرى قوّت يافت ، زيرا معلوم است ، كه زبان آوستائى به اين زبانها ، كه معروف به زبان اوّل و دوّم و سوم بودند ، نزديك نيست و بنابراين زبان آوستا از زبانهاى مشرق ايران نميباشد . اسامى خاصه مادى ، كه بما رسيده است ، كم نيست ، ولى اسامى عام نادر است .\r\nيكى از اين نوع اسامى از هرودوت بما رسيده ، كه گويد ماديها سگ ماده را ( سپاكو ) ميگفتند . عجالة مسئله زبان مادى موقوف بكشف كتيبه‌هائى است ، كه شايد از حفرّيات علمى در همدان وقتى بدست آيد . اگرچه آثارى از اين زبان بدست نيامده ، ولى نلدكه گويد : « اگر كتيبه‌هائى از شاهان ماد بدست آيد ، گمان ميكنم از حيث خطّ و زبان مانند كتيبه‌هاى شاهان پارس باشد « 1 » » . محققين ترديد ندارند ، كه زبان مادى به زبان پارسى قديم خيلى نزديك بوده ، چنان كه پارسى و مادى زبان يكديگر را به خوبى ميفهميدند . كلية در همه چيز ماديها و پارسيها به يكديگر شبيه بودند و تفاوت‌هاى اساسى بين آنها نبود . دارمس‌تتر زبان كردى كنونى را مشتقّ ،\r\n\r\n\r\n","description":"","footnote":"\r\n( 1 ) -\r\n Noldeke . Etudes historiques sur la Persc Ancienne , Paris 1896 p . 22 . \r\n","page_name":" 220 ","page_number":238},
  {"content":"\r\n\r\nاز زبان مادى ميداند . بعضى زبان پشتو يا پختوى افغانى را هم مشتقّ از اين زبان ميدانند . راجع بصنايع مادى نيز نميتوان چيز زيادى گفت ، چه ابنيه و عماراتى از آن دوره نمانده ، باوجوداين از آثار كمى ، كه بدست آمده و در ذيل بيايد ، محققين به اين عقيده‌اند ، كه معمارى مادى از معمارى هخامنشى خشن‌تر و از معمارى بومى ، يعنى زمان قبل از آمدن آريانها بايران ، ظريف‌تر بوده . بعضى تصوّر ميكنند ، كه ماديها معمارى را از معمارى وان ، پايتخت دولت آرارات ، اقتباس كرده‌اند . بهرحال آثارى ، كه در ايران پيدا شده و بماديها نسبت ميدهند ، از اين قرار است : 1 - شيرى كه از سنگ ساخته‌اند و در نزديكى همدان است . اين شير ، كه تا 930 ميلادى ايستاده بود و حالا ناقص شده و افتاده است ، محققا معلوم نيست از دورهء مادى باشد ، زيرا بعضى ساختن آن را بدوره هخامنشى نسبت ميدهند « 1 » ، ولى نلدكه آن را از زمان ماديها ميداند ( تتبعات تاريخى راجع بايران ) . 2 - نزديك سرپل‌زهاب دخمه‌ايست ، كه در سنگ منقور و موسوم بدكان داود است . در اينجا صورت مردى برجسته در سنگ كنده شده ، اين مرد لباس مادى بر تن ، بر سومى « 2 » بدست دارد و در حال عبادت ايستاده . 3 - دخمه‌اى است در صحنه نزديكى كرمانشاه مانند دخمه مذكور و فروهر بالاى آن حجارى شده . 4 - در ديران لرستان دخمه‌ايست نزديك سرپل ، موسوم به اطاق فرهاد ، كه ناتمام مانده . 5 - در ده‌نو اسحق‌وند نزديك كرمانشاه ، در دخمه كوچكى حجارى برجسته‌ايست ، كه صورت شخصى را در حال پرستش نشان ميدهد . راجع به اين آثار هم بايد گفت ، كه همه در انتساب آن به ماد موافق نيستند ، مثلا پرّووشىپيه « 3 » گويند ، كه اين آثار از حيث حجارى بمقبره‌هاى هخامنشى در تخت‌جمشيد بىشباهت نيست ( جلد 5 صفحهء 637 ) . قصرى در همدان بوده ، كه ( پولىبيوس ) آن را بطور كلى توصيف كرده و ماحصل آن چنين است : ستونهاى اين قصر از چوب سدر و سرو ساخته شده ، روى اين ستونها را با لوحه‌هاى\r\n\r\n\r\n","description":"","footnote":"\r\n( 1 ) - تورايف - تاريخ مشرق قديم - جلد اوّل صفحه 108 .\r\n( 2 ) - برسوم يا برسم دسته‌اى از تركه‌هاى درخت بود ، كه با برگ درخت خرما بهم بسته و هنگام عبادت بدست ميگرفتند ( دارمس‌تتر ، زند آوستا ) .\r\n( 3 ) -  Perrot et Chipiez . \r\n","page_name":" 221 ","page_number":239},
  {"content":"\r\n\r\n( 4 ) - سرپل‌زهاب ، دكّان داود ، حجّارى در تخته سنگى ( فلاندن ، كست ، ايران قديم گراور 211 )\r\nسيمين و زرّين پوشانيده‌اند و تخته‌هاى پوشش عمارت هم از نقرهء خالص است .\r\nدمرگان تصور ميكرد ، كه اين قصر از آثار مادى بوده ، كه بعدها از ميان رفته ، يعنى فلزّات كريمهء آن را دزديده و چوب‌ها را سوزانيده‌اند ، ولى اين عقيده كمتر طرفدار دارد ، زيرا آن را از قرون بعد ميدانند .\r\nدر همدان بعضى آثار بدست آمده ، كه حائز اهميت نيست و راجع بعهود و دوره‌هاى ديگر است ، مانند استوانه‌هاى بابلى و اشيائى از مفرغ ( ساخت شرقى ، يونانى و غيره ) . از چيزهائى ، كه داراى اهميت است و راجع بدورهء هخامنشى ، در جاى خود ذكرى خواهد شد . اين نتيجه كه ، از دورهء مادى آثارى ، بجز چند فقره ، باقى نمانده و در باب انتساب آنها هم به اين دوره اختلاف‌نظر بين علماء فنّ حاصل است ، بايد از اينجا باشد ، كه ، چون ماديها بناهاى خود را از خشت خام ميكردند ، در قرون بعد خراب و نابود شده و اگر هم موادّى از سنگ ، آجر و چوب داشته ، بعد ها بر اثر انهدام ، اين نوع موادّ را كشيده ، در جاهاى ديگر به كار برده‌اند . بهر حال نتيجهء آنچه در اين باب گفته شد چنين است ، كه عجالة ما نه از مذهب ، زبان ، خطّ و تشكيلات ماديها اطّلاع صحيحى داريم ، نه آثار مهمى از اين دوره ديده مىشود . اين مطلب هم ناگفته نماند ، كه شاهان هخامنشى چيزهاى زياد از ماد اقتباس كردند و ، همين نكته ، كه بسيارى از ترتيبات دورهء هخامنشى شبيه دوره مادى بود ، يكى از جهاتى است ، كه نميتوان محققا معلوم كرد ، از چيزهائى ، كه در دورهء هخامنشى مىبينم ، كدام يك مادى و كدام هخامنشى است . فقط در موارد كمى ميدانيم ، كه اقتباس پارسيها از ماديها چه بوده ، مثلا هرودوت و سترابون نوشته‌اند ، كه پارسىها شكل لباس را از ماديها اقتباس كردند و بنابراين تصوّر ميرود ، كه كلاه نمدين ، قباى آستين‌دار و كفشهاى پارسىها از چيزهائى است ، كه از\r\n\r\n","description":"","footnote":"","page_name":" 222 ","page_number":240},
  {"content":"\r\n\r\nماديها اقتباس شده . در خاتمه بايد تذكر دهيم ، كه علماء اروپائى براى روشن كردن مجهولات تاريخ ماد بسيار كوشيده‌اند و در اين راه مخصوصا زحمات پراشك « 1 » ، اپّر « 2 » و وين‌كلر « 3 » معروف است . اين‌ها خواسته‌اند از مقايسهء مدارك كمى ، كه موجود است ، بكمك تتبعات ، تاريخ ماد را از نو بسازند و زحمات زياد هم به خود داده گاهى حدسهائى صائب زده‌اند و گاهى هم تأويلات دور و دراز مصنوعى كرده متهورانه نتائجى گرفته‌اند . باوجوداين بالاخره راجع بتاريخ ماد ، آنچه موافق اسناد و مدارك ميتوان گفت ، همين چيزها است ، كه ذكر شد .\r\nلازم است نيز گفته شود ، كه چون ، از نظر تاريخ ، دورهء اوّل پارسى متمم دوره مادى است و بعلاوه چيزهائى هم در ضمن وقايع دولت هخامنشى در باب ماد گفته خواهد شد ، شكى نيست ، كه كتاب دوّم اين تأليف بر اطّلاعات خواننده راجع به ماد افزوده منظرهء آن را روشن‌تر خواهد ساخت .\r\n\r\nنتيجه\r\nبزرگ شدن ماد در تاريخ مشرق قديم داراى اهميت است ، چه تا آنزمان برترى در آسياى غربى با مللى بود ، كه هرچند نژادشان محققا معلوم نگشته ، ولى زبانشان از زبانهاى ملتصق است ، مانند سومريها ، عيلامىها ، و شايد هيت‌ها و غيرها ، يا با ملل سامىنژاد . ماديها ، براى بار نخستين ، تسلط مردمان سامىنژاد را در آسياى غربى متزلزل كرده شالوده برترى آريانهاى ايرانى را در مشرق قديم ريختند و دولت هخامنشى كارى را ، كه ماد شروع كرده بود ، ادامه داد . اين نكته يكى از جهاتى است ، كه محققين دوره هخامنشى را متمم دوره مادى مىدانند . كلية ، چنان كه بالاتر گفته شد ، با انقراض دولت ماد هيچ‌گونه تغيير اساسى در سياست داخله يا خارجه ايران روى نداد ، فقط يك سلسله ايرانى جاى سلسله ايرانى ديگر را گرفت و پارسىها همان نقشه دولت ماد را ، كه مىخواست خود را بدرياها برساند ، تعقيب و اجرا كردند . اما اينكه ماديها مىخواستند بدرياها برسند ، گذشته از وقايعى ، كه ذكر شد ، از اين‌جا نيز معلوم است ،\r\n\r\n\r\n","description":"","footnote":"\r\n( 1 ) -  Praschek . \r\n( 2 ) -  Oppert . \r\n( 3 ) -  Winckler . \r\n","page_name":" 223 ","page_number":241},
  {"content":"\r\n\r\nكه لوحه‌هاى نبونيد پادشاه بابل ، با اينكه متأسفانه آسيب يافته ، باز مىرساند ، كه اژدهاك قبل از جنگ با كوروش ، در سياست تعرّضى خود نسبت به بابل تا شهر حماة در سوريه رانده بود . از اين‌جا منطقى است استنباط كنيم ، كه دولت ماد ، قبل از انقراضش ، قدرت حيرت‌انگيزى از خود بروز داده ، در مرحله اولى بابل را تهديد مىكرده و قيام كوروش موقتا آسياى غربى را از حملات آريانهاى ايرانى خلاصى بخشيده . خلاصه آنكه ماديها عهد جديدى در تاريخ مشرق قديم افتتاح كردند ، كه تا آمدن اسكندر بايران امتداد يافت .\r\n\r\n","description":"","footnote":"","page_name":" 224 ","page_number":242},
  {"content":"\r\n\r\n\r\nكتاب دوّم دورهء اول پارسى يا استيلاى آريانهاى ايرانى بر مشرق قديم\r\n\r\n","description":"","footnote":"","page_name":" 225 ","page_number":243},
  {"content":"\r\n\r\n\r\nباب اول - قسمت تاريخى\r\n\r\nفصل اول - پارسيها و سلسلهء هخامنشى\r\n\r\nتذكّر\r\nبعض مؤلفين ، دورهء پارسى را از تاريخ داستانى ايران شروع كرده‌اند ، يعنى مختصرى از داستانهاى ايران گفته بعد بتاريخ پارسيها گذشته‌اند . اين ترتيب به نظر مؤلف مبنائى ندارد ، زيرا داستانهاى قديم ما مربوط بعهود و دوره‌هاى مختلف است : عهوديكه آريانهاى ايرانى با آريانهاى هندى ميزيسته‌اند ، دوره‌هائى ، كه كانون باخترى ايران شعله‌ور بوده و ازمنه‌اى ، كه پارسيها تفوّق يافته‌اند . بنابراين داستانهاى ما اختصاص بقوم پارسى ندارد . هرگاه از اين‌نظر بنگريم ، كه داستانهاى دوره كيانى مربوط بپارسيها است ، باز ذكر آن بطور اجمال بيذكر مدارك و مقايسه و چيزهاى ديگر افادهء مرام نتواند كرد ، فقط فهرستى خواهد بود مجمل از قسمتى از شاهنامه و كتب ديگر ، كه در زمينه داستانها نوشته شده و اگر بخواهيم مدارك را ذكر كرده نتيجهء مقايسات و استنباطاترا بنويسيم ، بدوا لازم است تاريخ واقعى پارسيها را بيان كنيم ، تا براى خواننده جهات استنباطها روشن باشد . بنابراين جاى ذكر داستانها در مقدمهء تاريخ ايران يا قسمتى از تاريخ آن نيست و تاريخ واقعى را با داستانها نبايد مخلوط كرد .\r\n\r\nپارسيها\r\nبزرگ شدن پارسيها يكى از وقايع مهم تاريخ قديم است .\r\nاينها دولتى تأسيس كردند ، كه عالم قديم را ، باستثناى دو ثلث يونان ، در تحت تسلط خود درآورد و وقتى هم ، كه منقرض شد ، پارسيها از عرصه تاريخ خارج نشدند ، بلكه در مدت 25 قرن مكرر بلنديها و پستيها پيموده همواره از اوج بحضيض و از حضيض باوج رفتند . افتادند و برخاستند ، باز افتادند و برخاستند ، ولى از صحنه ايران بانى و گاهيهم جهاندارى خارج نشدند . اين بود ، كه اسم آنها بدوام بر « جريده عالم » ، يا تاريخ ، ثبت شد و از عهد قديم تا امروز در خارج ايران پارس يافرس و ياپرس ( با يك تصحيف جزئى در زبانهاى مختلف ) قائم مقام نام ايران گرديده . پارسيها مردمانى هستند آريانىنژاد ، كه معلوم نيست كى بفلات ايران\r\n\r\n","description":"","footnote":"","page_name":" 226 ","page_number":244},
  {"content":"\r\n\r\nآمده‌اند ، در كتيبه‌هاى آسورى از قرن نهم ق . م از مردم پارسواش ذكرى شده و اين مردم در طرف درياچهء اورميه ميزيسته‌اند « 1 » . بعض محققين مانند راولين‌سن « 2 » و هم‌مل « 3 » و پراشك « 4 » عقيده داشتند ، كه مردم پارسواش همان پارسيها بودند ، ولى عجالة محقق نيست ، كه چنين باشد . بعد پادشاهان آسور تا 691 ق . م ديگر ذكرى از پارسواش ، نمىكنند و در اين سنه باز كتيبهء آسورى گويد ، كه در جنگ خلوله مردمان پارسواش ، انزان و ال‌ليپى به عيلاميها كمك ميكردند . بنابراين بعض محققين مانند پراشك به اين عقيده‌اند ، كه مردم پارسوا از شمال بجنوب رفته در مملكتى ، كه بعدها بمناسبت نام اين مردم موسوم به پارس گرديد ، برقرار شدند . بهرحال از كتيبه‌هاى آسورى معلوم است ، كه در زمان شلم‌نصر ( 731 - 713 ق . م ) و آسور حيدّين ، كه در 662 ق . م سلطنت داشت ، پادشاهان يا امراء پارسواش تابع آسور بوده‌اند . پس از آن ، چنان كه در تاريخ ماد گذشت ، فرورتيش ( 655 - 633 ق . م ) پارس را تابع ماد كرد . هرودوت گويد ( كتاب اوّل ، بند 125 ) : پارسيها بشش طايفهء شهرى و ده‌نشين و چهار طايفهء چادرنشين تقسيم شده‌اند . شش طايفهء اوّلى اينهايند :\r\nپاسارگاديان ، مرفيان ، ماسپيان ، پانتاليان ، دروسيان ، گرمانيان و چهار طايفهء دوّمى اينها : دائيها ، مردها ، دروپيك‌ها ، ساگارتيها . از طوايف مذكوره سه طايفه اوّلى بر طوايف ديگر برترى دارند ، و ديگران تابع آنها ميباشند . بنابراين گفته هرودوت ، بعض محققين گمان كرده‌اند ، كه سه طايفه اوّلى آريانى بوده‌اند و طوايف ديگر آريانيهائى ، كه با بوميهاى اوّلى اين سرزمين مخلوط شده بودند .\r\nراجع بطايفهء گرمانيان تصوّر ميكنند ، كه همان كرمانيان‌اند . در ميان طوايف چادرنشين اسمى ذكر مىشود ، كه جالب توجه است ، مقصود طايفهء دائىها است و چنين به نظر ميايد ، كه اينها سكائى بوده‌اند ، زيرا طايفه‌اى از سكاها ، كه در شمال گرگان و در ساحل جنوب شرقى درياى خزر سكنى داشتند ، موسوم به داه يا به زبان آوستائى ( داا ) بودند و بودن طايفهء سكائى در پارس مىرساند ، كه استيلاى\r\n\r\n\r\n","description":"","footnote":"\r\n( 1 ) - بعضى گويند ، در كرمانشاه كنونى سكنى داشتند .\r\n( 2 ) -  Rawlinson . \r\n( 3 ) -  Hommel . \r\n( 4 ) -  Praschek . \r\n","page_name":" 227 ","page_number":245},
  {"content":"\r\n\r\nسكاها در شمال شرق ايران دامنهء ممتدى داشته و تا حدود پارس هم اين دامنه كشيده بود . بعضى دروپيك‌ها را هم سكائى دانسته‌اند ، « 1 » ولى مؤلف مدركى براى اين عقيده بدست نياورده .\r\nكرنفون گويد ( تربيت كوروش ، كتاب اوّل فصل دوّم ) : « 2 » عدّه طوايف پارسى دوازده است ، ولى اسامى طوايف را ذكر نميكند . ممكن است ، كه دو طايفه ديگر بعدها بر طوايف ده‌گانه ( مذكور هرودوت ) افزوده باشد .\r\n\r\nدودمان هخامنشى\r\nموافق نوشته‌هاى هرودوت اين خانواده از طايفه پاسارگاديها بيرون آمد و هخامنشىها قبل از قيام كوروش بزرگ بر آخرين پادشاه ماد در پارس اقامت داشتند . راجع باينكه ، كى سرسلسله بوده و كىها قبل از كوروش بزرگ امارت داشته‌اند ، از نوشته‌هاى هرودوت راجع بنسب كوروش ، داريوش اوّل و خشيارشا چنين برميآيد : سر سلسله هخامنش « 3 » بود ، بعد از او اشخاصى به اين ترتيب ميآمدند :\r\nچيش‌پش اوّل « 4 » ، كبوجيه اوّل ، كوروش اوّل ، چيش‌پش دوّم . از اين‌جا سلسله هخامنشى دو شاخه ميشد ، شاخه‌اى نياگان كوروش بزرگ‌اند و شاخهء ديگر نياگان داريوش اوّل . چون بانى سلطنت پارس كوروش بزرگ بود ، ما اين شاخه را اصلى و شاخه ديگر را فرعى ميناميم . شاخهء اصلى بقول هرودوت اينها بودند :\r\nكوروش دوّم ، كبوجيه دوّم ، كوروش سوّم ( بزرگ ) . شاخه فرعى اينها : آريارمنا ، ارشام ، ويشتاسب ، داريوش اوّل . اين است اطلاعاتى ، كه هرودوت ميدهد و ، چنان كه پائين‌تر بيايد ، كتيبه‌هاى داريوش اوّل و استوانه‌اى ، كه از كوروش بزرگ در بابل يافته‌اند ، گفته‌هاى هرودوت را تصديق مىكند . اگرچه شاهان مذكور\r\n\r\n\r\n","description":"","footnote":"\r\n( 1 ) - كنت‌گوبىنو - تاريخ پارسيها ج 1 .\r\n( 2 ) -  Xenophon , Cyropedic , liv , I chap . II . \r\n( 3 ) - اسامى را بطوريكه از كتيبه‌هاى هخامنشى معلوم شده نوشته‌ايم ، نه چنان كه هرودوت نوشته ، زيرا معلوم است ، كه يونانيها ، براى مجانست با زبان يونانى ، اسامى اشخاص ايران قديم را تصحيف كرده‌اند .\r\n( 4 ) - مؤلّف براى احتراز از اشتباه ميگويد اوّل و الا در آن زمان معمول نبوده اسامى شاهان را با اعداد ترتيبى ذكر كنند ، چنان كه هرودوت همچنين نكرده . در دورهء ساسانيان هم اسم شاهان را با اسم پدر ذكر ميكردند ، مانند بهرام شاپور ، بهرام بهرام ، بهرام هرمز ( يا هرمزان ) و غيره .\r\n","page_name":" 228 ","page_number":246},
  {"content":"\r\n\r\nدر ذكر نسب خودشان از چيش‌پش دوّم بالاتر نرفته‌اند ، يعنى هر دو ، همين كه به شخص مذكور ميرسند ، فورا باسم هخامنش ميگذرند ، ولى چون 9 اسم فهرست هرودوت ( از چيش‌پش دوّم تا داريوش اوّل ) صحيح است دليلى نداريم ، كه در سه اسم ديگر فهرست او از ( چيش‌پش دوّم به بالا ) ترديد كنيم . بنابراين سرسلسلهء دودمان ، هخامنش بود و ترتيب شاهان سلسله تا كوروش بزرگ چنان‌كه ذكر شد . اشكال در مسئلهء ديگرى است ، توضيح آنكه هرودوت گويد : كبوجيه پدر كوروش در پارس اقامت داشت و كوروش وقتى ، كه از دربار ماد تبعيد شد ، بپارس نزد والدين خود رفت و ، حال آنكه ( نبونيد ) پادشاه بابل ، چنان كه گذشت ، كوروش را پادشاه انشان دانسته و خود كوروش در بيانيه‌اى ، كه در بابل داده پدر ، جدّ و چيش‌پش دوّم ، يعنى پدر جدّ خود را شاهان بزرگ و شاهان انشان خوانده و اين را هم ميدانيم ، كه انزان يا انشان قسمتى از عيلام بود . بنابراين مخالفتى بين نوشته‌هاى هرودوت و نبونيد و بيانيه كوروش بزرگ حاصل مىشود و البته بايد نوشته‌هاى نبونيد و كوروش را صحيح‌تر بدانيم ، زيرا اين نوشته‌ها از اشخاص معاصر است و ، حال آنكه هرودوت كتب خود را تقريبا صد سال بعد نوشته . پس بايد معتقد باشيم ، كه كوروش بزرگ قبل از خروج بر اژدهاك ، يا ( آخرين شاه ماد ) پادشاه انشان بوده . در اينجا سؤالى پيش ميآيد :\r\nچگونه سلسلهء هخامنشى ، كه در پارس اقامت داشت به انزان منتقل شد ؟ عجالة سندى براى اظهار عقيده در دست نيست و اين مسئله حل نشده ، ولى ميتوان حدس زد ، كه پس از انقراض دولت عيلام بدست آسور بانىپال ، چون مملكت عيلام ناتوان شده بود ، پارسىها از بهم افتادن آسوريها با ماديها فرصتى بدست آورده انزان يا انشان را تصرّف كرده‌اند و نيز چون عيلام بواسطه قدمت تاريخى بر پارس گم‌نام ، كه دست‌نشانده ماد بود ، اولويّت داشت ، كوروش بزرگ بجاى ( شاه پارس ) خود را ( شاه انزان ) خوانده . اين حدس به نظر صحيح ميآيد ، ولى يك اشكال باقى ميماند :\r\nاگر اين عقيده صحيح باشد ، بايد گفت ، كه قبل از داريوش اوّل از سلسلهء هخامنشى دوازده نفر پادشاه يا امير بوده‌اند ، و حال آنكه داريوش اوّل در كتيبه بيستون\r\n\r\n","description":"","footnote":"","page_name":" 229 ","page_number":247},
  {"content":"\r\n\r\nگويد ، هشت نفر قبل از من شاه بودند و من نهمين شاه از دودمان دوگانهء هخامنش هستم « 1 » . اين اشكال در بادىنظر حاصل است ، ولى با قدرى دقّت در كتيبه‌هاى شاهان هخامنشى ، كه در جاى خود بيايد ، رفع مىشود . توضيح آنكه ، موافق كتيبه‌هاى داريوش اوّل و اردشير دوّم و سوّم هخامنشى ، ويشتاسب ، ارشام و آريارمنا شاه نبوده‌اند . هخامنش را هم ، چون نه كوروش بزرگ شاه خوانده و نه داريوش اوّل ، بايد فقط رئيس خانواده دانست . بنابراين سخن داريوش اوّل درست درميآيد : اگر بشماريم هشت نفر قبل از او شاه بوده‌اند و مباينتى بين حدس مذكور و گفته داريوش نيست . پس نتيجه اين مىشود ، كه دودمان هخامنشى از طايفهء پاسارگاديها بيرون آمده و در پارس اقامت داشته . بعد ، وقتى كه عيلام ناتوان گشته ، يكى از شاهان هخامنشى ( انزان ) را ضميمه كرده و خود را شاه انزان خوانده .\r\nدر اينجا سؤالى پيش ميآيد ، كه در زمان كدام يك از نياگان كوروش بزرگ اين واقعه روى داده . اگرچه مدركى در دست نيست ، تا بتوان جوابى محقق به اين سؤال داد ، ولى از اينكه كوروش در بيانيه‌اى ، كه در بابل داده و پائين‌تر بيايد ، نسب خود را به چيش‌پش دوّم مىرساند و شاهان انشان را تا او ( يعنى با او ) شاه بزرگ ميخواند ، بىاينكه بالاتر رود ، بايد گفت ، كه در زمان چيش‌پش دوّم اين واقعه روى داده و ، چون انزان يا عيلام ابهت تاريخى داشته ، او خود را شاه بزرگ ميخوانده . داريوش اوّل هم در ذكر نسب خود مانند كوروش ، همين كه به چيش‌پش دوّم رسيده ، فورا بسر سلسلهء دودمان گذشته . اگر سنين را هم درنظر آوريم ، مطابقت با اين واقعه مىكند ، زيرا نايرهء جنگ‌هاى ماد با آسور تقريبا در حدود 635 ق . م شروع شد و كوروش بزرگ در 551 ق . م بر پاشاه ماد خروج كرد ، اينهم از لوحهء نبونيد پادشاه بابل معلوم است ، كه كوروش قبل از آن واقعه هشت سال سلطنت كرده بود ، بنابراين 635 منها 559 ، مساوى است به 76 و اين سنين براى امارت يا سلطنت سه نفر از نياكان كوروش بزرگ ، يعنى كبوجيه دوّم ، كوروش دوّم و چيش‌پش\r\n\r\n\r\n","description":"","footnote":"\r\n( 1 ) - بعضى ، چنان كه بيايد ، بكلمهء دوگانه معناى ديگرى داده‌اند .\r\n","page_name":" 230 ","page_number":248},
  {"content":"\r\n\r\nدوّم كاملا طبيعى است . بنابر آنچه گفته شد ، موافق نوشته‌هاى هرودوت ، لوحهء نبونيد پادشاه بابل ، بيانيهء كوروش بزرگ ، كه معروف باستوانهء كوروش است ، كتيبهء بيستون داريوش اوّل و كتيبه‌هاى اردشير دوّم و اردشير سوّم هخامنشى ، « 1 » ترتيب شاهان اين سلسله تا داريوش اوّل چنين بوده ( در مقابل اسامى اشخاصيكه سلطنت كرده‌اند عدد گذارده‌ايم ) .\r\nبه اين سؤال ، كه سلطنت هخامنشىها در پارس در چه تاريخ شروع شده ، نميتوان جواب محققى داد . نلدكه ابتداى سلطنت چيش‌پش اوّل را در حدود 730 ق . م ميداند ، ولى مدركى براى اين عقيده بدست نميدهد ، جز اينكه گويد ، براى هر سه نسلى يكصد سال طبيعى است . بنابراين بايد گفت ، كه ابتداى امارت هخامنشىها در پارس معلوم نيست ، شايد در اواخر قرن هشتم ق . م بوده ، و نيز راجع به اين سؤال ، كه اين امراء يا پادشاهان محلى چه ميكردند ، جوابى نميتوان داد ، چه اطلاعات ما راجع بوقايع پارس از زمان كوروش بزرگ شروع مىشود . فقط\r\n\r\n\r\n","description":"","footnote":"\r\n( 1 ) - مضامين تمامى اين لوحه‌ها و كتيبه‌ها در جاى خود بيايد .\r\n","page_name":" 231 ","page_number":249},
  {"content":"\r\n\r\nمعلوم است ، كه پارس در حدود نيمهء قرن هفتم ق . م دست‌نشاندهء ماديها شده ، زيرا هرودوت صريحا گويد ، كه فرورتيش پارس را مطيع كرد . كرسى پارس يا پايتخت امراء آن ، چنان كه هرودوت نوشته ، ( پاسارگاد ) بود . اگرچه حفريات مرّتبى در اينجا نشده ، باوجوداين از بعض علايم و آثار ، كه در جاى خود ذكر خواهد شد ، معلوم مىشود ، كه اين محل خيلى قديم است .\r\n\r\nفصل دوم - سلطنت كوروش بزرك\r\n\r\nاول - كوروش تا فتح همدان\r\n\r\nنام او\r\nاسم اين شاه را چنين نوشته‌اند : در كتيبه‌هاى او و ساير شاهان هخامنشى بپارسى قديم - ( كورو ) يا كوروش ( كورائوش در صيغهء مضاف اليه ) ، در نسخه عيلامى كتيبه‌ها - كوراش ، ببابلى ( در لوحه‌هاى نبونيد ) - كورش ، در تورية - كورش و كورش ، بيونانى - كورس . بعد اين اسم به روم رفته سيروس شده و اكنون در اروپا ، با جزئى اختلافى ، سيروس يا سايروس ، و يا چيزى نزديك به آن گويند . مورّخين قرون اسلامى اين اسم را چنين نوشته‌اند : ابو الفرج بن عبرى در مختصر الدّول « 1 » - كورش ، ابو ريحان بيرونى در كتاب آثار الباقيه « 2 » بنابر مدارك غربى - نيز چنين ، مسعودى در مروج الذهب « 3 » - كورس ، طبرى ( ابو جعفر محمد بن جرير ) در تاريخ الرسل و الملوك كيرش « 4 » ، ابن اثير در تاريخ كامل - نيز چنين ، حمزه اصفهانى در تاريخ سنى ملوك الارض و الانبياء كوروش « 5 » ، ولى نبايد تصوّر كرد ، كه مقصود همهء مورّخين مزبور ( از قرون اسلامى ) همين شاه بوده : بجز ابو الفرج بن عبرى و ابو ريحان ، كه از مدارك غربى استفاده كرده‌اند ، سايرين بنابر متابعت از مدارك شرقى يا داستانها اسامى اشخاص ديگر را كه موسوم به همين اسم بوده‌اند ، ذكر كرده‌اند . سترابون\r\n\r\n\r\n","description":"","footnote":"\r\n( 1 ) - طبع بيروت 1890 .\r\n( 2 ) - چاپ ليپ‌سيگ ، سنهء 1923 ، صفحهء 111 .\r\n( 3 ) - چاپ قاهره ، ج 1 ص 99 .\r\n( 4 ) -  M . G . de Goeje . Lnd . Bat . 1879 - 1881 . \r\n( 5 ) - چاپ مطبعهء كاويانى در برلن ، ص 28 .\r\n","page_name":" 232 ","page_number":250},
  {"content":"\r\n\r\nنوشته ، كه اسم اين شاه در ابتدا ( آگراداتس ) « 1 » بود ( كتاب 15 فصل 3 بند 6 ) ، بعد او اسم خود را تغيير داده نام رود ( كور ) را ، كه در نزديكى تخت جمشيد ( پرس‌پوليس ) جارى است ، اتخاذ كرد . اين گفتهء سترابون صحيح به نظر نمىآيد ، زيرا دو نفر از اجداد كوروش ، چنان كه بالاتر ذكر شد ، همين اسم را داشتند و ديگر ظن قوى اين است ، كه نام رود مزبور از اسم كوروش ( كور ) باشد ، نه به عكس .\r\n\r\nكودكى و جوانى\r\nراجع به اين موضوع از منابع جديده چيزى مستفاد نمىشود .\r\nبنابراين بايد بمنابع قديمه اكتفا كرده ببينيم مورّخين عهد قديم چه ميگويند . در ميان اين مورّخين هرودوت ، كزنفون و كتزياس در درجهء اوّل واقعند ، زيرا ساير مورّخين غالبا از هرودوت پيروى كرده از دو مورّخ ديگر هم چيزهائى گرفته بنوشته‌هاى خود افزوده‌اند . هرودوت گويد ( كتاب اوّل بند 95 ) ، كه درباره كوروش در زمان او چهار روايت وجود داشته و آن‌چه را ، كه او نوشته از قول پارسىهائى است ، كه نميخواستند بيش از اندازه كارهاى كوروش را جلوه دهند .\r\nشايد جهت اختلاف بزرگ ، كه بين نوشته‌هاى سه مورّخ مذكور مشاهده مىشود ، همين بوده ، كه هركدام روايتى را پيروى كرده‌اند . بهرحال مقتضى است ، كه مضامين نوشته‌هاى هر سه مورّخ مذكور را ذكر كنيم و بعد ، اگر تفاوتهائى نسبت به اين روايات در نوشته‌هاى مورخين ديگر مشاهده مىشود ، نوشته‌هاى آنها را هم درنظر گيريم .\r\n\r\nنوشته‌هاى هرودوت\r\n\r\nصباوت و شباب\r\nمورّخ مذكور گويد ( كتاب اوّل بند 107 - 132 ) : آستياگس شبى در خواب ديد ، كه از دختر او موسوم به ماندان ، چندان آب رفت ، كه همدان و تمام آسيا غرق شد . شاه از مغ‌ها تعبير اين خواب را خواست و آنها بقدرى شاه را از آتيه ترسانيدند ، كه او جرئت نكرد دختر خود را بيكى از\r\n\r\n\r\n","description":"","footnote":"\r\n( 1 ) -  Agradates . \r\n","page_name":" 233 ","page_number":251},
  {"content":"\r\n\r\nبزرگان ماد بدهد ، زيرا ميترسيد ، كه دامادش مدعى خطرناكى براى تاج‌وتخت او گردد . بالاخره دختر خود را به كامبيز ( كبوجيه ) ، كه از خانواده نجيب پارس و مطيع بود ، داد ، چه او را شاه ماد از يكنفر مادى حدّ وسط پست‌تر و بيضررتر ميدانست ، بخصوص كه كبوجيه شخصى بود ملايم و آرام . پس از آن در سال اوّل اين زواج ، شاه ماد در خواب ديد ، از شكم دخترش تاكى روئيد ، كه شاخ و برگهاى آن تمام آسيا را پوشيد . تعبيرى ، كه مغها از اين خواب كردند ، بمراتب بيش از خواب اوّلى بر وحشت او افزود . بر اثر آن شاه دختر خود را ، كه حامل بود ، مجبور كرد بديدن او آيد و ، همين كه ماندان بهمدان وارد شد ، آستياگ او را بسان محبوسى نگاهداشت . بعد از چندى ماندان پسرى آورد و شاه ماد او را بيكى از خويشاوندان خود ، هارپاك نام ، داده امر به كشتنش كرد و از وحشتى ، كه آسايش او را سلب كرده بود ، قدرى بياسود . هارپاك با طفل به خانه آمد و با زن خود راز را در ميان نهاد . زن پرسيد ، حالا چه خواهى كرد ؟ وزير گفت ، من چنين جنايتى نكنم :\r\nاولا اين طفل با من قرابت دارد ، ثانيا شاه اولاد زياد ندارد و ممكن است دختر او جانشينش گردد . در اين صورت موقع من نزد ملكه‌اى ، كه پسرش را كشته‌ام ، چه خواهد بود ؟ پس بهتر است ، اجراى اين امر را بكسان خود شاه واگذارم . پس از آن يكى از چوپانهاى شاهى را ، كه ميترادات ( مهرداد ) نام داشت ، طلبيد و طفل را به او داده گفت : امر اكيد شاه است ، كه اين طفل را بكوهى ، در ميان جنگل ، بيفكنى تا طعمهء وحوش گردد . چوپان زنى داشت ( سپاكو ) نام ، كه تازه زائيده بود .\r\nهمين كه چوپان طفل را به خانه آورد و زنش او را ديد ، بپاى شوهر افتاده تضرّع كرد ، كه طفل را نكشد . چوپان گفت ، اگر از كشتن آن دست باز دارم ، ببدترين عقوبتى گرفتار شوم . زن بعد از قدرى تأمل گفت ، من تازه زائيده‌ام و طفل من مرده به دنيا آمده . ما ميتوانيم او را بكوه افكنيم ، بعد جسد او را بمفتشين هارپاك نشان دهيم و اين طفل قشنگ را بپسرى خودمان برداشته تربيت كنيم . به اين نحو كار خير كرده‌ايم و هم تو از خطر جسته‌اى . چوپان را رأى زنش پسند آمد و چنان كرد\r\n\r\n","description":"","footnote":"","page_name":" 234 ","page_number":252},
  {"content":"\r\n\r\nكه او گفته بود . بعد نزد هارپاك رفته گفت ، امر شاه را اجرا كردم ، كس بفرست ، جسد طفل را معاينه كند . هارپاك از اسلحه‌دارهاى خود چند تن براى تفتيش فرستاد و بعد امر كرد جسد پسر چوپان را در مقبرهء شاهى به اسمى ديگر دفن كردند . چون طفل بسنّ ده سالگى رسيد ، هم بازى امرازادگان شد . پس از آن روزى چنين اتفاق افتاد ، كه هم‌سالگان او در موقع بازى متفق شدند شاهى انتخاب كنند و كوروش را ، كه « پسر چوپان » ميگفتند ، شاه كردند . او رفقاى خود را بدسته‌هائى تقسيم كرد ، عدّه‌اى را اسلحه‌دار خواند ، چند تن براى ساختن قصرى معين كرد ، يكى را چشم شاه ناميد و ديگرى را مفتش خواند . بعد در حين بازى يكى از رفقاى كوروش ، كه پسر آرتم‌بارس مادى بود ، نخواست حكم او را اجرا كند و كوروش امر كرد پسر را گرفته سخت تنبيه كردند . بعد او ، همين كه خلاصى يافت ، به شهر رفته شكايت پسر چوپان را به پدر خود برد و او پسر را برداشته نزد آستياگ رفت و پشت او را بشاه نشان داده گفت : « شاها - نگاه كن كه بندهء تو « پسر چوپان » چگونه با پسر من رفتار كرده . » شاه چوپان و پسرش را احضار كرد و چون حاضر شدند رو به پسر چوپان كرده گفت : « تو چگونه جرئت كردى با پسر كسى ، كه بعد از من شخص اوّل است ، چنين معامله كنى ؟ » كوروش جواب داد « در اين امر حق با من است ، زيرا مرا بشاهى انتخاب كردند و همه اوامر مرا اجرا كردند جز او ، كه اعتنائى به حرف من نداشت ، اين بود كه تنبيهش كردم ، حالا ، اگر مستحق مجازات ميباشم ، اختيار با تو است » وقتى كه پسر چوپان اين سخنان را ميگفت ، آستياگ از شباهت او با خودش و از جلادت وجودت او متحير بود . بعد مدّتى را ، كه از واقعهء افكندن طفل بكوه تا آن روز گذشته بود ، بخاطر آورده ، سن پسر چوپان را درنظر گرفته در انديشه شد . پس از آن براى اينكه آرتم‌بارس را دور كرده تحقيقاتى از چوپان كند به او گفت : « آرتم‌بارس - من چنان كنم ، كه نه تو از من شكوه داشته باشى ، نه پسرت » بعد او را مرخص كرده فرمود چوپان را باندرون بردند و در آنجا از او پرسيد : « اين طفل از كجاست و كى او را به تو داده ؟ » چوپان جواب داد : « اين\r\n\r\n","description":"","footnote":"","page_name":" 235 ","page_number":253},
  {"content":"\r\n\r\nطفل پسر من است و مادرش هم زنده است . » آستياگ گفت ، پس مايلى ، كه زير شكنجه حقيقت را بگوئى و امر كرد ، او را برده زجر كنند . در اين حال چوپان حقيقت را گفته عفو شاه را با تضرّع و زارى درخواست كرد . پس از آن شاه هارپاك را احضار كرده پرسيد : « طفل دخترم را ، كه به تو سپرده بودم ، چگونه كشتى ؟ » هارپاك ، چون چوپانرا ديد ، چنين جواب داد : « پس از آنكه طفل را به خانه بردم ، خواستم طورى رفتار كنم ، كه امر تو اجرا شده باشد و هم قاتل پسر دخترت نباشم . اين بود ، كه او را بچوپان تو سپرده گفتم امر شاه است ، اين طفل را بكوهى بيفكنى و الّا سخت مجازات خواهى شد و بعد مفتش فرستاده اجراى امر تو را تفتيش كردم » . آستياگ باطنا نسبت به هارپاك غضبناك شد ، ولى صلاح نديد خشم خود را برو آرد و آنچه را ، كه از چوپان شنيده بود بيان كرده گفت : « وجدان من از كارى كه كرده بودم ، ناراحت بود و همواره مىبايست توبيخ و شماتت دختر خود را گوش كنم ، حالا كه طفل زنده مانده ، بايد خدا را شكر كرد و ضيافتى داد . پسرترا بفرست ، كه هم بازى نوهء من باشد و خودت هم بضيافت من بيا . » هارپاك به خاك افتاده تشكر كرد ، بعد به خانه برگشته با شعف زياد شرح قضيه را بزن خود گفت و طفل سيزده ساله‌اش را ، كه يگانه پسر او بود ، نزد شاه فرستاد . شاه امر كرد ، سر پسر را بريده از گوشت او غذائى تهيه كردند و آن را در ميهمانى بهارپاك خوراند . بعد از او پرسيد ، غذا را چگونه يافتى ؟ وزير گفت خيلى خوب . سپس زنبيلى را به او نشان داده گفت ، هرچه خواهى از آن بردار . وزير ، همين كه زنبيل را گشود ، سر و دست و پاى پسر خود را در آن ديد فهميد ، كه گوشت چه كس را خورده ، ولى به روى خود نياورد و ، چون شاه پرسيد ، آيا ميدانى گوشت چه شكارى را خورده‌اى ، جواب داد : آنچه شاه كند خوب است . بعد باقىماندهء گوشت پسر و سر و جوارح او را برداشته به خانه برد .\r\nشايد ، چنان كه من پندارم ، ( يعنى هرودوت ) براى اينكه دفن كند .\r\nپس از اين كارها آستياگ مغها را خواسته گفت ، پسر دختر من زنده است و شرح قضيه چنين . حالا عقيدهء شما چيست و چه بايد كرد ؟ مغها گفتند : « خوابى ، كه\r\n\r\n","description":"","footnote":"","page_name":" 236 ","page_number":254},
  {"content":"\r\n\r\nديده بودى ، واقع شده ، زيرا او را بشاهى انتخاب كرده‌اند و ديگر خطرى از او براى تو نيست . » آستياگ گفت عقيدهء من همچنين است ، باوجوداين درست فكر كنيد و آنچه صلاح است بگوئيد . مغها گفتند : « شاها - براى خود ما اين خواب اهميت دارد و منافع ما اقتضا مىكند ، كه در حفظ سلطنت تو ، كه از ما هستى ، بكوشيم ، چه اگر كوروش بتخت نشيند ، پارسيها بر ما مسلط خواهند شد . پس بدان ، كه اكر خطرى بود ، ميگفتيم ، چون خواب واقع شده جاى نگرانى نيست ، ولى بهتر است ، كه او را با مادرش بپارس بفرستى . » آستياگ از اين جواب غرق شادى شد و كوروش را خواسته گفت : « فرزند - براى يك خواب پوچ ميخواستم تو را آزار كنم ، ولى اقبالت تو را نجات داد . اكنون برو بپارس ، پدر و مادر خود را بياب ، ولى پدر و مادرى سواى چوپان و زنش . كوروش روانهء پارس گرديد و بديدن كامبيز ( كبوجيه ) و مادر خود شتافته آنچه را ، كه راجع بسرگذشت خود از همراهانش در راه شنيده بود ، براى آنها بيان كرد . معلوم است ، كه شعف پدر و مادر را حدّى نبود . بعد هرودوت گويد ، كه چون كوروش در نزد پدر و مادرش همواره از زن چوپان ، پرستاريها و مهربانىاش تعريف كرده او را ميستود و اسم او را ، كه ( سپاكو ) بود ميبرد ، از اين قضيه پدر و مادر او استفاده كرده خواستند نجات يافتن او را در ميان مردم بسان واقعه‌اى خارق عادت جلوه دهند و با اين مقصود منتشر كردند ، كه كوروش را سگ ماده شير داده و بزرگ كرده ، زيرا ( سپاكو ) در زبان مادى بمعنى سگ ماده است و همين انتشارات باعث افسانه‌ايست ، كه دربارهء كوروش گفته مىشود . بعد هرودوت حكايت خود را دنبال كرده چنين گويد ( كتاب اول بند 123 - 130 ) : كوروش در دربار پدر خود كبوجيه ( كه پادشاه پارس و دست‌نشاندهء ماد بود ) بزرگ شد .\r\nدر ابتداء او در خيال شورانيدن پارس بر ماد يا تأسيس سلطنت بزرگى نبود ، ولى هارپاك ، كه همواره درصدد بود انتقام پسر خود را از شاه بكشد و خبر جودت و جلادت كوروش را ميشنيد ، در نهان با او مكاتبه كرده هدايائى براى او ميفرستاد و دائما او را بر ضدّ شاه ماد تحريك ميكرد . بعد به اين هم اكتفا نكرده بر نفع كوروش\r\n\r\n","description":"","footnote":"","page_name":" 237 ","page_number":255},
  {"content":"\r\n\r\nاز بزرگان ماد كنكاشى ترتيب داد ، چه بزرگان ماد از نخوت و شدّت عمل شاهشان ناراضى بودند . بالاخره وقتى كه هارپاك ديد ، در ماد زمينه براى كوروش تهيه شده ، عازم گشت كوروش را بخروج دعوت كند و با اين مقصود نامه‌اى به او نوشته در شكم خرگوشى پنهان كرد ، بعد خرگوش را بيكى از خدمهء امين خود داده و به او لباس شكار پوشانيده به طرف پارس فرستاد . گذشتن از سرحدّ ماد و دخول بحدود پارس مشگل بود ، چه شاه ماد ، با وجود اينكه مغها گفته بودند تعبير خوابهاى او واقع شده ، افكارى مشوّش داشت و نميگذاشت بين ممالك ماد و پارس آزادانه مراوده شود .\r\nرسول بواسطهء لباس شكارچى و خرگوشى ، كه بدست گرفته بود ، مستحفظين حدود را فريب داده به طرف پارس گذشت و پيغام هارپاك را ، راجع باينكه خود كوروش در خفا شكم خرگوش را بگشايد ، به او رسانيد . پس از آن كوروش دانست ، كه بايد بر شاه قيام كند و در دربار ماد علاوه بر هارپاك كسانى هستند ، كه به او كمك خواهند كرد .\r\nمضمون نامه اين بود : « اى پسر كامبيز ، خدا تو را حفظ مىكند و الّا تو اينقدر بلند نميشدى . از آستياگ قاتل خود انتقام بكش . او مرگ تو را ميخواست و اگر تو زنده‌اى ، از خدا و بعد از او از من است . گمان ميكنم ، كه از قضيه مطلعى و نيز از اينكه با تو چه نوع رفتار كردند و چگونه من مجازات شدم ، از اين جهت ، كه نخواستم تو را بكشم و تو را بچوپانى سپردم . اگر به من اعتماد كنى ، شاه تمام ممالكى خواهى بود ، كه آستياگ بر آن حكمرانى مىكند . پارسيها را بقيام وادار و بجنگ ماديها بياور .\r\nاگر آستياگ مرا سردار قشون كند ، كار بدلخواه تو انجام خواهد يافت و هرگاه ديگرى را از ماديها به اين كار بگمارد ، تفاوت نخواهد كرد ، چه نجباى ماد از همه زودتر از او بر خواهند گشت و با تو او را از تخت به زير خواهند كشيد . چون در اينجا تمام تهيه‌ها ديده شده اقدام كن . زود ، هرچه زودتر » .\r\n\r\nقيام كوروش بر شاه ماد\r\nكوروش مصمم شد پارس را بر ماد بشوراند و براى اجراى اين فكر نامه‌اى خطاب به خود از طرف پادشاه ماد ساخت ، بدين مضمون ، كه شاه مزبور تمام پارس را به او ميسپارد و تمام مردمان پارس بايد از او اطاعت كنند . پس از آن بزرگان پارس را جمع كرده نامه را\r\n\r\n","description":"","footnote":"","page_name":" 238 ","page_number":256},
  {"content":"\r\n\r\nبراى آنان بخواند و در حال به تمام رؤساء طوايف امر كرد ، كه مردان خود را بداس مسلح كرده نزد او آرند . وقتى كه آنها آمدند ، امر كرد بيست استاد ( 3700 ذرع ) زمين را از علف هرزه و خاروخسك پاك كنند . آنها چنين كردند . روز ديگر آنها را بسورى دعوت كرد و تمام حشم پدر خود را سر بريده نهار خوبى به آنها داد . پس از اينكه آنها خوب خورده استراحت كردند ، كوروش آنها را نزد خود بخواند و گفت :\r\nكدام روز را خوشتر داريد ، امروز يا ديروز را ؟ آنها گفتند شكى نيست ، كه امروز را ، چه ديروز از رنج بسيار به كلى خسته بوديم و امروز غذاى لذيذ خورده استراحت كرديم . كوروش گفت ، ديروز شما حاكى از رقيت و بندگى شما است نسبت بماد و امروز شما شبيه آتيه‌تان ، اگر به حرف من رفته و بر ماد شوريده خود را آزاد كنيد ، چه شما از ماديها از حيث صفات جنگى كمتر نيستيد . چون مردم پارس مدتها بود كه از تسلط ماديها ناراضى بودند ، سخن كوروش بسيار مؤثّر افتاد ، قيام پارس بر ماد شروع شد و كوروش سردار پارسيان گرديد . پس خبر بشاه ماد رسيد و او كوروش را بنزد خود خواند . كوروش جواب داد ، كه جدّش زودتر از آنچه تصوّر مىكند ، او را خواهد ديد . آستياگ در تهيهء جنگ شد و سپهسالارى لشكر خود را به همان هارپاگ ، كه باطنا خصومتى شديد نسبت به او ميورزيد و كنكاشى بر عليه او ترتيب داده بود ، سپرد . دو لشكر بهم رسيدند و بر اثر كنكاشى ، كه شده بود قسمتى از لشكر ماد به طرف كوروش رفت و قسمت اعظم ، چون نخواست جنگ كند ، شكست خورده فرار كرد . وقتى كه اين خبر بشاه رسيد در خشم و غضب بىپايان فرورفته گفت كوروش از اين واقعه جان بدر نبرد و مغهائى را ، كه گفته بودند تعبير خوابهاى او واقع شده ، گرفت و بكشت . پس از آن با لشكرى مركب از ماديهاى پير و برنا به طرف پارس شتافت . در اين جنگ هم شاه شكست خورده اسير گرديد و ماديهائى ، كه نسبت بشاه باوفا بودند ، كشته شدند . هارپاگ از فرط شادى نتوانست خوددارى كند و بشاه دشنام داده گفت « روزى ، كه تو مرا بميهمانى طلبيدى و گوشت پسرم را به من خوراندى روز بدى بود ، ولى پيش چنين روزى ، كه تو از مقام شاه بزرگ به حال بندگى تنزل كرده‌اى هيچ است » . آستياگ نگاهى به او كرده گفت\r\n\r\n","description":"","footnote":"","page_name":" 239 ","page_number":257},
  {"content":"\r\n\r\nمعلوم مىشود ، كه تو در اين كار دست داشته‌اى . هارپاگ جواب داد ، بلى و شرح قضيه را براى او بيان كرد و ، چون بيان او به آخر رسيد ، آستياگ به دو گفت « هارپاگ - تو بسيار احمقى و هم بىوجدان . احمقى ، زيرا تمام كارها را تو كرده‌اى ، ولى براى ديگرى و اينقدر عرضه نداشتى ، كه تخت و تاج را خودت تصاحب كنى ، بىوجدانى زيرا براى كينه‌جوئى راضى شده‌اى ، قوم خود را دست‌نشاندهء پارسيها كنى . اگر لازم بود كسى ديگر بجاى من باشد ، ميخواستى همين كار را ، كه كردى براى يكنفر مادى بكنى » . در خاتمه هرودوت گويد چنين بود عاقبت كار آستياگ ، كه 35 سال سلطنت كرد و بواسطهء شقاوت‌هايش ماديها از او برگشتند ، ولى بعد نادم شدند . كوروش باستياگ آسيبى نرسانيد و او را نزد خود نگاهداشت » .\r\n\r\nروايت كتزياس « 1 »\r\nمورّخ مذكور گويد : كوروش پسر چوپانى بود از ايل ( مردها ) ، كه از شدت احتياج مجبور گرديد راه‌زنى پيش گيرد . كوروش در ايام جوانى به كارهاى پست اشتغال ميورزيد و از اين جهت مكرر تازيانه خورد . او با آستيگاس ، آخرين پادشاه ماد ، هيچگونه قرابتى نداشت و از راه حيله و تزوير بمقام سلطنت رسيد . دوست او ( ابارس ) « 2 » هم از حيث تقلب و نامردى معروف بود . در ابتداء آستيگاس نسبت بكوروش فاتح شد و حتى بپارس درآمده او را تعقيب كرد ، ولى كوروش بواسطه دخالت زنان نجات يافت و پس از آن پادشاه ماد با پدر كوروش بمسالمت رفتار كرده آزارى بوى نرسانيد . بعد كوروش باز بر ضد آستيگاس قيام كرده فائق آمد . در اين حال پادشاه ماد فرار كرده بهمدان پناه برد و دخترش آمىتيس « 3 » و دامادش ( سپىتاماس ) « 4 » او را پنهان كردند . كوروش در حال در رسيد و گفت دختر و داماد آستيگاس را با اطفال آنان و دو نفر دربارى ، موسوم به سپىتاسس « 5 » و مگابرن ، « 6 » شكنجه كنند ، تا بروز دهند ، كه آستيگاس كجا است . پادشاه ماد ، چون نميخواست اولاد او را زجر كنند ، خودش نزد كوروش رفت و ( ابارس ) او را زنجير كرده بمحبس\r\n\r\n\r\n","description":"","footnote":"\r\n( 1 ) - از كتاب فوثيوس ، معروف بكتابخانه .\r\n( 2 ) -  Eubares . \r\n( 3 ) -  Amytis . \r\n( 4 ) -  Spitamas . \r\n( 5 ) -  Spitaces . \r\n( 6 ) -  Megaberne . \r\n","page_name":" 240 ","page_number":258},
  {"content":"\r\n\r\nانداخت ، ولى كوروش به زودى پشيمان شده او را رها كرد و نسبت به او احترامات پدر را بجا آورد . دربارهء آمىتيس نيز همان احترامات را مرعى داشت . اما ( سپىتاماس ) را از جهت اينكه گفته بود ، نميداند آستيگاس كجا است و اين حرف دروغ بود ، امر كرد كشتند و آمىتيس را ازدواج كرد . بعد كتزياس راجع برفتار كوروش با ( آستيگاس ) شرحى گويد ، كه افسانه‌آميز و مضمون آن چنين است : بعد از تسخير همدان ، كوروش آستيگاس را به باركانيا ( بايد وهركان يا گرگان حاليه باشد ) فرستاد ، تا در آن‌جا ساكن باشد . پس از چندى دختر او آمىتيس ، كه زن كوروش بود ، خواست پدر خود را به بيند و كوروش خواجه‌اى را ( پتىسكاس ) « 1 » نام ، كه معتمد او بود ، فرستاد تا شاه سابق ماد را بدربار بياورد . ابارس ، كه از نزديكان كوروش بود ، به خواجهء مذكور گفت ، در موقع مسافرت آستيگاس را بكش و او چنين كرد .\r\nتوضيح آنكه او را در كويرى انداخت و آمد . پس از چندى آمىتيس خوابى ديد ، و از آن استنباط كرد ، كه پدرش را كشته‌اند و از كوروش مجازات خواجه را خواست .\r\nاو خواجه را به آمىتيس تسليم كرد و به حكم ملكه پوست او را كنده و چشمهايش را بيرون آورده ، پس از زجرهاى زياد ، مصلوبش كردند . بعد ابارس بخودكشى اقدام كرد ، توضيح آنكه از ترس كينه‌ورزى ملكه ده روز غذا نخورد و بمرد .\r\nپس از آن در جستجوى نعش شاه سابق ماد شدند و آن را در كويرى يافتند . چيزى كه باعث حيرت شد اين بود : شيرى نعش شاهرا از درندگان ديگر حفظ كرده بود و ، وقتى كه فرستادگان بسر نعش رسيدند ، شير كناره كرده ناپديد گشت . نعش شاهرا با احترامات زياد دفن گردند .\r\nاين است روايت كتزياس . پس از ذكر روايت كزنفون مقايسه روايات سه‌گانه بيايد . عجالة همين‌قدر گوئيم ، كه روايت كتزياس خيلى از حقيقت دور است .\r\n\r\nروايت كزنفون\r\n\r\nتذكّر\r\nاين نويسنده تأليفى در شرح احوال كوروش بزرگ كرده كه معروف است به ( سيروپدى ) « 2 » يا تربيت كوروش . اگرچه\r\n\r\n\r\n","description":"","footnote":"\r\n( 1 ) -  Petisacas . \r\n( 2 ) -  Cyropedie . \r\n","page_name":" 241 ","page_number":259},
  {"content":"\r\n\r\nاكثر محققين اين تأليف را نتيجهء تخيلات او ميدانند و گويند ، كه نويسندهء مزبور خواسته در اين كتاب پندهاى اخلاقى بيونانيها بدهد و با اين مقصود براى كمال مطلوب خود شخص كوروش را انتخاب كرده ، تا در ضمن توصيف زندگانى او ، عقايد خود را راجع بتربيت جوانان ، پرهيزكارى و ساير صفات حسنه ، كه بايد در آنان باشد ، و نيز راجع به فنّ اداره كردن مردمان بيان كند ، باوجوداين نميتوان نوشته‌هاى اين نويسنده را كنار گذاشت ، زيرا ، اگر گفته‌هاى او در بعض موارد حاكى از نظر يونانيها و طرز افكار و معتقدات آنها است ، در كليات همان است ، كه ديگران نيز درباره كوروش نوشته‌اند و ديگر هرودوت ، چنان كه گذشت ، گويد در باب كوروش چهار روايت هست و من روايتى را اتخاذ كرده‌ام ، كه در آن پارسيها او را زياد نستوده‌اند . بنابراين ، از كجا كه نوشته‌هاى كزنفون يكى از روايات چهارگانه مذكور نباشد ؟ از تمامى اين نكات گذشته ، اگر هم تأليف كزنفون را واقعا يك رومان تاريخى بدانيم ، باز سيروپدى با تربيت كوروش از حيث كليات منظرهء پارس و ماد را ، قبل از بزرگ شدن كوروش ، مينمايد و از گفته‌هاى كزنفون ميتوان استنباطهائى كرد . اين هم معلوم است ، كه تاريخ ايران قديم هنوز چندان روشن نيست ، كه از اين نوع استنباطها مستغنى باشيم .\r\nنويسندهء مذكور گويد ( كتاب اوّل - فصل اوّل ) : « روزى فكر ميكردم ، كه عدّه‌اى زياد از حكومتهاى ملى معدوم شدند از اين جهت ، كه اشخاصى ميخواستند حكومت ديگرى برقرار كنند . بعد حكومتهاى سلطنتى و حكومتهاى عدّه قليل « 1 » بدست احزاب ملى تباه گشتند . بالاخره اشخاصى ، كه ميخواستند حكومت جابرانه برقرار كنند ، در يك طرفة العين برافتادند ، و حال آنكه ديگران را از اين جهت ، كه چندى در رأس حكومت ماندند ، محتاط و نيك بخت ميدانند . باز فكر ميكنم ، خانه‌هاى خصوصى ، كه بعض آنها از چندين مستخدم تركيب يافته و برخى از عدّهء كمترى از اشخاص ، آقايانى هستند ، كه نميتوانند اين عدهء كوچك را هم مطيع كنند .\r\nنيز فكر ميكنم ، كه گاودارها بگاوها فرمان ميدهند ، مهتران اسبها را اداره ميكنند\r\n\r\n\r\n","description":"","footnote":"\r\n( 1 ) -  Oligarchie . \r\n","page_name":" 242 ","page_number":260},
  {"content":"\r\n\r\nو شبانان مدير حيواناتى هستند ، كه در تحت نظارت آنها واقعند . بنابراين در بادى امر چنين به نظر ميآيد ، كه اطاعت گله‌هاى حيوانات از شبانان بيش از اطاعت مردمان است از اشخاصى ، كه آنها را اداره ميكنند ، زيرا گله به جائى ميرود ، كه شبان ميخواهد ، در جاهائى ميچرد ، كه آن را رها ميكنند ، از چيزهائى ، كه حيوانات را از آن دور ميدارند ، دورى ميجويد و اين حيوانات مانع نيستند ، كه شبانان از محصول آنها چنان كه خواهند ، استفاده كنند . واقعا ما هيچ نشنيده‌ايم ، كه گله بر شبان ياغى شود از اينجهة ، كه نخواهد اطاعت كند يا نگذارد ، او از فوائد گله برخوردار گردد . بالاتر از آن اين نكته است ، كه اطاعت گله بخارجى مشكلتر از اطاعت آن بشخصى است ، كه از آن بهره برميدارد . مردم به عكس ترجيح ميدهند ، بر ضدّ اشخاصى باشند ، كه آنها را اداره ميكنند . اين تفكرات ما را به اين نتيجه مىرساند ، كه براى انسان راندن حيوانات آسانتر از اداره كردن مردم است ، ولى ، چون مشاهده ميكنيم ، كه كوروش پارسى عدهء بيشمارى از مردمانرا در اطاعت خود داشت و بر عده‌اى زياد از شهرها و ملل حكمرانى ميكرد ، مجبور شديم عقيدهء خود را تغيير داده بگوئيم ، كه اگر باينكار با تردستى مبادرت كنند ، اداره كردن مردم محال و بل مشكل هم نيست . واقعا ميدانيم ، كه مردمان مختلف شتابان مطيع او گشتند ، و حال آنكه از او بمسافتهائى دور بودند ، كه ميبايست آن را در مدت زيادى از روزها و ماهها بپيمايند . بعضى او را هيچگاه نديده بودند و برخى ميدانستند ، كه هيچگاه او را نخواهند ديد ، باوجوداين ميخواستند تبعهء او گردند . بنابراين ، او بر پادشاهان ديگر بمراتب برترى يافت ، چه بر آنهائيكه سلطنت را بميراث يافتند و چه بر كسانى كه به قوت خود بپادشاهى رسيدند . فى الواقع ، با وجود اينكه سكاها خيلى كثير العدّه‌اند ، پادشاه آنها نميتواند آقاى ملل ديگر گردد و راضى است ، كه بحكومت بر ملت خود اكتفا كند . پادشاه تراكيّه ميخواهد رئيس تراكيها باشد و پادشاه ايلّيريه ، آقاى ايليريها ( بنقشهء شبه جزيرهء بالخان در اين تأليف رجوع شود ) .\r\nچنين‌اند نيز ساير ملل . از اينجا است ، كه گويند در اروپا آنهمه دول مستقله وجود دارند ، ولى كوروش ، چون ديد ، كه هريك از ملل آسيا هم جداگانه استقلال دارد ، با سپاهى كوچك از پارسيها به راه افتاد و اوّل رئيس ماديها و گرگانيها گشت ،\r\n\r\n","description":"","footnote":"","page_name":" 243 ","page_number":261},
  {"content":"\r\n\r\nاينها با ميل مطيع او شدند . بعد او سوريها ، آسوريها ، اعراب ، اهالى كاپادوكيه ، فريگيهاى دو مملكت ( يعنى فريگيهء عليا و سفلى ) ، ليديها ، كاريها ، فينيقيها ، بابليها را مطيع كرد ( بنقشهء دولت هخامنشى در اين تأليف رجوع شود ) . او قوانين خود را به باختريها ، هنديها ، كيليكيها قبولاند و نيز با سكاها ، پافلاگونيها ، ماريانديها و با عده‌اى بيشمار از مردمان ، كه ذكر نام آنها هم مشكل است ، چنين كرد ( بنقشهء آسياى صغير رجوع كنيد ) . بالاخره او بر يونانيهاى آسيا حكمران شد و از دريا سرازير شده قبرس و مصر را به تصرف آورد . ( كزنفون در اينجا اشتباه كرده ، زيرا مصر را كبوجيه تسخير كرد ) .\r\nاين مردمان به زبان او حرف نميزدند و زبان يكديگر را هم نميفهميدند ، با وجود اين رعب كوروش در دلها چنان بود ، كه كسى جرئت نميكرد بر ضد او قيام كند .\r\nيكى از جهات آن اوضاع اين بود : او توانست دلهاى مردمان را طورى روبخود كند ، كه همه ميخواستند ، جز اراده او چيزى بر آنها حكومت نكند ، آن‌قدر مردمان در تحت حكومت خود جمع كرد ، كه اگر كسى ميخواست ممالك اين مردمان را به‌پيمايد و اين كار را از مقر سلطنت شروع كرده بمشرق ، مغرب ، شمال و جنوب برود ، كارى بود بس دشوار . چون ما عقيده داريم ، كه اين شخص بزرگ لايق ستايش است ، راجع بتولد ، فطرت و تربيت او ، كه باعث مقام ارجمند وى در فن اداره كردن گشت ، تحقيقات كرديم . آنچه از اين راه بدست آورده‌ايم و آنچه را ، كه گمان ميرود ، راجع به او كشف كرده‌ايم ، امتحان خواهيم كرد ، در اين‌جا حكايت كنيم » .\r\nبعد كزنفون بشرح زندگانى كوروش پرداخته كودكى ، جوانى و كارهاى او را توصيف كرده است . مضامين نوشته‌هاى او را به بخشهائى تقسيم و هريك را بمناسبت جا و موقع آن نقل ميكنيم .\r\n\r\nتولّد كوروش تربيت پارسىها\r\nدر اين باب مضامين نوشته‌هاى كزنفون در سيروپدى چنين است ( كتاب اوّل فصل 2 ) : پدر كوروش ، گويند ، كامبيز پادشاه پارس بود . اين كامبيز از نژاد ( پرسه‌ايد ) « 1 » ها است\r\n\r\n\r\n","description":"","footnote":"\r\n( 1 ) -  Perseides . \r\n","page_name":" 244 ","page_number":262},
  {"content":"\r\n\r\nو نام اينها از ( پرسه ) « 1 » . مادر كوروش را همه ( مان‌دان ) « 2 » دختر آستياگ پادشاه ماد ميدانند . كوروش ، موافق حكايات و آوازهائى ، كه هنوز در نزد پارسيها محفوظ است ، خيلى شكيل و خوش خلق و بقدرى طالب معرفت و نام بود ، كه همه‌گونه زحمات و مشقات را تحمل ميكرد ، تا شايان تمجيد باشد . او موافق آئين پارسى تربيت شد و اين آئين موافق صلاح عمومى بود ، و حال آنكه در اغلب ممالك به آن اهميت نميدهند . اكثر دول اجازه ميدهند ، كه هركس هرطور خواهد ، اولاد خود را تربيت كند و بزرگتران ، چنان كه بخواهند رفتار كنند ، با اين شرايط ، كه از دزدى ، غارت ، داخل شدن بعنف در منزل ديگرى ، ضرب ، زنا و عدم اطاعت بكارگذاران دولت اجتناب ورزند ، و الّا مجازات ميشوند ، ولى قوانين پارسى ساعى است ، كه شخص را از ابتداء از عمل بد يا شرم‌آور باز دارد و براى رسيدن به مقصود اين ترتيب مقرر است : در نزد آنها جائى است موسوم به ( الوترا ) « 3 » قصر شاهى و ساير ابنيه دولتى اينجا است . براى تجار با قال و قيل و امتعه آنها جاهاى ديگر معين شده ، تا قال و مقال آنها مخل ترتيبى ، كه زيبنده تربيت است نشود .\r\nجائى ، كه در حوالى اين ابنيه واقع است ، به چهار قسمت تقسيم شده : يكى براى كودكان است ، ديگرى براى نوجوانان ، سوّمى براى مردان ، چهارمى براى كسانى كه ديگر نميتوانند اسلحه برگيرند . موافق قانون بايد هريك از اين قسمت‌ها در محله خود حاضر شود : كودكان و مردان در طليعهء صبح ، پيرمردان در\r\n\r\n\r\n","description":"","footnote":"\r\n( 1 ) -  Persee  افسانهء ، پرسه ، پهلوان يونانى ، پائين‌تر از قول هرودوت ذكر شده . ماحصل آن چنين است :\r\nپرسه ، كه پسر ( ژوپىتر ) ربّ النّوع بزرگ يونانىها و از مادرى ( دانائه ) نام ، نوه پادشاه آرگس بود ، بواسطه راهنمائى ( مىنرو ) و ( مركور ) ربّة النّوع و رب النوع يونانى ، كارهاى محيّر العقول كرد و ، وقتى كه از مملكت ( كفه ) يا ( سفه ) پادشاه آسور ميگذشت ، دختر او ( آندرومد ) را از مرگ نجات داد و او را با رضايت پدرش گرفت . از اين نكاح ( پرسس ) بوجود آمد . او را يونانيهاى قديم منشاء پارسىها ميدانستند . تصوّر ميكنند ، كه اين افسانه از آسيا بجزيره كريت و از آنجا به يونان رفته . برخى بنابراين تصوّر ، افسانهء مذكور را از پارسيهاى قديم ميدانند . چون پائين‌تر در اين باب صحبت خواهد بود ، عجالة ميگذريم .\r\n( 2 ) -  Mandane \r\n( 3 ) -  Eleuthera . \r\n","page_name":" 245 ","page_number":263},
  {"content":"\r\n\r\nروزهاى معين ، وقتى كه بتوانند ، ولى جوانان هر شب در اطراف ابنيه با اسلحه ميخوابند . استثناء فقط براى كسانى است ، كه زن دارند و به آنها قبلا امر نشده ، كه حاضر شوند . باوجوداين غيبت زياد نكوهيده است . عدّه رؤساء اين شعب دوازده است ، زيرا در پارس دوازده طايفه وجود دارد . براى تربيت كودكان از ميان پيرمردان كسانى را انتخاب ميكنند ، كه بتوانند اخلاق آنها را نيكوتر كنند ، براى نوجوانان از ميان مردان كسانى را ، كه نيز بتوانند اين وظيفه را انجام دهند و براى مردان اشخاصى را ، كه بتوانند آنها را براى اطاعت از احكام و دستورات حكومت آماده‌تر كنند . بالاخره رؤساء پيرمردان هم از ميان خود آنها انتخاب شده‌اند و اين‌ها نظارت دارند ، كه زيردستان وظايف خودشان را بجا آرند .\r\nچيزهائى ، كه براى هر سنّ مقرر است شايان توصيف مىباشد ، تا معلوم باشد ، چه وسائلى در پارس براى پرورش هموطنان ممتاز به كار مىبرند : كودكان بدبستان ميروند ، تا خواندن را فراگيرند . سرپرست آنها بيشتر روز را باجراى عدالت مشغول است ، زيرا بين كودكان هم اتّهام بدزدى ، جبر ، فريفتن ، دشنام دادن و ساير تقصيرات روى ميدهد و ، اگر ثابت شود ، كه كسى مرتكب اين نوع تقصيرات شده ، مجازات مييابد و نيز مجازات ميشوند ، كسانى كه تهمت زده‌اند . يك تقصير هم ، كه سرچشمهء تمام كينه‌هاى مردم نسبت به يكديگر است ، برسيدگى محول مىشود ، اين تقصير حق ناشناسى است . وقتى كه مىبينند ، كودكى ميتوانست حق‌شناس باشد و اين وظيفه را بجا نياورده ، او را سخت تنبيه ميكنند ، زيرا عقيده دارند ، كه حقّ ناشناس بخدايان ، والدين ، وطن و دوستان خود اعتنا ندارد و نيز گمان ميكنند ، كه حق‌ناشناسى رفيق بىحيائى است . واقعا همچنين است ، زيرا اين صفت رهنماى مطمئنى است به طرف هر چيزى ، كه شرم‌آور باشد .\r\nآنها بكودكان نيز ميآموزند ، كه بميانه‌روى خو كنند و چيزى ، كه آنها را در اين راه تشويق مىكند ، اين است ، كه همه روزه مىبينند ، خود بزرگتران هم ميانه‌رو هستند . آنها بكودكان ميآموزند ، كه مطيع رؤساء باشند و اين تربيت ، مؤثر است ،\r\n\r\n","description":"","footnote":"","page_name":" 246 ","page_number":264},
  {"content":"\r\n\r\nزيرا كودكان مىبينند ، كه بزرگتران هم فرمان بردارند . آنها تعليم ميكنند ، كه در خوردن و آشاميدن بايد منظّم بود . چيزى كه آنها را بقناعت عادت مىدهد ، اين است ، كه مىبينند بزرگتران فقط با اجازهء مربّيان خود غذا ميخورند . كودكان در نزد مادرانشان غذا نميخورند ، وقت غذا را مربّى معين مىكند و صرف غذا با اجازه او به عمل مىآيد . غذاى عمده آنها نان و بولاغ اوتى است ، كه از خانه ميآورند و فنجانى دارند ، كه با آن از رودخانه آب ميآشامند . به آنها ميآموزند ، كه چگونه تير و زوبين اندازند . اين است تربيت كودكان از زمان توّلد تا سنّ 16 يا 17 سالگى . پس از آن آنها در طبقهء نوجوانان داخل ميشوند . طرز تربيت نوجوانان چنين است : در مدّت ده سال ، از زمانيكه از كودكى بيرون آمده‌اند ، آنها در اطراف ابنيه دولتى براى حفظ امنيت و براى عمل كردن بميانه‌روى ميخوابند .\r\nدر اين سنّ جوانان بنظارت مخصوصى احتياج دارند . روزها آنها خودشان را به اختيار مرّبى ميگذارند و او در موارد مقتضى آنان را به كارهاى عام المنفعه ميگمارد يا ، اگر لازم باشد ، آنها در اطراف ابنيه دولتى ميمانند . وقتى كه شاه براى شكار بيرون ميآيد و اين كار در هر ماه چند دفعه روى ميدهد ، نصف اين پاسبانان را با خود به شكار ميبرد . اشخاصيكه همراه او ميروند ، بايد اين اسلحه را دارا باشند :\r\nيك كمان ، يك تركش ، شمشيرى در غلاف يا يك تبر ، سپرى ، كه از تركهء بيد بافته ، دو زوبين براى اينكه يكى را انداخته و ديگرى را ، اگر لازم است ، بدست داشته باشند .\r\nاگر پارسيها شكار را ورزش عمومى ميدانند و اگر شاه در رأس شكارچيان ، چنان كه بجنگى رود ، حركت مىكند ، از اين جهت است ، كه او شكار را آموزگاه حقيقى جنگ ميپندارد . واقعا همچنين است : شكار مىآموزد ، كه صبح برخيزند ، در سرما و گرما بردبار باشند ، راه بروند ، بدوند ، به حيوان از هر طرف ، كه بيايد ، تير اندازند و زوبين افكنند . غالبا ، وقتى كه انسان يك حيوان قوى در جلو خود مىبيند ، روحش تيزتر مىشود ، زيرا در اينوقت لازم است ، كه شكارچى ضربتى به حيوان وارد آرد يا خود را از حملهء او ايمن بدارد . بنابراين ، مشكل است در شكار\r\n\r\n","description":"","footnote":"","page_name":" 247 ","page_number":265},
  {"content":"\r\n\r\nچيزى يافت ، كه در جنگ نباشد . وقتى كه نوجوانان براى شكار بيرون مىروند ، براى يك وقت غذا آذوقه با خود برميدارند و آن تفاوتى با غذاى كودكان ندارد ، مگر از اين حيث ، كه فراوان‌تر است . تا شكار دوام دارد ، آنها غذا نمىخورند ، ولى اگر حيوانى ، كه تعقيب مىشود ، آنها را بتوقّف مجبور كند يا از جهت ديگر بخواهند شكار را امتداد دهند ، چيزى كه با خود دارند خورده ، بعد باز تا هنگام شام به شكار ميپردازند و دو روز را يكروز حساب ميكنند ، زيرا غذاى يك روز را خورده‌اند .\r\nبا اين ترتيب ميخواهند فرا گيرند ، كه هنگام جنگ هم ، اگر لازم شد ، چنين كنند .\r\nغذاى ديگر اين نوجوانان ، جز آنكه ذكر شد ، فقط گوشت شكار است يا بولاغ‌اوتى .\r\nاگر كسى پندارد ، كه آنها نان خالى يا آب ساده را با اشتها صرف نمىكنند ، بايد بخاطر آرد ، كه شخص گرسنه با چه لذّت قشر نان سياه را مىخورد و با چه مسرّت جرعه‌اى از آب پاك مىآشامد .\r\nطوايف جوانان شهرنشين بورزشهائى ، كه در كودكى و نوجوانى آموخته‌اند ، يعنى به تير و زوبين‌اندازى مداومت داده در اين كارها باهم رقابت ميكنند .\r\nگاهى اين نوع ورزشها را بمسابقه ميگذارند و جايزه ميدهند . طوايفى ، كه در ميان آنها عدّه جوانان دانا ، شجاع و مطيع زيادتر است ، مورد تمجيد هموطنان خود ميگردند و اين تمحيدات ، نه فقط باعث افتخار آموزگاران كنونى آنها است ، بلكه باعث نام است براى آنهائى هم ، كه اين جوانان را از كودكى تربيت كرده‌اند . جوانان مذكور را كارگذاران دولت براى پاسبانى ، كشف اسرار ، تعقيب دزدان و ساير خدماتى ، كه با قوّت و سرعت انجام مىشود ، به كار مىبرند . چنين است طرز زندگانى نوجوانان و ، پس از آنكه ده سال بدين منوال گذراندند ، در طبقهء مردان داخل ميشوند .\r\nاز وقتى كه آنها از اين حال بيرون شدند ، در مدت 25 سال به ترتيبى ، كه ذكر خواهيم كرد ، زندگانى ميكنند : اوّلا آنها خودشان را براى مشاغلى ، كه صاحبان آن بايد از حيث عقل رشيد باشند و سنّ نيروى آنان را زايل نكرده باشد ، به اختيار كارگذاران دولت ميگذارند . اگر اتّفاقا لازم آيد ، كه بجنگ بروند ، چنين كسان تير و زوبين ندارند ،\r\n\r\n","description":"","footnote":"","page_name":" 248 ","page_number":266},
  {"content":"\r\n\r\nاسلحهء آنها براى جنگ تن به تن است و با اين مقصود ، چنان كه پارسيها را مينمايند ، جوشنى بر تن دارند ، سپرى بدست چپ و شمشير يا ساطورى بدست راست . بجز آموزگاران كودكان ، تمام كارگذاران دولت از اين طبقه بيرون مىآيند . وقتى كه مردان 25 سال در اين طبقه گذراندند و از سنّ 50 قدرى بالاتر رفتند ، داخل طبقهء پيرمردان ميشوند و فىالواقع پيرمردند . پيرمردان بخارج از وطنشان بجنگ نميروند ، بل در محلهاى خود مانده به كارهاى عمومى و خصوصى ميرسند .\r\nآنها حكم اعدام ميدهند و رؤساء را انتخاب ميكنند . اگر نوجوانان يا مردان از وظايف خود تخلف ورزند ، فيلارك « 1 » يا هركس ، كه بخواهد ، آنها را متهم مىكند .\r\nپيرمردان پس از شنيدن اتّهامات و رسيدگى ، مقصر را از رتبه‌اش مىاندازند و چنين كس در تمام مدت عمر به اين حال باقى ميماند . بالاخره براى اينكه طرز حكومت پارس را بفهمانم ، من قدرى دور تر ميروم و اين چند كلمه ، پس از آنچه گفته شد ، مقصود مرا روشن خواهد ساخت . گويند عدهء پارسيها بيش از 120 هزار نفر نيست و هيچكدام را از وظايف و افتخارات محروم نكرده‌اند . هركس اجازه دارد ، كه كودكان خود را بپرورشگاه عدالت بفرستد ، ولى كسانى اطفال خود را بدانجا ميفرستند ، كه مىتوانند آنها را بكارى نگمارند و آنهائى ، كه نمىتوانند چنين كنند ، نميفرستند . فقط كودكانى ، كه در اين مكتب‌ها تربيت يافته‌اند ، مىتوانند در طبقهء جوانان داخل شوند و نيز آنهائيكه مدّت قانونى را در طبقه جوانان بسر برده‌اند ، مىتوانند در سلك مردان داخل شده رتبه‌هاى دولتى بيايند . بنابراين ، كسانى كه در طبقه كودكان و جوانان نبوده‌اند ، نميتوانند در سلك مردان درآيند . بالاخره اشخاصى ، كه در مدّت مقرر جزو مردان بوده‌اند و شكايتى از آنان نشده ، در رديف پيرمردان قرار ميگيرند . بنابراين طبقه پيرمردان تركيب يافته از كسانى ، كه از تمام درجات نيكوئى گذشته‌اند . چنين است تشكيلات حكومتى ، كه بعقيده پارسيها اخلاق آنها را اصلاح مىكند .\r\nامروز هم در ميان آنها علامات قناعت ، ميانه‌روى و اينكه مايل‌اند غذا را با ورزش\r\n\r\n\r\n","description":"","footnote":"\r\n( 1 ) -  Philarque  ( رئيس دستهء سواره نظام آت‌تيك . كزنفون همه‌جا اصطلاحات يونانى به كار مىبرد ) .\r\n","page_name":" 249 ","page_number":267},
  {"content":"\r\n\r\nتحليل برند ، ديده مىشود . امروز هم نزد پارسيها آب دهن افكندن ، بينى پاك كردن و كنار رفتن براى چنين كارهائى شرم‌آور است . خوددارى از چنين كارها ممكن نميبود ، اگر در موقع خوردن قانع نبودند يا با ورزش رطوبت‌هاى بدن را ، با اين مقصود ، كه جريان ديگر نيابد ، بيرون نميكردند . اين است آنچه راجع بپارسيها كلية ميبايست بگوئيم .\r\nاكنون از كوروش ، كه موضوع اين حكايت است و از كارهاى او از آغاز كودكىاش صحبت كنيم\r\n\r\nكودكى كوروش\r\nكزنفون راجع به اين قسمت چنين گويد ( كتاب اوّل ، فصل 3 ) :\r\nكوروش تا سن دوازده سالگى به اين ترتيب پرورش يافت و از كودكان ديگر از حيث فراگرفتن چيزهائى ، كه لازم بود و چابكى و جرئت انواع ورزشها گوى سبقت ربود ، در اين زمان آستياگ دختر خود و بچهء او را احضار كرد .\r\nاو ميخواست اين طفل را ببيند ، زيرا صباحت منظر و خوبى او را شنيده بود .\r\nمان‌دان با طفلش نزد پدر رفت ، همين كه وارد شد و كوروش دانست ، كه آستياگ جدّ او است ، مانند طفلى ، كه كسى را دوست بدارد ، بآغوش جدّش رفت و او را بوسيد ، چنان كه انسان كسى را ، كه با او مدّتها انس گرفته ، ميبوسد . بعد وقتى كه كوروش ديد جدّش خود را آراسته ، چشمانش را سرمه كشيده ، صورت را زينت داده ، موهاى عاريه دارد و نيز تمام تجملات دربار ماد ، يعنى قباهاى ارغوانى ، رداها ، طوقها ، ياره‌ها را مشاهده كرد ، خيره در تمامى اين چيزها نگريست ، زيرا پارسيهاى امروز هم ، وقتى كه از مملكتشان بيرون نميروند ، لباس ساده‌تر دارند و بظرافت و ناز و نعمت خيلى كمتر علاقه‌مندند . بعد كوروش رو بمادر خود كرده گفت : « مادر ، جدّ من خيلى قشنگ است » مادرش از او پرسيد : « از پدر تو و جدّت ، كدام يك قشنك‌تر است » . كوروش جواب داد : « مادر ، پدرم از تمام پارسيها صبيح‌تر است ، ولى از تمام ماديها ، كه من در عرض راه و در دربار ديدم ، جدّم از همه قشنگتر است » .\r\nآستياگ طفل را بوسيد و پس از آن لباس فاخر به كوروش پوشانده او را با طوق و ياره آراست . هرجا سواره ميرفت ، او را با خود ميبرد و ، چنان كه عادت خود او بود ، در\r\n\r\n","description":"","footnote":"","page_name":" 250 ","page_number":268},
  {"content":"\r\n\r\nموقع سوارى او را بر اسبى ، كه دهنهء زرّين داشت ، مىنشاند . كوروش مانند اطفال ديگر لباس ، زينت‌ها و تجملات را دوست داشت و از اسب‌سوارى لذت ميبرد ، زيرا در پارس ، از اين جهت ، كه مملكت كوهستانى است و تربيت اسب كارى است مشكل ، اين حيوان نادر است .\r\nشبى آستياگ با دختر خود و كوروش شام خورد و ، چون ميخواست ، كه كوروش غذاهاى لذيذ خورده ، از اينكه از وطنش دور افتاده كمتر متأثر باشد ، امر كرد غذاها و خورشهاى گوناگون آرند . گويند ، كه كوروش در اينموقع گفت : « جدّ من ، در موقع صرف غذا زحمت تو زياد است ، زيرا بايد به تمام اين غذاها دست برسانى ، تا از هريك بچشى » آستياگ جواب داد : « مگر اين غذاها به نظر تو بهتر از غذاهاى پارس نيست ؟ » گويند ، كه كوروش در جواب گفت : « خير ، در مملكت ما براى سير شدن راهى است راست‌تر و ساده‌تر ، ما راست به طرف نان و گوشت ميرويم ، شما هم به طرف همان مقصود ميرويد ، ولى پس از اينكه از بالا به پائين هزار دفعه راه را كج كرديد ، بالاخره پس از زحمات زياد به جائى ميرسيد ، كه ما مدتى است بدان‌جا رسيده‌ايم » . آستياگ - « فرزند ، از اين كجىها ما در زحمت نيستيم ، اين غذاها را بچش و به بين چقدر لذيذ است » . كوروش - : « من مىبينم ، كه تو خودت هم اين غذاها را دوست ندارى » - « از كجا اين عقيده براى تو حاصل شده ؟ - » زيرا مىبينم ، وقتى كه تو بنان دست ميزنى ، بعد دستت را با دستمال پاك نميكنى ، ولى همين كه دستت را به اين غذاها ميرسانى ، فورا دستت را پاك ميكنى » - « پسرم ، اگرچه عقيده‌ات چنين است ، باوجوداين از اين غذاها بخور ، تا جوانى شده به پارس بر گردى » . پس از اين حرف آستياگ گوشت زيادى از حيوانات خانگى پيش كوروش گذارد و او گفت : « جدّ من ، آيا تمام اين گوشتها را به من دادى ، تا بهر نحو ، كه ميخواهم ، آن را صرف كنم » ؟ - « بلى ، قسم به ژوپيتر كه چنين است » ( ژوپيتر در نزد يونانيها خداى بزرگ بود و نويسندگان يونانى غالبا بجاى خدا يا آلهه ملل ديگر ارباب انواع خود را ذكر ميكنند ) . بعد كوروش گوشتها را بخدمه تقسيم\r\n\r\n","description":"","footnote":"","page_name":" 251 ","page_number":269},
  {"content":"\r\n\r\nكرده بيكى گفت : « اين در ازاى فن سوارى است ، كه به من ياد ميدهى » ، به ديگرى - « اين براى زوبينى است ، كه به من دادى و عجالة بيش از اين ندارم » ، بسومى - « براى خدمتى است ، كه بجدّم ميكنى » ، بچهارمى - « تو خوب بمادرم خدمت ميكنى » .\r\nآستياگ در اينوقت گفت : « پس چرا به ( ساكاس ) « 1 » چيزى ندادى ، و حال آنكه او شربتدار من است » او شخصى بود صبيح ، كه اشخاصرا بحضور شاه ميبرد و كسانى را ، كه نمىبايست داخل شوند ، دور ميكرد . كوروش ، مانند طفليكه از هيچ چيز نترسد ، گفت :\r\n« چرا تو او را اينقدر محترم ميدارى ؟ » آستياگ خنديده جوابداد : « مگر نميبينى ، كه او با چه مهارت و چقدر ظريف شراب ميريزد ، شربت‌داران شاه ساقيان ماهرند ، آنها شرابرا پاكيزه ميريزند و جامرا با سه انگشت برداشته براحتى بدست آشامنده ميدهند » . كوروش : « به ساكاس بفرما ، كه جامى به من بدهد ، تا منهم شراب براى تو بريزم و ، اگر توانستم ، دل تو را بربايم » . آستياگ امر كرد ، جامى به او بدهند و او اوّل جامرا شسته ، بعد پر از شراب كرده ، طورى دلپسند آن را به آستياگ داد ، كه جدّ و مادرش نتوانستند از خنده خوددارى كنند . كوروش هم خنديد و در حال جدّ خود را گرفته بوسيد . بعد گفت : « اى ساكاس ، تو تباه گشتى ، من جاى تو را گرفتم ، من از تو بهتر شراب خواهم ريخت ، ولى بر خلاف تو من شراب نخواهم خورد » . جهت اينحرف كوروش از اينجا بود ، كه شربت‌داران ، وقتى كه شراب ميريختند ، با آلتى قدرى از آن بدست چپ ريخته ميآشاميدند ، تا جرئت نكنند ، زهر در شراب ريزند ، آستياگ بطور مزاح گفت : « خوب حالا ، كه تو اينقدر ماهرانه از ساكاس تقليد كردى ، چرا خودت شراب نخوردى » كوروش جوابداد : « ترسيدم ، كه زهر در جام باشد ، روزيكه تو بمناسبت عيد توّلدت بدوستانت ضيافت دادى ، من بخاطر دارم ، كه ساكاس شراب ميريخت » . آستياگ گفت « از كجا تو دانستى ، كه زهر در جام است ؟ » - « از اينجا كه شما تماما اختيار جسم و عقل را از دست داده بوديد : اولا مرتكب چيزهائى ميشديد ، كه باطفالهم اجازه نميدهيد بكنند ، همه باهم فرياد ميكرديد ، ملتفت نبوديد ، كه به يكديگر چه ميگفتيد ، آوازهاى مضحك ميخوانديد و ، بىآنكه آواز ديگريرا\r\n\r\n\r\n","description":"","footnote":"\r\n( 1 ) -  Sacas . \r\n","page_name":" 252 ","page_number":270},
  {"content":"\r\n\r\nبشنويد ، قسم ميخورديد ، كه آوازش دلربا است . هركدام از شما بنيروى خود ميباليد ، ولى ، وقتى كه لازم شد برخاسته رقص كنيد ، نه فقط نميتوانستيد برقصيد ، بلكه نميتوانستيد بايستيد . خودت و ديگران فراموش كرده بوديد ، كه تو شاهى .\r\nدر اينوقت من دانستم ، كه برابرى در حرفزدن چيست ، زيرا لحظه‌اى شما خاموش نبوديد » آستياگ گفت : « بچه‌ام ، مگر وقتى كه پدرت ميآشامد ، مست نميشود ؟ » كوروش جوابداد « نه » - « چه مىكند ، كه مست نميشود ؟ » - « او رفع تشنگى مىكند ، ولى حال بد به او دست نميدهد ، گمان ميكنم ، از اينجهت باشد ، كه شخصى مانند ساكاس ندارد ، تا براى او شراب بريزد » در اينوقت مادرش به او گفت « بچه‌ام ، چرا تو اينقدر بر ضد ساكاس هستى ؟ » كوروش جوابداد « از اينجهت ، كه من او را دوست ندارم . غالبا او نميگذارد ، من نزد جدّم بيايم » بعد رو بجدّش كرده گفت « من از تو خواهش ميكنم ، كه براى سه روز اجازه دهى ، او در تحت فرمان من باشد » .\r\nآستياگ - « اگر چنين كنم ، چه خواهى كرد ؟ » كوروش - « من دم در مىايستم و هر زمان ، كه او خواست بسراى شاهى براى صرف ناهار بيايد ، ميگويم نميشود ، زيرا شاه با بعض اشخاص مشغول كارها است ، بعد ، كه او خواست بيايد شام بخورد ، ميگويم شاه در حمام است ، پس از آن ، اگر براى صرف غذا عجله كرد ، ميگويم شاه در ميان زنان است ، كلية او را اذيت ميكنم ، چنان كه او مرا اذيت مىكند ، وقتى كه ميخواهم نزد تو آيم » . چنين بود صحبتهاى كوروش ، كه باعث تفريح جدّ و مادرش ميگشت .\r\nاگر روزى كوروش ميديد ، كه جدّ يا برادر مادرش ميخواهد كارى انجام يابد ، فورا اقدام مىكرد ، زيرا دوست ميداشت ، كه بانها خدمت كند . بعد زمانى در رسيد ، كه مان‌دان ميبايست نزد شوهر خود برگردد . آستياگ به او گفت ، « كوروش را بگذار نزد من بماند » . او جواب داد « من حاضرم موافق ميل تو رفتار كنم ، ولى مشكل است ، كه طفل را بر خلاف ميلش اينجا بگذارم » .\r\nپس از آن آستياگ به كوروش چنين گفت : « بچه‌ام ، اگر تو نزد من بمانى ، اوّلا ساكاس هيچگاه مانع نخواهد شد ، كه تو نزد من آئى ، هر وقت بيائى و هرچه زود زود بيائى ، باعث خوشوقتى من خواهد بود ، ثانيا اسبهاى من و اسبهاى ديگر در\r\n\r\n","description":"","footnote":"","page_name":" 253 ","page_number":271},
  {"content":"\r\n\r\nاختيار تو خواهند بود و ، هر زمان كه بپارس رفتنى شدى ، اسبهائى را كه پسند تواند به تو مىدهم ، در موقع خوردن غذا ، چون تو ميخواهى قانع باشى ، راهى را ، كه ميخواهى ، اختيار كن ، حيواناتى ، كه در باغ‌اند ، از آن تو خواهند بود و من حيوانات ديگر هم جمع ميكنم ، كه پس از آموختن سوارى ، با تير و زوبين آنها را شكار كنى ، بالاخره چند نفر همسال به تو مىدهم ، كه با تو بازى كنند ، اگر چيز ديگر هم خواسته باشى مىدهم » . بعد مان‌دان از پسرش پرسيد ، كه آيا مايل است بماند . او جواب داد بلى ، بعد مادرش جهت را پرسيد و او گفت :\r\n« من در پارس در ميان همسالهاى خود از حيث زوبين‌اندازى از همه قويترم ، ولى در سوارى خيلى ضعيفم و بدان ، كه از اين بابت متأسفم . اگر اينجا بمانم ، اين نتيجه حاصل خواهد شد ، كه چون بپارس روم ، در ورزشهاى پياده از همه قويتر خواهم بود و ، وقتى كه بماد بيايم ، بهترين سوار بشمار خواهم آمد و ميتوانم بجدّم كمك كنم » مادرش - « بچه‌ام ، عدالت را در اينجا چگونه فرا خواهى گرفت و حال آنكه معلمين تو در پارس‌اند ؟ » كوروش - « من خوب ميدانم كه عدالت چيست » - « از كجا ميدانى ، كه چنين است ؟ » - « از اينجا ، كه استادم ، چون ميديد ، من عدالت را خوب ميدانم ، مرا مأمور ميكرد ، ديگران را محاكمه كنم و يك روز از اين جهت ، كه خوب محاكمه نكردم ، مرا تنبيه كرد . شرح قضيه چنين است : طفلى ، كه لباس كوتاه داشت ، لباس طفل ديگر را ، كه بلند بود ، از تن او كنده لباس خود را به او پوشانيد و لباس او را خود پوشيد . من پس از محاكمه گفتم ، بهتر است ، هركس لباسى داشته باشد ، كه درخور خودش است . معلم مرا زد و گفت ، اگر محاكمه در اين مسئله ميشد ، كه چه چيز شايسته است ، قضاوت تو صحيح بود ، ولى در اين محاكمه ميبايست قطع كنى ، كه لباس از آن كيست ، بعد افزود ، كه هرچه موافق قوانين است ، عدالت است و به عكس ، هرچه بر خلاف آن است ، جبر است و قوانين ما تكليف اين مسئله را ، چنان كه گفتم ، معين كرده . مادر ، حالا من ميدانم ، كه عدالت چيست و اگر چيزى هم ندانم ، جدّم به من ميآموزد . » مان‌دان گفت : « راست است ، ولى هرآنچه به نظر جدّت عدالت است ، در پارس عدالت\r\n\r\n","description":"","footnote":"","page_name":" 254 ","page_number":272},
  {"content":"\r\n\r\nنيست ، مثلا او در ماد آقاى مطلق است ، ولى در پارس برابرى عدالت است . پدرت شخص اوّل است ، ولى آنچه را ، كه دولت اجازه ميدهد مىكند ، و چيزى را ، كه او ميدهد ، بپدرت ميرسد . قانون اندازه را معين كرده ، نه هواوهوس پس ، براى اينكه زير شلّاق هلاك نشوى ، اگر از جدت ياد گرفتى ، كه جبار باشى ، پس از اينكه برگشتى ، احتراز كن از اينكه بخواهى بيش از ديگران داشته باشى » . كوروش جواب داد : « مادر ، كسى نميتواند مانند پدرت بياموزد ، كه بهتر است انسان كمتر دارا باشد . مگر نميدانى ، كه او به تمام ماديها ياد داده بكم قناعت كنند . مطمئن باش ، كه پدرت از من يا ديگرى كسى را مرخص نخواهد كرد ، مگر وقتى كه آن كس آموخته باشد ، كه بيش از حدّ لزوم نبايد داشت » .\r\n\r\nكوروش در دربار ماد\r\nكزنفون حكايت خود را دنبال كرده چنين گويد ( كتاب اوّل ، فصل 4 ) : مادر كوروش رفت و پسرش در دربار ماد تربيت يافت . او چنان رفتار كرد ، كه در مدّت كمى همسالهايش دوستان نزديك او شدند ، بعد به زودى او مورد محبت پدران آنها گشت و چنان علاقه‌مندى خود را به پسران آنها نشان داد ، كه اگر ميخواستند عنايتى را از پادشاه درخواست كنند ، اولاد خود را بر آن ميداشتند ، كه كوروش را واسطه قرار دهند . آستياگ هم خواهش‌هاى او را اجابت ميكرد ، زيرا سعى داشت ، كه او را خوشنود نگاه دارد .\r\nدر موقع مرض آستياگ ، كوروش هيچگاه از جدّش جدا نشد و همه ديدند ، كه او چقدر نگران بود ، كه مبادا جدّش بميرد . اگر شب آستياگ چيزى ميخواست ، كوروش از همه زودتر ميل او را انجام ميداد . بدين ترتيب او كاملا دل جدّش را با خود كرد . كوروش از جهت اينكه مجبور بود ، هرچه مىكند به پادشاه بگويد ، حرفهاى ديگران را در موقع رسيدگى و محاكمه گوش كند و نيز چون مايل بود ، جهت هر چيز را بداند و ، وقتى كه چيزى از او ميپرسند ، فورا جواب بدهد ، از حيث نطق و محاوره قوى گرديد . معلوم است ، كه چون دوره كودكىاش بسر نيامده بود ، سادگى كودكان را داشت و ، چون اين حال او اطرافيان را خوش ميآمد ، حرف زدن او را بر خاموشى ترجيح ميدادند ، ولى بمرور ، كه سنّ او بالا ميرفت ، داراى\r\n\r\n","description":"","footnote":"","page_name":" 255 ","page_number":273},
  {"content":"\r\n\r\nوقار و طمأنينه ميگشت و در ورزشها ماهر مىشد ، چنان كه بقدرى شكار حيوانات ميكرد ، كه به زودى باغ جدّش خالى از شكار شد و آستياگ نميدانست ، چگونه جاهاى خالى را پر كند . روزى او بجدّش گفت : « چرا بخودت اينقدر زحمت ميدهى ، بگذار من بصحرا به شكار روم و تصوّر كنم ، كه هرچه شكار ميكنم ، دست‌پرورده خودم است » با وجود اصرار او ، آستياگ اجازه نميداد بيرون رود ، زيرا هنوز براى اين كار آماده نبود . بالاخره ، چون آستياگ ديد نوه‌اش ميل مفرط به شكار در خارج باغ دارد ، اجازه داد با دائىاش به شكار برود و مستحفظينى برگماشت ، تا او را در مقابل حيوانات سبع دفاع كنند . پس از آن كوروش از آنها پرسيد ، كه كدام حيوان خطرناك است و كدام بىضرر . آنها جواب دادند ، كه خرس ، شير ، گراز و پلنگ نفوسى زياد تلف كرده‌اند ، ولى گوزن ، آهو ، ميش ، گورخر ضررى نميرسانند و نيز گفتند ، كه از راههاى بد به قدر حيوانات موذى بايد برحذر بود : چه بسا كسانى ، كه با اسب بدره‌هائى پرت شده‌اند . در اين وقت ؛ كه كوروش به سخنان همراهانش گوش ميداد ، گوزنى پيدا شد و كوروش اسب خود را به طرف او راند . اسب هنگام دو ، ناخن بند كرده زانو رفت و كوروش سرنگون گشته ، معلق زنان به زمين افتاد ، ولى فورا برخاسته بر اسب نشست و در حال پيكانى انداخته گوزن را به پهلو خواباند .\r\nشادى او را حدّى نبود . در اين حال مستحفظين او فرا رسيده بناى ملامت را گذاردند و گفتند ، كه اگر باز چنين كند ، از او شكايت خواهند كرد . اين سخنان او را خوش نيامد و بعد نعره حيوانى را شنيد و ، چون ديد ، كه گراز است ، در حال روى اسب جسته او را هم از پا درآورد . خالش او را توبيخ كرد ، ولى كوروش ، پس از اينكه سخنان او را بشنيد ، گفت ميخواهم اين دو شكار را بجدّم تقديم كنم .\r\nدائىاش جواب داد ، كه ، اگر اجازه دهم چنين كنى ، نه فقط شاه تو را سرزنش خواهد كرد ، بلكه نسبت به من هم تند خواهد شد ، كه چرا به تو اجازه دادم شكار كنى .\r\nكوروش جواب داد : « باكى نيست ، اوّل من شكارها را تقديم ميكنم ، بعد ، اگر خواست مرا شلّاق بزند ، مختار است . تو هم ميتوانى مرا ، چنان كه خواهى تنبيه كنى ، ولى اين اجازه را بده » . كياكسار ( يعنى دائىاش ) در اين وقت گفت : « بكن هرچه\r\n\r\n","description":"","footnote":"","page_name":" 256 ","page_number":274},
  {"content":"\r\n\r\nخواهى ، زيرا در اين حال تو چنان مينمائى كه شاه ما هستى » كوروش شكارها را نزد جدّش برد و او مشعوف شد ، ولى گفت : « من راضى نيستم خودت را براى اين شكارها بخطر اندازى و به آنها احتياجى هم ندارم » . كوروش - « اگر احتياج ندارى اجازه بده برفقايم بدهم . » پس از تحصيل اجازه برفقايش چنين گفت :\r\n« چقدر ما ساده‌لوح بوديم ، كه در پارك حيوانات را شكار ميكرديم ، آن هم حيوانات لاغر و ضعيفى ، كه در جاى تنگى جمع كرده بودند ، يكى ناقص بود ، ديگرى مىلنگيد ، در كوهها و چمن‌ها چه حيوانات قوى و فربه ديدم . لازم است شماها هم اجازه بگيريد و با من به شكار بيائيد » . آنها گفتند ، پدران ما اجازه نخواهند داد ، مگر اينكه آستياگ حكم كند ، كه ما بايد همراه تو باشيم . بعد مذاكره شد ، كى اقدام كند .\r\nآنها گفتند معلوم است ، كه اين كار از تو ساخته است . در ابتداء كوروش ميترسيد از جدّش تمنائى در اين باب بكند ، ولى پس از قدرى تفكر بالاخره به خود قوّت قلب داده نزد آستياگ رفت و چنين گفت : « اگر يكى از خدمهء تو فرار ميكرد و تو او را بدست ميآوردى ، چه ميكردى ؟ » جدش جواب داد « او را زنجير كرده مجبور ميكردم ، كار كند » - « اگر خودش ميآمد ، چه ميكردى ؟ » - « او را شلاق مىزدم ، تا بار ديگر چنين رفتار نكند و بعد به كار سابقش ميگماشتم » كوروش - « پس خودت را حاضر كن ، كه مرا شلاق بزنى ، زيرا من مىخواهم با دوستانم فرار كرده به شكار بروم » آستياگ - « خوب شد ، كه مرا مطلع داشتى ، من هرگز اجازه نميدهم ، كه تو از جا حركت كنى . هيچ مىشود قبول كرد ، كه طفل دخترم را براى چند پارچه گوشت بخطر اندازم ؟ كوروش امر جدّش را اطاعت كرد ، ولى چون آستياگ ديد ، كه نوه‌اش محزون و خاموش است ، او را با خود به شكار برد و قبلا امر كرد شكارگاهى انتخاب كنند ، كه براى دويدن اسب بىخطر باشد ، بعد امر كرد ، كسى بجز نوه‌اش شكار نكند . كوروش ، چون ميخواست رفقايش نيز شكار كنند ، خواهش كرد ، اجازهء شكار به ديگران نيز داده شود و آستياگ داد . كوروش و رفقايش شكار زياد كردند و آن روز بقدرى به همه خوش گذشت ، كه آستياگ پس از آن غالبا كوروش و رفقايش را به شكار ميبرد . چنين ميگذراند كوروش بيشتر اوقات خود را\r\n\r\n","description":"","footnote":"","page_name":" 257 ","page_number":275},
  {"content":"\r\n\r\nو همه را از خود ممنون ميداشت ، بىاينكه به كسى آزارى برساند .\r\nوقتى كه او بسن 15 يا 16 سالگى رسيد ، پسر پادشاه آسور ، كه مىخواست عروسى كند ، درصدد برآمد ، شكارى بزرگ ترتيب دهد . ( بايد درنظر داشت كه بعض مورّخين يونانى بابل را آسور نوشته‌اند و مقصود كزنفون هم از آسور بابل بوده ، زيرا دولت آسور در اين زمان وجود نداشت ، اين حدس پائين‌تر تأييد خواهد شد ) و چون شنيده بود ، كه در جائى در حدود آسور و ماد ، از اين جهت كه خارج از منطقهء جنگها بوده ، شكار زياد يافت مىشود ، عازم آن محل شد و قبلا سوارها و پياده‌هائى فرستاد ، تا حيوانات را از جاهاى سخت بجاهائيكه قابل كشت و عبور است برانند . بعد بقلعه‌اى ، كه داراى ساخلو بود ، درآمد ، تا روز ديگر به شكار بپردازد . چون مستحفظين قلعه مىبايست همان شب عوض شوند و مستحفظين ديگر جاى آنها را گيرند ، عدّهء مستحفظين قديم و جديد و ملتزمين پسر پادشاه آسور زياد بود و همين نكته باعث شد ، كه او خواست داخل خاك ماد شده غنائمى برگيرد ، زيرا تصوّر ميكرد ، كه حشم زياد از ماد بدست آوردن بمراتب به از شكار است . با اين مقصود صبح زود برخاسته ترتيبى براى گذشتن به خاك ماد داد و از سر حدّ تجاوز كرده بقلعهء ماد ، كه ساخلوى داشت ، حمله برد . سرحدّداران فورا آستياگ را آگاه كردند و او با قشونى ، كه حاضر داشت و با پسر خود ( يعنى كياكسار ) به قصد دشمن حركت كرد . كوروش ، چون ديد همه با آستياگ حركت كردند ، او نيز سلاح خود را پوشيده از دنبال جدّش روانه شد . اين كار كوروش باعث حيرت آستياگ گشت و او را در نزد خود نگاه داشت . وقتى كه لشكر آسور در جلو ماديها صف بسته ايستاده بودند ، كوروش از آستياگ پرسيد : « آيا اينها ، كه بر اسبها نشسته و راحت ايستاده‌اند دشمن‌اند ؟ » جدّش گفت بلى . كوروش - : « چه مردم حقيرى ، كه بر اسبهاى فلاكت‌زده نشسته ميخواهند اموال ما را غارت كنند . حكم كن بما ، كه به اينها حمله بريم » ( اسبهاى ماد ، چنان كه بالاتر گفته شد ، از حيث خوبى معروف آفاق بودند ، بخصوص اسبهاى نيسايه . اين است ، كه كزنفون از قول كوروش اسبهاى آسورى يا بابلى را فلاكت‌زده ميگويد ) آستياگ - « مگر\r\n\r\n","description":"","footnote":"","page_name":" 258 ","page_number":276},
  {"content":"\r\n\r\nنمىبينى ، كه عدّه‌شان زياد است و ؛ اگر ما حمله كنيم ، پشت سر ما را ميگيرند و ما هنوز قوى نيستيم » كوروش - « اگر تو حركت نكنى و منتظر ورود سپاهيان جديد باشى ، اين مردم خواهند ترسيد و حركت نخواهند كرد . اما غارت‌گران ، همين كه مورد حمله شدند ، ترسيده ، اموال غارتى را گذاشته فرار خواهند كرد » . اين راى كوروش شاه را پسند آمد و عقل و حزم او را ستود . بعد پسر خود را مأمور كرد ، با دسته‌اى حمله كند و كوروش هم با اين دسته حركت كرده به زودى در رأس دسته واقع شد . غارتگران چون حملهء ماديها را ديدند ، فرار كردند و كوروش بكمك ماديها راه آنها را بريده عده‌اى را از پا درآورد و چند نفر را دستگير كرد . در اينحال آسوريها بكمك غارتگران شتافتند ، ولى كوروش كياكسار را صدا كرده حمله برد و باعث هزيمت سوارهاى آسورى گرديد . آستياگ ، چون ديد ، سواران مزبور فرار ميكنند و دشمن در مضيقه است ، خودش نيز حمله كرد و بهره‌مندى با ماديها بود ، تا زمانى ، كه به پياده‌نظام آسور برخوردند . بعد ، از بيم اينكه آسوريها در اين‌جا كمين كرده باشند ، صلاح ديدند ، كه بايستند و آستياگ برگشت . او از پيشرفت ماديها و مخصوصا از كوروش خشنود بود ، چه بهره‌مندى ماديها را از رشادت او ميدانست ، ولى از تهوّرش نگرانى داشت ، زيرا ، با اينكه ماديها برگشته بودند ، كوروش در دشت نبرد تنها مانده مردگان را تماشا ميكرد . بالاخره او عدّه‌اى سوار فرستاد ، تا كوروش را بياورند و آنها پس از اصرار زياد موفق شدند ، او را مراجعت دهند و ، چون كوروش ديد ، جدّش از تهوّر و بىباكى او خشمناك است ، خود را پشت سوارها پنهان كرد . پس از آن اسم كوروش ورد زبانها گشت ، همه دلاورى و شجاعت او را ميستودند . آستياگ ، كه تا حال او را دوست ميداشت ، پس از آن نسبت به او احترام ورزيد . كبوجيه پدر كوروش ، چون شنيد پسرش كارهاى مردان مىكند ، غرق شعف گشت و خواست ، كه پسرش بپارس برگشته تربيت پارسى را تكميل كند .\r\nچون آستياگ هم لازم مىديد ، كه او برگردد ، اسبهاى قشنگ و هداياى ديگر به او داد و اميدوار گشت ، كه روزى كوروش براى دوستان او مفيد و براى دشمنانش مهيب خواهد بود . پس از آن كوروش عازم پارس شد و همه از پير و برنا و حتى\r\n\r\n","description":"","footnote":"","page_name":" 259 ","page_number":277},
  {"content":"\r\n\r\nخود آستياگ او را مشايعت كرده از مفارقتش اشكها ريختند . گويند كوروش ، چون از ماديها مفارقت ميجست ، چشمانش پر از اشك شد ، غالب هداياى جدّش را بهمسالهاى خود بخشيد و لباس مادى خود را بيكى از دوستانش داد ، تا نشان داده باشد ، كه او را چقدر دوست دارد . پس از حركت كوروش اين اشخاص هداياى او را نزد آستياگ فرستادند و او آن را براى كوروش پس فرستاد ، ولى كوروش قبول نكرد و به او چنين نوشت : « جدّ من - اگر ميخواهى ، كه من بار ديگر به ماد بيايم ، بىاينكه خجل باشم ، اين هدايا را باشخاصيكه داده‌ام برگردان » . پس از آن آستياگ چنان كرد ، كه كوروش خواسته بود . ( از حكايت كزنفون ضمنا ديده مىشود ، كه در آن زمان هم اقربا در حين مفارقت از يكديگر ، يا وقتى كه پس از مدّتى مفارقت بهم ميرسيدند ، يكديگر را ميبوسيدند . او گويد كه اين عادت پارسيها بود ، ولى قدرى پائين‌تر معلوم مىشود ، عادت ماديها نيز چنين بود كه در اين مواقع يكديگر را ببوسند ) .\r\n\r\nكوروش در پارس\r\nبعد كزنفون گويد ( كتاب اوّل ، فصل 5 ) : پس از مراجعت بپارس ، كوروش يكسال در طبقهء كودكان ماند ، بعد در زمرهء نوجوانان داخل شد و از جهت ورزشها و بردبارى از همكنان خود گذشت .\r\nدر ابتداء رفقاى پارسى كوروش گمان ميكردند ، كه او بواسطه توقّف طولانى در ماد سست شده و بزندگانى با تجمل عادت كرده ، ولى بعد ، كه ديدند او قناعت و ميانه‌روى را از دست نداده ، همه با احترام به او نگريستند . پس از چندى آستياگ پادشاه ماد درگذشت و كياكسار پسر او ، كه دائى كوروش بود ، زمام امور را بدست گرفت .\r\nدر اين اوان پادشاه آسور ، كه بر سوريّه استيلا يافته ، پادشاه اعراب را باجگذار و گرگان را مطيع كرده بود ، با باختر مىجنگيد « 1 » و مىپنداشت ، كه ، اگر ماد را ضعيف كند ، به سهولت خواهد توانست از عهدهء مردمان اطراف اين مملكت برآيد . با اين مقصود او رسولانى نزد ملل تابعه و نزد كرزوس پادشاه ليدّيه ، پادشاه كاپادوكيه ،\r\n\r\n\r\n","description":"","footnote":"\r\n( 1 ) - استعمال كلمهء ( باختر ) در اين‌جا باعث حيرت است بعضى تصوّر كرده‌اند ، كه باختر كزنفون ولاياتى بوده ، كه در قرون بعد بختيارىها اشغال كردند .\r\n","page_name":" 260 ","page_number":278},
  {"content":"\r\n\r\nمردمان دوفريكيه ، كاريها ، پافلاگونىها ، هنديها ، كيليكيها ( بنقشه آسياى صغير رجوع شود ) فرستاده به ماديها و پارسيها افترا زد و گفت : دو مردم بزرك و قوى با يكديگر متحد و بواسطه زواج مانند دو روح در يك بدن شده‌اند . اگر ما جلوگيرى نكنيم ، به زودى اينها بر ما غلبه كنند . بر اثر اين حرف بعضى از روى عقيده و برخى بواسطه هدايا طرفدار آسور گشتند .\r\nبعد كزنفون شرح تداركات جنگ كياكسار را با آسوريها و خواستن قشون از پارس بسردارى كوروش بيان مىكند و چون مربوط بمباحث ديگر است ، شرح اين وقايع را بجاى خود محول ميكنيم . آنچه در اين مبحث ذكر شد ، راجع بكودكى و نوجوانى كوروش بود و معلوم است ، كه چقدر با روايت هرودوت و كتزياس تفاوت دارد . بعد هم ، چنان كه بيايد ، كوروش با قشونى به ماد رفته براى كياكسار جنگهاى عديد مىكند ، يعنى ارمنستان را تسخير كرده با مردم خاليب ، آسوريها ، بابل و كرزوس پادشاه ليديه ( متحد بابل ) ميجنگد . قشون ماد و پارس متحدا بسردارى او جنگ ميكنند و در همه‌جا فاتحند . بالاخره پس از پنج سال ، او بپارس برميگردد ، كياكسار ميخواهد دختر خود را به او بدهد و تمام مملكت ماد را جهيز دخترش بداند . كوروش پس از تحصيل رضايت والدين خود ، دختر را ازدواج مىكند و ماد با ممالك تابعهء آن ، پس از فوت كياكسار ، از آن كوروش مىشود .\r\n\r\nنوشته‌هاى ديودور سىسىلى\r\nچنان كه در مدخل گفته شد « 1 » ، كتابهاى ديودور از شمارهء ششم تا آخر دهم گم شده و فقط قطعاتى از اين كتب موجود است . راجع به اين قطعات هم همه هم‌عقيده نيستند ، كه از خود ديودور باشد و در باب نسبت دادن هر قطعه بكتابى ، كه مفقود شده ، نيز يقين ندارند ، كه اين كار كيف ما يشاء نشده باشد . باوجوداين مقتضى است مضامين بعض قطعات را ، كه راجع به كوروش است ، در اين كتاب ذكر كنيم :\r\n\r\nقطعه‌اى از كتاب نهم\r\nديودور گويد : كوروش پسر كبوجيه از ماندان دختر استياگ پادشاه ماد ، بود . او از حيث كفايت ، حزم و ساير صفات نيكو سرآمد معاصرين خود شد . پدرش تربيتى شاهانه به او داد و\r\n\r\n\r\n","description":"","footnote":"\r\n( 1 ) - بصفحهء 77 رجوع شود .\r\n","page_name":" 261 ","page_number":279},
  {"content":"\r\n\r\nافكار او را به چيزهاى عالى متوجه كرد . بنابراين كسى ترديد نداشت ، كه روزى كوروش كارهاى بزرگ انجام خواهد داد . آستياگ ، چون شكست خورد و فرار كرد ، از شدّت غضب صاحبمنصبان قشونش را معزول كرده اشخاص ديگر بجاى آنها گماشت و به حكم او صاحبمنصبان معزول را با انواع زجرها كشتند ، تا ديگران عبرت كرده دليرانه بجنگند . آستياگ سخت بود و گذشت نداشت ، باوجوداين از سختىهايش نتيجه نگرفت ، زيرا شقاوتهاى او سايرين را بشورش واداشت و سربازان جمع شده با نطقهاى فتنه‌انگيز يكديگر را بكشيدن انتقام صاحبمنصبان مقتول تحريك و تحريص كردند .\r\nكوروش نه فقط در مقابل دشمن شجاعت فوق العاده نشان ميداد ، بلكه نسبت بتبعهء خود هم رحيم و جوان‌مرد بود . از اين جهت پارسىها او را پدر خواندند .\r\n\r\nنوشته‌هاى ژوستن\r\nچنان كه در مدخل تذكر داديم « 1 » ، نوشته‌هاى ژوستن فهرستى است از كتب تروگ‌پومپه ، كه گم شده . بنابراين ، آنچه در باب نوشته‌هاى ژوستن گفته آيد ، شامل مورّخ مزبور نيز خواهد بود . اين است مضامين نوشته‌هاى مذكور ( تاريخ عمومى ، كتاب 1 ، بند 4 ) .\r\nاوّل - راجع بكودكى كوروش ، آنچه ژوستن گويد ، باستثناى اين تفاوتها موافق نوشته‌هاى هرودوت است . 1 - چوپان كوروش را در جنگلى گذارد .\r\nيك سگ ماده او را شير مىداد و از حيوانات ديگر حفظ ميكرد . بعد ، كه چوپان ديد ، حيوانى پرستار و پاسبان طفل است ، حس ترحم بر وى غلبه كرد و به خواهش زنش پسر نوزاد خود را در جنگل گذارد و كوروش را بپسرى پذيرفت . 2 - لفظ ( سپاكو ) بپارسى بمعنى سگ ماده است ( هرودوت گويد بمادى ) .\r\nدوّم - در باب قيام كوروش بر شاه ماد نسبت بنوشته‌هاى هرودوت اين تفاوتها\r\n\r\n\r\n","description":"","footnote":"\r\n( 1 ) - بصفحهء 87 رجوع شود .\r\n","page_name":" 262 ","page_number":280},
  {"content":"\r\n\r\nديده مىشود ( كتاب 1 ، بند 6 ) : 1 - پس از اينكه كاغذ هارپاك در پارس بكوروش رسيد ، او خوابى ديد و به او گفتند ، كه بر شاه ماد قيام كند و شخصى را ، كه فردا پيش از هركس ديگر خواهد ديد ، در كارهاى خود شركت دهد . بر اثر خواب ، كوروش قبل از طليعهء صبح برخاسته از شهر بيرون رفت و بشخصى ( سبارس ) « 1 » نام ، كه غلام يك نفر مادى بود ، برخورد ، در نتيجهء سؤالات معلوم شد ، كه او در پارس تولّد يافته . بعد او را از قيد آزاد كرده با خود به ( پرس‌پوليس ) « 2 » آورد ( در اين زمان اين شهر وجود نداشت ) .\r\n2 - پس از ياغىشدن كوروش ، آستياگ هارپاك را بجنگ او فرستاد و او براى كشيدن انتقام از پادشاه ماد خيانت كرد . بعد خود پادشاه ماد بجنگ كوروش رفت و براى اينكه سپاهش دليرانه بجنگد ، در پشت سپاهيان ، لشكرى ديگر قرار داده به آنها گفت : اگر از دشمن فرار كنيد ، دشمنى ديگر در عقب خواهيد داشت ماديها مردانه جنگيدند و نزديك بود پارسيها شكست خورند ، كه مادران و زنانشان آنها را ملامت و بجنگ ترغيب كردند و ، چون ديدند ، كه مردان در ترديدند ، تن‌هاى خودشان را هدف تيرهاى دشمن قرار داده گفتند : « اى مردان ، برگرديد و سينه‌ها و پهلوهاى ما را سنگر خودتان قرار دهيد » اين حرف غيرت پارسيها را تحريك كرد و آنها برگشته با حملات سخت لشكر ماد را از جا كندند . پادشاه ماد اسير شد ، ولى كوروش با او مانند دشمنى مغلوب رفتار نكرد ، بلكه مانند جدّ خود او را پذيرفت و احترام كرد . بعد ، چون آستياگ نخواست ، كه ديگر به ماد برگردد ، والى ايالت پهناور گرگان شد . چنين بود خاتمهء دولت ماد ، كه 350 سال دوام يافته بود ( در اينجا ژوستن ، يا بهتر گفته باشيم ، تروگ‌پومپه از كتزياس متابعت كرده ) .\r\n\r\nلوحهء نبونيد\r\nچنان كه بالاتر گفته شد از منابع جديده اطلاعى راجع به زمان كودكى و جوانى كوروش حاصل نمىشود ، ولى در باب خروج او بر آخرين شاه ماد چندى قبل\r\n\r\n\r\n","description":"","footnote":"\r\n( 1 ) -  Sebares . \r\n( 2 ) -  Persepolis . \r\n","page_name":" 263 ","page_number":281},
  {"content":"\r\n\r\nلوحه‌اى از نبونيد پادشاه بابل بدست آمد ، كه قدرى كيفيات اين واقعه را روشن كرد .\r\nپادشاه مذكور قضيهء قيام كوروش را بر شاه ماد چنين نوشته : « او ( يعنى شاه ماد ) لشكر خود را جمع كرده به قصد كوروش پادشاه انشان بيرون رفت . لشكرايخ توويكو بر او شوريد و او را گرفته بكوروش تسليم كرد . كوروش به طرف همدان يعنى پايتخت رفت و سيم و زر ، امتعه و اموال همدان را تصاحب كرده غنائمى را ، كه بتصرّف آورده بود ، بانشان برد » .\r\nتاريخ فتح همدان 550 ق . م است و موافق نوشته نبونيد ، كوروش قبل از فتح همدان در مدّت هشت سال سلطنت انشان را داشته . نيكلائوس دمشقى « 1 » نوشته ، كه كبوجيه پدر كوروش در جنگ او با پادشاه ماد زخم برداشت و درگذشت . جنگ كوروش با اژدهاك موافق گفتهء نبونيد سه سال طول كشيده .\r\nهمدان پس از سقوط دولت ماد باز مقرّ شاهان هخامنشى بود ، زيرا شاهان مذكور تابستان را در اينجا مىگذرانيدند . قصر آن تا زمان اشكانيان بر پا بود ، بعد ، چنان كه بيايد ، بواسطه جنكهاى اشكانيان با سلوكىها آسيب يافت و از اينجهت ، كه مادىها قصور و عمارات را از خشت مىساختند ، در قرون بعد به كلى از ميان رفت .\r\n\r\nمقايسه نوشته‌هاى مورخين عهد قديم\r\nاز مقايسه نوشته‌هاى مورّخين مزبور باين‌جا ميرسيم ، كه اساس اين نوشته‌ها ، با صرف‌نظر از تفاوتهاى جزئى ، از سه روايت است : روايت هرودوت ، كتزياس و كزنفون . بين اين روايات اختلافات بزرگى است ، زيرا از مقايسه روايات سه‌گانه اين نتيجه حاصل مىشود :\r\n1 - هرودوت و كزنفون كوروش رانوه آستياگ پادشاه ماد دانسته و هر دو مادر او را ( ماندان ) ناميده‌اند ، اما كتزياس اصلا بقرابت بين كوروش و ( آستيگاس ) ، كه همان آستياگ است ، قائل نيست و راجع بمرگ آخرين پادشاه ماد حكايت افسانه‌آميزى ذكر مىكند .\r\n\r\n\r\n","description":"","footnote":"\r\n( 1 ) -  Nieolaiis de Damas . \r\n","page_name":" 264 ","page_number":282},
  {"content":"\r\n\r\n2 - از نوشته‌هاى كتزياس و هرودوت صريحا استنباط مىشود ، كه جنگى بين كوروش و پادشاه ماد روى داده و كوروش ، پس از تسخير همدان ، دولت ماد را منقرض كرده . منتها كوروش ، برحسب گفتهء هرودوت ، خيلى بهتر از آنچه روايت كتزياس مىرساند ، با پادشاه ماد رفتار كرده ، اما كزنفون سبب بزرگ شدن پارس را به كلى طور ديگر بيان مىكند : موافق گفته‌هاى او كوروش به خواهش ( كياكسار ) دائى خود بكمك او آمده ، براى وى جنگ مىكند ، زمام امور را كياكسار ، از جهت تنبلى يا بدين سبب ، كه سردار خوبى نيست ، بكوروش مىسپارد و او براى پادشاه ماد جنگهائى كرده فاتح مىشود . بعد دختر كياكسار را مىگيرد و ماد با ممالك تابعهء آن ، مانند جهيز دختر ، بكوروش مىرسد . در اين‌جا سؤالى طرح مىشود ، كه كدام يك از روايات سه‌گانه صحيح‌تر است . آن‌چه به نظر مىآيد اين است :\r\nعقيدهء كتزياس ، كه اصلا كوروش با آستياگ قرابتى نداشته ، صحيح نيست ، زيرا هرودوت و ساير مورّخين او را نوه آستياگ دانسته‌اند و نوشته‌هاى هرودوت بيشتر مورد اعتماد است . اين گفته كتزياس را هم ، كه كوروش پسر چوپانى بود و براه‌زنى اشتغال داشت نمىتوان باور كرد ، بخصوص كه نبونيد او را پادشاه انشان معرّفى كرده و گويد ، كه در سال هشتم سلطنت خود همدان را تسخير كرد . نبونيد معاصر كوروش بود و حال آنكه كتزياس تقريبا دويست سال بعد از او مىزيست .\r\nامّا راجع باختلافى ، كه بين روايت هرودوت و كزنفون است ، بايد دو نكته را درنظر گرفت : اوّلا نبونيد ، معاصر واقعه ، گويد ، كه كوروش در نتيجه شكست پادشاه ماد همدان را تسخير كرد . ثانيا در دو جاى نوشته‌هاى كزنفون در باب « عقب‌نشينى ده هزار نفر يونانى » « 1 » نقيض گفته‌هاى او را راجع بكوروش و تسلط مسالمت‌آميز او بر ماد مىيابيم . توضيح آنكه مورّخ مذكور راجع بعقب‌نشينى يونانيان پس از جنگ ( كونّاكسا ) چنين گويد ( كتاب سوّم ، فصل چهارم ) : « يونانيها بقيه روز را حركت كرده ، بىاينكه آزارى از طرف دشمن ببينند ، به محلى در كنار دجله رسيدند ، موسوم به ( لاريسا ) ، اين محل سابقا شهرى بود بزرگ و ماديها مالك آن بودند . . . . . زمانى كه\r\n\r\n\r\n","description":"","footnote":"\r\n( 1 ) -  Anabase . \r\n","page_name":" 265 ","page_number":283},
  {"content":"\r\n\r\nپارسىها دولت ماد را از پاى درآوردند ، اين شهر را محاصره كردند ، ولى نتوانستند آن را بگيرند . بعد چون هوا تاريك شد ، مثل اينكه ابرهاى مظلمى آفتاب را فرو گيرد ، ساكنين شهر فاقد شجاعت گشتند و شهر بتصرّف پارسيها درآمد . . . . . »\r\nبعد كزنفون گويد « در شش فرسنگى اين شهر خرابهء قصرى بود و ما در يكروز بدانجا رسيديم . اين محل در نزديكى شهر ( ميس‌پيلا ) ، كه سابقا در تصرّف ماديها بود ، واقع است . پايهء ديوار آن از سنگ صيقلى ساخته شده . . . گويند ، وقتى كه پارسيها مملكت ماد را تسخير كردند ، ( مديا ) زن پادشاه ماد باين‌جا پناه برد . بعد پادشاه پارس نتوانست اين قلعه را بگيرد ، يعنى نه به زور توانست اين شهر را تصرّف كند ، نه با وقت ، بالاخره زوس ( خداى بزرگ بعقيده يونانىها ) مردم را بوحشت انداخت و شهر مسخر شد » .\r\nدو شهر مزبور ، كه كزنفون خرابه‌هاى آن را توصيف كرده ، چنان كه بالاتر گفته شد « 1 » ، دو پايتخت قديم آسور ، يعنى ( نينوا ) و ( كالاه ) بود ، ولى در آن زمان ، چون گذشته‌هاى دولت آسور از خاطرها محو شده بود ، كزنفون اين دو محل را از متصرّفات ماد دانسته و بر خلاف حقيقت هم نيست ، زيرا پس از انقراض آسور بدست ماديها افتاده بود . اين مطلب اهميت ندارد . چيزى كه جلب توجه مىكند اين است ، كه كزنفون دو دفعه در ضمن توصيف دو شهر مزبور گويد « وقتى كه پارسيها دولت ماد را منقرض كردند يا مملكت ماد را گرفتند » و حال آنكه موافق ( سيروپدى ) كوروش بىجنگ بواسطه فتوحات خود و داشتن دختر آخرين پادشاه ماد پادشاه آن مملكت گرديد .\r\nكلية بايد اين نكته را تذكر دهيم ، كه روايت كزنفون در باب بزرگ شدن كوروش ، شباهتى با داستانهاى ما راجع به كيخسرو دارد : كيخسرو داستانى ، در زمان جد پدرى خود كيكاوس ، زمام امور را بدست گرفته جنگ‌هاى طولانى با تورانيان مىكند و ، پس از اينكه تورانيان را از ايران راند و دولت آنان را منقرض كرد ، جدش او را بر تخت نشانده درميگذرد . بنابراين در داستانهاى ماد و زمام‌دارى براى كيخسرو قائل شده‌اند ، يكى در ايّام سلطنت كيكاوس و ديگرى پس از اينكه\r\n\r\n\r\n","description":"","footnote":"\r\n( 1 ) - بصفحهء 190 رجوع شود .\r\n","page_name":" 266 ","page_number":284},
  {"content":"\r\n\r\nكيكاوس او را بتخت نشاند . ممكن است ، كه كزنفون داستان كيخسرو را در ايران شنيده ، ضبط كرده و پس از مراجعت بيونان استيلاى كوروش را بر ماد با تغييراتى موافق اين داستان نوشته باشد ، چه اين نوع تسلط كوروش بر ماد بىخون‌ريزى ، با رضايت پادشاه ماد و ماديها ، با ستايشى ، كه كزنفون براى كوروش داشته ، بيشتر موافقت مىكرده .\r\n\r\nدوم - فتح سارد و تسخير ليديه\r\nدر آغاز اين مبحث لازم است تذكر دهيم ، كه راجع بجنگ‌هاى كوروش با كرزوس و تسخير ليديّه باز تفاوتهائى راجع به كيفيات وقايع بين مورّخين عهد قديم ديده مىشود . بنابراين مضامين نوشته‌هاى آنها را به ترتيب تاريخى ذكر خواهيم كرد ، ولى روايت كزنفون را مجبوريم ، كه در مبحثى جداگانه ، پس از ساير روايات ذكر كنيم ، زيرا جريان كيفيات موافق نوشته‌هاى او طور ديگر است و بايد مضامين نوشته‌هاى او را مسلسل بيان كرد ، تا ارتباط وقايع با يكديگر براى خواننده روشن باشد .\r\n\r\nنوشته‌هاى هرودوت\r\n\r\nتذكّر\r\nموافق نوشته‌هاى هرودوت كوروش پس از فتح همدان بجنگ پادشاه ليدّيه ، كه بايران حمله كرده بود رفت ، ولى كتزياس گويد ، كه بامور مشرق ايران پرداخت . توضيح آنكه به طرف باختر راند ، ولى جنگى روى نداد ، زيرا همين كه باخترىها دانستند ، كه كوروش داماد آستيگاس ، آخرين پادشاه ماد است ، تمكين كردند ، امّا سكاها تمكين نكردند و جنكى روى داد ، كه بسيار سخت بود ، طرفين پا فشردند و بالاخره سكاها شكست خوردند و سردارشان آمرگس « 1 » نام اسير شد . زن او ( اسپارترا ) « 2 » حاضر نشد صلح كند ، لشكرى بعدّهء سيصد هزار مرد و دويست هزار نفر زن گردآورده با كوروش جنگيد و او را اسير كرد . بعد ، سردار هركدام از طرفين اسير طرف ديگر گرديد و مذاكرات صلح پيش آمد . آمرگس از اين ببعد دوست صميمى كوروش شد . اعتماد كوروش در تمام\r\n\r\n\r\n","description":"","footnote":"\r\n( 1 ) -  Amorges . \r\n( 2 ) -  Sparethra . \r\n","page_name":" 267 ","page_number":285},
  {"content":"\r\n\r\nمدت زندگانيش بدوستى و وفادارى او بدرجه‌اى بود ، كه در بستر مرگ اولاد خود را احضار كرده به آنها توصيه و تأكيد كرد ، دوست صميمى آمرگس باشند .\r\nاز آنها خواست ، كه در حضور او به يكديگر دست دوستى دهند و لعنت كرد كسى را ، كه بر خلاف آن رفتار كند . روايت كتزياس ، اگر در كيفيات صحيح نباشد ، بطور كلى صحيح به نظر ميآيد ، زيرا شخصى مانند كوروش ، ممكن نبود ، بعد از سقوط همدان ، تا از امور ايران فراغت حاصل نكند يا سروصورتى به آن ندهد ، بجنگ با ليدّيه اشتغال ورزد ، مگر اينكه بگوئيم حملهء پادشاه ليدى بحدود ايران به كوروش مجال نداد ، كه بامور ساير قسمتهاى ايران بپردازد ، اين‌نظر را نظاير آن در دوره هاى اشكانى و ساسانى تأييد مىكند : اشكانيان با سلوكيها و ساسانيان با روميها وقتى طرف شدند ، كه از پشت سر خود مطمئن گشتند . در اين مورد هم طبيعى بود ، كه كوروش بعد از سقوط همدان به كارهاى ساير قسمتهاى ايران بپردازد . بهرحال مضامين نوشته‌هاى هرودوت چنان است ، كه بيايد ، ولى قبلا لازم است ، شمه‌اى از احوال ليديّه بيان كنيم .\r\n\r\nاحوال ليدّيه\r\nچنان كه در كتاب اوّل گفته شد ، بعد از آليات پسر او كرزوس بتخت نشست و ، چون سلطنت او منازعى نداشت ، پيروى از پدر خود كرده درصدد توسعه مملكت برآمد و شهر ( مىلت ) را ، كه مستعمرهء مهم يونانيها در آسياى صغير بود ، به ليديّه افزود . بعد ساير مستملكات يونانى را در آسياى صغير باطاعت خود درآورد . ليدىها نخستين ملت غير يونانى بودند ، كه بر اين قسمت يونانى دست يافتند . پس از آن تمام ولايات آسياى صغير را ، كه در طرف غربى رود هاليس بود ، باستثناى ليكيه و كيليكيه ، مطيع كرد .\r\nدر اين قسمت مردمانى ، كه كاملا مطيع شدند ، اينها بودند : فريگيها ، ميسيان ، ماريانديان ، پافلاگونيها ، كاريان ، بىتىنيان « 1 » و غيره . اين پادشاه بر وسعت و آرايش پايتخت خود افزوده آن را يكى از معروفترين شهرهاى دنياى آن روز كرد . شهر مزبور بواسطهء موقع جغرافيائى خود بين بابل ، آسور و يونان مركز علوم شرقى و فلسفه گرديد . هرودوت گويد ، كه حكماى يونان ، هريك با مقصودى به سارد\r\n\r\n\r\n","description":"","footnote":"\r\n( 1 ) -\r\n Phrygiens . Mysien . Mariandiens , Paphlagoniens , Cariens , Bithyniens . \r\n","page_name":" 268 ","page_number":286},
  {"content":"\r\n\r\nميرفتند ( چنان كه در قرون بعد به شهر آتن ، پاى تخت دولت آتن ، عزيمت ميكردند ) . از مشاهير يونان ، كه مقارن اين زمان يا قبل از آن به سارد رفته‌اند ، اسم دو نفر ذكر شده ، يكى سلن « 1 » قانون‌گذار معروف آتن و ديگرى بياس « 2 » حكيم يونانى . ثروت و جواهرات و اشياء نفيسه كرزوس و خزانه‌هاى او چشم مشاهير يونانى را خيره ميكرد و از اين حيث اسم او در مغرب زمين ضرب المثل گرديد ، چنان كه اكنون هم ، در مواردى كه ما اسم قارون را ذكر ميكنيم ، اروپائيان اسم كرزوس را مىبرند .\r\nراجع به سلن هرودوت حكايتى ذكر كرده ، كه چون با تاريخ ايران مربوط است و ضمنا عقايد يونانيهاى آن زمان را مىرساند ، درج ميكنيم . مورّخ مذكور گويد ( كتاب اوّل ، بند 30 - 46 ) در زمان سلطنت كرزوس ( سلن ) قانون‌گذار آتن ، كه در مصر و آسياى صغير سياحت ميكرد ، وارد سارد شد و پادشاه ليدّيه پذيرائى شايانى از او كرده خزائن ، اشياء نفيسه و ثروت خود را به او نشان داد .\r\nپس از آن به او گفت : « از دانائى ، عقل و سياحت‌هاى تو ما چيزهاى زياد شنيده‌ايم ، تو از حبّ علم و كنج‌كاوى بممالك خارجه مسافرت كرده‌اى . ميخواستم از تو بپرسم ، آيا شخصى را ديده‌اى ، كه خوش‌بخت‌تر از همه باشد ؟ » كرزوس چنين سئوالى كرد ، زيرا مطمئن بود ، كه سلن خواهد گفت ، خوشبخت‌ترين كس تواى ، ولى سلن ، بىاينكه قصد شاه را درك كرده باشد ، جواب داد : « بلى ، يكى از اهالى آتن را مىشناختم ، كه ( تلّ ) نام داشت و سعادتمندتر از همه بود . » كرزوس با نهايت تعجب گفت چرا ؟ سلن - « اوّلا اين شخص اولاد اهل داشت و بقدرى زيست ، كه اطفال اولاد خود را ديد و آنها بزرگ شدند . ثانيا دارائى او موافق ثروتهاى اين زمان كافى بود . ثالثا زندگانى خود را بشرافتمندى به آخر رسانيد ، زيرا در جنگى ، كه آتن با همسايگان خود ميكرد ، كشته شد و رشادتش باعث فتح وطنش گرديد . اهالى آتن در ازاى اين فداكارى با احترامات زياد جسد او را در همانجا ، كه كشته شده بود ، به خاك سپردند و مخارج دفن او را خزانه دولت پرداخت » .\r\n\r\n\r\n","description":"","footnote":"\r\n( 1 ) -  Solon . \r\n( 2 ) -  Bias . \r\n","page_name":" 269 ","page_number":287},
  {"content":"\r\n\r\nچون سلن حكايت خود را بانتها رسانيد ، كرزوس از او پرسيد : بعد از اين شخص كى را خوشبخت‌تر ديده‌اى و يقين داشت ، كه قانون‌گذار يونانى ، لااقل در درجه دوّم ، اسم او را ذكر خواهد كرد . سلن گفت : « دو برادر را ، كه از اهل آرگيو بودند . يكى را كله‌ابيس ميناميدند و ديگرى را بىتن . اينها مادرى داشتند ، كه پير بود .\r\nدر يكى از اعياد او خواست به معبد ربة النوع هرا برود ، چون گاوها را بموقع نتوانستند حاضر كنند ، اين دو برادر مادر را در عرّابه‌اى نشانده و خودشان را به آن بسته عرّابه را بمسافت 45 استاد « 1 » كشيدند . اهالى آرگيو اين دو برادر را خيلى ستودند و بمادرشان از داشتن چنين اولاد تبريك گفتند . مادر ، كه از اين رفتار پسرها بىنهايت متأثر شده بود ، از ربة النوع درخواست كرد ، بهترين طالع انسان را نصيب آنها كند . پس از دعاى مادر اين دو برادر براى خدايان قربان كردند ، ناهار عيد خوردند و بعد در معبد بخواب رفته ديگر بيدار نشدند . خدا خواست بفهماند ، كه مرگ براى انسان به از زندگانى است . اهالى آرگيو مجسمه اين دو جوان را ساخته بمعبد دلف تقديم كردند ، تا يادگارى از اين دو جوان نامى در معبد مزبور بماند . كرزوس در اين وقت به سلن گفت « آتنى عزيز ، در حيرتم ، كه تو سعادت مرا به هيچ شمرده اشخاص عادى را بر من ترجيح ميدهى » سلن جواب داد « من ميدانم ، كه خدايان بخيل‌اند و انسان در زندگانى خود بايد با چه ناملايماتى مواجه شود و چه مصائب و محنى را تحمل كند . حدّ سنّ انسان را من هفتاد سال ميدانم و هر روز غير از روز گذشته است . بنابراين انسان ، يعنى وجودى ، كه دست خوش حوادث است . در اين شكى نيست ، كه تو ثروت زياد دارى و بر مردمان زياد حكومت ميكنى ، ولى فقط وقتى ميتوانم تو را سعادت‌مند بدانم ، كه بشنوم عمر خود را به خوشبختى بسر برده‌اى ، زيرا شخص متمول بر شخصى ، كه فقط نان روزانه دارد ، برترى ندارد ، مگر اينكه به خوبى عمر خود را بسر برده باشد . بنابراين درباره متمول ، تا نمرده است ، نميتوان گفت ، كه سعادتمند بوده . جمع شدن تمام چيزها در يك شخص مجال است . چنان كه مملكتى نميتواند از هر حيث از مملكت\r\n\r\n\r\n","description":"","footnote":"\r\n( 1 ) - تقريبا يك فرسخ و نيم .\r\n","page_name":" 270 ","page_number":288},
  {"content":"\r\n\r\nديگر بىنياز باشد ، كسى هم نيست ، كه داراى همه چيز بوده به ديگرى احتياج نداشته باشد . بس خوش‌بخت آن كسى است ، كه از همه بيشتر داراى نعم بوده و زندگانى خود را به خوبى به آخر رسانيده . در هر كار بايد بآخرش نگريست ، بسا كسانى بودند ، كه خدايان در ابتداء در سعادت را به روى آنان كشودند و در آخر آنها را به بدبختى افكندند » .\r\nكرزوس را سخنان سلن خوش نيامد و با نظر حقارت در او نگريسته مرخصش كرد ، چه عقيده داشت ، كه احمق است كسى كه اعتنائى به نعمتها در حال حاضر ندارد و پند ميدهد ، كه در هر كار بفرجام آن بنگرند . سلن رفت و ديرى نگذشت ، كه دو بدبختى بزرگ براى پادشاه رويداد ، يكى كشته‌شدن پسرى ، كه يگانه وارث تاج‌وتخت او بود ( هرودوت اين قضيه را مفصلا ذكر كرده ، ولى چون مربوط بتاريخ ايران نيست ميگذريم ) و ديگر جنگى ، كه با كوروش شاه پارس براى او پيش آمد و تمام ثروت و مملكتش نصيب ديگرى گشت . راجع به اين حكايت بايد گفت ، حالا ثابت شده كه سلن قانون‌گذار يونانى در زمان كرزوس در سارد نبوده و بنابراين حكايت مزبور اختراع خود هرودوت است ، يا سلن چنين صحبتى با ديگرى داشته و مورّخ مذكور آن را به كرزوس نسبت داده . جهت ذكر آن پائين‌تر روشن خواهد بود .\r\n\r\nخبر سقوط همدان\r\nچنان بود احوال ليدّيه ، وقتى كه سقوط همدان و دولت ماد رويداد و آواز آن در آسياى غربى پيچيد . معلوم است ، كه كرزوس در انديشه شد ، چه اولا او با خانوادهء سلطنتى ماد خويشى داشت و از دست يافتن يكدست نشانده ، يا پادشاه درجه دوّم ، بر دولت بزرگ ماد سخت مكدّر گرديد .\r\nثانيا منازعات ليدّيه با دولت ماد بصلحى ، كه طولانى به نظر ميامد ، منتهى گشته و روابط دوستانه بين دولتين برقرار شده بود ، ولى با شاه جديد ايران چگونگى روابط آتيه معلوم نبود . با صرف‌نظر از اين ملاحظات دولت ماد در مدت قرون عديده بتمدن و اخلاق مردمان آسياى غربى از سامى و غيره آشنا شده ، خود نيز در تحت تأثيرات تمدن مزبور درآمده بود ، ولى پارسيها براى ملل همجوار غربى قومى بودند ، كه در گمنامى ميزيستند و مردمان مزبور بواسطه دورى از پارسيها معرفتى باحوال\r\n\r\n","description":"","footnote":"","page_name":" 271 ","page_number":289},
  {"content":"\r\n\r\nو اخلاق آنها نداشته تصور ميكردند ، كه آنها هم مردمى هستند ، تقريبا مانند سكاها و ، چون از سكاها صدمات زياد ديده بودند ، معلوم است ، كه از استيلاى پارسيها هم بر ممالك ماد وحشت داشتند . اين ملاحظات باعث تشويش خيال كرزوس گرديد و بر اثر آن پادشاه مذكور تصميم كرد ، كه نگذارد رقيب تازه نفس قوى گردد . در اين تصميم خزانه معمور ، خوبى سواره نظام او و نيز اميد باجير كردن سپاهيان يونانى دخالت كلى داشت ، ولى ليديها ، بقول هرودوت ( كتاب اوّل ، بند 71 ) از اين پيش‌آمد خوشنود نبودند . شخصى ( ساندانيس ) نام ، كه از حيث عقل و مآل‌بينى معروف بود ، بپادشاه گفت : « من اين تصميم تو را نپسندم ، چه تو با مردمى ستيزه ميكنى ، كه لباسشان از پوست حيوانات ، غذايشان از چيزهائى است ، كه زمينهاى كم حاصل بانها ميدهد و هيچگاه ، بقدريكه خواهند ، نخورند . اين مردم در عمرشان هرگز مشروبى جز آب نياشاميده‌اند و انجير و ساير مأكولات شيرين را ندانند چيست . اگر بر آنها غالب شدى ، چه نفعى از آنها براى تو متصور است و ، اگر مغلوب گشتى ، پس از آنكه باين‌جا آمدند و اين نعمت‌هاى مملكت ما را چشيدند ، آيا ديگر بيرون روند ، يا ما توانيم آنها را از اينجا برانيم ؟ خدايرا شكر ، كه آنها خودشان بفكر آمدن باينجا نيفتاده‌اند » . اين سخن تغييرى در تصميم كرزوس نداد ، ولى براى قوّت قلب لازم ديد ، عقيده غيب گوهاى آن زمان را راجع به نتيجه جنگ بداند ، بدين ترتيب ، كه اوّل آنها را آزمايش كند و ، اگر ديد غيب‌گوئىهاى آنها صحيح است ، نتيجه جنگ را بپرسد . با اين مقصود رسولانى بمعابد دلف ، فوسيد « 1 » ، ددن « 2 » و نيز بمعبد آم‌مون « 3 » واقع در ليبيا ( مجاور مصر ) ، فرستاد و برسولان دستور داد ، كه نود و نه روز در راه باشند و روز صدم از غيب‌گوها بپرسند ، كه پادشاه ليدّيه امروز چه مىكند . راجع بمعبد دلف بايد درنظر داشت ، كه اين معبد در نزد يونانيها بسيار محترم و مقدس بود .\r\nاهالى يونان مخصوصا بغيب‌گوئى ( پىتى ) يا زنى ، كه در معبد مزبور از مغيبات خبر ميداد ، معتقد بودند و هر زمان در موقع باريك و مشكلى واقع شده ترديد داشتند ، كه چه كنند ، تكليف را پرسيده موافق جواب رفتار ميكردند ، يا زمامداران\r\n\r\n\r\n","description":"","footnote":"\r\n( 1 ) -  Phoeide . \r\n( 2 ) -  Dodone . \r\n( 3 ) -  Ammon . \r\n","page_name":" 272 ","page_number":290},
  {"content":"\r\n\r\nو متنفذين يونان آن سئوال را ، چنان كه ميخواستند ، تعبير كرده طرفدار زياد براى اجراى عقيده خود مىيافتند ( موارد زيادى از اين سئوالات پائين‌تر ذكر شده ) .\r\nترتيب غيب‌گوئى پىتى در معبد دلف چنين بود : وقتى در زمين اين معبد شكافى مانند چاه پديد آمد ، كه از آن سابقا صداهائى بلند ميشد . چون يونانيها اين شكاف و صداها را حادثهء خارق عادت ميدانستند ، سه پايه‌اى بر در چاه نصب كرده دخترى را بر سه پايه مينشاندند و او از ابخره‌اى ، كه از چاه متصاعد ميشد ، به حال اغما افتاده حرفهائى ميزد و كاهنان معبد اين گفته‌ها را نوشته بسئوال‌كنندگان ميدادند . معلوم است ، كه ، چون كهنه معبد از وقايع خوب مطلع بودند ، سعى ميكردند ، جوابها موافق سئوالات يا لااقل ذو وجهين باشد ، تا بتوان آن را موافق وقايع بعد تعبير كرد . بعدها ، چون يك نفر يونانى بعفت ( پىتى ) سوء قصد كرد ، قرار دادند ، كه بجاى دوشيزه پيرزنى روى سه پايه بنشيند . هرودوت گويد ( كتاب اوّل ، بند 47 ) : رسولان كرزوس موافق دستور او رفتار كرده در روز مقرّر سئوال كردند ، كه كرزوس چه مىكند . پىتى بشعر هشت‌پائى « 1 » چنين جواب داد : « من عدد ريگهاى دريا و مقدار آب آن را ميدانم ، من فكر لال‌وكر را درمىيابم ، من صداى كسى را ، كه حرف نميزند مىشنوم ، بوى لاكپشتى بمشامم ميرسد ، كه با گوشت بره بريان ميكنند و در ميان دو ظرف مفرغى از بالا و پائين واقع است » .\r\nبعد هرودوت گويد ( همانجا بند 48 - 71 ) سئوال موافق جواب درآمد ، زيرا كرزوس امر كرده بود در همان هنگام ، كه از آپلّن رب النوع يونانيها در معبد دلف اين سئوال را ميكنند ، لاكپشتى را با گوشت برّه در ظرف مسى كباب كنند ( اين جواب يونانيها را غرق شعف و شادى كرد ، چه معبد دلف براى آپلن خداى يونانى ساخته شده بود و يونانيها براى او پرستشى مخصوص داشتند . م . ) « 2 » كرزوس براى اينكه تقدس خود را ابراز كند ، امر كرد سه هزار حيوان قربان كردند ، تخت\r\n\r\n\r\n","description":"","footnote":"\r\n( 1 ) - در عروض يونانى بحرى است .\r\n( 2 ) - م . يعنى مؤلّف . توضيحاتى ، كه مؤلّف ميدهد ، در هلالين گذارده شده و باخر آن ( م . ) علاوه گشته تا با گفته مورّخين و نويسندگان مخلوط نشود ، اين تبصره شامل تمامى اين تأليف است .\r\n","page_name":" 273 ","page_number":291},
  {"content":"\r\n\r\nمطلّا و مفضض ، جامها و گلدانهاى زرّين ، البسهء ارغوانى فاخر ، جواهرات قيمتى بمعبد مزبور نياز كرد و هداياى زياد ، كه از جمله گردن‌بند و كمربند زنش بود ، با مجسمهء شيرى ، كه از طلا ساخته بودند و ده تالان وزن داشت ، « 1 » بمعبد مزبور فرستاد ( قيمت اين هدايا ، بطوريكه نوشته‌اند ، به پول امروزى ميليونها تومان ميشده . م . ) اگرچه جواب غيب‌گوهاى جاهاى ديگر به اين صراحت نبود ، باز پادشاه ليدى براى معابد آنها هم هداياى زياد فرستاد . پس از آن وقتى ، كه نوبت سؤال دوّم رسيد ، ( پىتى ) دلف جوابى داد ، كه گنگ و ذو وجهين بود . توضيح آنكه پىتى گفت :\r\n« اگر پادشاه ليدّيه با كوروش جنگ كند ، دولت بزرگى را منهدم خواهد كرد ، پادشاه بايد تشخيص دهد ، كه قوىترين يونانى كدام است و با او متحد گردد » . كرزوس از اين جواب بسيار خوشنود شد ، چه پنداشت ، كه مقصود از دولت بزرگ پارس است و باز هدايائى براى معبد دلف فرستاده در دفعهء سوّم سؤال كرد ، كه آيا سلطنت او دوام خواهد داشت ؟ . غيب‌گوى دلف جواب داد : « وقتى كه قاطرى پادشاه ليديها گردد ، تو ، اى ليدى سست پا ، برو به طرف هرموس سنگى ، « 2 » درنگ مكن و خجل مباش از اينكه ترسو قلم به روى » . اين جواب بر شادى كرزوس افزود ، چه پيش خود گفت ، كه هرگز قاطرى بر ليدّيه سلطنت نكند و با اين حال سلطنت براى من و دودمانم باقى خواهد ماند . پس از آن كرزوس بنابر جواب اوّلى درصدد جلب دول يونانى برآمد . اوضاع داخلى آتن بسبب ( پىزيسترات ) جبار چنان بود ، كه اين دولت نمىتوانست كمكى كند . اين بود ، كه كرزوس سفيرى باسپارت روانه كرده خواستار كمك گرديد .\r\nسابقا كرزوس مقدار زيادى طلا براى ساختن مجسمه آپلن باسپارت داده و حالا متوقع بود ، كه اسپارت در اينموقع تلافى كند . اسپارتيها سفير را خوب پذيرفته هدايائى را ، كه پادشاه ليدى فرستاده بود ، قبول كردند ، ولى راجع به اتحاد با او بر ضدّ كوروش جواب مبهمى داده گفتند ، در تهيه فرستادن لشكرى خواهند شد و كاسهء بزرگى از مس براى پادشاه ليدى فرستادند ، ولى اين كاسه به مقصد نرسيد ،\r\n\r\n\r\n","description":"","footnote":"\r\n( 1 ) - تقريبا نود من يا 270 كيلوگرام .\r\n( 2 ) - يعنى سواحل رود هرموس در مشرق سارد .\r\n","page_name":" 274 ","page_number":292},
  {"content":"\r\n\r\nزيرا ، چنان كه رسولان گفتند ، اهالى جزيرهء ( سامس ) آن را دزديدند . موافق منبع يونانى بعد از اين زمان و بعقيدهء محققين جديد در همين اوان كرزوس به نبونيد پادشاه بابل و آمازيس پادشاه مصر رجوع كرده اتحاد آنها را خواستار شد و از جريان وقايع چنين برميايد ، كه هر دو وعده كردند ، در سال بعد به او كمك كنند ، چه هر دو از بزرگ شدن پارس در وحشت بودند . معلوم است ، كه پادشاه ليدّيه اين اقدامات سياسى را در نهان ميكرد ، ولى در اين احوال شخصى ، كه با پول فراوان مىبايست از طرف پادشاه ليدّيه بيونان رفته داوطلبانى اجير كند ، فرار كرده نزد كوروش رفت و او را از اقدامات كرزوس آگاه داشت . همين كه اين خبر بكوروش رسيد ، تشخيص داد ، كه نبايد بدشمن فرصت دهد و در تهيهء جنگ شد . محققين به اين عقيده‌اند ، كه تصميم كوروش بر خارج شدن از ايران و پيمودن چندين صد ميل در خاك دولت خارجه در اينموقع ، كه تازه دولت ماد واژگون گرديده و هنوز اوضاع ايران شكل ثابتى نيافته بود ، دلالت مىكند بر اينكه او سردارى بوده بزرگ ، زيرا وقايع بعد نشان داد ، كه پيش‌بينىهاى او صائب بود .\r\n\r\nتلاقى فريقين\r\nكرزوس پس از اينكه تهيه جنگ را ديد ، علاوه بر سواره نظام نامى خود عده‌اى زياد از مردان كارى ، كه براى جنگ اجير اين و آن مىشدند ، به خدمت خود طلبيد . بعد به قصد ايران حركت كرده و از رود هاليس ، كه سرحدّ دولتين ليديّه و ماد بود ، گذشته داخل كاپادوكيه گرديد .\r\nاهالى كاپادوكيه را ، چنان كه هرودوت نوشته ، يونانىهاى آن زمان ( سريانى ) مىناميدند . مورّخ مذكور گويد ( كتاب 1 ، بند 75 ) كه عبور از رود هاليس براى قشون ليدى مشكل بود ، چه در آن زمان پل‌هائى ، كه حالا روى اين رود است وجود نداشت ( از اين‌جا معلوم مىشود ، كه پل‌ها در زمان شاهان هخامنشى ساخته شده بوده . م . ) در اين موقع ( طالس ) يونانى ، كه از اهل مىلت بود ، كمكى بزرگ بپادشاه ليدى كرد ، توضيح آنكه بدستور او مجرائى كنده قسمتى از آب رود را در آن داخل كردند و چون سطح آب رود پائين آمد ، عبور ممكن شد . كرزوس ، پس از عبور از رود ، در كاپادوكيه غارت‌كنان پيش رفت تا به پتريوم ، كه در نزديكى\r\n\r\n","description":"","footnote":"","page_name":" 275 ","page_number":293},
  {"content":"\r\n\r\nسينپ ، يا تقريبا در ساحل درياى سياه است ، رسيد « 1 » و شهر را گرفته مردم آن را برده كرد . بعد تمامى اين صفحه دست خوش چپاول و يغما گرديد .\r\nكوروش ، كه باستقبال كرزوس مىشتافت ، در ( پتريوم ) به او رسيد و ، قبل از اينكه جنگ كند ، رسولانى نزد ينيانها فرستاده تكليف كرد ، كه بر عليه پادشاه ليدى قيام كنند ، ولى آنها اين تكليف را نپذيرفتند . بعد جنگ فريقين شروع شد ، طرفين تلفات زياد دادند و ، چون شب در رسيد ، دست از جنگ كشيدند . هرچند هر دو طرف با ابرام مىجنگيدند ، باوجوداين جنگ بىنتيجه ماند . چون كرزوس فهميد ، كه قواى او كمتر از قواى كوروش است ، صلاح خود را ديد ، كه به طرف سارد عقب نشيند ، زيرا تصوّر مىكرد ، كه كوروش بواسطهء سختى زمستان و اين نكته ، كه دولت بابل را در پشت‌سر دارد ، جرئت نخواهد كرد به سارد حمله كند ، چه در اين صورت خطوط ارتباطيه قشون او با تكيه‌گاهش ، كه خاك ايران بود ، خيلى دور مىشد و نيز خيال مىكرد ، كه پس از زمستان قواى متحدين خواهند رسيد و او ميتواند پنج ماه ديگر با قشونى بمراتب بيشتر جنگ را از نو شروع كند .\r\n\r\nفتح سارد\r\nپس از ورود به سارد كرزوس رسولانى باسپارت ، بابل و مصر فرستاده تمنى و تأكيد كرد ، كه بكمك او بشتابند . بعد موعد جنگ را ماه پنجم قرار داده سپاهيان اجير را از بيم آنكه به شهر سارد خسارت برسانند مرخص كرد . هرودوت گويد ( كتاب 1 ، بند 78 ) در اينموقع اطراف سارد پر از مار شد و اسبها چراگاه را ترك كرده به خوردن مارها پرداختند .\r\nكرزوس اين واقعه را معجزه تصوّر كرده خوشنود شد و رسولانى نزد معبرين تل‌مس براى دانستن تعبير آن فرستاد ، ولى آنها وقتى به سارد مراجعت كردند ، كه كرزوس اسير شده بود . از طرف ديگر كوروش فورا با بابل داخل مذاكره شده تكليف صلح به نبونيد كرد و اين پادشاه آن را پذيرفت ( غافل از اينكه در اينموقع صلاح بابل در اتحاد باليدّيه بود ) . پس از آن كوروش از عقب سر خود مطمئن شده بىدرنگ به ليدّيه درآمد و به طرف سارد روانه شد . وقتى كه اين خبر بكرزوس رسيد\r\n\r\n\r\n","description":"","footnote":"\r\n( 1 ) - پتريوم پايتخت قديم دولت هيت‌ها بود و حالا موسوم به بوغاز ( گ‌يى ) مىباشد .\r\n","page_name":" 276 ","page_number":294},
  {"content":"\r\n\r\nغرق حيرت گرديد ، چه هيچ گمان نمىكرد ، كه با سختى زمستان رقيبش جنگرا ادامه داده بقلب مملكت او داخل شود . متحدين دور بودند و زودتر از بهار متصور نبود ، كمكى از طرف آنها برسد . سپاهيان اجير را هم كرزوس مرخص كرده بود . در اين احوال پادشاه ليدى چاره نداشت ، جز اينكه سواره نظام ممتاز خود را بيرون برده با كوروش جنگ كند ، بنابراين در جلگه‌هاى طرف شرقى سارد معروف به ( هرموس ) صفوف لشكر خود را بياراست . اين دشت وسيع براى عمليات سواره نظام قوى و ممتاز ليدى بسيار مناسب بود و كوروش ، چون ميدانست ، كه سواره نظام ايران به خوبى سواره نظام ليدى نيست ، به پيشنهاد هارپاگ مادى تدبيرى كرد ، كه براى پارسيها بسيار مفيد افتاد ، توضيح آنكه امر كرد ، شترهاى بنه را پيش صف واداشتند . در نتيجه ، اسبهاى ليدى از هيكل و بوى آنها رم كرده اطاعت سواران خود را نكردند و ليديهاى رشيد مجبور شدند ، كه پياده جنگ كنند . در اين حال ليديها پا فشرده جنگى بسيار خونين كردند ، ولى بالاخره برترى با ايرانيها گرديد و پارسىها با حملات شديد ليديها را از جاى كندند . پس از آن ليدىها پناه بقلاع سارد بردند و كوروش بىدرنك قصد تسخير شهر را كرد . پارسىها در ابتداء خواستند شهر را با حمله تصرّف كنند ، ولى موفق نشدند و بمحاصره پرداختند ، كرزوس باز رسولانى نزد متحدين خود فرستاده پيغام داد ، كه ، چون سارد در محاصره است ، منتظر انقضاى پنجماه نشده فورا بكمك او بشتابند . از نوشته‌هاى مورّخين يونانى ، بجز كزنفون ديده نمىشود ، كه در اين زمان در قشون كوروش آلات و اسباب قلعه‌گيرى بوده باشد ، بنابراين بايد گفت ، كه پس از يأس كوروش از گرفتن قلعه به يورش ، پارسىها بمحاصرهء منظم پرداخته‌اند ، تا اهالى از سختىهاى محاصره و فقدان آذوقه تسليم گردند . در اين احوال حادثه‌اى رويداد ، كه كار تسخير سارد را آسان كرد ، توضيح آنكه شهر از هر طرف ديوار محكمى داشت ، مگر در يك نقطه ، كه بكوهى برمىخورد و بواسطه شيب بسيار تند ، در اين قسمت كوه لازم نديده بودند استحكاماتى بنا كنند . چهارده روز ، كه از محاصرهء سارد گذشت ، كوروش پاداش بزرگى وعده كرد به كسى ، كه پيش از همه وارد\r\n\r\n","description":"","footnote":"","page_name":" 277 ","page_number":295},
  {"content":"\r\n\r\nشهر گردد و بر اثر اين پاداش سپاهيان كوروش در تجسس وسيله‌اى بودند ، كه راهى به شهر باز كنند . روزى يكنفر پارسى ، كه از طايفهء مردها بود و ( هىروياس ) نام داشت ، ديد كلاه خود يك سرباز ليدى به پائين افتاد و او چست و چالاك از بالا به زير آمده و كلاه‌خود خود را برداشته بجاى خود برگشت . پارسى مزبور هموطنان خود را از اين اكتشاف آگاه ساخت و پس از معاينهء محل ، قسمتى از لشكريان كوروش با سپاهى مزبور از آن راه بالا رفته و داخل شهر شده دروازه‌هاى شهر را براى كوروش باز كردند . پس از آنها ، قسمت‌هاى ديگر نيز وارد شهر گرديدند و سارد تسخير شد . اين روايت هرودوت است ، ولى كتزياس تسخير سارد را طور ديگر نوشته . مورّخ مزبور گويد ، كه پارسىها ، به پيش‌نهاد ابارس ، سردارشان ، سربازهاى چوبى ساخته در مقابل ديوارهاى شهر نصب كردند و اين هيكل‌هاى چوبى چندان باعث تشويش و وحشت سكنهء سارد گرديد ، كه خودشان تسليم شدند ( افسانه به نظر مىآيد . م . ) .\r\nهرودوت گويد پارسيها شهر سارد را غارت كردند و در اين روز پسر كروگنگ كرزوس سخن گفت . بعد ، اين حكايت را ذكر مىكند ( كتاب 1 بند ، 85 ) :\r\nكرزوس پسرى داشت كروگنگ ، هرچند در معالجهء او ميكوشيد ، نتيجه نميگرفت ، تا اينكه مصمم شد از غيب‌گوهاى معبد ( دلف ) راجع به پسرش سؤالى كند . آنها جواب دادند « هرچند ميخواهى سخنان پسرت را بشنوى ، ولى در اين صدد مباش .\r\nروزى ، كه مقدّر است ، بيايد و او در آن روز حرف بزند » . پسر كرزوس در همان حال بماند ، تا روزيكه شهر سارد تسخير شد و سپاهيان كوروش بكرزوس برخورده بواسطه عدم شناسائى خواستند او را بكشند . كرزوس بواسطه غم و اندوه زياد در جائى ايستاده حركت نميكرد و خود را نمىشناساند . در اين حال يكى از سپاهيان پارس به قصد كشتن او نزديك گرديد و پسر كروگنگ كرزوس از اضطرابى ، كه بر او مستولى شده بود فرياد زد « اى مرد ، كرزوس را مكش » و از اين وقت بسخن گفتن آمد .\r\nبقول هرودوت ، پس از تسخير سارد ، كرزوس و 14 نفر ديگر از نجباى ليدى را بامر كوروش توقيف و آتشى تهيه كردند تا آنها را بسوزانند . وقتى كه هيزم را آتش\r\n\r\n","description":"","footnote":"","page_name":" 278 ","page_number":296},
  {"content":"\r\n\r\nزدند ، پادشاه ليدى فرياد كرد « آخ‌سلن‌سلن » . كوروش توسط مترجمى معنى اين كلمات را پرسيد . كرزوس در ابتداء ساكت ماند و بعد بالاخره گفت : « اى كاش شخصى ، كه اسمش را بردم ، با تمام پادشاهان صحبت ميكرد » كوروش معنى اين حرف را هم نفهميد و توضيح خواست . كرزوس پس از اصرار زياد گفت : « زمانيكه سلن در پايتخت من بود ، خزانه و تجملات و اشياء نفيسه خود را به او نشان داده در آخر از او پرسيدم ، چه كسى را از همه سعادت‌مندتر ميداند و يقين داشتم ، كه اسم مرا خواهد برد . او گفت ، تا كسى نمرده ، نميتوان گفت سعادتمند بوده » « 1 » .\r\nكوروش از اين سخن متأثر شد و بىدرنگ حكم كرد ، آتش را خاموش كنند ، ولى آتش از هر طرف زبانه مىكشيد و موقع خاموش كردن آن گذشته بود . باوجوداين براى اجراى امر كوروش همه مىكوشيدند ، بىاينكه موفق شوند . در اين احوال كرزوس گريست و ندا در داد « اى آپلن ، تو را به بزرگوارى خودت قسم مىدهم ، كه اگر هداياى من پسند تو شده است ، بيا و مرا نجات ده » پس از اين استغاثه باران آمد و سيلهاى آب از هر طرف جارى شده آتش را خاموش كرد . كوروش از خاموش شدن آتش بسيار شاد گشت و كرزوس را نواخته به او گفت : « اى كرزوس ، كى اين راه را پيش پاى تو گذاشت ، كه داخل مملكت من گردى ، و حال آنكه ميتوانستى مرا يار خود كنى ؟ » كرزوس گفت : « طالع بد من و خوش‌بختى تو باعث اين كار شد .\r\nخداى يونانى مرا بجنگ تحريك كرد و الا انسان بايد ديوانه باشد ، كه جنگ را بر صلح ترجيح دهد . در زمان صلح پسران پدران خود را دفن مىكنند ، ولى در موقع جنگ پدران فرزندان خود را به خاك مىسپارند . چه بايد كرد ؟ شد آنچه خداها مىخواستند » . كتزياس اين واقعه را ذكر نكرده . مورّخ مذكور گويد : كرزوس بمعبد آپلن پناه برد و او را گرفته در زنجير كردند ، چند دفعه دستى از غيب بيرون آمد ، زنجيرها را باز كرد و اين قضيه ، يعنى توجه آپلن نسبت بكرزوس باعث حيرت كوروش گرديده او را نواخت و به شهر بارن « 2 » فرستاد ، تا در آنجا زندگانى كند ( بارن را بعضى وارنه يا صفحهء البرز تصور كرده‌اند . م . ) . روايت كزنفون راجع\r\n\r\n\r\n","description":"","footnote":"\r\n( 1 ) - بصفحات 269 - 271 رجوع شود .\r\n( 2 ) -  Barene . \r\n","page_name":" 279 ","page_number":297},
  {"content":"\r\n\r\nبجنگ كوروش با كرزوس و تسخير سارد ، چون خيلى مشروح است ، جدا و پائين‌تر ذكر خواهد شد . راجع به اين حكايت ، كه هرودوت ذكر كرده ، لازم است گفته شود : عموم محققين آمدن سلن قانون‌گذار آتن را در زمان سلطنت كرزوس به سارد صحيح نميدانند ، چه برحسب تحقيقاتى ، كه كرده‌اند ، مسافرت سلن بآسياى صغير و مصر در زمانى بين 593 و 583 ق . م بوده ، و حال آنكه كرزوس در 560 ق . م ، يعنى تقريبا 23 سال بعد ، بتخت نشسته . بعض محققين دور تر رفته قضيهء تصميم كوروش را بسوزانيدن كرزوس هم بر خلاف حقيقت ميدانند و دليلى ، كه اقامه ميكنند ، اين است : اولا سوزانيدن كسى در آتش بر خلاف معتقدات مذهبى پارسىهاى قديم بود ، چه آتش را مقدس و آلودن آن را ممنوع ميدانستند . ثانيا كوروش در كليهء موارد نسبت به پادشاهان و ملل مغلوبه بارأفت بود ، چنان كه پائين‌تر اين نكته روشن‌تر خواهد شد . اگرچه برخى از محققين مانند ( نلدكه ) تصور ميكنند ، كه اين قضيه بايد صحيح باشد ، زيرا بعض مورّخين ديگر قديم هم آن را ذكر كرده‌اند « 1 » ، ولى اين نكته دليل نميشود ، زيرا در غالب موارد مورّخين قديم از كتاب‌هاى يكديگر استفاده كرده‌اند ، بىاينكه اسمى از كتاب يا مصنف آن برده باشند و خود هرودوت هم از اين رويه مستثنى نيست ، چه از نوشته‌هاى ( هكاته ) « 2 » مورّخ يونانى ، كه قبل از او ميزيسته ، استفاده كرده ، بىاينكه كتاب او را ذكر كرده باشد . اين نكته را نه فقط براى اين مورد بخصوص ، بلكه براى هر مورد بايد در نظر داشت ، كه صحيح بودن خبرى بسته بعدّهء مورّخين يا نويسندگان قديم ، كه آن را تصديق كرده‌اند نيست ، زيرا ، چون نويسندگان قرون بعد مداركى براى وقايع قرون قبل جز كتب متقدّمين نداشته‌اند ، از كتب آنها استفاده كرده‌اند ، ولى بملاحظاتى غالبا نخواسته‌اند مدارك را ذكر كنند ، حتى در قرون بعد اين سوء ظنّ براى محققين حاصل شده بود ، كه بعض مورّخين عهد قديم ، پس از اقتباس مطالبى از كتب متقدّمين ، مدارك را نابود ميكردند . بنابراين ، استناد باينكه بعضى از ساير\r\n\r\n\r\n","description":"","footnote":"\r\n( 1 ) -  Noldeke  مطالعات تاريخى راجع بايران قديم .\r\n( 2 ) -  Hecatee . \r\n","page_name":" 280 ","page_number":298},
  {"content":"\r\n\r\nمورّخين عهد قديم هم اين قضيه را ذكر كرده‌اند ، دليلى است ضعيف در مقابل دليل قوى بعض مورّخين جديد « 1 » كه نظر خود را بر معتقدات مذهبى پارسىها و اخلاق ملايم كوروش مبتنى ميدارند . اين نوع محققين عقيده دارند ، كه اصل قضيه چنين بوده . كرزوس خواسته خود را در آتش بسوزد ، تا غضب خدا را خاموش كند يا با شرافت مرده تسليم دشمن نگشته باشد . در حينى ، كه آتشى فراهم مىكردند ، باران آمده و ، چون باران را علامت عفو خدا ميدانستند ، كرزوس از خيال خودكشى منصرف شده و بعد از آن پارسىها سارد را گشوده‌اند . يك دليل ديگر ، كه عقيدهء اين نوع محققين را تأييد مىكند ، اين است : هرودوت در موارد زياد ( چنان كه بيايد ) نظر مذهبى را دخالت داده و از اين‌نظر قضايا را حل كرده ، در اين قضيه هم به خوبى ديده مىشود ، كه هرودوت از ذكر آمدن باران در اين حكايت استفاده كرده و خواسته عظمت و قدرت آپلّن خداى يونانى را جلوه دهد ، چه مورّخ مذكور گويد ، هوا به كلى صاف بود ، ولى ، بمحض اينكه كرزوس يارى آپلن را طلبيد ، بارانى تند بباريد و سيلها جارى شد ( كتاب اوّل ، بند 87 ) . سنهء تسخير سارد را بعض محققين 547 و برخى 546 ق . م نوشته‌اند . بيشتر تاريخ آخرى را ذكر كرده‌اند . اين جنگ اهميت زياد در تاريخ دارد . و اگر ليديها فاتح ميشدند ، جريان تاريخ تغيير ميكرد . براى كوروش نيز تسخير سارد بسيار مهمّ بود ، چه ليديّه قويترين دولت آنزمان بشمار ميرفت و تشكيلاتش بر تشكيلات ساير دول برترى داشت . از اينجا معلوم است ، كه تسخير ليديّه كليد ساير فتوحات كوروش در آسياى غربى بود و او بىاين بهره‌مندى موّفق بتشكيل چنان دولت عظيمى نميشد .\r\n\r\nكوروش ، كرزوس و ليديّه\r\nهرودوت در باب رفتار كوروش با كرزوس حكاياتى ذكر مىكند ، كه چون مربوط بتاريخ ايران است و ضمنا طرز افكار ، معتقدات و نيز اخلاق مردمان آن زمان را مىرساند ، درج ميكنيم : ( كتاب اوّل ، بند 87 - 95 ) پس از آنكه كرزوس مورد ملاطفت\r\n\r\n\r\n","description":"","footnote":"\r\n( 1 ) - از جمله ( اسكاريه‌گر ) است ، كه تاريخ عمومى نوشته .\r\n","page_name":" 281 ","page_number":299},
  {"content":"\r\n\r\nكوروش شد ، شاه پارس امر كرد ، او را از زنجير خارج كردند و پادشاه سابق ليدى را پهلوى خود نشانده بسيار بنواخت . كرزوس خاموش نشسته فكر ميكرد و سكوت او باعث حيرت پارسيها و خود كوروش گرديده بود . بعد او ناگهان به طرفى برگشت و ، چون ديد ، كه پارسيها خانه‌هاى مردم را غارت ميكنند ، رو بكوروش كرده گفت :\r\n« شاها آيا اجازه دارم بگويم ، در چه باب فكر ميكنم يا بايد خاموش بنشينم ؟ » كوروش جواب داد : « هرچه خواهى بگو . » كرزوس پرسيد ، اين جمعيت با اين جدّ چه ميكنند ؟ كوروش - « شهر تو را غارت ميكنند و خزانهء تو را ميربايند » . كرزوس - « نه شهر مرا غارت ميكنند و نه خزائن مرا ميربايند ، من داراى چيزى نيستم ، آنچه ميكنند با مال و منال تو است » كوروش از اين جواب متنبه شد و اطرافيان خود را دور كرده به كرزوس گفت : « عقيدهء تو در باب اوضاع حاضره چيست ؟ » . كرزوس جواب داد : « چون خدايان مرا بندهء تو كرده‌اند ، تكليف خود ميدانم ، كه اگر چيزى را بهتر از ديگران ميفهمم بگويم . پارسيها برحسب طبيعتى ، كه دارند ، اندازه نميفهمند ، اگر اكنون اجازه دهى ، كه شهر را غارت و وجوه زياد اندوخته كنند ، بعد بر تو قيام خواهند كرد . اگر بپسندى ، آنچه گويم بكن . بهر دروازه چند نفر نيزه‌دار بگمار ، تا غارت‌كنندگان را توقيف كرده به اين بهانه ، كه بايد عشر اموال غارت شده را براى خدا نياز داد ، خاسته‌ها را بگيرند . به اين ترتيب تو تعدّى نكرده‌اى و هم غارت‌كنندگان با ميل اموال را پس خواهند داد » . كوروش گفت ، پند تو متين است و چنان كرد . بعد بكرزوس گفت ، از من چيزى بخواه و بدان ، كه آنچه خواهى بدهم . كرزوس جواب داد : « آن خواهم ، كه اجازه دهى اين زنجير را من براى خداى يونانى ، كه ميپرستيدم ، بفرستم و از او بپرسم ، كه آيا رواست ، خدا پرستندگان خود را چنين بفريبد » بعد كرزوس شرح سئوالاتى را ، كه از معبد دلف راجع بجنگ با كوروش كرده بود ، بيان كرد و در آخر باز اجازه خواست ، كه خدا را توبيخ كند . كوروش خنديده گفت ، اجازه دارى ، كه آنچه خواهى بكنى . سپس كرزوس زنجير را با رسولانى بمعبد دلف فرستاد و دستور داد\r\n\r\n","description":"","footnote":"","page_name":" 282 ","page_number":300},
  {"content":"\r\n\r\nكه آن را در آستانهء معبد گذارده بگويند : « آيا براى خدائى شرم‌آور نيست ، كه كرزوس را بجنگ با پارسىها ترغيب كرده بگويد دولت كوروش را منهدم خواهد كرد و بالاخره نتيجهء فتوحات كرزوس اين باشد » . رسولان مأمور بودند پس از گفتن اين جملات بزنجير اشاره كرده علاوه كنند : « آيا حق‌ناشناسى صفت عموم خدايان نيست ؟ » وقتى كه رسولان بمعبد دلف درآمده ، چنان كه كرزوس گفته بود كردند ، پىتى چنين گفت : « خود خداوند نميتواند از آنچه براى او مقدّر است فرار كند ، كرزوس كفارهء گناه پنجمين جدّ خود را ، كه نيزه‌دار هراكلىها بود داد . اين نيزه‌دار مطيع زن غداره‌اى شده آقاى خود را كشت و مملكتش را بىهيچگونه حق و حسابى تصاحب كرد . خدا نهايت ميل را داشت ، كه اين انتقام در زمان اولاد كرزوس كشيده شود ، نه در زمان او ، ولى او نتوانست آنچه را ، كه مقدّر بود ، تغيير دهد . با وجود اين او سه سال اين واقعه را بتأخير انداخت و بايد كرزوس بداند ، كه سه سال پيش از اين ميبايست اسير شده باشد . ثانيا خدا او را از سوختن نجات داد .\r\nبا صرف‌نظر از اين جهات ، بالاخره آنچه شد همان بود ، كه غيب‌گو گفته بود و بنابراين توبيخ و ملامت كرزوس بى جا است : چه اولا پىتى گفت ، كه اگر كرزوس جنگ كند ، دولت بزرگى را منهدم خواهد كرد ، اگر كرزوس با احتياط بود ، ميبايست بپرسد ، كه مقصود از دولت بزرگ دولت او يا دولت كوروش است . چون كرزوس نفهميد و نخواست مطلب را روشن كند ، تقصير با خود او است . بعد كرزوس كلمهء ( قاطر ) را هم نفهميد . مقصود از قاطر كوروش بود ، چه والدين او مساوى نبودند ، مادرش دختر پادشاه ماد و پدرش دست‌نشاندهء اين پادشاه و از حيث مقام پائين‌تر از زن خود بود » . رسولان برگشته جوابهاى پىتى را در سارد به كرزوس رسانيدند ، در نتيجه بر او معلوم شد ، كه خدا تقصيرى نداشته و مقصر خود او است . هرودوت ، پس از اين حكايت ، باز از هدايا و نيازهاى بسيار ، كه كرزوس به معابد آلهه داده بود ، شرحى بيان كرده در پايان آن گويد ، در ليديّه چيزهاى ديدنى بقدرى ، كه در ساير ممالك هست وجود ندارد ، مگر رود تمل « 1 » ، كه خاك طلا\r\n\r\n\r\n","description":"","footnote":"\r\n( 1 ) -  Tmol . \r\n","page_name":" 283 ","page_number":301},
  {"content":"\r\n\r\nدارد و مقبرهء آليات . اين مقبره را تجار ، پيشه‌وران و فواحش ليديّه ساخته‌اند .\r\nروى مقبره پنج ستون هست ، هر ستون كتيبه‌اى دارد ، كه معين مىكند چقدر از مخارج را كدام صنف داده و از حساب معلوم مىشود ، كه صنف فواحش بيش از همه داده‌اند . كلية در ليديّه فحشا خيلى متداول است . دختران ليدى عموما به فحشا ميپردازند و پس از اينكه جهيزى براى خود تهيه كردند ، بميل خود شوهر ميكنند . عادات ليديها شبيه عادات يونانيها است ، مگر در يك چيز ، كه پدرهاى ليدى با تن دختران خود تجارت ميكنند . ليديها ، چنان كه معلوم است ، اوّل مردمى بودند كه مسكوكات طلا و نقره به كار بردند . بازيهائى ، كه در يونان و ليديه معمول است ، بقول ليديها اختراع آنها است و جهت اختراع اين بازيها ، چنان كه گويند ، چنين بود : قحطى بزرگى در ليديّه پديد آمد و در ابتدا اهالى گرسنگى را تحمل كردند ، ولى بعد ، چون ديدند ، كه قحطى دوام دارد ، بازيهاى گوناگون ، به غير از شطرنج ، اختراع كردند . تا يك روز خودشان را مشغول كرده در فكر خوردن نباشند و روز ديگر بخورند . بازى شطرنج را ليديها بخودشان نسبت نميدهند . قحطى چون 18 سال دوام يافت ، پادشاه ليديّه مردم را به دو قسمت تقسيم كرد ، بقرعه نصفى در ليديّه بماند و نصف ديگر به تيرّن رفته در آنجا موسوم باهالى تيرن شد ( تيرن ، چنان كه معلوم است ، در ايطاليا است ) .\r\n\r\nنوشته‌هاى ديودور سىسىلى\r\nراجع بجنگ‌هاى كرزوس با كوروش نوشته‌هاى ديودور موافق روايت هرودوت است ، باستثناى اين تفاوتها ( قطعه‌اى از كتاب نهم ) :\r\n1 - وقتى كه كوروش با قشون خود به كاپادوكيه رسيد ، رسولى نزد كرزوس فرستاد ، كه جاسوسى كرده ضمنا اين پيام را برساند : من حاضرم تو را بخشيده والى ليديّه كنم ، به شرط اينكه در دربار من حاضر شده خودترا يكى از بندگان من بدانى .\r\nكرزوس جوابداد : بايد كوروش و پارسيها بندگان من باشند ، زيرا سابقا آنها تبعهء ماديها بودند ، و حال آنكه من هيچگاه تابع كسى نبودم .\r\n\r\n","description":"","footnote":"","page_name":" 284 ","page_number":302},
  {"content":"\r\n\r\n2 - كرزوس ، به اين عنوان كه ميخواهد عقيدهء غيبگوى دلف را راجع بجنگ بپرسد ، شخصى اورىبات « 1 » نام را به يونان روانه كرد و در باطن به او دستور داد ، كه سپاهيان اجير براى او استخدام كند . اين شخص فرار كرده نزد كوروش رفت و نقشهء كرزوس را افشا كرد . اين خبر در تمام يونان منتشر شد و هنوز هم ، اگر بخواهند كسى را بيشرف خوانند ، گويند اورىبات است . بدخواهان ، ولو اينكه از دست كسى ، كه به او خيانت كرده‌اند ، مجازات نه‌بينند ، رسوائيشان پس از مرگ هم در دنبال آنها است .\r\nباقى وقايع موافق نوشته‌هاى هرودوت است .\r\n\r\nنوشته‌هاى ژوستن ( تروگ‌پومپه )\r\nمورّخ مذكور گويد ( كتاب 1 ، بند 7 - 8 ) :\r\nكوروش از ابتداى سلطنت خود سبارس را والى پارس كرد و خواهر خود را به او داد . شهرهائيكه باج‌گذار ماد بودند ، بواسطهء عدم رضايت از تغيير اوضاع ، بر كوروش شوريدند و جنگهاى زياد براى او پيش آمد . كوروش اكثر شورشها را فرونشاند و به قصد بابل حركت كرد . در اينوقت كرزوس پادشاه ليديّه ، كه از حيث توانائى و ثروت معروف بود ، بكمك بابل آمد و شكست خورد ، پس از آن او ترسيده به مملكت خود برگشت . كوروش ، كه فاتح بود ، امور بابل را تسويه كرده جنگ را به ليديّه برد . كرزوس شكست خورده اسير گرديد ، ولى كوروش جوان‌مردانه با او رفتار كرد ، توضيح آنكه كوروش قسمتى از دارائى كرزوس را به خود او برگردانيد و شهر بارن را هم به او بخشيد . ( راجع به بارن بالاتر گفته شد ، كه بايد مصحف ( وارنه ) باشد و آن را با صفحهء البرز تطبيق ميكنند ) اين عطوفت كوروش براى غالب و هم مغلوب مفيد بود ، زيرا تمام يونان ، همين كه از جنگ كوروش با ليديّه آگاه شد ، قوايش را شتابان بدانجا فرستاد ، مثل اينكه نايره جنگ خود او را هم تهديد ميكرد .\r\nيونانيها با كرزوس صميمى بودند و ، اگر كوروش نسبت به كرزوس رفتار بد نشان ميداد ، جنگى وحشت‌انگيز براى او با يونان پيش ميامد ( چنان كه پائينتر بيايد ، دخالت يونان در اين جنگ صحيح نيست ، ذكر نوشته‌هاى هرودوت ، راجع به اين مطلب\r\n\r\n\r\n","description":"","footnote":"\r\n( 1 ) -  Eurybate . \r\n","page_name":" 285 ","page_number":303},
  {"content":"\r\n\r\nدر مبحث ديگر ، اين نكته را روشن خواهد كرد . م . ) . نوشته‌هاى ديگر ژوستن راجع به ليديّه و كرزوس موافق روايت هرودوت است ، ولى اين نكته مخصوصا جالب توجه مىباشد ، كه از قصد كوروش بسوزانيدن كرزوس كلمه‌اى هم گفته نشده . از نوشته‌هاى ژوستن به خوبى ديده مىشود ، كه تروگ‌پومپه از كتب هرودوت ، كتزياس و كزنفون استفاده كرده . استفاده او از هرودوت و كتزياس روشن است ، اقتباسى كه از كزنفون كرده پائين‌تر معلوم خواهد شد .\r\n\r\nسند بابلى\r\nدر اسناد بابلى ، كه بدست آمده ، در سال نهم سلطنت نبونيد ( 547 يا 546 ق . م ) وقايع اينزمان را خيلى مختصر و چنين نوشته‌اند . « در ماه نيسان ( يعنى در بهار ) كوروش شاه پارس با قشون خود در نزديكى آربل از دجله عبور كرده در ماه ايار به طرف مملكت لودى رفت و پادشاه آن را كشت ، ثروت او را ربود و ساخلوى در آنجا گذاشت » لودى همان ليديّه است ، در تورية مردم ليدى را لود ناميده‌اند « 1 » .\r\nمعلوم است ، كه وقايع‌نگاران بابلى اشتباه كرده‌اند ، زيرا تمام مورّخين يونانى معتقدند ، كه كوروش پادشاه ليديه را نكشت ، بل ، به عكس ، او مورد نوازش شد . شايد اشتباه مذكور از اينجا ناشى شده ، كه عادت آسوريها و بابليها در اين موارد برگشتن پادشاه مغلوب بود و خلاف آن را امرى محال تصوّر ميكردند . نيز جالب توجّه است ، كه نبونيد كوروش را در فتح همدان پادشاه آنشان خوانده ، ولى در گشودن سارد ، او را شاه پارس نوشته . از اينجا بايد استنباط كرد ، كه در اين زمان كوروش بيشتر معروف بشاه پارس بوده .\r\n\r\nسوم - كوروش و مستعمرات يونانى\r\n\r\nمستعمرات يونانى\r\nپس از تسخير سارد تمام ليديّه با ولاياتى ، كه پادشاهان آن بمملكت مزبوره الحاق كرده بودند ، به تصرف كوروش درآمد و حدود ايران بمستعمرات يونانى در آسياى صغير رسيد . اين مستعمرات\r\n\r\n\r\n","description":"","footnote":"\r\n( 1 ) - چون ايگرگ در زبان يونانى مانند ( ) فرانسوى ، ولى ممدود تلفّظ ميشد ، پس يونانيها هم تقريبا همينطور تلفّظ ميكرده‌اند .\r\n","page_name":" 286 ","page_number":304},
  {"content":"\r\n\r\nرا ، چنان كه در جاى خود بيايد ، اقوام يونانى بر اثر فشارى ، كه مردم دريانى باهالى يونان دادند ، بنا كرده بودند ، مهاجرين از سه قوم بودند : ينيانها ، االيانها ، دريانها « 1 » .\r\nاسم يونان به زبان پارسى از اسم قوم اوّلى آمده ، زيرا اهميت آنها در اين مستعمرات بيشتر بود .\r\nهرودوت اوضاع اين مستعمرات را چنين توصيف كرده ( كتاب اوّل ، بند 141 - 171 ) : « ينيانهائى ، كه شهر پانيونيوم متعلق به آنها است ، شهرهاى خود را در جاهائى بنا كرده‌اند ، كه از حيث خوبى آب و هوا در هيچ‌جا نظير ندارد ، نه شهرهاى بالا مىتوانند با اين شهرها برابرى كنند و نه شهرهاى پائين ، نه صفحات شرقى و نه صفحات غربى . ينيانها به چهار زبان تكلم ميكنند ( مقصود لهجه است ) ، اوّل شهر ينيانى مىلت است ، كه در مغرب واقع است . پس از آن مىنويت و پرىين .\r\nاين شهرها در كارّيه « 2 » واقع‌اند و اهالى آنها بيك زبان حرف ميزنند . شهرهاى ينيانى واقع در ليديّه اين‌ها است : افس ، كل‌فن ، لبدوس ، تئوس ، كلازمن ، وفوسه . « 3 » اين‌ها بيك زبان تكلم ميكنند ، ولى زبان آنها شبيه به زبان شهرهاى مذكور در فوق نيست . از سه شهر ديگر ينيانى ، دو شهر در جزيرهء سامس و خيوس واقع است و سومى اريتر « 4 » است كه در خشگى بنا شده ، اهالى خيوس و اريتر بيك زبان تكلم ميكنند و اهالى سامس بزبانى ديگر . اين است چهار لهجهء اهالى ينيانى » .\r\nبعد هرودوت گويد « ينيانهاى متحد زمانى از ساير ينيانها جدا شده بودند .\r\nجهت جدائى از اين‌جا بود ، كه در آن زمان ملت يونانى كلية ضعيف به نظر ميآمد و ينيانها در ميان اقوام يونانى از همه ضعيف‌تر بوده بجز آتن شهر مهمى نداشتند .\r\nبنابراين ، چه آتنىها و چه ساير ينيانها احتراز داشتند از اينكه خود را ينيانى نامند و تصوّر ميكنم ، كه حالا هم غالب ينيانها اين نام را شرم‌آور ميدانند . دوازده شهر متحد ينيانى ، به عكس ، باسم خود افتخار ميكردند . آنها معبدى براى خود ساختند ، كه پانيونيوم ناميدند ، از ينيانهاى ديگر كسى را بدانجا راه نميدادند و كسى هم ، جز\r\n\r\n\r\n","description":"","footnote":"\r\n( 1 ) -  Ioniens , Eoliens , Doriens . \r\n( 2 ) -  Carie . \r\n( 3 ) -\r\n Ephese , Colophone , Lebedus , Theos . Clazomene , Phocee . \r\n( 4 ) -  Erythres . \r\n","page_name":" 287 ","page_number":305},
  {"content":"\r\n\r\nاهالى ازمير ، طالب نبود ، در اتحاد آنها داخل شود . پانيونيوم در دماغهء مىكال واقع است و اين معبد براى خداى درياها ، پوسيدون هلىكون « 1 » ، ساخته شده . در عيدى ينيانهاى شهرهاى متحد در اينجا جمع ميشوند و اين عيد را پانيونيوم « 2 » مىنامند ، شهرهاى ينيانى اين است ، كه ذكر شد » . از گفته‌هاى هرودوت معلوم است كه دريانها هم اتحادّى از شش شهر دريانى داشتند ، ولى بعدها هالىكارناس را ، از جهت اينكه يكى از اهالى آن بر خلاف عادت قديم رفتار كرد ، از اتحاد خارج كردند . االيانها هم اتحادى از دوازده شهر داشتند ، ولى ازمير را ينيانها از آنها انتزاع كردند و يازده شهر در اتحاد االيانى باقى ماند . زمين‌هاى االيانى حاصل‌خيزتر از زمينهاى ينيانى بود ، ولى از حيث خوبى آب و هوا با شهرهاى ينيانى برابرى نميكرد . اين است توصيفى ، كه هرودوت از مستعمرات يونانى مىكند و از آن به خوبى استنباط مىشود ، كه اين مستعمرات را سه قوم يونانى بنا كرده بودند و بين تمام آنها اتفاق و اتحادى نبود ، زيرا هريك اتحادهاى كوچكى تشكيل كرده باهم رقابت و منازعه داشتند . بعد مورخ مذكور گويد ( كتاب 1 ، بند 141 ) :\r\nينيانها و االيانها سفيرى نزد كوروش فرستاده تقاضا كردند ، كه كوروش با آنها مانند پادشاه ليديّه رفتار كند ، يعنى بامور داخلى آنها دخالت نكند و همان امتيازات را بشناسد . كوروش جواب مستقيمى به آنها نداده اين مثل را آورد :\r\n« نىزنى به دريا نزديك شد و ديد ، ماهىهاى قشنگ در آب شنا ميكنند . پيش خود گفت ، اگر من نى بزنم ، يقينا اين ماهىها به خشگى درآيند ، بعد نشست و چندان كه نى زد ، ديد اثرى از انتظار او نيست . پس تورى برداشته به دريا افكند و عده‌اى زياد از ماهيها بدام افتادند . وقتى كه ماهىها در تور مىجستند و مىافتادند ، نىزن در حال آنها نظاره كرده گفت ، حالا بيهوده مىرقصيد ، ميبايست وقتى كه من نى ميزدم برقص آمده باشيد . هرودوت اين گفته را چنين تعبير مىكند :\r\nكوروش خواست با اين مثل به آنها بفهماند ، كه موقع را از دست داده‌اند ، چه ، وقتى كه ، قبل از تسخير سارد ، به آنها تكليف اتّحادى كرد ، آنها رد كردند . ( بايد گفت ، كه\r\n\r\n\r\n","description":"","footnote":"\r\n( 1 ) -  Helicon . \r\n( 2 ) -  Panionium  يعنى محل اجتماع تمام ينيانها .\r\n","page_name":" 288 ","page_number":306},
  {"content":"\r\n\r\nتاسف يونانىهاى آسياى صغير از سقوط دولت ليدى بىجا بود ، چه در موقعى هم ، كه كرزوس كمك از آنها طلبيد ، حاضر نشدند او را يارى كنند . م . ) از مستعمرات يونانى فقط با اهالى مىلت كوروش قرارداد كرزوس را تجديد و نماينده‌هاى ساير مستعمرات را مرخص كرد ، بىاينكه مسئول آنها را اجابت كرده باشد . نماينده‌هاى مزبور بشهرهاى موّكلين خودشان برگشته جواب كوروش را رسانيدند و از تمام شهرهاى ينيانى آسياى صغير نمايندگانى معين شدند ، كه در پانيونيوم ، محل اجتماع اقوام ينيانى در آسياى صغير ، جمع شده در مقابل كوروش متحد شوند . نمايندگان شهرهاى تجارتى كل‌فن ، افس ، فوسه ، پرىين ، لبدس ، تئوس ، اريتر و غيره در اين‌جا بودند . شهر مىلت ، چون به مقصود خود رسيده بود ، از شركت در اين اجتماع خوددارى كرد . جزيرهء سامس و خيوس هم شركت نكردند ، با اين تصوّر ، كه كوروش ، چون بحرّيهء قوى ندارد ( فينيقيه هنوز تابع كوروش نشده بود ) ، كارى با آنها نخواهد داشت ، امّا ساير شهرها ، با وجود اينكه باهم رقابت داشتند ، در اين اجتماع از جهت خطر عمومى متحد بودند . االيانها گفتند ، هرچه ينيانها كنند ، ما هم خواهيم كرد ، دريانها ، از جهت اينكه از شهر هالىكارناس ، كه دريانى بود ، نماينده‌اى دعوت نكرده بودند ، از شركت در عمليات خوددارى كردند . چون جزاير يونانى هم حاضر نشدند در اين اجتماع شركت كنند ، ينيانها و االيانها قرار گذاشتند ، سفيرى به اسپارت فرستاده از آن دولت كمك طلبند .\r\nبا اين مقصود پىترموس « 1 » نامى را از اهل فوسه ، كه نطاق بود ، نزد اولياى دولت مذكور فرستادند . سفير ، براى اينكه توجه اسپارتيهاى فقير را به خود جلب كند ، تا زودتر جمع شده جواب او را بدهند ، لباس ارغوانى در بر كرد ( رنگ ارغوانى در عهد قديم خيلى اهميت داشت و لباس ارغوانى گران بود ) . اسپارتيها ، كه بىبضاعت بودند و لباسهاى ساده در بر ميكردند ، با حيرت بسفير نگريستند . او بسيار حرف زد و تا توانست كوشيد ، كه شنوندگان خود را تهييج كرده كمكى از اسپارتيها بگيرد ، و ليكن آنها بهيچوجه\r\n\r\n\r\n","description":"","footnote":"\r\n( 1 ) -  Pythermus . \r\n","page_name":" 289 ","page_number":307},
  {"content":"\r\n\r\nمهيج نشدند و بالاخره با خون‌سردى جواب دادند ، كه كسى را خواهند فرستاد ، در محل تحقيقاتى كند ، تا بدانند چه حوادثى روى داده . حق هم داشتند ، چنين جوابى بدهند ، زيرا از چند ماه قبل اخبارى مىشنيدند و نميدانستند ، پارس چه مملكتى است و پارسى چگونه مخلوقى . پس از آن نمايندگانى معين كردند كه ، نزد كوروش برود .\r\nبا اين مقصود يك كشتى اسپارتى پنجاه پاروئى عازم فوسه شد و در آنجا نمايندگان اسپارت لاكرينس « 1 » نامى را انتخاب كرده به سارد نزد كوروش فرستادند . او بشاه گفت :\r\n« برحذر باشيد از اينكه مستعمرات يونانى را آزار كنيد ، چه اسپارت چنين رفتاريرا تحمل نخواهد كرد » . كوروش ، چون از اسپارت همانقدر اطلاع داشت ، كه اسپارتىها از پارس و پارسيها ، با حيرت در سفير نگريسته ، بعد رو بيونانىهائى ، كه جزو ملتزمين او بودند ، كرده گفت : « لاسدمونيها كيستند وعده‌شان چيست ، كه بدين‌سان حرف ميزنند ؟ » . يونانيهاى مذكور ، اين مردم را معرفى كردند . پس از آن كوروش روى به طرف نماينده كرده گفت : « از مردمى ، كه در شهرهايشان جائى مخصوص دارند و در آن محل جمع ميشوند ، تا با قيد قسم يكديگر را فريب دهند ، من هيچگاه تشويش نداشته‌ام . اگر زنده ماندم ، چنان كنم ، كه اين مردم ، بجاى اينكه در امور ينيان‌ها دخالت كنند ، از كارهاى خودشان حرف بزنند » ( همانجا بند 153 ) . نماينده‌هاى اسپارت پس از اين جواب بمملكت خود برگشته به دو پادشاه اسپارت ، آناك ساندريدس و آريستون « 2 » ، جواب كوروش را رسانيدند ، آنها هم همان جواب را بمردم ابلاغ كردند و مسئلهء استمداد يونانيهاى آسياى صغير از اسپارتيها بهمين‌جا ختم شد .\r\nهرودوت گويد ، تهديد كوروش راجع به تمام يونانيها بود ، چه هرشهر يونانى ميدانى دارد و مردم در آنجا براى دادوستد جمع ميشوند و به عكس ، در پارس چنين ميدانهائى وجود ندارد ، ولى نتيجه‌اى ، كه مورخ مذكور ميگيرد ، به نظر صحيح نمىآيد . مقصود كوروش طرز حكومت آنان بوده ، زيرا يونانيهائى ، كه از ملتزمين كوروش بودند ، او را از طرز حكومت اسپارت آگاه كرده گفته‌اند ، كه مردم در جائى ميدان مانند جمع شده در امور صحبت ميكنند و هريك از ناطقين مىخواهد عقيدهء خود را\r\n\r\n\r\n","description":"","footnote":"\r\n( 1 ) -  Lacrines . \r\n( 2 ) -  Anaxandrides . Ariston \r\n","page_name":" 290 ","page_number":308},
  {"content":"\r\n\r\nبمردم تزريق كند . معلوم است ، كه كوروش را اين طرز حكومت خوش نيامده و آن جواب را داده . خلاف اين فرض طبيعى نيست ، زيرا ، وقتى كه مىخواهند ، مردمى را معرفى كنند ، طرز حكومت آن را كنار نمىگذارند تا از ميدان دادوستد حرف بزنند . بنابراين از اين جواب نميتوان استنباط كرد ، كه ميدان خريد و فروش در پارس وجود نداشته . به عكس ، چون معاملات در آن زمان بيشتر با معاوضهء جنس به جنس ميشد و دكان يا حجره براى اين نوع معاملات تنگ بود ، ظنّ قوى اين است ، كه وجود داشته . بهرحال اگر هم نبوده ، مقصود كوروش طرز حكومت اسپارتىها بوده ، نه ميدان دادوستد .\r\n\r\nچهارم - مراجعت كوروش بايران ، وقايع ليديه\r\nچون در اين زمان كوروش بكارهائى ، كه در مشرق داشت ، بيش از كارهاى غربى اهميت ميداد ، شخصى را از اهل ليديّه پاك‌تياس « 1 » نام بحكومت اين مملكت معين كرده ترتيبات آن را باحوالى ، كه در زمان استقلال داشت ، باقى گذاشت و بعد كرزوس را با خود برداشته عازم ايران شد ( هرودوت ، كتاب 1 بند 154 ) . در تعيين يكنفر ليدى بحكومت اين مملكت كوروش ترتيب ايران را مرعى داشت ، چه در ايران معمول بود ، وقتى كه مملكتى را مىگرفتند ، از خانوادهء حكمرانان يا نجباى آن مملكت كسى را بحكومت آن معين مىكردند ، ولى ديرى نگذشت ، كه كوروش فهميد ، اين ترتيب موافق اوضاع آسياى سفلى نيست ، توضيح آنكه پاك‌تياس ، همين كه كوروش را دور ديد ، دعوى استقلال كرد و چون خزانهء كرزوس را كوروش به او سپرده بود ، مردم سواحل را با خود همراه كرده سپاهى ترتيب داد .\r\nبعد بسارد رفته ( تابال ) حاكم ايرانى را در ارك محاصره كرد . اين خبر در راه بكوروش رسيد و او ، چنان كه هرودوت گويد ( كتاب 1 ، بند 157 - 162 ) بكرزوس گفت :\r\n« عاقبت اين امر چيست ؟ چنين به نظر مىآيد ، كه مردم ليدى براى خودشان و من زحمت فراهم كنند . آيا بهتر نيست ، كه ليديها را برده كنم ؟ تا حال من با آنها\r\n\r\n\r\n","description":"","footnote":"\r\n( 1 ) -  Paktyas . \r\n","page_name":" 291 ","page_number":309},
  {"content":"\r\n\r\nچنان رفتار كردم ، كه شخصى پدرى را بكشد و با اطفال او بملاطفت رفتار كند ، چه تو را ، كه بهتر از پدر براى آنها بودى ، از سلطنت انداختم و با خود دارم ، ولى شهر را باهالى واگذارده‌ام . باوجوداين رفتار در حيرتم ، كه چرا با من چنين كردند » . كرزوس در جواب گفت : « شاها ، در غضب مشو ، ليديها نه از بابت گذشته‌ها تقصيرى دارند و نه از جهت حال . گذشته‌ها تقصير من بود و من كفارهء آن را مىدهم . حال تقصير پاك‌تياس است و بايد مجازات شود . از تقصير ليديها بگذر و براى اينكه بعدها نشورند ، چنين كن :\r\nرسولى به سارد بفرست و بفرما ، كه ليديها اسلحه برندارند ، در زير ردا قبائى بپوشند ، كفشهاى بلند در پا كنند و اطفال خود را بنواختن آلات موسيقى و به تجارت عادت دهند . به زودى خواهى ديد ، كه مردان ليدى زنانى خواهند بود و خيال تو از شورش آنها راحت خواهد شد » . كوروش رأى او را پسنديد ، مازارس « 1 » نام مادى را انتخاب كرده بسارد فرستاد كه پاك‌تياس را گرفته نزد او آرد و خود عازم پارس گرديد . مازارس مادى بسارد وارد شد و ديد ، كه پاك‌تياس با همراهان خود فرار كرده ، به كوم « 2 » مستعمرهء يونانى رفته . اوامر كوروش را انجام داد و از اين زمان وضع زندگانى ليديها تغيير كرد . بعد باهالى كوم پيغام فرستاد ، كه پاك‌تياس را تسليم كنند . كومىها صلاح را در اين ديدند كه از غيب‌گوهاى معبد بران خيد « 3 » ، واقع در ناحيهء مىلت ، سؤال كنند ، كه تكليفشان چيست . جواب آمد ، كه پاك‌تياس را رد كنند . كوميها براى رد كردن او حاضر شدند ، ولى شخصى آريس‌توديك نام مانع شده گفت ، كه رسولان دروغ گفته‌اند . قرار دادند ، كه مجددا رسولانى رفته رأى خدا را بپرسند . آريس توديك ، كه نيز جزو رسولان بود ، بعد از ورود به محل غيب‌گو را مخاطب داشته چنين گفت : « آقا ، پاك‌تياس براى نجات خود از دست پارسيها ، كه ميخواهند او را بكشند ، بما پناه آورده و پارسيها رد كردن او را از كوميها ميخواهند . هرچند ما از قوّت پارسيها ميترسيم ، باوجوداين او را ردّ نخواهيم كرد ، مگر اينكه تو روشن بما بگوئى ، چه كنيم » . غيب‌گو باز گفت ،\r\n\r\n\r\n","description":"","footnote":"\r\n( 1 ) -  Mazares . \r\n( 2 ) -  Cumes . \r\n( 3 ) -  Branchide . \r\n","page_name":" 292 ","page_number":310},
  {"content":"\r\n\r\nپاك‌تياس را بپارسىها ردّ كنيد . پس از اين جواب آريس توديك در اطراف معبد گردش كرده گنجشگها و مرغان ديگر را ، كه در پناه معبد بودند ، متفرق كرد . در اين حين صدائى از درون معبد بلند شد : « اى بىدين ، چه ميكنى ، تو مرغهائى را ، كه به من پناه آورده‌اند ، مىرانى ؟ » . آريس توديك در جواب گفت : « آقا ، تو مرغها را حفظ ميكنى و در همين حال بكومىهاى ميگوئى پاك‌تياس را ردّ كنند » جوابى آمد بدين مضمون : « من امر ميكنم ، پاك‌تياس را ردّ كنيد ، تا شما از جهت بىدينى هلاك شويد و ديگر از اين معبد راجع برد كردن پناهنده سؤالى نكنيد » . اين جواب كافى بود ، كه كومىها براى دادن پاك‌تياس بسردار كوروش حاضر نشوند ، ولى ، چون نمىخواستند با پارسىها طرف شوند ، او را اغوا كردند ، كه به مىتىلن فرار كند . اهالى اين شهر حاضر شدند ، پاك‌تياس را در ازاى وجهى بدهند ، ولى ، همين كه اين خبر به كومىها رسيد ، كشتى فرستاده او را از جزيرهء لس‌بس به خيوس « 1 » بردند . اهالى اين جزيره طالب ناحيه‌اى بودند موسوم به آتارنى ، كه در مقابل لس‌بس واقع بود ، و به مازارس گفتند ، اگر آن ناحيه را بما دهى ، پاك‌تياس را ردّ مىكنيم ، او چنين كرد و پاك‌تياس را بسردار مزبور تسليم كردند ، پس از آن سردار مزبور پاك‌تياس و اشخاصى را ، كه با او همراهى كرده بودند ، سخت بمجازات رسانيد .\r\n\r\nپنجم - تسخير باقى آسياى صغير\r\nمازارس بتسخير مستعمرات يونانى پرداخت و اوّل محلى ، كه سقوط كرد ، پرىين « 2 » بود . پس از آن دشت مه‌آندر « 3 » و ولايات ماگنزى « 4 » را اين سردار بتصرّف آورد . در اين احوال سردار مذكور مرد و هارپاگ بجاى او مأمور شد .\r\nهرودوت گويد ( كتاب 1 بند 163 - 177 ) اين همان هارپاگ مادى است ، كه با كوروش در موقع قيام او بر ضدّ آستياگ همراه بود ، اين سردار به شهر فوسه پرداخته آن را محاصره كرد ، تا اهالى بواسطهء گرسنگى تسليم شوند . اهالى اين شهر نيز دريانوردان خوبى بودند و تا ايبرى ( اسپانياى كنونى ) كشتىهاى آنها\r\n\r\n\r\n","description":"","footnote":"\r\n( 1 ) -  Lesbos , Chios . \r\n( 2 ) -  Priene . \r\n( 3 ) -  Meandre . \r\n( 4 ) -  Magnesie . \r\n","page_name":" 293 ","page_number":311},
  {"content":"\r\n\r\nدريانوردى ميكرد . سابقا پادشاهى تارتس « 1 » نام آنها را دعوت كرده بود ، بمملكت او رفته متوطن شوند و خود را از قيد كرزوس خلاص كنند . آنها به اين امر راضى نشده ، ولى پولى از پادشاه مزبور گرفته برج و باروى شهر خود را محكم كرده بودند ، هارپاگ با آنها از در مسالمت درآمده گفت « اگر تسليم شويد ، به همين اكتفا خواهم كرد ، كه براى علامت تسليم يك دندانهء برج را خراب كنيد و يك خانه در شهر به من واگذاريد » . باوجوداين اهالى فوسه حاضر نشدند ، آزادى خود را از دست دهند ، ولى چنين وانمودند ، كه راضى هستند و فقط مهلتى براى مشورت ميخواهند .\r\nهارپاگ راضى شد ، كه مهلت بدهد . بعد خواستند ، كه سپاه پارسى از ديوارهاى شهر عقب بنشيند . هارپاگ گفت ، چنين كنم ، اگرچه ميدانم ، كه نيت خوبى نداريد و سپاه پارس عقب نشست . پس از آن اهالى فوسه ، در مدّت مهلت ، زنان و اطفال خود را با اموالى ، كه ممكن بود با خود ببرند ، برداشته و بكشتىهاى خود نشسته به طرف جزيرهء خيوس رفتند . وقتى كه هارپاگ وارد فوسه شد ، شهرى يافت ، كه خالى از سكنه بود . اهالى خيوس مهاجرين را بد پذيرفتند و به آنها مسكن و مأوا ندادند . اين بود ، كه اهالى فوسه تصميم كردند به كرس « 2 » رفته در آنجا متوطن شوند و خواستند ، قبل از اقدام به اين مهاجرت دور و دراز ، انتقامى از ايرانيها بكشند .\r\nبا اين مقصود به فوسه برگشته و عده‌اى از ساخلو پارسى را كشته روانهء مقصد شدند .\r\nبر اثر اين اقدام نيمى از اهالى فوسه ، پس از آن ، كه وطن خود را ديد ، ديگر نخواست بمهاجرت تن در دهد ، بنابراين عهد و پيمان خود را شكسته باطاعت پارس درآمد و هارپاگ ، با وجود اينكه عده‌اى از ساخلو ايرانى را كشته بودند ، نسبت به آنان مهربانى كرده شهر را به آنها واگذارد . نصف ديگر به آلاليا « 3 » كه در كرس بود رفت و ، چون براه‌زنى در دريا پرداخت ، دولت قرطاجنه با آنها طرف شده عده‌اى زياد از آنها بكشت و باقى مانده از جائى به جائى رفتند ، تا به محل وليا « 4 » در خليج پوليكاسترو « 5 » رسيده در آنجا سكنى گزيدند . بعد از فوسىها ، هارپاگ به تيان‌ها « 6 » يعنى اهالى تئوس پرداخت . اهالى آن به آبدر رفتند و شهر بتصرّف سردار مزبور\r\n\r\n\r\n","description":"","footnote":"\r\n( 1 ) -  Tartesse . \r\n( 2 ) -  Corse . \r\n( 3 ) -  Alalia . \r\n( 4 ) -  Velia . \r\n( 5 ) -  Policastro . \r\n( 6 ) -  Theiens . \r\n","page_name":" 294 ","page_number":312},
  {"content":"\r\n\r\nدرآمد . پس از آن ينيانها ، با وجود پافشارى زياد و جنگها ، مطيع شدند و اين باعث شد ، كه يونانيهاى جزاير هم مطيع گشتند . االيانها و دريانها هم پس از آن سر اطاعت پيش آوردند و هارپاگ از آنها سپاهى گرفته بر ضدّ كاريان ، كيليكيها و پداسيان « 1 » به كار برد . بدين نحو بمرور تمام محل‌هاى آسياى صغير ، كه در زمان ليديها هم مستقل مانده بودند ، سرتسليم پيش آوردند . از جمله جزاير يونانى بود ، كه در آنزمانهم مطيع ليديّه نگرديده بود . هرودوت گويد : اهالى فوسه و تئوس يگانه مردمى بودند ، كه بمهاجرت راضى شده آزادى خود را از دست ندادند .\r\nديودور سيسيلى راجع به هارپاگ حكايتى ذكر مىكند ( قطعه‌اى از كتاب نهم ) ، كه در روايت هرودوت نيست . مورّخ مذكور گويد : كوروش ، چون هارپاگ را والى ولايات ساحلى كرد ، يونانيهاى آسيا سفرائى نزد او فرستادند ، تا با كوروش عهدى منعقد دارند . هارپاگ گفت : « من با شما چنان كنم ، كه وقتى با من كردند و اين مثل را آورد : روزى از پدرى خواستم ، كه دخترش را به من بدهد . او ، چون مرا لايق دامادى خود نميدانست ، دختر را بشخصى ، كه تواناتر از من بود ، وعده كرد ، ولى پس از چندى ، كه ديد من ، مورد عنايت شاهم ، خواست او را به من بدهد و من به او گفتم ، كه دخترش را مىپذيرم ، ولى مانند زن غير عقدى . اكنون شما ، يونانىها هم ، در چنين وضعى واقع شده‌ايد ، زيرا ، وقتى كه كوروش اتحاد شما را طالب بود ، پيشنهاد او را ردّ كرديد و حالا ، كه اقبال با او شده ، ميخواهيد دوستى او را تحصيل كنيد . اگر ميخواهيد در تحت حمايت پارسىها باشيد ، بايد مانند بندگان مطيع شويد » . لاسدمونىها چون خبر يافتند ، كه يونانيهاى آسيا در خطرند ، سفرائى نزد كوروش فرستاده گفتند : « يونانىهاى مزبور از نژاد ما هستند و ما حاضر نيستيم ، كه با آنها مانند بندگان رفتار كنى » . شاه از اين سخن تعجب كرده جواب داد . « مردانگى شما را وقتى خواهم سنجيد ، كه يكى از بندگانمرا بتسخير يونان مأمور كنم » .\r\n\r\n\r\n","description":"","footnote":"\r\n( 1 ) -  Pedasiens . \r\n","page_name":" 295 ","page_number":313},
  {"content":"\r\n\r\n\r\nششم - نوشته‌هاى كزنفون راجع بفتوحات كوروش\r\nپس از آنكه نوشته‌هاى هرودوت و غيره راجع بفتوحات كوروش در آسياى صغير ذكر شد ، مقتضى است مضامين نوشته‌هاى كزنفون هم در باب كارهاى اين شاه ، چنان كه نويسندهء مزبور در سيروپدى شرح داده ، ذكر شود . او در جزئياتى داخل شده ، كه ديگران ننوشته‌اند و ، اگر تمامى اين كيفيات را نتوان وقايع تاريخى دانست ، اين هم معلوم است ، كه تمامى نوشته‌هاى كزنفون را هم نميتوان نتيجهء تخيّلات او دربارهء كوروش بشمار آورد ، زيرا اولا نوشته‌هاى نويسندهء مزبور ، راجع بوقايع مهمى مانند قشون‌كشى به ليديّه ، تسخير سارد ، محاصرهء بابل و تسخير آن ، اساسا با نوشته‌هاى هرودوت مخالفت ندارد . ثانيا كزنفون ، راجع بترتيبات و تشكيلاتى كه كوروش داده ، در موارد زياد گويد ، كه اين ترتيبات را اكنونهم شاه يا شاهان حفظ كرده مجرى ميدارند ، بنابراين ، اگر در باب اسامى بعض اشخاص و مردمان و نيز راجع بكيفيّاتى ، در صحت نوشته‌هاى او ترديد داشته باشيم ، جاى ترديد نيست ، كه ترتيبات و تشكيلات را كزنفون ، موافق آنچه ، كه در موقع بودن خود در مستملكات ايران ، در آخر قرن پنجم ق . م ، مشاهده كرده ، نوشته و ، اگر هم با ترتيبات زمان كوروش صدق نكند ، لااقل به زمان اردشير دوّم هخامنشى مربوط بوده بطور كلى اوضاع آنزمانرا مينمايد . گذشته از اين ملاحظات ، راجع ببعض وقايع ، مثلا تسخير ارمنستان در زمان كوروش ، هرودوت و كتزياس هيچگونه اطلاعاتى نميدهند .\r\nبنابراين ، از مورّخين يونانى ، كه به زمان كوروش بالنسبه نزديك بودند ، يگانه منبع اطلاعات ما نسبت باينگونه وقايع همانا نوشته‌هاى كزنفون است . بهرحال نوشته‌هاى او را نميتوان كنار گذارد و اين است مضامين آن :\r\n\r\nكياكسار كوروش را بكمك ميطلبد\r\nمورّخ مذكور حكايت خود را دنبال كرده چنين گويد ( كتاب 1 ، فصل 5 ) : همين‌كه كياكسار از اتحاد آسور « 1 » ، ليديّه و غيره بر ضد ماد آگاه شد ، بقدريكه ميتوانست ، بتداركات جنگ پرداخت و كبوجيه ( كامبيز ) پادشاه پارس را ، بكمك طلبيد . در همين وقت\r\n\r\n\r\n","description":"","footnote":"\r\n( 1 ) - مقصود از آسور بابل است .\r\n","page_name":" 296 ","page_number":314},
  {"content":"\r\n\r\nبه كوروش پيغام داد كه ، اگر ، پارس قشونى بفرستد ، او بسردارى بيآيد . كوروش ، كه در اين هنگام از مرحلهء شباب بيرون آمده در طبقهء مردان داخل شده بود ، با مردان و پيرمردان مذاكره كرد . آنها پذيرفتند ، كه قشونى به ماد بفرستند و كوروش را سردار كردند . مقرر شد ، دويست نفر هوموتيم « 1 » انتخاب شود و هركدام از آنها چهار نفر هوموتيم ديگر انتخاب كند ، تا عدّه بهزار برسد . بعد ، اين هزار نفر ده هزار نفر كماندار و ده هزار پيادهء سبك اسلحه و ده هزار فلاخندار بگيرند .\r\n( هوموتيم را كزنفون بمعنى هم رتبه استعمال كرده و شايد در پارسى قديم هم‌تيم بمعنى هم‌جا بوده ، حالا هم‌تيم بمعنى جا است چنان كه گوئيم تيمچه يعنى تيم كوچك .\r\nهوموتيمهاى كزنفون سپاهيان زبده بودند ، كه اسلحهء دفاعى و تعرّضى خوب داشتند . م . ) .\r\nكوروش هزار نفر هم تيم را در جائى جمع و نطقى براى تشويق آنان كرد . در اين نطق مردانگى ، بردبارى ، كار كردن و قانع بودن آنها را ستوده گفت : « شك ندارم ، كه شما دشمنانرا عاجز خواهيد كرد . ما چشم‌داشت باموال ديگران نداريم ، ولى ، وقتى كه دشمن بما حمله مىكند و دوستان از ما كمك ميطلبند ، چيزى صحيح‌تر از اين نيست ، كه دشمنانرا دفع و دوستانرا كمك كنيم . اينرا هم ميدانيد ، كه نه فقط در كارهاى بزرگ ، بل در كارهاى كوچك هم ، من هميشه از خدا شروع ميكنم . در اين امر نيز از اين‌جا شروع كرده‌ايم . برويد كسان خود را انتخاب كنيد و به راه افتيد . من نزد پدرم ميروم و ، پس از اينكه اطلاعاتى صحيح راجع بدشمن يافتم و آنچه لازم است انجام دادم ، حركت خواهم كرد ، تا بفضل خدا بهره‌مندى با ما باشد » .\r\n\r\nصحبت كوروش با پدرش\r\n( كتاب 1 ، فصل 6 ) كوروش به خانه برگشته هستيا « 2 » ، زوس « 3 » و ساير خدايانرا نيايش كرد و بعد بيرون رفت ( هستيا در يونان همان بود ، كه در روم و ستا « 4 » ميناميدند ، يعنى ربة النوع آتش و اجاق خانواده ، زوس ، يا ژوپىتر رومىها ، خداى بزرگ بود .\r\n\r\n\r\n","description":"","footnote":"\r\n( 1 ) -  Homotimes . \r\n( 2 ) -  Hestia . \r\n( 3 ) -  Zeus . \r\n( 4 ) -  Vesta . \r\n","page_name":" 297 ","page_number":315},
  {"content":"\r\n\r\nمقصود كزنفون اين است ، كه كوروش خدا و نيز اجاق خانواده را نيايش كرد . م . ) بعد پدرش او را مشايعت كرده چنين گفت : « رعدوبرقى ، كه حادث شد ، فال نيك است ، قربانيها هم اين فال را تأييد ميكنند . من تمام علائم را به تو آموخته‌ام ، تا همه چيز را به چشم خود ببينى ، به گوش خود بشنوى و غيب‌گويان نتوانند تو را فريب دهند ، يا ، اگر چنين كسانى نباشند ، خودت بتوانى ارادهء خدايان را بدانى » .\r\nكوروش جواب داد : « آنچه را ، كه گفته‌اى خواهم كرد ، بخاطر دارم ، كه روزى به من چنين پند دادى : وسيلهء مطمئن براى رسيدن بمقاصد اين است ، كه انسان فقط در مواقع بدبختى و فلاكت به ياد خدا نيفتد ، بلكه در مواقع سعادت هم او را تقديس كند . چنين است نيز تكليف انسان نسبت بدوستان خود . من خدا را دوست خود ميدانم » . كبوجيه - : « چنين است فرزند ، اشخاصيكه ميدانند ، چه وسائلى خدا در اختيار ما گذارده ، بهتر از اشخاص جاهل فايده مىبرند ، زيرا آنها كار ميكنند و بيكار نمىنشينند » . كوروش - : « بلى من بخاطر دارم ، كه تو ميگفتى ، وقتى كه ما كاهليم ، نبايد از خدا چيزى بخواهيم . اگر تيراندازى و اسب‌سوارى را نميدانيم ، يا در مقابل دشمن پافشارى نداريم ، نبايد از خدا فتح بخواهيم . هرگاه كشتى را نميتوانيم اداره كنيم ، نشايد متوّقع نجات آن باشيم و نيز ، اگر تخم نكارند ، نبايد منتظر حاصل خوب باشند . توقع داشتن از خدا در اين موارد نسبت به او ظلم است و چشم‌داشت انسان از او در اين گونه مواقع غير مشروع » . كبوجيه - :\r\n« چنين است ، ولى يك نكته را نيز درنظر گير : انسان بايد سعى كند ، ما يحتاج خود را به قدر كفايت و وفور دارا باشد و اينهم از حكومت خوب حاصل مىشود » .\r\nكوروش - : « بلى ، بخاطر دارم ، كه چه چيزها در اين باب به من گفتى . حكومتهاى مردمان ديگر ، حتى حكومت متحدين ما ، تصوّر ميكنند ، كه فرمانفرمائى آن‌ها براى زياد كردن ثروت و خوردن و خوابيدن بسيار است ، و حال آنكه من پندارم ، كه تفاوت بين مدير و مردم در اين نيست . اداره‌كننده بايد مآل‌بين باشد و بيشتر كار كند » . كبوجيه - : « چنين است ، مجادله با چيزها گاهى\r\n\r\n","description":"","footnote":"","page_name":" 298 ","page_number":316},
  {"content":"\r\n\r\nبمراتب سخت‌تر از جنگ با اشخاص است ، مثلا تو ، كه حالا با اين قشون حركت ميكنى ، آيا لوازم آن را دارى ؟ اگر ندارى سردارى تو هيچ و پوچ است » .\r\nكوروش - « كياكسار وعده كرده ، تمام لوازم را بدهد » . - « پس تو بثروت او اميدوارى ؟ » - « نه ، من اطلاعى در اين باب ندارم » . - « پس تو به چيزى كه نميدانى اميدوارى ، تو حالا هزار گونه خرج خواهى داشت ، زيرا هزار چيز براى تو لازم خواهد شد .\r\nآيا كياكسار بعهد خود وفا خواهد كرد ؟ و ، اگر نكرد ، چه خواهى كرد ؟ بىوسائل پيشرفت محال است » . - « پدر ، اگر وسيله‌اى دارم بگو » . - « تو ميگوئى ، اگر وسيله‌اى هست ، بگويم ؟ وسيله ، اگر در دست كسى ، كه لشكرى در اختيار خود دارد ، نباشد ، بس در دست كى است ؟ تو از اين‌جا با پياده نظامى ميروى ، كه بهترين پياده نظام عالم است ، سواره نظام ماد ، كه خيلى قوى است ، متحد تو خواهد بود . در اين صورت ، كدام مردم حول‌وحوش نخواهد خواست ، به تو كمك كند ، از اين جهة ، كه تو را از خود راضى نگاهدارد يا از ضرر تو مصون بماند ؟ بس لازم است با كياكسار مشورت كنى ، كه همه چيز لازم را تدارك كند و وسائل مطمئن داشته باشى . اين نكته را مخصوصا درنظر گير . بايد پيش از آنكه احتياج را حس كنى ، رفع آن را در اختيار خود بينى . بفكر قحطى بايد در موقع فراوانى بود ، زيرا هر قدر تو بىنيازتر بنمائى ، بيشتر به تو خواهند داد و حرف تو وقتى مؤثرتر است كه بتوانى به آن عمل كنى » . بعد پدر كوروش صحبت از فنون جنگى داشت و چنين گفت : « سپاه‌آرائى و سوق‌الجيش به كار نميآيد ، اگر لوازم قشون مهيا نباشد » . پس از آن از اطاعت سپاهيان ، خدعه‌هاى جنگى ، حفظ الصحه قشون حرف زد و يكايك نكات را به كوروش تذكر داد . در باب حفظ الصحه كوروش گفت ، كه اطبائى در قشون دارد . كبوجيه جواب داد : « بسيار خوب ، ولى اطبا برفوگرها شبيه‌اند ، كه لباس پاره را اصلاح ميكنند . آيا بهتر نيست ، كه اصلا نگذارى سرباز ناخوش شود ، براى اين مقصود بايد اردو را در جاهاى سالم زد . جاهاى سالم را در خود محل بهتر ميدانند و از رنگ و روى اهل محل معلوم است ، كه كجا سالم است و كجا مضر . ديگر اينكه براى سالم بودن بايد ورزش كرد » . كوروش - « خودم چنين ميكنم » . كبوجيه - « بايد در فكر ديگران هم بود ، قشون را نبايد بيكار\r\n\r\n","description":"","footnote":"","page_name":" 299 ","page_number":317},
  {"content":"\r\n\r\nگذاشت . لشكرى ، كه يك لحظه به ديگرى زيان يا به خود سود نميرساند ، بوظيفه خود عمل نميكند . يكنفر را سير كردن كارى است آسان ، خانه‌اى را سير نگاهداشتن مشكل‌تر است و از همه سخت‌تر راضى نگاهداشتن لشكر است . بايد او را سير و سالم نگاهداشت و به كار انداخت » . كوروش - « براى دلگرمى سربازان بايد آنها را اميدوار كرد » . كبوجيه - « اين وسيلهء خوبى است ، ولى ملتفت باش ، كه نويدهاى دروغ ندهى ، زيرا ، چون سرباز فريب خورد ، وقتى هم ، كه وعده تو صحيح باشد ، باور نخواهد كرد ، چنان كه سگ شكار را ، اگر صاحبش به شكار دروغى ترغيب كند ، بعدها از اطاعت سرمىپيچد و نيز توبيخ و ملامت موقع و حدّى دارد و ، اگر افراط كنى حرفت ديگر مؤثر نخواهد بود » . كوروش - « چنين است و من گمان ميكنم ، كه بهترين وسيله براى نظم و اطاعت سربازان اين است ، كه خدمت را پاداش دهم و ناخدمتى را كيفر » . كبوجيه - « بلى ، ولى راهى هست ، كه ما را زودتر به مقصود مىرساند : وقتى كه مردم مىبينند ، كه ديگرى به از آنها در نفع آنان اقدام مىكند ، با ميل مطيع ميشوند .\r\nمگر نمىبينى ، كه مريض در جستجوى طبيب است و در موقع طوفان دريا ملّاحان بهتر اطاعت ميكنند ، ولى اگر به عكس باشد ، زبان خوش و انعام نتيجه نمىدهد ، زيرا كى است ، كه انعام بگيرد ، تا به ضرر خود اقدام كند » . كوروش - « مقصود تو اين است ، كه ما بايد چنان رفتار كنيم ، كه ما را ماهرتر از خودشان بدانند ؟ » . كبوجيه - « بلى » - « براى رسيدن به اين مقصود چه بايد كرد ؟ » - « كوتاه‌ترين راه اين است ، كه هركس ميخواهد ، خود را ماهرتر نشان بدهد ، بايد ياد بگيرد و الّا فريب دادن مردم يا تمجيدات بىاساس عمرى دارد بسيار كوتاه و بعلاوه تو در انظار موهون خواهى بود . در تمامى اين كارها يك چيز از همه عمده‌تر است : بايد چنان كرد ، كه سپاهت تو را دوست بدارد ، در اين راه ترتيب همان است ، كه ما نسبت بدوستان خود اعمال ميكنيم ، وقتى كه ميخواهيم در دل آنها جا داشته باشيم ، و بهترين وسيلهء اين كار هم نيكى است درباره آنها . راست است ، كه انسان نمىتواند ، هر زمان كه بخواهد به كسى نيكى كند ، ولى كمك كردن به اشخاص ، شركت در شادى و غصهء\r\n\r\n","description":"","footnote":"","page_name":" 300 ","page_number":318},
  {"content":"\r\n\r\nآنها و راهنمائى در مواقعى ، كه آنها پيش‌بين نيستند ، دلالت بر مهر ما نسبت به ديگران مىكند » . بعد كبوجيه نصايحى راجع بجنگ بپسر خود داده ضمنا گفت ، كه شجاعت غير از تهور است و شجاعت گاهى اقتضا مىكند ، كه ما قوّهء خود را سالم نگاهداريم .\r\nكوروش در اين وقت پرسيد : « پدر ، براى اينكه شخص بر دشمن فايق آيد ، چه چيزها لازم است ؟ » . پدرش جواب داد : « اين سؤال نه ساده است و نه آسان . براى نيل به اين مقصود بايد شخص كمين كند ، قواى خود را پنهان دارد ، مزوّر باشد ، فريب دهد ، بدزدد ، غارت كند و در هر چيز بر دشمن مزيّت يابد » . كوروش - « پدر ، با اين صفات چه انسان خوبى خواهم بود » . - « بلى فرزند ، با اين صفات بهترين شخص خواهى شد » . - « اگر چنين است ، پس چرا در كودكى بما ياد ميداديد ، به كلى طور ديگر باشيم » . - « صحيح است ، حالا هم ميگويم ، بايد چنين بود ، ولى با كى ؟ با دوستان و هموطنان .\r\nاما براى زيان رسانيدن بدشمنان بايد هزار راه كج آموخت . اگر چنين نبود ، چرا تير و زوبين‌اندازى ياد ميگرفتى ، چرا گراز را بدام مىانداختى ، چرا گوزن را با تور يا كمند ميگرفتى ، چرا با شير و پلنگ و خرس در مبارزه شده سعى ميكردى ، كه بر آنان غلبه يا بى ، آيا اين چيزها از راه حيله و فريب و براى بهره‌مندى نيست ؟ » .\r\nكوروش - « اينها همه وسائلى است بر ضدّ حيوانات ، ولى من بخاطر دارم ، كه روزى شخصى را فريب دادم و سخت تنبيه شدم » . كبوجيه گفت : « راست است ، ما بشما هيچگاه ياد نداديم ، انسان را نشانه كنيد ، ميگفتيم بياموزيد ، كه خوب بنشانه زنيد ، تا در موقع جنگ اين هنر خود را به كار بريد » . كوروش - « اگر لازم است ، كه ما رفتار خوب و هم بد را فرا گيريم ، چرا در كودكى بما هردو را نمىآموزند ؟ » . كبوجيه - « در ايام پدران ما ، آموزگارى بود ، كه هر دو را مىآموخت ، مثلا ميآموخت ، كه بايد راست گفت و نگفت ، فريب داد و نداد ، تهمت زد و نزد . بعد ميگفت خوبى براى دوستان و بدى براى دشمنان است . در نتيجه اين وضع ، چون كارهاى بد در ميان كودكان بالا گرفت ، حكمى صادر شد ، كه آن را تغيير داد و قرار شد ، معلم چيزهاى خوب را بياموزد و در نتيجهء اين تغيير ، اخلاق هموطنان بهتر شد . اما در اين سن ، كه تو هستى ، نگرانى نيست ، كه پس از آن تعليمات دوباره وحشى شوى . اين است\r\n\r\n","description":"","footnote":"","page_name":" 301 ","page_number":319},
  {"content":"\r\n\r\nكه ميگويم : با دشمن بچه‌سان بايد بود . اين مسئله مانند عشق است ، با طفلى از عشق حرف نميزنند ، تا مبادا بواسطه شهوت و نادانى راه افراط پيش گيرد ، ولى چون موقع در رسيد ، بيمى نيست ، كه جوان معنى عشق را بداند » . كوروش - « پدر ، من مىبينم ، كه از حيله‌هاى جنگى بىاطلاعم ، اگر چيزهائى در اين باب مىدانى به من بگو » . - « سعى كن ، كه با قشون مرتب بر لشكر بىنظم ، با سپاهيان مسلح بر سپاهيان بىاسلحه بتازى و نيز با افراد بيدار بر افراد خواب‌آلود حمله كنى ، سعى كن ، وقتى كه خودشان را پنهان ميكنند ، تو آنها را ببينى و اگر در موقع بدى هستند ، تو موقع خوب بگيرى . بايد بدانى ، كه تو از چه حيث ضعيفى و از كجاى دشمن مىتوان ضربت وارد كرده فاتح شد » . - « براى داشتن مزايا نسبت بدشمن همين چيزها لازم است يا باز چيزى هست ؟ » - « البته چيزهاى ديگر هم هست . بايد دشمن را فريب داد و ناگهان بر او تاخت ، يا براى مختل‌كردن قواى او ، تظاهر كنى ، كه ميگريزى و او را به جاهائى كشى ، كه برايش بد است . نبايد به همين چيزها ، كه آموخته‌اى ، قناعت ورزى ، خودت بايد حيله‌هائى اختراع كنى ، چنان كه موسيقىدان اكتفا نميكند بنواختن چيزهائى ، كه ياد گرفته و هر روز خودش نواهائى اختراع مىكند . چنان كه در موسيقى الحان تازه را قدر ميدانند ، در جنگ هم خدعه‌هاى جديد اهميت دارد ، زيرا دشمن بهتر فريب مىخورد » . بعد كبوجيه مثالهائى از زندگانى كوروش در ايام جوانى او آورده گفت : « كارهائى ، كه تو براى گرفتن جانوران و پرندگان ميكردى ، اگر همان كارها را براى غلبه يافتن بر انسان كنى ، گمان نميكنم ، كسى از دست تو خلاصى يابد ، ولى وقتى كه در دشت دائما با دشمنى ستيزه ميكنى ، كه خوب مسلح است ، اين را بدان : در اين موقع مزايائى به كار ميآيد ، كه از ديرگاه تدارك شده ، يعنى سربازان ورزيده ، كه روحشان قوى است و در كارهاى رزمى خوب پرورش يافته‌اند . بايد يك لحظه از ياد اشخاصى ، كه به تو اطاعت ميكنند ، غافل نباشى . شب بايد فكر كنى ، كه روز چه خواهند كرد و روز نقشهء شب را بكشى . بايد بدانى ، چگونه لشكر را براى جنگ بصف واميدارند ، چطور\r\n\r\n","description":"","footnote":"","page_name":" 302 ","page_number":320},
  {"content":"\r\n\r\nآن را روز يا شب حركت ميدهند ، در تنگها و معابر باريك چه بايد كرد و در راههاى هموار و كوهستان چه ، بچه ترتيب بايد اردو زد و روز و شب ديده‌بان و قراول گماشت ، بچه‌سان حمله برد ، عقب نشست ، به شهر دشمن نزديك گشت ؟ آيا بايد تا نزديكى باره‌ها راند يا از آن دور شد ؟ بچه نحو از رود يا جنگلى گذشت و خود را از سواره نظام دشمن و تيراندازان يا فلاخن‌داران محفوظ داشت ؟ وقتى كه دشمن در موقع حركت سپاهت حمله مىكند ، چطور ستونها را مبدل بصفوف جنكى كنى ، اگر دشمن از عقب يا از پهلو حمله مىكند ، چگونه جلو او را بگيرى ، اسرار آن را فاش و رازهاى خود را ، تا توانى ، خوب پنهان كنى ؟ چيزهائى ، كه مىگويم ، همه را شنيده‌اى و درسى نبوده ، كه تو از آن استفاده نكرده باشى ، حالا با تو است ، كه هريك از وسائل را بموقع به كار برى . فرزند - يك چيز را از من داشته باش ، وقتى كه مىبينى ، نتيجهء قربانى مساعد نيست ، خود و لشكرت را بيهوده بخطر مينداز .\r\nمردم غالبا نقشه را موافق حدسيات خودشان ميكشند و چيزى را ، كه در خير آنان است نميدانند ( كزنفون در موارد زياد از نظر يونانىها صحبت كرده ، از جمله همين مورد است : در ايران قديم عادت نداشتند ، قبل از جنگ از روى روده‌هاى حيوان قربانى تفأل كرده عقيده خدا را راجع بفتح يا شكست بپرسند ، اين مطلب را هرودوت فقط راجع بيك مورد ، كه جنگ پلاته است ، نوشته و آن هم ، اگر صحيح باشد ، از اين جهت بوده ، كه در قشون ايران عدهء زيادى از سپاهيان اجير يونانى بايرانىها كمك ميكردند . م . ) . تو اين نكته را همه روزه تجربه خواهى كرد ، چه بسا كسانى ، كه از سياسيون بشمار مىرفتند و ، باوجوداين ، با مردمى ستيزه كردند ، كه بالاخره همان مردم باعث فناى آنها شدند . بعضى وطن خود و اشخاص را سعادتمند كردند ، ولى در ازاى اين خدمت رنجها بردند . برخى خواستند ، اشخاصى را به بندگى وادارند ، و حال آنكه ميتوانستند آنها را دوستان صميمى كنند و بالاخره از دست همين اشخاص مجازات يافتند . عدّه‌اى ، كه از دارائى خود راضى نبودند ، خواستند همه چيزها را مالك شوند و بالاخره آن‌چه را هم ، كه داشتند ، از دست دادند . بالاخره چه بسيار بودند ، كسانى كه چون به طلا ، يعنى بغايت آرزوى خود ، رسيدند ، فناى خود را\r\n\r\n","description":"","footnote":"","page_name":" 303 ","page_number":321},
  {"content":"\r\n\r\nدر آن يافتند . خلاصه انسان محتاط ، وقتى كه نمىداند چه كند ، بهترين وسيله را براى تصميم كردن قرعه ميداند و در مقابل اتفاق تسليم مىشود ، ولى خدايان ، كه جاويدان هستند ، از گذشته و حال و آينده آگاهند و ، اگر نسبت به كسى مساعد باشند ، مىنمايند ، چه بايد بكند و چه نكند . اگر آنها نخواهند ، جواب مشورت همه را بدهند ، هيچ جاى تعجب نيست . آنها الزام ندارند با چيزهائى خودشان را مشغول كنند ، كه نسبت به آن بىميل‌اند » .\r\n\r\nكوروش در ماد\r\nسپس كزنفون چنين حكايت كند ( كتاب دوّم ، فصل 1 - 4 ) :\r\nپدر و پسر در اين زمينه‌ها صحبت كردند ، تا بسرحدّ ماد رسيدند .\r\nكبوجيه و كوروش ، پس از دعاخوانى براى سعات پارس ، وارد خاك ماد شدند و براى ماد هم دعا كردند . بعد كوروش از پدرش مفارقت جسته بديدن كياكسار شتافت و كبوجيه بپارس برگشت . وقتى كه كوروش نزد كياكسار آمد ، باهم روبوسى كردند .\r\nكياكسار عدّه سپاهيان پارسى را پرسيد و كوروش هم تيم‌ها را ستود . بعد پادشاه ماد عدّهء دشمن را چنين بيان كرد : كرزوس پادشاه ليدى ده هزار سوار و قدرى بيش از چهل هزار پياده سبك اسلحه و تيرانداز دارد ، آرتاماس « 1 » والى فريگيه هشت هزار سوار و تقريبا چهل هزار پيادهء سبك اسلحه و نيزه‌دار ، آريبه « 2 » پادشاه كاپادوكيه ششهزار سوار و لااقل سى هزار تيرانداز و پيادهء سبك اسلحه ، ماراگ - دوس « 3 » عرب بر ده هزار سوار ، صد عرّابه و بيك عدّهء نامعلومى از فلاخن‌داران فرمان ميدهد . امّا راجع به يونانيهاى آسيا معلوم نيست ، كه آنان هم از دنبال اينان خواهند آمد يا نه ، ولى آنهائى ، كه در آن قسمت فريگيه ، كه در نزديكى هلّس‌پونت « 4 » واقع است ، سكنى دارند . در جلگهء ( كايستر ) « 5 » بايد بقشون ( گابه ) « 6 » ، كه مركب از شش هزار سوار و 20 هزار پياده سبك اسلحه است ، ملحق شوند . گويند ، كه اهالى كاريّه و كيليكيه و پافلاگونيه نميخواهند بدعوت دشمنان ما جواب بدهند ، اما پادشاه بابل ، كه صاحب قسمت‌هاى ديگر آسور است ، لااقل 20 هزار سوار خواهد داشت ، عدهء\r\n\r\n\r\n","description":"","footnote":"\r\n( 1 ) -  Artamas . \r\n( 2 ) -  Aribee . \r\n( 3 ) -  Maragdus . \r\n( 4 ) -  Heilesponte  ( بوغار داردانل ) .\r\n( 5 ) -  Caystre . \r\n( 6 ) -  Gabee . \r\n","page_name":" 304 ","page_number":322},
  {"content":"\r\n\r\nعرابه‌هاى او كمتر از 200 نيست و پياده‌هاى زياد هم دارد . قوّه او چنين است ، وقتى كه در خاك ما تاخت‌وتاز مىكند .\r\nكوروش گفت : « چنان كه ميگوئى ، دشمن شصت هزار سوار و بيش از دويست هزار پياده دارد . اكنون بگو ، كه قوّهء تو چيست » . كياكسار جواب داد : « من ده هزار سوار دارم و مملكت ما ميتواند شصت هزار پياده بدهد . ارامنه هم بعدّهء چهار هزار سوار و 20 هزار پياده خواهند آمد » - « در اين صورت قوّه تو از حيث سواره نظام دو ثلث و از حيث پياده نصف كمتر از قوّهء دشمن است » - « چنين است ، اگر صلاح ميدانى ، كس بپارس فرستاده بگوئيم ، كه باز كمك بفرستند » - « هرقدر بفرستند باز برترى با دشمن است » - « پس چه بايد كرد ؟ » - « بايد براى پارسيهائى ، كه ميآيند ( آنهائى ، كه در راه‌اند ) اسلحه‌اى ترتيب داد ، مانند اسلحهء هم تيم‌ها ، يعنى جوشنى ، كه سينه را بپوشد و سپرى براى دست چپ و قمه يا شمشيرى براى دست راست . با اين اسلحه بجاى اينكه از دور جنگ كنيم و تلفات ما بيشتر باشد ، حمله و جنگ تن بتن ميكنيم و ، همين كه دشمن تاب ضربتهاى ما را نياورده فرار كرد ، سواره نظام تو مفيد خواهد بود ، كه نگذارد دشمن از نو جانى بگيرد .\r\nكياكسار اين رأى را پسنديد و كوروش ، بىاينكه از پارس باز كمك بخواهد ، اسلحهء مهمى مانند اسلحهء هم تيم‌ها براى سربازان سفارش داد . بعد كوروش با هم تيم‌ها مذاكره كرد ، كه آنها با سربازان در باب اسلحه حرف بزنند . آنها گفتند كه ، چون حرف تو مؤثّرتر مىباشد ، بهتر است خودت با آنها صحبت كنى . پس از آن كوروش سربازان را جمع كرده ، تشويق كرد ، كه اسلحه‌اى برگيرند ، مانند اسلحهء هم تيم‌ها و به آنها گفت ، اگر چنين كنيد ، با ما ( يعنى كوروش و هم تيمها ) مساوى خواهيد بود ، و حال آنكه حالا شما سپاهيان اجير و برده‌ايد . تمام سربازان پس از اين نطق كوروش حاضر شدند ، كه اسم خودشان را در جزو هم تيمها بنويسانند و بعد اسلحه برگرفتند . چون از دشمن اثرى نبود ، و حال آنكه خبر داده بودند ، كه پيش ميآيد ، كوروش سربازان خود را بورزشهاى گوناگون مشغول داشت و به آنها آموخت ، كه با جوشن و سپر و شمشير مستقيما بدشمن حمله كنند و تير و زوبين را از دست\r\n\r\n","description":"","footnote":"","page_name":" 305 ","page_number":323},
  {"content":"\r\n\r\nآنها گرفته گفت ، اگر ميخواهيد براى متحدين خود مفيد باشيد ، بايد جنگ تن بتن بكنيد . آنها اين امر كوروش را اطاعت كردند ، زيرا ميدانستند كه ، چون آذوقهء خود را از متحدين دريافت ميدارند ، بايد براى آنها مفيد باشند . كياكسار هم بنابر توصيهء كوروش لوازم راحتى سربازان را مهيا ساخت . بعد كوروش براى تشويق صاحبمنصبان وعده كرد ، كه در صورت بهره‌مندى رتبهء هريك را بالا ببرد .\r\nبراى اينكه سربازان باهم مأنوس شوند ، چادرهائى ترتيب داد ، كه هريك گنجايش صد نفر را داشت و قرار گذارد ، كه همه باهم غذا بخورند ، زيرا حيواناتى هم كه با هم غذا ميخورند ، بعد با تأسف از هم جدا ميشوند ، بالاخره كوروش براى خود خيمهء بزرگى تدارك كرد ، زود زود فرماندهان گروهانها و لخ « 1 » ها و رؤساى دسته‌هاى پنج و ده نفرى را به ناهار دعوت ميكرد و گاهى سربازها را هم بسر سفرهء خود ميطلبيد . او ترتيبى داده بود ، كه همه باهم كار كنند ، تا علقه‌شان نسبت به يكديگر محكمتر شود . در موقع چنين شام‌ها كوروش با صاحبمنصبان صحبت ميكرد ، آنها را بر آن ميداشت صحبت كنند و هميشه سعى ميكرد ، كه از اين صحبتها نتيجهء خوب بگيرد . در سر يكى از چنين شام‌ها كرىسان‌تاس « 2 » نامى گفت اين ترتيب ، كه در صورت بهره‌مندى امتيازات و غنائم بين جنگىها بالسويه تقسيم مىشود ، عدالت نيست ، بايد بهر كس به قدر كوششى ، كه كرده داد . كوروش از اين حرف خوشنود شد ، زيرا تصوّر ميكرد ، كه اگر اين قاعده اتخاذ شود ، وسايل تشويق بيشتر خواهد بود . بنابراين گذاشت در باب اين مسئله صحبت كنند و معلوم گشت ، كه تقريبا همه طرفدار اين قاعده هستند و حتى اشخاص كاهل و مسامحه كار هم نميتوانند با اين قاعده مخالفت ورزند ، روز ديگر كوروش سربازان را جمع كرده به آنها گفت ، دشمن نزديك است اگر ، ما فاتح شويم ، خود دشمن و مال او از آن ما است و اگر شكست خوريم ، هرچه هستيم و داريم مال دشمن است ، پس بايد همه همت كنيم و احدى كاهلى نكند ، زيرا اگر كسى بگويد ، ديگران جنگ ميكنند ، چه لازم است من خود را زحمت دهم ، حقيقتا رفقاى خود را بخطر انداخته و زحمات همه را\r\n\r\n\r\n","description":"","footnote":"\r\n( 1 ) -  Loche  ( دستهء كوچكى از قشون را در يونان چنين ميناميدند ) .\r\n( 2 ) -  Chrystantas . \r\n","page_name":" 306 ","page_number":324},
  {"content":"\r\n\r\nبباد داده . حالا بگوئيد ، آيا براى اينكه هركس كوشش كند ، بهتر نيست ، كه در تقسيم پاداش و نتائج فتح به لياقت معتقد باشيم .\r\nكرىسان‌تاس ، كه هم تيم بود ، برخاسته پيشنهاد كوروش را تأييد كرد ، بعد از او فرولاس « 1 » كه يكنفر پارسى از طبقهء عوام و دوست كوروش بود و صفات جسمانى و روحانىاش او را با اشراف مساوى ميداشت ، نيز نطقى كرد و برله پيشنهاد رأى داد ، پس از آن همه رأى دادند و اين قاعده پذيرفته شد .\r\nبعض فرماندهان گروهان‌ها براى سربازان خود بازىهائى ترتيب مىدادند ، كه در آن واحد ورزش بود و هم نظم و ترتيب را در ميان سپاهيان استوار ميكرد . هر دفعه كه كوروش در اين بازىها حاضر ميشد ، از ورزيدگى قشون خود غرق شعف ميگشت و بعد تمام گروهان را به سر سفرهء خود دعوت مىكرد .\r\nاين تشويق باعث شد ، كه چنين بازيها در تمام گروهانها متداول گشت .\r\n\r\nآمدن سفراى هند نزد كياكسار\r\n( كتاب دوّم ، فصل 4 ) روزى ، كه كوروش بسان قشون مشغول بود ، رسولى نزد او آمده اطلاع داد ، كه ، چون سفرائى از طرف هنديها نزد پادشاه ماد آمده‌اند ، او كوروش را مىطلبد و تقاضا مىكند ، كه بىدرنگ نزد وى رود . رسول را مأمور كرده بودند لباس فاخرى به كوروش بدهد ، كه او با اين لباس بقصر پادشاه درآيد « 2 » كوروش دسته‌اى از قشون خود برداشته ، نزد كياكسار رفت و ، چون پادشاه ماد او را در لباس ساده ديد ، ايراد كرد ، كه چرا لباس ارغوانى او را نپوشيده و اين رفتار باعث سرافكندگى او در پيش سفراى هند خواهد شد . كوروش جواب داد : « اگر لباس ارغوانى پوشيده طوق و ياره استعمال ميكردم ، ولى دير فرمان تو را بجاى ميآوردم ، آيا بهتر از آن بود ، كه همين امروز با قشونى ، كه حاضر است اوامر تو را فورا انجام داده آمده‌ام » . كياكسار را اين جواب خوش آمد و امر كرد در حال سفراى هند را داخل\r\n\r\n\r\n","description":"","footnote":"\r\n( 1 ) -  Feranlas . \r\n( 2 ) - درست معلوم نيست كه مقصود كزنفون از هند كدام قسمت آسيا است زيرا تصوّرات قدما راجع بهند مبهم بوده .\r\n","page_name":" 307 ","page_number":325},
  {"content":"\r\n\r\nكنند . سفرا گفتند ، كه از طرف پادشاه هند آمده‌اند ، تا بپرسند ، كه چرا ماد ميخواهد با آسور بجنگد و بعد همين سئوال را از پادشاه آسور نيز خواهند كرد و هندىها بر ضد طرفى خواهند بود ، كه متعدّى است . كياكسار جواب داد : « ما نسبت به آسورىها تعدّى نكرده‌ايم . حالا لازم است برويد نزد پادشاه آسور و ببينيد چه ميگويد » . كوروش در اينوقت رو به كياكسار كرده پرسيد : « آيا اجازه ميدهى ، كه من هم چند كلمه بگويم » و پس از تحصيل رخصت بسفرا گفت : « اگر كياكسار اجازه داد ، شما به پادشاه هنديها خواهيد گفت ، كه ما تعدّى نكرده‌ايم و اگر آسوريها ميگويند ، كه تعدّى كرده‌ايم ، ما حاضريم پادشاه هند را حكم قرار دهيم ، تا رسيدگى كرده حكم عادلانه بدهد » .\r\n\r\nصحبت كوروش با كياكسار\r\n( كتاب 2 ، فصل 4 ) پس از اينكه سفراى هند رفتند ، كوروش به كياكسار گفت « اگرچه پول زياد از پارس نياورده بودم ، باوجوداين هرچه آورده بودم خرج كرده‌ام . ممكن است ، تو خيال كنى ، من چه خرجى دارم ، زيرا مخارج شام و ناهار سربازانرا تو ميدهى ، ولى بدان كه براى تشويق سپاهيان مخارج ديگر نيز هست اگر شخص بكمك كسى محتاج است ، بايد پاداش خوب بدهد و متحدينى تدارك كند ، كه در روزهاى خوب حسود و در روزهاى بد خائن نباشند . اينرا نيز ميدانم ، كه تو هم پول زياد ندارى و در اينوقت ، كه مخارج قشون بر عهدهء تو است ، نميخواهم بار تو را سنگين‌تر كنم .\r\nپس بهتر است . كه پولى پيدا كنيم و ، چون تو يافتى ، بمنهم بدهى چندى قبل تو ميگفتى ، كه پادشاه ارمنستان ، از وقتى كه شنيده دشمنانت به تو حمله ميكنند ، اعتنائى به تو ندارد : نه قشون ميفرستد و نه باج خود را ميپردازد » . كياكسار جواب داد :\r\n« بلى چنين است ، ولى نميدانم ، كه مقتضى است همين حالا به او پرداخته بجايش بنشانم يا عجالة اقدامى نكنم ، تا يك دشمن هم بر عدّهء دشمنانمان نيفزايد » . كوروش - :\r\n« آيا قلاع او در جاهاى محكم است ؟ » كياكسار - : « نه ، ولى ممكن است فرار كرده به جاهاى محكم رود و در اينحال بايد او را محاصره كرد ، چنان كه چنين امرى در زمان پدرم رويداد » . كوروش - : « اگر چنين است ، من با سواره نظامى ، كه لازم باشد ميروم\r\n\r\n","description":"","footnote":"","page_name":" 308 ","page_number":326},
  {"content":"\r\n\r\nو او را مجبور ميكنم ، كه براى تو قشون بفرستد و باج هم بدهد ، اميدوارم چنان كنم ، كه او دوست تو گردد » . كياكسار - گمان ميكنم ، كه او براى اطاعت نسبت به تو حاضرتر باشد ، زيرا شنيده‌ام ، كه اولاد او با تو در يك مكتب درس خوانده‌اند .\r\nاگر پادشاه ارامنه مطيع شود ، گمان ميكنم كه كارها بر وفق مرام ما خواهد بود .\r\n\r\nعزيمت كوروش به ارمنستان\r\nپس از آن كوروش با كياكسار مشورت كرده قرار داد ، براى اينكه بتواند ناگهان بر پادشاه ارمنستان بتازد ، باسم شكار با معدودى سوار به طرف ارمنستان برود و بعد كياكسار قشونى براى او بفرستد . كوروش براى اينمسافرت قربانى كرده به راه افتاد و پس از اينكه بارمنستان نزديك شد ، شكارى بزرگ ترتيب داد و همراهان او گوزن و گراز و گورخر زياد بدست آوردند . پس از شكار كوروش بحدود ارمنستان رسيد و روز ديگر بكوههائى ، كه مقصد بود درآمد . در اين احوال شنيد ، كه لشكر كياكسار به او نزديك شده ، اينبود كه كس فرستاد بفرمانده سپاه بگويد ، كه در دو فرسخى اردو زند و پس از صرف غذا نزد كوروش بيايد . پس از ناهار كوروش صاحبمنصبان را جمع كرده بانها گفت ، كه پادشاه ارمنستان باج‌گذار كياكسار بود ، ولى اكنون به او اعتنا نميكند : نه باج ميدهد و نه قشون ميفرستد . لازم است ما او را شكار كنيم و با اين مقصود بايد حركت ما چنين باشد : بعد كرىسان‌تاس را مخاطب قرار داده دستور داد ، كه شبانه چه بكند . او چنان كرد ، كه كوروش گفت و ، پس از اينكه دستهء او استراحت كردند ، به طرف كوهها روانه شد . خود كوروش در طليعه صبح رسولى نزد پادشاه ارمنستان فرستاد ، كه اين پيغام را برساند : كوروش به تو ميگويد « چنان كن ، كه زود باج و سپاه به من برسانى » و برسول گفت ، اگر پادشاه ارمنستان از تو پرسيد ، كه كوروش كجا است ، بگو در سرحدّ ارمنستان است . هرگاه سئوال كرد ، كه آيا من خودم آمده‌ام ، حقيقت را بگو . بالاخره ، اگر پرسيد كه عدهء همراهان من چقدرند ، بگو كس بفرستد و تحقيق كند . پس از آن كوروش تداركات لازم را ديده حركت كرد و به سپاهيان خود سپرد ، در سر راه باعث خرابى آباديها نشوند و كسى را غارت نكنند ، تا ارامنه با اعتماد بقشون او نزديك شده آذوقه بفروشند .\r\n\r\n","description":"","footnote":"","page_name":" 309 ","page_number":327},
  {"content":"\r\n\r\nوقتى كه پيغام كوروش به پادشاه ارمنستان رسيد ، متوحّش شد ، زيرا واقعا باج خود را نپرداخته و قشون نفرستاده بود . وحشت او نيز از اين حيث بود ، كه پاى تخت خود را محكم ميكرد ، بنابراين او بهر طرف مأمور فرستاده درصدد جمع‌آورى لشكر شد و بىدرنگ ساباريس « 1 » پسر جوان ، زن ، عروس و دختران خود را ، با اثاثيه و جواهراتى ، كه داشت ، بدرون كوهستانها فرستاد و مستحفظين زياد براى حفاظت آنها برگماشت .\r\n\r\nانقياد ارمنستان\r\n( كتاب 3 ، فصل 1 ) بعد پادشاه ارمنستان كس فرستاد ، تا بفهمد كه كوروش چه مىكند و به زودى خبر آوردند ، كه كوروش شخصا ميآيد . بر اثر اين خبر او فرار كرده بكوهستان رفت و ارامنه ، چون اين خبر بشنيدند ، بفكر نجات دادن اموال خود افتادند . كوروش به آنها اعلام كرد كه ، اگر بمانند ، كسى با آنها كارى ندارد ، ولى هرگاه فرار كرده دستگير شوند ، با آنها چنان رفتار خواهد شد ، كه با دشمن ميكنند . پس از انتشار اين خبر عدّه زيادى از ارامنه ماندند و فقط بعضى با پادشاه ارمنستان فرار كردند . در اين احوال مستحفظينى ، كه همراه خانوادهء پادشاه حركت ميكردند ، در كوهستان بواسطهء قشون كوروش محاصره شدند و پسر جوان ، زنان ، دختران پادشاه با اموال او بدست سپاهيان كوروش افتادند . پادشاه چاره را در اين ديد ، كه بيك بلندى پناه برد و كوروش ، كه مواظب حركات او بود ، وى را محاصره كرد . بعد كوروش كس فرستاد به كرىسان‌تاس بگويد : پاسبانان كوه را بگذار ، زود نزد من آى و رسولى نزد ارمنى فرستاده پيغام داد : « چرا بالاى بلندى نشسته حاضر شده‌اى با گرسنگى و تشنگى مجادله كنى ، آيا بهتر نيست ، كه پائين آئى تا جنگ كنيم » . پادشاه ارمنستان جواب داد : « من نه با گرسنگى و تشنگى ميخواهم ستيزه كنم و نه با تو » . كوروش دوباره پيغام داد : « پس براى چه بالاى بلندى نشسته‌اى ؟ » - « از اين جهت كه نميدانم ، چه كنم » - « ترديد مكن و فرود آى ، تا خود را تبرئه كنى » - « كى قاضى اين محاكمه خواهد بود ؟ » - « آن كس ، كه خدا او را حاكم تو قرار داده » . پس از\r\n\r\n\r\n","description":"","footnote":"\r\n( 1 ) -  Sabaris . \r\n","page_name":" 310 ","page_number":328},
  {"content":"\r\n\r\nآن ارمنى از تپه به زير آمد و كوروش در ميان سپاه خود او را پذيرفت . در اين وقت پسر بزرگتر پادشاه ارمنستان ، كه رفيق شكار كوروش بود ، در رسيد و راست به طرف كوروش رفت . بعد چون ديد پدر ، مادر ، خواهر و زن خود او اسير شده‌اند گريه كرد . كوروش به او گفت ، بسيار بموقع آمده‌اى ، كه در محاكمهء پدرت حاضر باشى ، بعد رؤساى پارسى ، مادى و بزرگان ارمنى را جمع كرد ، بزنها ، كه در عرابه‌ها بودند ، اجازه داد سخنان او را گوش كنند و چنين گفت : ارمنى - « من به تو نصيحت ميكنم ، كه چيزى بجز راستى نگوئى ، زيرا دروغ بزرگترين مانع عفو است و ديگر اينكه زنان تو و ارامنه ، كه در اينجا هستند حقيقت را ميدانند و ، اگر دروغ گوئى ، خواهند گفت ، كه خودت خود را محكوم كرده‌اى . پادشاه ارمنستان جواب داد : « بپرس هرآنچه بخواهى ، من حقيقت را خواهم گفت » . كوروش پرسيد : « آيا تو با استياگ ، كه جدّ من بود ، جنگ نكردى ؟ » - « بلى » - « آيا پس از اينكه مغلوب شدى ، قول ندادى ، كه باج بدهى ، بهر جنگى ، كه او برود با او باشى و استحكاماتى بنا نكنى ؟ » - « بلى صحيح است » - « بس چرا باج و قشون نفرستادى و قلعه بنا كردى ؟ » - « ميخواستم آزاد باشم ، زيرا ديدم ، كه آزادى چيزى است زيبا و بايد آن را بدست آورده به اولاد خود نيز بميراث بگذارم » - « البته آزادى چيزى است زيبا ، ولى ، اگر خادمى علانيه نسبت به آقايش خيانت كند ، تو او را پاداش ميدهى يا مجازات ميكنى ؟ » - « مجازات ميكنم ، چنين ميگويم زيرا ميخواهى راست بگويم » - « اگر اين شخص غنى باشد ، مالش را ميگيرى يا نه ؟ » - « ميگيرم » - « اگر شخصى با دشمن تو سازشى داشته باشد ، با او چه ميكنى ؟ » - « او را ميكشم ، حقيقت را ميگويم ، زيرا اگر پس از گفتن حقيقت بميرم ، به از آن است ، كه مرا دروغگو بدانند » .\r\nدر اينوقت پسر او تاج را از سر برداشته دور انداخت ، جامه بر تن دريد و زنان نيز خودشان را زده شيون و زارى كردند . كوروش امر كرد ، ساكت باشند و بعد به پادشاه ارمنستان گفت : « تو خودت مبناى حكم را معين كردى ، حالا بگو چه بايد بكنم ؟ » ارمنى در ترديد فرو رفت و نميدانست ، چه بگويد . در اين\r\n\r\n","description":"","footnote":"","page_name":" 311 ","page_number":329},
  {"content":"\r\n\r\nوقت پسرش تيگران به كوروش گفت : « چون پدرم در ترديد است ، به من اجازه ده ، تا آنچه بعقيدهء من بهتر است ، پيشنهاد كنم » . كوروش بخاطر آورد كه ، تيگران ، زمانى ، كه با او شكار ميكرد ، يكنفر سوفسطائى « 1 » همراه خود داشت و او را زياد مىستود . بنابراين كوروش خواست بداند ، كه او چه عقيده دارد و گفت :\r\n« آنچه بنظرت ميرسد بگو » . تيگران گفت : « به نظر من حكم مسئله چنين است ، اگر تو نقشه‌هاى او را خوب ميدانى ، از او تقليد كن و الّا مكن » . كوروش جواب داد : « معلوم است ، كه اگر او را محكوم كردم ، خيالات و نقشه‌هاى مقصرى را تقليد نخواهم كرد » - « اين صحيح است ، ولى بايد فكر كنى ، كه بنفع يا ضرر خودت ميخواهى او را سياست كنى » - « البته ، اگر به ضرر خود او را سياست كنم ، خودم را سياست كرده‌ام » - « باوجوداين بايد درنظر بگيرى ، كه اگر تو كسانى را ، كه از آن تو هستند ، بكشى ، و حال آنكه موقع اقتضا مىكند ، آنها را محفوظ دارى ، بر ضرر خودت اقدام كرده‌اى » - « چطور مىتوان بشخصى ، كه خيانت كرده اعتماد داشت ؟ » - « اگر عاقل شود ، ميتوان به او اعتماد كرد ، بيعقل صفات ديگر چه فايده دارد ، شجاعت ، ثروت و ساير چيزها بيهوده است ، با بودن عقل هر دوست مفيد است و هر خادمى خوب » - « تو ميخواهى بگوئى ، كه پدرت عاقل شده ، البته بعقيدهء تو عقل ، مانند درد تأثّر و تألّم روح است ، نه يك علم اكتسابى ، باوجوداين ديوانه چطور ميتواند عاقل شود ؟ » . تيگران با امثال و تشبيهاتى بيان كرد ، كه انسان بواسطهء تجربه‌هائى غالبا سر عقل ميآيد و گفت :\r\n« چون پدرم ديد ، تو خود را با چه چابكى بسرحد ارمنستان رسانيدى و قشون و استحكامات او در مقابل سرعت حركت و نيز تدابير تو بيهوده ماند ، البته پس از اين گرد خيالات واهى نخواهد گشت و ديگر ، چون انسان برترى ديگرى را واقعا حس كرد ، غالبا خود را حاضر مىكند ، كه بىاجبار از او تمكين كند » . بعد او گفت « از كشتن پدر من براى شما زحمت اداره كردن ارمنستان بيشتر خواهد شد ، ولى اگر او را عفو كنى ، زن و اولاد او را به او برگردانى ، او را با رشته‌هاى محكم حق‌شناسى\r\n\r\n\r\n","description":"","footnote":"\r\n( 1 ) -  Sophisme  ( قياس فاسد ، مغالطه ، اغلوطه ) ،  Sophiste  ( مغالطه كار ) .\r\n","page_name":" 312 ","page_number":330},
  {"content":"\r\n\r\nبه خود بسته‌اى و فوايدى بىشمار از اطاعت و حق‌شناسى او به تو خواهد رسيد » .\r\nكوروش رو به پادشاه ارمنستان كرده گفت : « اگر به حرفهاى پسرت گوش بدهم ، چقدر قشون و چه مبلغ پول براى جنگى ، كه با آسوريها در پيش داريم ، خواهى داد ؟ » او جواب داد : « ارمنستان مىتواند هشت هزار سوار و چهل هزار پياده بدهد و ثروت من با آن‌چه از پدرم به من رسيده بسه هزار تالان نقره بالغ است ( تقريبا سه ميليون و ششصد هزار تومان « 1 » ) كوروش قبول كرد ، كه پادشاه ارمنستان از جهة جنگى ، كه با كلدانيها دارد نصف اين قشون را نگاهدارد و نصف ديگر را بكمك كياكسار بفرستد ( بايد درنظر داشت ، كه مقصود كزنفون از كلدانيها مردم خالد است ، كه از بومىهاى ارمنستان قبل از رفتن ارامنه بدانجا بودند ) راجع به پول هم گفت : « باج را ، كه پنجاه تالان بود به صد تالان ميرسانم و صد تالان ديگر من از تو قرض ميخواهم ، اگر عنايت خدا با من بود ، در ازاى اين همراهى تلافى خواهم كرد يا عين پول را رد ميكنم » پادشاه گفت : « اين چه حرفى است ، كه ميزنى ، آن‌چه را هم ، كه تو به من ميدهى مال خودت است » . بعد كوروش پرسيد « در ازاى اينكه زنت را پس مىدهم ، چه ميدهى ؟ » . پادشاه ارمنستان جواب داد « هرچه دارم » - « براى اولادت چه ميدهى ؟ » - « باز هرچه دادم » - « در اين صورت تو دو مقابل دارائىات را به من مقروضى » . بعد كوروش رو به تيگران كرده پرسيد « تو در ازاى رد كردن زنت چه ميدهى ؟ » چون تيگران تازه عروسى كرده و عاشق زنش بود جوابداد « من خود را مىفروشم ، تا زنم برده نشود » كوروش گفت : « برگير زنت را ، من او را اسير نمىدانم ، زيرا تو هيچگاه طرف ما را رها نكرده‌اى » . بعد رو به پادشاه ارمنستان كرده گفت : « تو هم زن و اولادت را برگير ، من در ازاى آنها پول نميخواهم ، آنها بوسيلهء تو خواهند دانست ، كه آزاديشان هيچگاه سلب نشده است ، حالا برويم شام بخوريم و بعد بهرجا ، كه خواهيد برويد » . بعد از شام كوروش به تيگران گفت :\r\n« شخصيكه ، آنقدر مورد احترام تو بود ، كجا است ؟ » ( مقصود كزنفون سوفسطائى مذكور است ) .\r\n\r\n\r\n","description":"","footnote":"\r\n( 1 ) - قبل از شكستن نقره ، كه اخيرا روي داد .\r\n","page_name":" 313 ","page_number":331},
  {"content":"\r\n\r\nاو جواب داد : « پدرم اينشخص را كشت ، زيرا تصور ميكرد ، كه او اخلاق مرا فاسد مىكند ، ولى اينشخص بقدرى قلب خوب داشت ، كه در حال نزع مرا خواست و گفت : « تيگران هرچند پدرت مرا ميكشد ، ولى تو در خشم مشو ، اين كار او از نادانى است ، نه از بددلى و هرچه مردم از نادانى ميكنند عمدى نيست بلكه سهو است » كوروش از شنيدن اين خبر متأسف شد و پادشاه ارمنستان رو بكوروش كرده چنين گفت : « كسانى كه ديگرى را با زن خود ديده او را ميكشند ، چه ميگويند ؟\r\nميگويند اين مرد محبت زن ما را از ما مىربود ، منهم به اين مرد حسد بردم ، زيرا او محبت پسرم را از من ميگرفت » كوروش جوابداد : « خدايان را بشهادت ميطلبم ، كه گناه تو از ضعف بشر است » و بعد رو به تيگران كرده گفت « تو هم پدرترا عفو كن » .\r\nبعد پادشاه ارمنستان با خانواده‌اش سوار گردونه شده بمنزلش برگشت . همه غرق شادى بودند و تمامى صحبت آنها راجع به كوروش بود : يكى عقل او را مىستود ، ديگرى مردانگىاش را ، بعضى از رفتار ملايم او تمجيد ميكردند و برخى از صباحت منظرش .\r\nدر اين وقت تيگران از زنش پرسيد : « آيا كوروش پسند تو شد ؟ » او جواب داد : « من به او هيچ نگاه نكردم » - « بس به كى نگاه ميكردى ؟ » - « به كسى ، كه ميگفت خودش را ميفروشد تا من آزاد بمانم » .\r\nروز ديگر پادشاه ارمنستان امر كرد قشون او در مدت سه روز مهياى حركت باشند ، هدايائى براى كوروش فرستاد و دو برابر وجهى را ، كه خواسته بود ، ضميمه كرد ، ولى كوروش همانقدر ، كه لازم داشت برداشت و باقى وجه را پس فرستاد . بعد كوروش پرسيد : « كى قشون ارمنستان را فرمان خواهد داد » پادشاه جواب داد : « از من و پسرم هركه را كه بخواهى » تيگران گفت : « من از تو جدا نخواهم شد ، ولو اينكه نيزه‌دار تو باشم » . كوروش او را انتخاب كرد و سپاه پس از پذيرائىهاى شايان باستراحت پرداخت .\r\n\r\nجنگ كوروش با كلدانيها\r\nبعد كزنفون گويد ( كتاب 3 ، فصل 2 ) كوروش با تيگران قسمت‌هاى ارمنستان را ، كه از جنگهاى متواتر با كلدانيها ، از حيّز انتفاع افتاده بود ، تماشا كرد و مصمم شد قلعه‌اى\r\n\r\n","description":"","footnote":"","page_name":" 314 ","page_number":332},
  {"content":"\r\n\r\nدر اين‌جاها بسازد ، تا كلدانيها نتوانند باين‌جاها براى غارت بيايند . با اين مقصود قشون پارس و ماد را احضار كرده نقشهء خود را به آنها گفت و بعد با آنها و سپاه ارامنه به يك بلندى ، كه ديده‌بانان كلدانى آن را اشغال كرده بودند ، حمله كرد . در ابتداء ارامنه از حملهء كلدانيها عقب نشستند ، ولى بعد ، كه كلدانيها بقشون كوروش برخوردند ، شكست خورده فرار كردند و بلندى بدست كوروش افتاد . او فورا از پادشاه ارمنستان عدهء زيادى بناء و نجار و صنعتگر ديگر خواسته ، امر كرد قلعه‌اى در اين مكان بسازند . پادشاه فورا آمد و گفت اين كار ، كه تو ميكنى حيرت‌انگيز است ، زيرا كلدانيها همواره با ما در جنگ بودند و اموال ما را غارت ميكردند ، قرضى كه تو به من داشتى كاملا ادا شد و حتى ما هيچوقت از عهدهء شكر اين اقدام برنخواهيم آمد . در اين وقت چند نفر اسير كلدانى آوردند . كوروش امر كرد زنجير آنها را بردارند و مجروحين را مداوا كنند . بعد رو به اسرا كرده گفت :\r\n« ما نمىخواهيم با شما جنگ كنيم ، شما ، كه همواره اين مملكت را غارت ميكنيد ، حالا ببينيد در چه احوالى هستيد . اجازه مىدهم ، كه برگرديد و شور كنيد ، اگر تصميم به جنگ كرديد ، با اسلحه بيائيد و اگر خواستيد از در اصلاح درآئيد ، بىاسلحه ، اگر دوستان ما شديد ، البته من مصالح شما را هم درنظر خواهم گرفت » .\r\nكلدانيها برگشته گفتند ، كه خواهان صلح‌اند . كوروش پرسيد « آيا مقصودتان از صلح غير از امنيت چيز ديگرى نيز هست ؟ » آنها جواب دادند ، كه ما فقيريم ، زيرا زمين براى زراعت نداريم . كوروش گفت : « اگر پادشاه ارمنستان بشما اجازه بدهد ، قسمتى را از اراضى آباد كنيد ، ماليات ميدهيد ؟ » گفتند « البته » - بعد او گفت : « اگر ارامنه در چراگاههاى شما حشم بچرانند و بشما ماليات بدهند ، قبول مىكنيد ؟ » گفتند « بىشك » . پس از آن كوروش همان سؤالات را از پادشاه ارمنستان كرد ، او هم جواب مساعد داد و گفت : « عايدى من بىترديد زياد خواهد شد » در نتيجه ، عهدى ارامنه با كلدانيها بستند ، كه تا حال پاينده است و هر دو مردم باهم بفلاحت ميپردازند و خصومت با يكديگر ندارند . در باب كوه ، كوروش در ابتداء ميخواست ، كه سپاه كوچكى مركب از دو مردم مزبور آن\r\n\r\n","description":"","footnote":"","page_name":" 315 ","page_number":333},
  {"content":"\r\n\r\nرا اشغال كند ، تا هيچ يك از طرفين به طرف ديگر زحمت نرساند ، ولى چون كلدانيها از ارامنه و ارامنه از كلدانيها نگران بودند ، كوروش گفت اين كوه را ما اشغال ميكنيم ، تا مطمئن باشيد ، كه بىطرفانه با هر دو طرف رفتار خواهيم كرد . پس از آن ارامنه و كلدانيها با سرور و شعف متحدا بساختن قلعه‌اى ، كه كوروش درنظر گرفته بود ، مشغول شدند .\r\nبعد كوروش ارامنه و كلدانيها را بشام دعوت كرد و در سرسفره يكى از كلدانيها گفت ، عهدى ، كه بسته شد موافق منافع اكثريت است ، ولى بعضى كلدانيها راضى نخواهند بود ، زيرا عادت كرده‌اند ، كه از جنگ و غارت تعيش كنند ، اينها گاهى به خدمت پادشاه هنديها ، كه در طلا ميغلطد ، در مىآيند و بعض اوقات اجير آستياگ ميشوند . كوروش گفت « چرا به خدمت ما درنمىآيند ، اگر چنين كنند ، من حقوق كافى مىدهم » همه گفتند « اين فكر فكر خوبى است و آنها را هم راضى خواهد كرد » . بعد چون كوروش اسم پادشاه هنديها را شنيد ، بخاطرش آمد ، كه آنها سفيرى نزد كياكسار فرستاده بودند و رو بارامنه و كلدانيها كرده گفت : « من در اين وقت پول زياد لازم دارم و نمىخواهم از دوستان خود بگيرم ، بنابراين ميخواهم سفيرى نزد پادشاه هند فرستاده از او پول بخواهم و بگويم كه ، اگر خدا كارهاى ما را روبراه كند ، روزى بيايد ، كه او از دادن اين پول خوشوقت باشد و اگر نداد ، كه امتنانى از او نخواهيم داشت . شما دو كار بايد بكنيد ، اولا راه نمايانى بدهيد ، كه رسولان مرا نزد پادشاه هند برند و ديگر آنچه در صلاح خودتان ميدانيد بگوئيد و منتشر كنيد » . ارامنه و كلدانيها اين تكليف را پذيرفتند . مقصود كوروش اين بود ، كه رسولان ارامنه و كلدانيان اخبارى ، كه بر له او بود منتشر كنند .\r\n\r\nمراجعت به ماد\r\n( كتاب 3 ، فصل 3 ) پس از آن كوروش از ارمنستان حركت كرد . تمام ارامنه شهر را رها كرده بمشايعت او رفتند ، زن پادشاه با اولادش نيز بسر راه كوروش آمد و پولى را ، كه كوروش پس داده بود دوباره آورد . كوروش آن را نپذيرفت و گفت : « اين ثروت را براى خودتان نگاهداريد ، ولى زير خاك نكنيد ، انسان را زير خاك ميكنند ، آن هم وقتى ، كه درگذشت . پسرتان\r\n\r\n","description":"","footnote":"","page_name":" 316 ","page_number":334},
  {"content":"\r\n\r\nرا غرق همين طلاها كرده براى جنگ حركت دهيد » . بعد كوروش به ماد درآمده ، پول و قشونى را ، كه به كياكسار وعده كرده بود نزد وى فرستاد و خودش با تيگران به شكار رفت . پس از آن صاحب‌منصبان لشكر خود را طلبيده بهريك هديه‌اى داد و گفت خوشنودم از اينكه حالا پول دارم و ميتوانم موافق لياقت هركدام از شما پاداشى دهم . اين وضع از اثر كار و سرعت و مقاومت حاصل شده ، پس بايد هميشه سربازان رشيد بوده بدانند ، كه بهترين نعمت و لذّت زندگانى از اطاعت و بردبارى است و در مواقعى نيز از رنج و مواجه شدن با خطر .\r\n\r\nجنگ اوّل كوروش و ماديها با كرزوس و متّحدين او\r\nچون كوروش ديد ، كه سپاهش بسختىهاى زمان جنگ عادت كرده و شور جنگ دارد ، صلاح را در اين ديد ، كه نگذارد سربازانش سست شوند . با اين مقصود صاحب منصبان را جمع كرده گفت سربازان را بجنگ تشويق كنيد و صبح در دربار كياكسار حاضر شويد . بعد خودش نزد كياكسار رفته گفت : « به نظر من چنين مىآيد ، كه تو از جهت تحمل مخارج قشون خسته شده‌اى ، ولى نمىخواهى بما بگوئى ، كه از مملكتت خارج شويم ، بنابراين من عوض تو حرف مىزنم .\r\nنشستن ما در اينجا و انتظار ورود دشمن را داشتن محسناتى ندارد ، اوّلا ما در اينجا بمملكت تو زيان ميرسانيم ، و حال آنكه ، اگر اين ضرر را در خاك دشمن به او برسانيم ، اولى است ، ديگر اينكه حملهء ما به خاك دشمن دل سربازان ما را قوى و دشمن را بيمناك مىكند ، اين هم مزيّتى است ، كه نميتوان آن را به حساب نياورد ، زيرا جنگ را طرفى مىبرد ، كه دلش قوىتر است ، نه جسمش . پس بايد جنگ را به خاك دشمن برد » . كياكسار جواب داد : « اينكه گفتى ، من از نگاهدارى شما خسته شده‌ام ، ابدا چنين چيزى نيست . سوءظنى در اين باب نداشته باش ، امّا در باب داخل شدن به خاك دشمن خودم هم به اين عقيده‌ام » . پس از آن بسربازان امر شد براى حركت حاضر باشند و كوروش قربانيها كرد ، تا بداند خدايان مساعدند يا نه و ، همين كه علائم را مساعد ديد ، فرمان حركت داد . پياده نظام از سرحدّ گذشته اردو زد و سواره نظام بتاخت‌وتاز در خاك دشمن مشغول شده با غنائم زياد برگشت . در\r\n\r\n","description":"","footnote":"","page_name":" 317 ","page_number":335},
  {"content":"\r\n\r\nاين هنگام خبر رسيد ، كه دشمن بفاصلهء ده روز راه است و كوروش به كياكسار گفت ، كه بايد زودتر خود را بدشمن رسانيده حمله كرد ، تا خصم ببيند ، كه ما نمىترسيم .\r\nپس از آن لشكر ماد و پارس با سرعت راه مىپيمودند و شب آتش روشن نمىكردند يا ، اگر ميكردند ، آتش فقط در جلو اردو بود ، كه اگر دشمن ناگهان حمله كند ، ديده شود ، بىاينكه او ماديها و پارسىها را ببيند . وقتى كه دو سپاه به يكديگر نزديك شدند ، آسوريها دور اردوى خود خندقهائى كندند . كزنفون گويد : « بربرها ( غير يونانيها ) عادت دارند دور اردوى خودشان خندق بكنند ، زيرا ، چون شب‌ها سواره نظام پراكنده است ، اگر دشمن ناگهان حمله كند ، سوارها نمىتوانند فورا حاضر جنگ شوند ، امّا با بودن خندق‌ها مختارند جنگ بكنند يا نكنند » .\r\nوقتى كه طرفين بمسافت يك فرسخ از يكديگر رسيدند ، پادشاه آسور ، كرزوس و ساير سرداران بقشون خود استراحت دادند و از سنگرها بيرون نيامدند . بعد كياكسار صاحب منصبان را جمع كرده به آنها گفت : « خوب است ، ما به همين وضع ، كه صفوف خودمان را آراسته‌ايم ، حمله بسنگرهاى دشمن بريم ، تا دشمن بداند ، كه ما خواهان جنگيم و ، اگر هم سنگرها را نگرفتيم ، دشمن از حملات ما باز مرعوب خواهد شد » . كوروش اين رأى را نپسنديد و گفت : « اگر موفق نشويم و برگرديم ، به عكس بر جرئت و جلادت آنها خواهد افزود و ديگر اينكه عدّهء قليل ما را خواهند ديد و جرىتر خواهند شد ، ما بايد وقتى حمله كنيم ، كه دشمن از سنگرهاى خود بيرون آمده باشد » .\r\nروز ديگر كوروش تاج گلى بر سر نهاد ، بهم‌تيم‌ها هم فرمود ، كه چنين كنند و بعد از اجراى مراسم قربانى آنها را باداى تكليف ترغيب و تشويق كرد . پادشاه آسور نيز قشون خود را بشجاعت و دلاورى ترغيب و تشجيع كرده گفت : « اگر فاتح شويد ، اموال و ثروت دشمن از آن شما است ، چنان كه در سابق بود ، و الا هرچه داريد از دست خواهيد داد . نجات هم در مردانگى است ، زيرا مغلوب هيچگاه نجات نمىيابد و ، اگر مال را دوست داريد ، باز بايد دلير باشيد ، چه مال مغلوب مال فاتح است » .\r\nدر اينوقت كياكسار كس نزد كوروش فرستاده گفت « چون عدّهء سپاهيان دشمن ،\r\n\r\n","description":"","footnote":"","page_name":" 318 ","page_number":336},
  {"content":"\r\n\r\nكه از سنگر خارج شده‌اند كم است ، ما بايد موقع را مغتنم دانسته حمله كنيم » كوروش جواب داد : « اگر ما نصف بيشتر دشمن را مضمحل نكنيم ، خواهند گفت ، با عدهء قليل جنگيدند ، دوباره جنگ خواهند كرد و شايد وضعشان را هم بهتر كنند ، بنابراين بايد تأمّل كرد » . قدرى كه گذشت ، باز كياكسار كس فرستاد ، كه حالا موقع حمله است . كوروش ، اگرچه حمله را زود ميدانست ، بنابر اصرار كياكسار با لشكر خود حركت كرد . آسوريها به پارسيها باران تير و سنگ فلاخن بباريدند ، ولى قشون كوروش ، كه بجنگ تن به تن عادت كرده بود ، قدم‌ها را تند كرده خود را بدشمن رسانيد و جنگ درگرفت . آسوريها پس از قدرى جنگ رو بهزيمت گذارده ، خواستند از خندق بدرون استحكامات خود برگردند ، ولى پارسيها آنها را تعقيب كردند و كشتارى مهيب در لب خندق‌ها درگرفت . سواره نظام ماد نيز سواره نظام دشمن را دنبال كرد . بر اثر فشار پارسيها و ماديها فغان از زنان آسورى برآمد : آنها مردان را تشجيع ميكردند ، كه جنگ كنند و راضى نشوند ، كه زنانشان بدست دشمن افتند . در اين هنگام دو پادشاه ( پادشاه آسور و كرزوس ) بهترين سپاه خودشان را ، كه در مدخل اردو بود ، وارد جنگ كرده در كنار خندق سخت جنگيدند . كوروش ، چون ديد عدّهء سپاهيان دشمن خيلى بيشتر است ، نگران شد ، كه مبادا سپاهيان او در آن طرف خندق محاصره شوند . اين بود ، كه از عبور از خندق صرف‌نظر كرد و فرمانداد ، كه پارسيها عقب نشسته بتدريج خودشان را از منطقهء تيررس دشمن بيرون برند .\r\nكوروش مدتى در جلو دشمن ايستاد و بعد جائى را انتخاب كرده اردو زد . امّا دشمن ، كه مرعوب شده بود ، احوال بدى داشت ، چنان كه عدّه‌اى زياد از سپاهيان شبانه فرار كردند و بعد اركانحرب هم فرار كرد . پس از آن متحدين ، چون وضع را چنين ديدند ، اردوگاه را تخليه كرده رفتند و غنائم زياد از حشم ، آذوقه و چيزهاى ديگر جا گذاردند . كوروش پس از تشكر از سپاهيان خود و تشويق و تحريص آنها بشجاعت گفت : « دشمن فرار كرد و چقدر حيف است ، كه آنها را تعقيب نمىكنيم ، زيرا ، اگر در جنگ نتوانستند از عهدهء ما برآيند ، در حال فرار چه خواهند كرد ؟ » كسى گفت : « چرا تعقيب نمىكنيم ؟ » . كوروش جواب داد\r\n\r\n","description":"","footnote":"","page_name":" 319 ","page_number":337},
  {"content":"\r\n\r\n« براى تعقيب سواره نظام لازم است » . آن كس - « سواره نظام را از كياكسار بگير » .\r\nپس از آن همه نزد پادشاه ماد رفتند ، تا او را براى تعقيب دشمن حاضر كنند .\r\nكياكسار ، از اين جهت ، كه تعقيب دشمن فكر خود او نبود و نيز چون مىخواست بضيافت و عشرت بپردازد ، رأى كوروش را نپسنديد و گفت : « دشمن عدّه ما را نديد و تصوّر كرد ، كه ما سپاه زياد داريم ، حالا در دشت باز ، اگر از كمى عدّهء ما و فزونى خودش آگاه شود و بما از جبهه ، پهلوها و عقب حمله كند ، چه خواهيم كرد ؟ ديگر اينكه ماديها مشغول عيش و سرورند و آنها را نبايد بخطر جديد انداخت » .\r\nكوروش جواب داد « چون ما از راه دور بنا به خواهش تو آمده‌ايم ، تو هم بايد خواهش ما را اجابت كنى . همينقدر بماديها بگو ، كه هركس ميل دارد ، با ما براى تعقيب دشمن حركت كند و اين را هم بدان ، كه ما با تمامى سپاه دشمن سروكار نخواهيم داشت : قسمت بزرگ آن مدتى است ، كه دور شده ، ما ميخواهيم بر بعض دسته‌جات عقب‌مانده بتازيم » . كياكسار قبول كرد ، كه بماديها بگويند ، هركه مايل است ، ميتواند براى تعقيب دشمن حركت كند ( كتاب 4 ، فصل 1 ) .\r\n\r\nآمدن گرگانيها نزد كوروش\r\nبعد كزنفون گويد ( كتاب 4 ، فصل 2 ) : در اين وقت از گرگانيها رسولانى نزد كوروش آمدند . اين مردم در حدود آسور سكنى دارند و سوارهاى خوبى هستند ( معلوم نيست گرگانيها چگونه ميتوانستند در حدود آسور سكنى داشته باشند . اشتباهات جغرافيائى در نوشته‌هاى كزنفون منحصر به اين مورد نيست ، بعضى تصوّر كرده‌اند ، كه مقصود كزنفون مردمى بوده ، كه در سمت جنوبى بابل مىزيستند ، اگرهم چنين باشد باز معلوم نيست ، بچه مناسبت مورّخ مذكور اين‌ها را گرگانيان يا ( هيركانيان ) ناميده . م . ) . آسوريها از گرگانيها استفاده كرده آنها را به كارهاى پر زحمت ميداشتند ، چنان كه لاسدمونيها از مردم سكيريت « 1 » استفاده ميكنند . رسولان به كوروش گفتند ، كه جهت كينه‌ورزى آنها نسبت به آسوريها چيست و حاضرند ، كه بر ضد آنها قيام كرده متحدين و راه نمايان كوروش گردند . كوروش پرسيد :\r\n\r\n\r\n","description":"","footnote":"\r\n( 1 ) -  Scirites . \r\n","page_name":" 320 ","page_number":338},
  {"content":"\r\n\r\n« آيا ميتوان بدشمن رسيد ، قبل از آنكه او خود را بقلاع رسانيده باشد ، زيرا آنها طورى از پيش ما فرار كردند ، كه گوئى خواب مىبينيم » . آنها جواب دادند :\r\n« بواسطه عرابه‌ها حركت دشمن كند است و ديگر ، چون ديشب نخوابيده‌اند ، امروز كم راه رفته اردو زده‌اند . بنابراين روز ديگر صبح زود به آنها ميرسيم » .\r\nكوروش از گرگانيها اطمينان خواست ، آنها وعده كردند گروى بدهند . بعد او به گرگانيها دست داد و آنها را مانند مردم دوست پذيرفت ، بىاينكه تفاوتى بين آنها و ماديها و پارسيها گذارد ، چنان كه امروز هم گرگانيها مانند ماديها و پارسيها بمشاغل مهم معين مىشوند . پس از آنكه لوازم سفر مهيا شد ، كوروش به گرگانيها گفت : « در رأس سپاه حركت كنيد و ، چون مىگوئيد ، كه سوارهاى گرگانى در عقب قشون دشمن حركت ميكنند ، همين‌كه رسيديم ، آنها را بما نشان دهيد ، تا آزارى به آنها نرسانيم » . گرگانيها گفتند : « پس چرا منتظر ورود گروىها نشدى ؟ » كوروش جواب داد : « شجاعت ما وثيقه است ، اگر شما راست مىگوئيد پاداش خواهيد ديد و اگر خيانت كرديد ، كه بفضل خداوند سرنوشت شما بدست ما خواهد بود » . گرگانيها مشعوف شده به راه افتادند ، بىاينكه بيمى از ليديها يا آسورىها داشته باشند . تمامى حواسشان به اين امر مصروف بود ، كه كوروش تصوّر نكند حضور آنها با غيبتشان تقريبا يكى است . شب در رسيد و همه ديدند ، كه نور درخشانى از آسمان نازل شد ، كوروش و اردوى او را روشن كرد . پس از چندى قشون كوروش بقدرى پيش رفت ، كه اردوى گرگانيها را ديد و گرگانىهاى كوروش كس نزد آنها فرستاده گفتند ، كه سپاهيان مزبور دست راست خودشان را بلند كرده هرچه زودتر به قشون كوروش ملحق شوند . كوروش هم پيغام داد ، كه هرطور شما با ما رفتار كنيد ، ما هم با شما چنان رفتار خواهيم كرد . گرگانيها چون اين پيغام بشنيدند ، سوار شده به طرف كوروش آمدند ، در حالى كه دست راستشان بلند بود . در قشون كوروش نيز ماديها و پارسىها دست راستشان را بلند كردند . گرگانىها گفتند ، كه قسمت عمدهء قشون در يكفرسخى است و پس از آن كوروش مصمم شد ، كه مهلت بدشمن نداده ناگهان بر او بتازد . با اين مقصود گرگانيها را به صفوف اوّل گماشت ،\r\n\r\n","description":"","footnote":"","page_name":" 321 ","page_number":339},
  {"content":"\r\n\r\nتا دشمن مدتى در اشتباه افتاده تصوّر كند ، كه گرگانىهاى خود او حركت ميكنند .\r\nبعد بسپاهيان خود گفت : « بايد حركت ما سريع باشد و از دشمن تا بتوانيم زياد بكشيم ، ولى غارت نكنيم ، زيرا يغما فاتح را خراب مىكند . اگر فاتح شديم ، زنان و ثروت و تمام مملكت از آن ما خواهد بود » . پس از آن قشون كوروش حركت كرد و ، چون بدشمنان نزديك شد ، آنها فهميدند ، كه وضع از چه قرار است و دوچار وحشت و اضطراب گرديدند : عدهء زيادى فرار كردند ، پادشاه كاپادوكيه و اعراب كشته شدند و تلفات زياد به آسوريها و اعراب وارد آمد . بعد كوروش امر كرد دور اردو را گرفته نگذارند كسى خارج شود و اعلام كرد ، كه اگر كسى اسلحهء خود را بسته تسليم كند ، در امان است و الّا معدوم خواهد شد . دشمنان اطاعت كردند و بعد مأمورى تمام اين اسلحه را آتش زد . پس از آن كوروش ديد ، كه سپاه او آذوقه ندارد ، اين بود ، كه ناظرين و مباشرين اردوى دشمن را خواسته اول به كسانى اجازه داد بنشينند ، كه آذوقهء دو ماه را داشتند ، بعد باشخاصى ، كه آذوقهء يك ماه را تهيه كرده بودند . پس از آن به آنها گفت : « اگر مىخواهيد با شما خوب رفتار كنم ، بايد دو مقابل آذوقه‌اى را ، كه براى دشمنان ما تدارك ميكرديد ، حاضر كنيد و بايد همه چيز لازم بحدّ وفور باشد » . بعد كوروش صاحبمنصبان را خواسته گفت :\r\n« الان ما ميتوانيم بسر ميزها نشسته غذا و مشروب زياد صرف كنيم ، ولى چون متحدين ما در تعقيب دشمن‌اند ، انصاف چنين اقتضا مىكند ، كه منتظر باشيم ، تا آنها برگردند و بىآنها دست به غذا نزنيم . ديگر اين نكته را درنظر داشته باشيد :\r\n« در ميان ما دشمنانى ، كه تسليم شده‌اند زيادند و ، اگر ما زياد بخوريم يا بياشاميم و در غفلت افتيم ، ممكن است ، كه اين‌ها فرار كنند و ما اين‌ها را لازم داريم . بس بايد بقدرى غذا بخوريد و بياشاميد ، كه مانع از بيدارى نباشد و عقل را زايل نكند » .\r\nراجع بتقسيم ثروت و غنائم نيز گفت : « بايد تأمّل كنيم ، تا رفقاى ما برگردند و آنها هم سهم خود را ببرند . راست است ، كه با اين ترتيب سهم ما كمتر خواهد شد ، ولى نفع آن بيشتر است ، چه بر اثر آن متحدين ما قلبا دوستان ما خواهند بود » .\r\n\r\n","description":"","footnote":"","page_name":" 322 ","page_number":340},
  {"content":"\r\n\r\nهيستاسپ ، يكى از سپاهيان پارس ، گفته‌هاى كوروش را تأييد كرد و ديگران نيز كف دست زنان آن را پذيرفتند .\r\n\r\nكوروش سواره نظام تشكيل مىكند\r\n( كتاب 4 ، فصل 3 ) بعض ماديها عرابه‌هائى را ، كه پر از ادوات و لوازم جنگ بود از دشمن گرفته به اردو آوردند و بعض ديگر گردونه‌هائى را ، كه پر از زنان وجيهه بود تصرّف كردند . كزنفون گويد : رسم آسيائيهاى امروز هم اينست ، كه ، چون بجنگ ميروند ، آنچه براى آنها گران‌بها است ، با خود بميدان جنگ مىبرند و ميگويند ، كه چنين ميكنند تا بهتر بجنگند . شايد چنين باشد و شايد زنان را براى عيش و عشرت با خود بجنگ مىبرند . كوروش ، چون ديد سواران مادى و گرگانى دشمن را تعقيب ميكنند و غنائمى برميگيرند ، و حال آنكه پارسيها بيكار ايستاده‌اند ، متأسف شد ، از اينكه پارسيها سواره نظام ندارند و صاحبمنصبان را جمع كرده گفت : « ما قادريم ، كه دشمن را در گيرودار جنگ شكست بدهيم ، ولى پس از آن نمىتوانيم او را تعقيب كرده غنائمى برگيريم . اين عيب را بايد رفع كرد ، تا چون امروز ما محتاج ديگران نباشيم » . كرىسان‌تاس پيشنهاد كوروش را تأييد كرد و مزاياى سوار را يك‌بيك شمرده گفت ، من هيپ‌پوسان‌تور « 1 » خواهم شد . پس از آن همه حاضر شدند سوارى را ياد گرفته هيپ‌پوسان‌تور گردند . كوروش گفت بايد قانونى ايجاد كرد به اين مضمون : « كسانى ، كه از من اسب ميگيرند ، بايد هميشه سواره حركت كنند ، ولو اينكه مسافت كم باشد » اين عادت پارسيها ، كه پياده راه نروند ، مگر وقتى كه مجبور باشند ، از همين زمان است .\r\n\r\nآزاد كردن اسراء\r\n( كتاب 4 ، فصل 4 ) بعد كوروش اسراى آسورى را خواسته به آنها گفت كه ، اگر اطاعت كنند و اسلحهء خود را بدهند ، كسى با آنها كارى نخواهد داشت ، هركس در خانه خود مانده به كارهاى خود ميپردازد ، ولى هرگاه بر خلاف اين حكم رفتار كنند ، بايد منتظر خصومت باشند ، ضمنا كوروش آنها را مأمور كرد ، كه اين مطلب را به ديگران هم برسانند . پس از آن\r\n\r\n\r\n","description":"","footnote":"\r\n( 1 ) -  Hippocentaure  ( حيوان افسانه‌اى است ، كه بعقيدهء يونانيها نصفش انسان و نصف ديگرش اسب بود ) .\r\n","page_name":" 323 ","page_number":341},
  {"content":"\r\n\r\nكوروش ترتيباتى براى غذاى سپاهيان مادى و پارسى داد . گوشت و شراب را به ماديها تقسيم كردند ، زيرا كوروش گفته بود ، كه پارسيها گوشت و شراب زياد دارند ، ولى مقصودش اين بود ، كه اين مأكول و مشروب را لازم ندارند ، بواسطه گرسنگى نان جاى گوشت را ميگيرد و آب جاى شراب را . بعد از غذا كوروش حكم كرد ، كه پارسيها دور اردو كشيك بكشند ، تا نه كسى داخل اردو شود و نه از آن بيرون رود . يك عدّه از اسرا شبانه فرار كردند و بعضى گرفتار شدند .\r\n\r\nخشم كياكسار\r\n( كتاب 4 ، فصل 4 ) كياكسار با ملتزمين خود از ماديها مشغول عيش‌ونوش بود و تصوّر ميكرد ، ماديهائى ، كه براى تعقيب دشمن رفته بودند ، برگشته‌اند ، ولى صبح ، چون در دربار كسى حاضر نشد ، فهميد ، كه هنوز برنگشته‌اند و نسبت به آنها و كوروش خشمناك شد ، كه چرا او را تنها گذارده‌اند . چون كياكسار تندخو و شديدالعمل بود ، يكنفر مادى را مأمور كرد نزد كوروش رفته بگويد : « كياكسار چنين رفتارى را از طرف تو هيچ انتظار نداشت » و بعد ، اگر كوروش نخواست برگردد ، به ماديها بگويد ، كه برحسب حكم پادشاه بايد برگردند . مأمور با صد نفر سوار حركت كرده راه را گم كرد ، بعد به چند نفر آسورى فرارى ، كه دوست بودند ، برخورد و شبانه به اردوى كوروش رسيد . چون شب نميگذاشتند كسى وارد اردو گردد ، ماديها تا صبح بيرون ماندند و روز ديگر مأمور مزبور پيغام كياكسار را به كوروش و ماديها رسانيد . ماديها نميدانستند چه كنند ، كوروش را رها كرده برگردند ، يا بمانند و دوچار غضب كياكسار گردند . كوروش گفت : « چون كياكسار نميداند ، كه ما فاتحيم ، از بابت خود و ما بيمناك است ، ولى ، همين‌كه نتيجهء جنگ را دانست ، خاموش و مسرور خواهد شد ، ما او را تنها نگذاشته‌ايم ، زيرا براى او جنگ ميكنيم » . بعد كوروش برئيس گرگانيها فرمود ، رسول مادى را در خيمهء خوبى پذيرفته چنان كند ، كه او ديگر نخواهد نزد كياكسار برگردد و شخصى را احضار كرده مأمور كرد بپارس رفته قشون امدادى بياورد و ضمنا نامهء كوروش را به كياكسار برساند . مضمون نامه همان بود ، كه كوروش به رسول كياكسار گفته بود ، ولى ضمنا در نامه شكوه\r\n\r\n","description":"","footnote":"","page_name":" 324 ","page_number":342},
  {"content":"\r\n\r\nميكرد از اينكه كياكسار ماديها را احضار مىكند ، و حال آنكه براى امنيت او كوروش ميجنگد و او را تنها نگذارده‌اند ، زيرا هرقدر دشمن را دور تر برانند ، خطر او براى كياكسار كمتر است . سپس كوروش ماديها و گرگانيها را احضار كرده گفت :\r\n« بايد غنائم را تقسيم كرد و از پول زياد ، كه بدست آمده حقوق سپاهيان را داد ، بطوريكه به سوار دو برابر پياده برسد » و نيز گفت : « اسبها را چون ماديها و گرگانيها لازم ندارند ، به پارسيها بدهيد و براى كياكسار هم از غنائم قسمتى جدا كنيد » . ماديها تعجب كردند از اينكه كوروش تقسيم را به ماديها رجوع مىكند و خود پارسيها را در اين كار دخالت نميدهد . راجع به سهم كياكسار خنديده گفتند ، زنان را بايد سهم او قرار داد . كوروش جواب داد « چيزهاى ديگر نيز ، اگر توانستيد ، علاوه كنيد . بعد آنچه از احتياجات شما زياد ماند ، به پارسيها داده شود ، زيرا آنها بزندگانى ملايم و بتجملات عادت نكرده‌اند ، برسول كياكسار و بكسان او هم قسمتى بدهيد » . ماديها و گرگانيها رفتند غنائم را تقسيم كنند و كوروش صاحبمنصبان پارس را خواسته گفت : « اسبها را با زين و برگ و ساير لوازم تصرف كرده سواره‌نظامى تشكيل دهيد » . بعد او جارچى فرستاد تا جار بزند ، كه اگر آسوريها ، سوريها و اعراب بندگانى از ماديها ، پارسيها ، باختريها ، كاريها ، كيليكيها ، يونانيها ربوده‌اند و بندگان مزبور در اردو هستند ، نزد او بيايند . ديرى نگذشت كه عدّه‌اى زياد از آنها حاضر شدند و كوروش آنها را آزاد كرد ، به شرط اينكه اسلحه برگرفته در جزو سپاهيان داخل شوند .\r\n\r\nگبرياس و كوروش\r\n( كتاب 4 ، فصل 6 ) يك پيرمرد آسورى ، كه گبرياس « 1 » نام داشت ، با عدّه‌اى از سوار به طرف كوروش آمد . مستحفظين اردو مانع شدند و بعد معلوم شد ، مقصود او ملاقات كوروش است . او را تنها نزد وى آوردند و گبرياس ، همين كه كوروش را ديد ، گفت : « آقا ، من از حيث نژاد آسورىام ، قصر محكمى دارم و بر ولايتى بزرگ حكومت ميكنم ، من قريب 2300 سوار دارم ، زمانى كه پادشاه آسور زنده بود ، اين سوارها را به كمك او\r\n\r\n\r\n","description":"","footnote":"\r\n( 1 ) -  Gobrias . \r\n","page_name":" 325 ","page_number":343},
  {"content":"\r\n\r\nميبردم ، زيرا چون خوبيها از او ديده بودم ، او را دوست ميداشتم ، ولى حالا ، كه او در اين جنگ كشته شده و پسرش بجاى او بر تخت نشسته ، چون او دشمن من است ، نميخواهم به او خدمت كنم و به تو پناه آورده تابع و بنده تو ميشوم ، تا بوسيلهء تو انتقام از دشمن خود بكشم » . بعد گبرياس جهت كينه‌ورزى خود را نسبت به پسر پادشاه مقتول چنين بيان كرد : « پادشاه متوفى ميخواست دختر خود را بپسر جوان و رشيد من بدهد . پسر پادشاه روزى او را با خود بشكارگاه برد و در حين شكار دو دفعه زوبينش بخطا رفت ، ولى پسر من در هر دو دفعه گراز و شيرى را ، كه حمله ميكردند ، از پا درآورد . بر اثر اين شجاعت پسر پادشاه بقدرى نسبت به پسر من خشمگين شد ، كه زوبين يكى از همراهانش را گرفته به سينه پسر من فرو برد و او را كشت ، پادشاه متوفى از اين قضيه خيلى متألّم گشت و به من دلدارى و تسلى داد . اگر او زنده بود ، من نزد تو نميآمدم ، ولى حالا ، كه پسر او پادشاه است ، من جز كشيدن انتقام پسرم آرزوئى ندارم و ، اگر اين كار كردم ، جوانى را از سر خواهم گرفت » . كوروش - « گبرياس ، اگر تو آنچه ميگوئى از ته دل است ، من حاضرم قاتل پسر تو را مجازات كنم . حالا بگو ، كه اگر قصر و ولايت تو را به تو رد كنم ، در ازاى آن چه خواهى كرد ؟ » گبرياس - : « هر زمان كه تو بخواهى قصر من منزل تو خواهد بود .\r\nدخترى دارم ، كه به حد بلوغ رسيده و ميخواستم به پسر پادشاه متوفى بدهم ، ولى بعد ، كه اين قضيه روى داد ، دخترم از من با تضرع خواهش كرد ، او را بقاتل برادرش ندهم ، اين دختر را به اختيار تو ميگذارم . علاوه بر اين تمام سپاهيان خود را به خدمت تو ميگمارم و خودم هم در تمام جنگها با تو خواهم بود » . كوروش پس از آن دست خود را به طرف او دراز كرده گفت : « با اين شرايط ، صميمانه به تو دست مىدهم » بعد گبرياس از نزد كوروش رفت و راهنمائى در اردو گذارد ، تا كوروش را به قصر او هدايت كند . در خلال اين احوال ماديها غنائم را تقسيم كردند و براى كوروش خيمهء باشكوهى با تمام لوازم معيشت و يك زن شوشى ، كه زيباترين زن آسيا بشمار ميرفت ، با دو زن سازنده گذاردند . گرگانيها هم با سهام خودشان رسيدند و خيمه‌هائى ، كه زياد آمده بود ، به پارسيها داده شد . پول را هم تقسيم كردند و از غنائم سهمى را ، كه مغها حصهء\r\n\r\n","description":"","footnote":"","page_name":" 326 ","page_number":344},
  {"content":"\r\n\r\nخدا دانستند ، به تصرف آنها دادند .\r\n\r\nپان‌ته‌آ\r\n( كتاب 5 ، فصل 1 ) زنى را ، كه ماديها با خيمه ممتاز براى كوروش گذارده بودند ، پان‌ته‌آ « 1 » ميناميدند . اين زن شوشى ، كه از حيث زيبائى مثل و مانند نداشت ، زوجهء آبراداتس « 2 » بود و پادشاه آسور شوهر او را بسفارت نزد پادشاه باختر فرستاده بود ، تا عهدى با او منعقد كند . كوروش ، چون ديد ، شوهر زن غايب است ، زن را به آراسپ « 3 » نام مادى ، كه از زمان كودكى دوست وى بود ، سپرد ، تا شوهرش برگردد ، زيرا ترديد نداشت ، كه او از كوروش درخواست خواهد كرد زن او را رد كند . آراسپ قبول كرد ، كه زن را ضبط كند ، ولى به كوروش گفت ، لازم است او را ببينى ، تا بدانى ، كه وجاهت اين زن بچه اندازه حيرت‌انگيز است ( در ضمن توصيفى ، كه آراسپ از اين زن مىكند معلوم مىشود ، كه ماديها در موقع ورود به خيمهء ( پان‌ته‌آ ) نميدانستند ، او خانم است ، زيرا ( پان‌ته‌آ ) در حضور مردان روبندى داشته ، ولى بعد ، كه شنيده در تقسيم نصيب كوروش شده و از شوهرش بايد مفارقت يابد روبند خود را ربوده ، به سينه خود زده بناى شيون و زارى را گذارده و از اين وقت دانسته‌اند ، كه او خانم است و زنان ديگر ، كه در اطراف او هستند ، كسان اويند و نيز از اين هنگام ماديها از زيبائى او غرق حيرت شده‌اند . م ) . كوروش در جواب گفت : « من نميخواهم اين زن را ببينم ، زيرا ميترسم ، كه فريفتهء زيبائى او گشته ، زن را به شوهرش پس ندهم .\r\nبمناسبت اين مطلب بين آراسپ و كوروش مباحثه شروع شد : آراسپ عقيده داشت ، كه عشق چيزى است اختيارى ، اگر كسى نخواهد بزنى عشق ورزد ، نخواهد ورزيد و امثالى ذكر كرد ، مانند موارد دختر و خواهر و امثال آنان ، كه هرقدر زيبا باشند ، پدر و برادر و ساير اقرباى نزديك عشق به آنها نميورزند ، زيرا نميخواهند چنين كنند . كوروش به عكس معتقد بود ، كه عشق اختيارى نيست . بالحاصل آراسپ در مقابل رأى كوروش تسليم شده به عهده گرفت زن را حفظ كند ، تا شوهرش برگردد و كوروش به او گفت : « خواهى ديد ، كه از رد كردن زن به شوهرش ما چه\r\n\r\n\r\n","description":"","footnote":"\r\n( 1 ) -  Panthea . \r\n( 2 ) -  Abradates . \r\n( 3 ) -  Araspe . \r\n","page_name":" 327 ","page_number":345},
  {"content":"\r\n\r\nنتيجه‌اى بزرگ خواهيم گرفت » .\r\nبعد كوروش خواست بداند ، كه ماديها ، گرگانيها و تيگران ، پسر پادشاه ارمنستان ، قلبا مايلند با او مانده در كارهاى او شركت كنند يا نه و با اين مقصود با آنها صحبت داشت . در نتيجهء مذاكره تمامى آنها اظهار كردند ، كه با كمال ميل حاضرند با او به هرجا كه بخواهد ، بروند و با وطان خودشان وقتى برگردند ، كه خود او آنها را برگرداند .\r\n\r\nكوروش در قصر گبرياس\r\n( كتاب 5 ، فصل 2 ) روز ديگر صبح زود كوروش به قصد قصر گبرياس حركت كرد . دو هزار سوار پارسى و دو هزار پياده در جلو ميرفتند و باقى قشون از عقب حركت ميكردند .\r\nروز بعد او به قصر گبرياس رسيد . كزنفون در اينجا از خندق‌ها و استحكامات اين قصر يا قلعه توصيفى بليغ مىكند و گويد ، كه آذوقه و حشم قلعه بقدرى بود ، كه اهل خبره به كوروش گفتند ، اين قلعه صد سال ميتواند در مقابل دشمن محاصر پا فشارد و اين عقيده باعث نگرانى كوروش شد . پس از اينكه گبرياس اهل قلعه را خارج كرد ، به كوروش گفت : « هر اقدام احتياطى ، كه خواهى بكن و داخل قلعه شو . كوروش با قشونش وارد شد و گبرياس جامها ، تنگ‌ها ، گلدانهاى زرّين ، جواهرات گوناگون ، مقدارى زياد در يك و اشياء گرانبها به كوروش عرضه داشت ( كزنفون اشتباه كرده در اين زمان سكهء دريك وجود نداشت ، زيرا اين سكه را داريوش اوّل زد . م . ) . بعد دختر خود را ، كه از حيث قد و قامت و زيبائى توجه همه را جلب ميكرد و بواسطهء مرگ برادر عزادار بود ، نزد كوروش آورد و گفت : « اين دختر با تمام اين مال‌ومنال از آن تو است . يگانه خواهشى كه از تو داريم ، اين است ، كه انتقام پسرم را از قاتل بكشى » . كوروش جواب داد : « چندى قبل به تو گفتم ، كه ، اگر تو صميمى باشى ، حاضرم انتقام پسرت را بكشم و ، چون اكنون مىبينم ، آنچه كه گفته‌اى راست است ، به تو قول مىدهم ، كه بفضل خدايان چنان كنم . تمامى اين ثروت را مىپذيرم و بعد آن را به اين طفل ( يعنى به اين دختر ) و به شوهر او مىدهم . چون از اينجا بروم ، بيكى از هداياى تو\r\n\r\n","description":"","footnote":"","page_name":" 328 ","page_number":346},
  {"content":"\r\n\r\nاكتفا كنم و تمام خزاين و نفايس بابل و حتى خزاين عالم با اين هديه مقابلى نكند » . گبرياس با حيرت پرسيد ، كه اين هديه كدام است ، زيرا تصوّر ميكرد ، كه مقصود كوروش دختر او است ، ولى كوروش به زودى او را از اشتباه بيرون آورد ، توضيح آنكه چنين گفت : « بىشك در عالم اشخاصى زياد هستند ، كه نميخواهند تعدى كنند ، دروغ بگويند و عهد خود را بشكنند ، ولى چون پيش نميآيد ، كه كسى به اين نوع كسان ثروتى زياد بسپارد ، يا اختيارات مطلق بدهد ، يا قلعه‌اى را به آنها تسليم كند و يا دخترانى را كه دوست‌داشتنى هستند در اختيار آنها بگذارد ، از اين جهان ميروند ، پيش از آنكه مردم از روى حقيقت بدانند ، اينها چه كسانى بوده‌اند .\r\nامروز ، كه تو تمام اين ثروت و اختيارات و دختر خود را ، كه بواسطهء زيبائىاش دل آرام هركس است ، در اختيار من گذاردى ، موقعى بدست من دادى ، تا بمردم بنمايم ، من كسى نيستم ، كه بميزبان خود خيانت كنم ، يا عهد خود را بشكنم و يا نسبت به او بواسطهء حب پول متعدّى باشم . بدان ، كه من قدر اين هديه را ميدانم و ، ما دامى كه من عادل باشم و شايعه عدالتم باعث تمجيد مردمان از من باشد ، هرگز آن را فراموش نخواهم كرد و بلكه جدّ خواهم داشت ، كه نيكىهاى زياد به تو بكنم . اما در باب دخترت تصور مكن ، كه من كسى را ، كه لايق او باشد ، پيدا نكنم . من دوستان زياد دارم ، كه مردند و هريك لايق او . به اين مسئله ، كه آيا شوهر دخترت به قدر او دارائى خواهد داشت ، نميتوانم جواب بدهم ، ولى بدان ، هرقدر مال‌ومنال دخترت زياد باشد ، ابدا احترام تو را در نظر شوهرش زيادتر نخواهد كرد . اينها ، كه پهلوى من نشسته‌اند ، كسانى هستند خواهان آنكه نشان دهند ، كه مانند من نسبت بدوستان باوفايند و از دشمن ، تا نفس ميكشد ، نميگذرند ، مگر اينكه خواست خدا طور ديگر باشد ، اينها جوياى نام‌اند ، نه مال تو ، ولو اينكه ثروت آسوريها و سريانيها را بر آن بيفزايند » . گبرياس گفت « كوروش ، تو را به خدا ، بگو ، كيانند چنين كسان ، تا من از تو خواهش كنم ، يكى را از آنها به پسرى به من بدهى » . كوروش جواب داد : « لازم نيست ، من بگويم ، تو با ما بيا ، به زودى خودت چنين كسان را خواهى شناخت » .\r\n\r\n","description":"","footnote":"","page_name":" 329 ","page_number":347},
  {"content":"\r\n\r\nكوروش اين بگفت و برخاست ، كه از قلعه خارج شود و هرچند گبرياس اصرار كرد براى شام بماند نپذيرفت . بعد با همراهان خود باردو برگشت و گبرياس را هم بشام دعوت كرد . پس از شام كوروش بر بسترى ، كه از برگهاى درخت ساخته بودند ، خوابيد و به گبرياس گفت : « آيا تو بيش از ما تخت خواب دارى ؟ » او جواب داد : « قسم به خداوند ، من اكنون فهميدم ، كه شما بيش از من قالى و تخت خواب داريد . خانه‌تان هم بزرگ‌تر است ، زيرا مسكن شما زمين و آسمان است و بسترهاى شما سطح روى زمين . قاليهاى شما از پشم ميش‌ها نيست ، مرغ‌زارهاى كوه‌ها و صحراها فرش شما است » گبرياس در سر شام از سادگى غذاى پارسيها ، قناعت آنها در خوردن و آشاميدن و صحبت‌ها و شوخيهاى دلپسندشان در حيرت شد ، و چون برخاست ، كه به منزل خود برگردد ، گفت : « جاى تعجب نيست ، كه با وجود اينكه ما اينهمه جامهاى زرّين و ثروت داريم ، مردانگى شما بيشتر است .\r\nما مال جمع ميكنيم و شما اخلاق خودتان را تهذيب ميكنيد » . كوروش گفت ، فردا صبح زود با سواران خود بيا ، تا از ولايت تو بگذريم و ببينيم دوست و دشمن كيست .\r\n\r\nنقشهء جنگ\r\n( كتاب 5 ، فصل 2 ) روز ديگر گبرياس با سواران خود آمد و راهنماى كوروش گرديد . چون او همواره در اين فكر بود ، كه بر قوهء خود بيفزايد و از قواى دشمن بكاهد ، گبرياس و رئيس گرگانيها را احضار كرده به آنها گفت : « چون منافع ما يكى است و شما را شريك در نفع و ضرر خود ميدانم ، مصمم شدم ، با شما شور كنم و يقين دارم ، كه صميمانه جواب خواهيد داد . آيا مردمانى هستند ، كه با آسوريها بد باشند و بتوان آنها را جلب كرد ؟ » . رئيس گرگانيها گفت ، دو مردم‌اند ، كه با آسوريها دشمن‌اند ، زيرا آسوريها آنها را خيلى آزار كرده‌اند . يكى كادوسيان و ديكرى سكاها ( راجع به كادوسيان بالاتر گفته شده ، كه در گيلان سكنى داشتند ) . كوروش پرسيد : « پس چرا آنها بما ملحق نمىشوند ؟ » - « جهت همان آسوريها هستند ، كه تو اكنون از مملكت آنها ميگذرى » كوروش ، چون اسم آسورى را شنيد ، از گبرياس پرسيد :\r\n« آيا شنيده‌اى ، كه جوانى كه اكنون در آسور سلطنت مىكند ، متفرعن باشد ؟ » گبرياس\r\n\r\n","description":"","footnote":"","page_name":" 330 ","page_number":348},
  {"content":"\r\n\r\nجواب داد : « بلى و شقاوت او نسبت به ديگران كمتر از سختى او با من نيست .\r\nجوانى ، كه پدرش خيلى از من قوىتر بود و از دوستان نزديك او بشمار ميرفت ، روزى در موقع بزمى مورد تمجيد يكى از زنان غير عقدى او واقع شد ، به اين معنى كه آن زن گفت « اين جوان چقدر شكيل و صبيح است و خوشا به حال كسى ، كه زن او گردد » پادشاه از اين حرف بقدرى خشمناك گرديد ، كه فرمود جوان را خواجه كردند » . كوروش : « اين جوان حالا كجا است ؟ » گبرياس : « پس از فوت پدرش ولايت خود را اداره مىكند » - « آيا نميشود بمسكن او رفت ؟ » - « چرا ، ولى مشكل است ، زيرا اين محل در آنطرف بابل است ، از اين شهر دو برابر سپاه تو لشكر بيرون مىآيد و اين را بدان ، كه ، اگر از آسوريها كمتر كسانى نزد تو مىآيند و اسب ميآورند ، از اين جهت است ، كه قوهء تو را كم ميدانند . بنابراين ، عقيدهء من چنين است ، كه در اين حركت با احتياط باشيم » - « تو حقّ دارى ، كه احتياط را توصيه ميكنى ، ولى من عقيده دارم ، كه راست به طرف بابل بروم . اوّلا اين شهر مركز قواى دشمن است ، ثانيا فتح هيچ‌گاه بسته بعدّه نبوده ، بلكه شجاعت باعث بهره‌مندى است . از آن گذشته ، اگر دشمن مدتها ما را نبيند ، خيال خواهد كرد ، ما از ترس دشمن را تعقيب نمىكنيم و اثرات شكست بمرور بر طرف شده از نو دل دشمن قوى خواهد گشت ، و حال آنكه اكنون جمعى براى مردگان خود ماتم گرفته‌اند و عدّه‌اى از مجروحين خود پرستارى ميكنند ، اما اينكه گفتى عدهء ما كم است ، بخاطر آر ، كه قبل از شكست دشمن عدهء آنها بيش از عدّه كنونىشان و قواى ما كمتر از قواى حاليهء ما بود .\r\nاين را هم بدان كه ، اگر دشمن دلير باشد ، در مقابل عدّهء كثيرش هيچ قوه‌اى مقاومت نتواند كرد ، ولى ، اگر كم دل باشد ، هرقدر عدّه‌اش زيادتر گردد ، ضعيف‌تر مىشود ، زيرا عدّهء زياد در موقع ترس و اضطراب بيشتر دست و پاى او را گرفته باعث بينظمى و اختلال ميگردد . اين است عقيدهء من پس ما را راست به طرف بابل ببر » .\r\n\r\nحمله به بابل\r\n( كتاب 5 ، فصل 3 ) چهار روز بعد قشون كوروش بانتهاى ولايت گبرياس رسيد و كوروش لشكر خود را باحوال جنگ درآورد . قسمتى را از سواره نظام مأمور كرد بتاخت‌وتاز و برگرفتن غنائم بپردازد\r\n\r\n","description":"","footnote":"","page_name":" 331 ","page_number":349},
  {"content":"\r\n\r\nو سپرد ، كه اشخاص مسلح را بكشند . پارسيها را هم با اين سوارها فرستاد و بعضى از آنها از اسب افتاده برگشتند ، ولى برخى با غنائم آمدند . پس از آنكه غنائم زياد بدست آمد ، كوروش به هم‌تيم‌ها گفت ، عدالت اقتضا مىكند ، كه از غنائم ، مال خدا را موضوع كرده و آنچه براى سپاهيان لازم است برداشته باقى را به گبرياس بدهيم ، زيرا او ميزبان ما بود و سزاوار است ، كه اگر اشخاصى نسبت بما نيكى كرده‌اند ، دربارهء آنان چندان نيكى كنيم ، كه آنها مغلوب ما گردند همه اين پيشنهاد را پذيرفته بقيهء غنائم را به گبرياس دادند .\r\nبعد كوروش قشون خود را به طرف بابل برد ، ولى بابلىها براى جنگ بيرون نيامدند . بر اثر اين احوال ، كوروش گبرياس را فرستاد بپادشاه بابل اين پيغام را برساند : « اگر ميخواهى بجنگى ، من حاضرم و اگر نميخواهى مملكتت را حفظ كنى تسليم شو » . گبرياس تا جائى كه بيخطر بود ، پيشرفته پيغام را رسانيد . بابلىها جواب دادند : « گبرياس ، اين است جوابى ، كه آقايت به تو ميدهد : من از كشتن پسرت پشيمان نيستم ، ندامت من از اين است ، كه چرا تو را هم نكشتم . اگر مىخواهيد جنگ كنيد ، سى روز بعد بيائيد ، ما حالا فرصت نداريم ، زيرا مشغول تداركات هستيم .\r\nگبرياس در جواب گفت : « ندامتت تا زنده‌اى باقى و وجود من شكنجهء روحت باد » .\r\n\r\nتصرّف قلعهء آسورى\r\n( كتاب 5 ، فصل 3 ) پس از آن گبرياس برگشته گذارشات را بكوروش اطلاع داد و او قشون خود را از بابل عقب برد .\r\nبعد گبرياس را خواسته گفت : « بايد تدبيرى كنيم تا ، قلعه‌اى كه آسوريها براى حفاظت بابل از باختريها و سكاها ساخته‌اند ، بدست ما افتد .\r\nجوانى ، كه تو ميگفتى بواسطهء خشم پادشاه بابل خواجه‌اش كرده‌اند ، آيا حاضر خواهد بود با ما همدست شود ؟ » گبرياس گفت « شك ندارم ، كه او براى كشيدن انتقام از پادشاه بابل براى اين كار حاضر است » - « آيا تصوّر ميكنى ، كه حاكم اين قلعه او را بدرون قلعه راه بدهد ؟ » - « آرى ، مادامى ، كه از او ظنين نشده‌اند » بعد از شنيدن اين جوابها كوروش نقشهء تصرّف اين قلعهء محكم را چنين ريخت : گبرياس\r\n\r\n","description":"","footnote":"","page_name":" 332 ","page_number":350},
  {"content":"\r\n\r\nبرود و اين جوان را ، كه ( گاداتاس ) « 1 » نام دارد در محل حكمرانيش ملاقات و او را به طرف كوروش جلب كند . بعد گاداتاس ببهانهء اينكه كوروش قلعه را محاصره كرده و او براى دفاع آن مىكوشد ، بقلعه درآمده براى ظاهرسازى با كوروش چند جدال مختصر كند و بعد قلعه را بتصرّف او بدهد . گبرياس اين نقشه را پسنديده نزد گاداتاس رفت و او تكليف كوروش را پذيرفته بقلعه درآمد و چون اسباب تسليم كردن قلعه را مهيا كرد ، باستقبال كوروش از شهر بيرون آمده در حضور او به خاك افتاد و چنين گفت : « اى كوروش ، شاد باش » كوروش جواب داد : « من شادم ، نه فقط از اين حيث ، كه تو مرا بشادى دعوت ميكنى ، بلكه نيز از اين جهت كه اين شادى در مقابل شما وظيفه است . من بسيار مهم ميدانم ، كه اين قلعه را بمتحدين خود واگذارم ، اما تو اى گاداتاس ، بدان كه ، اگر آسورى تو را از داشتن اولاد محروم كرده ، از داشتن دوستان محروم نكرده ، چون تو نسبت بما مانند دوستى رفتار كردى ، يقين بدار ، كه ما هم بكمك تو خواهيم آمد ، چنان كه ، اگر اولاد و احفادى داشتى ، آنها بكمك تو مىشتافتند » . پس از آن بپيشنهاد رئيس باختريها مجلسى از باختريها ، كادوسيها ، سكاها و گاداتاس تشكيل شده راجع بتصرّف قلعه مذاكره و قرار شد ، تمام مردمانى ، كه به اين قلعه علاقه‌مندند ، در تصرّف و حفظ آن شريك باشند . اين اقدام باعث شد ، كه مردمان مزبور با حرارتى بيشتر و بيش از سابق مردان جنگى براى كوروش تهيه كردند : كادوسيان تقريبا 20 هزار سپاهى سبك اسلحه و 4 هزار نفر سوار فرستادند ، سكاها ده هزار كماندار پياده و ده هزار سوار ، باختريها دو هزار سوار و آنقدر پياده ، كه ميتوانستند ، حركت دادند ( اين قلعه كه كزنفون موقعش را درست معين نمىكند ، بايد ديوار ماد باشد ، كه بالاتر ذكرش گذشته « 2 » ، زيرا از بيان او مستفاد مىشود ، كه آن را آسوريها يعنى بابليها براى حفاظت بابل از كادوسيان و سكاها و باختريها ساخته بودند و چنان كه معلوم است ديوار ماد هم براى حفاظت بابل از مردمان شمالى ساخته شده بود . م ) .\r\nپس از آن گاداتاس نزد كوروش رفته گفت ، من بايد بولايت خود برگردم ،\r\n\r\n\r\n","description":"","footnote":"\r\n( 1 ) -  Gadatas . \r\n( 2 ) - بصفحهء 193 رجوع شود .\r\n","page_name":" 333 ","page_number":351},
  {"content":"\r\n\r\nزيرا پادشاه آسور ، همين‌كه از همراهى من با تو آگاه شده ، ميخواهد براى تنبيه من بولايتم قشون بكشد . كوروش پرسيد : « تا ولايت تو چقدر راه است ؟ » او جواب داد : « سه روز راه » - « من كى مىتوانم در آنجا باشم ؟ » - « چون قشون تو زياد است ، بعد از هفت روز » - « بسيار خوب ، برو من هم از عقب تو مىآيم » بعد كوروش سران سپاه و متحدين را خواسته به آنها گفت ، كه موقع گاداتاس چنين است و ، چون او بواسطهء همراهى با ما مورد حملهء پادشاه آسور شده ، بر ما فرض است ، كه به او كمك كنيم و اگر او را تنها گذاريم ، علاوه بر اينكه براى ما وهن است ، در آتيه كسى طرفدار ما نخواهد شد . همه گفتند ، بايد چنان كنيم ، كه تو گوئى و كوروش ترتيب حركت را داد ، توضيح آنكه تكليف قسمتهاى قشون را معين كرد و در باب آذوقه و انتظامات لشكرى در موقع حركت و ساير مسائل دستور كافى برؤساء و صاحب منصبان داد . چيزى كه در اينموقع باعث حيرت رؤساء گرديد ، اين بود ، كه كوروش اسامى تمام رؤساء قسمتهاى قشونى و صاحب منصبان را ميدانست ، آنها را باسم صدا مىكرد و دستور ميداد . جهت آن را كوروش چنين ميگفت : « غريب است ، كه صنعتگر اسامى آلات صنعت خود و طبيب اسامى تمام اسباب طبابت را بداند ، ولى سردارى اسامى اشخاصى را ، كه وسايل كار او هستند ، نداند و ديگر ، وقتى كه سردارى زيردست خود را باسم صدا كرده حكمى ميدهد ، مأمور ، چون مىبيند ، كه سردار او را مىشناسد ، با شوقى بيشتر اجراى امر مىكند و الا آن سردار مضحك شبيه است بآقائى ، كه بخدمهء خود ميگويد « بروند آب بيارند » - « هيزم بشكنند » . بر اثر چنين امر همه به يكديگر نگاه مىكنند ، بىاينكه كسى از جا بجنبد ، بعد هم نه كسى شرمسار است و نه مىترسد ، زيرا در اين خطا همه شريكند » .\r\nپس از آن قشون كوروش حركت كرد و يكدسته در جلو قشون كوروش براى تفتيش و تحقيق روانه شد . رئيس آن مأمور بود آنچه مىبيند و ميفهمد ، فورا به كرىسان‌تاس اطلاع دهد . كوروش جاى معينى در اين لشكر نداشت ، زيرا او همواره از جائى به جائى ميرفت و به همه چيز سركشى ميكرد .\r\n\r\nنجات گاداتاس\r\n( كتاب 5 ، فصل 2 ) يكى از صاحبمنصبان مهمّ گاداتاس چون ديد ، كه پادشاه آسور نسبت بآقاى او خشمناك است ، با\r\n\r\n","description":"","footnote":"","page_name":" 334 ","page_number":352},
  {"content":"\r\n\r\nپادشاه داخل مذاكره شد ، كه كمين‌گاهى ترتيب داده گاداتاس را بگيرد ، زيرا گمان ميكرد ، كه در ازاى اين خدمت تمام مايملك گاداتاس از آن او خواهد شد .\r\nپادشاه آسور اين پيشنهاد را قبول كرد و خود نيز با قشونى بكمك او رفت . گاداتاس ، كه از نزد كوروش برگشت ، چون از اين توطئه آگاه نبود ، بدام افتاد ، ولى همين كه به او حمله كردند ، فرار كرد و اگرچه مجروح شد ، ولى زخم مهلك نبود . در موقع فرار ، جان او و همراهانش در خطر افتاد ، زيرا اسبهاى آنها از خستگى نزديك بود درمانند ، ولى در اين احوال كوروش دررسيد و چون آسوريها بقشون او برخوردند ، فرار كردند ، صاحبمنصب مزبور ، كه به گاداتاس زخم زده بود ، كشته شد و سپاهيان زياد از آسوريها نابود گشتند . پياده نظام آسور پناه بدرون قلعه‌اى برد ، كه سابقا متعلق به گاداتاس بود و از تصرّف او خارج كرده بودند . خود پادشاه آسور بشهرى پناهنده شد ، كه تعلق به آسور داشت . بعد كوروش به خاك گاداتاس درآمد و باحوال پرسى او شتافت . گاداتاس باستقبال آمد و ، پس از شكرگذارى از ناجى خود ، قربانيهاى زياد كرد و سپاه كوروش را بضيافت طلبيد .\r\n\r\nخبط كادوسيان\r\nرئيس كادوسيان ، كه در پس قراول قشون كوروش بود ، چون مورد تعقيب واقع نشده بود ، خواست كارى كند ، كه باعث خوشنودى كوروش گردد و ، بىاينكه از او اجازه گرفته باشد ، سپاه خود را برداشته به طرف بابل رفت . پادشاه بابل ، كه در شهرى ، چنان كه گذشت ، پناهنده بود ، همين كه ديد عدهء كمى از دشمن در حوالى شهر پراكنده است ، با سپاه خود بيرون آمد و بجنگ شروع كرد . در نتيجه رئيس كادوسيان كشته شد ، بعضى دستگير يا نابود شدند و جمعى فرار كردند . چون اين خبر به كوروش رسيد ، با سپاه خود باستقبال فراريان شتافت ، آنها را باردو آورده امر كرد بمعالجه زخمىها بپردازند و خود نيز تمام شب را بعيادت و پرستارى مجروحين مشغول شد . بعد ، سران متحدين خود و كادوسيان را خواسته به آنها گفت : « اين قضيه نبايد موجب حيرت باشد ، زيرا انسان خاطى است ، ولى ما بايد درس عبرت از اين واقعه بياموزيم و هيچگاه يكعدّهء قليل ، تا كاملا ارتباط خود را با دسته‌هاى ديگر قشون مرتب و محكم نكرده ،\r\n\r\n","description":"","footnote":"","page_name":" 335 ","page_number":353},
  {"content":"\r\n\r\nنبايد حمله برد . گاهى لازم مىشود ، كه يكعدّهء كم حمله كند ، ولى بايد اين حمله جزو نقشهء تمام قشون باشد و كمكهائى ، كه مقتضى است در موقع خود به آن عده بشود » .\r\nبعد كوروش گفت ، حالا برويد شام صرف كنيد ، فردا بايد تلافى اين عدم بهره‌مندى كادوسيان را بكنيم و صبح زود كوروش به محلى ، كه كادوسيان شكست خورده بودند ، رفته كشته‌گان را دفن كرد و غنائم زياد برگرفته برگشت .\r\n\r\nرفتن كوروش به طرف ماد\r\n( كتاب 5 ، فصل 4 ) پس از آن كوروش ديد كه ، اگر از مملكت آسور دور شود ، مردمانى ، كه با او متحدّ شده‌اند ، مورد تعقيب پادشاه آسور واقع خواهند شد و ، اگر هم بخواهد براى حفاظت آنها بماند ، كارهائى ، كه درنظر دارد بتأخير خواهد افتاد . اين بود ، كه صلاح ديد رسولى نزد پادشاه آسور فرستاده تكليف كند ، كه عهدى بين طرفين با اين شرايط منعقد گردد : هيچكدام از طرفين بزارعين طرف ديگر آزار نرساند و اموال آنها را غارت نكند . كوروش برسول گفت ، كه در اين عهد فايده با پادشاه آسور است ، زيرا عده زارعين او بيش از زارعين متحدين ما هستند و ما ، چون قوىتر هستيم ، بيشتر ميتوانيم ضرر برسانيم . بابليها اين پيشنهاد را در صلاح خود دانستند و پادشاهشان آن را پذيرفت .\r\nبعد هنگام حركت كوروش ، گاداتاس اسب‌هاى زياد و هداياى ديگر براى او آورد .\r\nاو اسبان را براى سواره نظام پارسى پذيرفت و ساير هداياى گران‌بها را پس داد .\r\nگاداتاس شكوهء زياد از وضع خود كرده گريست و گفت من ، كه اولادى نخواهم داشت و نسل من قطع شده ، بعد از رفتن تو هم پادشاه آسور درصدد افناى من خواهد بود ، پس بهتر است ، كه اين اموال بدست او نيفتد . كوروش پرسيد : « در ابتداى امر ، كه ميخواستى به طرف من بيائى ، آيا در باب عواقب كار فكر نكردى ؟ » او جواب داد :\r\n« كينهء من نسبت به اين ظالم بقدرى بود ، كه مرا از انديشه و فكر باز داشت » . كوروش - « خاطرت آسوده باشد ، من ساخلوى در مسكن تو ميگذارم ، كه مال تو را حفظ كند و خودت هم يكنفر را ، كه صلاح ميدانى ، با خود بردار و با من بيا » . گاداتاس از اينحرف غرق شادى گشته ساخلو كوروش را پذيرفت و مادر خود را برداشته با چند نفر از همراهانش جزو ملتزمين كوروش شد .\r\n\r\n","description":"","footnote":"","page_name":" 336 ","page_number":354},
  {"content":"\r\n\r\nوقتى كه كوروش از نزديكى شهر بابل ميگذشت ، گبرياس و گاداتاس را خواسته به آنها گفت : « صلاح در اين است كه ، ما به شهر زياد نزديك نشويم » . گبرياس جواب داد « وقتى كه قوهء تو كمتر بود ، تا ديوار شهر نزديك رفتى ، حالا ، كه قوّه‌ات بيشتر است ، چرا ميخواهى دور تر از شهر حركت كنى ؟ » كوروش - « آن زمان سپاه ما صفوف خود را آراسته و حاضر جنگ بود ، ولى اكنون در حال حركت هستيم و ، اگر از بابل سپاهى بيرون آمده ناگهان بر ما بتازد ، تا ما خودمان را مهياى جدال كنيم ، يا بخواهيم كمك بجاى لازم برسانيم ، مدتى وقت از دست ميرود » .\r\nگبرياس - « اين رأى تو متين است » . بعد چنان كرد ، كه كوروش گفت . پس از آن سپاه كوروش بحدود ماد و سوريه رسيد ( مقصود از سوريه كاپادوكيه است ، يونانى ها اهالى اين ولايت را هم سريانى ميناميدند ) .\r\n\r\nگله‌گذارى كياكسار با كوروش\r\n( كتاب 5 ، فصل 5 ) وقتى كه كوروش بسرحد ماد برگشت ، رسولى نزد كياكسار فرستاده او را دعوت كرد ، كه بيايد سان قشون بيند و ضمنا در باب كارهائى ، كه بايد كرد ، مشورت بشود . رسول چون پيغام كوروش را رسانيد ، كياكسار گفت بهتر است ، كه قشون كوروش در سرحدّ بماند ، زيرا ميترسيد ، كه بودن قشون در ماد باعث خرابى و و غارت گردد ، بخصوص كه چهل هزار نفر كماندار و سپاهى سبك اسلحه تازه از پارس وارد شده بود و ، چون كياكسار گفته بود ، من اين قشون را لازم ندارم ، فرمانده آن ميخواست اين سپاه را هم نزد كوروش ببرد . روز ديگر كياكسار با عده كمى از سواران ماد ، كه با او مانده بودند ، به طرف سرحدّ رفت و ، همين كه كوروش آمدن او را شنيد ، با سواران پارسى ، مادى ، ارمنى و باخترى باستقبال او شتافت ، ولى ، پس از اينكه كياكسار عدهء زياد قشون كوروش و وضع خوب آنها را ديد ، از كمى عدهء خود در اندوه گرديد و ، وقتى كه كوروش پياده شد ، تا موافق عادت او را ببوسد ، او نيز پياده گشت ، ولى بجاى اينكه بگذارد كوروش وى را ببوسد ، رو بر گردانيد و گريه كرد . كوروش در حال امر كرد ملتزمين او كنار رفتند و\r\n\r\n","description":"","footnote":"","page_name":" 337 ","page_number":355},
  {"content":"\r\n\r\nكياكسار را به طرفى برده جهت را پرسيد . او گفت « من شاهم و نياگان من نيز شاه بودند ، باوجوداين ميبينم ، كه قشون و عظمت تو بيشتر است و نه فقط تو از من برترى ، بلكه بندگان من هم ، كه با تو باستقبال من آمده‌اند ، بر من برترى دارند » .\r\nكياكسار چون اين بگفت باز بگريست و كوروش هم نتوانست از گريه خودارى كند . بعد كوروش شرح وقايع گذشته را يك‌بيك بخاطر كياكسار آورده گفت :\r\n« از كدام اقدام من مكدّر شده‌اى ، از آمدن من بكمك تو ، وقتى كه دشمنانت بر ضد تو متحدّ شده بودند ، يا از فتحى ، كه كرده‌ايم و غنائمى ، كه بدست آمده و يا از اينكه خواستم سواران مادى در قشون من باشند . كدام يك از اين كارها به تو برخورده ، كه چنين خشمناكى ؟ » كياكسار جواب داد : « هيچيك از اين كارها باعث افسردگى من نيست ، ولى رويهمرفته مىبينم ، كه در جنب تو حقير و پست شده‌ام . من ترجيح ميدادم ، مملكت تو را وسيع كنم ، تا اينكه به‌بينم ، كه تو بوسعت مملكت من ميافزائى . من ميخواهم ببخشم ، نه اينكه به من ببخشند . چيزهائى ، كه تو به من ميدهى ، بر نيازمندى من ميافزايد . وضع من مانند وضع كسى است ، كه سگانى را تربيت مىكند ، تا خود او و كسانش را حفظ كنند و بعد سگان مزبور ديگرى را بهتر از صاحبش مىشناسند . اگر كسى پارسيهاى تو را فرمان ميداد و به طرف خود جلب ميكرد ، آيا تو او را دوست خود ميدانستى ؟ » . كوروش - « نه » . كياكسار - « يقين دارم ، كه او را بدترين دشمن خود مىپنداشتى ، تو با سپاه من مملكت مرا وسيعتر كرده‌اى ، ولى ، چون من در اينكارها شركت نداشته‌ام ، بزنى مىمانم كه بيكار نشسته نتيجه را ميگيرد . و ديگر اينكه چه فايده از وسعت ماد ، وقتى كه من بيشرف بقلم بروم . اگر من پادشاه ماديها هستم ، نه از اين جهت است ، كه من بهتر از همه آنها باشم . سلطنت من از اينجا است ، كه آنها مرا در هر چيز بالاتر از خودشان ميدانند » .\r\nكوروش - « دائى گرامى ، تو را به خدا قسم مىدهم ، كه ، اگر كار گوارائى براى تو كرده‌ام ، خواهش مرا بپذير ، يعنى حالا مرا مقصر مدان ، به عكس امتحان كن . اگر ديدى ، كه تمام كارهاى من بنفع تو است ، مرا دوست بدار ، چنان كه من تو را دوست دارم و الّا شكايت\r\n\r\n","description":"","footnote":"","page_name":" 338 ","page_number":356},
  {"content":"\r\n\r\nكن هرقدر كه بخواهى » كياكسار - « شايد همين كار كنم » بعد كوروش او را بوسيد و ، چون ماديها و پارسيها و ديگران آشتى كردن آنها را ديدند ، از نگرانى بيرون آمده شاد شدند . بعد كياكسار سوار شده در سر قشون جا گرفت و باشارهء كوروش ماديها از عقب او روانه شدند . پارسيها از دنبال كوروش و ساير قسمتها از دنبال پارسىها به راه افتادند .\r\nكياكسار را به خيمه‌اى ، كه از غنائم جنگ براى او نگاهداشته بودند بردند ، سازندگان و دو نفر زن ، كه از اسرا سهم او شده بودند ، بامر كوروش در خيمه او بودند . بعد عدّه‌اى از ماديها ، بعضى بميل خودشان و برخى باشارهء كوروش ، نزد كياكسار رفته براى او خدمه و هدايائى بردند : يكى شربت‌دارى صبيح ، ديگرى آشپزى خوب ، سوّمى لباسى فاخر وقس عليهذا . پادشاه ماد از اين رفتار ماديها تسلى يافت ، چه ديد ، كه كوروش دل آنها را از او برنگردانيده . چون هنگام صرف غذا رسيد ، كياكسار كوروش را بسر سفرهء خود دعوت كرد ، ولى كوروش نپذيرفت و گفت ، كه بايد به سپاهيان سركشى كرده ببيند لوازم استراحت آنها مهيا است يا نه و بعد علاوه كرد ، كه فردا صاحبمنصبان قشون در دربار او حاضر خواهند بود ، زيرا لازم است شور كنند ، كه جنگ را بايد ادامه داد يا قشون را مرخص كرد . پس از آن كياكسار به صرف غذا مشغول شد و كوروش ، پيش از آنكه بسپاهيان سركشى كند ، دوستان خود را جمع كرده به آنها چنين گفت : « ولاياتى را ، كه از دشمنان گرفته‌ايم در تصرف خود نگاه خواهيم داشت . از قواى دشمن همه روزه ميكاهد و بر قواى ما ميافزايد . اگر متحدين ما بخواهند با ما بمانند ( يعنى بخانه‌هاى خودشان برنگردند ) ، كارهاى بزرگ انجام خواهيم داد . در همراه كردن آنها با اينمقصود ، كه ما را ترك نكنند ، شما نبايد كمتر از من كوشش كنيد . چنان كه در جنگ هر كس بيشتر اسير بگيرد ، بر ديگرى ، كه كمتر گرفته ، برترى دارد ، حالا هم ، هريك از شما ، كه عدّهء بيشترى از متحدين را با خود همعقيده كند ، لياقت خود را بيشتر نموده است » .\r\n\r\nتقاضاى عدم مرخّصى قشون\r\n( كتاب 6 ، فصل 1 ) روز ديگر صاحبمنصبان در دربار كياكسار حاضر شدند و در اين انتظار ، كه او لباس پوشيده بيرون آيد ، دوستان كوروش از كادوسيان و گرگانيان و سكاها با هيستاسپ\r\n\r\n","description":"","footnote":"","page_name":" 339 ","page_number":357},
  {"content":"\r\n\r\n( ويشتاسپ ) نزد كوروش رفته از او خواهش كردند ، كه بماند گاداتاس مخصوصا مصرّ بود ، زيرا ميترسيد ، كه اگر كوروش بپارس برگردد ، پادشاه آسور دمار از روزگار او خواهد كشيد . بالاخره كياكسار بيرون آمده بر تخت مادى نشست و گفت ، كه چون من در اينجا حاضر و از حيث سن از كوروش بزرگترم ، شايد مناسب‌تر باشد ، كه قبل از همه من حرف بزنم ، شما بايد شور كنيد ، كه بايد جنگ را ادامه داد يا قشون را مرخص كرد . البته هركس موافق عقيده‌اش حرف خواهد زد . اوّل رئيس گرگانيها شروع كرده چنين گفت : « متحدين ، من گمان ميكنم ، حرف زدن در موقعى ، كه خود احوال گويا است زيادى باشد ، اگر ما متحد باشيم ، نفع با ما و ضرر با دشمن است . هرگاه عكس اين كار كنيم ، روشن است ، كه نتيجه هم معكوس خواهد بود » . رئيس كادوسيان برخاست و گفت : « چه لزومى دارد ، در باب متفرق شدن صحبت كنم ، وقتى كه معلوم است ، كه ما با اسلحه هم نميتوانيم از شما جدا شويم . يك دفعه جدا شديم ، ديديم چه بسر ما آمد » . ارته‌باز ، كه خود را از اقرباى كوروش ميدانست ، گفت : « اى كوروش ، بعقيدهء من مسئله غير از آن است ، كه آنها طرح كرده‌اند . جنگ وقتى بود ، كه ما در وطن خود براى حفظ اموال ، قصور و چيزهاى ديگر ميجنگيديم و همواره در اضطراب و وحشت بوديم ، حالا ما قلاع دشمن را تصرف كرده بخرج او خوب ميخوريم ، خوب ميآشاميم و عيش ميكنيم . اين جنگ نيست اين ضيافت است . براى چه چنين انجمنى را ترك كرده متفرق شويم ؟ » . پس از آن گبرياس چنين سخن گفت : « متحدين ، من از كوروش خيلى راضيم ، هرچه وعده كرد ، بجا آورد ، ولى ، اگر برود ، پادشاه آسور نفس راحتى خواهد كشيد و از نو كينه‌توزى خود را نسبت به من شروع و دوباره مرا ، از جهت اينكه دوست شما شده‌ام ، سياست خواهد كرد » .\r\nپس از اين نطقها كوروش چنين سخن راند : « شكى نيست ، كه اگر قشون را مرخص كنيم ، ما ضعيف خواهيم شد و دشمن قوى . تصور مكنيد ، كه دشمن ، چون تلفات داده و اسلحه و اسبهاى زياد از او گرفته‌ايم ، ديگر كارى نتواند كرد ، اگر\r\n\r\n","description":"","footnote":"","page_name":" 340 ","page_number":358},
  {"content":"\r\n\r\nفرصت يابد ، جاى تمام اين خسارات جانى و مالى را پر مىكند و اگر ما بخواهيم در اين‌جا مانده در اين حال ، كه هستيم ، منتظر جنگ باشيم ، من بشما ميگويم ، كه ما از عهده برنمىآئيم ، زيرا زمستان در پيش است و ، اگر ما پناهگاهى براى خود يافتيم ، اسبها و خدمه و ديگران چه خواهند كرد . آذوقه هم نخواهيم داشت ، زيرا آنچه بوده ، ما برگرفته‌ايم و آنچه را ، كه دشمن توانسته ، بقلاع حمل كرده ، بنابراين آيا ما خواهيم توانست در آن واحد با گرسنگى و سرما و دشمن بجنگيم ؟ اين است ، كه من خواستم در باب اين مسئله مهم شور شود . بعقيده من ، بايد سعى كنيم ، كه تا ممكن است قلاع زياد از دشمن بگيريم و خودمان هم قلاعى بسازيم . وقتى كه قلاع به تصرف ما درآمد ، مملكت هم با ما خواهد بود . اگر شما نگرانيد از اينكه شما را ساخلو قلاعى ، كه دور از مملكت شما است ، قرار دهند ، چنين نگرانى مورد ندارد : ما در قلاعى ، كه بدشمن نزديك است مانده مملكت را حفظ ميكنيم و شما در جاهائى ، كه مجاور ممالك شما است ، بزراعت مشغول خواهيد شد ، زيرا شكى نيست ، كه تا دشمن ما را از ميان برندارد ، بفكر قلع و قمع شما نخواهد بود و شما امنيت و آسايش خواهيد داشت » .\r\nچون كوروش نطق خود را بپايان رسانيد ، تمام رؤساء برخاسته گفتند : « ما با اين نقشه همراهيم ، آن را اجرا كنيد » . كياكسار نيز آن را تصويب كرد ، گاداتاس و گبرياس برخاسته گفتند ، كه ، اگر متحدين قبول كنند ، آنها حاضرند ، هريك قلعه‌اى بسازند . كوروش چون ديد همه با نقشه او همراهند ، گفت :\r\n« حالا ، كه چنين است ، بس بايد آلات قلعه‌كوبى و قلعه‌گيرى تدارك و عمله براى ساختن قلاع جديد آماده كرد » . كياكسار - « من يك ماشين بزرگ مىدهم » . گاداتاس ، گبرياس و تيگران نيز وعده كردند ، دو ماشين بدهند . كوروش گفت « دو تاى ديگر را خودم حاضر ميكنم » . پس از آن ، چون كوروش ميدانست ، كه اين تداركات به طول مىانجامد ، جاى مناسبى از حيث حفظ الصحه براى اردوى خود يافت ، امر كرد خندقهائى كندند و بواسطه اهالى محل تحقيقاتى راجع به فراهم كردن\r\n\r\n","description":"","footnote":"","page_name":" 341 ","page_number":359},
  {"content":"\r\n\r\nآذوقه و لوازم قشونى به عمل آورد . در اين احوال فراريهائى از بابل آمده خبر دادند ، كه پادشاه آسور ، چون خود را در امنيت نميديد ، عازم ليديّه گرديد و خزاين و نفايس خود را هم به آنجا برد . كوروش فهميد ، كه پادشاه آسور ميخواهد دشمنى جديد براى او تدارك كند و ، چون احتمال جنگ را قوى ميديد ، بتكميل قواى خود پرداخت . توضيح آنكه اسبهائى از اسرا و دوستان خود گرفته بر عدّه سواره نظام پارسى افزود و عرابه‌هاى زياد بهر وسيله ، كه ميتوانست ، بدست آورد .\r\n\r\nعرّابه‌هاى كوروش\r\nكزنفون گويد ( كتاب 6 ، فصل 1 ) طرز استعمال عرابه‌ها تا آن زمان موافق معمول اهالى ( ترووا ) « 1 » بود و اين طرز اكنون هم در نزد اهالى ( سيرن ) « 2 » متداول است . ماديها ، سريانيها ، اعراب و ساير مردمان آسيا نيز تا آن زمان به اين طرز عرابه‌ها را به كار ميانداختند . كوروش ديد ، كه قسمت زبدهء قشون را روى عرابه‌ها مينشانند و آنها را براى زد و خوردهاى بىاهميت به كار برده ، در مواقع عمده جدال ، از وجودشان نتيجه نمىگيرند . از اين نكته گذشته براى سيصد نفر سپاهى يكهزار و دويست اسب و سيصد نفر عرابه‌ران لازم است . عرابه‌رانها هم بايد از ميان اشخاصى انتخاب شوند ، كه مخصوصا مورد اعتمادند و ، حال آنكه از وجود آنها بدشمن آسيبى نميرسد . اين بود ، كه كوروش استعمال چنين عرابه‌ها را موقوف كرد و عرابه‌هائى ساخت ، كه براى جنگ مناسبتر بود : چرخهاى اين عرابه‌ها قوىتر است و بنابراين احتمال شكستن آنها كمتر ، محور دراز است ، زيرا هرقدر وسعت چيزى بيشتر باشد ، احتمال واژگون شدنش كمتر است . نشيمن ( جاى عرابه‌ران ) از چوبى است ضخيم و به شكل برجى بلند مىشود ، ولى عرابه‌ران را بالاتر از آرنج نمىپوشد ، تا او در اداره كردن اسبها آزاد باشد . عرابه‌ران باستثناى دو چشمش از سر تا پا مسلح است ، در دو انتهاى محور ، دو داس آهنين بعرض دو آرش جا داده‌اند ، دو داس ديگر در زير قرار گرفته و نوك‌تيز آنها ، كه به طرف زمين است ، بايد در وقت جنگ بسپاهيان برخورده تن\r\n\r\n\r\n","description":"","footnote":"\r\n( 1 ) -  Troyens . \r\n( 2 ) -  Cyreniens . \r\n","page_name":" 342 ","page_number":360},
  {"content":"\r\n\r\nآنها را سوراخ كند . اين اختراع جديد كوروش حالا هم در ممالكى ، كه مطيع شاهان پارس‌اند ، استعمال مىشود . علاوه بر اين عرابه‌ها ، كوروش عدهء زيادى شتر داشت ، كه از دوستان خود گرفته ، يا مانند غنيمت بدست آورده بود .\r\n\r\nآراسپ به ليديّه ميرود\r\n( كتاب 6 ، فصل 1 ) پس از آن كوروش به اين فكر افتاد ، كه شخصى را بجاسوسى نزد دشمنان بفرستد ، تا بداند ، كه آنها در چه خيالند و با اين مقصود آراسپ را اختيار كرد . در بارهء او بايد گفت ، پس از آنكه كوروش پان‌ته‌آ ، يعنى زن زيباى شوشى را به او سپرد ، كه تا مراجعت شوهرش نزد او باشد ، آراسپ عاشق اين زن گرديده بالاخره نتوانست خوددارى كند و بزن تكليف كرد به او دست دهد . پان‌ته‌آ ، چون شوهر خود را دوست ميداشت ، اين تكليف را رد كرد و ، چندانكه آراسپ بر اصرار خود افزود ، زن بيشتر پا فشرد ، تا آنكه آراسپ او را به جبر تهديد كرد . پان‌ته‌آ ، كه تا اين وقت نميخواست به كوروش شكايت كند ، تا مبادا باعث كدورت در ميان دو دوست گردد ، بالاخره مجبور شد كس فرستاده قضيه را به او اطلاع دهد . كوروش ارته‌باذ را فرستاد ، آراسپ را ملامت كند و ضمنا گفت ، به او بگو ، مگرنه تو بودى ، كه عقيده داشتى عاشق شدن اختيارى است ، چه شد ، كه مغلوب شدى ؟ آراسپ ، چون ديد ، كه كوروش از قضيه آگاه شده ، سخت ترسيد و از اينكه شرافت خود را موهون كرده بود پشيمان شد . بعد كوروش او را خواست و ، چون ديد ، آراسپ غرق اندوه است ، براى تسلى به او گفت : « شنيده‌ام ، كه خدايان نيز در مسئله عشق از لغزش مصون نيستند ( عقيدهء يونانيها . م . ) و ديگر اينكه من مسبب اين وضع تو شده‌ام » . آراسپ فرياد زد : « آخ كوروش ، امروز تو بديروزت مىماند و بضعف انسان با اغماض مينگرى ، ولى از وقتى كه مردم شنيده‌اند ، تو از رفتار من ناراضى هستى ، همه به من مىخندند و مرا خوار ميدارند » . كوروش گفت « اين وضع تو براى كارى ، كه درنظر دارم ، خوب است . بايد نزد دشمنان ما رفته چنان رفتار كنى ، كه همه تو را دشمن من دانسته به خود راه دهند ، بعد سعى كنى ، كه همه نوع اطلاعات از احوال دشمن و قوا و نقشه‌هاى او تحصيل كرده به من\r\n\r\n","description":"","footnote":"","page_name":" 343 ","page_number":361},
  {"content":"\r\n\r\nبرسانى . تا بتوانى بيشتر در نزد دشمنان بمان ، زيرا وقتى آمدن تو نزد ما باعلىدرجه مهم است ، كه دشمن بما خيلى نزديك باشد . براى اينكه بتوانى اسرارى از دشمن بدست آرى ، ميتوانى نقشهء ما را به آنها اطلاع دهى ، ولى مواظب باش ، كه هرچه مىگوئى بطور كلى باشد ، تا هركدام از دشمنان پندارد ، كه مملكت او در ابتداء مورد حمله خواهد شد و بدفاع مملكت خود بشتابد . معلوم است ، كه با اين حال همه حاضر نخواهند شد قواشان را در يك جا جمع كنند » . آراسپ گفت :\r\n« چنين كنم و در مقابل عنايتى ، كه به من كرده از تقصيرم در گذشته‌اى ، با جان و دل خدمت خواهم كرد » . چون آراسپ به مقصد روانه شد و پان‌ته‌آ خبر حركت او را شنيد ، كس نزد كوروش فرستاده پيغام داد : « اگر آراسپ به طرف دشمنان تو رفت ، مغموم مشو . اجازه بده عقب شوهر خود فرستم . وقتى كه او آمد ، خواهى ديد ، كه او براى تو صميمىتر از آراسپ خواهد بود . شكى نيست ، كه او خواهد آمد ، زيرا پدر پادشاه كنونى ، يعنى پادشاه بابل ، با او دوست بود ، ولى اين پادشاه خواست در ميان من و او نفاق اندازد . بنابراين ، چون شوهرم پادشاه كنونى را از حيث اخلاق فاسد ميداند ، بىترديد شخصى را مانند تو بر او رجحان خواهد داد » . كوروش اين پيشنهاد را پذيرفت و رسول زن به طرف شوهر او روانه شد . اين مرد را آبراداتاس « 1 » مىناميدند و او ، همين‌كه رمز زن خود را شناخت ، با دو هزار سوار بديدن كوروش شتافت . چون بپيش قراول پارسى رسيد ، ورود خود را اطلاع داد و كوروش امر كرد ، او را بخيمهء پان‌ته‌آ بردند . وجد و شعف زن و شوهر را حدّى نبود ، بعد پان‌ته‌آ از اخلاق پاك كوروش ، خوددارى او و عطوفتى ، كه نسبت به اين زن ابراز كرده بود ، صحبت داشت . شوهرش به او گفت ، بعقيده تو من اكنون چه بايد بكنم ، تا حق‌شناسى خود و تو را نسبت به او بجا آورده باشم ؟\r\nپان‌ته‌آ جواب داد : « سعى كن ، نسبت به او همان حسيات را بپرورى ، كه او نسبت به تو پرورد » . پس از آن آبراداتاس نزد كوروش رفت و ، همين كه او را ديد ، دستش را گرفته گفت : « در ازاى نيكىهائى ، كه به من و زنم كرده‌اى ، من به از اين چيزى نميتوانم\r\n\r\n\r\n","description":"","footnote":"\r\n( 1 ) -  Abradatas . \r\n","page_name":" 344 ","page_number":362},
  {"content":"\r\n\r\nبگويم ، كه خود را مانند دوست ، چاكر و متحدّى به اختيار تو ميگذارم . در هر كار كه خواهى انجام دهى ، من بكمك تو با تمام قوا خواهم شتافت » . كوروش جوابداد « پذيرفتم ، عجالة من تو را بخودت واميگذارم ، تا با زنت شام خورى ، ولى از اين ببعد تو بايد غذا را در خيمهء من با دوستان خودت و من صرف كنى » . پس از چندى آبراداتاس دريافت ، كه كوروش عرابه‌هاى داس‌دار و اسبهاى زره‌پوش را خيلى مىپسندد . بر اثر آن صد عرابه داس‌دار بساخت ، اسبهاى اين عرابه‌ها را از سواره نظام خود انتخاب كرد و خودش بر عرابه‌اى سوار شد ، كه داراى چهار مال‌بند و هشت اسب بود . وقتى كه كوروش اين عرابه را ديد ، در نظرش مجسم شد ، كه ميتوان عدهء مال‌بندها را هشت كرد ، هشت جفت گاو به اين مال‌بندها بست و اين قوه براى كشيدن برجى ، كه با چرخها داراى 18 پا ارتفاع باشد ، كافى است . كوروش پيش‌بينى كرد ، كه چنين برجها را ، اگر در پس صف وادارد ، براى افواج او كمكى بزرگ و براى دشمن باعث آسيب زياد خواهد بود . بعد او در اين برجها دالانهاى تنگ و كنگره هائى بساخت و در هر برج بيست نفر جا داد ، چون برجها حاضر شد ، كوروش آنها را به راه انداخت و معلوم گشت ، كه راه انداختن اين ماشين با هشت جفت گاو سهل‌تر و راحت‌تر از حركت دادن عرابه كوچكى است ، كه براى بنه به كار ميرود ، زيرا وزن عرابه كوچك معمولا 25 تالان است ( اگر مقصود كزنفون تالان آتّيك بوده ، هر تالان تقريبا نه من مىشود ) ولى برجهاى كوروش ، هرچند ، كه از چوبى ضخيم ، مانند چوبى ، كه براى ساختن طآطرهاى تراژدى ( نمايش حزن‌انگيز ) به كار مىبرند ، ساخته شده بود و با وجود اينكه ، هريك 20 مرد مسلح را در خود ميگنجاند ، باز براى هريك جفت گاو كمتر از 15 تالان سنگينى داشت . وقتى كه كوروش از حركت دادن برجها اطمينان يافت ، مصمم شد چنين برجهائى در پس قشون خود جا دهد ، زيرا يقين حاصل كرده بود ، كه در جنگ بايد داراى مزايا بود و نجات و رفاه هم در همين است .\r\n\r\nآمدن سفراى هند\r\n( كتاب 6 ، فصل 2 ) در اين احوال سفراى هند وارد شده پول آوردند و به كوروش از طرف پادشاه خودشان چنين گفتند :\r\n\r\n","description":"","footnote":"","page_name":" 345 ","page_number":363},
  {"content":"\r\n\r\n« كوروش ، بسيار خوشوقتم ، كه تو مرا از حوائج خود آگاه كردى ، مىخواهم ميزبان تو باشم و براى تو پول ميفرستم . اگر باز به پول احتياج دارى ، از من بخواه .\r\nسفراى من مأمورند آنچه را ، كه تو امر كنى انجام دهند » . كوروش جواب داد :\r\n« من امر ميكنم ، كه عده‌اى از رسولان در خيمه مانده پول را نگاه دارند و بخوشى اوقات خود را بگذرانند ، سه نفر از ميان شما بميان دشمنان ما روند ، ظاهرا با اين مقصود ، كه ميخواهند عهدى بين آنها و پادشاه هند منعقد كنند ، ولى باطنا با اين نيت ، كه ببينند دشمن چه ميگويد ، چه مىكند و پس از آن نتيجهء اطلاعات خودشان را بما بگويند . اگر اين اشخاص مأموريتشان را خوب انجام دهند ، از اين كار آنها بيش از پولى كه آورده‌اند ، سپاسگذار خواهم بود ، زيرا جاسوسان من ، كه به لباس بندگان درآمده‌اند ، نمىتوانند اخبارى ، جز آن‌چه همه ميدانند ، بدست آرند ، ولى كسانى مانند شما مىتوانند فكر و خيال دشمن را دريابند » . سفرا اين پيشنهاد را فورا با ميل پذيرفتند . كوروش آنها را مانند ميهمانان واقعى نواخت و ، پس از آنكه لوازم سفر آماده گشت ، به مقصد روانه شده قبلا گفتند : « همين كه از مقاصد دشمن آگاه شديم ، مراجعت خواهيم كرد » .\r\nكوروش همواره بتداركات جنگ ميپرداخت ، به آنچه متحدين تهيه ميكردند اكتفا نكرده ، بين آنها رقابت در خوبى اسلحه و اسب و سوار و غيره ايجاد ميكرد و بعد ورزشها و شكارها ترتيب داده به كسانى ، كه خوب از عهده برمىآمدند ، جايزه ميداد . به اين ترتيب قشون او براى جنگ حاضر شد و او داراى ده هزار سوار و عدّهء زيادى عرابه‌هاى داس‌دار گرديد . صد عرابه آبراداتاس حاضر كرد و صد عرابهء مادى را هم كياكسار به شكل عرابه‌هاى كوروش درآورد . علاوه بر اين بر هريك از شترها دو كمان‌دار نشسته بود . وقتى كه تداركات كوروش را سپاه او ميديد ، بيشتر مردان به اين عقيده بودند ، كه او فاتح خواهد شد .\r\nدر اين احوال رسولان هندى برگشته اين خبرها را آوردند : كرزوس پادشاه ليديّه بسردارى قشون دشمن انتخاب شده . مقرر است ، كه تمام پادشاهان در يك جا\r\n\r\n","description":"","footnote":"","page_name":" 346 ","page_number":364},
  {"content":"\r\n\r\nجمع شوند و پول زياد تهيه كنند ، تا هرقدر ، كه ممكن است سپاهيان اجير بيشتر بطلبند . اكنون دشمن سپاهيان تراكى را با شمشيرهاى دراز در خدمت خود دارد ، مصريها عده‌شان به صد و بيست هزار ميرسد و از راه دريا ميآيند . سرباز مصرى با سپر ، نيزه‌هاى دراز و باريك و خنجر مسلح است . سپاهيان قبرس به زودى وارد خواهند شد .\r\nسپاهيان كيليكى ، دو فريگيهء ( بالا و پائين ) ، لىكااونيه ، پافلاگونيه ، كاپادوكيه ، اعراب ، فينيقيه و آسور با پادشاه بابل جزو قواى دشمن بشمار ميآيند . ينيانها ، االيانها و ساير يونانيهاى آسيا مجبور شدند از كرزوس متابعت كنند و او سفرائى نزد لاسدمونيها فرستاده ، تا با آنها عهد اتّحاد ببندد . محل اجتماع تمام قشون‌ها كنار رود پاكتول « 1 » است . از اين‌جا بايد بسورّيهء سفلى ، كه در تحت اطاعت برادر پادشاه است ، بروند و امر شده ، هركس كه بخواهد آذوقه بفروشد ، بدين محل حمل كند . كسانى ، كه اسير ميشدند ، نيز همين چيزها را مىگفتند .\r\n\r\nحملهء كوروش\r\n( كتاب 6 ، فصل 2 ) پس از اينكه اين اخبار در اردو منتشر شد ، سپاهيان نگران شدند و شادى سابق مبدّل بفكر و انديشه گرديد .\r\nكوروش ، چون ديد سپاهيان او مرعوب شده‌اند ، رؤساء عمده را دعوت كرد و سپرد كه ، اگر سربازان نيز بخواهند حاضر شده سخن او را بشنوند ، مانع نشوند . بعد كوروش چنين گفت : « متحدين ، شما را طلبيدم ، زيرا مىبينم ، كه اخبار تجهيزات دشمن شما را مرعوب كرده . چيزى غريب‌تر از اين نيست ، كه شما از تداركات دشمن ميترسيد ، و حال آنكه شما همين دشمن را ، وقتى كه عدهء ما كمتر بود ، شكست داديد . اگر حال شما اكنون چنين باشد ، بس چگونه خواهد بود ، اگر بشما خبر برسد ، كه دشمن در قصد حمله است ؟ » . بعد كوروش ترقى تجهيزات قشون خود را از حيث سواره نظام ، اسلحه ، عرابه‌هاى داس‌دار و برجها يك بيك شمرده گفت : « با داشتن تمام اين وسائل شما را اين خبر ، كه كرزوس بسردارى قشون انتخاب شده ، در وحشت انداخته . مگر كرزوس نبود ، كه چون ديد سريانيها شكست خوردند ، بجاى اينكه بمتحدين خود كمك كند ، راه فرار پيش گرفت . همين خبر ،\r\n\r\n\r\n","description":"","footnote":"\r\n( 1 ) -  Pactole . \r\n","page_name":" 347 ","page_number":365},
  {"content":"\r\n\r\nكه دشمن سپاهيان اجير ميگيرد ، مىرساند ، كه به قدر كفايت مردان كارآمد براى دفاع از خود ندارد ، اين است ، كه بخارجيها متوّسل مىشود . آيا گمان ميكنيد ، كه خارجيها بهتر از اهالى مملكتى براى آن جنگ خواهند كرد ؟ با وجود دلايلى كه شمردم ، اگر باز كسانى هستند ، كه ميترسند ، عقيده دارم ، كه آنها را نزد دشمنان بفرستند ، زيرا بودن آنها با دشمنان ما مفيدتر از حضور آنان در ميان ما است » .\r\nپس از اينكه كوروش نطق خود را بپايان رسانيد ، كرىسان‌تاس برخاست و گفت : « كوروش ، اگر بعضى از شنيدن اخبار دشمن مغموم شده‌اند ، نبايد اين حال آنها را حمل بر ترس كرد . اينها شبيه‌اند به كسانى ، كه ميخواهند سر سفره نشسته غذا بخورند و در اين وقت ناگاه حكمى به آنها ميرسد ، كه فلان كار را انجام دهيد . ما هم ، چون در انتظار بدست آوردن ثروتهاى زياد ميباشيم ، افسرده ميشويم از اينكه مىبينيم ، كارهائى در پيش داريم ، تا به مقصود برسيم ، ولى اكنون ، كه بايد به سورّيه ، يعنى مملكتى ، كه از حيث گندم ، حشم و درختان پربار خرما غنى است ، اكتفا نكنيم و براى بدست آوردن ليديّه ، يا مملكتى كه شراب و روغن زياد دارد و بواسطه مجاورت با دريا از ثروتهاى بيشمار آن متمتع است ، نيز بجنگيم ، ما ديگر مغموم نخواهيم بود و دليرانه به طرف خزاين و نفايس ليديّه خواهيم شتافت » . همه اين نطق را پسنديدند و كوروش گفت « اى سربازان ، من عقيده دارم ، كه هم اكنون به قصد دشمن روانه شويم و زودتر به جائى رسيم ، كه دشمن آذوقه جمع كرده . هرقدر ما بيشتر بشتابيم ، حمله ما براى دشمن بيشتر ناگهانى خواهد بود و او كمتر امنيت خواهد داشت » . همه اين رأى را پسنديده گفتند : « بايد با سرعت به طرف دشمن روانه شد » پس از آن كوروش گفت : « چون ما از مملكتى خواهيم گذشت ، كه خودمان آذوقهء آن را برگرفته‌ايم و آن‌چه هم ، كه مانده بود ، نصيب دشمنان ما گشته ، لابد براى 15 روز ، كه در آن مملكت خواهيم بود ، بايد آذوقه با خود داشته باشيم » .\r\nبعد او راجع بآذوقه و لوازم قشونى از گندم ، آسياب ، هيزم و غيره دستورهائى داد و نيز توصيه كرد ، كه سپاهيان بآشاميدن آب بجاى شراب عادت كنند ، زيرا اين\r\n\r\n","description":"","footnote":"","page_name":" 348 ","page_number":366},
  {"content":"\r\n\r\nمشروب در جاهاى زيادى از راه ، كه در پيش دارند ، بدست نخواهد آمد . پس از دادن دستورها ، كوروش امر كرد همه مشغول جمع‌آورى باروبنه گردند و بعد از آن ، همين كه شيپور حاضرباش را شنيدند ، در جاهائى كه معين شده بايستند ، تا او ، پس از اجراى مراسم قربانى ، جاهاى فرماندهان را معين كند .\r\n\r\nحركت\r\n( كتاب 6 ، فصل 3 ) پس از اجراى مراسم قربانى كوروش با قشون خود حركت كرد و روز اوّل كم راه رفت تا ، اگر سپاهيان او چيزى را فراموش كرده جا گذاشته باشند ، برگشته بردارند . كياكسار با ثلث سواره نظام خود براى دفاع ماد در منزل اوّل بماند و كوروش با سرعت پيش رفت . ترتيب حركت قشون چنين بود ، كه سواره نظام در جلو قشون حركت ميكرد ، بعد از آن باروبنه و در آخر پياده نظام مىآمد . هر دسته‌اى از گروهان بيرقى داشت ، كه بدست اسكوفور « 1 » بود . ترتيب باروبنه را طورى داده بودند ، كه هر سپاهى ميديد ، اسباب او كجا است و اگر چيزى لازم داشت ، ميتوانست برگيرد .\r\nمفتشين قشون ، كه پيشاپيش حركت ميكردند ، ديدند ، كه در جلگه اشخاصى عليق و هيزم جمع ميكنند و در جائى هم دود و گردوغبار مشاهده مىشود . از اين علائم استنباط كردند ، كه دشمن نزديك است . رئيس آنها اين خبر را به كوروش رسانيد و او امر كرد همانجا مانده ، اگر چيزهاى ديگر نيز مشاهده كردند ، فورا او را آگاه كنند . يك دسته سوار هم فرستاد ، كه اسرائى بگيرند ، تا بهتر بتوان حقيقت امر را فهميد . بعد كوروش امر كرد قشون او بايستد و به صرف غذا و كار هاى ديگر بپردازد ، تا همين كه دشمن را ديد حاضر و آماده باشد . در اين احوال اسرائى آوردند و از بيانات آنها معلوم شد ، كه دشمن تقريبا در دو فرسنگى است و عدّه سپاهيان آن بقدرى است ، كه قحطى در حول و حوش آنها روى داده .\r\nدشمن هم ميداند ، كه كوروش نزديك است و از اين خبر افسرده است . بعد بسؤال كوروش ، كه حالا دشمن چه مىكند ، اسراء جواب دادند « براى جدال حاضر مىشود .\r\n\r\n\r\n","description":"","footnote":"\r\n( 1 ) -  Skeuphore . \r\n","page_name":" 349 ","page_number":367},
  {"content":"\r\n\r\nفرمانده تمام قشون كرزوس است ، زيردست او يكنفر يونانى است و يكنفر مادى .\r\nدر باب اين مادى گويند ، كه از قشون شما فرار كرده به آنجا رفته » . كوروش فرياد زد :\r\n« اى خدا ، اگر اين شخص بدست من بيفتد ، ميدانم با او چه كنم » . ( معلوم است ، كه اين مادى همان آراسپ بوده ، كه كوروش بجاسوسى به طرف دشمن فرستاده بود . م . ) .\r\nكوروش اسراء را مرخص كرد و بعد ، از رئيس مفتشين خبر رسيد ، كه دسته‌اى از سواره نظام دشمن به طرف ما ميآيد و ميخواهد جاهاى ما را بگيرد . كوروش در حال به چند نفر از سواران ، كه هميشه با او بودند ، امر كرد بكمك مفتشين شتافته و در آنجا كمين كرده بر سواران دشمن بتازند ، بعد به هيستاسپ دستور داد ، كه با هزار سوار به طرف دشمن حركت كند ، ولى به جاهائى ، كه نمىشناسد ، داخل نشود . سواران كوروش فورا روانه شدند و ديرى نگذشت ، كه به آراسپ و مستحفظين او برخوردند كوروش از آمدن او بسيار شاد شد و ، همين كه او را ديد ، برخاسته باستقبال او شتافت و دست خود را به طرف وى دراز كرد . همه از اين رفتار كوروش در حيرت فرو رفتند ، زيرا سرّ فرار كردن او را نميدانستند . كوروش رو بحضار كرده جهة رفتن آراسپ را نزد دشمن بيان كرد و گفت « اين فرار ظاهرى بامر من بود ، نه از ترس يا ميل او به خيانت .\r\nآراسپ خدمتى مهم ، كه با مخاطراتى بزرگ توأم بود ، انجام داده » . پس از اين حرف همه برخاسته به او دست دادند و او را بوسيدند .\r\n\r\nاطّلاعات آراسپ\r\n( كتاب 6 ، فصل 3 ) بعد كوروش به آراسپ گفت « حالا آنچه را ، كه ميدانى بگو و سعى كن ، كه حقيقت را بگوئى ، زيرا ، اگر قواى دشمن را بيشتر بدانيم و كمتر بيابيم ، به از آن است ، كه عكس آن روى دهد » . آراسپ گفت : « من آنچه توانستم ، به كار بردم ، كه اطلاعات كاملترى بيايم ، خودم در ترتيب صف‌آرائى قشون دشمن شركت كردم و حتى ميدانم ، كه چگونه ميخواهند جنگ را شروع كنند » . كوروش - « بس اوّل بگو ، كه عدهء نفرات دشمن چيست » . آراسپ - « سواره نظام و پياده نظام دشمن ، باستثناى مصريها ، سى صف بسته و تقريبا چهل استاد مسافت را اشغال كرده‌اند . اما گروهان مصرى\r\n\r\n","description":"","footnote":"","page_name":" 350 ","page_number":368},
  {"content":"\r\n\r\nاز ده هزار نفر تركيب يافته و فرماندهان مصريها گروهان را طورى تشكيل كرده‌اند ، كه هريك داراى صد صف صد نفرى است . گويند اين ترتيب در مملكت آنها معمول است ، ولى كرزوس با اكراه آن را پذيرفت ، زيرا او ميخواست جبههء قشونش كشيده‌تر از جبهه قشون تو باشد ، تا بتواند از پهلوهاى قشون تو گذشته پشت‌سر تو را بگيرد » . كوروش : - « چون ميخواهد ، ما را محاصره كند ، برحذر باشد ، كه ما او را محاصره نكنيم . چيزى كه براى ما مهم بود ، بدانيم دانستيم . حالا بايد صاحبمنصبان سعى كنند ، كه هر چيز بجاى خود باشد ، زيرا گاهى براى يك نقص جزئى از مرد ، اسب و عرابه ، نتيجه نميتوان گرفت » . پس از آن كوروش به مىريارك‌ها يا رؤسا قسمت‌هاى ده هزار نفرى « 1 » و بصاحب‌منصبان زيردست آنها دستور داده ضمنا گفت به لخاژ « 2 » ها امر كنيد ، كه لخ « 3 » را به دو قسمت تقسيم كنند ( قسمتى را ، كه داراى 24 نفر يا كمتر بود ، كزنفون لخ و رئيس آنها را لخاژ مىنامد ، اين دو لفظ يونانى است . كلية كزنفون اصطلاحات لشكرى را ، چنان كه در يونان معمول بوده ، نوشته . م . ) . در اين وقت يكى از فرماندهان قسمت‌هاى ده هزار نفرى به كوروش گفت : « آيا تو گمان ميكنى قشونى ، كه عدّه صفوفش اينقدر كم است ، با لشكرى ، كه صفوف آن به اين اندازه زياد است ، ميتواند مقابلى كند ؟ » . كوروش جواب داد : « آيا تو گمان ميكنى ، كه با اين همه صفوف ، اكثر سربازان پياده نظام خواهند توانست برفقاى خودشان فايده و به طرف مقابل زيان رسانند ؟ من از خدا ميخواستم ، كه سپاه سنگين اسلحهء دشمن بجاى صد صف داراى هزار صف باشد ، زيرا در اين صورت ما با عدّهء بسيار كمترى مواجه ميشديم ، ولى عدّهء صفوف و عمق قسمتهاى ما چنان است ، كه تمام افراد به كار افتاده به يكديگر كمك خواهند كرد » . بعد براى اينكه صاحب‌منصبان درست از فكر او مسبوق شوند ، كوروش نقشهء خود را بيان كرده گفت : چنان كه بنائى استوار نيست ، ما دامى كه پى و بام آن محكم نباشد ، همچنان قشون به درد نميخورد ، اگر صفوف مقدّم و مؤخر آن از\r\n\r\n\r\n","description":"","footnote":"\r\n( 1 ) -  Myriarque  ( امير تومان‌هاى سابق بمعني حقيقى يا امراء لشكر كنونى ) .\r\n( 2 ) -  Lochage . \r\n( 3 ) -  Loche . \r\n","page_name":" 351 ","page_number":369},
  {"content":"\r\n\r\nسربازان خوب تشكيل نشده باشد . در اين زمينه و زمينه‌هاى ديگر كوروش دستور هائى داد و تكليف رؤساء و صاحب‌منصبان را معين كرد . اسامى صاحب منصبانى را ، كه كوروش دستور به آنها داده ، كزنفون چنين نوشته : اوفراتاس « 1 » دااوخوس « 2 » كاردوخاس ، « 3 » آرتااوز « 4 » فرنوخوس « 5 » آسىداتاس « 6 » آرتاگرساس « 7 » ( بعض اين اسامى از اسم رود يا كوهى است ، مانند اولى كه از فرات است و سوّمى از كوه كاردوخ يا كردها ، برخى هم مانند ارتاگرساس يا ارتاگرس در نوشته‌هاى مورخين ديگر مثل كتزياس راجع به زمان اردشير دوّم هخامنشى ديده مىشود . م . ) .\r\nآبراداتاس پادشاه شوش از كوروش اجازه خواست ، عرابه‌هائى را اداره كند ، كه بقلب قشون دشمن حمله خواهند برد . كوروش او را از اين نيت تبريك گفت ، ولى لازم ديد عقيدهء پارسيهائى را ، كه ساير عرابه‌ها را اداره خواهند كرد ، بپرسد و آنها مقتضى ديدند قرعه بيندازند . قرعه ، چنان كه ميل آبراداتاس بود ، باسم او درآمد و او در مقابل قشون مصرى جا گرفت . پس از آن همه رفته مشغول تداركات شدند و بعد قراولان را به كشيك گماشته شام خوردند و خوابيدند .\r\n\r\nوداع آبراداتاس با پان‌ته‌آ\r\n( كتاب 6 ، فصل 4 ) روز ديگر صبح كوروش مراسم قربانى بجا آورد و سپاهيان او پس از صرف غذا قباها و جوشنهاى زيبا در بر كرده كلاه‌خودهاى قشنگ بر سر گذاردند ، باسبها غاشيه پوشانده كفل آنها را زره‌پوش كردند ، پهلوهاى عرابه‌ها هم زره‌پوش بود .\r\nتمام سپاه از آهن و مفرغ ميدرخشيد و پارچه‌هاى ارغوانى يك تروتازگى مخصوصى به آن ميداد . عرابه آبراداتاس به چهار مال بند و هشت اسب بسته بود و تزيينات عالى داشت . او ميخواست جوشن ملى خود را ، كه از كتان بافته بودند بپوشد ، كه ناگاه پان‌ته‌آ كلاه‌خودى از طلا ، بازوبند و ياره‌هائى از همان فلز ، قبائى ارغوانى كه از پائين چين مىخورد و تا پاشنهء پا ميرسيد با يك پر كلاه لعل فام به او تقديم كرد . آبراداتاس ، چون اين اشياء را ديد ، در حيرت فرو رفت و بعد بزن خود گفت : « عزيزم ، تو زينت‌هاى خود را فروخته اين اشياء را تدارك كرده‌اى » .\r\n\r\n\r\n","description":"","footnote":"\r\n( 1 ) -  Euphratas . \r\n( 2 ) -  Daochos . \r\n( 3 ) -  Carduchos . \r\n( 4 ) -  Artaoze . \r\n( 5 ) -  Pharnouchus . \r\n( 6 ) -  Asidatas . \r\n( 7 ) -  Artagersas . \r\n","page_name":" 352 ","page_number":370},
  {"content":"\r\n\r\nاو جواب داد « نه ، به خدا ، آنچه براى من گران‌بهاتر از هر چيز مىباشد ، مانده و آن اين است ، كه تو خود را به ديگران چنان بنمائى ، كه در نظر من هستى ، اين بهترين زينت من است » . پان‌ته‌آ اين بگفت ، و اسلحه را بدست خود بر تن شوهرش پوشيد و سعى كرد اشكهائى را ، كه مانند سيل به صورت او جارى بود ، پنهان دارد . آبراداتاس ، كه پيش از آن هم لايق بود انظار همه را به خود جلب كند ، همين كه مسلح شد بيش از پيش نجيب و صبيح نمود . بعد ، او جلو عرابه را از دست ميراخور خود گرفت و ميخواست سوار شود ، كه پان‌ته‌آ بحضار امر كرد كنار روند و به شوهر خود گفت : « آبراداتاس ، اگر زنانى هستند ، كه شوهرشان را بيش از خودشان دوست دارند ، من گمان ميكنم ، كه يكى از آنها باشم .\r\nسخن درازى براى استدلال زيادى است و چند كلمه در اين باب به از نطق مفصل ، حسّيّات من نسبت به تو هرقدر رقيق باشد ، باوجوداين ، قسم بعشق من نسبت به تو ، و عشقى ، كه تو به من ميپرورى ، من ترجيح مىدهم كه ، تو را زير خاك ، مانند يك سرباز نامى ببينم ، تا اينكه با يك مرد بىشرف زندگانى بىنام را بسر برم . به اين درجه يقين دارم ، كه تو و من براى جوان‌مردى ساخته شده‌ايم . كوروش بعقيده من حق دارد ، كه ما را حق‌شناس بيند : وقتى كه من اسير و از آن او شدم ، نه فقط او نخواست مرا بردهء خود بداند ، يا مرا با شرايط شرم‌آورى آزاد كند ، بلكه مرا ، براى تو حفظ كرد ، مثل اينكه زن برادر او باشم . بعد چون آراسپ ، كه مستحفظ من بود فرار كرد ، من به كوروش وعده دادم ، كه ، اگر اجازه دهد ، تو را بخواهم ، تا بيائى و براى او متحدى باوفاتر و مفيدتر از آراسپ باشى » . آبراداتاس از سخنان پان‌ته‌آ مشعوف شده دست خود را بسر او گذاشت و چشمانش را به آسمان بلند كرده چنين گفت : « خدايا ، چنان كن ، كه من شوهرى باشم لايق پان‌ته‌آ و دوستى در خور كوروش ، كه با ما مردانه رفتار كرده » . پس از اين استغاثه در عرابه را باز كرده سوار شد و ، چون در گردونه جا گرفت و عرابه‌ران در را بست ، پان‌ته‌آ ، كه ديگر نمىتوانست شوهر خود را ببوسد ، عرابه را چند بار بوسيد . پس از آن ديرى نگذشت ، كه عرابه دور شد و پان‌ته‌آ از عقب آن\r\n\r\n","description":"","footnote":"","page_name":" 353 ","page_number":371},
  {"content":"\r\n\r\nبه راه افتاد ، بىاينكه او را ببيند . بالاخره آبراداتاس برگشته او را ديد و گفت :\r\n« پان‌ته‌آ ، دل قوى دار ، وداع كنيم و از يكديگر جدا شويم » . پس از آن خواجه سرايان و زنان پان‌ته‌آ را به عرابه‌اش برده در زير چادر خواباندند . با وجود اينكه آبراداتاس و گردونه او منظرهء زيبا داشت ، تماشاى اين منظره فقط وقتى سربازان را جلب كرد ، كه پان‌ته‌آ دور شده بود . چون نتيجه قربانى مساعد بود ، كوروش صفوف قشون را بياراست و بعد قراول‌هائى بفاصله‌هاى معين از يكديگر گماشته سركردگان را طلبيد و گفت : « نتيجه قربانى همان است ، كه قبل از فتح اوّل ما بود » بعد او مزاياى قشون خود را از حيث مردانگى ، شجاعت جنگيها ، برترى اسلحه و ترتيب صفوف بخاطرها آورده گفت : « از زيادى قشون مصرى نهراسيد ، زيرا سپرهاى سربازان مزبور خيلى بزرگ و به ضرر آنها است . ترتيب صف‌آرائى آنها ( يعنى عمق صد صف ) هم‌چنان است ، كه عده كمى خواهند توانست جنگ كنند و ، اگر گمان كنيد ، كه با انبوه لشكر بر ما غلبه خواهند يافت ، اين تصوّرى است بىجا ، زيرا بايد اوّل از عهده اسبان زره‌پوش ما برآيند و اگر مقاومت كنند ، چگونه مىتوانند در آن واحد با سواران ، اسبان و برجهاى ما بجنگند .\r\nاگر باز حاجتى داريد بگوئيد ، تا انجام دهم ، زيرا ما همه چيز داريم . پس از آن كوروش سرداران را مرخص كرده سپرد بروند ، آنچه شنيده‌اند بسربازان بگويند و خودشان را لايق مقامى ، كه دارند نشان دهند .\r\n\r\nحركت كوروش\r\n( كتاب 7 ، فصل 1 ) كوروش پس از دعاخوانى غذا خورد ، بعد مراسم قربانى بجا آورده به اسب نشست و بقشون خود فرمان حركت داد . اسلحهء تمام سپاهيان مانند اسلحهء كوروش بود ، يعنى قبائى ارغوانى رنگ با زرهى بر تن و خودى با پر بسر داشتند . اسلحهء تعرّضى آنها عبارت بود از شمشير و نيز زوبينى از چوب پستنك ( غبيرا ) . اعضا و جوارح اسبان با سلاح دفاعى پوشيده بود . تفاوتى بين اسلحهء سپاهيان و خود كوروش نبود ، جز از اين حيث ، كه اسلحهء كوروش مانند آئينه ميدرخشيد ، ولى اسلحهء سپاهيان مطلّا بود .\r\nوقتىكه كوروش ايستاد ، تا ببيند از كدام طرف بايد حركت كند ، غرّش رعد\r\n\r\n","description":"","footnote":"","page_name":" 354 ","page_number":372},
  {"content":"\r\n\r\nطنين انداخت و كوروش فرياد زد : « اى زوس ، كه پادشاه خدايانى ، ما از دنبال تو مىآئيم » ( براى فهم مطلب بايد درنظر داشت ، كه كزنفون و ساير مورّخين يونانى غالبا در اين موارد اسامى خدايان يونانى را ذكر ميكنند و بعقيدهء يونانيها فرستادن رعد از خصائص زوس ، خداى بزرگ آنها بود . م . ) . از طرف راست كرىسان‌تاس فرمانده سواره نظام با سواره‌ها حركت ميكرد و از طرف چپ آرساماس « 1 » فرمانده پيادهء نظام . كوروش به آنها توصيه كرد ، كه چشم به بيرق داشته با قدمهاى مساوى حركت كنند . بيرق كوروش عبارت بود از هيكل عقابى زرّين با بال‌هاى گشاده ، كه به نيزهء بلندى نصب كرده بودند . امروز هم بيرق شاه پارسيها چنين است ( كزنفون در دو جا بيرق شاهان هخامنشى را چنين توصيف كرده :\r\nيكى در اين‌جا و ديگر در جنگ كونّاكسا كه بيايد . م . ) . قبل از اينكه قشون دشمن نمودار شود ، كوروش بسپاه خود سه روز استراحت داد و پس از طى بيست استاد ( دو ثلث فرسخ ) سپاه دشمن پديدار شد . كرزوس ، چون ديد ، كه جبههء سپاه او از طرف جناح راست و چپ ، از جبهه قشون كوروش خيلى بيشتر است ، فرمان توقف داد ، تا جبهه را به شكل قوسى درآرد و امر كرد ، كه دو منتها اليه قشون را به شكل گامّا « 2 » درآورند ، تا بتوانند از هر طرف به قشون دشمن حمله كنند .\r\nكوروش ، چون اين حركت را مشاهده كرد ، نه ايستاد و نه تغييرى در ترتيب قشون خود داد ، ولى چون ديد ، كه دشمن با ترسيم قوس به جناحين خود بسط ميدهد به كرىسان‌تاس گفت : « آيا تو ميبينى ، كه چه قوسى ترسيم ميكنند ؟ » او جواب داد : « بلى مىبينم و در حيرتم ، زيرا اين جناحين از سربازان سنگين اسلحه‌شان خيلى دور مىافتند » - « چنين است ، ولى از سربازان سنگين اسلحهء ما هم دور مى فتند » - « چرا چنين ميكنند ؟ » - « معلوم است ، كه ميترستند ، از اينكه جناحين وقتى بما نزديك شوند ، كه سپاهيان سنگين اسلحه دور باشند و ما حمله بجناحين كنيم » - « چگونه اين قسمت‌ها ، كه بفاصلهء زياد از يكديگر دور افتاده‌اند ، مىتوانند به يكديگر كمك كنند ؟ » - « چون جناحين به قدر كفايت پيش رفتند ، بپهلوهاى\r\n\r\n\r\n","description":"","footnote":"\r\n( 1 ) -  Arsamas . \r\n( 2 ) -  Gamma  ( حرفي است در الف‌باي يونانى ) .\r\n","page_name":" 355 ","page_number":373},
  {"content":"\r\n\r\nما حمله خواهند كرد و بعد خواهند خواست ، ما را از هر طرف احاطه كنند » - « به گمان تو اين نقشه خوبست ؟ » - « بلى ، نظر به آنچه ميبينند ، ولى ، چون چيزهائى هست ، كه نميبينند ، اگر بما از جبهه حمله ميكردند ، براى آنها بهتر از اين نقشه بود » . بعد كوروش رو بفرماندهان كرده گفت : « آرساماس ، عجالة پياده نظام را آهسته ، يعنى چنان كه من ميروم ، پيش ببر و تو ، اى كرىسان‌تاس ، سواره نظام را از پس او همچنان آهسته حركت ده ، اما من به جائى ميروم ، كه حمله از آنجا مناسب باشد . وقتى كه به اين محل رسيدم و براى جنگ حاضر شديم ، من سرود جنگ را ميسرايم و ، همين كه حمله شروع شد ، شما شتابان به طرف دشمن خواهيد رفت و آبراداتاس با گردونه‌ها بدشمن خواهد تاخت . شما بايد تا بتوانيد تنگ‌تر از عقب گردونه‌نشين‌ها حركت كنيد ، اما من هرچه زودتر خود را بشما خواهم رساند ، تا ، اگر خواست خدا باشد ، فراريان را تعقيب كنيم » .\r\nپس از آن كوروش حركت كرد و در حينى ، كه از جلو گردونه‌ها و سپاهيان ميگذشت ، براى تشويق آنها كلمه‌اى ميگفت ، مثلا بيكى - : « اى سربازان چقدر خوش بختم ، كه روى شما را ميبينم » ، به ديگران - « اى جنگىها ، بدانيد ، كه امروز نه فقط فتح خواهيد كرد ، بلكه ثمرات فتح سابق را بدست آورده تمامى عمر را بخوشى خواهيد گذرانيد » . به بعضى - « رفقا ، از امروز ديگر ما حق نداريم از خداوند شكوه كنيم ، او بما موقع و وسائل تمام نعمت‌ها را داده ، ولى لازم است ، كه ما دلير باشيم » . كوروش بدين‌سان سپاهيانرا تشويق و تشجيع ميكرد ، تا اينكه به گردونهء آبراداتاس رسيد و ايستاد . او جلو اسبان گردونه را باسلحه‌دار خود داده ، نزد كوروش شتافت و روساء پياده نظام و گردونه‌ها نيز همين كار كردند .\r\nپس از آن كوروش به آبراداتاس چنين گفت : « آبراداتاس ، خدا خواست چيزى را ، كه تو ميخواستى ، تو و كسان تو را لايق اين مقام ديد ، كه در صف اوّل حركت كنيد ، بخاطر آر اين‌نكته را ، كه پارسىها شما را مىبينند ، از عقب شما ميآيند و ، تحمل نخواهند كرد ، كه شما تنها خودتانرا بخطر اندازيد » . آبراداتاس جواب داد :\r\n\r\n","description":"","footnote":"","page_name":" 356 ","page_number":374},
  {"content":"\r\n\r\n« كوروش ، بقدريكه ميتوانم پيش‌بينى كنم ، از اين طرف كارها خوب خواهد بود ، ولى من از طرف پهلوهاى قشون نگرانم . من گمان ميكنم ، كه پهلوهاى قشون دشمن بواسطه گردونه‌ها و سپاه زياد قوى است و خيلى بسط مييابد و ما در مقابل دشمن در اين جاها چيزى جز گردونه‌ها نداريم . اگر قرعه بنام من در نيامده بود ، من شرم ميداشتم از اينكه اينجا را اشغال كنم ، زيرا به اين درجه اطمينان دارم ، كه در اين‌جا من از خطر محفوظم » . كوروش - : « اگر از طرف تو كارها خوب است ، از طرف پهلوها هم نگران مباش . بفضل خداوند من به تو خواهم نمود ، كه در مقابل پهلوها دشمنى نيست ، فقط اكيدا توصيه ميكنم ، كه بدشمن حمله مكن ، مگر اينكه ببينى سپاهى ، كه باعث نگرانى تو است ، فرار مىكند . وقتى كه ديدى آنها فرار ميكنند ، درنظر آر كه من نزديك تو هستم و بدشمن بتاز ، تو خواهى ديد ، كه دشمن مأيوس است و سپاه تو پر از اميدوارى » ( در همين‌جا كزنفون گويد :\r\nكوروش ، با اينكه تكبر نداشت ، در اين موقع اين كلمات تكبرآميز را به زبان آورد ) .\r\nبعد كوروش گفت « تا وقت هست تمام گردونه‌ها را سركشى و سپاهيان را تشويق و تشجيع كن » . آبراداتاس بگردونهء خود نشسته امر كوروش را بجا آورد . بعد كوروش تا جناح چپ رانده به هيستاسپ ، كه با نيمى از سواره نظام پارسى بود ، دستور جنگ را داد و پس از آن حركت كرده به گردونه‌هائى ، كه پهلوهاى قشون را حفظ ميكردند رسيده گفت : « من آمدم و حاضرم بشما كمك كنم ، هينكه شما ديديد ، كه ما به منتهى اليه قواى دشمن از طرف چپ و راست حمله كرديم ، بايد سعى كنيد ، كه از ميان صفوف دشمن بگذريد ، زيرا اگر در آن طرف باشيد ، خطر شما بمراتب كمتر از اين طرف است » . سپس او به محلى ، كه در عقب گردونه‌ها بود درآمد ، به فرنوخوس و ارتاگرساس امر كرد در جاهاى خود با هزار پياده و هزار سوار بمانند و چنين دستور داد : « هر زمان ، كه ديديد ، من بجناح راست حمله ميكنم ، شما بجناح چپ حمله كنيد ، ولى بايد حمله را از نوك جناح شروع كنيد ، زيرا اينجا ضعيف‌تر از جاهاى ديگر است و نيز ترتيب فالانژ « 1 » را از دست ندهيد ، تا از قواى شما چيزى نكاهد . دسته شترسواران را جلو\r\n\r\n\r\n","description":"","footnote":"\r\n( 1 ) - دستهء پياده نظام سنگين اسلحه .\r\n","page_name":" 357 ","page_number":375},
  {"content":"\r\n\r\nدشمن بفرستيد . اگر چنين كنيد خواهيد ديد ، كه قبل از آنكه گيرودار جنگ شروع شود ، شما از وضع دشمن خنده‌هاى زياد خواهيد كرد » . كوروش اين بگفت و به طرف جناح راست رفت .\r\n\r\nجنگ كوروش با كرزوس\r\n( كتاب 7 ، فصل 1 ) در اين احوال كرزوس دريافت ، كه او در مركز سپاه سنگين اسلحه قرار گرفته و اين سپاه بدشمن نزديكتر از جناحين قشون او است . اين بود ، كه با علامتى بجناحين امر كرد دور تر نرفته به قدر يكربع تغيير جهت دهند ، بعد همين كه جناحين ايستادند ، در حالى كه رويشان به طرف قشون كوروش بود ، كرزوس باز فرمانداد ، كه پيش روند . بر اثر اين فرمان سه فالانژ به قصد حمله بقشون كوروش به حركت آمد ، يكى از جبهه دو ديگر از پهلوهاى راست و چپ . در اينوقت وحشتى بزرگ در سپاه كوروش رويداد ، چنان كه مربعى كوچك در مربع بزرگترى واقع شده باشد ، سپاه كوروش از هر طرف ، باستثناى پشت ، با سواران ، سپاهيان سنگين اسلحه و سبك اسلحه ، كمانداران و عرابه‌ها احاطه شده بود ، ولى اين سپاه بنا بفرمان كوروش از هر طرف با دشمن مواجه شده در كمال خاموشى منتظر بود ، ببيند چه مىشود . كوروش ، همين كه ديد موقع مناسب در رسيده ، سرود جنگى را شروع كرد و تمام قشون جواب داد . توضيح آنكه از هر طرف فرياد جنگى انياليوس « 1 » برآمد ( انياليوس در نزد يونانيها لقب مارس رب النوع جنگ بود ، اينجا هم كزنفون عادت يونانيها را ذكر كرده . م . ) . بعد كوروش در سردسته‌اى از سواره نظام حركت كرده ، به پهلوى جناح راست دشمن حمله‌ور شد و با نهايت سرعت داخل اين قسمت گشت . سپس يكدسته از پياده نظام ، كه از عقب او روان بود ، بىاينكه ترتيب را به هم زند ، بصفوف دشمن در جاهاى مختلف هجوم آورده داراى تمام مزاياى جدالى شد ، كه از حمله يك سپاه سنگين اسلحه به پهلوى قشون دشمن حاصل مىشود . ارتاگرساس ، چون پنداشت ، كه كوروش جدال را شروع كرده ، در حالى كه شترسواران را موافق دستور كوروش در پيش داشت ، با جناح چپ به حركت آمد . از اينجهت ، كه اسبها بمسافت\r\n\r\n\r\n","description":"","footnote":"\r\n( 1 ) -  Enyalius . \r\n","page_name":" 358 ","page_number":376},
  {"content":"\r\n\r\nزياد هم نميتوانند شتر را ببينند ، اسبهاى دشمن بىاختيار رو بفرار گذاشته و در حين فرار به يكديگر تنه زده يكى ديگرى را ميانداخت . از پس شترها ارتاگرساس با قشون مرتب خود بدشمنى ، كه در حال اختلال بود ، حمله كرد و عرابه‌هاى خود را از راست و چپ به پيش راند . از قشون دشمن آنهائى ، كه ميخواستند از عرابه‌ها فرار كنند ، از شمشيرهاى سپاهيان ريزريز شدند ، كسانى كه ميخواستند از سپاهيان كوروش جان بدر برند ، در زير عرابه‌ها درهم شكستند . آبراداتاس ديگر منتظر نشده فرياد زد : « دوستان من ، از عقب من بيائيد » . پس از آن تمام عرابه‌ها با حرارت حمله بردند و عرابه‌هاى دشمن فرار كردند . همين كه آبراداتاس اين صف را شكافت ، حمله بسپاه سنگين اسلحهء مصرى برد و از پى او دوستانش شتافتند . بتجربه رسيده ، كه فالانژى قويتر از گروهان دوستان نيست . در اينموقع هم اين نكته بتجربه رسيد :\r\nدوستان و همسفره‌هاى آبراداتاس شتابان با او حمله كردند و عرابه‌رانهاى دشمن ، چون ديدند ، كه يك گروهان مصرى سخت پا فشرده ، به طرف عرابه‌هائيكه فرار ميكردند ، عقب نشسته با آنها رو بهزيمت گذاردند . در اين احوال همراهان آبراداتاس حمله‌كنان به جائى رسيدند ، كه مصريها تنگ بهم چسبيده بودند و شكافتن صف ممكن نبود . بر اثر اين وضع اكثر سپاهيان مصرى در همانجا ، كه ايستاده بودند ، در زير سم ستوران و نيز چرخها سرنگون گشتند يا خرد شدند : بهرجا ، كه داس عرابه‌ها ميرسيد ، آدم و سلاح را قطع ميكرد . در ميان اين گيرودار عرابهء آبراداتاس به توده‌اى مركب از خرده‌ريز همه چيز برخورد و برگشت ، بعد خود او و همراهانش را اسبها به طرفى بردند و در انجا اين جنگيان دلير در زير ضربتهاى دشمنان جان سپردند .\r\nپارسيها ، كه در عقب آنها بودند ، از شكافى ، كه در صف مصريها حاصل شده بود ، استفاده كرده هجوم بردند و عدّه‌اى زياد را از دم شمشير گذراندند . بعد مصريهائى ، كه سالم مانده بودند ( عدهء اينها زياد بود ) ، با پارسيها درآويختند و جدالى مهيب با نيزه و شمشير و زوبين درگرفت . مصريها از حيث عدّه و اسلحه مزيّت داشتند ، نيزه‌هايشان مانند نيزه‌هاى كنونى آنها محكم و دراز بود ، سپرهاى آنها براى\r\n\r\n","description":"","footnote":"","page_name":" 359 ","page_number":377},
  {"content":"\r\n\r\nپوشانيدن تن و دفع دشمن مناسب‌تر از زره و نيز سپرهاى عادى است ، كه به شانه مىبندند . بنابراين مصريها سپرهايشان را بهم فشرده سخت حمله كردند . در اينوقت پارسيها ، كه سپرهايشان از تركهء بيد بافته بود ، چون نتوانستند حملات را دفع كنند ، پس رفتند . آنها عقب مىنشستند ، ولى پشت بدشمن نميكردند .\r\nبدينمنوال جنگ‌كنان ميزدند و ميخوردند ، تا آنكه خودشان را به پناه ماشينها رساندند . در اينجا سربازانى ، كه در برجها بودند ، بمصريها باران تير بباريدند و در همين حال سپاه ذخيره از كمانداران و زوبين‌اندازان جلوگيرى كرده ، آنها را مجبور كرد ، كه با شمشير و زوبين و تير جنگ كنند . در نتيجه ، كشتارى مهيب درگرفت ، چيزى در فضا شنيده نميشد ، جز چكاچاك سلاح ، نيزه و زوبين و نيز غوغا و همهمهء سربازانى ، كه يكديگر را صدا ميكردند ، به يكديگر دل ميدادند و پيروزى را از خدا ميخواستند . در اين وقت كوروش در رسيد ، درحالىكه دشمن را از پيش ميراند و ، چون ديد ، كه پارسيها عقب نشسته‌اند ، ملول شد و براى جلوگيرى از پيش آمدن دشمن بهترين وسيله را در اين ديد ، كه پشت سر او را بگيرد . با اين مقصود بسپاهيان خود امر كرد ، از پى او بشتابند و شتابان به طرف دنبال سپاه دشمن حركت كرده ، پيش از آنكه او را ببينند ، پشت سر آن را گرفت و عدّه‌اى زياد از سربازان دشمن بكشت . مصريها چون كوروش را ديدند ، فرياد برآوردند ، كه دشمن از عقب حمله مىكند و ، در حالى كه زخمهاى زياد برداشته بودند ، برگشتند و جدال بين پياده و سوار شروع شد . يكى از مصريها ، كه سرنگون گشته زير پاهاى اسب كوروش افتاده بود ، شمشير خود را به شكم اسب فرو برد و آن حيوان بلند شده كوروش را به زمين زد . در اين موقع ديده شد ، كه چقدر مهمّ است رئيس را زير دستانش دوست بدارند : همه فرياد برآورده بكمك او شتافتند ، فشار مىدادند و فشار ميديدند ، ميزدند و مىخوردند ، تا بالاخره يكى از مستحفظين كوروش از اسب به زير جسته او را سوار كرد . همين كه كوروش بر اسب نشست ، دريافت ، كه مصريها از هر طرف شكست خورده‌اند و هيستاسپ\r\n\r\n","description":"","footnote":"","page_name":" 360 ","page_number":378},
  {"content":"\r\n\r\nو كرىسان‌تاس با سواره نظام پارسى در اطراف او هستند . بر اثر اين وضع امر كرد ، كه ديگر فشارى بيشتر بسپاهيان سنگين اسلحهء مصرى ندهند و فقط از دور با تير و زوبين آنها را آزار كنند . خود او به طرف ماشينها رانده به بالاى برجى رفت ، تا بداند از سپاه دشمن آيا قسمتى هست ، كه هنوز مقاومت مىكند . از آنجا ديد ، كه جلگه پر است از سپاهيان پياده و سوار و عرابه‌هاى غالب و مغلوب ، بعضى فرار ، برخى تعقيب ميكنند و بجز مصريها هيچ قسمت پا فشارى ندارد .\r\nاينها چون تنها مانده‌اند ، دايره‌اى تشكيل كرده اسلحهء خود را حاضر ميكنند و در پناه سپرهاى خود ميباشند . اينها كار نميكنند ، ولى خيلى در تعب و رنج‌اند . كوروش از شجاعت آنها در حيرت شد و به حال چنين مردان دلير ، كه كشته ميشدند ، رقت آورده ، حمله‌كنندگان را عقب كشيد و بجدال خاتمه داد .\r\nبعد او رسولى بميان مصريها فرستاده چنين پيغام داد : « آيا ترجيح ميدهيد ، كه همگى براى ترسوهائى ، كه شما را رها كرده رفته‌اند ، كشته شويد ، يا جان خودتان را نجات دهيد ، بىاينكه شرافت شما لكه‌دار شود ؟ » مصريها جواب دادند :\r\n« آيا ممكن است ، كه نجات يابيم و در همان حال سربازان دلير بشمار رويم ؟ » كوروش - « بلى ، زيرا ما مىبينيم ، كه فقط شما پا فشرده‌ايد و هنوز جنگ ميكنيد » - « چگونه خود را نجات دهيم ، بىاينكه بىشرافتى دامن‌گير ما شود ؟ » - « شما ميتوانيد نجات يابيد ، بىاينكه خيانت به متحدين خود كرده باشيد : اسلحه را بدهيد و دوستان كسانى باشيد ، كه زندگانى شما را بر مرگتان ترجيح ميدهند » - « اگر دوستان تو باشيم ، از ما چه خواهى خواست ؟ » - « بشما نيكى خواهم كرد و از شما هم همان را خواهم خواست » - « اين نيكى چيست ؟ » - « ما دامى كه جنگ دوام دارد ، بشما دو برابر پولى ، كه ميگرفتيد حقوق خواهم داد ، بعد كه صلح برقرار شد ، به كسانى از شما ، كه بخواهند نزد من بمانند ، زمين ، شهر ، زن و خدمه مىدهم » . مصريها اين پيشنهادات را شنيده خواهش كردند ، كه كسى آنها را بجنگ با كزروس مجبور نكند و گفتند : « اين يگانه متحدى است ، كه ما از او\r\n\r\n","description":"","footnote":"","page_name":" 361 ","page_number":379},
  {"content":"\r\n\r\nشكوه نداريم ، ولى باقى شرايط را قبول ميكنيم » . از اينجا است ، كه امروز هم هنوز مصريها ، بواسطهء علاقه‌مندى ، كه سابقا به كوروش داشتند ، نسبت بشاه پارس باوفايند . كوروش به آنها شهرهائى در صفحات عليا داد ، كه هنوز بشهرهاى مصرى معروف‌اند . علاوه بر آن ، لاريس « 1 » و سيل‌لن « 2 » ، را ، كه در نزديكى سيمه « 3 » ، و بمسافت كمى از دريا است به آنها بخشيد و اين محل‌ها امروز هم در تصرف اعقاب مصريهاى مذكور است .\r\nپس از عقد معاهده ، كوروش در تيم برارا « 4 » اردو زد . مصريها در اين جنگ از قشون دشمن يگانه قسمتى بودند ، كه لايق ستايش شدند ، از قواى پارسى سواره نظام به از ديگران بود ، بنابراين سواره نظام پارسى امروز هم داراى تجهيزاتى است ، كه كوروش مقرر داشته و عرابه‌هاى داس‌دار بقدرى با بهره‌مندى كار مىكند ، كه شاهان پارس استعمال آن را حفظ كرده‌اند . شترها را براى ترسانيدن اسبها به كار مىبرند : شترسواران نه ميتوانستند بسواران حمله كنند و نه مورد حمله آنان واقع ميشدند ، زيرا اسبها نمىخواستند بشترها نزديك شوند . با وجود اينكه شترها در اين جنگ مفيد بودند ، حتى يك سرباز خوب نميخواهد شترى را براى سوارى نگاهدارد ، يا براى جنگ تربيت كند .\r\n\r\nتسخير سارد\r\n( كتاب 7 ، فصل 2 ) كرزوس پس از شكست قشونش به طرف سارد فرار كرد و مردمانى ، كه در سپاه او بودند ، از تاريكى شب استفاده كرده هركدام به طرف ولايت خود رفتند . اما كوروش ، پس از اينكه فرصتى بسپاهيان خود براى صرف غذا و خواب داد ، به طرف سارد حركت كرد و ، چون به ديوار و سنگرهاى اين پاىتخت رسيد ، امر كرد ماشين‌ها و نردبان‌هائى تهيه كنند ، تا ديوار قلعه را بكوبد و داخل شهر شود . در اين انتظار ، كه اسباب و ادوات قلعه‌گيرى حاضر شود ، كوروش امر كرد شب ديگر را سپاهش در جائى بگذراند ، كه استحكامات قلعه قوىتر به نظر ميآمد . چون يك نفر پارسى ، كه غلام\r\n\r\n\r\n","description":"","footnote":"\r\n( 1 ) -  Larisse . \r\n( 2 ) -  Cyllene . \r\n( 3 ) -  Cyme  ( شهرى بود در االيد ، كنار بحر الجزاير ) .\r\n( 4 ) -  Thymbrara  ( در فريگيّه ) .\r\n","page_name":" 362 ","page_number":380},
  {"content":"\r\n\r\nيكى از مستحفظين ارك بود ، راهى را ، كه از قلعه به طرف رود سرازير ميشد ، خوب ميدانست ، راهنما گشت و كلدانيها و پارسىها بوسيله اين پارسى داخل قلعه شده آن را گرفتند . ( بالاتر گفته شد ، كه مقصود كزنفون از كلدانيها خالدها است . اين‌ها از بوميان ارمنستان قبل از رفتن ارامنه بدانجا بودند . م . ) . وقتى كه اين خبر در ميان ليديها منتشر شد ، ديوارهاى شهر را رها و از شهر فرار كردند . در طليعهء صبح كوروش وارد شهر شده امر كرد هر سپاهى در صف خود بماند . كرزوس ، كه بقصر خود پناه برده بود ، كوروش را فريادزنان نزد خود طلبيد ، ولى كوروش قراولانى براى حفاظت كرزوس گماشته خود به طرف ارك ، كه در تصرّف سپاهش بود ، رفت .\r\nپس از اينكه بدانجا رسيد ، ديد ، كه پارسىها قلعه را خوب حفظ ميكنند ، ولى كلدانيها اسلحه را انداخته به اين طرف و آنطرف از پى غارت ميدوند . او در حال سركردگان آنها را طلبيده امر كرد از لشكرش خارج شوند و چنين گفت : « من هرگز بر خود هموار نخواهم كرد كسانى ، كه اطاعت نظامى ندارند ، بيش از ديگران سهم ببرند .\r\nبدانيد ، كه ، چون شما در اين سفر از دنبال من آمده‌ايد ، مصمم بودم ، شما را از همه كلدانىها غنىتر كنم ، ولى تعجب هم مكنيد ، اگر ببيند ، كه در حين بيرون رفتن از لشكر من ، مورد حمله كسانى ، كه از شما قوىترند ، واقع شده‌ايد » . كلدانيها ، چون اين بشنيدند ، سخت ترسيده از كوروش با تضرّع خواستند ، كه از تقصير آنها بگذرد ، به اين شرط ، كه هرچه بيغما برده‌اند ، پس بدهند . كوروش گفت : « من به اين غنائم احتياج ندارم ، ولى ، اگر ميخواهيد شما را عفو كنم ، تمام اين غنائم را به كسانى ، كه در قلعه بقراولى مانده‌اند ، بدهيد ، زيرا اگر سربازان ببينند ، كه پاداش آنهائيكه در سر خدمت مانده‌اند ، بيش از ديگران است ، روش كارها خوب خواهد بود » . كلدانيها چنين كردند و سربازان مطيع داراى انواع چيزهاى گرانبها شدند .\r\n\r\nصحبت كوروش با كرزوس\r\n( كتاب 7 ، فصل 2 ) بعد كوروش امر كرد ، كرزوس را بياورند و همين كه او كوروش را ديد گفت : « درود بر تو اى آقاى من ، اقبال اين عنوان را براى تو ذخيره كرده و مرا مجبور داشته\r\n\r\n","description":"","footnote":"","page_name":" 363 ","page_number":381},
  {"content":"\r\n\r\nآن را در مورد تو استعمال كنم » . كوروش گفت : « درود بر تو نيز اى كرزوس ، زيرا من و تو هر دو بشريم ، آيا ميل دارى به من پندى دهى ؟ » . كرزوس - « كاش ميتوانستم ، چيزى كه مفيد باشد ، بگويم ، زيرا در اين صورت خدمتى هم بخودم كرده بودم » . كوروش - « پس اى كرزوس بشنو ، من مىبينم ، كه سربازانم پس از مجاهدات و مخاطرات زياد صاحب شهرى شده‌اند ، كه بعد از بابل غنىترين شهر آسيا است و حقّ دارند ، كه از اين زحمات نتيجه بگيرند . اگر چنين نباشد ، شك دارم از اينكه بتوانم آنها را مدتى در اطاعت خود نگاهدارم . امّا نمىخواهم شهر را براى غارت به آنها واگذارم ، زيرا شهر خراب خواهد شد و بدترين اشخاص بهترين غنيمت را خواهند ربود » .\r\nكرزوس - « پس اجازه بده ، بليديها بگويم : من از كوروش خواستار شدم ، كه شهر را بتاراج ندهد ، زنان و كودكان را از مردان جدا نكند و تو راضى شدى با اين شرط ، كه خود ليديها هرچه اشياء و اسباب گرانبها دارند ، نزد تو آرند . من يقين دارم ، كه همين كه سارديها اين بشنوند ، زن و مرد هرچه اشياء گرانبها دارند ، شتابان به تو تسليم خواهند كرد . بدين ترتيب ، سال ديگر تو اين شهر را پر از همان اشياء گرانبها خواهى يافت ، ولى اگر اين شهر را غارت كنى ، صنايع ، كه منبع اين ثروتها است ، معدوم خواهد شد . اين كار را بكن اگر ، پس از اينكه اشياء را آوردند ، تو خواستى حكم خود را تغيير داده شهر را بغارت بدهى ، باز ميتوانى ، ولى اوّل شخصى را از كسان خودت بفرست ، خزاينى را ، كه من بامناى خود سپرده‌ام ، تحويل بگيرد » .\r\nكوروش كرزوس را ستود و چنان كرد ، كه پند داده بود . بعد به او گفت : « حالا به من بگو ، كه جواب غيب‌گوى دلف بكجا انجاميد ، زيرا شنيده‌ام ، كه همواره تو ستايش خاصّى براى آپلن داشته‌اى و بىصلاح بينى او كارى نميكنى » كرزوس جوابداد :\r\n« من آرزومندم ، كه چنين باشد ، ولى عقيدهء او را وقتى پرسيدم ، كه بىعنايتىاش را نسبت به خود جلب كرده بودم ، زيرا قبل از اينكه صلاح‌انديشى او را پرسيده باشم ، خواستم امتحان كنم ، كه راست ميگويد يا نه و ، چنان كه مردم اشخاصى را ، كه ميخواهند آنها را بيازمايند ، دوست ندارند ، خدايان هم بىعنايت‌اند نسبت به كسانى ، كه اعتماد به آنها\r\n\r\n","description":"","footnote":"","page_name":" 364 ","page_number":382},
  {"content":"\r\n\r\nندارند . پس از اينكه غلط خود را دريافتم ، چون از دلف دور بودم ، شخصى بدانجا فرستاده از خدا پرسيدم « آيا اولاد خواهم داشت ؟ » او جواب نداد . من مقدارى زياد سيم و زر نثار و هزاران حيوان براى او قربانى كردم . بعد چون موقع را مساعد ديدم ، پرسيدم : « چه كنم كه داراى اولاد شوم ؟ » او جواب داد ، كه اولاد خواهم داشت و صحيح گفت ، زيرا من پدر شدم ، ولى چه فايده ، يكى از پسرانم گنگ است و ديگرى ، كه دلير بود ، در عنفوان جوانى درگذشت . چون بار اين دو مصيبت بر دوشهاى من سنگين ميآمد ، باز كس فرستاده پرسيدم : « چه كنم ، تا در باقى عمر سعادتمند باشم ؟ » او جواب داد : « كرزوس ، خودت را بشناس ، تا در زندگانى خوشبخت باشى » . اين گفته مرا غرق شادى كرد و پنداشتم ، كه خداوند در ازاى چنين چيز سهلى مرا خوشبخت ميدارد ، زيرا گمان ميكردم ، كه ممكن است انسان ديگرى را بشناسد يا نشناسد ، ولى كسى نيست ، كه خودش را نشناسد . از اين وقت من با آرامش زيستم و فقط بواسطه مرگ پسرم از اقبال ناراضى بودم ، ولى از روزيكه من با پادشاه آسور بر ضدّ شما همدست شدم ، خود را در معرض همه نوع مخاطرات ديدم . با وجود اين من از جنگ برگشتم ، بىاينكه زيانى به من رسيده باشد . از اين جهت من از خدايان شكوه ندارم ، زيرا ، همين كه ديدم ، كه نميتوانم پا فشارم ، بواسطه حمايت خدايان با كسان خود بىاندك آسيبى از ميدان جنگ بيرون شدم ( مقصود كزنفون جنگ اوّل كرزوس با كوروش است ) . حالا بار ديگر فريب ثروتهاى خود را خورده به حرف اشخاصى گوش دادم ، كه ميخواستند ، من رئيس آنها شوم ، يا بسخنان كسانى ، كه هدايائى به من ميدادند و يا بستايش چاپلوسهائى ، كه به من همواره ميگفتند ، بهركس ، كه من فرمان دهم ، اطاعت خواهد كرد و من بزرگترين موجود فانى هستم .\r\nاز اين حرفها من بر خود باليده فرماندهى را پذيرفتم ، زيرا ، چون خود را نميشناختم ، يقين داشتم ، كه من فوق ديگرانم و ميتوانم با تو ، كه خون خدايان در عروقت جارى است ، با تو ، كه از نسل شاهانى ، با تو ، كه از كودكى با پرهيزكارى و تقوا خو گرفته‌اى ، ستيزه كنم ، و حال آنكه اوّل كسى ، كه از نياكان من بود و سلطنت داشت ، آزادى را با تخت سلطنت\r\n\r\n","description":"","footnote":"","page_name":" 365 ","page_number":383},
  {"content":"\r\n\r\nدر يك وقت بدست آورد ( اشاره بقضيه ژيك و كاندولا ، كه از قول هرودوت در ذيل صفحه 195 ذكر شده ) بنابراين حقّ است ، كه چون خود را نشناختم ، مستوجب اين عقوبت باشم ، ولى اى كوروش بدان ، كه حالا خود را شناخته‌ام . در اين‌جا سؤالى دارم : گمان ميكنى ، كه عقيدهء غيب‌گوى آپلن صحيح بود وقتى كه گفت ، خودت را بشناس ؟ اين سؤال را از تو ميكنم ، زيرا بنظرم چنين ميآيد ، كه تو فورا ميتوانى به آن جواب بدهى و در اختيار تو است ، كه آن را تصديق كنى » .\r\nكوروش - « من ميخواهم با خودت در اين باب مشورت كنم ، زيرا خودم ، وقتى كه سعادت ايّام گذشته‌ات را درنظر ميگيرم ، به حال كنونى تو رقّت ميآورم . من زن و دخترانت را به تو رد ميكنم ، زيرا شنيده‌ام ، كه تو زن و چند دختر دارى . دوستان ، خدمه و ميزت را ، چنان كه قبل از اين داشتى ، به تو پس مىدهم ، فقط كارى را ، كه اجازه نميدهم بكنى ، جنگ و جدال است » . كرزوس - : « در اين صورت ديگر لازم نيست در پى يافتن جواب سؤالم راجع بسعادت‌مندى من باشى . من به تو ميگويم كه ، اگر تو چنان كنى ، كه گوئى ، آن زندگانى ، كه مردم بهترين نعمتش ميدانند و واقعا همچنين است ، زندگانى من خواهد بود » . كوروش - « چه كس چنين زندگانى دارد ؟ » كرزوس - « زنم ، زيرا در مكنت ، ثروت ، خوشىها و لذايذ من او هميشه شريك بود ، بىاينكه غصهء تحصيل اين چيزها را داشته باشد ، يا به كار جنگ و جدال دخالت كند و ، چون تو ميخواهى مرا باحوالى درآرى ، كه زن من در آن احوال ميزيست و من او را از هر چيز در عالم عزيزتر ميدارم ، گمان ميكنم ، كه من بايد از نو حق‌شناسى خود را نسبت به آپلّن بنمايم » . كوروش از آرامش روح كرزوس در حيرت شد و از آن ببعد او را در تمام مسافرتها با خود داشت ، تا چيزهائى مفيد از او بياموزد ، يا از اين جهت كه او را در تحت‌نظر داشته باشد .\r\n\r\nمراسم دفن آبراداتاس\r\n( كتاب 7 ، فصل 3 ) پس از اين صحبت ، كوروش و كرزوس براى استراحت بمنازل خود رفتند و روز ديگر كوروش دوستان خود و سركردگان را خواسته دستور تحويل گرفتن خزانهء كرزوس\r\n\r\n","description":"","footnote":"","page_name":" 366 ","page_number":384},
  {"content":"\r\n\r\nرا داد و امر كرد قسمتى را ، كه متعلق به مغ‌ها است ، به آنها بدهند و باقى را در صندوقهائى گذارده از عقب قشون حمل كنند ، تا هر زمان ، كه بخواهد پاداشهائى بسپاهيان خود بدهد ، خزانه در دسترس او باشد . بعد كوروش از نديدن آبراداتاس اظهار حيرت كرد و يكى از خدمهء او گفت : « آقا ، آبراداتاس در جنگ مصريها كشته شد و سپاه او بجز چند نفر رفقايش فرار كردند ، چنان كه گويند ، زنش جسد او را يافته و بر عرابهء او گذارده بكنار رود پاكتول برده . در آنجا خواجه‌ها و خدمهء او در زير يكى از تپه‌هاى همجوار مشغول كندن قبر شده‌اند . زنش روى خاك نشسته ، سر آبراداتاس را روى زانو گرفته و بهترين لباس شوهرش را بجسد او پوشانيده » .\r\nكوروش ، چون اين بشنيد ، دستش را بران خود زده روى اسب جست و با هزار سوار به محل مزبور شتافت . پيش از حركت به گاداتاس و گبرياس امر كرد ، كه بهترين لباس و زينت‌ها را بياورند ، تا جسد دوست خود را با آن بپوشد و عدهء زيادى اسب ، گاو و حشم ديگر آماده سازند تا براى او قربان كنند . چون كوروش به پان‌ته‌آ رسيد و ديد ، كه او روى خاك نشسته و جسد شوهرش در جلو او است ، اشك زياد از چشمانش سرازير شد و با درد و اندوه چنين گفت : « افسوس ، اى دوست خوب و باوفا ، ما را گذاشتى و درگذشتى » اين بگفت و دست مرده را گرفت ، ولى اين دست در دست كوروش بماند ، زيرا يك نفر مصرى آن را با تبر از بدن جدا كرده بود .\r\nاين منظره بر تاثّر كوروش افزود و پان‌ته‌آ فريادهاى دردناك برآورده دست را از كوروش گرفت و بوسيد و بساعد آبراداتاس چسبانده گفت « آخ كوروش ، تأسف تو چه فايده برايت دارد ، من سبب كشته شدن او شدم و شايد تو هم شده باشى . ديوانه بودم ، كه او را همواره تشجيع ميكردم ، لايق دوستى تو باشد . او هيچگاه در فكر خود نبود ، بلكه ميخواست همواره به تو خدمت كند . او مرد و بر او ملامتى نيست ، ولى من ، كه به او اين پندها را ميدادم ، هنوز زنده‌ام و پهلوى او نشسته‌ام » . وقتى كه پان‌ته‌آ اين سخنان را ميگفت ، كوروش ساكت بود و همواره اشك ميريخت . بالاخره خاموشى را قطع كرده چنين گفت : « بلى ، او با بزرگترين نام درگذشت ، او فاتح\r\n\r\n","description":"","footnote":"","page_name":" 367 ","page_number":385},
  {"content":"\r\n\r\nاز دنيا رفت . چيزى را ، كه من به تو مىدهم و براى جسد او است بپذير » . در اينوقت گاداتاس و گبرياس وارد شده مقدارى زياد زينت‌هاى گران‌بها آوردند ، بعد كوروش سخن خود را دنبال كرده گفت : « افتخارات ديگرى براى او ذخيره شده ، براى او مقبره‌اى خواهند ساخت ، كه درخور مقام تو و او باشد و قربانيهائى خواهند كرد ، كه شايان يكنفر دلير است . امّا درباره خودت ، بايد بدانى ، كه بىكس نخواهى بود ، من بعقل و ساير صفات حميدهء تو با احترام مىنگرم ، من كسى را ميگمارم ، كه بهرجا خواهى به روى ، راهنماى تو باشد . همينقدر بگو ، كه كجا ميخواهى به روى » .\r\nپان‌ته‌آ - « كوروش ، بيهوده به خود رنج مده ، من از تو پنهان نخواهم داشت ، كه كجا ميل دارم بروم » .\r\n\r\nخودكشى پان‌ته‌آ\r\nبعد كوروش رفت ، و بىاندازه متأسف بود از حال زنى ، كه چنين شوهرى را از دست داده و از وضع شوهرى ، كه چنين زن را ديگر نخواهد ديد . پس از رفتن او پان‌ته‌آ خواجه‌هايش را ، به اين بهانه ، كه ميخواهد تنها براى شوهر خود سوگوارى كند ، دور كرد ، فقط دايه‌اش را نگاهداشت و به او گفت ، پس از اينكه من مردم ، جسد من و شوهرم را با يك قالى بپوش . دايه‌اش هرچند كوشيد ، كه او را از خودكشى باز دارد ، موفق نشد و ، چون ديد ، كه حرفهايش نتيجه ندارد ، جز آنكه خانمش را برآشفته‌تر مىكند ، نشست و بگريه و زارى پرداخت .\r\nپان‌ته‌آ در حال خنجرى را ، كه از ديرگاه با خود داشت ، كشيده ضربتى به خود زد و سرش را بر سينه شوهرش گذارده جان تسليم كرد . دايه فريادهاى دردناك برآورد و بعد جسد زن و شوهر را ، چنان كه پان‌ته‌آ گفته بود ، پوشيد . به زودى خبر اين اقدام پان‌ته‌آ به كوروش رسيد و او با حال اضطراب بتاخت آمد ، تا مگر بتواند علاجى بينديشد . خواجه‌هاى پان‌ته‌آ ، چون از قضيه آگاه شدند ، هر سه خنجرها را كشيده در همانجا ، كه بودند ، انتحار كردند . پس از اين منظره دهشت‌ناك ، كوروش با دلى دردناك و پر از حسّ تقديس براى پان‌ته‌آ به منزل برگشت . بعد با مراقبت او مراسم دفن باشكوهى براى زن و شوهر به عمل آمد و مقبرهء وسيعى براى آنها ساختند .\r\n\r\n","description":"","footnote":"","page_name":" 368 ","page_number":386},
  {"content":"\r\n\r\nگويند اين مقبره ، كه براى زن و شوهر و خواجه‌ها بنا شده است ، امروز هم برپا است و بر ستونى اسم زوج و زوجه به زبان سريانى نوشته شده و نيز بر سه ستون كوتاه‌ترى هنوز هم اين كتيبه را ميخوانند : « حاملين عصاى سلطنت » . « 1 »\r\n\r\nرفع اغتشاش كاريّه\r\nدر اين احوال كاريها ، كه به دو دسته تقسيم شده باهم در جنگ بودند ، از هر دو طرف رسولانى نزد كوروش فرستاده كمك او را درخواست كردند . كوروش در اينوقت در سارد مشغول تهيهء ماشين‌هاى ديواركوب بود ، تا ، قلعه‌هائى را ، كه تسليم نميشدند ، تسخير كند . در اين اوان يكنفر پارسى ، كه آدوسيوس « 2 » نام داشت و مردى بود باحزم ، در جنگ هنرمند و بعلاوه ميتوانست طرف را با بيان متقاعد كند ، در ملازمت كوروش ميزيست .\r\nكوروش او را با قشونى به كارّيه فرستاد و كيليكىها و اهالى قبرس داوطلبانه خواستند جزو اين سپاه گردند . از اين جهت كوروش هيچگاه ولاتى براى اين مردمان معين نكرد ، به آنها اجازه داد ، در تحت ارادهء رؤسائى از خودشان بوده باج دهند و در موقع احتياج براى خدمت حاضر شوند . آدوسيوس وارد كاريه شد و فرستادگان هر دو طرف به او تكليف كردند ، كه داخل شهر شود ، با اين شرط كه طرف مقابل را بيازارد . آدوسيوس بهريك از طرفين گفت : « حق با شما است و من هم با شما هستم » ولى بايد طرف ديگر از اتحاد ما آگاه نشود . هردو طرف گروى دادند و كارىها قسم خوردند ، كه براى خير كوروش و پارسيها قشون او را به شهر راه دهند . آدوسيوس هم از طرف خود سوگند ياد كرد ، كه نيت بدى ندارد و مقصودش خدمت است به كسانى ، كه او را خواهند پذيرفت . پس از آن شبى را براى اجراى نقشهء خود معين كرد و بهر دو طرف اطلاع داد . در يك شب طرفين او را با سپاهش به قلاع خود وارد كردند و او در آنجا محكم نشست . روز ديگر نمايندگان هر دو طرف را خواست و آنها ، چون يكديگر را ديدند ، در غيض فرو رفتند ، چه يقين كردند ، كه آدوسيوس هردو طرف را فريب داده . آدوسيوس\r\n\r\n\r\n","description":"","footnote":"\r\n( 1 ) -  Porte - sceptres  ( اين عنوان تقريبا بمعني اجودان مخصوص پادشاهان بود ) .\r\n( 2 ) -  Adusius . \r\n","page_name":" 369 ","page_number":387},
  {"content":"\r\n\r\nخطاب به آنها كرده چنين گفت : « شهرىها ، من بشما وعده كردم ، داخل شهر شما شوم ، بىاينكه نيت بد داشته باشم و خدمت به كسانى كنم ، كه مرا خواهند پذيرفت . اگر ميخواستم بيك طرف كمك كنم ، گمان ميكنم ، كه به ضرر شما خاتمه مىيافت ، و شهر خراب ميشد ، ولى اگر بين شما امنيت و آرامش را برقرار كنم و شما با فراغت خيال مشغول كشت و زرع شويد ، آيا در خير شما نيست ؟ از اين شب آشتى كرده باهم متحد باشيد ، زمينهايتان را شخم بزنيد هر آنكه از خانواده هاى خودتان اسير كرده‌ايد ، به يكديگر رد كنيد . هرگاه كسى بخواهد بر خلاف اين ترتيب رفتار كند ، كوروش و ما دشمنان او خواهيم بود » .\r\nپس از آن دروازه‌هاى قلاع باز شد . كوچه‌ها را مردمى ، كه بملاقات يكديگر مىرفتند ، پر كردند و زارعين بشخم‌زدن پرداختند . بعد مردم بگرفتن اعياد مشغول شدند و آرامش كامل برقرار شد . در اين احوال فرستاده‌اى از كوروش در رسيد و از آدوسيوس پرسيد ، كه قشون امدادى لازم دارد يا نه . او جواب داد : « سپاه خود را هم لازم ندارم » و واقعا سپاه را از شهر بيرون برده فقط ساخلوى در آن گذاشت . كاريها از او خواستند ، كه نرود و ، چون او نمىپذيرفت ، به كوروش رجوع كرده خواستار شدند ، كه او را والى كاريّه كند . ( كتاب 7 ، فصل 4 ) .\r\n\r\nمطيع‌شدن فريگيّه\r\n( همانجا ) . كوروش هيستاسپ ( ويشتاسپ ) را فرستاد ، تا فريگيّه را ، كه همجوار هلس‌پونت بود مطيع كند ( مقصود كزنفون فريگيهء سفلى است ) و ، پس از اينكه آدوسيوس با قشونش در رسيد ، او را بكمك هيستاسپ فرستاد ، تا زودتر تسخير فريگيه فيصله يابد . يونانيهائى ، كه در كنار دريا سكنى داشتند ، به زور هدايا اين امتياز را حاصل كردند ، كه قشون خارجى داخل ولايت آنها نشود ، ولى باج بدهند و هر زمان كوروش اهالى را براى جنگ طلبيد حاضر شوند . پادشاه فريگيه حاضر نشد تمكين كند و تصميم خود را اعلان كرده بتداركات جنگ پرداخت ، ولى بعد ، كه يارانش او را تنها گذاردند ، خود را در آغوش هيستاسپ انداخته بىشرط تسليم شد .\r\n\r\n","description":"","footnote":"","page_name":" 370 ","page_number":388},
  {"content":"\r\n\r\nپس از آن سردار پارسى ساخلوى در فريگيه گذارده با سپاه خود وعدهء زيادى از سوار و پيادهء سبك اسلحهء فريگى بيرون رفت ، زيرا كوروش چنين دستور داده بود :\r\n« بعد از ملحق شدن قشون آدوسيوس بسپاه هيستاسپ ، از اهالى فريگيه آنهائى را ، كه مطيع ميشوند ، با اسلحه نزد من آرند و كسانى را ، كه تمكين نميكنند ، خلع اسلحه كرده با فلاخن عقب قشون حركت دهند » .\r\nپس از آن كوروش ساخلوى نيرومند از پياده نظام در سارد گذاشته با كرزوس و با عرّابه‌هاى زياد ، كه پر از اشياء گرانبها بود ، حركت كرد . كرزوس قبل از حركت فهرستى از اشياء هر گردونه نوشته به كوروش داد و گفت : « بوسيلهء اين فهرست تو خواهى دانست ، كى اشياء تو را حفظ كرده » . كوروش جواب داد :\r\n« كارى ، كه كرده‌اى خوب است ، ولى چون قسمتى از اين مال از آن كسانى است ، كه بدست خود آنها سپرده شده ، اگر چيزى بدزدند از مال خودشان دزديده‌اند » . با وجود اين فهرست را بدوستان خود و برؤساء عمده داد ، تا تحقيق كرده بدانند از از مستحفظين كى درست است و كى نادرست . كوروش ليديهائى را ، كه اسلحهء خوب ، اسبها و عرّابه‌هاى قشنگ دوست ميداشتند ، با خود همراه برد و به آنها اسلحه داد ، ولى كسانى را ، كه ميديد ، پژمرده راه ميروند ، تنبيه ميكرد . توضيح آنكه اسلحه‌شان را گرفته در آتش ميسوخت و بعد فلاخن به آنها ميداد . او عقيده داشت ، كه اين اسلحه شايان برده‌هاست ، ولى نه از اين جهت كه فلاخن‌داران ، وقتى كه با ساير قسمتهاى قشون مخلوطاند ، مفيد نباشند ، بلكه از اين حيث ، كه آنها بىسپاهيان ديگر هرگز نميتوانند از عهدهء يك مشت سربازانى ، كه براى جنگ تن‌بتن مسلح شده‌اند ، برآيند ( اين نكته قابل توجه است ، زيرا سپاه ايران بعدها عادت كرد باينكه از دور جنگيده از جنگ تن‌بتن احتراز ورزد و نتوانست در مقابل يونانيها بهره‌مند باشد . م . ) . وقتى كه كوروش از سارد به طرف بابل حركت ميكرد ، فريگيهء بزرگ ( مقصود كزنفون فريگيهء عليا است ) و كاپادوكيه و اعراب را مطيع كرده با اسلحهء اين مردمان مختلف چهل هزار سوار پارسى بياراست و\r\n\r\n","description":"","footnote":"","page_name":" 371 ","page_number":389},
  {"content":"\r\n\r\nاسبهاى زياد از مغلوبين گرفته بمتحدين خود داد . بالاخره وقتى كه به بابل رسيد ، سواره نظام كثير العدّه داشت و نيز جمعيتى بيشمار ، كه از تيراندازان و فلاخن‌داران و غيره تركيب شده بود .\r\n\r\nچگونگى نوشته‌هاى كزنفون\r\nچنين است مضامين قسمتى از كتاب كزنفون ، كه مربوط باينزمان از تاريخ ايران مىباشد . از مقايسهء روايت او با روايت هرودوت معلوم است ، كه خطوط رئيسهء نوشته‌هاى او همان نوشته‌هاى هرودوت است : پيش‌دستى در حمله بايران از طرف كرزوس مىشود ، دو دفعه كوروش با پادشاه ليديّه مىجنگد ، بعد از عقب‌نشينى كرزوس ، كوروش به ليديّه حمله مىكند و براى اينكه از پشت سر خود ايمن باشد با دولت بابل عهدى ميبندد ، يعنى آن را از تشويش بيرون ميآورد . تسخير سارد هم تقريبا در زمينهء روايت هرودوت است ، سئوال كرزوس از غيب‌گوى معبد دلف ، رفتار كوروش با پادشاه ليدى ، ملاطفت نسبت به او ، غارت نكردن سارد و غيره و غيره نيز تقريبا در همان زمينه است ، منتها در روايت كزنفون اشاره‌اى هم به نيت كوروش در سوزانيدن كرزوس نشده است . مطيع شدن ولايات آسياى صغير ، يا دولتهاى كوچك آن ، هم تقريبا در زمينهء نوشته‌هاى هرودوت است اين كليات چندان تفاوتى با روايت هرودوت ندارد ، ولى در كيفيات تفاوتهاى زياد بين دو مورّخ يونانى است ، در اينجا سئوالى پيش ميايد : آيا اين كيفيات اصلا نبوده يا هرودوت آن را بسكوت گذرانيده . بعقيدهء مؤلف اين كيفيات را به دو قسمت بايد تقسيم كرد : قسمتى چيزهائى است ، كه كزنفون از مشاهدات خود در موقع بودن در جنگ كونّاكسا و عقب‌نشينى ده هزار نفر يونانى ديده يا شنيده و در اينجا ذكر كرده ، مثلا توصيفى كه از بيرق خانوادهء سلطنت و از عرابه‌هاى داس‌دار مىكند و اختراع اين عرابه را به كوروش نسبت ميدهد ، يا از احوال شاه ماد و ماديها ، عادت كردن آنها بزندگانى ملايم و تن‌آسانىشان صحبت ميدارد و در هر موقع آنها را با پارسيها ، كه بزندگانى ساده و بىآلايش عادت كرده‌اند ، مقايسه مىكند و نيز از ترتيباتى سخن رانده ميگويد : « امروز هم ( يعنى در زمان\r\n\r\n","description":"","footnote":"","page_name":" 372 ","page_number":390},
  {"content":"\r\n\r\nاردشير دوّم هخامنشى ) اين ترتيبات برقرار است . اين گونه اطلاعاتى ، كه ميدهد بايد صحيح باشد ، زيرا ، چنان كه بيايد ، ديگران هم تقريبا در همين زمينه سخن رانده‌اند ، اما چيزهائى هم در نوشته‌هاى كزنفون ديده مىشود ، كه نتيجه تخيلات خود او است ، مانند زن شوشى آبراداتاس ، كه پان‌ته‌آ نام دارد و اين اسم يونانى است ، اسامى بعض رجال كوروش ، كه تقريبا اسم فرات يا كردوخ ( كردستان ) و يا اسامى اشخاصى است ، كه در زمان خشيارشا و اردشير دوّم بوده‌اند ، اسم گبرياس ، كه موافق كتيبهء بيستون داريوش و گفتهء هرودوت ، پارسى بود ، نه آسورى ( داريوش او را گئوبروو ناميده و گبرياس يونانى شدهء اين اسم است ) و نيز جزئيات صحبت‌هاى مجالس و غيره .\r\nرويهمرفته نميتوان تمامى كيفياتى را ، كه كزنفون شرح داده ، وقايع تاريخى دانست ، ولى ترديدى نيست ، كه تمامى اين چيزها را هم نميتوان رومان خواند .\r\nبهرحال توصيفات و نقاشيهاى كزنفون بطور كلى احوال كوروش و منظرهء ايران آنروزى و دول همجوار را خوب مينمايد . اگرهم مبالغه كرده باشد ، باز كليات در زمينهء تاريخ است . آنچه از نوشته‌هاى كزنفون راجع باينزمان بود ذكر شد .\r\nباقى قسمتهاى روايت او را ميگذاريم براى زمانى ، كه از وقايع آن صحبت خواهد شد ، عجالة بايد بوقايع پس از تسخير ليديّه برگشت و ديد ، كه كوروش چه كرد .\r\n\r\nهفتم - كارهاى كوروش پس از مراجعت از سارد\r\n\r\nتوجّه كوروش بامور شرقى\r\nچنان كه ذكر شد « 1 » ، كوروش بعد از فتح سارد تسخير قسمتهاى ديگر آسياى صغير و كليهء مستعمرات يونانى را بسردارهاى خود محوّل كرده بايران برگشت اگرچه مورّخين يونانى از كارهاى كوروش بين 546 و 539 ق . م ذكرى نكرده و همينقدر نوشته‌اند ، كه اين پادشاه بامور شرقى پرداخت ، ولى از جريان وقايع ميتوانيم استنباط كنيم ، كه چرا كوروش منتظر خاتمهء كارها در آسياى صغير نشده با عجله بايران مراجعت كرد . براى فهم مطلب بايد درنظر داشت ، كه حملهء پادشاه ليدى بايران براى\r\n\r\n\r\n","description":"","footnote":"\r\n( 1 ) - بصفحهء 291 و ما بعد رجوع شود .\r\n","page_name":" 373 ","page_number":391},
  {"content":"\r\n\r\nكوروش بىموقع بود ، چه ، پس از انقراض دولت ماد هنوز اوضاع ثابتى در ايران مستقر نشده بود و او ميبايست بايران برگردد . بنابراين ، پس از فتح سارد ، كارهاى آسياى صغير را نيمه تمام بسردارهاى خود سپرده بايران برگشت ، تا كارهاى خود را در ايران تمام كند . امّا اينكه مورّخين يونانى از كارهاى كوروش در مشرق ايران ذكرى نكرده‌اند ، اين خاموشى اختصاص به اين مورد ندارد .\r\nكلية مورّخين يونانى و رومى علاقه‌مندى بامور مشرق ايران نشان نداده‌اند .\r\nجهت آن بىاطّلاعى از اين حدود دور بوده يا چيز ديگر ، معلوم نيست ، بهرحال نتيجه‌اى ، كه مشاهده مىشود ، سكوت آنها است . اگرچه هرودوت باختصار اشاره بجنگهاى كوروش در مشرق ايران مىكند و عين عبارات او اين است ( كتاب اوّل ، بند 177 ) « بارى آسياى سفلى را هارپاگ خالى از سكنه كرد و آسياى عليا را خود كوروش ، زيرا مردمى را پس از ديگرى بانقياد درآورد و بقومى ابقاء نكرد .\r\nراجع باكثر اين مردمان چيزى نخواهيم گفت ، فقط از شهرهائى صحبت خواهيم كرد ، كه بيش از سايرين براى او باعث اشكالات شدند و بيشتر قابل توجّه‌اند » بعد هرودوت جنگ كوروش را با بابل شرح ميدهد . امّا اينكه مورّخ مذكور گويد : « آسيا را كوروش خالى از سكنه كرد » اين عبارت هرودوت از جاهائى است ، كه قلم او تابع حسيات شده ، زيرا ، اگر مقصودش كشتار در شهرهاى مسخر بوده ، كه قضيه معكوس است ، زيرا در شهرهائى ، كه كوروش تسخير ميكرد ، كشتارى نمىشد ، چنان كه شرح تسخير سارد و بابل ، از خود گفته‌هاى هرودوت ، دليل اين معنى است ، و هرگاه منظور مورّخ مذكور خون‌ريزى جنگ است ، متاسفانه چنين جنگها چه قبل و چه بعد از كوروش بوده و خواهد بود ، باوجوداين در تسخير بابل ، موافق اسناد صحيحه كه بيايد ، تلفات خيلى كم بود . بارى بگذريم . بعد هرودوت گويد : « پس از آنكه كوروش قارّهء آسيا را باطاعت درآورد به آسور حمله كرد ( مقصود بابل است . م . ) » .\r\nدر اينجا لازم است توضيح شود ، كه مقصود از قارّهء آسيا صفحات غربى آن تا سند و سيحون است زيرا دنياى آن روز نميدانست ، كه در ماوراء سيحون چه مردمانى\r\n\r\n","description":"","footnote":"","page_name":" 374 ","page_number":392},
  {"content":"\r\n\r\nمسكن دارند و بطور كلى تصوّر گرديد ، كه مردمان سكائى اينجاها را اشغال كرده‌اند .\r\nبهرحال ، چون در كتيبه‌هاى تخت‌جمشيد و نقش رستم داريوش اسامى ايالاتى ذكر مىشود ، كه از قرار معلوم ، نه در زمان كبوجيه جزو ايران گرديده‌اند و نه در زمان داريوش ، پس بايد گفت ، كه اين ايالات در همان اوان ، كه كوروش به طرف مشرق فلات ايران لشكر كشيده ، تابع شده‌اند . بنابراين اسامى ايالاتى كه در زمان كوروش جزو دولت او شده‌اند ، اين است : پارت ( خراسان ) ، زرنگ ( سيستان ) ، هرات ، خوارزم ، باختر ، سغد ، گندار ، ثه‌ت‌گوش ، ارخواتيش ( رخّج قرون بعد ، يا قندهار كنونى ) « 1 » .\r\nدر اينجا لازم است نيز تذكر دهيم ، كه راجع به لشكركشى كوروش بممالك شرقى ترديدى نيست ، ولى ترديد در زمان اين جهانگيريها است ، زيرا بعض محققين تصوّر ميكنند ، كه اين لشكركشىها بعد از فتح سارد و قبل از حملهء كوروش ببابل ، يعنى بين 546 و 539 ق . م روى داده و برخى عقيده دارند ، كه كوروش پس از تسخير بابل به تسخير ممالك شرقى پرداخته ، ولى ظنّ قوى اين است ، كه عقيدهء اوّلى صحيح‌تر است ، زيرا شخصى مانند كوروش ، كه حزمش با عزمش مساوى بود ، تا از پشت‌سر خود مطمئن نميشد ، قصد بابل را نميكرد . اگر گفته شود كه ، در مورد دولت ليدى چنين نكرد ، بايد درنظر داشت ، كه حمله از طرف پادشاه ليدى شد و كوروش مجبور بود باستقبال دشمن بشتابد كه ، تا متحدين او نرسيده‌اند ، كار او را بسازد ، ولى بابل در خيال حمله بايران نبود . خود مراجعت كوروش بعد از فتح سارد بايران مىرساند ، كه شاه مزبور كارهاى ايران را نيمه تمام گذاشته بآسياى صغير رفته بود و ، همين كه از سقوط سارد مطمئن شد ، براى اتمام كارها بايران برگشت .\r\nبهرحال ترديدى نيست ، كه كوروش ممالك شرقى را باطاعت درآورده تا سيحون پيش رفت و شهرى در كنار آن بنا كرد ، كه بعدها موسوم به « دورترين شهر كوروش\r\n\r\n\r\n","description":"","footnote":"\r\n( 1 ) - براى شناختن اين ايالات به نقشهء ايران در دورهء هخامنشى رجوع شود ، يا به كتيبهء نقش رستم ، كه در فصل اوّل از باب دوّم كتاب دوّم مندرج است .\r\n","page_name":" 375 ","page_number":393},
  {"content":"\r\n\r\nگرديد » . اين شهر در زمان اسكندر وجود داشت و بدست سپاهيان او خراب شد .\r\nيونانيها آن را كورپليس « 1 » ناميده‌اند ، كه بمعنى شهر كوروش است . محققين محل آن را با اوراتپهء حاليه تطبيق ميكنند ، اما اينكه در چه تاريخ او اين شهر را بنا كرده ، محققا معلوم نيست .\r\n\r\nارمنستان\r\nراجع بتسخير ارمنستان در اين زمان مورّخينى مانند هرودوت و آنهائى ، كه غالبا نوشته‌هاى او را پيروى كرده‌اند ، چيزى ننوشته‌اند . جهت را بايد از اين‌جا دانست ، كه ارمنستان جزو دولت ماد بود و ، چون دولت ماد جزو دولت كوروش گرديده ، ديگر لازم نديده‌اند ذكرى از ارمنستان كنند ، چنان كه هرودوت راجع به فينيقيه و ساير مستملكات بابل ، كه جزو دولت كوروش گرديد ، نيز ذكرى نكرده . از نويسندگان قديم كزنفون از قشون‌كشى كوروش بارمنستان صحبت كرده و آن هم ، چنان كه گذشت « 2 » ، راجع به زمان تسلط ماديها است .\r\nچون از ارمنستان مكرّر در اين كتاب ذكرى خواهد شد ، بايد شرح ذيل را درنظر داشت : ارمنستان همان مملكتى است ، كه سابقا در مدت قرونى بمملكت آرارات ( اورارتو كتيبه‌هاى آسورى ) معروف بود . اين دولت قوى ، يعنى آرارات ، در مدت قرونى استقلال خود را در مقابل آسوريها و مردمان آريانى ، مانند كيمرىها ، سكاها و غيره حفظ كرد ، تا آنكه در اوايل قرن ششم ق . م بدست ارامنه منقرض شد . توضيح آنكه مردم مزبور ، در زمانى ، كه محققا معلوم نيست و در هر حال بايد پيش از قرن هشتم يا نهم ق . م باشد ، از تراكيه بآسياى صغير گذشته در فريگيه برقرار شدند و بعد از آنجا به كاپادوكيه ، مركز مملكت هيت‌ها گذشتند و مدت‌ها در آن مملكت سكنى گزيده با مردم هيت مخلوط شدند ، چنان كه آثار هيتى در زبان و ساير چيزهاى آنها ، بقول بعض محققين ، باقى مانده و حتى اينكه خود را هايك مينامند ، بعقيدهء بعضى ، از توقف طولانى آنها در مملكت هيت‌ها بوده . بعد مقارن اوايل قرن ششم ارامنه از كاپادوكيه بمملكت آرارات حمله كردند و بر اثر اين فشار ،\r\n\r\n\r\n","description":"","footnote":"\r\n( 1 ) - حالا  Cyropolis  گويند .\r\n( 2 ) - بصفحهء 310 و ما بعد رجوع شود .\r\n","page_name":" 376 ","page_number":394},
  {"content":"\r\n\r\nمردم وان يا خالدها مجبور شدند به آرماوير مهاجرت كنند . پادشاهان وان بر اثر حملاتى ، كه به آنها از سكاها و سايرين مىشد بكمك آسور توسل جستند ، تا مملكت خود را حفظ كنند ، ولى موفق نشدند ، چه ارامنه اين دولت قديم را منقرض كردند و از آن ببعد اين مملكت معروف بارمنستان گرديد . آخرين پادشاهان وان ارىمنا و رؤساى سوّم بودند . پادشاه آخرى از اين حيث معروف است ، كه سپرهائى از مفرغ بمعبد ملى هديه كرد و اين سپرها اكنون بدست آمده . گمان ميكنند ، كه سلطنت او در اوايل قرن ششم ق . م بوده . از اخبار استنباط مىشود ، كه پس از سقوط آسور و تقسيم تركهء آن بين ماد و بابل ، دولت آرارات يا مملكت ارمنستان نتوانست در مقابل ماد قوى بايستد و در زمان هووخشتر ، قبل يا بعد از جنگ او با ليديّه ، جزو مستملكات ماد گرديد و بعد ، كه ممالك ماد جزو دولت كوروش شد ، اين قسمت هم از مستملكات دولت پارس گشت ، ولى در اين زمان موسوم بارمنستان بود ، چنان كه داريوش اوّل در كتيبهء بيستون ، نقش رستم و غيره ، يعنى در فهرست ممالك تابعهء ايران ، آن را ارمينا مينامد .\r\n\r\nهشتم - تسخير بابل و انقراض دولت كلدانى\r\n\r\nاوضاع بابل\r\nدر مدخل ( صفحهء 119 و مابعد ) و كتاب اوّل ( صفحهء 191 ) شمه‌اى از دولت بابل گفته شد . در اينزمان چيزى كه موجب نگرانى بابليها شده بود ، همانا بيمى بود كه كلدانيها ، پس از انقراض آسور ، از قوى شدن آريانهاى ايرانى داشتند . در دورهء ماديها بواسطهء وصلتى ، كه بين دربار بابل و ماد شد ، احتمال خطر شمالى تا اندازه‌اى ضعيف گرديد ، ولى به كلى مرتفع نشد ، چه ساختن سدّى بين دجله و فرات جهتى ديگر نداشت . ارتفاع اين ديوار صد پا ، قطر آن بيست و طول آن هفتاد و پنج ميل بود ( ميل رومى را معادل پنجهزار پا يا دو هزار قدم ميدانند ) علاوه بر اين سدّ ، در جوار رودهاى مذكور خندق‌هاى عميقى كنده بودند ، تا سواره نظام دشمن در موقع جنگ باشكالاتى بر بخورد و حركت آن كند گردد . هرودوت گويد اين ، كه استحكامات و خندق‌ها را\r\n\r\n","description":"","footnote":"","page_name":" 377 ","page_number":395},
  {"content":"\r\n\r\nنىتوكريس « 1 » مادر نبونيد ، پادشاه بابل ، از ترس حملات احتمالى كوروش ساخت ، ولى حالا محقق است ، كه مورخ مذكور اشتباه كرده و سدّهاى مزبور در زمان بخت النصر دوّم پسر نبوپالاس‌سار از بيم قوىشدن ماديها ساخته شده بود . غير از اين استحكامات و پيش‌بينىهاى ديگر سه دولت بزرگ آنزمان ، يعنى ليديّه ، بابل و مصر ، چنان كه گذشت ، اتحادى بر عليه كوروش منعقد كردند و دولت ليدى علاوه بر اين اتحاد اميدوارى زياد به يونانيها داشت . اينها اگرچه در اينزمان هنوز معروف عالم قديم نشده بودند ، ولى صفات جنگى آنها در آسياى غربى شهرتى يافته بود . باوجوداين تهيه‌ها و با وجود وسائل مادّى بيحدّ ، يعنى خزانهء معمور ، ثروت ، صنايع ، و غيره كه در اختيار دول سه‌گانهء مذكور بود ، دولت ليدى معدوم گرديد ، و ، چنان كه بيايد دو دولت ديگر هم مضمحل شدند . جهت معلوم است : تاريخ يكدرس را هميشه تكرار كرده و ، تا زمانيكه بشر هست ، تكرار خواهد كرد . ثروت ، خزانه معمور ، وسايل بىحدّ و حصر رزمى ، استحكامات برومند و متين ، خندق‌ها ، اسلحه ، آلات و ادوات جنگى و غيره خوب است ، ولى در دست مردمى ، كه احوال روحى آنها خوب باشد ، و الّا دير يا زود دشمنى ، كه احوال روحيش تفوّق دارد تمام اين موانع و مشكلات را از پيش برداشته به مقصود خود ، كه غلبه است نايل خواهد شد .\r\nاستفاده از وسايل فرع اشخاص است و نتيجه گرفتن از اسلحه فرع دستى ، كه آن را استعمال مىكند . مصاديق اين حقيقت در تاريخ ما و در تاريخ ساير ملل بسيار است و ، چون مواردى ، كه راجع به تاريخ ما است ، هريك در جاى خود بيايد ، در اينجا باطالهء كلام قائل نشده بذكر وقايع ميپردازيم . براى فهم وقايع اين زمان بايد بدوا با اوضاع بابل آشنا شويم . بابل شهرى بود ، كه در آنزمان نظير نداشت ، بخصوص كه پس از سقوط نينوا و سارد بر وسعت و ثروت آن افزوده بود . موقع آن در ميان جلگه‌هائى ، كه از حيث حاصلخيزى كمتر نظير دارد ، وضع جغرافيائى آن در كنار رود فرات و در سر راههائى ، كه سه قارّهء آسيا و اروپا و افريقا را بهم اتصال ميداد ،\r\n\r\n\r\n","description":"","footnote":"\r\n( 1 ) -  Nitocris . \r\n","page_name":" 378 ","page_number":396},
  {"content":"\r\n\r\nنزديكى اين شهر بدرياى مغرب ، درياى احمر و خليج‌پارس ، ارتباط آن بواسطهء اين خليج با درياى عمان و هند ، مقام بسيار ممتازى براى بابل ذخيره كرده بود :\r\nاز اطراف و اكناف عالم مال التجاره ، امتعه و اشياء نفيسه ، مانند سيل ، به طرف اين شهر جارى بود و مردمان گوناگون از نژادها ، ملل و مردمان مختلف در اين شهر جمع ميشدند ، تا استفاده از اين ثروت كنند . گذشته از اين محسنات ، بابل يك چيز هم داشت ، كه كمتر در اراضى حاصلخيز ديگر ديده مىشود ، بابل بيمى از خشكسالى و قحطى نداشت ، چه رود فرات و دجله آب‌هاى فراوان بجلگه‌هاى آن مىرساند و بابليها ، براى اينكه خود را از قيد تحوّلات جوّى آزاد كرده باشند ، ترعه‌ها و جويهاى زياد ساخته ، از آب‌هاى رودخانه‌هاى فرعى ، كه بفرات و دجله ميريزد و نيز از رودهائى ، كه از كوههاى كردستان جارى است ، استفاده‌هاى بىحدّ و حصر كرده محصولات مملكت را ترقّى داده بودند . اين ترعه‌ها و جويها را با دو مقصود مىساختند . در موقع صلح زمين‌هاى وسيع بابل را آب يارى ميكرد ، در وقت جنگ براى سواره نظام دشمن تقريبا در هر قدم عايق و مانعى بود . چون ممالكى ، كه محصول فلاحتىشان زياد است ، قهرا تجارتشان ترقى مىكند ، بابل هم مركز تجارت عالم آن روزى شده بود . فينيقيها ، مصريها ، حبشىها ، كرسىها ، اهالى ساردين و اسپانيا ، اعراب ، هنديها و ساير ملل از اطراف عالم باينجا آمده ، امتعهء خود را فروخته و امتعه‌اى ، كه لازم داشتند ، در اينجا خريده باكناف عالم حمل ميكردند .\r\nاين مردمان با قيافه‌ها ، لباس‌ها ، اخلاق و عادات گوناگون در ميان مردم بابل در كوچه‌هاى آن ميدويدند ، در بازارهاى بابل جمع ميشدند ، بزبانها و لهجه‌هاى مختلف حرف ميزدند و همهء آنها يك مقصود داشتند : متاع خود را گران‌تر بفروشند و ما يحتاج خود را ارزان‌تر بخرند . مقام بلند بابل منحصرا از رونق زراعت و تجارتش نبود ، بابل داراى چيزهاى ديگرى هم بود ، كه در آسياى آن روز به او اختصاص داشت . اين چيزها علوم و فنون و صنايع بود . هنگامى ، كه در بازارهاى بابل جمعيت‌ها براى خريد و فروش ازدحام مىكردند ، وقتى كه كشتىها و كاروانها ثروت تمام عالم را\r\n\r\n","description":"","footnote":"","page_name":" 379 ","page_number":397},
  {"content":"\r\n\r\nببابل و بنادر آن ، يا از بابل باكناف عالم مىبردند ، در مدارس آن نجوم ، طب ، طبيعيات ، فلسفه ، ماوراء الطبيعه و غيره موضوع دروس و مباحثات بود . علماء يونانى ، مانند طالس و فيثاغورس ، از بابليها چيزهاى زياد آموختند ، يهودىها براى تشييد مبانى قوميت و براى تأئيد گفته‌هاى آموزگاران خود ، استفاده‌هاى زياد از علوم بابل كردند . بنابراين جاى تعجب نيست ، وقتى كه مىبينيم ، پيروان مذاهب مختلف و عقايد فلسفى گوناگون در بابل جمع شده ، در كوچه و بازار و ميدانهاى اين شهر هريك براى گروهى نطق ، هركدام عقيدهء خود را تبليغ يا براى جمعى موعظه مىكنند . امّا در ميان اين جدّ و جهد ، اين عظمت و قدرت ، اين علوم و صنايع يك چيز حكمفرما است . اين يك چيز ورشكستگى عقيدتى و اخلاقى است : خرافات بابلى ماوراء الطبيعه آنها را لكه‌دار كرده و بل ماهيت آن را تغيير داده ، ساحرى و جادوگرى بر عقايد آنها پردهء ظلمت كشيده ، شرك و بت‌پرستى نفرت‌انگيز با خدايانى كه ، مانند انسان حوائج مادّى دارند و كينه‌توز و كينه‌جويند ، مقام الوهيت را پست كرده ، اخلاق بابلى فحشاء را مقدّس دانسته و بدرجهء حق الهى ارتقا داده ، سبعيت و زورگوئى ، ميل مفرط بعيش و عشرت و هرگونه تعيشاتى ، كه بتوان تصوّر كرد ، در تمام طبقات حكمفرما است . اين بود اوضاع مادّى و معنوى بابل در اينزمان .\r\nحالا بايد ديد ، كه وسائل دفاعى اين شهر بزرگ و نامى عالم آن روز در موقعى ، كه شاه پارسىها ، يعنى قائد قومى تازه نفس ، كه بزندگانى ساده و بىآلايش عادت كرده بود ، عزم تسخير آن را كرد ، چه بود .\r\nهرودوت اوضاع اين شهر را چنين توصيف كرده ( كتاب اوّل ، بند 178 - 188 ) :\r\nديوارى ، كه 300 پا ارتفاع آن و 75 پا قطر آن است ( يعنى كوهى ) ، اين شهر را از هر طرف احاطه دارد و مرّبعى تشكيل كرده ، كه هريك از اضلاع آن بمسافت 120 استاد يا چهار فرسخ امتداد يافته . خندقى ، كه خاك آن را براى ساختن ديوار به كار برده‌اند ، اين ديوار را از بيرون احاطه دارد . از خاك مذكور آجرهائى ساخته‌اند ، كه اندازهء آنها يك پا و نيم در يك پا و نيم و قطر آنها سه بند انگشت است . بيشتر آجرها داراى مهرى مىباشد ،\r\n\r\n","description":"","footnote":"","page_name":" 380 ","page_number":398},
  {"content":"\r\n\r\nكه طلسم است و بايد اين طلسم‌ها ديوار كوه پيكر بابل را الى الابد حفظ كند . ديوار مذكور صد دروازه دارد و درهاى آن از مفرغ ساخته شده . دروازه‌ها با كاشىهاى الوان از سفيد و سياه ، زرد و آبى و غيره تزيين گشته و داراى طلسم‌هائى از خطوط ميخى است . پس از اين ديوار در درون شهر باز ديوارى است ، كه قدرى از ديوار بيرونى ضعيف‌تر است . بعد از عبور از ديوار درونى به نفس شهر وارد ميشوند .\r\nاين‌جا كوچه‌هاى عريض بهم رسيده و زاويه‌هاى قائم تشكيل كرده . در وسط شهر رود فرات جارى است . مجراى رود را از دو طرف با آجر ساخته‌اند . در انتهاى هر كوچه‌اى ، كه بساحل ختم مىشود ، دروازه‌اى بنا شده ، تا در موقع لزوم بسته شود و بابل به دو قلعهء محكم مبدّل گردد ، زيرا سواحل رود ، مانند استحكاماتى اين دو قسمت شهر ، يا دو قلعه را حفظ مىكند . پلى اين دو قسمت بابل را بهم اتّصال ميدهد . در يكى از دو قسمت مذكور قصر سلطنتى با ابنيه و عمارات حيرت‌آور و باغهاى معلق واقع است ، در قسمت ديگر معبد بل ربّ النوع بزرگ بابلىها « 1 » . معبد بنائى است مربّع ، كه اندازهء هريك از اضلاع آن دو استاد ( تقريبا 360 ذرع ) « 2 » است . در وسط معبد برجى ساخته‌اند ، كه عرض و طول آن يك استاد است . روى اين برج برج ديگرى است و روى آن يكى باز برجى تا هشت مرتبه . پله‌كان اين برجها از خارج است و بطور مارپيچ دور برجها ميگردد . شخصى ، كه ببرجها صعود مىكند ، در وسط اين بلندى به جائى ميرسد ، كه براى استراحت ساخته شده است و داراى صفه‌ها است .\r\nدر برج آخرى محرابى واقع است و در آن يك تخت خواب مزيّن و يك ميز زرّين گذارده‌اند . در اينجا بت‌هائى نيست و شب ، كسى نميتواند در اين محراب داخل شود ، جز يك زن بابلى ، كه خداى بزرگ از ميان زنان اين شهر انتخاب كرده . هرودوت گويد ( كتاب 1 ، بند 182 ) « اگرچه من باور نميكنم ، ولى كاهنان بابلى گويند ، كه الهه شب را با اين زن بسر ميبرد . مصريها هم همين عقيده را نسبت به زوس‌تب دارند ، در ليكيّه نيز اگر زن غيب‌گوئى باشد ، شب را در معبد بسر ميبرد » . معبد\r\n\r\n\r\n","description":"","footnote":"\r\n( 1 ) -  Belus . \r\n( 2 ) - هرودوت گويد كه اين بنا در زمان او برپا بود .\r\n","page_name":" 381 ","page_number":399},
  {"content":"\r\n\r\nديگرى نيز در يكى از برجهاى پائين واقع و داراى هيكل خداى بزرگ است ، كه از زر ساخته‌اند . در پيش او يك تخت ، يك ميز و يك كرسى گذارده‌اند و تمامى اين اشياء ، كه از طلا ساخته شده ، 800 تالان وزن دارد « 1 » . غير از اين اشياء در اين معبد مجسمه‌ايست از خداى بزرگ ، كه از طلا ساخته‌اند و دوازده آرش طول آن است « 2 » .\r\nدر بابل چنان كه ، بالاتر گفته شد ، بعد از فوت بخت النصر ( 561 ق . م ) در مدت شش سال سه نفر سلطنت كردند . در حدود 555 ق . م روحانيون بابل شخصى نبونيد نام را ، كه پسر كاهنهء ( سين ) « 3 » اوّل ربّ النوع بابلىها در حرّان بود ، به تخت نشاندند . او كسى نبود : ، كه بتواند بابل را در چنين موقع مهم از حريفى پرزور ، مانند كوروش ، نگاهدارد . نبونيد ميل مفرطى بآثار عتيقه داشت و كارش اين بود ، كه استوانه‌هاى معابد قديمه را بوسيلهء حفرّيات بيرون آورده ، بداند فلان معبد را كى و در چه زمان ساخته . بعد معابد را تعمير و مخارج آن را بر اهالى بابل تحميل كند . با اين حال او نمىتوانست بامور مملكتى بپردازد و از اين جهت زمام امور بدست پسرش بالتزر ، يا چنان كه بعضى نوشته‌اند ، بالشّزر بود « 4 » ( در تورية اسم او را بلتشصّر نوشته‌اند ) . مقارن اين زمان نبونيد كارى كرد ، كه قسمت بزرگ كهنهء بابل از او روگردان شد ، توضيح آنكه مجسمه‌هاى ارباب انواع اور ، ارخ و ارىدو را ببابل آورده پيروان ربّ النوع بزرگ بابل ، بل مردوك ، را از خود رنجاند و اين قضيه بر دو تيرگى اهل بابل و نفاقى ، كه بين آنها بود افزود . اسراى بنى اسرائيل ، كه از زمان بخت النصر در بابل ميزيستند ، موافق پيش‌گوئىهاى پيغمبران خود همواره منتظر سقوط بابل و انقراض اين دولت بودند و به خود نويدها داده ميگفتند : ديگر چيزى نمانده ، كه اين دولت ظالم سرنگون گردد . مردمانى ، كه از جاهاى ديگر باسارت باينجا آمده بودند و عدّهء آنها بهزاران ميرسيد ، با بنى اسرائيل\r\n\r\n\r\n","description":"","footnote":"\r\n( 1 ) - تالان بابلى تقريبا بيست من امروزى بود و تالان آت‌تيكى تقريبا نه من .\r\n( 2 ) - هرودوت گويد ، كه در زمان كوروش اين مجسّمه در بابل بود ، داريوش اوّل خواست آن را بايران ببرد ، ولى جرئت نكرد ، خشيارشا آن را از معبد مزبور حمل كرده بايران برد .\r\n( 3 ) - سين را در بابل ربّ النّوع ماه ميدانستند .\r\n( 4 ) -  Balthasar , Balshazzar . \r\n","page_name":" 382 ","page_number":400},
  {"content":"\r\n\r\nدر اين آرزوها شريك بوده در انتظار واقعهء مذكور روز ميشمردند . اين بود اوضاع بابل و از شرح مذكور به خوبى معلوم است ، كه تمام اسباب انقراض موجود بود :\r\n1 - بزرگى ، آبادى و ثروت شهر ، كه نظر همسايهء قوى را به خود جلب ميكرد و بفاتح نويد ميداد ، كه ذخاير آن جبران هرگونه فداكارى و خسارت را خواهد كرد .\r\n2 - ورشكستگى اخلاقى و نفاق درونى . 3 - دشمنان داخلى ، يعنى اسراى ملل ناراضى . 4 - پادشاهى مانند نبونيد .\r\n\r\nتسخير بابل\r\nمعلوم است ، كه شاهى مانند كوروش نمىتوانست در همسايگى خود دولت مستقلى را مانند بابل تحمل كند و اگر زودتر حمله به اين شهر نكرد از اين جهت بود ، كه موقع را مناسب نميديد . اگرچه از اسناد بابلى صريحا استنباط مىشود ، كه در سال دهم سلطنت نبونيد ، يعنى يكسال بعد از تسخير ليديّه بدست كوروش ، بر اثر حمله‌اى به اكّد ، حاكمى از طرف او در ارخ حكومت كرده و محققين تصوّر مىكنند ، كه اين نخستين امتحان كوروش راجع بتسخير مملكت بابل و كلده بوده . باوجوداين واضح است ، كه تا دولت بابل به پا ايستاده بود ، چنين دست‌اندازيهاى جزئى ممكن نبود دوامى داشته باشد .\r\nاوضاع چنين بود ، تا بالاخره واقعه‌اى ، كه در دنياى آن روز پيش‌بينى ميشد ، در 539 ق . م وقوع يافت و كوروش در بهار اين سال پس از اتمام تداركات خود قصد بابل را كرده از رود دجله گذشت .\r\nراجع بتسخير بابل نوشته‌هاى متعدد در دست است ، بعضى از منابع يونانى و تورية ، برخى از حفرياتى ، كه در بابل به عمل آمده . قبل از اينكه بذكر روايات بپردازيم ، لازم است اين مطلب را تذكر دهيم : اگرچه بين منابعى ، كه شرحش پائين‌تر بيايد ، اختلافاتى ديده مىشود ، و ليكن در يك چيز اختلاف نيست و آن اين است ، كه اين شهر نامى ، با وجود آنهمه وسايل مادّى ، خطوط متعدد دفاعى ، استحكامات متين و محكم ، مساعد بودن زمين و اراضى همجوار بابل براى معطل كردن دشمن ، خيلى زود سقوط يافته . شكى نيست كه ، مردمان تازه نفس آريانى دير يا زود اين\r\n\r\n","description":"","footnote":"","page_name":" 383 ","page_number":401},
  {"content":"\r\n\r\nرشته‌هاى دفاعى را پاره كرده ببابل ميرسيدند ، ولى نه به اين زودى ، كه از تاريخ ديده مىشود و بعد ، وقتى هم كه به بابل ميرسيدند ، چون انبارهاى اين شهر پر از آذوقه بود و اراضى وسيع در درون شهر كشت و زرع ميشد ، بابل ميتوانست مدتها قشون محاصر را معطل كند ، تا مددى به او برسد . جهت اين سقوط سريع را نميتوان از چيز ديگر جز نفاق درونى بابل و احوال روحى خود بابليها دانست و اين نكته هم نتيجهء منطقى اوضاعى است ، كه بالاتر ذكر شده و پائين‌تر روشن‌تر خواهد بود .\r\n\r\nمدارك بابلى\r\nموافق مداركى ، كه از حفريّات بابل بدست آمده و استنباطهائى ، كه از آن ميتوان ، كرد شرح تسخير بابل چنين بوده : كوروش ديد ، اگر از جائى از سرحدّ ايران و بابل ، كه در بيرون سدّ بخت النصر يا سدّ مادى واقع است ، داخل خاك بابل گردد ، لابد بايد مدّتها در زير آن سدّ معطل شود و كوششها لازم است ، تا از آن سدّ گذشته وارد محوّطه‌اى گردد ، كه بين ديوار مزبور و بابل واقع است .\r\nاين بود ، كه تصميم كرد يكسره به خود محوّطه درآيد و ، چون دجله مانع بود ، امر كرد آب دجله و نيز دياله را ، كه بدجله ميريزد ، برگردانند . اين كار در موقعى شد ، كه آب اين دو رود بالنسبه كمتر بود . بعد همين كه لشكر ايران از دجله گذشته وارد محوّطهء مزبور شد ، كوروش به طرف شمال حركت كرده بلشكر بابل ، كه در نزديكى شهر اپيس « 1 » بود حمله برد و ارتباط آن را با بابل بريد .\r\nمحققين گويند اين قضيه بواسطهء بىكفايتى سردار بابلى يا از جهت خيانت او روى داد ، چه سردار مزبور در اين احوال نميبايست در آن محل بماند . پس از آن ، كوروش به آسانى اين لشكر را شكست داد . از طرف ديگر سردار كوروش گئوبروو ( گبرياس يونانىها ) بمحل‌هاى جنوبى حمله برده ، نبونيد را ، كه با لشكر خود در سيپ‌پار بود ، از آنجا براند و بىمانع وارد بابل شد پس از آن سپاهيان ايرانى وارد شهر شدند و پادشاه بابل تسليم گرديد ، قشون ايران در بابل چنان\r\n\r\n\r\n","description":"","footnote":"\r\n( 1 ) -  Opis . \r\n","page_name":" 384 ","page_number":402},
  {"content":"\r\n\r\nرفتار كرد ، كه يكى از مورّخين جديد گويد براى قشون‌هاى اروپائى سرمشق است « 1 » :\r\nمعابد مأمون ماند ، كسى بغارت مبادرت نكرد و احدى كشته نشد . پس از آنكه كوروش به بابل درآمد ، براى حفظ نظم و ترتيب ، فورا گئوبروو را با اختيارات زياد والى كرد و بعد از يكهفته بلتشر بدست گئوبروو كشته شد . جهت اين بود ، كه او در بابل قديم جنگ را با ايرانيها ادامه داد و در حين جنگ به خاك افتاد .\r\nكوروش بعد از تسخير بابل دربارهء اهالى ملاطفت كرد و ، چنان كه بابلىها نوشته‌اند ، « به شهر آرامش داد » ، نسبت به نبونيد نيز مهربانى كرد . در موقع بودن كوروش در بابل دو اعلاميه صادر شده ، كه از حفريّات اين شهر بدست آمده ، يكى از طرف كهنه و روحانيون بابل است و ديگرى از طرف خود كوروش . مضمون هر دو را ذكر ميكنيم ، زيرا از اسناد تاريخى مهم است و به خوبى مىرساند ، كه جهت سقوط شهر به آن زودى چه بوده . در بيانيهء كاهنان چند سطر اوّلى خراب شده ، ولى باز معلوم است ، كه مبنى بر مذمّت و بدگوئى از نبونيد و شمردن تقصيرات او بوده ، بعد گفته شده : « نبونيد پادشاهى بود ضعيف النفس ، در ارخ و ساير شهرها احكام بد داد ، همه روزه خيالهاى بد كرد و قربانىهاى روزانه را موقوف داشت . . .\r\nدر پرستش مردوك ، شاه خدايان ، باهمال و مسامحه قائل شد ، هرچه ميكرد به ضرر شهرش بود ، آنقدر بر اهالى تحميل كرد ، كه آنها را رو بفنا برد . پادشاه خدايان از آه و نالهء اهالى سخت در غضب شد و از ايالت آنها خارج گرديد . خدايان ديگر از اين جهت ، كه آنها را به بابل مردوك آورده بودند ، خشمناك از منازلشان بيرون رفتند . مردم استغاثه كرده گفتند ، نظرى كن . او بمنازلى ، كه خرابه‌هائى شده و باهالى سومر و اكد ، كه مانند مرده‌هائى هستند ، نظر كرده بر آنها رحم آورد .\r\nاو به تمام ممالك نظر انداخت و در جستجوى پادشاهى عادل شد ، كه بقلب او نزديك باشد ، تا دست او را بگيرد . در اينوقت كوروش پادشاه انشان را اسم برد و براى سلطنت عالم طلبيد . گوتيها و اوّمانماندها را زير پاهاى او افكند . . . . ( با گوتيها\r\n\r\n\r\n","description":"","footnote":"\r\n( 1 ) - تورايف تاريخ مشرق قديم ، ج 2 ، ص 162 - 168 .\r\n","page_name":" 385 ","page_number":403},
  {"content":"\r\n\r\nدر تاريخ عيلام آشنا شديم امّا راجع به اوّمانماند بايد بخاطر آورد ، كه موافق بعض لوحه‌ها ، مادىها را بابلىها چنين مىناميدند . م . ) . مردوك ، آقاى بزرگ ، مدافع و حامى تمام امّتش ، با مسرّت به او ( يعنى به كوروش . م . ) نگريست ، به كارهاى او و قلب عدالت‌خواه او بركات خود را نازل كرد و به او فرمود به طرف شهرش ( يعنى شهر مردوك . م . ) عزيمت كند . مانند رفيق و دوستى رهبر او گرديد .\r\nلشكر او ، كه مانند آب رود بشمار درنميآيد ، با او ( يعنى با كوروش . م . ) مسلح حركت ميكرد . بىجنگ و جدال او را داخل بابل كرد و شهر خود را از تعدّى خلاصى بخشيد . شاه نبونيد را ، كه نسبت بمردوك بىاحترامى كرده بود ، بدست او ( كوروش ) سپرد . تمام اهالى بابل ، تمام سومر و اكّد و بزرگان و ولات او را ( يعنى كوروش را ) تعظيم كردند و پاهاى او را بوسيدند ، همگى از پادشاهى او خوشنود شدند و شادى و شعف از صورتشان هويدا بود . همه در تقديس و تسبيح آقائى بودند ( مقصود مردوك است . م . ) ، كه مرده‌ها را زنده كرد و مردم را از فنا و فلاكت نجات داد » .\r\nپس از اين اعلاميه ، بيانيهء كوروش را ذكر مىكنيم و مضمونش اين است « 1 » : « منم كوروش ، شاه عالم ، شاه بزرگ ، شاه قويشوكت ، شاه بابل ، شاه سومر و اكد ، شاه چهار مملكت ، پسر كبوجيه شاه بزرگ - شاه شهر انشان ، نوهء كوروش شاه بزرگ - شاه شهر انشان ، از اعقاب چيش‌پش شاه بزرگ - شاه شهر انشان ، شاخهء سلطنت ابدى ، كه سلسله‌اش مورد محبت بل ونبو است « 2 » و حكمرانيش بقلب آنها نزديك .\r\nوقتى كه من بىجنگ و جدال وارد تين‌تير « 3 » شدم ، با مسرت و شادمانى مردم در قصر پادشاهان بر سرير سلطنت نشستم . مردوك ، آقاى بزرگ ، قلوب نجيب اهالى بابل را به طرف من متوجه كرد ، زيرا من همه روزه در فكر پرستش او بودم . لشكر بزرگ من به آرامى وارد بابل شد ، من نگذاشتم دشمنى به سومر و اكد قدم بگذارد .\r\n\r\n\r\n","description":"","footnote":"\r\n( 1 ) - استوانه‌اى ، كه فرمان در او كنده شده ، مشهور به استوانه كوروش است و در حفريّات بابل بدست آمده .\r\n( 2 ) - ارباب انواع بزرگ بابل ، كه در مدخل « صفحهء 114 و 119 » معرّفى شده‌اند .\r\n( 3 ) - بابل را در بيانيّه ( تين‌تير ) گفته‌اند بايد از ( دين‌تير ) اسم قديم بابل باشد .\r\n","page_name":" 386 ","page_number":404},
  {"content":"\r\n\r\nاوضاع داخلى بابل و امكنهء مقدّسهء آن قلب مرا تكانداد و اهالى بابل باجراى مرام خود موفق شده از قيد اشخاص بيدين رستند . من از خرابى خانه‌هاى آنها مانع شدم ، من نگذاشتم اهالى از هستى ساقط شوند . مردوك ، آقاى بزرگ ، از كارهاى من مشعوف شد و ، وقتى كه ، از ته قلب و با مسرت ، الوهيت بلند مرتبهء او را تجليل ميكرديم ، به من ، كه كوروش هستم ، و او را تعظيم ميكنم ، به پسرم كبوجيه و تمام لشكر من از راه عنايت بركات خود را نازل كرد . پادشاهانى ، كه در تمام ممالك عالم در قصور خود نشسته‌اند ، از درياى بالا تا درياى پائين . . . . و پادشاهان غرب ، كه در خيمه‌ها زندگانى ميكنند ، تماما باج سنگين خود را آوردند و در بابل پاهاى مرا بوسيدند . از . . . . تا آسور و شوش ، آگاده ، اش‌نوناك ، زامبان ، م‌تورنو ، درى ، با ولايت گوتىها و شهرهائى ، كه در آنطرف دجله واقع و از ايام قديم بنا شده ، خدايانى را ، كه در اينجاها زندگانى ميكردند ، به جاهاى مزبور برگرداندم ، تا در همانجاها الى الابد مقيم باشند . اهالى اين محلها را جمع كردم ، منازل آنها را از نو ساختم و خدايان سومر و اكد را ، كه نبونيد به بابل آورده و باعث خشم آقاى خدايان شده بود ، بامر مردوك ، آقاى بزرگ ، بىآسيب بقصرهاى آنها موسوم به « شادى دل » برگردانيدم . از خدايانيكه بشهرهاى خودشان بواسطهء من برگشته‌اند ، خواستارم ، كه همه روزه در پيشگاه بل و نبو طول عمر مرا بخواهند و ، نظر عنايت به من دارند و به مردوك آقاى من بگويند : كوروش شاه ، كه تو را تعظيم مىكند و پسر او كبوجيه . . . » از اينجا ده سطر بيانيه خراب شده و از بعض كلمات ، كه باقيمانده ، همين‌قدر معلوم است ، كه راجع به بناى معبدى است و اين سند را هم در خرابه‌هاى آن معبد يافته‌اند . مضامين اين اعلاميه‌ها خيلى جالب توجه است ، زيرا معلوم ميدارد ، كه نبونيد هيكل خداى سومر و اكد را به بابل آورده و مردم اين صفحات از او سخت رنجيده بودند ، چه موافق معتقدات اهالى سومر و اكد ، وقتى كه خداى شهرى را از شهرش بيرون ميبردند ، مانند آن بود ، كه او را به اسارت برده باشند . روحانيون بابل هم ، كه كاهنان مردوك بودند ، از او متنفر شده بودند ،\r\n\r\n","description":"","footnote":"","page_name":" 387 ","page_number":405},
  {"content":"\r\n\r\nزيرا از نفوذ آنها كاسته بود . بعد ، اين روحانيون كوروش را به تسخير بابل تشويق كرده‌اند و شاه پارس بواسطهء نفاق درونى به آسانى بر بابل دست يافته .\r\nاين نظرى است ، كه از اعلاميه‌ها حاصل مىشود ولى اسنادى مىرساند ، كه كوروش در مدّت هفت سال در خيال تسخير بابل بوده و فقط در سال هفتم بجنگ قطعى مبادرت كرده ، زيرا در سالنامه‌هاى رسمى بابلى در سال دهم سلطنت نبونيد ، يعنى يكسال بعد از تسخير ليديّه ، اشاره به پيدا شدن عيلامىها در اكد و تعيين يكنفر والى در آنجا شده و تصوّر ميكنند ، كه اين والى از طرف كوروش معين شده بود .\r\nسالنامه‌هاى بين سال 12 و 16 سلطنت نبونيد بدست نيامده ، ولى در سال 17 چنين نوشته‌اند : « در تموز كوروش در اپيس ، در ساحل ترعهء زلزلات با قشون اكد جنگيد و اين مردم را شكست داد . هرقدر آنها جمع ميشدند ، باز شكست مىخوردند . در چهاردهم ، سيپ‌پار بىجنگ تسخير شد و نبونيد فرار كرد .\r\nدر 16 ( تصوّر ميكنند كه 16 تشرين بوده . م . ) اوگ‌بارو « 1 » ( يعنى گئوبروو ) والى گوتىها با قشونش وارد بابل شد ، نبونيد از جهت كنديش در بابل اسير گشت .\r\nتا آخر ماه ، سپرهاى گوتيها دروازهء معبد اساهيل را « 2 » محاصره كرده بود . نيزه‌اى داخل اين مكان مقدّس نشد ، بيرقى را به آنجا نبردند . در سوّم ( مرهش‌وان ) خود كوروش وارد بابل شد و به شهر مصونيت داد . كوروش احوال صلح را بتمامى شهر اعطا كرد . اوگ‌بارو را والى قرار داد . از ماه كسلو تا آزر خدايانى را ، كه نبونيد به بابل آورده بود ، بشهرهايشان برگردانيدند . در شب يازدهم مرهش‌وان اوگ‌بارو بجنگ رفت و پسر پادشاه را كشت . از 27 آزر تا سوّم نيسان اكد عزادار بود » « 3 » .\r\nاين است مضمون اسناد بابلى كه متأسفانه بعض جاهايش خراب شده . امّا اينكه كوروش در اين مدّت چه ميكرده درست معلوم نيست . بعضى گويند ، كه\r\n\r\n\r\n","description":"","footnote":"\r\n( 1 ) -  Ugbaru . \r\n( 2 ) - اساهيل يعنى خانهء بزرگ مردوك .\r\n( 3 ) - تورايف ، تاريخ مشرق قديم ، صفحهء 164 .\r\n","page_name":" 388 ","page_number":406},
  {"content":"\r\n\r\nبه كارهاى مشرق ايران اشتغال داشت ( پراشك ) . برخى عقيده دارند ، كه سدّ بخت النصر او را معطل كرده بود ( وين‌كلر ) . بهرحال قبل از اينكه از اسناد بابلى گذشته بساير مدارك اينواقعهء مهم ، يعنى انقراض دولت كلدانى و بابلى بپردازيم ، مقتضى است كلمه‌اى چند راجع به اعلاميهء كوروش بگوئيم : 1 - شاه مذكور خود را شاه بابل خوانده و اسمى از پارس و ماد نبرده ، زيرا بابل با آن قدمت تاريخى و تمدّنى و وسعت ممالك تابعه‌اش ، كه در مدخل اين تأليف و كتاب اوّل گفته شد ، مقامى خيلى مهم و ارجمند در عالم قديم داشت و ديگر اينكه كوروش خواسته حسيات ملى بابليها را مجروح نكند ، يعنى بگويد كه بابل مانند ايالتى جزو دولت پارس و ماد نشده ، بلكه كماكان دولت بزرگى است ، منتها سلطنت آن بارادهء مردوك به او انتقال يافته يعنى دولت پارس و ماد و بابل يك پادشاه دارند ( اتّحاد شخصى ) « 1 » . بعد كوروش مخصوصا اسم سومر و اكد را ذكر مىكند و اين نكته باز بواسطهء قدمت تاريخى ايندو صفحه است .\r\nپس از آن ميگويد « شاه چهار مملكت » . در اينجا بواسطهء گنگى اعلاميه نميشود تأويل محققى كرد ، ولى از قراين بايد مقصود از چهار مملكت پارس با انشان ، ماد ، ليديّه و بابل باشد . 2 - كوروش پدر ، جدّ و پدر جدّ خود را پادشاهان انشان ميخواند - انشان همان انزان است و بالاتر ( صفحهء 230 ) گفته شد ، كه هخامنشىها آن را بتصرّف درآورده بودند . امّا اينكه چرا بجاى پارس انشان گفته ، جهت معلوم است : عيلام با آن سوابق تاريخى بر پارس ، كه تا زمان كوروش در گمنامى ميزيست ، مزيّت داشت و فاتح خواسته بگويد : من شاه همان مملكتى هستم ، كه مكرّر بر بابل دست يافت و با مقتدرترين دول زمان خود سرپنجه نرم كرد . يكى از جهات اينكه كوروش در ذكر شجرهء نسب خود در شخص چيش‌پش دوّم ميايستد همين است ، زيرا از او ببعد هخامنشىها بواسطهء داشتن انزان خودشان را شاه بزرگ ميخوانده‌اند .\r\nنلدكه گويد : كوروش از چيش‌پش دوّم بالاتر نرفته ، زيرا در زمان او اسامى\r\n\r\n\r\n","description":"","footnote":"\r\n( 1 ) -  l'nion personnelle . \r\n","page_name":" 389 ","page_number":407},
  {"content":"\r\n\r\nپادشاهان قبل از چيش‌پش را فراموش كرده بودند ، اين حدس به نظر صائب نمىآيد ، زيرا باوركردنى نيست ، كه هرودوت يكصد سال بعد از اين اعلامّيه ، اسامى اجداد كوروش را ، از قول ايرانىهاى مقيم خارجه يا از گفته‌هاى بابلىها ، بداند و كوروش اسامى آنها را فراموش كرده باشد ، بخصوص كه از كتيبه‌هاى اردشير دوّم و سوّم ديده مىشود ، كه آنها اسامى اجداد خودشان را تا هشت يا نه پشت ملل ميشمارند . جهت همان است ، كه گفته شد : شاهان پارس ، قبل از چيش‌پش دوّم ، پادشاهان دست‌نشانده بودند و انزان را هم نداشتند ، لذا كوروش نخواسته از آنها ذكرى كند . داريوش اوّل هم ، چنان كه پائين‌تر بيايد ، از چيش‌پش دوّم بالاتر نرفته . عدم فراموشى مخصوصا از اينجا تأييد مىشود ، كه در ايران قديم ، چنان كه بيايد ، بقدمت و از سلسلهء طويل شاهانى بودن ، اهميت زياد ميدادند و شاهان اشكانى و ساسانى جدّ داشتند ، كه نسب خودشان را به هخامنشىها برسانند ، يعنى قدمت خانوادهء خود را ثابت كنند . 3 - كوروش گويد : « من بىجنگ و جدال وارد بابل شدم و با شادمانى مردم بر سرير سلطنت نشستم » اين عبارت صريحا مىرساند ، كه بابلىها به پيشقدمى روحانيون خود كوروش را دعوت و با مسرت پذيرفته‌اند .\r\n4 - بعد شاه پارس گويد : « از درياى بالا تا درياى پائين . . . . » اين عبارت گنگ است ، ولى بايد مقصود « از درياى مغرب تا خليج‌پارس » باشد ، زيرا در همين زمان ، يا قبل از آن بعقيدهء بعضى ، سوريّه ، فلسطين و مردمان تابع بابل نيز مطيع گشتند . بعضى تصوّر كرده‌اند ، كه مقصود از عبارت مزبور قسمتهاى غربى و شرقى درياى مغرب است ، زيرا بواسطهء تابع شدن فينيقيه مستملكات آن نيز تابع شد و سابقا اين مستملكات از صفحات تابعهء بابل بشمار ميرفت ، چنان كه بخت النصر اوّل سياحتى بدرياى مغرب براى ديدن اين مستملكات كرده بود . ممكن است اين‌نظر صحيح باشد ، زيرا موافق اخبارى ، كه در جاى خود بيايد ( كتاب 2 ، باب 2 ، فصل 1 ) مستملكات فينيقىها در درياى مغرب تمكين از شاهان هخامنشى داشتند ، ولى بواسطه گنگى عبارت تأويل اوّلى طبيعىتر به نظر ميآيد . 5 - مقصود\r\n\r\n","description":"","footnote":"","page_name":" 390 ","page_number":408},
  {"content":"\r\n\r\nكوروش از پادشاهانى ، كه در خيمه‌ها زندگانى ميكنند ، بايد قبايل باديه‌نشين عرب در حوالى سوريّه و كلده بوده باشد . 6 - جاهائى را ، كه كوروش شمرده و ميگويد ، كه خدايان اين صفحات را به جاهاى خودشان برگردانيده ، بعضا مفهوم است ، ولى بعضى هم مانند زامبان و م‌تورنو ، معلوم نيست كجاها بوده . مقصود از آگاده همان اكد است . در خاتمه زايد نيست گفته شود ، كه اين بيانيه اكنون معروف باستوانهء كوروش است ، زيرا بر استوانه‌اى نوشته شده ، كه داراى چهل سطر است و بعض سطور آن خراب شده . شكى نيست ، كه در انشاء اين بيانيه كاهنان بلند مرتبهء مردوك شركت داشته‌اند ، زيرا ديده مىشود ، كه موافق آداب و مراسم مذهبى بابلىها تنظيم گشته . از الواح و كتيبه‌هاى بابلى ديده مىشود ، كه كوروش نه فقط آلههء بابل و غيره را محترم ميداشته ، بلكه معابد بابل را موسوم به اساهيل و اسيدا « 1 » تزيين كرده . از منابع بابلى اطلاعات ديگر نيز بدست آمده : چند ماه پس از تسخير بابل و چند روز باوّل سال بابليها مانده ، كوروش حكم كرده ، كه همه از جهت فوت بلتشر ، پسر نبونيد ، عزادار شوند ، بعد تاج‌گذارى پادشاه جديد بابل موافق مراسم مذهبى و دولتى بابل به عمل آيد و كوروش پسر خود كبوجيه را پادشاه بابل كرده . تاريخ اين واقعه چهارم نيسان ( آوريل ) است . سپس مشاهده مىشود ، كه تاريخ اسناد معاملات بابلىها تاريخ سلطنت كوروش و كبوجيه است ، ولى اين ترتيب فقط هشت ماه دوام يافته ، چه از كانون اوّل ( دسامبر ) در اسناد تنها اسم كوروش ديده مىشود . جهت اينكه كوروش پسر خود كبوجيه را شاه بابل كرده بايد از اينجا باشد ، كه مىخواسته از بابل براى كارهاى ديگر غيبت كند .\r\nدر سندى ، كه تاريخش از تشرين اوّل ( اكتبر ) و سال چهارم سلطنت كوروش در بابل است ، كبوجيه را شاهزاده خوانده و پولى را كه او در بانك ( اجىبى ) گذاشته بود مال او دانسته‌اند . اين بانك از قرار اسنادى ، كه بدست آمده ، خيلى معتبر بوده و در تاريخ ببانك « اجىبى و پسران » معروف است . تاريخ تسخير بابل را غالبا 538 ق . م مينويسند ، ولى نلدكه موافق حسابى ، كه كرده ، عقيده دارد ،\r\n\r\n\r\n","description":"","footnote":"\r\n( 1 ) - اسيدا بمعنى خانهء ابدى نبو پسر مردوك است .\r\n","page_name":" 391 ","page_number":409},
  {"content":"\r\n\r\nكه تسخير پايتخت مزبور در سوّم ( مرهش‌وان ) ماه بابلى يا ( نوامبر ) 539 ق . م روى داده . آنچه تا اينجا ذكر شد موافق اسناد رسمى است ، كه از حفريات بابل بدست آمده ، اكنون بايد ديد كه مورّخين يونانى در اين باب چه نوشته‌اند .\r\n\r\nنوشته‌هاى هرودوت\r\nمورّخ مذكور پس از توصيف سدّ مادى و شهر بابل ، چنان كه بالاتر گذشت ، و تعريف زياد از ( نىتوكريس ) ملكهء بابل چنين گويد ( كتاب اوّل ، بند 188 - 191 ) :\r\n« كوروش درصدد جنگ با ( لابىنت ) پسر اين ملكه برآمد ( معلوم است كه لابىنت مصحف نبونيد است ) شاه بزرگ « 1 » در موقع جنگ از خانه‌اش آذوقه و حشم برميگيرد و مقدارى آب از رود ( خوآسپ ) « 2 » ، كه از نزديكى شوش جارى است ، براى او برميدارند ، چه شاه فقط آب اين رود را ميآشامد . آب اين رود را ميجوشانند ، بعد پيت‌هاى نقره را از آن پر كرده در عرابه‌هاى چهارچرخه ميگذارند و بهر طرف شاه حركت كند ، در عقب او قاطرهائى اين عرابه‌ها را ميكشند . وقتى كه شاه به رود گيندس « 3 » رسيد و ميخواست از آن عبور كند ، يكى از اسبهاى مقدس او خود را به آب انداخت ، كه به شناو از آن بگذرد ، ولى آب اسب را برد . اين قضيه باعث خشم شاه گرديد و او قسم ياد كرد ، از آب اين رود چندان بكاهد ، كه زنى هم بتواند از آن بگذرد ، بىاينكه زانو تر كند . با اين مقصود بامر او 360 نهر كنده آب رود را به اين نهرها انداختند و در مجراى اصلى سطح آب زياد پائين آمد . تمام تابستان آن سال صرف اين كار شد و كوروش در بهار سال ديگر به طرف بابل حركت كرده وارد جلگه‌ها گرديد . وقتى كه كوروش به شهر نزديك شد ، بابلىها با او جنگ كرده شكست خوردند و به بابل پناه بردند .\r\nچون بابليها ميدانستند ، كه كوروش آرام نمىنشيند و بهر مردمى حمله مىكند ، آذوقهء وافر براى چند سال تهيه كرده بودند و بمحاصرهء بابل اهميتى نميدادند .\r\n\r\n\r\n","description":"","footnote":"\r\n( 1 ) - مقصود شاه پارس است .\r\n( 2 ) - خوآسپ كرخهء امروزى است .\r\n( 3 ) -  Gyndes  ( دياله امروزى است ، كه بدجله ميريزد ) .\r\n","page_name":" 392 ","page_number":410},
  {"content":"\r\n\r\nاما كوروش دوچار اشكال بزرگى شد ، چه وقت ميگذشت و كارى از پيش نميرفت .\r\nكسى به او ياد داد يا خود او به اين صرافت افتاد ، معلوم نيست ، ولى همينقدر محقق است ، كه كوروش چنين كرد : قسمتى از قشون خود را در جائى گذارد ، كه فرات داخل شهر مىشود و قسمت ديگر را در جائى ، كه رود از شهر بيرون مىرود . بعد بقشون خود فرمان داد ، كه هر زمان بتوانند از رود مزبور عبور كنند ، داخل شهر گردند . پس از آن كوروش با سپاهيانى ، كه نميتوانستند جنك كنند ، به طرف درياچه‌اى ، كه ( نىتوكريس ) ملكهء بابلى ساخته بود ، رفت ، كانالهائى كنده آب فرات را به اين درياچه ، كه اكنون باتلاقى بود ، انداخت و سطح آب در فرات بقدرى پائين آمد ، كه قشون كوروش توانست داخل شهر شود . اگر بابلىها از حملهء پارسيها قبلا مطلع بودند ، مىگذاشتند آنها داخل شهر شوند و بعد تمامى آنها را ميكشتند ، زيرا براى اجراى اين كار كافى بود ، كه دروازه‌هاى شهر را رو بسواحل فرات ببندند و قشون بابل در سواحل طويل اين رود پارسىها را ، مانند ماهيهائى ، كه بدام افتاده باشند ، معدوم كند ، ولى در اين مورد بابلىها در غفلت افتادند ، زيرا بواسطهء عيدى مشغول عيش و طرب بودند و ، چون بابل بزرگ بود ، اهالى وسط شهر اطلاع از احوال كنارهاى شهر نداشتند . چنين بود تسخير بابل در دفعهء اولى « 1 » » . راجع به نبونيد هرودوت چيزى نمىگويد ، ولى برس مورّخ كلدانى ، چنان كه بيايد ، نوشته بود ، كه كوروش او را سالما بكرمان تبعيد كرد . از آنچه گفته شد معلوم است ، كه بنابر نوشتهء هرودوت هم در شهر جنگى نشده ، يعنى بابل بىخون‌ريزى به تصرف پارسيها درآمده و غارتى هم روى نداده .\r\nاز مقايسهء روايت هرودوت با اسناد بابلى معلوم است ، كه چه تفاوت‌هاى بيّن موجود و قضيهء برگردانيدن رود فرات از بيخ‌وبن دروغ است . قضيهء اسب مقدس و گذشتن از دجله ، همان برگردانيدن آب دجله است ، كه در نوشتهء هرودوت به اين صورت داستانى درآمده . مسئلهء عيد بابلىها و غفلت آنان هم به كلى دروغ است ، زيرا نميتوان\r\n\r\n\r\n","description":"","footnote":"\r\n( 1 ) - چون بابل سه دفعه ياغى شد و از نو تسخير گرديد اين است ، كه هرودوت ميگويد در دفعهء اولى .\r\n","page_name":" 393 ","page_number":411},
  {"content":"\r\n\r\nگفت ، كه اسناد و سالنامه‌هاى بابلى دروغ است و نوشته‌هاى هرودوت ، كه تقريبا صد سال بعد از اين وقايع تنظيم گشته صحيح . جهت اين روايت هرودوت بايد از اينجا باشد : بابلىها از راه دادن كوروش به بابل بعدها پشيمان شده‌اند و ، چون تقصير از خودشان بوده ، در ازمنهء بعد اين افسانه را اختراع كرده‌اند و هرودوت هم از قول بابلىها آن را ضبط كرده ، بخصوص كه با حسيات مورّخ مزبور نسبت بپارس و پارسيها موافقت داشته . اگرهم برگردانيدن رود فرات حقيقت داشته ، براى تسخير بابل نبوده ، چنان كه پولىبيوس گويد ( كتاب 4 ، بند 30 ) : « بعضى گويند كه فرات را گبرياس ( گئوبروو ) والى برگردانيد ، تا مملكت بابل را آب آن غفلتا فرونگيرد » .\r\n\r\nنوشته‌هاى برس\r\nموّرخ كلدانى شرح اين واقعه را خيلى مختصر نوشته و مضمون روايت او چنين بوده : در سلطنت نبونيد ديوارهاى بابل را ، كه در ساحل فرات است ، خوب ساخته بودند و از آجر و قير بود . در سال 17 سلطنت او كوروش شاه پارس ، كه ساير قسمت‌هاى آسيا را تسخير كرده بود ، با قشون زياد بمملكت بابل درآمد . نبونيد ، همين كه از واقعه آگاه شد ، با قشونى باستقبال او رفت و جنگيد ، ولى ، چون شكست خورد ، با عدهء قليلى فرار كرد و به شهر ( برسيپ « 1 » ) پناهنده شد . كوروش بابل را گرفت و امر كرد ديوارهاى بيرونى شهر را خراب كردند ، زيرا گمان ميكرد ، كه شهر بياغىگرى مايل است و گرفتن شهر مشكل . بعد او به طرف برسيپ راند و نبونيد را محاصره كرد . چون او نتوانست در مقابل محاصرين پا فشارد ، تسليم شد . كوروش با او با رأفت رفتار كرده بكرمان تبعيدش كرد ، تا در آن‌جا سكنى گزيند . نبونيد در آن‌جا تا آخر عمرش بزيست و در همان‌جا درگذشت .\r\nزايد نيست گفته شود ، كه جنگ كوروش با نبونيد در برسيپ موافق سالنامه‌هاى بابلى نيست ، زيرا موافق سالنامه‌هاى مزبور ، بابل بىجنگ به گئوبروو ، سردار كوروش و والى گوتىها ، تسليم شد .\r\n\r\n\r\n","description":"","footnote":"\r\n( 1 ) -  Borsippe . \r\n","page_name":" 394 ","page_number":412},
  {"content":"\r\n\r\n\r\nنوشته‌هاى تورية\r\nدر كتاب دانيال باب پنجم شرحى نوشته شده ، كه بتسخير بابل راجع است : « 1 » « بلتشصّر پادشاه ضيافت عظيمى براى هزار نفر از اسراى خود برپا داشت و ، وقتى كه از كيف شراب سرخوش بود ، فرمود ظروف طلا و نقره را ، كه جدّش نبوكدنصّر از اورشليم ببابل آورده بود ، بياورند ، تا پادشاه و همسرانش و زوجه‌ها و متعه‌هايش از آنها شراب بنوشند . امر شاه را اجراء كردند و همه شراب نوشيدند و خدايانى را ، كه از طلا ، نقره ، برنج ، آهن ، چوب و سنگ بود همه تسبيح خواندند . در همان ساعت انگشت‌هاى دست انسانى بيرون آمد ، در برابر شمعدان بر گج ديوار قصر پادشاه خطوطى نوشت و پادشاه كف دست را ، كه مىنوشت ، ديد . آنگاه پادشاه متغير شد ، فكرهايش او را مضطرب ساخت و بندهاى كمرش سست گشته لرزه بر زانوهايش افتاد . بعد پادشاه بصداى بلند صدا زد ، كه جادوگران ، كلدانيان و منجمان را احضار كنند . پس پادشاه حكيمان بابل را خطاب كرده گفت : « هركه اين نوشته را بخواند و تفسيرش را براى من بيان كند ، به لباس ارغوانى ملبس خواهد شد ، طوق زرّين بر گردنش خواهم نهاد و حاكم سوّم در مملكت گردد » .\r\nآنگاه جميع حكماى پادشاه داخل شدند ، ولى نتوانستند نوشته را بخوانند يا تفسيرشرا بيان كنند . پس بلتشصّر پادشاه مضطرب شد ، اما ملكه بسبب سخنان پادشاه و امرايش بميهمانخانه درآمد و متكلم شده گفت : « اى پادشاه ، تا بابد زنده باشى ، فكرهايت تو را مضطرب نسازد ، شخصى در مملكت تو هست ، كه روح خدايان قدّوس دارد و در ايام پدرت روشنائى و حكمت ، مانند حكمت خدايان ، در او پيدا شد و پدرت نبوكدنصّر پادشاه او را رئيس مجوسيان ، جادوگران ، كلدانيان و منجمان ساخت ، زيرا روح فاضل و معرفت و تعبير خوابها ، حلّ معماها و گشودن عقده‌ها در اين دانيال ، كه پادشاه او را بلطشصّر مىناميد جمع شده . پس در حال دانيال را بطلب تا تفسير را بيان كند » . آنگاه دانيال را بحضور پادشاه آوردند و او\r\n\r\n\r\n","description":"","footnote":"\r\n( 1 ) - اسلوب انشاء از مترجمين تورية است .\r\n","page_name":" 395 ","page_number":413},
  {"content":"\r\n\r\nدانيال را خطاب كرده فرمود : « آيا تو همان دانيال ، از اسيران يهود هستى ، كه پدرم پادشاه از يهودا آورد ؟ دربارهء تو شنيده‌ام ، كه روح خدايان در تو است ، روشنائى و فطانت و حكمت فاضل در تو پيدا شده . الان حكيمان و منجمان را بحضور من آوردند ، تا اين نوشته را بخوانند و تفسيرش را بيان كنند ، امّا نتوانستند .\r\nپس ، اگر بتوانى الان نوشته را بخوانى و تفسيرش را براى من بيان كنى ، بارغوان ملبس خواهى شد ، طوق زرّين بر گردنت خواهم نهاد و در مملكت حاكم سوّم خواهى بود » .\r\nپس دانيال جواب داد و گفت : « عطاياى تو از آن تو باشد و انعام خود را به ديگرى ده ، لكن نوشتهء را براى شاه خواهم خواند و تفسير آن را بيان خواهم كرد . امّا تو اى پادشاه ، خداى تعالى بپدرت نبوكدنصّر سلطنت و عظمت ، جلال و حشمت عطا فرمود و ، بسبب عظمتى ، كه به او داده شده بود ، جميع قومها و زبانها از او لرزان و ترسان بودند ، هركه را ميخواست ميكشت و هركه را ميخواست زنده ميگذارد ، آنكه را ميخواست بلند ميكرد و آنكه را ميخواست پست ميساخت ، لكن ، چون دلش مغرور و روحش سخت گرديد ، تكبر كرد ، از سلطنت خويش به زير آمد و حشمتش را از وى گرفتند . . . . . . و تو اى پسرش بلتشصّر ، اگرچه اين همه را دانستى ، لكن دل خود را متواضع نكردى ، بلكه خويشتن را بر ضدّ خداوند ساختى ، ظروف را بحضورت آوردند و تو و امرايت ، زوجه‌ها و متعه‌هايت از آنها شراب نوشيدند و خدايان نقره و طلا ، برنج و آهن ، چوب و سنگ را ، كه نمىبينند و نمىشنوند و هيچ نميدانند ، تسبيح خواندى ، امّا آن خدائى را ، كه روانت در دست او است و تمامى راه‌هايت از او ، تمجيد نكردى ، پس اين كف دست از جانب او فرستاده شد و اين نوشته مكتوب گرديد مضمون نوشته اين است : ( منا منا ثقيل و فرسين ) و تفسير كلام اين :\r\nمنا - خدا سلطنت تو را شمرده و آن را بانتها رسانيده . ثقيل - در ميزان سنجيده شده و ناقص درآمده . فرس - سلطنت تو تقسيم گشته و به ماديها و پارسيان رسيده » .\r\nآنگاه بلتشصّر فرمود ، دانيال را با ارغوان ملبس ساختند ، طوق زرّين بر گردنش\r\n\r\n","description":"","footnote":"","page_name":" 396 ","page_number":414},
  {"content":"\r\n\r\nنهادند و درباره‌اش ندا كردند ، كه در مملكت حاكم سوّم مىباشد . در همان شب بلتشصّر ، پادشاه كلدانيان كشته شد ( يعنى كوروش شهر را گرفت و پادشاه بقتل رسيد ) مضامين تورية با اسناد بابلى مخالفت ندارد ، زيرا ، با صرف‌نظر از حكايت دانيال ، بلتشصّر ، پسر نبونيد ، زمام امور بابل را بدست داشت و در واقع امر پادشاه بود .\r\nاز اسناد بابلى ، با وجود اينكه گنگ است ، چنين برمىآيد ، كه بواسطه ضعف و سستى نبونيد ، پسر او را حكمران واقعى كرده بودند و ، چنان كه بالاتر گفته شد ، او در جنگى با سردار كوروش كشته شد .\r\nبمناسبت ذكرى ، كه از مضامين تورية راجع بتسخير بابل شد ، بعض جاهاى ديگر آن را نيز ذكر كرده بعد بروايت كزنفون مىپردازيم ، زيرا اين‌جاها هم ارتباطى با تسخير بابل دارد .\r\n\r\nتوجّه كوروش بملّت يهود\r\nاگرچه كوروش ، چنان كه از اسناد بابلى و بيانيه او برمىآيد ، نسبت به تمام ملل رئوف بود ، ولى از تورية ديده مىشود ، كه او توّجه خاصى نسبت بيهوديها داشته . اين نكته دقّت محققين را به خود جلب كرده ، و هركدام جهتى براى آن پنداشته‌اند : بعضى گفته‌اند ، كه چون اين قوم در موقع تسخير بابل خدماتى كردند ، كوروش خواست قدردانى خود را نشان دهد . برخى عقيده دارند كه ، چون ملت يهود بحدود مصر نزديك بود ، كوروش از نظر سياسى خواست ملت سپاسگذارى در قرب آن حدود داشته باشد . عدّه‌اى داراى اين عقيده‌اند ، كه ملاطفت كوروش را از نزديك بودن مذهب بنى اسرائيل بمذهب ايرانيهاى قديم بايد دانست ، چه مذهب هر دو در عالم قديم بر ساير اديان برترى داشت و يكى به ديگرى از حيث پرستش خداى يگانه ، كه مجرّد و لامكان است ، جاويدان بودن روح و اعتقاد برستاخيز بىشباهت نبود . ممكن است ، كه تمامى اين نكات منظور كوروش بوده باشد ، ولى از آنچه در بيانيهء بابلى او ديده مىشود ، كوروش دربارهء بنى اسرائيل همان كرده ، كه نسبت باسراى ملل ديگر نيز مجرى داشته ، يعنى معتقدات مذهبى آنان را محترم شمرده ، آنچه را ، كه از آنها ببابل\r\n\r\n","description":"","footnote":"","page_name":" 397 ","page_number":415},
  {"content":"\r\n\r\nآورده بودند ، رد كرده و آسايش خيال آنها را فراهم ساخته . تفاوت فقط در اين است ، كه حسّ سپاسگذارى و قدردانى غالب ملل مزبوره ، باستثناى بابلىها ، چون ضبط نشده بما نرسيده ، ولى رضايت ملت يهود و شعف آن در تورية منعكس شده و تا زمان ما باقى است . امّا راجع بملت يهود بايد درنظر داشت : از زمانيكه دولت آسور قوى گرديده در شامات و فلسطين دست يافت ، مردم يهود در فشار واقع شدند .\r\nكيفيات فشارهائيكه به آنها وارد آمد ، خارج از موضوع اين كتاب است . همينقدر بايد بخاطر آورد ، كه بخت النصر دوّم پادشاه بابل در 586 ق . م بيت المقدس را گرفته معبد سليمان را خراب كرد و مظالم زياد دربارهء پادشاه يهود و خانواده‌اش روا داشت . پس از آن هزاران نفر مرد و زن يهود را از وطنشان حركت داده به بابل آورد و اسراى مزبور تا زمان تسخير بابل بدست كوروش در بابل ماندند . اين‌ها در بابل آنچه توانستند از علوم بابلى براى حفظ مذهب و معتقدات خود اخذ كردند .\r\nكمال مطلوب اين‌ها برگشتن به وطن خود و بناى دولت يهود جديد بود ، ولى دولتى كه ، مانند دولت سابق آنها ، دوچار فساد اخلاق نگردد و منقرض نشود . اين‌ها اعتماد بپيغمبران خود داشتند ، زيرا ميديدند ، كه پيش‌گوئيهاى آنها صائب است . پيغمبران آنها چه گفته بودند ؟ اشعياء و ارميا گفته بودند ، از طرف خدا مأموريم بگوئيم ، كه دولت يهود منهدم خواهد شد . اشعياء دور تر رفته گفته بود ، كه خدا اين ملت را از سناخريب پادشاه آسور نجات داد ، ولى بعد ، كه گناهان آن را ديد ، ميخواهد يهود را عقوبت كند : يهودا بدست آسوريها خراب خواهد شد و بعد آسور هم از جهت كبر و نخوت پادشاهانش انقراض خواهد يافت . بهتر است بگذاريم خود پيغمبران حرف بزنند . اشعياء گويد : ( كتاب اشعيا ، باب دهم ) « واى بر اشّور ، كه عصاى غضب من است و عصائى ، كه در دستشان است خشم من مىباشد . او را بر امّت منافق ميفرستم و نزد قوم مغضوب خود مأمور ميدارم ، تا غنيمتى بربايند و غارتى ببرند ، ايشانرا مثل گل كوچه‌ها پايمال بسازند . امّا او ( يعنى پادشاه آسور . م . ) چنين گمان نميكند و قضايا را بدينگونه نمىسنجد ، بلكه مراد دلش اين است ،\r\n\r\n","description":"","footnote":"","page_name":" 398 ","page_number":416},
  {"content":"\r\n\r\nكه امّت‌هاى بسيار را هلاك و منقطع بسازد ، زيرا ميگويد ، آيا سرداران من جميعا پادشاه نيستند . . . . و واقع خواهد شد ، بعد از آنكه خداوند تمامى كار خود را با كوه صيهون و اورشليم بانجام رسانيده باشد ، كه من از ثمر دل مغرور پادشاه اشّور و از فخر چشمان متكبر وى انتقام خواهم كشيد ، زيرا ميگويد ، بقوّت دست خود و بحكمت خويش ، چونكه فهيم هستم ، اين را كرده‌ام . . . . . آيا تبر بر كسى كه با آن ميشكند ، فخر خواهد كرد ، يا ارّه بر كسى كه آن را ميكشد خواهد باليد ؟ . . . .\r\nبنابراين خداوند يهوه صبابوت چنين ميگويد : « اى قوم من ، كه در صيهون ساكنيد از اشّور مترسيد ، اگرچه شما را به چوب بزند و عصاى خود را ، مثل مصريان ، بر شما بلند كند ، زيرا بعد از زمان بسيار كمى غضب من تمام خواهد شد و خشم من براى هلاكت ايشان ( يعنى آسوريها . م . ) خواهد بود . . . . » .\r\nوقتى كه يهوديها در بابل بودند ، پيغمبران آنها پيش‌گوئيهاى ديگر كرده مژده ميدادند ، كه به زودى خداوند شخصى را برانگيزد ، كه ملت يهود را از اسارت بيرون آرد و ديرى نگذرد ، كه عظمت ملت يهود باز گردد .\r\nزمانيكه دولت ماد برپا بود اشعيا پيش‌گوئيهائى كرد ، كه مضمونش اين است :\r\n« خداوند قشون خود را سان مىبيند ، اين لشكر از مملكت دور ميآيد و آلت خشم خدا است . هركه در راه اين لشكر باشد ، محو خواهد شد و هركه دستگير شود از دم شمشير خواهد گذشت . . . . . من ماديها را بر آنها برمىانگيزم ، ماديهائى ، كه قدر نقره ندانند و طلا را دوست ندارند و بابل ، عروس ممالك ، مفخر كلدانيها ، ديگر آباد نشود و الى الابد تهى از سكنه بماند . ديگر اعراب خيمه‌هاى خود را در آنجا نزنند و چوپانها در آنجا نزيند ، شغالها در قصور خراب و خالى آن بگردند و مارها در عمارات آن بخزند ، زيرا خداوند نظر عفو نسبت بيعقوب بدارد ، باز بنى اسرائيل را برگزيند و او را در اراضىاش برقرار كند . اينها اسير خواهند كرد كسانى را ، كه ديگران را اسير كردند و دست خواهند يافت بر آنهائى ، كه جوروستم روا داشتند » ( باب 13 ) .\r\nبعد از تسخير ليديّه بدست كوروش و تهديديكه از طرف او نسبت بجزاير\r\n\r\n","description":"","footnote":"","page_name":" 399 ","page_number":417},
  {"content":"\r\n\r\nيونانى مىشود ، اشعيا از طرف خدا گويد ( كتاب اشعيا ، باب 41 ) : « تسلى دهيد بمردم من ، بقلب بيت المقدس بگوئيد و مژده دهيد ، زيرا زمان مجازات بسر آمد و از گناهان آن درگذشتم . اى جزاير خاموش باشيد و سخنان مرا بشنويد .\r\nكى از مشرق برانگيخت كسى را ، كه همه او را ( يعنى كوروش را ) مرد خدا ميدانند ؟\r\nكجا است ، كه او قدم ننهد ؟ او ( يعنى خدا ) ملل را باطاعت وى درآورد و شاهان را بپاى او افكند ، او شمشيرهاى آنان را در مقابل او خاك و كمان‌هاى آنان را كاه كرد ، او آنها را تعقيب كند و راه‌هائى بپيمايد ، كه كسى نرفته است ، كى باعث اين كارها است ؟\r\nكى اين كارها را انجام داد ؟ من ، از ابتداء تا انتها . جزاير ديدند و در وحشت شدند ، كسى را ، كه از شمال برانگيختم آمد . از طلوع آفتاب او اسم مرا مىستايد ، او پادشاهان را لگدمال مىكند ، چنان كه خاك را براى ساختن آجر لگد ميزنند و چنان كه كوزه‌گر گل كوزه را درهم ميفشارد . اين است بندهء من ، كه دست او را گرفته‌ام ، برگزيدهء من ، كه روح من نسبت به او باعنايت است . من نفس خود را به او دادم و او راستى را براى مردمان آورد . او داد آنها را براستى بستاند . خسته نشود و نرود ، تا آنكه عدالت را در روى زمين برقرار كند . . . . . » .\r\nبعد اشعياء گويد : « خداوند ، كه ولى تو است و تو را از رحم سرشته چنين ميگويد :\r\n« من يهوه هستم و همه چيز را آفريده‌ام . دربارهء اورشليم ميگويد ، معمور خواهد شد ، دربارهء شهرهاى يهودا ، كه بنا خواهند شد و دربارهء كوروش مىگويد ، كه او شبان من است و تمام مسرّت مرا باتمام خواهد رسانيد » ( كتاب اشعيا باب 44 ) .\r\n« خداوند بمسيح خويش ، يعنى به كوروش مىگويد : من دست راست او را گرفتم ، تا بحضور وى امّت‌ها را مغلوب سازم ، كمرهاى پادشاهان را بگشايم ، تا درها را به روى وى باز كنم و دروازه‌ها به روى وى ديگر بسته نشود . چنين مىگويد ( يعنى به كوروش ) كه من پيش روى تو خواهم خراميد ، جايهاى ناهموار را هموار خواهم ساخت ، درهاى برنجين را شكسته پشت بندهاى آهنين را خواهم بريد و گنجهاى ظلمت و خزائن مخفى را به تو خواهم بخشيد ، تا بدانى ، كه من يهوه خداى اسرائيل ميباشم و تو را به اسمت\r\n\r\n","description":"","footnote":"","page_name":" 400 ","page_number":418},
  {"content":"\r\n\r\nخوانده‌ام . . . . . هنگامى كه مرا نشناختى ، به اسمت خواندم و ملقب ساختم . منم يهوه و ديگرى نيست و غير از من خدائى نى . من كمر تو را بستم ، هنگامى كه مرا نشناختى ، تا از مشرق آفتاب و مغرب آن بدانند ، كه سواى من احدى نيست » ( كتاب اشعيا ، باب 45 ) .\r\nارميا و ناحوم نيز سخنانى در اين زمينه گفته‌اند ، كه در كتاب‌هاى آنان مندرج است . كوروش پس از فتح بابل فرمانى داد ، كه مضمونش اين است : « كوروش ، پادشاه پارس ، ميفرمايد : يهوه ، خداى آسمانها ، جميع ممالك زمين را به من داده و مرا امر فرموده است ، كه خانه‌اى براى او در اورشليم ، كه در يهود است ، بنا كنم . پس كيست از شما از تمامى قوم او ، كه خدايش با وى باشد ، او به اورشليم ، كه در يهود است ، برود و خانهء يهوه ، كه خداى اسرائيل و خداى حقيقى است در اورشليم بنا كند و هركه باقى مانده باشد ، در هر مكان از مكانهائيكه در آنها غريب مىباشد ، اهل آن مكان او را به نقره و طلا ، اموال و چهارپايان ، علاوه بر هداياى تبرّعى ، براى خانهء خدا ، كه در اورشليم است ، اعانت كنند » ( كتاب عزرا ، باب اوّل ) .\r\nاسراى يهود در بابل پس از صدور اين فرمان غرق شعف و شادى شدند ، چه كوروش در فرمان خود تصديق مىكرد ، كه خدا به او امر كرده ، خانه‌اى براى او در بيت المقدس بسازد . يك جاى ديگر فرمان كوروش نيز جالب توجه است :\r\nدر بيانيهء بابلى هم كوروش ( مردوك ) خداى بزرگ بابلىها را ستايش مىكند ، ولى در اين فرمان عبارتى استعمال كرده ، كه در بيانيهء بابلى نيست ، و حال آنكه بيانيهء مزبور براى جذب قلوب بابلىها صادر شده بود . توضيح آنكه كوروش ميگويد : « خانه يهوه ، خداى بنى اسرائيل و خداى حقيقى » از اينجا بايد استنباط كرد ، كه در آن زمان هم كوروش و پارسىها بين مذهب بنى اسرائيل و كلدانيان تفاوت ميگذاشته‌اند و به همين جهت خداى اسرائيل را كوروش خداى حقيقى گفته .\r\nپس از فرمان مذكور فرمانى ديگر بدين مضمون صادر شد : معبدى را ، كه بخت النصر\r\n\r\n","description":"","footnote":"","page_name":" 401 ","page_number":419},
  {"content":"\r\n\r\nخراب كرده ، تعمير كنند و وجهى ، كه لازم است از خزانهء دولت داده شود ، ظروف طلا و نقره را ، كه بخت النصر از بيت المقدس ببابل آورده است بملت يهود برگردانند . بر اثر فرمانهاى مذكور هزاران مرد و زن و آقا و برده از ملت يهود به طرف اورشليم روانه شدند . در اين‌جا لازم است توضيح شود ، كه بيشتر اينها مردمان فقير بودند ، زيرا اغنياى آنها ، كه در بابل كسب و شغلى يافته بودند ، نخواستند دست از كار خود كشيده به بيت المقدس برگردند ، ولى موافق فرمان كمكهائى بانهائى ، كه عازم شدند ، كردند . بعد از ورود به بيت المقدس يهوديها بتجديد معابد پرداختند ، و ليكن به زودى نفاقى شديد بين مردمى ، كه در فلسطين مانده و آنهائى ، كه ببابل آمده بودند ، پديد آمد و ، مخصوصا در سر ساختن معبد جديد ، اختلاف بدرجه‌اى رسيد ، كه باعث نگرانى كوروش شد . او در ابتدا بمطالب آنها رسيدگى مىكرد ، ولى عرضحالهاى زياد و متضاد ، كه همواره از طرفين ميرسيد ، بالاخره او را مجبور كرد ، فرمان را بعد از سه سال معلق بدارد ، تا تقاضاهاى طرفين براى او روشن شود . از قرار معلوم ، بعد اين مسئله در زمان او ديگر مطرح نشده ، ولى در زمان اردشير اوّل ، داريوش دوّم و ساير شاهان هخامنشى باز احكامى صادر شد ، كه در جاى خود بيايد . خلاصه آن‌كه اين فرمان در زمان اردشير دوّم كاملا مجرى گشت . راجع بظروفى ، كه بامر كوروش بملت يهود پس دادند ، در كتاب عزرا باب اوّل چنين نوشته شده : « و كوروش پادشاه ظروف خانهء خداوند را ، كه نبوكدنصّر آنها را از اورشليم آورده در خانهء خدايان گذاشته بود ، بيرون آورد و كوروش پادشاه آنها را از دست ميتردات ( حالا مهرداد گويند ) خزانه‌دار خود بيرون آورد ، به شش‌بصّر رئيس يهوديان شمرد . عدهء آنها اين است : سى طاس طلا ، هزار طاس نقره ، بيست و نه كارد ، سى جام طلا ، چهارصد جام نقره از قسم دوّم ، هزار ظرف ديگر . تمامى ظروف طلا و نقره پنجهزار و چهارصد بود و شش‌بصّر همهء آنها را ، با اسرائيكه از بابل به اورشليم ميرفتند ، برد » .\r\nشش‌بصّر حاكم فلسطين بود و او را يهوديها باجازهء كوروش براى حكومت انتخاب\r\n\r\n","description":"","footnote":"","page_name":" 402 ","page_number":420},
  {"content":"\r\n\r\nكرده بودند . اين شخص ، نسبش با عقاب سلسله داود ميرسيد ، او لقب پادشاهى نداشت و ، چنان كه در تورية گفته شده ، تابع والى ايران در ماوراء النهر بود . بايد مقصود از نهر ، رود اردن باشد ، كه ببحر الميت ميريزد و بنابراين والى ماوراء النهر يعنى والى ايران در سوريّه .\r\n\r\nنوشته‌هاى كزنفون\r\n\r\nمحاصرهء بابل\r\n( كتاب 7 ، فصل 5 ) كوروش چون ببابل رسيد ، قشون خود را در اطراف آن گذاشته خودش باتفاق دوستان و رؤساء عمده بمعاينهء استحكامات شهر پرداخت . پس از آن ، در حينى كه ميخواست سپاه خود را عقب بكشد ، يكنفر فرارى از شهر خود را به او رسانيده گفت ، اهالى ميخواهند در موقع عقب‌نشينى حمله بسپاه تو كنند ، زيرا پياده نظام تو به نظر بابلىها ضعيف آمده . از عقيدهء بابلىها نميشد اظهار حيرت كرد ، زيرا چون پياده نظام را كوروش در اطراف شهر جا داده بود و شهر خيلى وسعت داشت ، عمق سپاه ( يعنى عدهء صفوف ) كم بود . بر اثر اين خبر ، كوروش با همراهانش در وسط قشون جا گرفته امر كرد ، سپاهيان سنگين اسلحه از طرف راست و چپ پس رفته در عقب قسمتى صف بندند ، كه بىحركت خواهد ماند و اين كار را چنان كنند ، كه هر دو قسمت در مركز ، يعنى در آنجا ، كه او قرار گرفته جمع شوند . از مزاياى اين حركت قوّت قلبى بود ، كه براى همه در آن واحد حاصل ميشد : اولا براى كسانى ، كه در جائى ايستاده حركت نميكردند ، از اين جهت ، كه صفوف آنها مضاعف ميشد ، ثانيا براى آنهائيكه عقب مىنشستند ، از اين حيث ، كه در مقابل دشمن واقع ميشدند . چون قشونى ، كه مأمور بود از چپ و راست حركت كند ، بهم پيوست ، حرارتى جديد در آن پيدا شد ، زيرا صفهاى اوّل تكيه بصفوف آخر داد و صفوف آخر صف‌هاى اوّل را پوشيد .\r\nبدين نهج صفوف اوّل و آخر از بهترين سربازان تركيب يافتند و سربازانى ، كه به خوبى آنها نبودند ، در وسط ماندند . اين ترتيب خواه براى جنگ و خواه براى اينكه\r\n\r\n","description":"","footnote":"","page_name":" 403 ","page_number":421},
  {"content":"\r\n\r\nترسوها فرار نكنند ، بهترين وضع بود . پس از آنكه سپاهيان جمع شدند ، عقب‌نشينى آنها بقهقرى ( پس‌پسكى ) شروع شد ، تا از تيررس دشمن خارج گشتند . چون از اين وضع بيرون رفتند ، نيم دورى از طرف چپ زده صورت خود را متناوبا به طرف شهر برميگردانيدند ، و هرقدر از شهر دور تر ميرفتند ، اين كار كمتر ميكردند . بعد ، كه خود را خارج از مخاطره ديدند ، حركت را امتداد دادند ، تا بچادرها رسيدند .\r\nپس از آن كوروش سرداران را جمع كرده به آنها چنين گفت : « متحدين ، ما دور شهر گرديديم و من در سهم خود از ارتفاع ديوارها و سختى استحكامات فهميدم ، كه گرفتن شهر با حمله محال است ، ولى هرقدر عدهء سربازان دشمن بيشتر باشد ، در صورتى كه نخواهند بيرون آيند ، زودتر ما مىتوانيم شهر را دوچار گرسنگى كنيم . پس اگر كسى پيشنهاد بهترى ندارد ، من تكليف ميكنم ، كه شهر را محاصره كنيم » . كرىسان‌تاس گفت : رودى كه از وسط شهر ميگذرد ، از دو استاد ( 370 ذرع تقريبا ) عريض‌تر است . گبرياس - : عمق آن بقدرى است ، كه اگر دو نفر روى يكديگر بايستند ، آب از سر آنها ميگذرد . بنابراين رود مزبور براى بابل سنگرى است به از ديوارها . كوروش جواب داد : « كرىسان‌تاس ، چيزى را كه فوق قوّهء ما است ، بايد كنار گذاشت و ، پس از گرفتن اندازه ، خندقى بسيار عريض و عميق بكنيم ، براى اين كار هر دسته را بايد متناوبا به كار انداخت . بدين ترتيب عدّه‌اى كمتر براى پاسبانى و قراولى لازم خواهد شد » . پس از آن دور ديوارها خطوطى براى كندن خندقها كشيدند و در جائى ، كه اين خطوط برود مىرسيد ، فضائى براى ساختن برجها گذاشتند ، بعد سربازان بكندن خندقى بزرگ مشغول شدند .\r\nدر اين احوال كوروش بساختن قلاعى در كنار رود پرداخت و قلاع را بر ستونهائى ، كه از درخت خرما بود و يك پلطر ( تقريبا سى ذرع ) ارتفاع داشت ، بنا كرد .\r\nدرختان خرما ، كه بلندتر هم باشد ، در اين مملكت يافت مىشود . بوسيلهء ساختن اين استحكامات كوروش توانست به بابلىها بفهماند ، كه مصمم شده بابل را در محاصره نگاهدارد و از ريختن خاك در خندق‌ها ، در موقعى كه آب فرات را در آنها\r\n\r\n","description":"","footnote":"","page_name":" 404 ","page_number":422},
  {"content":"\r\n\r\nخواهند انداخت ، جلوگيرى كند . بعد او چند قلعه بفاصله‌هائى از يكديگر بر خاك‌ريزهاى خندق‌ها بساخت ، تا بتواند عدّهء پاسبانان را زياد كند . چنين بود كارهاى كوروش ، ولى محصورين ، چون آذوقه بيش از بيست سال را داشتند ، اين تداركات را استهزاء ميكردند . وقتى كه خبر آن به كوروش رسيد ، او قشون خود را به دوازده بخش تقسيم كرد ، با اين مقصود ، كه هريك از قسمت‌ها يك ماه پاسبانى كند . چون بابلىها از اين اقدام كوروش آگاه شدند ، بيشتر خنديدند ، زيرا گمان ميكردند ، كه پاسبانى نصيب فريگيها ، ليكىها ، اعراب و كاپادوكىها خواهد شد و علاقه‌مندى اين مردمان به بابلىها بيش از تمايل آنها به پارسيها است .\r\n\r\nتسخير بابل\r\n( كتاب 7 ، فصل 5 ) خندقها حاضر شد و كوروش اطلاع يافت ، كه عيد بابلىها نزديك است و در اين عيد اهالى بابل تمام شب را به خوردن شراب و بعيش‌ونوش مشغولند . در آن روز ، همين كه آفتاب غروب كرد ، بامر كوروش بوسيله كارگرهاى زياد رود را با خندق‌ها مربوط داشتند . در مدت شب آب رود در خندق‌ها جارى شد و سطح آب در شهر بقدرى پائين آمد ، كه رود قابل عبور گرديد . چون رود برگشت ، كوروش بفرماندهان قسمت‌هاى هزار نفرى و پياده و سواره نظام فرمود به او ملحق شوند و هركدام از فرماندهان سربازان خود را به دو صف دارد . بمتحدين دستور داد ، كه موافق ترتيب عادى در عقب اينها بيايند . پس از آن كوروش امر كرد ، كه پياده و سوارها داخل مجراى خشك رود شوند ، تا معلوم شود ، كه ته رود محكم است يا سست و ، چون جواب رسيد ، كه خطرى نيست ، كوروش فرماندهان پياده و سواره نظام را جمع كرده به آنها چنين گفت : « دوستان من ، رود راهى است ، كه ما را به شهر هدايت خواهد كرد ، با قوّت قلب داخل مجرى شويم و فراموش نكنيم ، كه دشمنان ما همان كسانى هستند ، كه وقتى كه متحدين زياد داشتند ، بيداركار خود ، ناشتا و مسلح و حاضر جنگ بودند ، مغلوب ما گشتند ، ولى حالا ، كه ميخواهيم به آنها حمله كنيم ، مست و غرق خوابند . الان آنها در حال اختلالند و ، وقتى كه ما را در شهر خود\r\n\r\n","description":"","footnote":"","page_name":" 405 ","page_number":423},
  {"content":"\r\n\r\nبينند ، بواسطه ترس بر بىنظمى آنها خواهد افزود . اگر كسى از شماها ميترسد از اين جهت ، كه ميگويند بايد از داخل‌شدن بشهرى واهمه داشت و الا ، ممكن است ، كه اهالى شهر از بالاخانه‌ها حمله‌كنندگان را خرد كنند ، تشويشى به خود راه ندهيد : اگر آنها به بام صعود كنند ، ما خداى ( هفايس‌تس ) « 1 » را داريم ( اين رب النوع بعقيدهء يونانيها خداى آتش زيرزمين بود ، اينجا هم كزنفون از نظر يونانيها حرف زده ) چهارطاقيهاى آنها از چيزهاى سوختنى است ، درها از چوب درخت خرما ساخته شده و با قيرى ، كه قابل احتراق است ، اندود كرده‌اند .\r\nما مشعل‌هاى زياد براى آتش زدن اين قسمت‌ها داريم . ما قطران و فتيله داريم و اين چيزها بقدرى زود آتش ميگيرد ، كه دشمن بايد خانه‌ها را تخليه كرده فرار كند ، يا در آتش بسوزد . برويد و اسلحه برگيريد ، به يارى خداوند من شما را رهبرم . اىگاداتاس و گبرياس ، شما راه را بما نشان دهيد . چون شما راه را ميدانيد ، وقتى كه ما وارد شديم ، ما را يك سر بقصر ببريد » . گبرياس گفت : « جاى حيرت نيست ، اگر دروازه‌هاى قصر باز باشد ، زيرا امشب همه مشغول عيش‌ونوش‌اند ، باوجوداين مستحفظين دم دروازه‌ها خواهند بود ، زيرا هميشه قراولانى كشيك ميكشند » . كوروش - « اين مطلب را نبايد حقير شمرد ، ولى بايد رفت و بر تمامى اين مردم ناگهان تاخت » .\r\nپس از آن همه حركت كردند . هركه را از دشمنان ، كه ميديدند ، ميكشتند ، بعضى بخانه‌هاى خودشان فرار و برخى فرياد ميكردند . سربازان گبرياس ، مثل اينكه در جشنى با آنان باشند ، بفريادهاى آنان جواب ميدادند و مستقيما به طرف قصر ميرفتند . قشونى ، كه در تحت امر گاداتاس و گبرياس بود ، در قصر را بسته يافت . سپاهيانى كه مأمور بودند ، بقراولان حمله كنند ، در موقعى ، كه آنها در حوالى آتشى مشغول باده‌نوشى بودند ، بر آنان تاختند . بر اثر اين حمله فريادها بلند شد و قراولانى ، كه در درون قصر بودند ، همهمه و غوغا را شنيدند . پادشاه امر كرد ، ببينند چه خبر است و كسى در را باز كرد . گاداتاس و سپاهيانش باشخاصيكه بيرون آمده بودند و ميخواستند برگردند\r\n\r\n\r\n","description":"","footnote":"\r\n( 1 ) -  Hephaistos ( Vulcain ) . \r\n","page_name":" 406 ","page_number":424},
  {"content":"\r\n\r\nو نيز به كسانى ، كه ميخواستند بيرون روند ، حمله كرده آنها را ميكشتند ، تا بپادشاه رسيدند ، او ايستاده بود و قمه‌اى در دست داشت ، سربازان گاداتاس هجوم آورده او و همراهانش را كشتند . در اينوقت بعضى دفاع و برخى فرار ميكردند . كوروش به تمام كوچه‌ها سواره نظام فرستاده امر كرد ، اشخاصى را ، كه بيرون مانده‌اند ، بكشند و بوسيله جارچىهائى ، كه زبان سريانى را ميدانستند ، جار زنند ، كه بايد همه در خانه‌هاى خودشان بمانند و ، اگر كسى بيرون آيد ، كشته خواهد شد . گاداتاس و گبرياس قبل از هر چيز ، از اينكه از پادشاهى بىدين انتقام كشيده‌اند ، شكر خدا را بجا آوردند : بعد نزد كوروش رفته و دست و پاى او را بوسيده از شدّت خوش‌حالى اشك ريختند . پس از اينكه روز در رسيد ، ساخلو بابل آگاه شد ، كه شهر تسخير و پادشاه كشته شده . بر اثر اين خبر قلاع را تسليم كرد و كوروش در حال ساخلوى در آنجاها گذاشت . بعد امر كرد ، اقرباى كشته‌گان اجساد آنها را دفن كنند و بابلىها اسلحه‌شان را بدهند و ، اگر كسى در خانه خود اسلحه داشته باشد ، خون آن كس و اقربايش هدر است . بابلىها اسلحه را آوردند و كوروش امر كرد ، تمامى اسلحه را در قلاع جمع كنند ، تا هر زمان لازم شود ، حاضر باشد . بعد مغ‌ها را خواست و ، چون شهر بقهر و غلبه تسخير شده بود ، امر كرد ، نوبر غنائم و نيز از اراضى ، آنچه كه بخدايان وقف شده ، براى آنها ذخيره شود . خانه‌هاى بزرگان و قصور را باشخاصى داد ، كه بيش از همه براى تسخير شهر مجاهدت كرده بودند و بهترين اسهام را به كسانى ، كه دليرتر بودند . كسانى ، كه گمان ميكردند ، كمتر از سهمشان دريافت كرده‌اند ، اجازه يافتند ، كه باقى سهمشان را مطالبه كنند ، بالاخره او فرمود ، بابلىها بزراعت پرداخته باج بدهند و بآقايان خود خدمت كنند . بپارسيها و نيز بكسانيكه امتيازات آنها را داشتند و بمتحدينى ، كه ميخواستند نزد او بمانند ، اجازه داد ، كه نسبت باسراى خود آقا باشند .\r\nاين است مفاد نوشته‌هاى كزنفون و از مقايسهء آن با روايات ديگر به خوبى ديده مىشود ، كه او از هرودوت پيروى كرده ، مگر در يك جا ، كه راجع بكشته شدن\r\n\r\n","description":"","footnote":"","page_name":" 407 ","page_number":425},
  {"content":"\r\n\r\nپادشاه بابل است . در اينجا او خبر تورية را درج كرده ، بىاينكه اسم پادشاه را برده باشد .\r\nچون بالاتر گفته شد ، كه روايت هرودوت مخالف مدارك بابلى است ، همين‌نظر شامل روايت كزنفون نيز هست . بنابراين بسط مقال را زايد دانسته روايت كزنفون را راجع به كارهاى كوروش پس از تسخير بابل دنبال ميكنيم .\r\n\r\nشاه شدن كوروش\r\n( كتاب 7 ، فصل 5 ) پس از اين كارها كوروش خواست با او چنان رفتار كنند ، كه با پادشاهى ميكنند و چون مايل بود ، كه اين پيشنهاد از طرف دوستانش بشود ، چنين كرد : روزى در طليعهء صبح در جائى قرار گرفت ، كه با مقصود او موافقت داشت . از اينجا حرفهاى اشخاصى را ، كه نزد او ميآمدند ، مىشنيد و پس از دادن جواب آنها را مرخص ميكرد . همين‌كه ، شايع شد ، كه كوروش بار ميدهد ، همه آمدند ، كه او را ببينند ، ولى ، چون نميدانستند ، در كجا بايستند ، به يكديگر تنه ميزدند ، باهم منازعه ميكردند و بهر وسيله متشبث ميشدند ، تا خود را به او برسانند . بين عارضين جدالى روى داد و قراولان كسانى را راه ميدادند ، كه ميتوانستند راه دهند . در اين هنگام دوستان كوروش از ميان جمعيت گذشته به او رسيدند و او ، پس از اينكه به آنها دست داد ، گفت : « دوستان من صبر كنيد ، تا اين جمعيت را راه اندازم ، بعد يكديگر را در موقع فراغت خواهيم ديد » .\r\nدوستانش منتظر شدند ، ولى بر جمعيت همواره افزود ، تا آنكه شب در رسيد و او مجال نيافت آنها را ملاقات كند و چنين گفت : « دوستان من ، وقت گذشته ، فردا صبح بيائيد ، ميخواهم صحبتى با شما بدارم » . روز ديگر كوروش آمده در همانجا قرار گرفت و ديد ، مردميكه ميخواهند با او حرف بزنند ، بيش از عده ديروزند ، بنابراين كوروش قراولان را خواسته ، امر كرد كسى را جز دوستانش و رؤساء و متحدين نزد او راه ندهند و ، وقتى كه اين اشخاص حاضر شدند ، به آنها چنين گفت : « دوستان و متحدين ، ما نبايد از خدايان شكوه داشته باشيم ، زيرا آنچه را كه خواستيم بما اعطا كردند ، ولى اگر نتيجه آن همه زحمات اين است ، كه انسان نه اختيار خود را داشته باشد و نه بتواند دوستان خود را ملاقات كند ، من با كمال\r\n\r\n","description":"","footnote":"","page_name":" 408 ","page_number":426},
  {"content":"\r\n\r\nميل از اين سعادت ميگذرم . شما ديروز ديديد ، كه از صبح تا شب مشغول رسيدگى بامور مردم بودم و امروز هم همان كسان و نيز ديگران آمده ميخواهند ، مرا خسته كنند . اگر چنين باشد ، براى ديدن شما فرصت كمى خواهم داشت و براى خودم فراغتى باقى نخواهد ماند ، بعلاوه اين ملاحظات ، يك نكته مضحك است : من شما را دوست دارم ، و حال آنكه از ميان اين جمعيت يك نفر را هم نمىشناسم . با وجود اين ، اشخاصى در ميان آنها هستند ، كه ميگويند ، چون زور آنها در شكافتن اين جمعيت و نزديك شدن به من بيشتر است ، بايد من اوّل حرف آنها را گوش كنم .\r\nپس شايان موقع اين است ، كه اين‌ها درخواست نامهء خودشان را اوّل بشما بدهند و از شما بخواهند ، كه آنها را نزد من آريد . ممكن است بگوئيد ، كه چرا از اوّل اين ترتيب را ندادم . جهت اين است ، كه در موقع جنگ سردار نبايد آخرين كسى باشد ، كه آگاه شود ، فلان كار يا فلان اقدام را بايد كرد و ، اگر سردارى كمتر در ميان زيردستان و سپاهيان خود پيدا شود ، بسيارى از مواقع كار را فوت خواهد كرد . امروز ، كه اين جنگ پر مشقت را بپايان رسانيده‌ايم ، مغز من محتاج استراحت است . اين است عقيده من ، ولى چون من ترديد دارم ، كه چه نوع كارهائى بايد براى تأمين سعادت خودمان و مللى ، كه حفظ منافعشان بعهدهء ما است ، بكنيم . ميخواهم ، كه اگر عقيدهء بهترى داريد ، بگوئيد . ارته‌باذ ، كه خود را از بنى اعمام كوروش ميدانست ، برخاست و گفت : « كوروش ، صحبتى ، كه تو پيش آورده‌اى ، خيلى بموقع است . وقتى كه تو كودك بودى ، آرزوى من اين بود ، كه دوست تو باشم ، ولى چون ميديدم ، كه تو مرا لازم ندارى ، ترديد داشتم در اينكه به تو نزديك شوم . بعد چنين اتفاق افتاد ، كه تو مرا نزد ماديها فرستادى ، تا امر كياكسار را ابلاغ كنم . من پيش خود خيال كردم ، كه ، اگر خوب اين مأموريت را انجام دهم ، از نزديكان تو خواهم شد و هرقدر ، كه بخواهم ، با تو صحبت خواهم داشت .\r\nبنابراين مأموريت خود را چنان انجام دادم ، كه سزاوار تمجيد تو شدم . بعد گرگانيها طالب دوستى ما شدند . در آن زمان متحدين ما كم بودند و ما با آغوش باز\r\n\r\n","description":"","footnote":"","page_name":" 409 ","page_number":427},
  {"content":"\r\n\r\nآنها را پذيرفتيم . بعد اردوى دشمن را گرفتيم و معلوم است ، كه تو فرصت نداشتى بفكر من باشى ، ايرادى هم از اين بابت ندارم . پس از آن گبرياس دوست ما شد و من خوشوقت گشتم ، بعد گاداتاس آمد و ديدار تو براى من مشكل‌تر گرديد . چون سكاها و كادوسيان متحدين ما گشتند ، البته ميبايست ، كه تو توجّهى نسبت به آنها بدارى ، زيرا آنها هزار توقع از تو دارند . چون به جائى رسيديم ، كه از آنجا حركت كرده بوديم ، من ديدم ، كه حواس تو متوجه اسب ، عرابه ، ماشين و چيزهاى ديگر است . باز با خود گفتم ، كه چون اين كار خاتمه يافت ، چند لحظه تو را خواهم ديد . پس از آن ناگاه خبر رسيد ، كه همه بر ضدّ ما متحد شده‌اند . اهميت موقع را خوب درك كرده گفتم ، وقتى كه اين كارها تسويه شد ، دوستى كاملى بين ما خواهد بود ، بالاخره فتحى بزرگ كرديم ، سارد تسخير و كرزوس تسليم شد . بعد ما صاحب اختيار بابل گشتيم و همه مطيع شدند . باوجوداين ، اگر ديروز مجاهدت نكرده و به طرف چپ و راست فشار نداده بودم ، هرگز به تو نميرسيدم و ، چون دست مرا گرفته امر كردى منتظر باشم ، نتيجهء اين امتياز فقط چنين بود : همه دريافتند ، كه من تمام روز را پهلوى تو گذراندم ، بىاينكه چيزى بخورم يا آبى بياشامم . امّا حالا ، اگر براى ما ، كه برايت خيلى كار كرده‌ايم ، ممكن شود ، در ازاى آن تو را آزادانه ببينم ، من حرفى ندارم و الا ، موافق حكم تو ، اعلام خواهم كرد ، كه همه بروند ، بجز اشخاصيكه از ابتداء دوستان تو بوده‌اند » . از خاتمهء نطق مفصل ارته‌باذ كوروش و همه خنديدند . بعد كرىسان‌تاس پارسى برخاست و گفت : « كوروش ، سابقا نميتوانستى خود را به همه نشان ندهى ، چه از آن جهت ، كه خودت گفتى و چه از اين حيث ، كه نميبايست بعضى را بر بعضى ترجيح دهى ، زيرا منافع خود ما اقتضا ميكرد ، كه به خدمت تو درآئيم و لازم بود ، بهر وسيله دل جماعت را بدست آورى ، تا صادقانه در خستگىها و مخاطرات ما شريك باشند ، ولى امروز نه فقط مقام تو ، بلكه اين نكته ، كه تو ميتوانى دوستانى زياد بمناسبت موقع بيابى ، اقتضا مىكند ، .\r\nكه تو مسكنى درخور خودت داشته باشى . واقعا چه نتيجه از اينكه تو تنها و بى\r\n\r\n","description":"","footnote":"","page_name":" 410 ","page_number":428},
  {"content":"\r\n\r\nخانه باشى ؟ و حال آنكه ، از تمام دارائى انسان ، خانه از هر چيز عزيزتر و مشروع‌تر است .\r\nآيا تصوّر ميكنى ، ما ميتوانيم بىشرمسارى ببينيم ، كه تو در معرض ناملايمات هوائى ، و حال آنكه ما در خانه‌هاى مسقّف مسكن داريم و معيشت ما به از زندگانى تو است ؟ » . همين كه كرىسان‌تاس اين بگفت ، همه دست زدند . بعد كوروش بقصر رفت و ثروت سارد را بدانجا بردند . كوروش در حين ورود گرازى را براى هستيا « 1 » و گرازى ديگر براى شاه زوس و خدايان ديگر ، كه مغها معين كرده بودند ، قربانى كرد ( مقصود كزنفون از شاه زوس خداى بزرگ يونانيها و از هستيا خداى اجاق خانواده است ، كه روميها وستا مىناميدند . م . ) . بعد كوروش به ترتيب كارهاى ديگر پرداخت و ، چون ميديد ، كه بر مردمانى بسيار حكومت دارد ، در بزرگترين شهر عالم اقامت خواهد كرد و اهالى آن با او به همان اندازه ضدّند ، كه مردمى نسبت بپادشاهى مىتوانند مخالف باشند ، قراولانى براى حفاظت خود معين كرد و ، چون ميدانست ، كه شخص در موقع غذا خوردن و خوابيدن بيش از هر موقع ديگر در معرض خطر است ، او بفكر يافتن اشخاصى امين براى اين مواقع مختلف افتاد و پيش خود گفت : نبايد خود را بشخصى سپرد ، كه ديگرى را بيش از كسى ، كه مأمور حفاظتش است ، دوست دارد . كسانى ، كه اولاد و زن يا محبوبى دارند و با آنان دمسازند ، بالطبع آنها را از سايرين عزيزتر ميدارند ، ولى خواجه‌ها ، چون اين نوع محبت را به كسى نميورزند ، نسبت باشخاصى ، كه آنها را بىنياز ميكنند ، از دست ظالم ميرهانند و بافتخاراتى ميرسانند ، بىاختيار باوفايند . بعلاوه ، چون عادتا خواجه‌ها را پست و حقير مىشمارند ، آنها آقائى لازم دارند ، كه در تحت حمايت او باشند . كسى نيست ، كه در هر موقع نخواهد خشونت بيك نفر خواجه نشان دهد ، مگر اينكه بداند ، دستى نيرومند او را دفاع مىكند و ديگر آنكه ، اگر خواجه‌اى نسبت بآقاى خود باوفا است ، اين آقا او را براى مقام مهمى غير لايق نخواهد دانست . امّا اينكه غالبا گويند ، خواجه‌ها ترسواند ، اين مطلب به من ثابت نشده . چون اسبهاى تند و سركش را اخته كردند ،\r\n\r\n\r\n","description":"","footnote":"\r\n( 1 ) -  Hestia . \r\n","page_name":" 411 ","page_number":429},
  {"content":"\r\n\r\nاين‌ها ديگر نمىگزند و لگد نمىاندازند ، ولى در موقع جنگ مانند اسبان ديگر بكارند . گاوهاى نر را وقتى كه اخته كردند ، احوال وحشى آنها تغيير مىكند ، بىاينكه از زورشان بكاهد يا كمتر كار كنند . سگهاى اخته نيز كمتر حاضرند صاحبان خود را رها كنند و براى پاسبانى و شكار مانند سگان ديگر مفيدند . انسانهم چنين است ، وقتى كه او شهوت را فاقد شد ، آرام‌تر است ، ولى نه از چابكى او در اجراى اوامر آقايش ميكاهد ، نه در اسب‌سوارى و زوبين‌اندازى كوتاه ميآيد و حبّ نام و مقام هم در او كمتر نيست . اما وفادارى خواجه‌ها از اينجا ديده مىشود ، كه كسى به قدر آنها از مرگ يا بدبختى آقايانشان متألم نميشود . اگر بگوئيم ، كه از قوّت جسمانى آنها پس از خواجه‌شدن ميكاهد ، بايد درنظر داشت ، كه در جنگ ، آهن ضعيف‌تر را با قوىتر مساوى مىكند . بر اثر اين ملاحظات كوروش مستحفظين خود را از دربان گرفته تا مقامات بالاتر از خواجه‌ها معين كرد و ، چون ترسيد ، كه بواسطه زيادى عدهء بدخواهان اين عده كافى نباشد ، فكر كرد ، كه از چه قبيل مردم ميتواند باقىماندهء مستحفظين را انتخاب كند و اين نكته بخاطرش آمد :\r\nپارسىهائى ، كه در مملكت خودشان مانده‌اند ، فقيرند ، و خواه از جهت عدم حاصلخيزى زمين‌ها ، خواه بواسطه كارهاى دستى ، با مشقت زندگانى ميكنند و ، اگر او اين پارسيها را مستحفظين خود قرار دهد ، آنها خودشان را خوشبخت خواهند دانست .\r\nاين بود ، كه ده هزار نفر از پارسيهاى مزبور انتخاب كرد ، تا شب و روز در اطراف قصر او كشيك بكشند و هنگام سوارشدن از ملتزمين او باشند . بعد چون ديد در بابل قشونى براى حفظ نظم لازم است ، ساخلوى نيرومند براى شهر مقرّر داشت .\r\nحقوق اين سپاه را ميبايست بابلىها بدهند ، تا وسائلى براى اضرار نداشته بيشتر آرام و مطيع باشند . سپاه پاسپانى و ساخلوى تا امروز هم باقى است . پس از آن فكر كرد ، كه ، چون اين سپاهيان از حيث عده كمتر از مردمان مغلوب‌اند و در شجاعت زياد بر آنها برترى ندارند ، ممكن است ، كه براى حفظ ممالك مسخره و توسعهء حدود آن كافى نباشند . بنابراين لازم ديد ، كه جنگيهاى دلير را نزد خود نگاهدارد\r\n\r\n","description":"","footnote":"","page_name":" 412 ","page_number":430},
  {"content":"\r\n\r\nو مهمتر از نگاهداشتن آنها اين نكته بود ، كه مردان مزبور اخلاق سابق خود و پرهيزكارى را از دست ندهند و فاسد نشوند . چون كوروش نمىخواست نظر خود را آمرانه بزيردستان خود تحميل كند ، چنين صلاح ديد ، كه با آنها صحبت دارد ، تا از راه عقيده و بلكه ايمان مقصود او را درك كنند . با اين نيت هم تيم‌ها را جمع كرده به آنها گفت : « دوستان و متحدين ، بايد خدايانرا همواره شكر كنيم ، زيرا چيزهائى ، كه بما اعطا كرده‌اند ، فوق شايستگى ما و آن چيزى است ، كه مىپنداشتيم . ممالكى وسيع در تصرّف ما است و در خانه‌هائى پر از اثاثيه و اشياء گران‌بها مسكن داريم .\r\nتمامى اين اموال از آن شما است ، زيرا اين قاعده‌ايست ، كه از اوّل بوده : چون شهرى را گرفتند ، آنچه از حشم و مال در آن شهر است از آن فاتح است . پس نبايد اموال را خراب كرد و اگر سهمى هم بمغلوبين بدهيد ، اين بخشايش گواه انسانيت شما خواهد بود . اما چيزى ، كه از امروز بر عهدهء ما است و بايد بكنيم ، اين است :\r\nاگر ما تنبلى و زندگانى ملايم اين مردم را پيش گيريم ، و خيال كنيم ، كه كار كردن چيزى است پست و بايد اوقات را ببطالت گذراند ، من از همين آن پيشگوئى ميكنم ، كه تمامى اين نعمت‌ها را از دست خواهيم داد . چنان كه هنر انسان ، وقتى كه به كار نيفتاد ، سست مىشود ، جسم او هم بر اثر بيكارى در انحطاط ميافتد . پس بايد همواره نظرى به خود داشت و راضى نشد ، كه عطالت ، بيكارى و سستى بر ما مستولى گردد كافى نيست ، كه پرهيزكار باشيم ، بايد همه روزه بپرهيزكارى عمل كنيم ، تا در انحطاط نيفتيم . بايد بر مردمانى ، كه غلبه كرده‌ايم ، از حيث تقوا هم برترى داشته باشيم .\r\nاز حيث احساس گرما و سرما ، گرسنگى و تشنگى ، خستگى و خواب ما مزيتى بر غلامان نداريم ، ولى از حيث اخلاق ما بايد از آنها برتر باشيم . فتح با جسارت ميسر مىشود ، ولى حفظ نتيجهء فتح مقدور نيست ، مگر با حزم و اعتدال و مراقبت دائم . فنون و اعمال جنگ را نبايد آموخت بمردمى ، كه ما ميخواهيم آنها را زارعين خود قرار دهيم . به همان جهت ، كه ما اسلحه را از مردمان مغلوب گرفتيم ، بايد ما هيچگاه اسلحه را از خود دور نكنيم . شايد كسى بگويد : اين همه زحمات\r\n\r\n","description":"","footnote":"","page_name":" 413 ","page_number":431},
  {"content":"\r\n\r\nو مرارتها براى چه بود ، اگر حالا هم ما بايد تحمل گرسنگى و تشنگى و خستگىها را كرده در فكر و غصه فرورويم ، ولى بايد دانست ، كه هرقدر بدست آوردن مالى مشكل‌تر است ، نگاهداشتن آن براى ما عزيزتر مىباشد . چنان كه اطعمهء خوب بىادويهء لذيذ نيست ، خوشىهاى زندگانى هم بىزحمت قدر و قيمت ندارد .\r\nمن عقيده دارم ، كه ما بايد كوشش خود را دو برابر كنيم ، تا مردمى نيك باشيم و از شريفتر و آرامترين لذايذ زندگانى برخوردار بوده آتيهء خود را از بدبختىهاى بزرگ برهانيم و ديگر فكر كنيد ، كه چرا ما بايد بدتر از آنچه بوده‌ايم بشويم ؟\r\nآيا از اين جهت ، كه آقا شده‌ايم ؟ يا سزاوار است ، كه غالب بدتر از مغلوب باشد ، و يا از اين سبب ، كه سعادتمندتر از سابق هستيم ؟ آيا ميتوان گفت ، كه خوش‌بختى بايد انسان را بدخواه كند ؟ ماها داراى بندگانيم ، اگر آنها بد شوند آيا شايسته است ، كه ديگران را تنبيه كنيم ؟ . فراموش مكنيد ، كه ميخواهيم سپاهى را بحفاظت خود و اموالمان بگماريم . آيا باعث شرمسارى ما نخواهد بود ، كه ديگران ما را حفاظت كنند و خودمان مراقب احوال خود نباشيم ؟ اين را بدانيد ، كه بهترين پاسبان انسان خودش است : نيكوئى ما مستحفظ حقيقى ما است و كسى ، كه پرهيزكارى با او همقدم نباشد ، در هيچ كار بهره‌مند نيست . عقيدهء خود را خلاصه ميكنم : بايد پرهيزكار بود ، بايد به تقوا عمل كرد . چيزى ، كه ميگويم ، تازگى ندارد . چنان كه هم تيم‌ها در پارس در اطراف بناهاى دولتى زندگانى ميكنند ، اين‌جا هم همان زندگانى را بايد دارا باشيم ، شما نگهبان من خواهيد بود ، تا بدانيد ، كه من وظايف خود را انجام مىدهم يا نه ، من هم بيدار اعمال شما هستم و ، اگر يافتم ، كه كسى كارهاى خوب كرده ، به آن كس پاداش مىدهم . من خواهانم ، كه اولاد ما هم داراى اين نوع تربيت باشند . وقتى كه ما خواستيم سرمشقهاى خوب به اولاد خود بدهيم ، خودمان هم بهتر خواهيم شد و اولاد ما ، بر فرض اينكه بخواهند بدخواه باشند ، چون چيزهاى بد نمىبينند و نميشنوند ، بالطبع نيكوكار خواهند بود » .\r\nكرىسان‌تاس پس از نطق كوروش برخاست و گفت ( كتاب 8 ، فصل 1 ) :\r\n\r\n","description":"","footnote":"","page_name":" 414 ","page_number":432},
  {"content":"\r\n\r\n« پادشاه خوب مانند پدر است . چنان كه پدران ميخواهند اولادشان سعادتمند باشند ، كوروش هم بما پندهائى داد ، كه ، اگر به كار بريم باعث خوش‌بختى ما خواهد بود ، ولى چون چيزى را ، كه ميخواست بگويد ، مبهم بيان كرد ، من براى اشخاصى ، كه مقصود را نفهميدند ، قائم مقام او ميشوم . اين وضع را درنظر گيريد : يك شهر دشمن را آيا ميتوان با قشونى ، كه فاقد اطاعت جنگى باشد ، گرفت ؟ از يك شهر دوست آيا ميتوان با چنين سپاهى دفاع كرد ؟ اردوى غير مطيع آيا توانسته فتحى بكند ؟ آيا مردانى ، كه هركدام از آنها فقط بفكر خودش است ، در جدالى غالب شده‌اند ؟ مردميكه خواسته‌اند ، بشخصى بهتر از خودشان اطاعت نكنند ، آيا در كارى بهره‌مند بوده‌اند ؟ چه شهرى ، چه خانه‌اى خوب اداره شده ؟ كدام كشتى به مقصد رسيده ؟ اموالى ، كه در تصرّف ما است ، بچه وسيله بدست آمده ؟ آيا جز بوسيلهء اطاعت ما از سرداران ما بوده ؟ روز و شب به حكم رئيسمان به جائى ، كه لازم بود ، ميرفتيم و در ترتيبات ما نقصانى نبود ، اگر اطاعت براى تحصيل ثروت مهمترين شرط است ، بدانيد ، كه براى حفظ آنچه بدست آمده ، اهميت آن بيشتر است . سابقا بعضى از شما فقط مأمور بودند و امرى صادر نميكردند ، ولى حالا هركدام فرمان ميدهد ، منتهى يكى بعدّه‌اى بيشتر و ديگرى بعدّه‌اى كمتر .\r\nچون همه مايليم ، كه اين عدّه اطاعت كند ، بس همه بايد اطاعت از مقامى كنيم ، كه بر ما رياست دارد ، اما يك تفاوت بين ما و بندگان هست . بندگان از عقب آقايانشان با اجبار ميروند ، ولى ما ، اگر ميخواهيم آزادانه رفتار كنيم ، بايد چيزى را ، كه در خور ستايش است بجا آريم . شما خواهيد ديد شهرى ، كه تابع يكنفر نيست ، اگر بخواهد تابع قوانين دشمن نشود ، بايد از رجال خود اطاعت كند . پس بايد آنچه را ، كه او حكم مىكند ، مجرى داريم و بايد فهميد ، كه كوروش آنچه در خير خود مىكند ، در خير ما نيز مىباشد . زيرا منافع ما مشترك است و دشمن ما هم نيز » .\r\n\r\nتأسيسات كوروش\r\n( كتاب 8 ، فصل 1 ) پس از نطق كرىسان‌تاس همه عقيدهء او را تأييد كرده مقرر داشتند ، كه همه روزه نجباء در دربار\r\n\r\n","description":"","footnote":"","page_name":" 415 ","page_number":433},
  {"content":"\r\n\r\nحاضر شده اوامر كوروش را مجرى دارند و در آنجا بمانند تا زمانى ، كه او آنها را مرخص كند . حالا هم اين ترتيب محفوظ است . كلية مقصود كوروش از ترتيباتى كه ميداد اين بود : حكومت خود و پارسيها را محكم كند . از اين جهت شاهانى ، كه بعد از او آمدند ، اين ترتيبات را حفظ كردند . اين تأسيسات مثل چيزهاى ديگر بشر است . اگر شاهى خوب باشد ، قوانين كاملا اجرا مىشود و الا در اجراى آن مسامحه ميكنند . بعد كوروش اشخاصيرا بمشاغل ادارى گماشت ، مثلا تحصيلدار مالياتها ، متصديان خرج ، مفتشين كارهاى عمومى ، خزانه‌داران و ناظرين آذوقه عمومى . اسبها و سگان را باشخاصى سپرد ، كه ميتوانستند بهتر اين حيوانات را براى خدمت حاضر كنند . راجع باشخاصى ، كه معاونين كوروش بودند ، اين عقيده براى او حاصل شد ، كه نبايد نظارت و تفتيش اعمال آنها را به ديگرى واگذارد ، بلكه بايد اين كار را خودش انجام دهد و ، چون انجام اين عهده فراغتى لازم داشت و كوروش ميديد كه ، اگر بجزئيات يك رشته كار هم بخواهد مستقيما برسد ، اين فراغت براى او باقى نخواهد ماند ، ترتيب اداره كردن قشون را اتخاذ كرد : چنان كه در سپاه مراتبى هست و هر رئيس ما فوق بروساء مادون دستور ميدهد ، تا بالاخره رئيس كل فقط به چند نفر فرمانده ده هزار نفرى فرمان ميدهد ، همين ترتيب را در اداره كردن ساير امور مقرر داشت و دوستان خود را دعوت كرد ، موافق آن رفتار كنند ، تا فرصتى براى او و خود آنها حاصل شود . او اوقات فراغت را بتوجه و مراقبتى ، كه در احوال خود و اطرافيان خود داشت ، صرف ميكرد . در نتيجهء اين مراقبت‌ها او موفق شد ، كه اشخاصى در دربار حاضر شوند و وظايف خودشان را نسبت بخدايان و مردم انجام دهند . مخصوصا او ديانت را تشويق ميكرد ، چنان كه شغل مغان را برقرار داشت و بعبادت و قربانى كردن اهميت داد ، زيرا يقين كرده بود ، كه اگر اشخاص متديّن به او نزديك شوند ، كمتر از كسان بىدين مىتوانند به او ضرر رسانند . بعد او جدّ ميكرد ، كه مردم نسبت به يكديگر عادل باشند و توجّهى مخصوص بدادرسى مبذول ميداشت . براى او يقين حاصل\r\n\r\n","description":"","footnote":"","page_name":" 416 ","page_number":434},
  {"content":"\r\n\r\nشده بود ، كه رفتار خود او براى مردم سرمشقى است موثر ، تا احترامشان نسبت به يكديگر تنها مبنى بر ترس نباشد . او در ازاى اطاعت پاداشهائى ميداد ، حيا و اعتدال را تشويق ميكرد و به اين عقيده بود ، كه مرد معتدل به از مرد باحيا است ، زيرا مرد باحيا در انظار ديگران كارهاى قبيح نميكند ، ولى شخصى ، كه معتدل است ، در خلوت هم از اين كارها احتراز دارد . بواسطه اين صفات يك هم‌آهنگى در دربار مشاهده ميشد ، زيردستان اطاعت ميكردند و روساء از افراط خوددارى داشتند ، چنان كه هيچگاه غضب شديد يا خنده‌هاى خارج از اندازه ديده يا شنيده نميشد و زندگانى عاقلانه و مرتب حكمفرما بود . براى اينكه مردم را براى جنگ تربيت كند ، شكار را تشويق ميكرد و اشخاص را با خود به شكار ميبرد . او عقيده داشت ، كه شكار بهترين آموزگار جنگ است و مناسبترين مكتب اسب‌سوارى ، زيرا شخص را بچيزهائى ، كه در جنگ پيش ميآيد ، از قبيل كاركردن ، تحمل سرما و گرما ، گرسنگى و تشنگى و سختيهاى ديگر عادت مىدهد . چون كوروش عقيده داشت ، كه رئيس بايد به از مرئوس باشد ، خودش را هم در شكارگاهها بتحمل اين سختىها عادت ميداد و هر زمان ، كه توقف را لازم نميديد ، به شكار ميرفت . او هيچگاه ، تا خسته نميشد و عرق نميكرد ، غذا نميخورد و باسبان عليق نميداد ، مگر اينكه قبلا كار كرده باشند . او حاملين عصاى سلطنتى را هم به شكار ميطلبيد و بواسطه اين ورزشها اطرافيان او بر ديگران برترى داشتند . بعلاوه ، اگر او ميديد ، اشخاصى درصدد نيكى كردن هستند ، آنها را تشويق ميكرد و از اين جهت بين مردم هم‌چشمى در كارهاى خوب پيدا ميشد . كوروش اين قاعده را اعمال ميكرد ، كه اگر پادشاهى ميخواهد ديگران را نسبت به خود علاقه‌مند كند ، نه فقط بايد به از آنان باشد ، بلكه بايد ، در مواردى ، تدابير عملى ( بقول كزنفون مصنوعى ) نيز به كار برد ، مثلا او لباس مادى را اقتباس كرد و نزديكان خود را بر آن داشت ، كه اين لباس را بپوشند . حسن اين لباس آن است ، كه معايب بدن را ميپوشد و اشخاص را بزرگتر و شكيل‌تر مينمايد ( جهت چنين توصيف كزنفون اين است ، كه لباس مادى بلند بوده . م . ) .\r\n\r\n","description":"","footnote":"","page_name":" 417 ","page_number":435},
  {"content":"\r\n\r\nكفشهاى مادى چنان ترتيب شده بود ، كه شخص ميتوانست در آن چيزهائى بگذارد ، تا بلندتر بنمايد ، بىاينكه كسى ملتفت آن شود . كوروش سرمه كشيدن و آرايش صورت را تصويب ميكرد ، تا چشمان و صورت اشخاص زيباتر از آنچه هست به نظر آيد .\r\n( آدلف گارنيه « 1 » نويسندهء فرانسوى ، گويد ، كه كوروش از اين حيث پيشرو لوئى چهاردهم بود و كزنفون رئيس تشريفات او . م . ) . او توصيه ميكرد ، كه در پيش كسى هيچگاه آب دهن نيندازند ، بينى پاك نكنند و سر را براى ديدن چيزى برنگردانند ، مثل اينكه از هيچ چيز متأثر نشده‌اند . تمامى اين چيزها را براى رؤسا مناسب ميدانست ، تا از وقار و احترام آنها نكاهد . كسانى را ، كه قابل رياست ميديد ، مجبور مىكرد چنين لباس بپوشند ، ورزش كنند و ظاهرشان محترم باشد ، ولى آنهائى را ، كه ميخواست در احوال بندگى بمانند ، نه فقط ترغيب بقبول زندگانى پر زحمت آزادان نمىكرد ، بلكه مانع بود ، از اين‌كه اسلحه بردارند . اما راجع به اين نوع مردم ، يعنى آنهائى كه از نجبا و آزادان نبودند توجهى داشت ، كه بموقع بخورند و بياشامند و بمشاغل آزاد بپردازند . بنابراين ، وقتى كه او بوسيلهء سواران شكارها را جرگه ميكرد ، به آنها اجازه ميداد ، كه آذوقه با خود بردارند ، و حال آنكه اين كار براى آزادان ممنوع بود .\r\nهنگام مسافرت اين كسانرا بآبشخور ميبرد ، چنان كه مالهاى عرابه را مىبرند و ، چون وقت غذا ميرسيد ، توقف ميكرد ، تا اينها غذا بخورند و دوچار مرض جوع گاوى نشوند . به اين جهات اين مردم ، مانند نجبا ، كوروش را پدر ميخواندند ، و حال آنكه او مراقبت داشت ، كه بندگى آنها دائمى باشد . چنين بود كارهاى كوروش براى محكم كردن حكومت پارسيها . اما خود او از مردمانى ، كه مطيع شده بودند ، باكى نداشت زيرا ، علاوه بر اينكه اين مردمان را بىحميت و ترسو و منافق با يكديگر ميدانست ، هيچكدام از آنها شب يا روز نزد او نميرفتند . باوجوداين در ميان آنها كسانى يافت ميشدند ، كه ممتاز و مسلح بودند و اتحاد داشتند . او ميدانست ، كه اينها روساء سوارها و پياده‌ها هستند و بعضى لياقت فرماندهى دارند . اين‌ها با قراولان كوروش ارتباط داشتند و غالبا نزد او ميرفتند . از اين ملاقاتها گزيرى نبود ، زيرا كوروش\r\n\r\n\r\n","description":"","footnote":"\r\n( 1 ) -  Adolphe Garnier . Memoire sur Xenophon . 52 . \r\n","page_name":" 418 ","page_number":436},
  {"content":"\r\n\r\nاز خدمت آنان هم استفاده ميكرد . بدين لحاظ ، اينها از چند حيث خطرناك به نظر ميآمدند : اگر كوروش آنها را خلع اسلحه ميكرد ، ممكن بود ، اين قضيه باعث تزلزل حكومتش گردد و هرگاه به خود راه نميداد ، مثل اين ميبود ، كه اعلان جنگ به آنها داده باشد . بنابراين فكر كوروش باين‌جا رسيد ، كه بايد اينها را دوستان خود كند ، چنان كه هريك از آنها او را بيشتر دوست بدارد تا كسان ديگر را .\r\n\r\nچگونه كوروش اشخاص را جلب ميكرد\r\n( كتاب 8 ، فصل 2 ) كوروش پيوسته خوبى قلب خود را نشان ميداد . چون او ميدانست ، كه بشر اشخاصيرا ، كه از او تنفر دارند ، دوست ندارد ، به اين عقيده بود ، كه محال است ، ما كسانى را ، كه بما محبت ميورزند ، دشمن داشته باشيم . لذا تا زمانى كه كوروش ثروت نداشت ، با رفع حوائج نزديكان خود و شركت در غم و شادى آنها براى خود دوست تهيه ميكرد ، ولى وقتى كه اقبال به او اجازه داد بذل و بخشش كند ، درك كرد ، كه موافق عادات ما ، بهترين وسيله براى رسانيدن مسرّت و شادى به يكديگر و جلب محبت ، دعوت كردن به خوردن و آشاميدن است . با اين نيت امر كرد ، كه در سر ميزش ظروفى زياد براى غذا خوردن عدّه‌اى كثير بگذارند و غذاها را بين دوستان خود تقسيم ميكرد . بعض اوقات او از سر سفرهء خود براى قراولانى كه وظيفه‌شناس يا خدمتگذار جدّى بودند ، غذا ميفرستاد ، تا بفهماند كه او ميداند كى بهتر خدمت مىكند . نسبت بخدمه ، كه مورد رضايت او بودند ، نيز چنين ميكرد و بعلاوه ميگفت تمام گوشت را ، كه حصهء خدمه بود ، بسر ميز او آرند و از سر ميز به آنها تقسيم شود ، زيرا ميپنداشت ، كه بدينوسيله علاقه‌مندى آنان به او بيشتر خواهد شد .\r\nوقتى كه او ميخواست كسى را از دوستان خود مفتخر دارد ، از سر ميز خود طعامى براى او ميفرستاد . امروز هم هنوز اين آداب مجرى است و ، اگر شاه از سر ميز خود براى كسى غذا بفرستد ، آن كس بيشتر مورد احترام مىشود ، چه گمان ميكنند ، كه خواهشهاى او را شاه ميپذيرد ، ولى مطلوب بودن غذاهاى شاهى فقط از اين جهت نيست ، بلكه نيز از اين حيث است ، كه غذاىهاى مزبور لذيذتر و گواراتر است ،\r\n\r\n","description":"","footnote":"","page_name":" 419 ","page_number":437},
  {"content":"\r\n\r\nزيرا بهتر تهيه شده . در شهرهاى كوچك يكنفر بهمهء كارها اشتغال ميورزد ، مثلا همان كس تخت خواب ، در ، گاوآهن و ميز درست مىكند ، حتى خانه ميسازد و خوش‌بخت است ، اگر بتواند معاش خود را از اين پيشه‌ها تأمين كند ، اما چون يكنفر نميتواند متصدّى همهء اين كسب‌ها گردد ، معلوم است ، كه اين كارها را خوب انجام نميدهد ، ولى در شهرهاى بزرگ ، چون همه به اين چيزها احتياج دارند ، هركس بيك صنعت يا كسب ميپردازد و گاهى يك كسب بين دو نفر تقسيم مىشود ، مثلا يكى فقط كفش مردانه ميدوزد ، ديگرى كفش زنانه . يكى معاش خود را از دوختن كفش تأمين مىكند ، ديگرى از بريدن چرم . يكى قبا را ميبرد ، ديگرى قسمتهاى قبا را باهم اتصال ميدهد و معلوم است كه ، چون يكنفر فقط بيك كسب پرداخت ، در آن كار ماهر مىشود . فنّ طبخ همچنين است ، كسى كه فقط يكنفر آدم براى تهيهء بستر ، روفتن طالار ، خمير كردن آرد ، پختن خورش‌هاى گوناگون دارد ، بايد به آنچه خادمش مىكند ، قناعت ورزد ، ولى ، در جائى كه هركس كارى مخصوص دارد ، مثلا يكى گوشت را ميپزد ، ديگرى آن را سرخ مىكند ، سوّمى ماهى را آب‌پز و چهارمى آن را كباب مىكند ، پنجمى نان ميپزد ، معلوم است ، كه هر كار خيلى خوب انجام مىشود . از اين جهت بود ، كه غذاهاى كوروش به از غذاهاى ديگران تدارك ميشد . اما راجع بوسائل ديگر ، كه كوروش براى جلب دوستان به كار ميبرد ، بايد بگويم : اگر بيش از همه دارا بودن امتيازى است ، بيش از همه بخشيدن امتيازى است بزرگ‌تر . كوروش بذل و بخشش را شروع كرد و اكنون هم شاهان پارس اين سيره را دارند . واقعا آيا كسانى هستند ، كه از دوستان شاهان پارس غنىتر باشند ؟ كى بملتزمين خود لباسهائى ميدهد ، ياره‌ها ، طوق‌ها و اسبهائى با دهنهء زرّين مىبخشد ؟ به اين هدايا فقط از دست شاه ميتوان نايل شد . كى را مردم بواسطه بذل و بخشش بر برادر ، پسر و اولاد ترجيح ميدهند ؟ كى بجز شاه پارس ميتواند به اين آسانى از يك ملت دشمن ، كه چند ماه راه از پارس دور افتاده ، انتقام بكشد ؟ كى را ، بجز كوروش ، مللى ، كه او دولت‌هايشان را منهدم كرد ، پس از\r\n\r\n","description":"","footnote":"","page_name":" 420 ","page_number":438},
  {"content":"\r\n\r\nمرگش پدر خواندند ؟ و حال آنكه اين عنوان را بولى نعمت ميدهند نه بغاصب . ما ميدانيم اشخاصى را ، كه مردم چشم و گوش شاه ميخوانند ، او بوسيلهء امتيازات و افتخارات جلب مىكند . عظمت اين بخشش‌ها نسبت به كسانى ، كه خبر مهمى به او ميدادند ، ديگران را تشويق ميكرد ، چيزهائى را ، كه در نفع شاه است ، ببينند و بشنوند . از اين جهت است ، كه مردم تصوّر ميكنند ، شاه چند چشم و چند گوش دارد . اگر شاه فقط بيك نفر اجازه ميداد بشنود ، بد ميبود . يكنفر نمىتواند خوب ببيند و بشنود و ديگر اينكه ، اگر مردم بدانند ، كه فقط يك نفر چشم شاه است ، نسبت به او بىاعتماد ميشوند ، ولى اكنون وضع چنين نيست ، هركس اطمينان بدهد ، كه چيزهاى جالب توجه شنيده ، شاه حرف او را گوش مىكند . اين است ، كه گويند شاه چندين گوش دارد . به همين جهت مىترسند چيزى بگويند يا بكنند ، كه خوش آيند شاه نيست ، مثل اينكه او حاضر است و ميشنود . بنابراين مردم احتراز داشتند از اينكه از كوروش چيزى بگويند ، كه او را خوش نيايد ، زيرا تصوّر مىكردند ، كه همهء حاضرين چشم و گوش او هستند . از كجا اين وضع ايجاد شد ؟ از اينجا ، كه او براى كوچكترين خدمت پاداشهاى بزرگ ميداد .\r\nگويند ، كه كوروش شرمسار ميگشت ، وقتى كه ميديد ، خدمات دوستانش بيش از بذل و بخشش‌هاى او است و نيز حكايت كنند ، كه او عادت داشت بگويد :\r\n« رفتار پادشاه با رفتار شبان تفاوت ندارد ، چنان كه شبان نميتواند از گله‌اش بيش از آنچه به آنها خدمت مىكند ، بردارد ، هم‌چنان پادشاه از شهرها و مردم همانقدر ميتواند استفاده كند ، كه آنها را خوشبخت ميدارد » . با اين نوع حسيات جاى حيرت نيست ، كه او ميخواست در نيكى كردن سرآمد تمام مردم باشد . براى مثل درسى را ، كه كوروش به كرزوس آموخت ، ذكر ميكنيم . كرزوس روزى او را سرزنش كرده گفت : « با اين سخاوت ، كه تو دارى ، چيزى نگذرد ، كه گدا شوى ، و حال آنكه ميتوانستى بقدرى ثروت در قصر خود گردآورى ، كه هيچكس داراى چنان ثروت نباشد » . كوروش جواب داد : « اگر از وقتى كه شاه شدم ، چنين ميكردم ،\r\n\r\n","description":"","footnote":"","page_name":" 421 ","page_number":439},
  {"content":"\r\n\r\nبعقيدهء تو اكنون چقدر طلا ميداشتم ؟ » . كرزوس مبلغ خطيرى ذكر كرد و كوروش چنين گفت : « كرزوس ، شخصى را ، كه مورد اعتماد تو است ، با هيستاسپ نزد دوستانم بفرست . تو هم اى هيستاسپ ، بدوستان من بگو ، كوروش ميگويد ، كه من براى كارى پول لازم دارم - واقعا هم لازم دارم - هركس ، هرچه بيشتر ميتواند كمك كند ، بدهد و آنچه ميدهند نوشته و مهر كرده بفرستادهء كرزوس بسپارند » . بعد كوروش كاغذهائى بدوستان خود راجع به اين مطلب نوشته و مهر كرده به هيستاسپ داد و ضمنا نوشت ، كه اين شخص يكى از دوستان او است . هيستاسپ روانه شد و چيزى نگذشت ، كه برگشت و پولهائيكه داده بودند آورد و ، چون كرزوس حساب كرد ، ديد ، مقدار طلائى ، كه فرستاده‌اند ، بيش از مبلغى است ، كه بعقيدهء او كوروش ميتوانست جمع كند ، اگر زياد بدوستانش نميداد . پس از آن كوروش گفت :\r\n« اكنون تو دانستى ، كه من اينقدر هم ، كه تو گمان ميكردى ، فقير نيستم ؟ تو ميخواهى ، كه من ثروت خود را جمع و حسد و بغض مردم را زياد كنم و بعلاوه براى حفاظت آن مستحفظينى بگمارم . دوستان من مستحفظين من‌اند و خيلى بهتر از قراولان اجير مال مرا حفظ ميكنند . باوجوداين لازم است ، من يك چيز را اعتراف كنم . خدايان همه را باندوختن مال حريص كرده‌اند ، من هم بر ديگران از اين حيث امتيازى ندارم و بمال حريصم ، ولى تفاوتى ، كه بين من و آنها هست ، اين است : وقتى كه دارائى آنها بيش از آن است ، كه لازم دارند ، زير خاك ميكنند يا ميگذارند زنگ مىزند و يا براى شمردن ، اندازه گرفتن ، كشيدن ، نقل و تماشا كردن آن در رنج‌اند ، و حال آنكه با تمامى اين پول‌ها ، كه در صندوقهاى آنها است ، ميخورند بقدرى ، كه معدهء آنها جا ميدهد ، اگر غير از اين بود بايستى بتركند ، ميپوشند بقدرى ، كه بتوانند حمل كنند و الا خفه ميشدند . پس زيادى ثروت آنها براى آنان رنج و تعب است . من هميشه طالب ثروتهاى تازه هستم ، ولى همين كه ثروتى يافتم ، پس از وضع آنچه ، كه براى خود لازم دارم ، باقى را براى حوائج دوستان مىدهم ، بدين ترتيب من دوستانى ذخيره ميكنم خيرخواه و بوسيلهء آنها\r\n\r\n","description":"","footnote":"","page_name":" 422 ","page_number":440},
  {"content":"\r\n\r\nچيزهائى مىيابم ، كه نه ميپوسد ، نه زيادتى آن باعث رنج و تعب است . اين چيزها باعث آسايش و نام باافتخار است ، زيرا هرقدر نام شخص بلندتر گردد ، بر عظمت و زيبائىاش ميافزايد و هرقدر وزن اين عظمت كمتر شود ، حتى اشخاصيكه داراى آن‌اند ، بيشتر سبكى آن را حسّ ميكنند . پس اى كرزوس ، بدان ، كه من فوق سعادتها را در جمع‌كردن مال نميدانم ، زيرا در اين صورت سعادتمندترين مردم مانند سربازان ساخلو خواهند شد ، كه بايد ثروت شهرى را حفظ كنند ، ولى كسى كه عادلانه ثروتهائى بدست آورد و توانست نجيبانه آن را به كار برد ، بعقيدهء من از تمامى مردمان خوشبخت تر است » . چنين ميگفت كوروش و آنچه را ، كه ميگفت ، آشكارا در انظار همه ميكرد .\r\nچون كوروش ديد ، مردم ، وقتى كه سالم‌اند ، به تحصيل چيزهاى مفيد و ذخيره كردن آن متوجه‌اند ، ولى چون بيمارند در اين كارها مسامحه ميكنند ، از هيچ وسيله خوددارى نكرده بهترين اطباء را بكمك خود طلبيد ، تا از اين نقص جلوگيرى كند و هر دفعه كه شنيد مشروب يا دوا و يا آلاتى هست ، كه براى سلامتى انسان مفيد است ، آن را خواست و جمع كرد . اگر كسى از نزديكان او ناخوش ميشد ، او خودش بمعالجهء بيمار توجه داشت و ديگران را مأمور ميكرد ، كه كمكهاى لازم به او بكنند . چون مريض خوب ميشد ، كوروش اطباء را مىستود ، كه با دواهاى او بيمار را شفا داده‌اند . چنين بود نيز رفتار او با ديگران ، وقتى كه مىخواست نسبت به كسانى ، كه دوستيشان را طالب بود ، از همه نزديكتر باشد . او بازىهائى ترتيب ميداد و جايزه‌هائى براى برندگان معين مىكرد . اين بازيها ، اگر باعث ستايش كوروش بود ، از اين جهت ، كه مردانگى را تشويق ميكرد ، باعث ايجاد رقابت و منازعه هم بين رجال ميشد . بعلاوه او مقرّر داشت ، كه اگر كسى محاكمه با ديگرى داشته باشد يا نزاعى بين دو نفر در ضمن بازى روى دهد ، بايد باهم قضاتى معين كنند ، تا بمحاكمهء آنان خاتمه دهد . معلوم است ، كه طرفين سعى داشتند از رجال اشخاصى را معين كنند ، كه از علاقه‌مندى آنها نسبت به خود مطمئن بودند و از حكم آنان اين نتيجه روى ميداد : محكوم عليه با كسى ، كه او را محكوم\r\n\r\n","description":"","footnote":"","page_name":" 423 ","page_number":441},
  {"content":"\r\n\r\nكرده بود دشمن ميشد و محكوم له مىپنداشت ، كه حق داشته و نبايد مرهون كسى باشد . بنابراين در ميان دوستان درجه اوّل كوروش حسدى نسبت به يكديگر پديد ميآمد ، كه در جمهورىها ديده مىشود و اينها نه فقط نمىخواستند به يكديگر كمك كنند ، بلكه پيوسته درصدد بودند ، كه جاى يكديگر را بگيرند چنين بود وسايلى ، كه كوروش به كار ميبرد ، تا رجال دربارش او را از همكنانشان بيشتر دوست بدارند .\r\n\r\nحركت كوروش از قصر خود\r\n( كتاب 8 ، فصل 3 ) در اين فصل كزنفون توصيف مىكند ، كه چگونه كوروش از قصر خود در دفعه اوّل بيرون آمد .\r\nاو دوستان خود را خواست و گفت : « ميخواهم بمعابد رفته مراسم قربانى را بجا آرم و اين كار بايد با طمطراق و تجملات فوق‌العاده بشود . فردا صبح در دربار حاضر شويد و موافق ترتيبى ، كه ( فرولاس ) « 1 » بشما خواهد گفت صف ببنديد » . بعد او لباسهاى مادى از رنگهاى مختلف ، يعنى ارغوانى ، سياه ، سرخ ، و پر رنگ بسرداران داد . يكى از حضار گفت « بس خودت كى مزيّن خواهى شد ؟ » او جواب داد : « زينت‌هاى شما براى زينت من كافى است . اگر بتوانم درباره شما نيكى كنم ، در هر لباس ، كه باشم مزيّن خواهم بود » . فرولاس شخصى بود از طبقهء سواد مردم ، كه ترتيب و قشنگى را دوست ميداشت و بعلاوه ، كوروش به هوش او متعقد بود . او فرولاس را خواسته گفت ، براى فردا ترتيبى بده ، كه منظرهء آن براى خيرخواهان من باشكوه و براى بدخواهانم مهيب باشد . پس از اينكه موافقت بين كوروش و او در باب تشريفات حاصل شد ، كوروش قباهائى به او داد ، كه بروساء ( دورىفور ) « 2 » ها بدهد ( كزنفون همه‌جا اصطلاحات يونانى استعمال كرده ، اين لفظ بمعنى نيزه‌دار است . م . ) و نظم و ترتيب حركت را بعهدهء او واگذارد . بعد كزنفون تشريفات حركت را چنين توصيف مىكند : روز ديگر قبل از طليعهء صبح همه براى حركت حاضر شدند : از دو طرف راه ، سربازان مانند پرچينى صف بسته بودند ، چنان كه حالا هم ، در موقع عبور شاه از جائى ، همين كار كنند و بجز اشخاص مهم به كسى اجازه نميدهند از\r\n\r\n\r\n","description":"","footnote":"\r\n( 1 ) -  Pheraulas . \r\n( 2 ) -  Doryphores . \r\n","page_name":" 424 ","page_number":442},
  {"content":"\r\n\r\nصفوف گذشته بوسط راه آيد . ماستيگوفور « 1 » ها ( فراش‌ها ) مأمورند ، كسى را ، كه باعث بىنظمى مىشود ، بزنند . چهار هزار نفر نيزه‌دار ، نيمانيم ، از دو سمت در مقابل درب قصر ايستاده‌اند و عمق اين دسته چهار است ( يعنى چهار صف بسته‌اند ) تمام سواره نظام هم در اين‌جا جمع شده . سوارها پياده شده جلو اسبهايشان را گرفته‌اند و سربازان دست‌هايشان را در روپوش ( شنل ) پنهان كرده‌اند . اين ترتيب امروز هم ، وقتى كه در حضور شاه ايستاده‌اند ، رعايت مىشود . پارسيها در طرف راست راه ايستاده‌اند و متحدين در طرف چپ . عرابه‌ها هم نصف به نصف از دو سمت راه صف بسته . درب قصر باز شد . اوّل چهار گاو نر بيرون آوردند ، اينها را بايد براى زوس ( مقصود خداى بزرگ است ) و خدايان ديگر ، چنان كه مغها معين كرده‌اند ، قربان كنند . اين قاعده‌اى است نزد پارسيها ، كه بايد ، در اموريكه راجع بخدايان است ، موافق عقيدهء ، اشخاصيكه در اين كارها خبره‌اند ، رفتار كنند .\r\nبعد از گاوهاى نر اسبهائى را ، كه بايد براى آفتاب قربان كنند ، آوردند . سپس گردونهء سفيد زوس ، كه مال‌بندى از طلا داشت و با گل آراسته بود ، نمودار شد .\r\nپس از آن گردونهء سفيدى ، كه بآفتاب اختصاص داشت و نيز با گل‌ها آرايش يافته بود . بالاخره گردونهء سوّم ، كه اسبهاى آن جل‌هاى ارغوانى داشت ، پديدار گشت . از دنبال اين گردونه اشخاصى حركت ميكردند ، كه بدست مجمرهاى بزرگى پر از آتش داشتند . بعد خود كوروش بيرون آمد . او بر گردونه‌اى قرار گرفته بود و بر سر تيارى داشت نوك‌تيز ، ( كزنفون مانند اغلب مورّخين يونانى كلاه شاه را تيار ناميده ) « 2 » بر تن قبائى نيم ارغوانى و نيم سفيد ، كه اختصاص بشاه دارد و يك نيم شلوارى « 3 » كه رنگى تند داشت و ردائى از ارغوان . تيار او را افسرى احاطه دارد . اقرباى شاه هم اين زينت را ، كه امتيازى است ، دارا بودند ، چنان كه امروز هم اقرباى شاه همين زينت را استعمال ميكنند . دست‌هاى او از آستين‌ها بيرون آمده و پهلوى\r\n\r\n\r\n","description":"","footnote":"\r\n( 1 ) -  Mastigophores . \r\n( 2 ) -  Tiare . \r\n( 3 ) - مقصود از نيم شلوارى شلوار كوتاه است ، كه اكنون آن را تنكه نامند .\r\n","page_name":" 425 ","page_number":443},
  {"content":"\r\n\r\nاو گردونه رانى نشسته ، كه داراى قامتى است بلند ، ولى پست‌تر از قامت كوروش .\r\nواقعا قامت كوروش بلند بوده يا بوسيلهء مصنوعى به اين نتيجه رسيده بود ، معلوم نيست . همين كه مردم كوروش را ديدند ، همه به خاك افتادند . بامر اين كار شد ، يا از حيرتى ، كه از اين شكوه و عظمت كوروش و سيماى خوش او بمردم دست داده بود ، معلوم نيست ، ولى بهرحال تا آن روز يكنفر پارسى در پيش كوروش به خاك نيفتاده بود . همين كه گردونه از قصر خارج شد ، چهار هزار نيزه‌دار نصفا نصف از دو طرف گردونه راه افتادند . از عقب آنها سيصد نفر برندهء عصاى سلطنتى ، با لباس‌هاى فاخر و پيكانى بدست ، سواره حركت كردند پس از آنها دويست رأس اسب زرّين دهنه را ، كه تنشان با جل‌هاى راه‌راه پوشيده بود ، مىكشيدند . اين‌ها اختصاص به اصطبل كوروش داشتند و از دنبال اسبان چهار هزار نفر نيزه‌دار ميآمد .\r\nپس از آنها قديمترين سواره نظام پارسى بعدّهء ده هزار نفر حركت ميكرد ، جبهه و عمق اين دسته صددرصد بود ( يعنى صد صف بسته بودند و هر صف داراى صد نفر سوار بود . م . ) و كرىسان‌تاس به اين قسمت فرمان ميداد ، پس از آن دستهء ديگر سواره نظام بعدّهء ده هزار نفر پارسى و بفرماندهى هيستاسپ ، بعد دستهء سوّم به همان عدّه برياست داتاماس « 1 » و دستهء چهارم برياست گاداتاس ، سپس سواران مادى ، ارامنه ، كادوسيان و سكاها ميآمدند . از عقب سواره نظام ، گردونه‌ها چهار به چهار ( يعنى هر صف عبارت از چهار گردونه بود ) برياست ارته‌باذ حركت ميكرد .\r\nوقتى كه كوروش به اين ترتيب ميرفت ، جمعيتى زياد از مردم ، پشت پرچين سربازان ، از دنبال دبدبه مىآمدند و مىخواستند عرايضى به كوروش بدهند .\r\nاو بوسيلهء حاملين عصاى سلطنت ( آجودانها ) كه از هر طرف بعدّهء سه يا چهار نفر بودند ، به آنها پيغام داد ، كه عرايض را به ( هيپ‌پارك ) ها بدهند ( هيپ‌پارك فرماندهء دسته‌اى از سواره نظام بود معلوم است ، كه اين لفظ هم يونانى است . م . ) و آنها مضامين عرايض را به اطلاع او خواهند رسانيد . همين كه مردم اين\r\n\r\n\r\n","description":"","footnote":"\r\n( 1 ) -  Datamas  ( كزنفون اسم يكى از سرداران اردشير دوّم را در اينجا برده ) .\r\n","page_name":" 426 ","page_number":444},
  {"content":"\r\n\r\nبشنيدند ، به طرف سواره نظام هجوم برده پرسيدند ، كه بكى بايد عرايض را بدهند . در اين وقت كوروش از دوستان خود آنهائى را ، كه ميخواست اهميت بدهد ، يك بيك نزد خود طلبيده گفت : « اگر اين مردم ، كه از عقب ما ميآيند ، عرايضى بشما دادند و ديديد ، كه مطالب آنها حقّ است ، به اطلاع من برسانيد ، تا باهم مطالعه كرده ترضيهء خاطر عارضين را حاصل كنيم والّا بعرايض ترتيب اثر ندهيد » . اشخاصى را ، كه كوروش براى اين مطلب احضار كرد ، با كمال عجله آمدند و شتاب آنها بر ابهت كوروش افزود . فقط ( دائىفارن ) « 1 » بواسطه ناهنجاريش پنداشت ، كه اگر با كندى امر شاه را اطاعت كند ، او را مردى مستقل خواهند دانست ، ولى پيش از اينكه بگردونهء كوروش برسد ، او يكى از حاملين عصاى سلطنت را فرستاد ، به ( دائىفارن ) بگويد ، كه او را لازم ندارد و پس از آن ديگر او را نطلبيد . ديگرى ، كه خبر احضار به او ديرتر رسيده ، ولى زودتر از دائىفارن آمده بود ، مورد عنايت كوروش گرديد ، به اين معنى ، كه او اسبى بوى بخشيد .\r\nحاضرين اهميت اين هديه را فهميدند و او در نظر جمعى بيشتر محترم شد . چون كوروش بمحوّطه‌اى رسيد ، كه وقف بر خدايان است ، گاوهاى نر را براى زوس و اسبان زيادى براى آفتاب قربان كرده جسد آنها را سوزانيدند و بعد براى زمين قربانىهائى ، كه مغ‌ها معين كرده بودند ، و بالاخره براى پهلوانانى ، كه حماة سوريّه ميباشند قربانىهاى ديگر سربريدند ( يونانيهاى قديم اشخاصى را ، كه كارهاى فوق‌العاده از آنها سر زده بود ، پس از مرگشان پهلوان « 2 » ميگفتند و بعض آنها را نيم خدا دانسته حامى شهر يا ولايتى ميدانستند . اما معلوم نيست ، كه كلمهء سوريّه را از چه لحاظ كزنفون استعمال كرده . تصوّر ميرود ، كه مقصود كزنفون سورّيه كاپادوكيه باشد ، زيرا بعض مورّخين ديگر يونانى هم ، مانند هرودوت ، اهالى كاپادوكيه را سريانى نوشته‌اند و كاپادوكيه در اين زمان جزو مستملكات كوروش بود ، و حال آنكه راجع به سوريه كزنفون گويد ، كه كوروش بعد از اين زمان به آن مملكت لشكر كشيد . م . ) .\r\n\r\n\r\n","description":"","footnote":"\r\n( 1 ) -  Daipharne . \r\n( 2 ) -  Heros . \r\n","page_name":" 427 ","page_number":445},
  {"content":"\r\n\r\nچون محل مساعد بود ، كوروش پنج استاد ( 925 ذرع ) آن را با علامتى نشان كرده بسوارانى ، كه نظر بملّيّتشان بقسمت‌هائى تقسيم شده بودند ، امر كرد اسب‌دوانى كنند . خود او با پارسيها اسب دوانيده پيش افتاد ، واقعا هم او در اسب‌دوانى ماهر بود . در ميان ماديها ارته‌باذ فاتح شد و كوروش به او اسبى بخشيده بود . از سواران سوريّه رئيس آنها پيش افتاد . از ارامنه تيگران و از گرگانيها پسر رئيسشان . از سكاها يكنفر سوار تقريبا به قدر نصف ميدان اسب‌دوانى جلو بود .\r\nحكايت كنند ، كه كوروش از اين جوان پرسيد : « آيا اسب خود را با سلطنتى عوض ميكنى ؟ » او جواب داد « با سلطنتى عوض نمىكنم ، ولى براى جلب صاحب دلى حاضرم اين اسب را بدهم » كوروش گفت : « من به تو جائى را نشان مىدهم ، كه اگر چشمان خود را بهم گذارده چيزى آنجا بيفكنى ، يقينا بچنين كس خواهد خورد » سكائى - : « نشان ده تا بدانجا كلوخى از خاك بيندازم » كوروش جائى را نشان داد ، كه غالب دوستانش در آن محل بودند ، بعد سكائى چشمان خود را بهم گذارده كلوخ را انداخت و آن به فرولاس ، كه در آن وقت مشغول انجام مأموريّتى از طرف كوروش بود ، خورد . باوجوداين او برنگشت و همواره تاخت به طرفى ، كه براى انجام مأموريت ، ميبايست بدانجا برود . سكائى چشمان را باز كرد و پرسيد ، كلوخ بكى خورد . كوروش گفت « به هيچيك از اشخاصى ، كه اين‌جا هستند ، نخورد » . - « چنين چيزى ممكن نيست ، بس بكى خورده ، كه حالا اينجا نيست » - « بلى ، تو به كسى كلوخه را زدى ، كه در آنطرف گردونه‌ها ميتازد » - « چطور شد ، كه او برنگشت ؟ » - « بايد ديوانه باشد » . پس از آن سكائى بتاخت رفت ، ببيند كلوخ بكى خورده ، به زودى او به فرولاس رسيد و ديد زنخ او پر از خاك است و از دماغش خون ميآيد جوان سكائى : « آيا كلوخ به تو خورد ؟ » - « براى چه ؟ » سكائى صحبت خود را با كوروش بيان كرده گفت : « چنان كه مىبينم ، كلوخ من بصاحبدلى خورده » . فرولاس جواب داد : « اگر تو مردى عاقل بودى ، بايستى اسب خود را به كسى بدهى ، كه از من غنىتر باشد . حالا ، كه به من داده‌اى ، ميپذيرم\r\n\r\n","description":"","footnote":"","page_name":" 428 ","page_number":446},
  {"content":"\r\n\r\nو از خدايان خواستارم چنان كنند ، كه تو از دادن اين هديه پشيمان نشوى .\r\nاكنون اسب مرا سوار شو و بجاى خود برگرد ، پس از لحظه‌اى من نزد تو خواهم بود » . بدين ترتيب سكائى و فرولاس اسبهاى خود را معاوضه كردند . اما در ميان كادوسيان راتىنس « 1 » نامى در اسب‌دوانى پيش افتاد .\r\n\r\nصحبت فرولاس با جوان سكائى\r\n( كتاب 8 ، فصل 3 ) بعد كوروش امر بمسابقهء گردونه‌ها كرده ، بفاتحين گاوهائى براى قربانى و ضيافت بخشيد و نيز به آنها جامهائى اعطا كرد . جامهائى ، كه سهم خود كوروش بود ، به فرولاس اعطا شد تا در ازاى ترتيب تشريفات قدردانى از او شده باشد .\r\nاين تشريفات امروز هم ، وقتى كه شاهان بيرون ميآيند ، مجرى است ، با اين تفاوت كه در مواردى كه شاهان قربانى نمىكنند ، حيوانهاى قربانى را با موكب شاهى حركت نميدهند . پس از خاتمهء بازيها همه برگشتند . كسانى كه به آنها خانه اعطا شده بود ، بخانه‌هاى خودشان و كسان ديگر بمحله‌هاى خود مراجعت كردند .\r\nفرولاس جوان سكائى را بخانهء خود دعوت كرد و در پايان ناهار جام‌هائى را ، كه كوروش به او داده بود ، پر از شراب كرده بسلامتى جوان نوشيد و بعد تمامى جامها را به او بخشيد . سكائى ، چون عدهء قاليهاى قشنگ ، زيبائى اسباب خانه و غلامان زياد ميزبان را ديد ، به او گفت : « فرولاس ، يقينا تو در مملكت خود يكى از اغنياء بودى » او جواب داد : « از كدام اغنياء ؟ من در مملكت خود از كسانى بودم ، كه معاش خودشان را با قوّت بازو تحصيل ميكنند . در كودكى پدرم ، كه با زحمت معاشم را ميرسانيد ، تربيتم كرد ، چنان كه كودكان را تربيت مىكنند . بعد ، وقتى كه بزرگ شدم ، چون نمىتوانست معاشم را بدهد و من بيكار باشم ، مرا بمزرعه برده بكارم داشت . پس از آن تا زمانى ، كه او زنده بود ، من غذاى او را دادم . در قطعه زمين كوچكى ، كه داشتم ، بيل ميزدم ، تخم ميافشاندم و اين زمين نه فقط ناحق‌شناس نبود ، بلكه درباره‌ام بسيار عادل بود . تخمى را ، كه مىافشاندم ، با نفع كمى پس\r\n\r\n\r\n","description":"","footnote":"\r\n( 1 ) -  Rathines . \r\n","page_name":" 429 ","page_number":447},
  {"content":"\r\n\r\nميداد ، گاهى هم سخاوتى بروز مىداد ، زيرا دو برابر تخم را رد ميكرد . چنين بود زندگانى من در ولايتم ، امّا تمامى آنچه را ، كه اكنون مىبينى ، كوروش به من داده » . چون سخن فرولاس باينجا رسيد ، جوان سكائى فرياد زد : « چقدر خوشبختى ، كه پيش از آنكه دولتمند شوى ، فقير بوده‌اى . گمان مىكنم ، كه چون فقر را ديده‌اى ، اكنون قدر اقبال را بهتر ميدانى » . فرولاس - « اى جوان سكائى ، تو تصوّر ميكنى ، كه هرقدر بر دارائى من بيفزايد ، زندگانى من سعادتمندتر است ؟\r\nبس تو نميدانى ، كه لذّت خوردن ، آشاميدن و خوابيدن من حالا كمتر از زمانى است ، كه من بىچيز بودم : چون بيشتر دارم بايد بيشتر حفظ كنم ، بيشتر بدهم ، بيشتر در انديشه باشم . اكنون انبوهى خدمتكار دارم ، يكى نان ميخواهد ، ديگرى آب ، سوّمى لباس ، چهارمى طبيب ، يكى نيمى از ميش مرا آورده مىگويد باقىاش را گرگ خورده ، يا ميگويد ، كه گاوهاى من بدره پرت شده‌اند و يا يك مرض مسرى در گله‌ام افتاده . تشويش من حالا بمراتب بيش از زمانى است ، كه بضاعتى نداشتم » جوان سكائى - « اينها راست است ، ولى وقتى كه باموال خود نگاه ميكنى و مىبينى ، كه وافر است و زيبا ، لذّتى ميبرى ، كه من از آن محرومم » . فرولاس - « اى سكائى ، اگر بدانى ، كه لذّت تحصيل مال كمتر از غصه گم‌كردن آن است ، تو خواهى فهميد ، كه من راست مىگويم .\r\nفكر كن و ببين : آيا در ميان دولتمندان كسى هست ، كه از لذّت داشتن مال شب خوابش نبرد ، ولى آيا كسى پيدا مىشود ، كه مالش را از دست داده باشد و غصه از خوابش مانع نباشد ؟ » جوان سكائى : « كسى را هم نمىيابى ، كه از لذّت داشتن خرم و بشاش نباشد » - « اين راست است و اعتراف ميكنم ، كه اگر لذّت داشتن مال به قدر لذّت تحصيل آن بود ، بىشك غنى بيش از فقير سعادتمند ميبود ، ولى شخصى ، كه زياد دارد ، بايد زياد هم خرج كند و كسى ، كه پول را دوست دارد ، نمىخواهد خرج كند » - « من بر خلاف چنين مردم هستم ، بعقيدهء من لذّت داشتن مال در خرج كردن آن است » - « اگر چنين است ، چرا تو خوش‌بخت نباشى و مرا هم سعادتمند نكنى ، تمام مال مرا بردار ، چنان كه مىخواهى ، خرج كن ، ولى معاش مرا بده و تصوّر كن ، كه من مهمان توام » - « تو شوخى ميكنى » -\r\n\r\n","description":"","footnote":"","page_name":" 430 ","page_number":448},
  {"content":"\r\n\r\n« قسم مىخورم ، كه جدّى حرف ميزنم ، حتى من ميتوانم از كوروش اجازه بگيرم ، كه تو بدرب خانه نروى و در قشون هم حاضر نشوى ، براى اينكه در خانهء خود مانده غنى باشى . من اين كار را بيشتر براى خودم ميكنم ، اگر بعد از اين هم لايق هدايائى از كوروش شدم ، يا در جنگ غنيمتى بدست آوردم ، آن را هم آورده به دارائى تو مىافزايم . در ازاى اين كار فقط ميخواهم ، كه تو مرا از انديشه و غصه خلاصى بخشى ، و اگر چنين كنى ، خدمتى بزرگ به من و كوروش كرده‌اى » . پس از اين صحبت ، دو رفيق عهدى باهم بستند : يكى خود را از داشتن آنقدر ثروت سعادتمند دانست و ديگرى خوشبخت بود ، از اين‌كه ناظرى دارد ، كه باعث فراغت خيال او است و موافق سليقه‌اش هم رفتار مىكند . فرولاس ذاتا رفيق خوبى بود . او خدمت كردن را بدوستانش يا مفيد بودن را براى ديگران از همه چيز بالاتر ميدانست ، او ميگفت ، كه انسان از تمام موجودات ذى روح بهتر و برتر است ، زيرا حق‌شناس است :\r\nاگر كسى او را تمجيد كند ، او هم آن كس را تمجيد مىكند . اگر خدمتى بيند ، در ازاى آن خدمت مىكند ، دوستش بدارند ، دوست ميدارد ، پدر و مادر را ستايش مىكند و وظايف خود را ، چه در زمان حيات و چه پس از مرگ ، نسبت به آنها بجا مىآورد . خلاصه آنكه جنبده‌اى نيست ، كه مانند انسان حساس و قدردان باشد .\r\nبنابراين فرولاس مشعوف بود ، از اينكه ديگر انديشه و غصه‌اى ندارد و ميتواند تمامى اوقات فراغت خود را صرف خدمت دوستان كند . سكائى فرولاس را دوست ميداشت ، زيرا او هميشه مالى براى سكائى مىآورد ، فرولاس هم او را دوست ميداشت ، زيرا ميديد ، هرچه ميآورد ، او ميپذيرد و با وجود اينكه بر دارائى فرولاس همواره ميافزايد ، مانع از فراغت رفيقش نيست . چنين بود زندگانى اين دو رفيق .\r\n\r\nضيافت كوروش\r\n( كتاب 8 ، فصل 4 ) پس از اتمام مراسم قربانى كوروش خواست جشنى براى فتوحات خود بگيرد و با اينمقصود تمام دوستان خود را بضيافتى دعوت كرد . ارته‌باذ مادى ، تيگران ارمنى ، رئيس سواران\r\n\r\n","description":"","footnote":"","page_name":" 431 ","page_number":449},
  {"content":"\r\n\r\nگرگانى و گبرياس جزو مدعوين بودند . گاداتاس رئيس حاملين عصاى سلطنت بود و تمام ترتيبات و تنظيمات داخلى قصر را به عهده داشت . بنابراين هر زمان ، كه كوروش ضيافتى ميداد ، او سر ميز نمىنشست ، زيرا باداره كردن خدمه و امور ميهمانى ميپرداخت ، ولى وقتى كه كوروش ميهمان نداشت ، او را در سر ميز خود مينشاند و از مصاحبت او خوشنود ميگشت . گاداتاس بافتخارات زياد از طرف كوروش نايل ميشد و ديگران هم از اين جهت او را زياد محترم ميداشتند . ( از توصيفى كه كزنفون مىكند معلوم است ، كه رياست حاملين عصاى سلطنتى « 1 » شغلى بوده مانند خوانسالار قرون بعد در دربارهاى ايران يا مارشالهاى « 2 » دربارهاى اروپا ) . وقتى كه مدعوين آمدند ، كوروش نگذاشت ، كه خودشان ، هرجا كه ميخواهند ، بنشينند ، بلكه جاهاى آنها را بدين ترتيب معين كرد : چون خطرناك‌تر اين است ، كه قسمت چپ بدن را بىحفاظ بگذارند ، از اين طرف كوروش شخصى را نشاند ، كه مقام اوّل را در ميان دوستانش حائز بود . ديگرى را از طرف دست راست نشاند ، بعد سوّمى را از طرف دست چپ و چهارمى را از طرف دست راست الخ . كوروش مفيد ميدانست ، كه علنا درجهء احترام خود را باشخاصى بنمايد . واقعا هم بايد چنين باشد ، زيرا اگر اشخاص ببينند ، كه رجحان يا پاداشى در كار نيست ، رقابت و هم‌چشمى نسبت بهم براى حسن خدمت نخواهند ورزيد . كوروش باشخاصيكه در جاى اوّل مىنشستند هداياى گرانبها ميداد ، زيرا شرم داشت از اينكه او را بىهديه مرخص كند ، ولى بايد درنظر داشت ، كه چنين جاها دائمى نبود ، زيرا برحسب قانونى اعمال زيبا شخص را ببلندترين مقام مىرساند و سستى و تكاهل او را از آن مقام فرود ميآورد . ترتيبى را ، كه كوروش مقرّر داشته ، ديده‌ايم ، كه امروز هم مجرى است .\r\nچون در موقع صرف غذا كوروش غذاها را به طرف مدعوين ميفرستاد و حتى بعض خوراكها را امر ميكرد ، براى غائبين نيز ببرند ، گبرياس گفت : « كوروش ، من تصوّر ميكردم ، كه تو فقط در فن قشون‌كشى از همه برترى ، حالا معلوم شد ،\r\n\r\n\r\n","description":"","footnote":"\r\n( 1 ) -  Chef des Porte - Sceptres . \r\n( 2 ) -  Marechaux . de la Cour . \r\n","page_name":" 432 ","page_number":450},
  {"content":"\r\n\r\nكه در انسانيت هم بر همه رجحان دارى » . كوروش جواب داد : « آرى ، چنين است ، من بانسانيت از كارهاى جنگى راغب‌ترم ، زيرا در اوّلى با كارهاى خوب بايد شاخص شد و در كارهاى جنگى با بدى كردن و ضرر رسانيدن » . پس از اينكه قدرى شراب خوردند ، هيستاسپ به كوروش گفت : « اگر سئوالى از تو كنم ، آيا دلگير خواهى شد ؟ » كوروش - « نه ، به عكس ، اگر نپرسى ميرنجم » - « پس به من بگو ، آيا شده ، كه تو مرا بطلبى و من نيايم » - « حرفهاى بد مزن » - « آيا با اهمال اوامر تو را اطاعت كرده‌ام ؟ » - « حقيقت اين است ، كه چنين نبوده » - « آيا اوامر تو را اجرا نكرده‌ام ؟ » - « از اين بابت شكايتى ندارم » - « در تمام كارهائى ، كه ميكنم آيا موقعى بوده ، كه تو مرا ملامت كرده باشى ، كه چرا با مسرّت آن كار را انجام نداده‌ام » - « نه ، هيچگاه چنين چيزى نبوده » - « بس چرا تو به كرىسان‌تاس جائى را دادى ، كه محترم‌تر از جاى من است ؟ » - « جهت آن را به تو ميگويم » - « البته خواهى گفت » - « البته تو هم نخواهى رنجيد ، اگر حقيقت را بگويم » - « به عكس ، خيلى مشعوف خواهم شد ، زيرا خواهم دانست ، كه تو نسبت به من بىعدالتى نكرده‌اى » . پس از آن كوروش گفت : « كرىسان‌تاس هيچگاه منتظر نشد ، كه من او را احضار كنم و قبل از احضار آمد ، تا كارها را انجام بدهيم ، بعد او نه فقط اوامر مرا اجرا ميكرد ، بلكه كارهائى را ، كه گمان ميكرد براى ما مفيد است ، انجام ميداد . اگر لازم بود با متحدين شور بكنيم ، او به من راهنمائى ميكرد ، كه بعقيدهء او چه بايد گفته شود .\r\nاگر بو ميبرد ، كه من ميخواهم مطلبى را به آنها اطلاع دهم و بر من گران است ، كه از خودم حرف بزنم ، او همان چيز را به آنها پيشنهاد ميكرد ، مثل اينكه فكر خودش باشد . پس از آنچه گفتم ، كى ميتواند بگويد ، كه او بهتر از خودم به من خدمت نكرده و نيز بايد بگويم ، كه او همواره قانع است به آنچه دارد ، پيوسته براى منافع من كار مىكند و بالاخره اگر سعادتى براى من روى دهد ، او بيش از من به خود ميبالد و بيش از من مشعوف است » . هيستاسپ جواب داد : « به خدا قسم ، كه من مشعوفم از اينكه چنين سئوالى از تو كردم » - « چرا ؟ » - « براى اينكه من جهد خواهم كرد ،\r\n\r\n","description":"","footnote":"","page_name":" 433 ","page_number":451},
  {"content":"\r\n\r\nكه مانند او باشم . فقط يك چيز براى من مشكل است . از چه علامتى تو خواهى دانست ، كه از خير تو من مشعوفم ، آيا لازم است دست بزنم ، يا بخندم و يا كار ديگر كنم ؟ » . ارته‌باذ در اين موقع گفت : « بايد رقص پارسى كرد » و خندهء حضار درگرفت . بعد چون شام به طول انجاميد ، كوروش به گبرياس گفت : « آيا اكنون تو حاضرترى دخترت را بيكى از اشخاصى ، كه در اين‌جا نشسته‌اند ، بدهى ، يا وقتى كه تو تازه نزد ما آمده بودى ؟ » گبرياس گفت : « آيا من هم بايد حقيقت را بگويم ؟ » - « البته سئوال را براى جواب دروغ نميكنند » - « پس بدان ، كه من امروز حاضرترم » - « آيا ميتوانى بگوئى ، كه چرا حاضرترى ؟ » - « البته » - « پس بگو » - « آن روز مردانى ديدم ، كه تحمل خستگىها و مخاطرات را ميكردند و امروز مىبينم ، كه همين مردان با فروتنى سعادت را تحمل ميكنند و بدان ، اى كوروش ، مشكل است كسى را يافت ، كه تحمل خوش‌بختى را به از بدبختى بكند ، زيرا عادتا سعادت شخص را گستاخ مىكند و بدبختى او را محجوب ميسازد » . كوروش گفت : « هيستاسپ ، آيا شنيدى ، كه گبرياس چه گفت ؟ » - « بلى ، شنيدم ، به خدا قسم ، كه اگر گبرياس غالبا از اين حرفها بزند ، من بيشتر خواهان دختر او خواهم شد ، تا اينكه گلدانهايش را به چشم من بكشد » . در اين موقع گبرياس گفت : « من از اين نوع اصول و اندرزها بسيار نوشته‌ام و ، اگر تو دختر مرا ازدواج كنى ، از نوشته‌هاى خود تو را محروم نخواهم كرد ، امّا راجع به جام‌ها ، چون مىبينم ، كه تو طالب آنها نيستى ، فكر ميكنم ، كه آيا بهتر نيست اين جام‌ها را به كرىسان‌تاس بدهم ، تا چنان كه جاى تو را دارد ، جامها را هم دارا باشد » . در اين وقت كوروش گفت : « اى هيستاسپ و اى كسانى كه اينجا نشسته‌ايد ، هر زمان خواستيد زن بگيريد ، به من رجوع كنيد و خواهيد ديد ، كه چقدر از من راضى خواهيد بود » . گبرياس - « اگر كسى بخواهد دخترش را شوهر بدهد ، بكى رجوع كند ؟ » كوروش - « باز به من ، زيرا من در اين كار هنرمندى خاصى دارم » . كرىسان‌تاس پرسيد « چه هنرمندى ؟ » كوروش - « من ميدانم ، كه چطور زن و شوهر را باهم جور كنم » - « تو را به خدا ،\r\n\r\n","description":"","footnote":"","page_name":" 434 ","page_number":452},
  {"content":"\r\n\r\nبه من بگو ، چه زنى براى من از همه مناسب‌تر است ؟ » . كوروش - « اولا زنى ، كه قامتش پست باشد ، زيرا قامت تو هم پست است و ، اگر زنى بلند قامت بگيرى ، وقتى كه ميخواهى او را ببوسى ، بايد مانند سگ‌بچه بجهى » - « پيش‌بينى تو صحيح است ، بخصوص كه من خوب نمىجهم » . كوروش سخن خود را دنبال كرده گفت :\r\n« بعد ضرورت دارد ، كه دماغ زن تو پهن باشد » - « چرا ؟ » - « از اين جهت ، كه دماغ تو مانند دماغ عقاب است و دماغ پهن با دماغ منقارى خوب بهم ميآيند » - « از اين قرار پس بايد نيز بگوئى ، كه چون من شام خوبى خورده‌ام ، زنم بايد ناشتا باشد » - « صحيح است ، شكمى ، كه پر است ، منقارى است و شكم ناشتا پهن » - « آيا ميتوانى بگوئى ، كه بيك پادشاه سرد چه زنى ميزيبد ؟ » . كوروش از شنيدن اين سئوال خنديد و همه خنديدند . در اين وقت هيستاسپ به كوروش گفت : « در سلطنت تو يك چيز است ، كه مرا واله كرده » - « چه چيز است ؟ » - « با وجود اينكه سردى ، ديگران را ميخندانى » . كوروش جواب داد « اينكه گفتى و نيز اين نكته كه بزنى ، كه مىخواهى پسند آئى ، بتوانند بگويند ، تو يك جوان لطيفه‌گو هستى ، شايد برايت گران تمام شود » . چنين بود مزاح و شوخيهائى ، كه ميكردند و ميخنديدند .\r\n\r\nهداياى كوروش\r\nبعد كوروش به تيگران چند پارچه جواهر داده گفت آن را ، بزنش داده بگويد ، در ازاى آن است كه دليرانه از دنبال شوهرش بجنگ روانه شد . يك گلدان طلا به ارته‌باذ مادى و يك اسب با چند چيز گرانبها برئيس گرگانيها داد . به گبرياس گفت : « من شوهرى به دختر تو خواهم داد » . هيستاسپ داخل صحبت شده گفت : « اين منم ، كه شوهر دختر او خواهم شد ، تا مالك نوشته‌هاى گبرياس گردم » . كوروش - « آيا تو مالى دارى ، كه مقابلى با مال دختر او بكند ؟ » - « آرى و حتى بيشتر هم دارم » - « اين مال كجا است ؟ » - « در همانجا ، كه تو نشسته‌اى ، زيرا تو دوست منى » . گبرياس فورا گفت : « اين گنج مرا كافى است » و دستش را به طرف كوروش دراز كرده افزود : « كوروش\r\n\r\n","description":"","footnote":"","page_name":" 435 ","page_number":453},
  {"content":"\r\n\r\nمن راضىام ، بده » كوروش دست هيستاسپ را گرفته در دست گبرياس گذارد و او اين دست را گرفت . بعد كوروش هدايائى گرانبها به هيستاسپ داد ، تا براى نامزدش بفرستد و كرىسان‌تاس را به طرف خود كشيده بوسيد . ارته‌باذ گفت :\r\n« كوروش ، جامى را ، كه به من بخشيدى و چيزى كه به كرىسان‌تاس دادى ، از يك طلا نيستند » - « به تو همچنين چيزى خواهم داد » - « كى ؟ » - « پس از سى سال » - « بس منتظر خواهم بود و ، چون خيال ندارم ، زودتر بميرم ، به فكر اداى قرضت باش » . با اين صحبت‌ها شام به آخر رسيد و كوروش ميهمانها را تا دم در مشايعت كرد .\r\n\r\nمرخّص‌كردن متّحدين\r\n( كتاب 8 ، فصل 4 ) روز ديگر كوروش تمام متحدينى را ، كه بطيب خاطر طرفدار شده بودند ، مرخص كرد . به كسانى كه خواستند نزد او بمانند ، اراضى و خانه‌هائى داد ، كه اعقاب آنها هنوز در تصرّف دارند ، بيشتر اين كسان مادى و گرگانى بودند . اشخاصيكه خواستند بروند ، هدايائى دريافت كردند و كسى از صاحب‌منصبان و سربازان ناراضى نبود . بعد كوروش خزانه‌هائى را ، كه از سارد آورده بود ، بقشون خود تقسيم كرد . اين تقسيم از رؤساء قسمت‌هاى ده هزار نفرى و صاحبمنصبانى شروع گرديد ، كه به شخص او وابسته بودند و سهم هركس بتناسب خدماتى كه كرده بود ، معين شد . تعيين اسهام سايرين به نظر رؤساء قسمت‌هاى ده هزار نفرى موكول بود و آنها هم بنا بقاعدهء الا هم فالا هم ، يعنى نظر بخدماتى كه كرده بودند ، سهم هر صاحب‌منصب را معين ميكردند ، تا ميرسيد به رؤساء دسته‌هاى شش نفرى و تقسيم بين سربازان منوط به نظر اينها بود . كلية تقسيم چنان شد ، كه همه موافق عدالت پاداش يافتند . چون هركس به سهم خود رسيد ، راجع به كوروش گفتند : « يقينا او ثروت زياد دارد ، كه بما چنين بخشش‌هائى مىكند » . بعضى گفتند : « چه ميتواند داشته باشد او كسى نيست ، كه خزانه‌ها تشكيل كند . او خرج كردن را بر داشتن ترجيح ميدهد » . كوروش چون اين حرفها را شنيد ، دوستان و اشخاصى را ، كه\r\n\r\n","description":"","footnote":"","page_name":" 436 ","page_number":454},
  {"content":"\r\n\r\nحضورشان را لازم ميدانست ، جمع كرده چنين گفت : « دوستان من ، اشخاصى هستند ، كه ميخواهند خودشان را دولتمندتر از آن‌چه هستند ، نشان دهند و تصوّر ميكنند ، كه آنها را سخى خواهند دانست ، ولى نتيجهء معكوس ميگيرند . كسى ، كه خود را دارا نشان ميدهد و بدوستانش به نسبت دارائىاش كمك نميكند ، خسيس بقلم ميرود . بعضى سعى دارند ، كه دارائى خود را پنهان كنند . بعقيدهء من چنين كس هم با دوستان خود بد رفتار مىكند ، زيرا ، چون كسى نميداند ، چه دارد ، غالبا پيش ميآيد ، كه دوستى محتاج كمك وى مىباشد ، ولى ، چون ظاهر را مىبيند ، جرئت نميكند اظهار كند . بعقيدهء من شخص بايد بگذارد ثروتش را ببينند ، تا بتواند براى نامش از آن استفاده كند . بنابراين ميخواهم ، كه شما دارائى مرا ببينيد و حساب آنچه را ، كه نمىتوانيد ببينيد ، بشما بدهم » . پس از آن كوروش مقدارى زياد اشياء گرانبها نشان داد و نيز اشيائى را ، كه نميشد ديد ، نمود و كيفيات اين اشياء را بيان كرده در پايان گفت : « دوستان ، باور كنيد ، كه تمامى اين اشياء از آن شما و من است ، اين گنج‌ها را نه از آنجهت جمع كرده‌ام ، كه تلف يا تبذير كنم ، بلكه با اين مقصود ، كه بتوانم در ازاى كارهاى خوب پاداش دهم ، يا زير بازوى كسانى را ، كه محتاج‌اند بگيرم » . چنين بود بيان كوروش .\r\nپس از آن ، موافق نوشته‌هاى كزنفون ، كوروش از بابل حركت كرده به ماد و بعد به پارس رفت ، چنان كه بيايد .\r\n\r\nچگونگى نوشته هاى كزنفون\r\nدر باب روايت كزنفون ، بقدرى كه راجع بتسخير بابل بود ، بالاتر گفته شد ، كه مخالف مدارك بابلى است ، زيرا قضيهء برگردانيدن فرات و داخل شدن به بابل بعنف ، موافق نوشته‌هاى هرودوت است و آن نيز با اسناد بابلى مخالفت دارد . راجع بنوشته‌هاى ديگر كزنفون ، در باب كارهاى كوروش در موقع بودن او در بابل ، بايد گفت ، كه نميتوان تمامى چيزهائى را كه نوشته ، وقايع تاريخى دانست ، ولى در باب ترتيباتى ، كه ميگويد هنوز هم ، يعنى در زمان اردشير دوّم هخامنشى ، برقرار است ، بايد عقيده داشت ،\r\n\r\n","description":"","footnote":"","page_name":" 437 ","page_number":455},
  {"content":"\r\n\r\nكه صحيح است ، زيرا از مشاهدات خود او است . در باب توصيفى ، كه از كوروش و احوال او كرده ، كليات گفته‌هاى او بايد صحيح باشد ، زيرا بعض گفته‌هاى او بطور اجمال در نوشته‌هاى هرودوت هم مشاهده مىشود ، مثلا مورّخ مزبور هم ، چنان كه پائين‌تر بيايد ، گفته : پارسيها كوروش را پدر ميخواندند . مورّخين اسكندر هم از قول پادشاه مقدونى چيزهائى نوشته‌اند كه ، رويهمرفته گفته‌هاى كزنفون را بطور كلى تأييد مىكند . چون هركدام از گفته‌ها در جاى خود خواهد آمد ، عجالتا ميگذريم .\r\n\r\nبابل و بابليها از نظر هرودوت\r\nقبل از ختم اين مبحث ، كه راجع بتسخير بابل بدست كوروش بزرگ است ، مقتضى است توصيفى ، كه هرودوت از اين شهر و اخلاق مردم آن كرده ، شمه‌اى ذكر كنيم ، چه مورّخ مذكور تقريبا يكصد سال بعد از وقايعى ، كه ذكر شد ، بقول خودش ، اين شهر را ديده و در آن زمان مملكت بابل يكى از ايالات ايران بود . مورّخ مذكور ، پس از شرح تسخير بابل بدست كوروش ، چنين گويد ( كتاب اوّل ، بند 192 - 200 ) : « اما اينكه ثروت بابل بچه اندازه بود ، من ميتوانم با مثل‌هاى ذيل اين مطلب را بنمايانم .\r\nتمام ممالكى ، كه در تحت تسلط شاه بزرگ است ( مقصود شاه پارس است . م . ) ، از حيث نگاهدارى دربار و قشون او بقسمتهائى تقسيم شده و علاوه بر آن مالياتهائى هم دريافت مىشود . از دوازده ماه سال ، مخارج چهار ماه را تنها بابل ميدهد و هشت ماه ديگر را تمام آسيا . بنابراين مملكت آسور ( هرودوت مملكت بابل را آسور مينامد . م . ) از حيث ثروت معادل يك ثلث تمام آسيا است . ادارهء اين مملكت ، كه بگفته‌هاى پارسيها ( ساتراپ ) « 1 » نشين است ، از حيث عايدات بر ساير ايالات پارس برترى دارد ، چنان كه ترىتان‌تاىخمس پسر ارته‌باذ ، والى اين ايالت ، روزى يك ارتبه نقره عايدى داشت « 2 » . اين والى سواى اسبهاى قشون ، داراى هشتصد اسب و شانزده هزار ماديان\r\n\r\n\r\n","description":"","footnote":"\r\n( 1 ) - اين كلمه يونانى شده خشتر پوان است ، كه بپارسي كنونى بايد شهربان گفت و شهر را در آن زمان بمعنى مملكت استعمال ميكردند .\r\n( 2 ) - ارتبه مقياس حجم ايران قديم بود و آن را مطابق 55 ليطر دانسته‌اند .\r\n","page_name":" 438 ","page_number":456},
  {"content":"\r\n\r\nبود و هركدام از اسبها را ببيست ماديان ميكشيدند . سگهاى هندى اين والى بقدرى بود ، كه چهار قريه جلگه در عوض ماليات مكلف بودند خوراك اين سگها را برسانند ، چنان بود عايدات والى بابل » . ترديدى نيست ، كه هرودوت در باب عايدى والى بابل مبالغه كرده ( ارقام او غالبا اغراق‌آميز است ) زيرا يك ارتبه نقره به وزن امروز پانصد و پنجاه هزار گرام يا تقريبا صد و ده هزار مثقال نقره مىشود و اگر قيمت نقره را بنرخى ، كه قبل از تنزل اخير داشت ، حساب كنيم ( و حال آنكه در آن زمان ، چنان كه در باب دوّم اين كتاب ، در مبحث مسكوكات ، ببايد ، بيشتر بوده ) باز تقريبا بيازده هزار تومان بالغ است . بنابراين عايدات ساليانه والى مىبايست متجاوز از چهار ميليون تومان باشد . خود هرودوت در جاى ديگر تأليفش ( كتاب 3 ، بند 92 ) گويد ، كه ماليات بابل و ساير قسمت‌هاى آسور ، يعنى مملكت بابل ، هزار تالان يا به پول امروزى تقريبا يك ميليون و دويست هزار تومان بود ، بس والى براى مخارج خود تقريبا سه برابر و نيم ماليات از ايالت خود وجه دريافت ميداشته و چنين چيزى معقول نيست ، زيرا اگر بابل مىتوانست چنين وجه گزافى را بپردازد ، لااقل نصف آن را بر اصل ماليات اضافه ميكردند . بعد مورّخ مذكور گويد : « زمينهاى آسور ( مقصود بابل است ) با باران كمتر آب يارى مىشود ، چه آب باران فقط بقدرى است ، كه ريشهء حاصل‌تر شود و نموّ و رسيدن حاصل بسته به آب رود است ، ولى اين رود ، مانند نيل طغيان نمىكند . آب را بوسيله تلمبه‌ها و با دست بزراعت ميرسانند .\r\nدر بابل مانند مصر جويهاى زياد كنده‌اند . بزرگترين آنها ، كه كشتىرو است ، از فرات تا دجله امتداد مىيابد . نينوا در ساحل اين رود است . اين مملكت از تمام ممالكى ، كه ما مىشناسيم ، از حيث غله حاصل‌خيزتر و از جهات ديگر در عسرت زياد است . ميوه ، مثلا انجير و انگور و زيتون ، كم دارد ، ولى در عوض ثمر دمترا « 1 » در اينجا بقدرى زياد است ، كه زمين تخمى دويست ، سيصد تخم ميدهد و پهناى برگهاى گندم و جو به چهار انگشت ميرسد . از اينكه ارزن و كنجد\r\n\r\n\r\n","description":"","footnote":"\r\n( 1 ) - دمترا ، در يونان ربّ النّوع غلّه بود و مقصود هرودوت از ثمر دمترا غلّه است .\r\n","page_name":" 439 ","page_number":457},
  {"content":"\r\n\r\nببزرگى درختى مىشود ، ذكرى نخواهيم كرد ، اگرچه ميدانم ، كه چنين است ، زيرا اشخاصى ، كه در بابل نبوده‌اند ، گمان خواهند كرد ، مبالغه كرده‌ام . بابليها روغن زيتون استعمال نميكنند و بجاى آن از كنجد روغن ميگيرند . درخت خرما در تمام جلگه‌ها زياد است و بابليها از خرما نان ، شراب و عسل درست مىكنند .\r\nدرخت خرما را مانند درخت انجير بار مىآورند ، يعنى ميوهء درختى را ، كه يونانيها نروك گويند ، بدرخت‌هائى ، كه ميوه ميدهد مىبندند . چنين مىكنند ، تا زنبور داخل ميوه گرديده كمكى براى رسيدن آن گردد و ميوه از درخت نيفتد ، چه در ميوه‌هاى درخت نروك هم ، مانند درخت انجير وحشى ، زنبورهائى لانه كرده‌اند » .\r\nبعد هرودوت شرحى از لباس و اخلاق بابلىها ذكر كرده چنين گويد : « امّا از عادات بابلى آنچه عاقلانه به نظر ميآيد اين است : در بابل معمول بود ، كه سالى يك مرتبه در هر دهى دخترانى را ، كه بحدّ بلوغ رسيده بودند ، در يك جا جمع ميكردند و جمعى از مردان دور آنها مىايستادند . بعد جارچى دخترى را پس از ديگرى صدا كرده ميفروخت . اين كار از زيباترين دختر شروع ميشد و ، همين كه او را به قيمت گزافى ميفروخت ، ديگرى را ، كه از حيث زيبائى بعد از اوّلى ميآمد ، مىطلبيد .\r\nبدين ترتيب بابلىهاى غنى ، كه بحدّ بلوغ رسيده بودند ، دختران زيبا را مىخريدند و بابليهاى ساده يعنى عوام ، كه در جستجوى دختران زيبا نبودند ، حاضر ميشدند به قيمت كم دختران بدگل را بردارند . چون فروش اين دختران تمام مىشد ، جارچى زشت‌ترين دختر يا دختر ناقص‌الخلقه‌اى را طلبيده بآواز بلند ميگفت ، كى ميخواهد ، بنازل‌ترين پاداش اين دختر را بزنى اختيار كند ؟ و آن دختر را به كسى ميداد ، كه بگرفتن نازل‌ترين وجه راضى ميشد . پولى ، كه براى شوهر دادن اين نوع دختران بسيار زشت و ناقص‌الخلقه لازم ميشد ، به حساب دختران زيبا ميگذاشتند و بالنتيجه دختران زيبا دختران زشت و ناقص‌الخلقه را شوهر ميدادند . پدر نمىتوانست بميل خود دختر خود را شوهر دهد و نيز ممنوع بود ، كه كسى دخترى را بىضمانت ضامن‌ها بخانهء خود برد . ضامن‌ها ميبايست در نزد دختر ضمانت كنند ، كه مشترى\r\n\r\n","description":"","footnote":"","page_name":" 440 ","page_number":458},
  {"content":"\r\n\r\nدختر را ازدواج خواهد كرد . اگر زن و شوهر باهم سازگار نبودند ، زن ميبايست پولى را ، كه شوهر داده بود ، رد كند . اين عادت خوبى بود و حالا متروك شده .\r\nبابلىها ، براى اينكه دختران خود را مجبور نكنند به شهر اجنبى بروند ، بعدها ترتيب ديگرى پيش گرفتند . توضيح آنكه از مردم عوام آنهائيكه از جهت جنگ دوچار فقر و پريشانى شده‌اند ، با تن دختران خود كسب مىكنند . بابلىها عادات حكيمانهء ديگرى نيز دارند « 1 » : مرضائى را ، كه دستشان به طبيب نمىرسد ، بميدان مىبرند و رهگذر نزد مريض آمده با او صحبت مىكند . ممكن است ، كه يكى از رهگذرها مبتلا به همين مرض بوده يا كسى را مبتلا به اين مرض ديده باشد . در اين صورت چنين كس دوائى را ، كه استعمال كرده يا ديده است ، كه استعمال كرده و چاق شده‌اند به مريض مىگويد . برحسب عادت ممنوع است ، كه كسى مريض را ديده بگذرد و از او احوال‌پرسى نكند . مرده‌ها را در مس دفن مىكنند و سرودهاى بابلىها در اين موارد شبيه سرودهاى مصرى است . مرد و زن پس از اينكه باهم ارتباط يافتند ، بايد كندر بسوزانند و هر دو ، همين كه صبح در رسيد ، شست‌وشو كنند .\r\nقبل از اين كار دست بظرفى نميزنند . عادت اعراب همچنين است . بابليها عادتى دارند ، كه بسيار زشت است : هرزن بومى بايد يك دفعه در مدّت عمر خود با شخص خارجى در معبد آفروديت « 2 » ارتباط يابد . بعض زنان بابلى ، كه دولت‌مندند ، چون نميخواهند با زنان بىچيز مخلوط شوند ، بمعبد مزبور رفته در گردونه‌هائى جا مىگيرند و ملتزمين زياد پشت سر آنها مىايستند . مرد سكه‌اى روى زانوى زن انداخته مىگويد « تو را بنام مىلت‌تا ( آفروديت ) دعوت مىكنم » . سكه‌اى را ، كه خارجى مىدهد ، هرقدر كم باشد ، بايد زن قبول كند ، زيرا براى خدا داده مىشود و پس از اينكه زنى از معبد خارج شد ، ديگر به هيچ قيمتى با مردى ارتباط نمىيابد و زنان وجيهه زود از معبد خارج ميشوند ، و حال آنكه زنان زشت گاهى\r\n\r\n\r\n","description":"","footnote":"\r\n( 1 ) - مقصود هرودوت از عادت حكيمانهء اولى شوهر دادن زنان بدگل است بخرج زنان زيبا .\r\n( 2 ) - آفروديت در نزد يونانيها ربّة النّوع جمال بود و هرودوت اسم يونانى اين ربّة النّوع را ذكر كرده ، ولى قدرى پائين‌تر ميگويد بابلىها اين آلهه را مىلت‌تا ميناميدند .\r\n","page_name":" 441 ","page_number":459},
  {"content":"\r\n\r\nمجبور مىشوند ، سه چهار سال در معبد بمانند ، تا يك شخص خارجى به طرف آنها بيايد » .\r\n\r\nنهم - مطيع شدن فينيقيه و فلسطين\r\n\r\nفينيقيّه\r\nپس از تسخير بابل ، مملكت كلده با شهرهاى قديم سومر و اكد و كليهء مستملكات دولت سابق بابل جزو ايران گرديد . از جمله چنان كه ميدانيم فينيقيه بود . در مدخل ذكرى از فينيقيها شده ( صفحهء 27 ) ولى بواسطه اهميتى كه فينيقيها در عالم قديم داشتند و بملاحظهء مزايائى ، كه براى ايران هخامنشى از داشتن چنين ملتى در اطاعت خود حاصل شد ، مقتضى است كلمه‌اى چند بر آنچه گفته شده بيفزائيم .\r\nفينيقىها ملتى بودند سامىنژاد ، كه تقريبا در دو هزار و پانصد سال ق . م از عربستان سر برآورده بعدها بين درياى مغرب و جبل لبنان سكنى گزيدند . خود فينيقيها مىگفته‌اند ، كه موطن اصلى آنها سواحل خليج‌پارس بوده . فينيقيه معرب اسمى است ، كه يونانيها به اين مملكت داده‌اند و بمعنى « آلههء آفتاب سرخ است » كه از مشرق ظاهر شده ، امّا فينيقىها خودشان را كنعانيان ميناميدند . مذهب اينها بر شرك و بت‌پرستى بود و چيزهاى زياد از بابل اخذ كرده بودند . در ميان آلههء آنها در درجهء اوّل بعل ، يا خداى آسمان بود ، كه او را ( ملكارت ) ، يعنى پادشاه خدايان ميخواندند . از آلههء زن ، بيش از سايرين ، ( آستارت ) را ميپرستيدند ، كه همان ( ايستار ) بابلى است . اين ربة النوع را ملكهء آسمان و نيز خداى توالد و تناسل ميدانستند . از ساير خدايان ، ( ال ) ، رب النوع ساميها ، معروف بود كه ، در صيغهء مؤنث ( الات ) ميگفتند . از حيث تمدّن فينيقىها ، چون بين دو ملت متمدن عهد قديم ، يعنى مصريها و بابلىها واقع بودند ، چيزهاى زياد از آنها اقتباس كردند ، ولى بيشتر به بابلىها شباهت داشتند . از شهرهاى زياديكه در ساحل درياى مغرب بنا كرده بودند ، چند شهر معروف آفاق بود : صيدا ، صور ، ارواد و جبل . شهر آخرى را يونانيها بيب‌لس « 1 » ميناميدند . فينيقىها بواسطه نفاق\r\n\r\n\r\n","description":"","footnote":"\r\n( 1 ) -  Biblos . \r\n","page_name":" 442 ","page_number":460},
  {"content":"\r\n\r\nداخلى موفق نشدند جمع شده دولت واحدى تشكيل دهند و هر شهر امير يا پادشاهى داشت ، ولى در دريانوردى شهرتى بسزا يافتند . صيدا از قرن 16 تا 13 ق . م واسطهء تجارت غرب و شرق بود و صور پس از آن داراى همين مقام گرديد . مستعمرات و تجارتخانه‌هاى فينيقى در تمام عالم قديم پراكنده بود . اين مردم از طرف غرب تا جزاير بريطانياى كبير و از طرف مشرق تا بوغاز مالاكّا ، در نزديكى هندوچين ، تجارت ميكردند و موافق آثارى ، كه كشف شده ، در افريقاى جنوبى نيز مستعمراتى داشته‌اند . اين مملكت مكرّر تابع مصريها گرديد ، بعد در قرن هشتم ق . م ، در تحت تسلط آسوريها و در اوايل قرن ششم بتصرّف بابلىها درآمد . پس از آن در زمان كوروش جزو ممالك ايران گرديد ، و ليكن فينيقيها بتابعيت خارجه اهميت زياد نميدادند ، چه درياها و مستعمرات در تحت اقتدار آنها باقى ميماندند . رقيب بزرگ آنها يونانيها بودند ، كه در دريانوردى مهارت تامّى يافتند . اختراع رنگ ارغوانى ، يا كشف حيوانى ، كه اين رنگ از او گرفته ميشد ، و اختراع شيشه از فينيقىها است . اختراع الف باء را هم به آنها نسبت مىدادند ، ولى اكنون عقيدهء اكثر محققين اين است ، كه آنها الف‌باء را از عبرىها اقتباس و در ممالك غربى منتشر كردند . كلية ، چنان كه در مدخل گفته شد ، تمدّن مشرق قديم بتوسط فينيقىها در ممالك اروپا انتشار مىيافت . از تابع شدن فينيقيه بايران دو مزيّت بزرگ براى دولت هخامنش حاصل شد ، اوّلا تمام سفاين فينيقى به اختيار دولت مزبوره درآمد و بغتة دولت ايران اوّل دولت بحرى گرديد . راست است ، كه قبل از تسخير بابل هم دولت هخامنشى ، بواسطه تابع كردن يونانيهاى آسياى صغير ، داراى بحريه بود ، ولى عدّهء سفاين آنها با عدهء سفاين فينيقى مقابلى نمىكرد و ديگر اين نكته را بايد درنظر داشت ، كه يونانيهاى آسياى صغير باطنا با ايران نبودند ، و حال آنكه فينيقىها تا آخر دورهء هخامنشى نسبت بايران باوفا ماندند . فقط در زمان اردشير سوّم ، چنان كه بيايد ، صيدا شوريد و اين شورش را هم از سوء رفتار حاكم ايرانى دسته‌اند . ثانيا ايران آن زمان با داشتن فينيقيه بطور غيرمستقيم داراى نفوذى در مستعمرات و مستملكات فينيقيه در درياى مغرب گرديد . از جمله قرطاجنه است ،\r\n\r\n","description":"","footnote":"","page_name":" 443 ","page_number":461},
  {"content":"\r\n\r\nكه در ابتداء مستعمرهء فينيقى بود و بعد دولت تجارتى بزرگى شد . مداركى مىرساند ، كه اين دولت بواسطهء ارتباط با فينيقيه يا مملكت مادرى و از جهت همجوارى با مستملكات ايران در افريقا ، تمكين از اوامر دربار هخامنشى داشته ( شرح اين مطلب در فصل 1 باب 2 كتاب 2 بيايد ) اگر بخواهيم بيش از اين از فينيقيه صحبت كنيم ، از موضوع دور خواهيم افتاد و براى نماياندن درجهء عمران ، آبادى و ثروت صور در اين زمان ، بدرج بعض گفته‌هاى حزقيال اكتفا ميكنيم .\r\nو آن چنين است « 1 » ( كتاب حزقيال ، باب 27 ) « و كلام خدا بر من نازل شده گفت ، امّا تو اى پسر انسان ، براى صور مرثيه بخوان و به صور بگو ، اى كه نزد مدخل دريا ساكنى و براى جزيره‌هاى بسيار تاجر طوايف ميباشى ، خداوند يهوه چنين ميگويد : اى صور ، گفته‌اى ، كه من كمال زيبائى هستم ، حدود و در وسط دريا است و بنّايانت زيبائى تو را كامل كرده‌اند ، همهء تخته‌هايت را از صنوبر ساخته‌اند ، سرو آزاد لبنان را گرفته‌اند ، تا دگلها براى تو سازند .\r\nپاروهايت را از بلوطهاى باشان « 2 » ساختند و نشيمن‌هايت را از شمشاد جزاير كتيم « 3 » ، كه بعاج منبّت شده بود ، ترتيب دادند . كتان مطرّز « 4 » مصرى بادبان تو بود . . . اهل سيدون ( مقصود صيدا است ) و ارواد پاروزنان تو بودند و حكماى تو اى صور ، كه در تو بودند ، ناخدايان تو بودند . . . . تمام كشتىهاى دريا و ملاحان آنها در تو بودند ، تا براى تو تجارت كنند . . . . . فارس ، لود « 5 » و فوط « 6 » در افواجت مردان جنگى تو بودند . . . نقره ، آهن ، روى و سرب بعوض بضاعت تو ميدادند . بنىددان « 7 » سوداگران تو و جزاير بسيار بازارگانان دست تو بودند ، شاخهاى عاج و آبنوس را با تو معاوضه ميكردند . ارام « 8 » بفراوانى صنايع تو سوداگران تو بودند . بهرمان « 9 » ، ارغوان ، پارچه‌هاى قلاب‌دوزى ، كتان نازك ، مرجان و لعل\r\n\r\n\r\n","description":"","footnote":"\r\n( 1 ) - در انشاء مترجمين تورية تغييرى داده نشده و عين عبارات را نقل كرده‌ايم .\r\n( 2 ) - باشان قطعه‌اى است از كنعان در طرف شرقى اردن .\r\n( 3 ) - كتّيم را بعضى با قبرس تطبيق كرده‌اند و برخى با جزايرى در جنوب فلسطين .\r\n( 4 ) - قلّاب‌دوزى يا مليله‌دوزى .\r\n( 5 ) - ليديّه .\r\n( 6 ) - سوّم پسر حام ، در اينجا مقصود قومى است ، كه از نسل او تركيب يافته بود .\r\n( 7 ) - قومى بودند از نسل ، رعمة بن كوش بن حام .\r\n( 8 ) - حالا بيشتر آرام و آرامي گويند .\r\n( 9 ) - لعل سرخ ، پارچهء ابريشمى هفت رنگ .\r\n","page_name":" 444 ","page_number":462},
  {"content":"\r\n\r\nبعوض بضاعت تو ميدادند . يهودا و اسرائيل سوداگران تو بودند . حلوا ، عسل ، روغن و بلسان بعوض متاع تو ميدادند . اهالى دمشق بفراوانى صنايع تو و كثرت هر قسم اموال با شراب حلبون « 1 » و پشم سفيد با تو سودا ميكردند . . . . عرب و همهء سروران قيدار « 2 » بازارگانان دست تو بودند . بهترين همهء ادويه و هرگونه سنگهاى گران‌بها و طلا بعوض بضاعت تو ميدادند . . . حرّان ، كنّه « 3 » ، عدن و تجار سبأ ، اشّور و كلده سوداگران تو بودند . كشتىهاى ترشيش « 4 » قافله‌هاى متاع تو بودند . . . . پس در وسط دريا توانگر و بسيار معزّز گرديدى . پاروزنانت تو را بآبهاى عظيم بردند و باد شرقى تو را در ميان دريا شكست . . . بعد حزقيال گويد ( كتاب حزقيال ، باب 28 ) « و كلام خدا بر من نازل شده گفت ، اى پسر انسان برئيس صور بگو ، خداوند يهوه چنين ميفرمايد : چونكه دلت مغرور شده است و ميگوئى ، كه من خدا هستم و بر كرسى خدايان در وسط دريا نشسته‌ام و هرچند انسان هستى ، نه خدا ، ليكن دل خود را مانند دل خدايان ساخته‌اى . اينك تو از دانيال حكيم تر هستى و هيچ سرّى از تو مخفى نيست ، بحكمت و فطانت خويش توانگرى براى خود اندوخته‌اى ، طلا و نقره در خزاين خود جمع كرده‌اى . بفراوانى حكمت و تجارت خويش دولت خود را افزوده‌اى . پس بسبب توانگريت دلت مغرور گرديده .\r\nبنابراين ، خداوند يهوه چنين ميفرمايد ، چونكه دل خود را مثل دل خدايان گردانيده‌اى ، پس اينك غريبان و ستم كيشان امّت‌ها را بر تو خواهم آورد ، كه شمشيرهاى خود را بر ضدّ زيبائى حكمت تو كشيده جمال تو را ملوّث سازند . . . .\r\nاى پسر انسان ، براى پادشاه صور مرثيه بخوان و ويرا بگو : خداوند يهوه ميفرمايد ، تو خاتم كمال و مملوّ حكمت و كمال جمال هستى ، در عدن در باغ خدا بودى و هرگونه سنگ گران‌بها از عقيق سرخ ، ياقوت زرد ، عقيق سفيد ، زبرجد ، جزغ ، ياقوت كبود ، بهرمان و زمرّد پوشش تو بود . صنعت دفّها و نايهايت در تو از طلا بود ، كه در\r\n\r\n\r\n","description":"","footnote":"\r\n( 1 ) - حلبون ، يكى از شهرهاى شام ، كه بواسطهء خوبى شرابش معروف بود .\r\n( 2 ) - پسر اسمعيل و پدر يكى از قبايل عرب .\r\n( 3 ) - شهرى بود در كلده ، بقولى در آسور .\r\n( 4 ) - اين محل درست معلوم نيست ، گويا در سواحل شرقى افريقا بوده .\r\n","page_name":" 445 ","page_number":463},
  {"content":"\r\n\r\nروز خلقت تو آنها مهيا شده بود . . . . . . از روزيكه آفريده شدى ، تا روزيكه بىانصافى در تو پديد آمد ، برفتار خود كامل بودى ، امّا از كثرت سوداگريت شكم تو را از ظلم پر ساختند .\r\nپس خطا ورزيدى و من تو را از كوه خدا بيرون انداختم . . . . » . چنين بود عمران و ثروت فينيقيه ، كه شهرت آن در تورية منعكس شده و بما رسيده . در خاتمه لازم است گفته شود ، كه كوروش نسبت به فينيقيه هم سياست ملايمى اتخاذ كرد : شهر صيدا ، كه در زمان بخت النصر دوّم آسيب زياد يافته پست شده بود و ديگر امير يا پادشاهى نداشت ، در اين زمان از نو بلند شده داراى پادشاهى از خود شد ، كه دربار ايران معين مىكرد . صور ، كه در زمان بخت النصر آسيبى نيافته بود ، به حال خود باقى ماند و كوروش ، با اين مقصود ، كه شهرهاى فينيقيه با يكديگر متحد نشوند ، براى هركدام اميرى از خود فينيقيها معين كرد .\r\n\r\nفلسطين\r\nاين مملكت قديم هم در همين اوان تابع ايران گرديد . مضامين تورية راجع به كوروش بالاتر ذكر شد و در جاهاى ديگر اين كتاب نيز ، راجع به او و ساير شاهان هخامنشى ، بمناسبت مطلب آنچه مقتضى باشد ، گفته خواهد شد .\r\n\r\nدهم - امور شمال شرقى ايران ، فوت كوروش\r\nمورّخين يونانى راجع به كارهاى كوروش پس از تسخير بابل اطّلاعات كافى نمىدهند . باوجوداين مضامين نوشته‌هاى آنها را با اينكه ناقص است ، ذكر ميكنيم :\r\n\r\nروايت هرودوت\r\nمورّخ مزبور گويد ( كتاب 1 ، بند 210 - 212 ) : « پس از اينكه اين ملت ( يعنى بابلىها ) در تحت حكومت كوروش درآمد ، شاه خواست ماساژت‌ها را مطيع كند . مردم مزبور پر جمعيت و سلحشوراند ، مساكن آنها در طرف شرقى ماوراء آراكس « 1 » در مقابل ايس‌ّدن‌ها « 2 » است و بعضى اين مردم را سكائى ميدانند . گويند ، كه آراكس از رود ايستر « 3 » ( دانوب كنونى ) بزرگتر است .\r\n\r\n\r\n","description":"","footnote":"\r\n( 1 ) -  Araxe  ( مقصود هرودوت از آراكس سيحون است ، چنان كه چند سطر پائين‌تر اين معنى روشن خواهد بود ) .\r\n( 2 ) -  Issedons . \r\n( 3 ) -  Ister . \r\n","page_name":" 446 ","page_number":464},
  {"content":"\r\n\r\nبرخى آن را كوچكتر ميدانند . در آراكس ، چنان كه گويند ، جزايرى است زياد . قوت اهالى آن از ريشهء درختان است و در زمستان از ميوهء بعض آنها ، توضيح آنكه در تابستان اين ميوه‌ها را جمع كرده آذوقهء زمستان تهيه مىكنند .\r\nگويند ، كه اهالى درختان ديگرى نيز يافته‌اند ، كه ميوهء آنها را جمع كرده در آتش مياندازند و از بوى آن مست ميشوند ، چنان كه يونانيها از شراب مست ميگردند .\r\nهرقدر بيشتر از ميوهء مذكور در آتش اندازند بيشتر اين اثر را ميبخشد . در حال مستى برقص كردن و خواندن ميپردازند . رود آراكس از زمين ماتيانيان « 1 » جارى است .\r\nرود گيندس « 2 » هم ، كه كوروش آب آن را به 360 نهر انداخت و چهل مصب دارد ، از همين‌جا جريان مىيابد . از چهل مصب مزبور همه باستثناى يكى در باتلاقها گم ميشوند .\r\nدر اينجا مردمانى هستند ، كه قوتشان ماهى خام و لباسشان از پوست شير ماهى است .\r\nيكى از شعب آراكس در جلگه‌ها جارى است و بدرياى كسپين ( مقصود درياى خزر است ) ميريزد » . راجع به اين قسمت از نوشته‌هاى هرودوت لازم است گفته شود : در ابتداء ، از فحواى كلام مورّخ مذكور چنين برميآيد ، كه مقصودش از آراكس سيحون است ، زيرا مساكن ، ماساژت‌ها سواحل درياى آرال و ماوراء سيحون بود ، ولى از اينكه ميگويد رود گيندس يعنى ديالهء كنونى با آراكس از يك زمين ميگذرد ، خواننده نظرش به رود ارس متوّجه مىشود ، زيرا دياله ، كه بدجله ميريزد ، مناسبتى با سيحون ندارد . بنابراين بايد گفت ، كه هرودوت ، چون اطّلاعات جغرافيائى راجع به اين صفحات نداشته ، اشتباه كرده و مقصودش از آراكس همان سيحون است . محققين هم از آراكس سيحون فهميده‌اند و اسم اين رود را به يونانى آراكس و راجع بقرون بعد ياكسارت نوشته‌اند . اين‌نظر با جاهاى ديگر كتاب هرودوت هم موافقت مىكند ، زيرا چنان كه بيايد مساكن ايس‌ّدن‌ها را مورّخ مذكور تقريبا در ماوراء سيحون بين اين رود و كوههاى اورال نشان ميدهد . بعد هرودوت راجع ببحر خزر گويد : « اين درياى جدائى است ، كه با\r\n\r\n\r\n","description":"","footnote":"\r\n( 1 ) -  Matianiens . \r\n( 2 ) -  Gyndes  بصفحهء 392 رجوع شود .\r\n","page_name":" 447 ","page_number":465},
  {"content":"\r\n\r\nهيچ كدام از درياها اتصال نمىيابد ، چه دريائى ، كه يونانيها در آن كشتىرانى ميكنند ( يعنى بحر الجزاير . م . ) و دريائى ، كه ماوراء ستونهاى هركول است ( يعنى اوقيانوس اطلس ، زيرا جبل طارق را يونانيهاى قديم « ستونهاى هرقل » مىناميدند . م . ) و نيز درياى اريتره « 1 » فى الواقع يك دريا هستند ، امّا درياى كسپين درياى ديگرى است .\r\nطول آن را كشتىهاى پاروئى در مدّت پانزده روز مىپيمايند و عريض‌ترين جاى آن را همان كشتىها در هشت روز . از طرف غرب ، اين دريا تا كوه‌هاى قفقاز ، كه بزرگتر و بلندترين كوه‌ها است ، امتداد مىيابد . در كوه‌هاى قفقاز مردمان زياد سكنى دارند و قوت آنها از درخت‌هاى جنگلى است . گويند بعض درختان برگهاى عجيب دارد . اين برگها را سائيده و با آب مخلوط كرده با آن بر لباسهاى خود نقوشى مىكشند . اين نقشها زايل نمىشود ، مگر آنكه خود پشم ، كه لباس را از آن بافته‌اند ، مندرس شده از ميان برود . مردان اين مردمان با زنانشان مانند حيوانات آشكارا نزديكى ميكنند . از طرف مشرق درياى كسپين جلگه‌هائى بىحدّ واقع است و قسمت بزرگ اين جلگه‌ها مساكن مردمى است ، كه كوروش قصد آنها را كرد و به ماساژت معروفند ( از اين عبارت هرودوت هم معلوم است كه مقصود او از آراكس سيحون است . م . ) . جهات قشون‌كشى كوروش متعدّد بود .\r\nاولا او از حيث نژاد خود را وجودى برتر از بشر ميدانست و ديگر ، قصد هر ملتى را ، كه كرده بود ، كسى نتوانسته بود ، از عهدهء او برآيد . ملكهء ماساژت‌ها در آن زمان بيوهء پادشاه سابق آنها بود . اين ملكه را ( ت‌مىريس ) « 2 » مىناميدند .\r\nكوروش خواست او را ازدواج كند ، ولى ملكه فهميد ، كه كوروش طالب خود او نيست ، بلكه خواهان مملكت او است و جواب رد داد . پس از آن كوروش با قشون خود تا رود آراكس براند . بعد پلى روى رود مزبور ساخت و بر كشتىها برجهائى گذارد ، كه پر از مردان جنگى بود . وقتى كه كوروش مشغول اين كارها بود\r\n\r\n\r\n","description":"","footnote":"\r\n( 1 ) -  Erithree  ( هرودوت درياى احمر ، عمّان و خليج‌پارس را چنين مىنامد و خود اين كلمه بمعنى سرخ است ) .\r\n( 2 ) -  Tomyris . \r\n","page_name":" 448 ","page_number":466},
  {"content":"\r\n\r\nت‌مىريس سفيرى نزد او فرستاد ، كه اين پيغام را برساند : « شاه ماديها ، رها كن كارهائى ، كه ميكنى ، چه تو نميدانى نتيجهء اين كارها چه خواهد بود . اكتفا كن به آن چه دارى و بگذار ما هم در مملكت خود سلطنت كنيم ، ولى ، اگر نخواهى اين نصايح مرا بپذيرى و راحت نشينى يعنى خواهى ، كه دست و پنجه با ماساژت‌ها نرم كني ، بفرما و بيهوده براى اتّصال دو ساحل رود رنج مبر . ما بمسافت سه روز راه از ساحل دور ميشويم و تو ميتوانى به طرف مملكت ما بگذرى . اگر ترجيح دادى ، كه ما بمملكت تو عبور كنيم ، همان كار كن ، كه ما تكليف مىكنيم » ( يعنى بمسافت سه روز راه از ساحل دور شود ) . پس از رسيدن اين پيغام كوروش مجلس مشورتى از بزرگان پارس بياراست و پرسيد ، چه بايد كرد . همه متفقا گفتند ، كه بهتر است ما دور شويم و ملكهء ماساژت‌ها با لشكرش به اين طرف بگذرد .\r\nكرزوس ، پادشاه سابق ليديّه ، كه جزو ملتزمين كوروش بود ، اين رأى را نپسنديد و فكر خود را چنين بيان كرد : « شاها ، چون خدا مرا مطيع تو كرده ، از ابتداء من به تو وعده داده‌ام ، كه هرگونه بليه را از خانوادهء تو دور كنم . بدبختىهائى ، كه نصيب من شد ، براى من درس عبرت است . اگر تو خود را جاويدان ميدانى و در باب قشون خود نيز چنين عقيده دارى ، در اين صورت بهتر است ، كه من چيزى نگويم ، ولى اگر قائلى ، باينكه تو بشرى و سپاهيان تو نيز بشرند ، قبل از هر چيز بدان ، كه كارهاى انسان مانند چرخ است و چرخ اجازه نميدهد ، كه انسان الى الابد سعادتمند باشد . پس از اين مقدمه راجع به اين مسئله ، كه موضوع شور است ، عقيدهء من بر خلاف عقيدهء پارسىها است . اگر ما اجازه دهيم ، كه ماساژت‌ها به طرف ما بگذرند ، اين خطر براى تو حاصل است : در صورت شكست ، تمام مملكت را از دست خواهى داد ، چه ، اگر فاتح شدند ، ديگر برنگردند و بساير قسمتهاى مملكت تو دست اندازند ، اما در صورت فتح ، تو چندان بر آنها برترى نخواهى داشت ، كه از رود عبور كرده دشمن را در همه‌جا تعقيب كنى ، ولى خواهى خواست ، كه چنان كنى ، زيرا بر خود هموار نخواهى كرد ، كه بگويند ، كوروش\r\n\r\n","description":"","footnote":"","page_name":" 449 ","page_number":467},
  {"content":"\r\n\r\nپسر كبوجيه از زنى شكست خورده دست از مملكت او باز داشت . بنابراين من عقيده دارم ، كه از رود بگذريم و ، بقدريكه ماساژت‌ها عقب مىنشينند ، پيش رويم ، بعد سعى كنيم ، كه آنها را شكست دهيم . بقدرى كه من ميدانم ، ماساژت‌ها لذايذ زندگانى پارسىها را نچشيده‌اند و از تعيشات آنها اطلاعى ندارند . بنابراين عقيده دارم ، كه بفرمائى حشم را سر ببرند و شراب‌هاى خوب تهيه كنند . پس از آن از سپاهيان آنهائى را ، كه به كار جنگ نيايند ، در اردو گذاشته با قشون كارى به طرف ساحل رود برگردى . من تصوّر ميكنم ، كه ماساژت‌ها ، همين كه باردو رسيدند و آن همه مأكولات و مشروبات خوب يافتند ، جنگ را فراموش كرده به خوردن و آشاميدن بپردازند و ما در اين صورت ميتوانيم كارهاى بزرگ انجام دهيم » . عقيدهء بزرگان پارس و كرزوس متضاد بود و كوروش رأى كرزوس را پسنديده بملكهء ماساژت‌ها پيغام داد ، كه او عقب بنشيند ، چه كوروش ميخواهد بمملكت او بگذرد . پس از آن كوروش كرزوس را به كبوجيه پسر خود ، كه در صورت كشته‌شدن كوروش مىبايست جانشين شاه شود ، سپرده تاكيد كرد ، كه او را هميشه محترم بدارد . پس از اين توصيه ، كبوجيه و كرزوس را به پارس فرستاد و خود با لشكرش به آن طرف آراكس بگذشت . در ماوراء سيحون كوروش شب در خواب ديد ، كه پسر ارشد هيستاسپ ( مقصود ويشتاسب است ) در دو شانه‌اش پرهائى دارد ، كه با يكى آسيا را پوشيده و با ديگرى اروپا را . هيستاسپ پسر ارسام هخامنشى بود و پسر او را داريوش مىناميدند . داريوش ، چون بسن بيست سالگى نرسيده بود و به كار جنگ نميآمد ، در پارس مانده بود . كوروش بيدار شد و پس از تفكر ، چون خواب را با معني ديد ، هيستاسپ را در خلوت طلبيده به دو گفت : هيستاسپ ، پسر تو بر ضدّ من كنكاشى دارد ، من ثابت ميكنم ، كه اين اطلاع من صحيح است .\r\nخدا ميخواهد مرا حفظ كند ، اين است ، كه مرا آگاه ميدارد . من امشب در خواب ديدم ، كه پسر تو دو پر دارد ، با يكى بآسيا و با ديگرى باروپا سايه افكنده . اين خواب معنائى ندارد ، جز اينكه پسر تو بر ضدّ من است . سعى كن ، كه پسرت را ، پس از اينكه من از فتح اين مملكت\r\n\r\n","description":"","footnote":"","page_name":" 450 ","page_number":468},
  {"content":"\r\n\r\nفارغ شده به خانه مراجعت كردم ، بمحاكمه جلب كنى . كوروش چنين گفت ، زيرا پنداشت ، كه داريوش بر ضدّ او است ، ولى مقصود خدا از خواب مزبور اين بود ، كه كوروش در اين مملكت خواهد مرد و سلطنت او نصيب داريوش خواهد گرديد .\r\nهيستاسپ در جواب كوروش چنين گفت : « شاها ، زاده مباد آن پارسى ، كه بر ضدّ تو باشد و ، اگر چنين شخصى زاده ، بهتر است كه بىدرنگ بميرد . سوء قصد بر ضدّ كسى ، كه پارس را از اطاعت ديگران رهانيده و آقاى تمام ملل كرده ؟ اگر تعبير خواب تو اين است ، كه پسر جوان من ميخواهد بر تو قيام كند ، من او را به اختيار تو ميگذارم ، تا آنچه خواهى با او بكنى » .\r\nچنين گفت هيستاسپ و بعد ، از آراكس عبور كرده به طرف پارس رفت ، تا پسر خود را براى ترضيهء خاطر كوروش توقيف كند . در اين احوال كوروش از رود آراكس بمسافت هشت روز پيش رفت و موافق عقيدهء كرزوس رفتار كرده با قشون كارآمد خود به طرف آراكس عقب نشست و سپاهيان بىكاره را در محل بگذاشت . پس از آن ثلث قشون ماساژت‌ها باردوى پارسىها حمله برده با سپاهيان جنگى جنگيدند و اينها مقاومت كرده كشته شدند . بعد همين كه ماساژت‌ها ماكولات و مشروبات را ديدند ، چنان كه عادت آنها بود ، پس از فتح بسور پرداخته زياد خوردند و آشاميدند .\r\nدر اين حال خواب بر آنها مستولى شد و پارسىها ، كه عقب نشسته و مراقب احوال بودند ، همين كه ماساژت‌ها را در خواب ديدند ، بر آنها تاختند و عدّه‌اى را كشته اكثر ماساژت‌ها را با رئيس آنها ، كه پسر ملكه بود و سپارگاپىسس « 1 » نام داشت ، اسير كردند . وقتى كه ملكه ، از آن‌چه بسر لشكر او آمده بود ، آگاه شد ، رسولى نزد كوروش با اين پيغام فرستاد : « اى كوروش ، كه از خونخوارى سير نمىشوى ، بر خود مبال ، كه بواسطهء ثمر انگور مزوّرانه پسر مرا اسير كرده‌اى ، مغرور مشو ، كه بدين وسيله بر او دست يافته‌اى ، چه اين كار در دشت نبرد و از راه مردانگى نبوده .\r\nحالا پند مرا گوش كن ، زيرا صلاح تو را ميگويم ، پسر مرا پس ده و از مملكت ما بيرون رو ، بىاينكه مجازات بينى . اگر چنين نكنى ، در ازاى جسارتى ؛ كه نسبت بثلث قشون من كرده‌اى ، قسم ميخورم بآفتاب ، خداوند ماساژت‌ها ، كه تو را از\r\n\r\n\r\n","description":"","footnote":"\r\n( 1 ) -  Spargapises . \r\n","page_name":" 451 ","page_number":469},
  {"content":"\r\n\r\nخونخوارى سير كنم ، اگرچه تو سير نميشوى » . كوروش به اين پيغام ملكه وقعى ننهاد . پسر ملكه ، وقتى كه از مستى به خود آمد و بر آنچه واقع شده بود ، آگاهى يافت ، از كوروش تمنى كرد ، كه از غل و زنجير او را رها كنند و همين كه آزاد شد ، فورا خود را كشت . چنين بود مرگ سپارگاپىسس . چون كوروش نصيحت ت‌مىريس را نپذيرفته بود ، او تمام قواى خود را جمع كرده به كوروش حمله كرد .\r\nگمان ميكنم ، كه اين جدال سخت‌ترين نبردى بود ، كه تا آن زمان بين بربرها رويداده بود « 1 » و ، چنان كه شنيده‌ام ، شرح اين جنگ چنين بوده : در ابتداء طرفين از دور به يكديگر تير انداختند ، بعد ، وقتى كه تيرهاى طرفين تمام شد ، از نزديك با نيزه و شمشير جنگ كردند . هر دو طرف مدّتى مديد پا فشردند و كسى رو بفرار نگذاشت ، بالاخره ماساژت‌ها فاتح شدند ، چه قسمت بزرگ لشكر پارس در دشت نبرد معدوم و كوروش هم كشته شد . مدّت سلطنت او 28 سال بود . ت‌مىريس امر كرد ، خيكى را پر از خون آدم كردند ، بعد نعش كوروش را يافته سر او را در خيك انداخت و استهزاء كرده چنين گفت : « هرچند من تو را در جنگ شكست دادم ، ولى تو از راه تزوير مصيبتى براى من تهيه كردى و پسر مرا از من گرفتى . چنان كه به تو گفته بودم ، حالا تو را از خونخوارى سير ميكنم » . بعد هرودوت گويد ( كتاب 1 ، بند 214 ) « راجع بفوت كوروش حكايات زياد است ، روايتى را كه من ذكر كردم ، بحقيقت نزديك‌تر است » ( معلوم مىشود ، كه خود هرودوت هم از صحت اين روايت مطمئن نبوده . م . ) .\r\n\r\nروايت كتزياس\r\nكتزياس شرح اين جنگ را طور ديگر ذكر كرده ، مورّخ مذكور گويد :\r\nكوروش بجنگ مردمى موسوم به دربيك « 2 » رفت . پادشاه اين قوم آمرّايوس « 3 » نام داشت . جنگ سختى در گرفت ، سواره نظام حمله كرد و در بيكىها آن را بكمين‌گاهى كشيده با فيل‌هاى خود احاطه كردند . در ابتداء سواره نظام پارسى بپراكند ، ولى بعد جمع شد . كوروش از اسب به زير افتاد و يكى از جنگيهاى هندى زوبينى به طرف او انداخت ، كه بران او آمد . او را بلند كرده باردو بردند\r\n\r\n\r\n","description":"","footnote":"\r\n( 1 ) - بربر يعنى غير يونانى .\r\n( 2 ) -  Derbikkes  ( دربيك‌ها يكى از اقوام سكائى بودند و در نزديكى درياچه آرال ميزيستند ) .\r\n( 3 ) -  Amorraios . \r\n","page_name":" 452 ","page_number":470},
  {"content":"\r\n\r\n( 5 ) - پاسارگاد - ( مشهد مرغاب ) - مقبرهء كوروش بزرگ ( ديولافوا ، صنايع ايران قديم ، جلد 1 ، گراور 19 )\r\n\r\n","description":"","footnote":"","page_name":" 453 ","page_number":471},
  {"content":"\r\n\r\nدر اين جنگ از طرفين ده هزار نفر كشته شدند . روز ديگر آمورگس « 1 » ، پادشاه سكائى ، با 20 هزار مرد جنگى وارد شده بكمك پارسيها شتافت . حملات سخت او دربيك‌ها را از جا كنده هزيمت داد . آمرّايوس پادشاه دربيك‌ها با دو پسرش كشته شدند . تلفات در بيك‌ها سى هزار نفر بود . پس از آن تمام مردم دربيك مطيع گشتند .\r\nكوروش وصاياى خود را كرده تخت سلطنت را به پسر ارشد خود كامبيز ( كبوجيه ) و حكومت باختر ، خوارزم ، پارت و كرمان را به پسر كوچك‌تر ، كه نامش تانيوك - سارسس « 2 » بود ، داد و ولايات پسر كوچكتر را از تأديه ماليات و عوارض معاف كرد . بعد حكومت گرگان را ببرادر خود مگابرن « 3 » و حكومت مردم در بيك را ، كه تازه مطيع كرده بود ، به اسپىتاسس « 4 » پسر اسپىتاماس « 5 » اعطا كرد .\r\nكوروش بپسران خود سپرد ، كه مطيع مادرشان باشند ، ( هرودوت گويد كه كاسان‌دان ، مادرشان ، قبل از فوت كوروش در گذشته بود . م . ) و با آمرگس ، كه خدمت‌ها به او كرده ، دوستى محكم داشته باشند . بعد خواست ، كه در پيش او برادرها و خويشان دست برادرى و اتحاد به يكديگر بدهند ، دعا كرد دربارهء آنهائيكه در دوستى ثابت‌اند و نفرين فرستاد بآنهائيكه از قول خود تخلف ميكنند . پس از آن كوروش بفاصلهء سه روز درگذشت .\r\n\r\nروايت برس\r\nمورّخ كلدانى موافق نقل قولى ، كه از او مىكنند ، نوشته بود ، كه كوروش با قوم دها يا داه جنگ كرد و در ميان كارزار كشته شد . دها قومى بود سكائى كه در مجاورت گرگان سكنى داشت .\r\nاين است مضامين نوشته‌هاى دو مورّخ يونانى و نقل قولى ، كه از مورّخ كلدانى كرده‌اند . تمامى اين روايات منافات كلى با روايت كزنفون دارد و مقتضى است ، كه ببينيم ، او راجع به كارهاى كوروش پس از فتح بابل و فوت او چه ميگويد .\r\n\r\n\r\n","description":"","footnote":"\r\n( 1 ) -  Amorges . \r\n( 2 ) -  Tanyoxarces . \r\n( 3 ) -  Megabernes . \r\n( 4 ) -  Spitaces . \r\n( 5 ) -  Spitamas . \r\n","page_name":" 454 ","page_number":472},
  {"content":"\r\n\r\n\r\nروايت كزنفون\r\n\r\nمراجعت كوروش به پارس\r\n( كتاب 8 ، فصل 5 ) پس از چندى چون كوروش ديد ، كه كارها در بابل روش خوبى دارد ، بفكر افتاد ، كه از آنجا حركت كند و در تهيهء مسافرت پارس شده امر كرد ، كه ملتزمينش از او پيروى كنند ، بعد همين كه ديد ، كه چيزهاى لازم آماده است ، حكم كرد گردونه‌ها را ببندند . در اينجا لازم است از ترتيبى ، كه موافق آن قشون كثير العده او اردو ميزد و حركت ميكرد و نيز از اين نكته ، كه هركس جاى خود را ميگرفت شمه‌اى بگوئيم . معلوم است ، كه چون شاه پارس اردو مىزند ، تمام درباريان با او هستند و تابستان و زمستان زير چادرها منزل ميكنند . كوروش اولا امر كرد ، كه مدخل خيمهء او رو به آفتاب طالع باشد و فاصله خيمهء خود را از چادر نيزه‌داران معين كرد ، بعد چادر خبازان را از طرف دست راست و چادر آشپزها را از سمت دست چپ قرار داد و نيز امر كرد اسب‌ها را از طرف راست و چهارپايان بارى را از سمت چپ جا دهند . باقى جاها چنان معين شد ، كه هر لشكر بىزحمت جا و فضاى خود را بشناسد . وقتى كه اردو ميخواهد حركت كند ، هركس بار و بنهء خود را برميدارد و بعضى آن را بحيوانات بارى بار ميكنند . مأمورين بنه همه دفعة بمحلاتى ، كه سپرده به آنها است ، رفته و همه در يك زمان بار ميكنند . بنابراين زدن چادرها يا برچيدن آنها در يك زمان به عمل ميآيد . راجع بآذوقه نيز چنين است :\r\nچون هركدام از خدمه وظيفهء مخصوصى دارد ، براى تمام غذاها زمانى بيش از زمان صرف يك غذا لازم نيست . نه فقط كوروش به خبازان و آشپزها جائى مناسب با كارشان ميداد ، بلكه ، وقتى كه محله‌ها را بين قشون تقسيم ميكرد ، نوع اسلحه را درنظر ميگرفت و هر لشكر ، چنان خوب جاى خود را ميدانست ، كه بىاشتباه در جاى خود قرار مىيافت . كوروش عقيده داشت ، كه يك خانهء خصوصى بايد مرتب باشد تا ، اگر چيزى بخواهند برگيرند ، بدانند كجا است . با اين حال پس بطريق اولى بايد در موقع جنگ جاى هر لشكر و دسته‌اى معلوم باشد ، زيرا مواقع اقدام بسته بدقايقى است و بهره‌منديهاى بزرگ نتيجهء استفاده‌ايست ، كه از دقايق مىشود . هر دفعه\r\n\r\n","description":"","footnote":"","page_name":" 455 ","page_number":473},
  {"content":"\r\n\r\nكه كوروش توقّف ميكرد ، خيمهء او را در وسط اردو ميزدند ، زيرا اين‌جا از همه‌جا بيشتر حفاظ داشت . دور خيمهء او چادرهاى نزديكترين دوستان او واقع بود . پس از اينها چادرهاى سواره نظام و عرابه‌رانها دايره‌وار زده ميشد . اينها را در محلهاى محفوظى جا ميداد ، زيرا در موقع حمله نمىتوانستند ، فورا اسلحه برگيرند و مدتى لازم بود ، تا به حال مدافعه درآيند . محلهاى سپاهيان سبك اسلحه از طرف راست و چپ خيمهء او و نيز خيمه‌هاى سواره نظام بود ، كمانداران قسمتى در رأس و قسمت ديگر در دنبال سواران جا مىگرفتند ، سپاهيان سنگين اسلحه و آنهائيكه سپرهاى بزرگ داشتند ، مانند ديوارى اردو را احاطه داشتند ، تا بسواره نظام كمك كرده فرصت به او بدهند ، كه اسلحه برگيرد ، سپاهيان سنگين و سبك اسلحه و نيز كمانداران در حال استراحت هم صفوف خود را از دست نميدهند و از اين ترتيب دو مزيت حاصل است :\r\nاوّلا اگر دشمن بخواهد شبيخون بزند ، سپاه سنگين اسلحه دشمن را عقب مينشاند ، ثانيا تيراندازان بوسيلهء تير و زوبين‌اندازى خود سپاه سنگين اسلحه را از دشمنى كه نزديك مىشود ، دفاع ميكنند . هريك از خيمه‌هاى فرماندهان ، براى امتياز ، بيرقى مخصوص دارد و ، چنان كه خدمهء باهوش خانه‌هاى شهرنشين‌هاى زياد و مخصوصا معروفين شهر را ميشناسند ، نوكرهاى كوروش هم خيمه‌ها و بيرق‌هاى صاحب منصبان عمده را مىشناختند و ، اگر كوروش كسى را ميخواست ، خدمه‌اش مجبور نبودند در جستجوى چادر او باشند ، بلكه از كوتاه‌ترين راه بخيمهء او درميآمدند . چون هريك از ملل محلهء مخصوصى داشت ، به آسانى ممكن بود ، فهميد ، كه در كدام قسمت اطاعت جنگى هست و در كدام يك مقرّرات اجرا نميشود . كوروش معتقد بود ، كه با اين ترتيب اردويش ، اگر دشمن شب يا روز ناگهان حمله كند ، به كمينگاهى خواهد افتاد . كوروش عقيده داشت ، كه فن تعبية الجيش ( سپاه‌آرائى ) در اين نيست ، كه شخص صفوف سپاهيان را در يك جبههء طولانى يا كوتاه بيارايد ، يا خط را مبدّل بستون كند و يا ترتيب جدال را ، نظر باينكه دشمن از سمت راست يا چپ و يا عقب حمله مىكند ، تغيير دهد ، بلكه در اين است ، كه شخص بتواند ، نظر باقتضاى\r\n\r\n","description":"","footnote":"","page_name":" 456 ","page_number":474},
  {"content":"\r\n\r\nموقع ، قشون خود را تقسيم كند و قسمتها را به جاهائى ، كه بيش از هر جاى ديگر داراى مزايا است بگمارد و نيز بشتابد ، كه سرعت حركت تحصيل كند . اين چيزها بعقيدهء او هنرمندى يك مرد تعبية الجيشى را نشان ميداد و او هيچ يك از اين كارها را باهمال نميگذراند . كوروش در موقع حركت ، نظر به حدسياتى ، ترتيبات گوناگون مقرّر ميداشت ، ولى در اردوگاه ترتيبى ، را كه ذكر كردم ، كمتر تغيير ميداد .\r\n\r\nورود كوروش به ماد\r\n( كتاب 8 ، فصل 5 ) همين كه قشون وارد ماد گشت ، كوروش بديدن كياكسار رفت و ، پس از روبوسيهاى ابتداى ورود ، به كياكسار گفت ، كه در بابل قصرى براى او تدارك كرده ، تا هرگاه به آسور رود ، مكانى از خود داشته باشد . در همان وقت كوروش هداياى زياد و گرانبها به كياكسار داد و او اين هدايا را پذيرفته بتوسط دخترش تاجى از زر و طوق و ياره و يك لباس مادى فاخر به كوروش بخشيد ، وقتى كه دختر جوان تاج را بر سر كوروش ميگذاشت ، كياكسار گفت : « كوروش اين دختر من است ، او را بنكاح تو درميآورم ، پدرت هم دختر پدر مرا گرفت و تو از اين زواج به دنيا آمدى ، دختر من همان طفلى است ، كه تو در كودكى همواره او را نوازش ميكردى .\r\nاگر در آن زمان كسى از او ميپرسيد ، زن كى خواهد شد ، او جواب ميداد : « زن كوروش » چون من پسر حلال‌زاده ندارم ، تمام ماد را جهيز دخترم قرار مىدهم » .\r\nكوروش جواب داد : « كياكسار ، من ارزش قرابتى را ، كه با دخترت و جهيز او قرار ميدهى ، خوب ميفهمم ، ولى قبل از اينكه جواب بدهم ، ميخواهم رضايت پدر و مادرم را تحصيل كنم » . چنين گفت كوروش و باوجوداين هدايائى ، كه ميدانست خوش‌آيند دختر و خود كياكسار خواهد بود ، به او داد و پس از آن عازم پارس گرديد .\r\n\r\nكوروش در پارس\r\n( كتاب 8 ، فصل 5 ) كوروش چون بسرحدّ پارس رسيد ، قسمت بزرگ قشونش را در آنجا گذارده با دوستانش به شهر رفت و حشم زياد براى تمام پارسيها ، چه براى قربانى و چه براى ضيافت با خود برد .\r\n\r\n","description":"","footnote":"","page_name":" 457 ","page_number":475},
  {"content":"\r\n\r\nهدايائى نيز با خود برداشت ، تا به پدر و مادر ، دوستان ، كاركنان دولت ، پيرمردان و هم‌تيم‌ها بدهد . در اين موقع كوروش بذل و بخشش‌هائى نسبت بمردان و زنان پارس كرد ، كه اكنون هم شاهان پارس ، چون به پارس ميروند ، مىكنند . پس از آن كبوجيه پيرمردان پارسى و كاركنان دولت را ، كه اقتدار سلطنتى دارند ، دعوت كرده چنين گفت : « اى پارسىها و اى كوروش ، شما ميدانيد ، كه من تا چه اندازه بشما محبت ميورزم ، من شاه شما هستم و تو ، اى كوروش ، پسر منى . بنابراين حق است ، آن‌چه را كه در نفع شما ميدانم ، بگويم . وقتى كه كوروش در رأس قشون شما حركت كرد ، با دادن سپاه و سپردن فرماندهى بوى او را بزرگ كرديد . كوروش هم بفضل خدايان شما را در ميان آن مردمان آسيا ، كه لايق احترامند ، نامى كرد .\r\nاو مردان دلير را بثروت رساند ، او غذا و مخارج سربازان را داد و ، چون سواره نظامى براى پارسىها تشكيل كرد ، باعث شد ، كه شما در جنگ‌هاى صحرائى برترى بيابيد . اگر شما ( يعنى پارسيها و كوروش ) همان حسّيّات را بورزيد ، نيكىهاى بزرگ بيك‌ديگر خواهيد كرد ، ولى اگر تو ، اى كوروش ، مغرور سعادت‌مندى خود شده بخواهى در نفع شخصى رياست كنى و شما ، اى پارسيها ، بواسطهء حسد بخواهيد به او ضرر برسانيد ، بدانيد ، كه خودتان را از سعادت بزرگ محروم خواهيد داشت .\r\nبراى احتراز از چنين بدبختى و براى اينكه خوشىهاى ديگر براى خودتان تأمين كنيد ، همه باهم براى خدايان قربانى كنيد و بعد در حضور آنان چنين قول دهيد :\r\nتو ، اى كوروش ، قول بده ، كه اگر كسى مسلّح داخل پارس شد و خواست قوانين آن را معدوم كند ، تو از پارس دفاع خواهى كرد . شما هم ، اى پارسيها ، تعهد كنيد ، كه ، اگر كسى خواست حكومت را از كوروش انتزاع كند يا ملتى را ، كه باطاعت درآورده ، از دولت او جدا سازد ، بمجرّد دعوت بكمك او خواهيد شتافت . تا من زنده هستم ، دولت پارس بدست من است ، پس از مرگ من ، البته كوروش جانشين من خواهد بود . اگر زنده بماند ، وقتى كه به پارس بيايد ، او براى خدايان عوض شما قربانى خواهد كرد ، چنان كه امروز من مراسم قربانى را بجا ميآورم و ، چون\r\n\r\n","description":"","footnote":"","page_name":" 458 ","page_number":476},
  {"content":"\r\n\r\nغايب باشد ، صلاح شما بعقيدهء من در اين است ، كه شخصى لايق انتخاب كنيد ، تا آنچه را كه نسبت بخدايان فريضه است ، بجا آرد » .\r\nسخن كبوجيه را كوروش و كاركنان دولت پسنديدند و خدايان را بشهادت طلبيده قرارداد را پذيرفتند . اكنون هم پارسىها و شاه اين قرارداد را رعايت مىكنند .\r\nپس از آن كوروش از پارس حركت كرد و ، همين كه به ماد برگشت ، با رضايت پدر و مادر دختر كياكسار را گرفت . زيبائى اين دختر را هنوز هم توصيف ميكنند .\r\nبعض نويسندگان عقيده داشتند ، كه كوروش خالهء خود را ازدواج كرد ، ولى در اين صورت بايستى اين طفل پيرزنى باشد . پس از عروسى ، كوروش بگردونه نشسته حركت كرد .\r\n\r\nفرستادن ولات بايالات\r\n( كتاب 8 ، فصل 6 ) چون كوروش به بابل برگشت ، مقتضى ديد ، كه بايالات مسخره ولاتى بفرستد ، ولى با اين شرط ، كه كوتوالهاى قلاع و رؤساء قسمت‌هاى هزار نفرى « 1 » در تحت اوامر خود او باشند . او چنين كرد ، تا اگر يك والى از ثروت و كثرت دست‌نشانده‌هاى خود مغرور شده بخواهد مستقل شود ، قشون ايالت را در مقابل خود بيند . پس از اين تصميم ، او رؤساء عمده را جمع كرد ، تا به آنها بگويد ، كه كى بكدام ايالت ميرود و با چه شرايط . او بدين عقيده بود ، كه ، اگر از اوّل شرايط را به آنها بگويد ، با رغبت دستور او را خواهند پذيرفت ، ولى ، اگر پس از ورود به محل اين دستورها داده شود ، گمان خواهند كرد ، كه بواسطه بىاعتمادى ميخواهند آنها را محدود كنند . وقتىكه همه حاضر شدند ، كوروش چنين گفت : « دوستان ، ما ساخلو و كوتوال در شهرهائى ، كه مطيع شده‌اند ، گذاشته‌ايم . در موقع حركت به آنها دستور دادم ، كه بكارى جز حفظ خندق‌ها دخالت نكنند ، من نميتوانم آن‌ها را منفصل كنم ، زيرا مطابق امر من رفتار كرده‌اند ، ولى به نظر من لازم است ولاتى بايالات بفرستم ، تا اهالى را اداره كنند ، ماليات‌ها را وصول كرده حقوق ساخلو را\r\n\r\n\r\n","description":"","footnote":"\r\n( 1 ) -  Chiliarques . \r\n","page_name":" 459 ","page_number":477},
  {"content":"\r\n\r\nبرسانند و بامورى ، كه از وظايف آنها است ، نظارت داشته باشند . اشخاصى ، كه در اينجا خانه دارند و من آنها را بايالات ميفرستم ، لازم است در آنجاها هم داراى اراضى و خانه شوند ، تا پس از ورود در منازل خود سكنى گزينند و ماليات‌ها را اينجا بفرستند » . پس از آن كوروش براى يكعده از نزديكان خود خانه و دست‌نشانده هائى در اغلب شهرهاى مسخر معين كرد . اكنون هم اين املاك و علاقه ، كه در ممالك مختلف دولت پارس است ، باعقاب اين اشخاص تعلق دارد ، اگرچه اعقاب آنها در دربار شاه باشند . بعد كوروش گفت : « لازم است ولات اشخاصى باشند ، كه بتوانند بهتر و زيباترين چيزهائى را ، كه در ايالت خود مييابند ، باينجا بفرستند ، تا بىاينكه ما از خانهء خود خارج شويم ، بتوانيم از مزاياى هر ايالتى بهره برداريم .\r\nبخصوص ، كه اگر خطرى براى ولات رو دهد ، ما بايد از آنها دفاع كنيم » . پس از اين نطق ، ايالات را به كسانى از دوستان خود داد ، كه شرايط مقرّره را قبول داشتند و طالب حكومت بودند و اشخاصى را انتخاب كرد ، كه از همه كافىتر ميدانست :\r\nبه عربستان مگابيز را فرستاد ، به كاپادوكيه ارته‌باتاس « 1 » را ، فريگيّهء بزرگ را به ارته‌كاماس « 2 » داد ، ليكيه و يونيّه را به كرىسان‌تاس ، كاريه را به آدوسيوس ، چنان‌كه ميل اهالى بود ، فريگيّه را ، كه در نزديكى هلس‌پونت است ( فريگيهء سفلى ) و نيز االيد را به فرنوخوس ، به كيليكيه ، قبرس و پافلاگونيّه كوروش ولات پارسى نفرستاد ، زيرا اهالى آن در موقع محاصره بابل با ميل از او متابعت كردند ، ولى باجى براى آنها مقرّر داشت . آنچه كوروش در آن زمان كرد ، اكنون هم باقى است : توضيح آنكه ساخلوهاى قلاع در تحت اوامر خود شاه‌اند و رؤساء قسمت‌هاى هزار نفرى را خود شاه معين و اسامى آنها را در كتابى يادداشت مىكند ( مقصود كزنفون از رئيس قسمت هزار نفرى « 3 » همان كوتوال قلعه است از اينجا بايد استنباط كرد ، كه ساخلو هر قلعه مركب از هزار نفر بوده ) .\r\nكوروش به ولات توصيه كرد ، كه اعمال او را سرمشق قرار داده از او تقليد كنند : اوّلا از پارسيهائى ، كه ملتزم آنها هستند و ، نيز از متحدين ، سواره نظام و\r\n\r\n\r\n","description":"","footnote":"\r\n( 1 ) -  Artabatas . \r\n( 2 ) -  Artacamas . \r\n( 3 ) -  Chiliarques . \r\n","page_name":" 460 ","page_number":478},
  {"content":"\r\n\r\nعرابه‌رانهائى ترتيب دهند ، ثانيا از اشخاصى ، كه در حدود ايالت ولات خانه و اراضى دارند ، بخواهند ، كه هر روز در درب خانهء آنها حاضر شوند . اين اشخاص بايد معتدل باشند و خودشان را براى اجراى اوامر والى حاضر كنند . رابعا والى بايد تربيت اطفال را در تحت‌نظر داشته باشد ، چنان كه خود او ( يعنى كوروش ) دارد ، خامسا والى مردانى را ، كه در درب خانهء او حاضر ميشوند بايد غالبا به شكار برد و آنان و نيز خود را بورزشهاى نظامى مشغول دارد . كوروش به آنها گفت : « هركس از شما عدهء بيشترى عرابه‌ران و بهترين سواره نظام را دارا باشد ، براى من مانند دوستى است باوفا ، از من پاداش خواهد يافت و عمادى محكم براى پارسىها و دولت من خواهد بود . در مجالس شما هم ، مانند مجالس من ، جاهاى محترم بايد بلايق‌ترين اشخاص داده شود ، ميز شما مانند ميز من بايد داراى غذاهاى وافر باشد ، كه اهل خانه و دوستانتان غذا بخورند و همه روزه اشخاصى ، كه كارهاى خوب ميكنند ، مفتخر شوند ( يعنى از سر ميز شما غذا بخورند ) بايد پارك داشته باشيد و حيوانات سبع در آنجا نگاهداريد ( مقصود از پارك باغهاى وسيعى است ، كه پر از شكار بود و آن را بپارسى قديم پرديس « 1 » ميگفتند و فردوس هم از همين كلمه آمده ) .\r\nهيچگاه قبل از ورزش غذا نخوريد و باسبهاى خودتان ، تا كار نكرده‌اند ، خوراك ندهيد . شرايط زندگانى انسان چنين است ، كه من تنها قادر نخواهم بود ، تمامى دوستان و اموال آنها را حفظ كنم . اگر بايد با مردانگى خود و رفقايم بكمك شما آيم ، خودتان و كسانتان هم بايد متحدين من باشيد . ميل دارم ، كه شما اين نكته را بفهميد :\r\nچيزهائى ، كه من از بندگانم ميخواهم ، از شما نميخواهم و كارى را ، كه بشما ميگويم ، بكنيد ، خودم هم همان كار را ميكنم . خلاصه ، چنان كه بشما ميگويم از من تقليد كنيد ، شما هم بايد از مأمورين خود بخواهيد ، كه از شما تقليد كنند .\r\nدستورهائى ، كه كوروش داد ، در زمان ما هم مرعى است : از اين جهت است ، كه تمام ساخلوها و مستحفظين در تحت اوامر خود شاه ميباشند ، تابعين و زيردستان\r\n\r\n\r\n","description":"","footnote":"\r\n( 1 ) -  Paradis . \r\n","page_name":" 461 ","page_number":479},
  {"content":"\r\n\r\nبدرب خانه‌هاى رؤساء حاضر ميشوند ، تمام خانه‌هاى بزرگ و كوچك بيك ترتيب اداره مىشود ، در همه‌جا جاهاى محترم را بلايق‌ترين اشخاص مىدهند ، همه‌جا در موقع حركت قشون ترتيبى را ، كه ذكر كردم ، رعايت ميكنند و در هرجا ، با وجود كثرت كارها ، چند صاحب منصب كارها را انجام ميدهد . كوروش ، پس از اينكه به ولات آموخت ، كه چگونه بايد رفتار كنند ، قشونى بهريك داده آنها را مرخص كرد و به آنها گفت ، كه خودشان را براى يك سفر جنگى در سال بعد و براى سان سربازان ، اسلحه ، اسبها و عرّابه‌ها آماده دارند . فراموش نكنيم ، كه گويند كوروش تأسيسى هم كرد ، كه اكنون هم دوام دارد : همه ساله فرستاده‌اى از طرف شاه با قشونى بايالات مختلف مملكت ميرود . اگر حكام احتياجى بقواى لشكرى داشته باشند ، به آنها كمك مىكند و ، اگر تند و شديد العمل باشند ، آنها را باعتدال واميدارد . هرگاه در پرداختن باج يا نظارت بامنيت اهالى و يا زراعت مسامحه ميكنند و يكى از وظايف خود را مهمل ميگذارند ، فرستاده اقدام مىكند و ، اگر نميتواند كارى كند ، مراتب را بشاه اطلاع ميدهد و او تصميم ميگيرد ، كه با مقصر چه بايد كرد . مفتشين عادتا از ميان اشخاصى انتخاب ميشوند ، كه دربارهء آنها ميگويند : « اين پسر شاه است كه پائين ميآيد » ، « اين برادر شاه است » ، « اين چشم شاه است » . بعض اوقات ، اگر شاه بخواهد مفتشين را احضار كند ، آنها به محل مأموريت نرسيده برميگردند .\r\nبعد كزنفون گويد يك چيز هم اختراع كوروش است و از تأسيس چاپارهاى دولتى و چاپارخانه‌ها سخن ميراند ، چون جاى ذكر اين مطلب در قسمت تشكيلات دورهء هخامنشى است ، شرح آن را بجاى خود محوّل ميكنيم .\r\n\r\nتسخير سوريّه و فلسطين\r\nبعد از يكسال كوروش قشون خود را در بابل جمع كرد . گويند كه اين قشون از يكصد و بيست هزار نفر سوار و دو هزار گردونهء مسلّح و ششصد هزار پياده مركب بود . پس از اين تداركات او يكسفر جنگى پيش گرفته تمام مللى را ، كه در حدود سوريه تا درياى اريتره « 1 »\r\n\r\n\r\n","description":"","footnote":"\r\n( 1 ) -  Erythree  ( درياى احمر ) .\r\n","page_name":" 462 ","page_number":480},
  {"content":"\r\n\r\nسكنى داشتند ، مطيع كرد و از آنجا به طرف مصر روانه شده آن را نيز باطاعت درآورد ( اين‌جا هم كزنفون اشتباه كرده ، مصر در زمان كبوجيه تسخير شد . م . ) .\r\nبنابراين حدود دولت او در اين زمان چنين بود : در مشرق ، درياى اريتره ( بايد درنظر داشت ، كه قدماى مورّخين و نويسندگان يونانى درياى احمر و خليج پارس و درياى عمان را درياى اريتره مينامند ، پس مقصود كزنفون از اريترهء دوّم درياى عمان است . م . ) . در شمال ، درياى سياه - در مغرب ، جزيرهء قبرس و در جنوب ، حبشه ، كه حدود نهائى آن بواسطه حرارت و سرما و طغيان رودها يا خشكسالى قابل سكنى نيست . كوروش محل اقامت خود را در مركز اين ممالك قرار داد . او هفت ماه سال را در بابل ، كه هوايش گرم است ، ميگذراند ، سه ماه بهار را در شوش و دو ماه تابستان را در همدان . بدين جهت گفتند ، كه زندگانى او در جاهاى گرم و خنك بود . كوروش چنان مردم را به خود علاقه‌مند ميكرد ، كه هر ملت بهترين محصول يا ميوه و حيوانات و كارهاى صنعتى مملكت خود را به او ميداد . هر شهر نيز چنين ميكرد و هركس ، كه ميتوانست يك تقديمى به او بدهد ، خود را غنى ميدانست .\r\nاما كوروش ، پس از پذيرفتن اشيائى ، كه بحدّ وفور داشت ، در عوض چيزهائى به هديه‌دهندگان ميداد ، كه ميدانست به آن احتياج دارند .\r\n\r\nفوت كوروش\r\nنويسندهء مزبور گويد ( كتاب 8 ، فصل 7 ) چنين بود زندگانى كوروش و ، چون پير شد ، در دفعهء هفتم از زمان تأسيس سلطنت خود سفرى به پارس كرد . پدر و مادرش چندين سال قبل مرده بودند . پس از ورود مراسم قربانى را بجا آورده و براى خدايان موافق عادات پارسى رقصهائى را شروع ( از نظر يونانى است ) و بخشش‌هاى زياد بمردم كرد . پس از آن بقصر خود رفته در آنجا خوابيد و در خواب شخصى را ديد ، كه شهامتش فوق شهامت بشر بود و اين شخص به او گفت : « كوروش آماده شو ، به زودى تو نزد خدايان خواهى رفت » .\r\nپس از آن كوروش بيدار گشت و فهميد ، كه زمان مرگش دررسيده . بنابراين حيواناتى براى قربانى انتخاب كرده موافق عادات مذهبى بسر كوهها رفت ، تا آنها را\r\n\r\n","description":"","footnote":"","page_name":" 463 ","page_number":481},
  {"content":"\r\n\r\nبراى زوس ملى ( يعنى خداى بزرگ پارسيها ) و آفتاب و ساير خدايان قربانى كند و بدرگاه آنان چنين دعا كرد : « اى خداى بزرگ ، اى آفتاب و اى خدايان عمده ، اين قربانيها و اين نيايش مرا ، كه پايان زندگانى نامى من است ، بپذيريد .\r\nسپاسگذارم از اينكه بواسطه روده‌هاى قربانى ، آيات آسمانى ، فالها ، صداها به من نموديد ، كه چه بايد بكنم و از چه چيزها احتراز جويم . مخصوصا حق شناسم از اينكه هيچگاه از يارى خودتان مرا محروم نكرديد و در مواقع سعادت هيچوقت فراموش نكردم ، كه من بشرم . من از شما خواستارم ، كه اولاد و زن ، دوستان و وطنم را سعادتمند بداريد و فرجامى به من اعطا كنيد ، كه لايق زندگانى من باشد » . پس از آن كوروش بقصر برگشت ، تا قدرى استراحت كند . در ساعت مقرّر خدمه به او گفتند ، كه حمام حاضر است ، جواب داد : « ترجيح مىدهم ، كه باز قدرى استراحت كنم » در ساعت معين خدمه به او گفتند : « نهار حاضر است » جواب داد : « اشتها ندارم ، ولى تشنه‌ام » بعد با لذت قدرى آب آشاميد . روز ديگر و روز بعد از آن ، حال كوروش همان بود و در اين حال او پسرهاى خود را طلبيد . چون اينها همراه او به پارس رفته بودند ، همه حاضر شدند . در اينوقت كوروش دوستان خود و كارگذاران عمدهء پارس را هم طلبيد و ، چون همه حضور يافتند ، چنين گفت : « بچه‌هاى من و شما اى دوستان ، آخر زندگانى من فرا رسيده ، من اين حال را از علاماتى به خوبى درك مىكنم . چون من درگذشتم ، شما بايد مرا سعادت‌مند بدانيد ، بعد سخن بگوئيد ، و عمل كنيد . در كودكى و جوانى و سن كمال از مزاياى هريك از اين عهود متمتع بودم . دوستانم بواسطه نيكىهاى من خوشبخت و دشمنانم پست گشتند . پيش از من وطنم ايالت گم نامى از آسيا بود و اكنون ، كه ميروم ، ملكهء آسيا است . بخاطر ندارم ، كه يكى از ممالك مسخره را از دست داده باشم . تمام عمرم ، چنان كه ميخواستم ، گذشت . باوجوداين هميشه بيمناك بودم ، كه مبادا شكستى بينم يا خبر ادبارى را بشنوم . هيچگاه تكبر يا شادى خارج از اندازه به خود راه نداده‌ام . اكنون ، كه بپايان عمرم ميرسم ،\r\n\r\n","description":"","footnote":"","page_name":" 464 ","page_number":482},
  {"content":"\r\n\r\nخوش‌بختم ، كه شما را ، اى فرزندان من ، زنده ميبينم و مىروم و نيز وطن و دوستانم را سعادت‌مند مىگذارم و ميگذرم . پس حق است ، كه بعد از من ، هر زمان كه به ياد من افتيد ، ياد كسى را كنيد ، كه سعادتمند بوده . بايد از امروز من جانشين خود را معين كنم ، تا در ميان شما پس از من اختلافى نيفتد . اى فرزندان ، من هر دو شما را بيك اندازه دوست دارم ، باوجوداين اداره كردن امور و حكومت را به كسى واميگذارم ، كه ، چون بزرگتر است ، داراى تجارب بيشترى است . من در وطنم عادت كرده‌ام ببينم ، كه نه فقط برادر كوچكتر ببرادر بزرگتر گذشت مىكند ، بلكه در ميان همشهريها هم كوچكتر بزرگتر را در راه رفتن ، نشستن و حرف‌زدن بر خود مقدم ميدارد . بشما ، اى فرزندان ، از كودكى آموخته‌ام ، كه پيرمردان را احترام كنيد ، چنان كه كوچكترها هم بايد شما را احترام كنند . ترتيبى اتخاذ كنيد ، كه موافق قوانين و عادات قديمه و اخلاق ما باشد . بنابراين تو ، اى كبوجيه ، داراى سلطنت باش . خدايان آن را به تو ميدهند و پس از آنان من هم بقدرى ، كه در حيّز توانائى من است . به تو ، اى تانااوكسار « 1 » ، من ممالك ماد ، ارمنستان و كادوسيان را مىدهم . با اين عطايا ، با وجود اينكه عنوان شاهى و اقتدار از آن برادرت است ، سعادت بىغل و غشى براى تو تأمين ميكنم و تصوّر نمىكنم ، كه تو از سعادت بشرى چيزى كم داشته باشى ، زيرا آنچه كه براى خوشبختى بشر لازم است ، تو آن را دارا خواهى بود . دوست داشتن چيزهائى ، كه اجرايش مشكل است ، غصهء هزاران كار خوردن ، فاقد يك لحظه فراغت بودن ، شهوت رقابت كردن با كارهاى من ، دام گستردن و بدام افتادن ، اينها طالع آن كسى است ، كه بايد مملكت را اداره كند ، نه طالع تو و بدان ، كه اين چيزها در راه خوش‌بختى موانعى است بزرگ . اما تو ، اى كبوجيه فراموش مكن ، كه حفظ سلطنت بداشتن عصاى سلطنت نيست ، بلكه مطمئن‌تر و حقيقىترين حافظين آن دوستان وفا دارند و اين را هم بدان ، كه وفا ملازم انسان نيست زيرا ، اگر آن جبلّى انسان بود ، مانند ساير صفات\r\n\r\n\r\n","description":"","footnote":"\r\n( 1 ) -  Tanaoxar  ( بردياى كتيبهء داريوش و سمرديس هرودوت ، چنان كه بيايد ) .\r\n","page_name":" 465 ","page_number":483},
  {"content":"\r\n\r\nجبلّى در تمام مردم مشاهده ميشد ، پس بر هركس است ، كه خودش دوستان باوفا براى خود تدارك كند و تحصيل اين نوع دوستان با زور ميسر نشود ، زيرا وفا ثمر نيكى است . اگر تو بخواهى ، كه يارانى براى سلطنت داشته باشى ، اوّل ، اشخاصيرا انتخاب كن ، كه از خانوادهء خودت هستند : همشهريهاى ما بما از خارجيها نزديكترند ، كسانى ، كه با ما هم سفره‌اند ، از اشخاصى ، كه در خانهء ديگر سكنى دارند ، بما نزديكترند .\r\nبا اين حال آيا ممكن است ، اشخاصى ، كه با ما از يك خونند ، يك مادر آنها را شير داده ، در يك خانه پرورش يافته‌اند ، همان پدر و مادر آنها را عزيز داشته‌اند و آنها همان اشخاص را پدر و مادر مىخوانند ، با رشته‌هاى محكم با يكديگر مربوط نباشند ؟\r\nاين رشته‌هاى محبت را ، كه آن‌قدر گوار است و خدايان بوسيلهء آن مهر و محبت برادرى را محكم كرده‌اند ، مگسليد ، تا بواسطه اين رشته‌ها در يك زندگانى مشترك بتوانيد ، تمام شرايط ديگر مودّت را بجا آريد : وسيلهء تأمين يگانگى دائمى در همين است . هركه مراقب منافع برادر بود ، براى خود كار كرد ، زيرا براى كى جز برادر عظمت برادرى باعث نام است ؟ كى برادرى را ، كه داراى اقتدار بزرگى است ، بيش از برادر احترام خواهد كرد . بس تو ، اى كبوجيه ، بايد زودتر از هركس و صميمانه‌تر از همه به او كمك كنى ، زيرا كسى نميتواند در اقبال و ادبار او بيش از خودت علاقه‌مند باشد . در اين باب هم فكر كن : پس از نيكىهاى تو ، كى بيش از او نسبت به تو حق‌شناس خواهد بود ؟ و ، اگر تو او را كمك كنى ، كى نسبت به تو از او متحدتر خواهد بود ؟ آيا شرم‌آورتر از اين چيزى هست ، كه ما برادر را دوست نداريم ؟ اى كبوجيه ، وقتى كه تو شاه باشى ، برادرت يگانه كسى خواهد بود ، كه جاى دوّم را اشغال خواهد كرد ، بىاينكه در كسى حسّ حسد تحريك كند . اى فرزندان ، من شما را به خدا و وطن قسم مىدهم ، كه ، اگر ميخواهيد مرا از خود خوشنود كنيد ، باهم خوب باشيد ، زيرا تصوّر نميكنم ، كه شما گمان كنيد ، چون من زندگانى بشر را بپايان رسانيدم ، هيچ خواهم شد . تا حال شما روح مرا نميديديد ، ولى از اعمال آن ميدانستيد ، كه او در من وجود دارد . آيا ملتفت نشده‌ايد ، كه ارواح\r\n\r\n","description":"","footnote":"","page_name":" 466 ","page_number":484},
  {"content":"\r\n\r\nمقتولين ، چه عذابى بقاتلين ميدهند ؟ اين بىدينها را دوچار چه انتقامى ميكنند ؟\r\nآيا گمان ميكنيد ، كه پرستش مردگان دوام مىيافت ، اگر مردم ميدانستند ، كه ارواح آنها هيچ نوع اقتدارى ندارند ؟ فرزندان من ، اين را بدانيد ، كه هيچ‌گاه نتوانسته‌ام خود را متقاعد كنم ، كه وجود روح بسته به بدن فانى است و ، چون از آن بيرون رفت ، فراموش خواهد شد ، زيرا مىبينم ، كه زنده بودن بدن فانى از اثر او است و نيز نتوانسته‌ام به خود بقبولانم ، كه قواى عقلى روح با جدائى آن از بدن زائل مىشود . به عكس عقيده دارم ، كه ، چون روح از آلايش اختلاط پاك و منزّه شد ، كاملا جوهر عقل ميگردد . وقتى كه بدن انسان به حال انحلال افتاد مىبينم ، كه هريك از قسمت‌هائى ، كه آن را تركيب كرده ، بعنصر خود برميگردد و فقط روح است ، كه از نظر حاضرين و غائبين ناپديد است . شما ميدانيد ، كه هيچ‌چيز بمرگ از خواب شبيه‌تر نيست . در اين وقت است ، كه روح انسان از هر وقت ديگر بخدايان نزديكتر مىشود و در آن حال ، آتيه را مىبيند ، زيرا بىشك در اين وقت از هر وقت ديگر آزادتر است . پس اگر حقيقت چنان است ، كه من ميپندارم و ، اگر روح پس از فناى بدن باقى ميماند ، باحترام روح من ، آنچه را كه من بشما توصيه ميكنم ، بجا آريد . اگر امر طور ديگر است و بقاى روح بسته ببقاى بدن ، پس لااقل از خدايانى ، كه جاويدانند ، همه چيز را مىبينند و بهر كار قادرند ، بترسيد . خدايان حافظ اين نظم ثابت و تغييرناپذير عالم‌اند و جلال و عظمت آنها فوق هر بيانى است . از آنها بترسيد و كار يا فكرى مكنيد ، كه بر خلاف تقدّس و عدالت باشد . پس از خدايان ، از مردم و از نسلهاى آتيه بترسيد . چنان كه خدايان شما را در تاريكى پنهان نداشتند ، اعمال شما هم پنهان نخواهد ماند . اگر اعمال شما پاك و موافق عدالت است ، نفوذ و اقتدار شما قوّت خواهد يافت ، ولى ، اگر ، در اين خيال باشيد ، كه به يكديگر زيان برسانيد ، اعتماد مردم را كاملا فاقد خواهيد شد . واقعا كى است ، كه با بهترين حسن نيت بتواند بشما اطمينان بدارد ، در صورتى كه ببيند ، شما بىعدالتيد نسبت به كسى ، كه او را بايستى دوست بداريد .\r\n\r\n","description":"","footnote":"","page_name":" 467 ","page_number":485},
  {"content":"\r\n\r\nدستورهاى من كافى است براى اينكه شما باهم چنان زندگانى كنيد ، كه وظيفه شما است . اگر كافى نباشد ، بتاريخ گذشته‌ها رجوع كنيد . تاريخ مكتبى است عالى . در آن خواهيد ديد پدرانى را ، كه پسرانشان آنها را دوست ميداشتند ، برادرانى را كه ببرادرانشان مهر و محبت ميورزيدند و نيز خواهيد ديد كسانى را ، كه راههاى ديگر اختيار كردند . در ميان اينها و آنها كسانى را سرمشق خود قرار دهيد ، كه راهشان را خوب رفته‌اند . اگر چنين كنيد ، شما عاقليد . گمان ميكنم ، كه آنچه در اين باب گفتم كافى است . اى فرزندان ، چون من مردم ، جسد مرا در طلا يا نقره و يا چيز ديگر مگذاريد ، زود آن را به خاك بسپاريد . واقعا چه چيز به از آن است ، كه شخص با اين خاكى ، كه بهترين چيزهاى زيبا و خوب را بار ميآورد و مىپرورد ، مخلوط شود ؟ من چون هميشه دوست انسان بوده‌ام ، خود را سعادت‌مند خواهم دانست ، كه جزو اين ولينعمت مردمان گردم . حس ميكنم ، كه روحم بيرون ميرود ، من اين حال را از علاماتى درك ميكنم ، كه تمام موجودات را از انحلال آگاه مىكند . اگر كسى از شما ميخواهد ، دستش را به من برساند و در چشمان من بنگرد ، پيش بيايد ، ولى وقتى كه من زير نقاب رفتم ، خواستارم ، كه كسى ، حتى شما ، اى فرزندان من ، بدن مرا نبيند ، ولى پارسيها و متحدين را در دور قبر من جمع كنيد ، تا به من تبريك گويند ، از اينكه من از اين ببعد در امنيت و آرامش و دور از اثرات بد خواهم بود ، خواه در ميان خدايان باشم و خواه به كلى معدوم شوم . باشخاصيكه در موقع دفن جنازه من حاضر خواهند شد ، بايد قبل از مرخص كردن آنها ، هدايائى بدهيد ، زيرا عادت بر اين است ، كه در موقع دفن شخص سعادتمند چنين كنند . بالاخره اين آخرين حرف مرا فراموش مكنيد . اگر ميخواهيد بدشمنانتان زيان برسانيد ، دربارهء دوستان نيكى كنيد . خداحافظ فرزندان عزيزم ، وداع مرا بمادرتان برسانيد . خداحافظ دوستان من ، از حاضرين و غائبين » . كوروش پس از اين كلمات دست تمام حاضرين را فشرد و نقابى بسر كشيده درگذشت .\r\n\r\n","description":"","footnote":"","page_name":" 468 ","page_number":486},
  {"content":"\r\n\r\nاين است مضامين نوشته‌هاى كزنفون در باب فوت كوروش و از مقايسهء اين روايت با روايات ديگر تفاوت‌هاى كلى روشن است . روى هم رفته نوشته‌هاى كزنفون در اين باب بداستانهاى باستانى راجع بفوت كيخسرو شباهت‌هائى دارد .\r\n\r\nروايت سترابون\r\nنويسنده و جغرافيادان مزبور گويد ( كتاب 11 ، فصل 8 ، بند 5 ) : « بعضى گويند ، كه كوروش در جنگ سكاها شكست خورد و فرار كرد . بعد ، او در محلى ، كه آذوقهء زياد و شراب وافر جمع كرده بود ، توقف كرده بقشون خود استراحت داد و سپس از آنجا حركت كرده آذوقه و مأكولات و مشروبات را جا گذارد . سكاها در تعقيب كوروش ، چون بدينجا رسيدند ، بتعيش پرداخته مست شدند . پس از آن كوروش برگشته بر آنها تاخت و در نتيجه تمام افراد دشمن از دم شمشير گذشتند .\r\nكوروش اين بهره‌مندى را از خدا دانسته بشكرانهء آن ، روزى را از سال براى گرفتن جشن اين پيروزى به ربة النوع مملكت خود وقف كرد . اين جشن را همه ساله ميگرفتند و آن را جشن سكائى مىناميدند . در اين روز زن و مرد لباس سكائى پوشيده روز و شب را بشرب و بازيهائى با فسق و فجور مىگذرانيدند » . آخر روايت سترابون غريب به نظر مىآيد ، اوّلا معلوم نيست ، كه اين جشن بكدام ربة النوع اختصاص يافته بود ، ثانيا مخلوط شدن زن و مرد باهم و عيش با فسق و فجور موافق اخلاق پارسىهاى قديم نبود . تمام مورّخين عهد قديم ، كه با اوضاع ايران آشنا بودند ، متفق الكلمه گفته‌اند ، كه پارسىها نسبت بزنانشان متعصب بودند . موارد اين گفته‌ها پائين‌تر بيايد . بنابراين گرفتن جشنى مانند جشن باكوس « 1 » كه آن را در يونان و روم باكّانال « 2 » مىناميدند ، با اخلاق پارسىها مباينت داشت .\r\n\r\nروايت ديودور\r\nاز مورّخ مذكور راجع بفوت كوروش چيزى مستفاد نمىشود ، زيرا چنان كه\r\n\r\n\r\n","description":"","footnote":"\r\n( 1 ) -  Bacchus ( Dionysos )  ربّ النّوع شراب بعقيدهء يونانيها و روميها .\r\n( 2 ) -  Bacchanales  جشنى بود ، كه براى اين ربّ النّوع ميگرفتند و در حال مستى بهم افتاده مرتكب ، اعمال گوناگون شنيع ميشدند و گاهى هم اين مجالس شب بقتل چند نفر منتهى ميگشت .\r\n","page_name":" 469 ","page_number":487},
  {"content":"\r\n\r\nبالاتر گفته شد ، نوشته‌هاى او از كتاب ششم تا دهم گم شده و فقط قطعاتى را به او نسبت ميدهند . در قطعه‌اى از كتاب دهم او چنين گويد : « كوروش پادشاه پارس پس از تسخير بابل و ماد اميدوار بود ، كه آقاى تمام روى زمين گردد ، زيرا ، پس از آنكه ملل بزرگ و قادر را مطيع كرد ، پنداشت ، كه ملتى از عهدهء او ديگر برنيايد .\r\nاين حقيقى است كه ، چون اشخاص داراى قدرت فوق‌العاده شدند ، نميتوانند ، چنان كه به انسان مىزيبد ، اقبال را تحمل كنند » . از فحواى كلام چنين برميآيد ، كه ديودور ، پس از اين مقدمه ، از جنگهاى كوروش با مردمان سكائى در آن طرف يا اين طرف سيحون و كشته شدن او صحبت داشته بود .\r\n\r\nروايت ژوستن ( تروگ‌پومپه )\r\nروايت اين نويسنده در زمينهء نوشته‌هاى هرودوت است و تفاوتهاى كمى با آن دارد . او گويد ( كتاب 1 ، بند 8 ) : پسر ملكه در جنگ اوّل ماساژت ها با كوروش به خاك افتاد و لشكر بزرگ اين قوم معدوم شد . باوجوداين اشگى در چشمان ملكه نگرديد ، ولى آتش كينه در دلش شعله كشيد . بعد دامى براى كوروش گسترده او را در گردنه‌هاى كوهستان گرفتار كرد و شاه پارس با تمام قشونش ، كه دويست هزار نفر بودند ، معدوم شد ، چنان كه يكنفر هم جان در نبرد تا خبر اين واقعه را برساند .\r\n\r\nمقايسه\r\nاز تمام روايات ، غير از روايت كزنفون ، چنين استنباط مىشود ، كه كوروش پس از تسخير بابل در شمال و شرق ايران به سكاها پرداخته و حدود ايران را به سيحون رسانيده ، ولى در باب جنگى ، كه در آن كشته شده يا زخم برداشته گفته‌هاى مورّخين مذكور مختلف است ، يعنى قومى را ، كه با كوروش طرف بوده ، هرودوت - ماساژت « 1 » مىنامد ، كتزياس - دربيك « 2 » و برس كلدانى - دها « 3 » . از جغرافياى سترابون ديده مىشود ، كه اين مردمان هر سه سكائى بوده‌اند و مساكن آنها از گرگان تا درياى آرال و ماوراء درياى مزبور و رود سيحون است ، بدين معنى ، كه ، اگر شخصى از گرگان به طرف شمال حركت ميكرد ،\r\n\r\n\r\n","description":"","footnote":"\r\n( 1 ) -  Maasagetes . \r\n( 2 ) -  Derbikes ( Derbices ) . \r\n( 3 ) -  Daha ( Daha ) . \r\n","page_name":" 470 ","page_number":488},
  {"content":"\r\n\r\nاوّل بمردم دها « 1 » ، بعد به دربيك و بالاخره در خوارزم ، يا خيوهء كنونى ، به ماساژت ميرسيد . جنگ در اين‌جاها سخت بوده ، زيرا ايرانيها مىبايست در دشتهاى بىآب و علف بجنگند و اين مردمان جنگى و سلحشور بودند . نتيجهء جنگ‌ها درست معلوم نيست : بقول هرودوت ايرانىها شكست خوردند ، بقول كتزياس كمكى از سكاها به آنها رسيد ( زيرا آمرگس را او سكائى ميداند ) و فتح كردند ، بقول سترابون هم فاتح شدند . بهرحال ، با وجود اينكه مورّخين يونانى از كيفيات اين جنگ‌هاى متمادى چيزى ننوشته و فقط مرحلهء آخرى آن را باختصار ذكر كرده‌اند ، باز چنين استنباط مىشود ، كه بعد از تسخير بابل كوروش در طرف شمال و شرق ايران مشغول جنگهاى سخت و خونين بوده و بعض اقوام سكائى را مطيع كرده ، زيرا داريوش در كتيبهء نقش رستم دو قوم سكائى را ، يعنى ( سك‌هومه‌ورك ) و ( سك‌تيگرخودا ) ، از مردمان تابع ايران بشمار آورده ( كتيبهء مذكوره ، 1 ، بند 3 ) و آمرگس كتزياس بايد رئيس سكاهاى هومه‌ورك باشد ، زيرا بعض مورّخين ديگر عهد قديم و سترابون اين سكاها را آمرگس ناميده‌اند « 2 » و اين اسم يونانى شده هومه ورك است . امّا اينكه كوروش در جنگى با مردمان سكائى زخم برداشته يا كشته شده است و يا اينكه در پارس بمرگ طبيعى درگذشته ، بتحقيق نميتوان چيزى گفت ، زيرا خود هرودوت هم مىگويد ، كه روايات در اين باب مختلف است و او چيزى را ، كه بحقيقت نزديك‌تر مىدانسته ، نوشته است ، ولى در اين هم ترديدى نيست ، كه كزنفون روايتى را اتخاذ كرده ، كه با ستايش او نسبت به كوروش موافقت داشته .\r\nفوت كوروش را موافق مداركى ، كه در دست است در 529 ق . م ميدانند و بنابراين ، مدّت سلطنت او از زمان تسخير همدان تا اين زمان 22 سال بود ، زيرا نبونيد ، پادشاه بابل ، نوشته ، كه كوروش در سال ششم سلطنت او همدان را\r\n\r\n\r\n","description":"","footnote":"\r\n( 1 ) -  Daha . \r\n( 2 ) - (  Amyrges  ، بالاتر گفته شده است ، كه در زبان يونانى  y  را مانند  u  ممدود تلفّظ مىكردند ) .\r\n","page_name":" 471 ","page_number":489},
  {"content":"\r\n\r\n( 6 ) - پاسارگاد - ( مشهد مرغاب ) - حجّاري برجسته . بلندى اين حجّاري سه مطر است . بعضى تصوّر مىكردند ، كه اين حجّارى مجسمهء كوروش است ، ولى حالا اين عقيده قوّت يافته ، كه خواسته‌اند ملكى را بنمايند .\r\n( ديولافوا ، صنايع ايران قديم ، جلد 1 ، گراور 18 )\r\n\r\n","description":"","footnote":"","page_name":" 472 ","page_number":490},
  {"content":"\r\n\r\n( 7 ) - پاسارگاد - ( مشهد مرغاب ) - منظرهء خرابه‌هاى قصرى ( فلاندن و كست ، ايران قديم ، گراور 207 )\r\nگرفت و اين سال موافق حسابى ، كه كرده‌اند ، مطابق با 550 ق . م بوده « 1 » ولى هرودوت مدّت سلطنت او را 28 و كتزياس ، دىنن « 2 » و تروگ‌پومپه « 3 » سى سال نوشته‌اند . جهت اين است ، كه مورّخين مزبور سلطنت سابق او را قبل از تسخير همدان به حساب آورده‌اند .\r\nپس موافق نوشتهء هرودوت ، كوروش در سال ششم سلطنت خود بر پادشاه ماد غالب آمده و موافق گفته‌هاى سه مورّخ ديگر ، كه ذكر شد ، در سال هشتم نعش او را به پاسارگاد برده دفن كردند . مقبرهء او تا اين زمان برپا است و شرح آن در باب دوّم اين كتاب در قسمتى ، كه راجع بآثار هخامنشى است ، بيايد .\r\n\r\nماساژتها\r\nهرودوت ، پس از ذكر وقايع جنگ كوروش با ماساژت‌ها شمه‌اى از وضع زندگانى و اخلاق آنها بيان مىكند . چون از سكاهاى همجوار ايران مكرّر ذكرى خواهد شد ، بىمناسبت نيست ، كه براى شناختن آنها گفته‌هاى مورّخ مذكور را راجع به ماساژت‌ها درج كنيم ( كتاب اوّل ، بند 215 - 216 ) : « از حيث لباس و طرز زندگانى ، ماساژت‌ها شبيه سكاها هستند ، سواره و پياده جنگ ميكنند ، اسلحهء آنها تيروكمان و نيزه است ، معمولا تبرى نيز دارند ، اشياء آنها از طلا يا مس است . آنچه براى نيزه و تير و تبر لازم است ،\r\n\r\n\r\n","description":"","footnote":"\r\n( 1 ) -  Schrader . Die Nabonid - Cyrus Chronik etc . \r\n( 2 ) -  Dinon . \r\n( 3 ) -  Trogue - Pompee ( Justin ) . \r\n","page_name":" 473 ","page_number":491},
  {"content":"\r\n\r\nاز مس ميسازند . كلاه ، كمر و بندهاى لباس از طلا است . زرهء اسب‌ها را نيز از مس ميسازند ، ولى دهنهء اسب را از طلا . نقره و آهن را ابدا استعمال نميكنند ، چه اين دو فلزّ را مملكت آنها فاقد است ، ولى مس و طلاى زياد دارند . عادات آنها از اين قرار است : هرچند هريك از آنها زن جداگانه دارد ، ولى زنان آنها اشتراكىاند . يونانيها مىگويند ، كه اين عادت تمام سكاها است ، ولى حقيقت اين است ، كه اين عادت اختصاص به ماساژت‌ها دارد . اگر مردى از ماساژت‌ها بخواهد زنى را ببيند ، تركش خود را بعرّابه او ميآويزد . حدّ زندگانى در نزد آنها معين نيست ، ولى اگر كسى خيلى پير شود ، تمام اقربايش جمع شده او را ميكشند و در همان وقت چهارپايان مختلف را از حشم خود سربريده و با گوشت مقتول پخته ، همگى آن را ميخورند . اين نوع خاتمهء عمر را آنها فرجام سعيدى ميدانند . اگر شخصى از مرض بميرد ، از خوردن كوشت او خوددارى كرده ميّت را دفن مىكنند . در اين موارد تأسف ميخورند ، كه اين شخص مرد و كشته نشد .\r\nماساژت‌ها بذر نمىافشانند . غذاى آنها از گوشت حشم و ماهى است ، كه فراوان از آراكس ( سيحون ) بدست ميآورند . مشروب آنها شير است . از خداها فقط آفتاب را ميپرستند و براى او اسب‌ها را قربان ميكنند . جهت آن است ، كه مىگويند براى سريع‌ترين خدا قربانى سريع‌ترين حيوان مناسب است » . اين است توصيف هرودوت از اين قوم و معلوم است ، كه چقدر وحشى بوده‌اند .\r\n\r\nخصال كوروش\r\nكوروش ، در ميان اشخاص تاريخى عهد قديم ، يكى از رجال قليل العدّه‌ايست ، كه نامشان باذهان ملل و مردمان عصر ما خيلى مأنوس است . حتى ميتوان گفت ، كه از اين حيث او يكى از سه مردى است ، كه به ترتيب تاريخ اسمشان چنين ذكر مىشود : كوروش ، اسكندر و قيصر ( ژول‌سزار ) . معروف بودن او در ميان ملل حيّه چند جهت دارد : اوّلا بايد گفت ، كه پيغمبران بنى اسرائيل او را بسيار ستوده‌اند و پيروان مذاهبى ، كه تورية را كتاب مقدّس ميدانند ، از كودكى اسم\r\n\r\n","description":"","footnote":"","page_name":" 474 ","page_number":492},
  {"content":"\r\n\r\nكوروش را شنيده و با آن مأنوس گرديده نسبت بنام اين شاه احترام مىورزند ، ثانيا كوروش را مورّخين عهد قديم و جديد باتفاق آراء بانى دولتى ميدانند ، كه از حيث وسعت سابقه نداشت و از سيحون تا درياى مغرب و احمر ممتدّ بود ، ولى اگر قدرى دقيق شويم ، روشن است ، كه شئون كوروش از جهانگيريهاى او نيست ، زيرا قبل از او هم مصر ، بابل و آسور پادشاهان عظيم الشأن و جهانگيران نامى داشتند و آسور ، چنان كه گذشت ، وقتى حكمران تمام آسياى غربى و مصر بود ، اگرچه وسعت ممالك او بوسعت ايران اين زمان نميرسيد . شئون كوروش از طرز سلوك و رفتارى است ، كه در مشرق قديم براى اوّلين دفعه پديد آورد و سياست ظالمانه و نابودكنندهء پادشاهان سابق و بالخصوص سلاطين آسور را بسياست رأفت و مدارا تبديل كرد .\r\nبراى نمونه كتيبهء آسور بانىپال را ، كه پس از تسخير عيلام نويسانده ، بخاطر ميآوريم ، و حال آنكه چنين كتيبه‌ها بمضامين ديگر زياد است : « خاك شهر شوشان و شهر ماداكتو و شهرهاى ديگر را تماما به آسور كشيدم و در مدّت يك ماه و يك روز كشور عيلام را بتمامى عرض آن جاروب كردم . من اين مملكت را از عبور حشم و گوسفند و نيز از نغمات موسيقى بىنصيب ساختم ، به درندگان و مارها و جانوران كوير و غزال اجازه دادم ، كه آن را فروگيرند » . در كتيبه‌هاى ديگر خود ، پادشاهان آسور مىبالند باينكه هزاران زبان از مغلوبين كشيدند ، فلانقدر تل از سرهاى بريده بلند كردند و چنان فلان مملكت را زير و زبر كردند ، كه صداى حيوانى هم در آنجا شنيده نمىشود . پادشاهان آسور اطفال اسرا را در آتش مىسوزند ، خود اسرا را بدست خود كور ميكنند و اين كار را عبادتى نسبت بخدايان خود ميدانند . سالم ماندن پادشاه مغلوب ، پس از اينكه اسير شد ، واقعه‌ايست فوق العاده ، زيرا عادت چنين است ، كه بايد خود او را با كسان و همراهانش كشت . رفتار پادشاهان بابل و مصر هم تقريبا با تفاوتهائى چنين بود . اگر اين درندگى و مظالم را با رفتار كوروش ، چنان كه از مدارك و اسناد صحيحه و نوشته‌هاى مورّخين عهد قديم استنباط مىشود ، مقايسه كنيم ، تفاوتهاى بيّن بين دو نوع سلوك مىيابيم : پادشاهان و شاهزادگان\r\n\r\n","description":"","footnote":"","page_name":" 475 ","page_number":493},
  {"content":"\r\n\r\nمغلوب كشته نمىشوند ، اينكه سهل است از خواصّ و ملتزمين كوروش و دوست او ميگردند ( مانند كرزوس و تيگران ) . در شهرهاى مسخّر كشتار نمىشود ، مقدّسات ملل محفوظ و محترم ميماند ، كوروش در بيانيه‌ها و فرامين خود از مقدّسات ملل با احترام و تعظيم و تكريم اسم مىبرد ، آنچه را كه از ملل مغلوبه ربوده‌اند ، پس ميدهد و از جمله موافق تورية پنجهزار و چهار صد ظرف طلا و نقره به بنى اسرائيل رد مىكند . معابد ملل مغلوبه را مىسازد و مىآرايد ( مانند معبد اساهيل و ازيدا در بابل و امر به بناى معبد بزرگى در بيت المقدس ) . پس از كشته‌شدن بلتشصّر ، پسر پادشاه بابل ، به حكم كوروش دربار پارس و تمام قشون ايران عزادار ميشوند .\r\nدر ليديّه كوروش يك والى از خود ليديها معين مىكند . شهر صيدا ، كه بدست بخت النصر پست و ذليل گرديده بود ، بدست كوروش بلند و داراى پادشاهى از خود ميگردد . اين گونه رفتار كوروش معلوم است ، كه ناشى از اخلاق او بوده ، ولى خود اين اخلاق تماما از صفات شخصى يا فردى ناشى نيست ، بلكه بايد گفت ، كه عقايد مذهبى ايرانيان قديم نفوذى در اين نوع رفتار و كردار داشته ، چنان كه در جاى خود اين نكته روشن‌تر خواهد بود . راست است ، كه دو نفر از شاهان هخامنشى ، يعنى كبوجيه و اردشير سوّم را ، مورّحين قديم خيلى بد توصيف كرده‌اند ، ولى اينهم مسلم است ، كه اين دو نفر در اقليت واقع شده‌اند و اكثر شاهان هخامنشى چنان كه بيايد ، بزرگ‌منش و با رأفت بودند . بالحاصل قضاوتى ، كه دربارهء كوروش نظر باسناد و مدارك و نوشته‌هاى مورّخين عهد قديم ، ميتوان كرد ، اين است :\r\nاو سردارى بود ماهر وسائسى بزرگ . او لياقت خود را از حيث سردارى در جنگ با كرزوس نمود ، زيرا موقع را تشخيص داده با سرعتى حيرت‌آور در بحبوحهء زمستان تا قلب ليديّه تاخت و بدشمن مجال نداد ، از نو قوّت گيرد . برگردانيدن دجله هم از كارهاى فوق‌العاده است ، زيرا دلالت مىكند بر اينكه نظم و ترتيب و اطاعت نظامى در قشون كوروش استوار بوده . او اراده‌اى داشت قوى و عزمى راسخ . حزمش كمتر از عزمش نبود ، چه بعقل بيشتر متوسّل ميشد تا به شمشير . كيفيات تسخير سارد\r\n\r\n","description":"","footnote":"","page_name":" 476 ","page_number":494},
  {"content":"\r\n\r\nو بابل شاهد اين معنى است . سلوك كوروش با مردمان مغلوب دورهء نوينى در تاريخ مشرق قديم گشود ، كه تا آمدن اسكندر به ايران امتداد يافته آن را از دوره‌هاى قبل تمييز داد . بعض مصنفين يونانى هم او را ستوده‌اند ، مثلا اشيل اديب و شاعر معروف يونان در تراژدى « 1 » ( نمايش حزن‌انگيز ) خود موسوم به « پارسىها » « 2 » گويد :\r\n« كوروش كه يك فانى سعادت‌مند بود ، به تبعهء خود آرامش بخشيد . . . خدايان او را دوست ميداشتند ، زيرا داراى عقلى بود سرشار . . . . » . زايد است از تمجيدات كزنفون چيزى گفته شود ، زيرا نوشته‌هاى او مشروحا ذكر شده . فقط اين عبارت او را تكرار ميكنيم : « او توانست دلهاى مردمان و ملل را طورى رو به خود كند ، كه همه ميخواستند جز ارادهء او چيزى بر آنها حكومت نكند » . از جهانگيران عهد قديم اسكندر براى كوروش ، يعنى نام او ، احترامى مخصوص داشت ، چنان كه بيايد . مورّخين جديد بالاتفاق او را يك قائد تاريخى و شاهى بزرگ دانسته‌اند و هريك دربارهء او تقريبا در زمينه‌هائى ، كه گذشت ، بتمجيداتى قائل شده‌اند .\r\nفقط كنت‌گوبىنو در تمجيد اين شاه غلوّ كرده ، چنان كه گفته : « او هيچگاه نظير خود را در اين عالم نداشته . . . . اين يك مسيح بود و مردى ، كه درباره‌اش تقدير مقرّر داشته بود : بايد برتر از ديگران باشد » . ( تاريخ پارسيها ، جلد 1 ) .\r\n\r\n\r\n","description":"","footnote":"\r\n( 1 ) -  Tragedie . \r\n( 2 ) -  Les Perses . \r\n","page_name":" 477 ","page_number":495},
  {"content":"\r\n\r\n\r\nفصل سوم - سلطنت كبوجيه\r\n\r\nمبحث اول - نام ، نسب و كارهاى او تا عزيمت به مصر\r\n\r\nنام و نسب\r\nاسم اين شاه را چنين نوشته‌اند : در كتيبهء بيستون داريوش اوّل - كبوجيه « 1 » . در نسخهء بابلى همان كتيبه - كمبوزيه .\r\nدر اسناد مصرى - كنبوت و كمبات « 2 » . هرودوت ، ديودور سىسيلى ، آريان ، ژوستن ، آگاثياس « 3 » و غيره - كامبوزس « 4 » . از مصنفين قرون اسلامى ابو ريحان بيرونى در آثار الباقيه « 5 » ، صفحهء 89 - قمب‌سوس و در صفحهء 111 - قمبوزس « 5 » .\r\nابو الفرج بن عبرى در مختصر الدّول - قمباسوس بن كوروش . در تورية اسم اين شاه ذكر نشده و باعث تأسف است ، زيرا از كتبى ، كه در دست است ، تورية اسامى شاهان هخامنشى را نسبتا از همه صحيح‌تر ضبط كرده ، چنان كه دربارهء كوروش گفته شد و راجع به ديگران بيايد . نويسندگان اروپائى نظر باينكه يونانيها اسم اين شاه را كامبوزس ضبط كرده‌اند ، او را كامبيز نامند و اين نكته منحصر به اين مورد نيست :\r\nكلية اسامى ايرانى را موافق نوشته‌هاى يونانى مينويسند . بعض نويسندگان مذكور تصوّر ميكنند ، كه اسم اين شاه كمبوجيه بوده و ، اگر در كتيبه‌هاى داريوش كبوجيه نوشته شده ، از اين جهت است ، كه ميم غنّه نوشته نميشده ، ولى بايد گفت ، تمام مداركى ، كه ذكر شد ، بجز كتيبهء داريوش ، همه غير ايرانى يا فهرستهائى است ، كه از مآخذ غربى ( سريانى ، يونانى و غيره ) اقتباس شده . اما از نويسندگان قرون اسلامى ، آنهائيكه ، مانند طبرى و مسعودى ، بمآخذ غربى دست‌رسى نداشته ، فقط بمدارك شرقى استناد كرده‌اند ، اين اسم را بىميم نوشته‌اند ، مثلا طبرى در فهرست نياگان گشتاسب اسم يكى را از آنان كبوجيه نوشته و شكى نيست ، كه تبديل ( ب ) به ( ى ) از اشتباه كاتب است و در اصل همان كبوجيهء كتيبهء مذكور بوده .\r\nمسعودى در مروّج الذهب راجع به همان مطلب اسم شخصى را قنوج ضبط كرده « 6 »\r\n\r\n\r\n","description":"","footnote":"\r\n( 1 ) -  Cabudjia . \r\n( 2 ) -  Canbut et Cambat . \r\n( 3 ) -  Agathias . \r\n( 4 ) -  Cambyses . \r\n( 5 ) - چاپ ليپ‌سيك 1923 .\r\n( 6 ) - طبع قاهره ، ج 1 ، ص 98 .\r\n","page_name":" 478 ","page_number":496},
  {"content":"\r\n\r\nو باز ترديدى نيست كه ( ب ) از اشتباه كاتب مبدّل به ( ن ) گشته ، يعنى قنوج در اصل قبوج بوده و قبوج هم معرّب كبوج است . اگر هم تصحيفى نشده باشد ، باز روشن است كه ميمى در اين اسامى نيست . مقصود مؤلف نه اين است ، كه كيوجيهء طبرى يا قنوج مسعودى همان كبوجيه پسر كوروش بزرگ است ، ولى ذكر اين اسم در فهرست نياگان گشتاسب دلالت دارد بر اينكه قبل از كبوجيه پسر كوروش ، اشخاصى ديگر هم از نياگان او اين نام داشته‌اند و اين دلالت موافق است با فهرست نياگان كوروش و داريوش اوّل ، كه بنابر مدارك صحيحه در صفحهء ( 231 ) ذكر شده . از رجوع بفهرست مزبور روشن است ، كه كبوجيه پسر كوروش كبوجيهء سوّم است و كبوجيهء اوّل از نياگان كوروش و ويشتاسب ( گشتاسب ) ، يعنى هخامنشىهاى شاخهء اصلى و فرعى ، بود . از آن‌چه ذكر شد ، اين نتيجه حاصل مىشود : كمبوجيه ( باميم ) از تلفظ يا املاء غير ايرانى است ( مصرى ، بابلى و غيره ) و اينهم مسلم است كه خارجىها اسامى ايرانى را تصحيف ميكردند ، چنان كه مصريها اسم داريوش را ( اين‌تاريوش ) و ( آن‌تريوش ) نوشته‌اند ( پائين‌تر بيايد ) . اما اينكه هرودوت اسم كبوجيه را با ميم ضبط كرده جاى تعجب نيست ، زيرا او كتابهاى خود را در خارج ايران نوشته و مدرك او املاء و تلفظ غير ايرانى بوده ، ساير مورّخين يونانى هم ، كه در قرون بعد آمده‌اند ، از او پيروى كرده‌اند .\r\nاز طرف ديگر مىبينيم ، كه كبوجيه در قرون بعد كبوج - كبوز - كبوس و كابوس ( قابوس ) شده و باز اثرى از ميم نيست . بنابراين ، عجالتا ، تا مدرك منجزّى براى بودن ميم غنّه در اصل اسم بدست نيامده ، نميتوان املاء كمبوجيه را بر كبوجيه ترجيح داد ، بخصوص كه داريوش املاء آخرى را صحيح دانسته . در خاتمهء اين مطلب زايد نيست بخاطر آوريم ، كه ابو ريحان بيرونى و ابن عبرى ، چنان كه در مدخل ذكر شد . « 1 » و از نوشته‌هاى آنان معلوم است ، از مدارك غربى استفاده كرده‌اند « 2 » .\r\n\r\n\r\n","description":"","footnote":"\r\n( 1 ) - بصفحات « 104 ، 106 » رجوع شود .\r\n( 2 ) - مؤلّف در تأليفات سابق خود پيروى از نويسندگان اروپائى كرده املاء كمبوجيه را پذيرفته بود ، ولى نظر بجهاتى ، كه ذكر شد در اين تأليف سببى براى انحراف از املاء كتيبه بيستون نديده و عين آن را پيروى كرده .\r\n","page_name":" 479 ","page_number":497},
  {"content":"\r\n\r\nكبوجيه پسر كوروش بود . مادر او را هرودوت كاسان‌دان ناميده و دختر فرنس پس « 1 » دانسته ( كتاب دوّم ، بند اوّل ) . مورّخ مذكور گويد : « كوروش زن ، خود را بسيار دوست ميداشت ، پس از مرگ او خيلى مغموم شد و بتبعهء خود فرمود مجالس سوگوارى برپا كنند » . كتزياس اسم مادر او را آم‌تيس « 2 » نوشته .\r\nبالاتر گفته شد ، كه موافق اسناد بابلى كبوجيه در حيات كوروش چندى شاه بابل بود ، بعد در غياب كوروش نيابت سلطنت داشت و در زمان پدر به سمت ولايت عهد در كارها به او كمك ميكرد . از توصيفى ، كه هرودوت از كبوجيه كرده ، اين عقيده حاصل است ، كه اين شاه پس از جلوس بر تخت رفتارش بر خلاف رفتار كوروش بوده ، زيرا مورّخ مذكور گويد : ايرانىها كوروش را پدر و كبوجيه را آقا ميگفتند .\r\nدر جاى ديگر كتاب خود گويد : كبوجيه ينيانها و االيانها را بندگانى ميدانست ، كه بميراث به او رسيده باشند ( كتاب 2 ، بند 1 ) . توصيفى ، كه مورّخ مذكور در جاهاى ديگر كتاب خود از نخوت ، تكبّر و شدت عمل او كرده ، در جاى خود بيايد و نظرمان را هم در همانجا خواهيم نوشت . كبوجيه پس از جلوس بتخت در مدّت سه سال بفرونشاندن اغتشاش بعض ايالات پرداخت ، ولى از نوشته‌هاى مورّخين قديم كيفيات شورشها و كارها معلوم نيست . پس از آن در تدارك سفر جنگى به مصر شد .\r\nقبل از اينكه بذكر وقايع اين سفر جنگى بپردازيم ، لازم است واقعهء برديا را بيان كنيم ، چه اين واقعه كه عواقبى وخيم داشت ، موافق كتيبهء بيستون داريوش اوّل ، قبل از عزيمت كبوجيه به مصر روى داد .\r\n\r\nواقعهء برديا\r\nكوروش غير از كبوجيه پسرى داشت برديا نام ، كه از او كوچكتر و برحسب انتخاب پدر والى پارت ( خراسان ) ، گرگان ، باختر و خوارزم بود . اسم او را چنين نوشته‌اند : در كتيبهء بيستون داريوش اوّل - برديا ، در نسخهء بابلى همان كتيبه - برزيا ، هرودوت و بعض مورّخين\r\n\r\n\r\n","description":"","footnote":"\r\n( 1 ) -  Pharnaspes . \r\n( 2 ) -  Amytis . \r\n","page_name":" 480 ","page_number":498},
  {"content":"\r\n\r\nديگر يونانى - سمرديس ، « 1 » . اشيل ، مصنّف يونانى ، در تصنيف خود موسوم به « پارسيها » - مرديس « 2 » . كتزياس - تاىنك‌سارسس « 3 » . كزنفون - تانااكسارس « 4 » . بنابراين معلوم است ، كه مورّخين يونانى اين اسم را تصحيف كرده‌اند و اسم او برديا بوده « 5 » .\r\nامّا راجع به اسمى ، كه كتزياس و كزنفون ذكر كرده‌اند ، تصوّر ميرود ، كه اين شاهزاده لقبى داشته و دو مورّخ مذكور مصحف اين لقب را نوشته‌اند . از آنجا كه ، مردم برديا را دوست ميداشتند ، كبوجيه بر او حسد برده قبل از عزيمت خود به مصر در نهان او را كشت . راجع به اين واقعه ، كه عواقب وخيمى براى كبوجيه و ايران داشت ، مورّخين يونانى رواياتى ذكر كرده‌اند ، كه هرچند در بعض كيفيات با سند رسمى ، كتيبهء بيستون ، مخالفت دارد ، باوجوداين ذكرش لازم است ، زيرا بطور كلى حاكى از احوال كبوجيه و اوضاع ايران آن زمان است .\r\nهرودوت گويد ( كتاب سوّم ، بند 30 ) : سمرديس با كبوجيه به مصر رفت و در آنجا قضيه‌اى روى داد ، كه باعث وحشت شاه پارس و قتل سمرديس گرديد ، توضيح آنكه پادشاه حبشه ( اتيوپى ) كمانى براى كبوجيه فرستاد ، كه عرض آن دو انگشت و كشيدن زه آن بسيار دشوار بود . كبوجيه نتوانست زه كمان را بكشد و برادر او تقريبا توانست ، كبوجيه حسد ببرادر خود برده امر كرد فورا عازم شوش شود . پس از آن شبى در خواب ديد ، كه قاصدى از راه رسيد و خبر داد ، كه سمرديس بر تخت سلطنت نشسته و سر به آسمان ميسايد . از اين خواب نگرانى او بيشتر شد و پرك‌ساس‌پس « 6 » نامى را ، كه از رجال پارس بود ، به شوش فرستاد ، تا برادر او را بكشد و اين شخص سمرديس را بقول بعضى در حين شكار كشت و بعقيدهء برخى او را بكنار درياى اريتره ( خليج‌پارس ) كشانيده در آب انداخت و غرقش كرد .\r\nكتزياس شرح قضيه را طورى ديگر نوشته : مورّخ مذكور گويد : تاينك‌سارسس ،\r\n\r\n\r\n","description":"","footnote":"\r\n( 1 ) -  Smerdis . \r\n( 2 ) -  Merdis \r\n( 3 ) -  Taynoxarces . \r\n( 4 ) -  Tanaoxares . \r\n( 5 ) - به اين معنى ، كه برد را مرد كرده‌اند و ( يس ) ، كه در آخر افزوده‌اند ، در غالب اسامى يونانى ديده مىشود .\r\n( 6 ) -  Prexaspes . \r\n","page_name":" 481 ","page_number":499},
  {"content":"\r\n\r\nبرادر كبوجيه ، مغى را ، كه نامش سپنت‌دات « 1 » بود ، از جهت تقصيرى امر كرد شلّاق بزنند . اين مغ كينه برداشته نزد كبوجيه رفت و گفت برادرت سوء قصد نسبت به تو دارد ، اگر ميخواهى صدق سخنان مرا بدانى ، او را بدربار احضار كن و خواهى ديد ، كه نخواهد آمد . كبوجيه او را احضار كرد و شاهزاده اهميتى بدان نداده در آمدن عجله نكرد ، حتى پس از احضار دوّم هم عازم نشد و فقط پس از احضار سوّم روانه گشت . كبوجيه درصدد كشتنش برآمد . مادر كبوجيه آمىتيس از سوء قصد پسر مطلع شده مانع گرديد و موقتا كار بتأخير افتاد ، ولى كبوجيه همواره درصدد بود ، كه مانع را بر طرف كرده نقشهء خود را اجرا كند . در اين احوال سپنت‌دات ، كه مغ بود بكمك او آمد ، توضيح آنكه ، چون اين شخص شباهت زياد بشاهزاده داشت ، به كبوجيه گفت ، امر كن از جهت تقصيرى مرا بكشند و من بواسطهء شباهت طورى كنم ، كه بجاى من شاهزاده كشته شود . كبوجيه چنين كرد ، شاهزاده را گرفته در محبس انداختند و بعد چندان خون گاو نر به او دادند ، كه مرد . پس از آن سپنت‌دات لباس شاهزادهء مقتول را پوشيده در ملاء عام ايستاد ، تا همه بدانند ، كه او زنده است . نه درباريان از اين قضيه مطلع شدند و نه مادر كبوجيه ، ولى سه نفر از محارم نزديك شاه ، يعنى آرتاسيراس « 2 » بغ‌پت پادشاه آريا « 3 » و ايكسابات « 4 » از قضيه مطلع بودند . چندى بعد كبوجيه براى امتحان اينكه ، آيا واقعا شباهت مغ بشاهزاده مقتول بقدرى است ، كه كسى ملتفت قضيه نشده است ، ميرآخور او را با خدمهء ديگرش خواسته و مغ را به آنها نشان داده پرسيد ، كه اين شخص مگر آقاى شما نيست ؟ آنها از اين سئوال تعجب كرده گفتند ، البته آقاى ما است . پس از آن كبوجيه مطمئن شده مغ را بحكومت باختر و پارت بجاى شاهزادهء مقتول فرستاد و مردم ايالات مزبوره نفهميدند ، كه والى سابقشان بقتل رسيده . پنج سال در اين اشتباه گذشت ، تا آنكه روزى خواجه‌اى تىب‌ته « 5 » نام ، كه به حكم مغ مجازات شده بود ، گريخته نزد آمىتيس ، مادر كبوجيه\r\n\r\n\r\n","description":"","footnote":"\r\n( 1 ) -  Spentodata  ، حالا اسفنديار گويند .\r\n( 2 ) - بايد اردشير باشد .\r\n( 3 ) - آريا موافق وشته‌هاى جغرافيّون قديم هرات است .\r\n( 4 ) -  Ixabates . \r\n( 5 ) -  Tibethee . \r\n","page_name":" 482 ","page_number":500},
  {"content":"\r\n\r\nرفت و سرّ را فاش كرد . او از كبوجيه خواست ، كه سپنت‌دات را بوى تسليم كند .\r\nكبوجيه امتناع ورزيد و آمىتيس علنا كبوجيه را نفرين كرده زهر خورد و مرد .\r\nكبوجيه از نفرين مادر سخت متأثر و متوحش گرديد و خواست اثر آن را بگرداند .\r\nبا اين مقصود امر كرد حيوانات زياد قربان كردند ، ولى خون حيوانات جارى نشد و كبوجيه از اين قضيه بيشتر بوحشت افتاد . چندى بعد ركسانه زن شاه ، طفلى زائيد ، كه سر نداشت . كبوجيه غيب‌گوها را جمع كرده تعبير آن را پرسيد ، گفتند :\r\n« تو پسرى نخواهى داشت ، كه جانشين تو گردد » . پس از آن كبوجيه شكل مادر خود را در بيدارى ديد و مادرش به او گفت « زود باشد ، كه بجزاى عمل خود برسى » شاه ، كه در آن زمان در بابل بود ، روزى چوبى را قطع ميكرد و در اين حال كارد بران او آمده زخمى برداشت ، كه ، بعد از يازده روز رنج و تعب شديد ، از آن درگذشت . بين نوشته‌هاى هرودوت و كتزياس اختلاف زياد است : مادر كبوجيه ، موافق نوشتهء هرودوت ، كاسان‌دان بود ، كه در زمان حيات كوروش درگذشت ، ولى كتزياس اسم او را آمىتيس نوشته و گويد ، كه كبوجيه را نفرين كرد و بعد زهر خورد و مرد . موافق نوشتهء كتزياس كبوجيه در بابل مىميرد ، و حال آنكه هرودوت ، چنان كه بيايد ، فوت اين شاه را در شام دانسته . اختلافات ديگر از مقايسهء دو روايت معلوم است ، كلية نوشته‌هاى كتزياس در اين باب بيشتر بداستان‌گوئى شباهت دارد و پيداست ، كه آميخته بافسانه است ، مثلا اشتباه تمام دربايان كبوجيه باستثناى سه نفر و حتى اشتباه عيال و اطفال ، ميرآخور و خدمهء نزديك شاهزادهء مقتول در مدّت پنج سال ، به دنيا آمدن طفل بىسر و جارى نشدن خون حيوانات قربانى و غيره . همهء اين گفته‌ها شاخ و برگهاى داستانى است .\r\nروايت هرودوت ، اگرچه طبيعىتر به نظر مىآيد ، باوجوداين عارى از اغلاط نيست : موافق كتيبهء بيستون ( ستون 1 ، بند 10 - 11 ) برديا قبل از عزيمت كبوجيه بمصر كشته شد ، و حال آنكه هرودوت گويد در سفر جنگى بمصر با كبوجيه بود و بعد قضيه كمان حبشى و غيره را شرح ميدهد ، كه معلوم مىشود بىاساس است ،\r\n\r\n","description":"","footnote":"","page_name":" 483 ","page_number":501},
  {"content":"\r\n\r\nزيرا برديا اصلا در مصر نبوده . ژوستن شرح قضيه را در زمينهء روايت هرودوت نوشته ، با اين تفاوت كه مغ را پرك‌ساس‌پس ناميده و برادر او را ارباست . او گويد كه مغ پس از فوت كبوجيه سمرديس را كشت ( كتاب 1 ، بند 2 ) . از ديودور در اين باب اطلاعى بما نرسيده ، زيرا كتابهاى او از شمارهء ششم تا دهم گم شده .\r\n\r\nمبحث دوّم - لشكركشى به افريقا\r\n\r\nحمله به مصر\r\nبدوا بايد گفت ، كه عقايد محققين دربارهء كوروش و قصد او بتسخير مصر مختلف است . بعضى به اين عقيده‌اند ، كه او درصدد تسخير مصر نبوده و حدود ايران آن زمانرا ، كه از طرف غرب به بحر الجزاير و درياى مغرب ميرسيد ، از طرف مشرق به سند ، و از سمت شمال بدرياى سياه ، كوههاى قفقاز ، بحر خزر ، رود سيحون و از طرف جنوب بخليج پارس و بحر عمان ، حدود طبيعى ايران ميدانست . برخى گويند كه كوروش درصدد تسخير مصر بود ، ولى كارهاى شرقى يا شمال شرقى به او فرصت نداد ، كه اين دولت را هم منقرض كند . حقيقت امر معلوم نيست . بهرحال كبوجيه ، همين‌كه بتخت نشست ، مسئلهء تسخير مصر را جدا درنظر گرفت و مشغول تداركات گرديد .\r\nهرودوت جهت آن را چنين نوشته ( كتاب 3 ، بند 1 ) : « كبوجيه سفيرى بمصر فرستاده دختر آمازيس پادشاه مصر را خواستگارى كرد . اين اقدام كبوجيه بر اثر تحريكات يكنفر كحال مصرى مقيم دربار ايران بود . توضيح آنكه كوروش وقتى از آمازيس پادشاه مصر خواست ، كه بهترين كحال مصر را انتخاب كرده بپارس بفرستد و ، چون او اين شخص را روانه كرد ، كحال مزبور سخت از آمازيس رنجيد ، كه چرا اطباى ديگر مصرى را گذارد و او را از زن و اطفالش جدا كرده بپارس فرستاد . بعد بسبب كينه‌توزى كبوجيه را محرّك شد ، كه دختر پادشاه مصر را بخواهد ، چه گمان ميكرد ، كه بر اثر اين تقاضا پادشاه مصر با نهايت تأسف و تأثر دخترش را از خود دور كرده نزد كبوجيه خواهد فرستاد ، يا جواب رد خواهد داد و جنگ درخواهد گرفت . كبوجيه چنان كرد ، كه كحال گفته بود\r\n\r\n","description":"","footnote":"","page_name":" 484 ","page_number":502},
  {"content":"\r\n\r\nو آمازيس ، چون از قدرت كبوجيه بيمناك بود ، در موقع بدى واقع و در ترديد شد ، كه بايد تكليف او را بپذيرد يا جواب ردّ بدهد . اين را هم خوب ميدانست ، كه كبوجيه دختر او را براى ازدواج نميطلبد ، بلكه ميخواهد در اندرون او جزو زنان غير عقدى باشد . بالاخره آمازيس چنين كرد : از پادشاه سابق مصر آپرىيس « 1 » دخترى مانده بود وجيهه و خوش‌اندام ، كه ( نىت‌تيس ) « 2 » نام داشت . او را لباس فاخر پوشانيده و بزر آراسته باسم دختر خود بدربار كبوجيه فرستاد . مدّتى شاه پارس در اشتباه بود ، تا روزى دختر را باسم پدر خواند و او گفت : « شاها ، تو هيچ گمان نميكنى ، كه تو را فريب داده‌اند ، من دختر آقاى آمازيسم ، او مصريها را بر پدر من شوراند و او را كشت » . اين اظهار دختر مصرى اثر غريبى در مزاج كبوجيه كرده باعث قشون‌كشى او بمصر گرديد . اين است آنچه پارسىها ميگويند » .\r\nبعد مورّخ مذكور گويد ( كتاب 3 ، بند 2 ) : « مصريها كبوجيه را از خودشان مىدانند ، چه بعقيدهء مصريها دختر آمازيس را كوروش خواستگارى كرد نه كبوجيه و آمازيس دختر ( آپرىيس ) را براى كوروش فرستاد ، ولى اين گفتهء مصريها صحيح نيست ، چه آنها از قوانين پارسى كمتر از ساير ملل آگاه نيستند و ميدانند ، كه زادهء زن غير عقدى نميتواند شاه شود ، ما دامى كه زادهء زن عقدى حيات دارد و ديگر معلوم است ، كه مادر كبوجيه كاسان‌دان دختر فرنس‌پس هخامنشى بود . داعيهء مصريها به خويشى و قرابت با كبوجيه بر خلاف حقيقت تاريخ است .\r\nحكايت ديگرى نيز در اين باب هست ، ولى من باور ندارم . گويند يك زن پارسى باندرون كوروش رفته از تندرستى و صباحت منظر اطفال كوروش در حيرت شد و تعريف و تمجيد زياد از ( كاسان‌دان ) زن كوروش كرد . ملكه در جواب گفت : باوجوداين ، كوروش قدر مرا نميداند و زنى را ، كه از مصر آورده‌اند ، محترم ميدارد . مقصود ملكه ( نىت‌تيس ) بود . گويند ، كه كبوجيه ، پسر بزرگ كوروش ، در اين موقع بمادر خود گفت : « مادر ، در ازاى اين رفتار ، وقتى كه من\r\n\r\n\r\n","description":"","footnote":"\r\n( 1 ) -  Apries . \r\n( 2 ) -  Nitetis . \r\n","page_name":" 485 ","page_number":503},
  {"content":"\r\n\r\nبزرگ شدم ، مصر را زير و زبر كنم » . كبوجيه در آن اوان ده ساله بود و جواب او باعث حيرت زنان گرديد . اين قضيه در خاطر او ماند و ، وقتى كه بتخت نشست ، تهديد خود را بجا آورد » . اين است جهاتى ، كه هرودوت ذكر كرده و روايت آخرى را خودش هم صحيح نميداند . ما تصوّر مىكنيم ، كه روايت اولى هم عارى از صحت است ، زيرا باور كردنى نيست ، كه دختر فرعون را خواسته باشند مانند زن غير عقدى ، در حرم داخل كنند . جهت همانا ميل كبوجيه بادامه جهانگيرى بوده ، چه تاريخ نشان ميدهد ، كه ، چون ملتى به خط جهانگيرى افتاد ، هر پادشاه ، كه بتخت مىنشيند ، آن را ادامه ميدهد ، تا بر متصرّفات موروثى افزوده از حيث شهرت از نياگان خود عقب نماند . در اين مورد كبوجيه هم مانند ديگران رفتار كرده .\r\nروايت مصريها هم بىاساس است ، اين افسانه را از آن جهت ساخته‌اند ، تا بگويند ، كه كبوجيه از مادر مصرى است و مصرىزاده بر مصر دست يافته . دربارهء اسكندر هم ، چنان كه بيايد ، گفتند ، كه پدر او شاه مصر بود و نسبش بمصريها ميرسيد . بارى ، هرودوت راجع به اين سفر جنگى چنين گويد ( كتاب سوّم ، بند 4 - 10 ) : « در ميان سپاهيان اجير آمازيس شخصى بود از اهل هالىكارناس موسوم به فانس ، كه از حيث عقل و شجاعت او را مىستودند . اين شخص به جهتى از آمازيس سخت رنجيد و بكشتى نشسته از مصر فرار كرد تا نزد كبوجيه رود . چون او مورد احترام سپاهيان اجير بود و از كارهاى مصر اطلاعاتى زياد داشت ، آمازيس در تشويش افتاد و خواجه‌هاى امين خود را بكشتىهاى جنگى نشانيده فرستاد ، تا او را دستگير كرده به مصر برگردانند . اينها او را در ليكيه گرفتند ، ولى فانس مستحفظين را مست كرده گريخت و بپارس رفته ، وقتى بنزد كبوجيه رسيد ، كه او در شرف حركت بود . اين شخص اوضاع مصر را براى شاه بيان كرده به او گفت از راه خشكى بمصر ورود كند و براى رسيدن به اين مقصود سفيرى نزد پادشاه عرب فرستاده بخواهد ، كه او را از مملكت خود راه بدهد » . بعد مورّخ مذكور شرح اين قسمت عربستان را ، كه اكنون موسوم بشبه جزيرهء سينايا است و در عهد قديم آن را عربستان سنگى مىناميدند ، بيان كرده\r\n\r\n","description":"","footnote":"","page_name":" 486 ","page_number":504},
  {"content":"\r\n\r\nگويد : « فقط عدّه‌اى قليل از اشخاصى ، كه بمصر رفته‌اند ، متوجهء نكته‌اى شده‌اند ، كه من ميخواهم بيان كنم . دو دفعه در سال از تمام يونان و فينيقيه ظروف سفالين ، كه پر از شراب است ، بمصر حمل مىشود و باوجوداين در مصر يك ظرف سفالين خالى ديده نميشود . بس اين همه ظروف سفالى را چه ميكنند ؟ هر كدخدائى مأمور است ، كه در محل خود اين ظروف را جمع كرده به منفيس بفرستد و در اينجا ظروف مزبور را پر از آب كرده بمحلهاى بىآب شامات ميفرستند . بدين منوال تمام ظروف سفالين ، كه در مصر خالى مىشود ، به اين جاهاى بىآب ميآيد . بعد از تسخير مصر پارسىها راهى بمصر ساختند و ، بطوريكه بيان كرده‌ام ، آب در منازل تهيه كردند ، ولى در زمان قشون‌كشى كبوجيه در منازل آب نبود و بپيشنهاد شخص هالىكارناسى كبوجيه داخل مذاكره با پادشاه عرب شد و او قبول كرد ، كه راه بيخطرى براى شاه تهيه كند . اعراب معاهده و قرارداد خود را بهتر از هر ملت ديگر رعايت ميكنند و انعقاد قرارداد چنين است : بين دو نفرى ، كه ميخواهند قرارى منعقد كنند ، شخصى مىايستد و بر انگشت بزرگ ( يعنى ابهام ) آن دو نفر ، با دم سنگى تيز خطى ميكشد ، بعد ، از لباس طرفين قرارداد قدرى پشم برداشته با آن ، خون آنها را بهفت پارچه سنگ ، كه بين متعاهدين چيده شده ، مىمالد و اسم دو خدا ، يعنى ديونيس « 1 » و اورانى « 2 » را ، ميبرد . پس از اجراى اين امر يكى از متعاهدين طرف ديگر را بدوستان خود معرّفى مىكند و از اين زمان آنها وظيفه خود ميدانند ، كه قرارداد را رعايت كنند . از خدايان ، اعراب فقط به دو خدا معتقدند : ديونيس و اورانى . ديونيس را آنها ارتالت « 3 » و اورانى را آلىلات « 4 » مىنامند . پادشاه اعراب بعد از عقد قرارداد با رسولان كبوجيه ، مشگهائى زياد از پوست شتر با آب انباشته بعد بر شترها بار كرده بكوير رفت و منتظر لشكر كبوجيه گرديد . اين خبر صحيح\r\n\r\n\r\n","description":"","footnote":"\r\n( 1 - 2 ) - ديونيس در نزد يونانيها خداى شراب بود و اورانى موز ، يا حاميهء علم هيئت ، گويا مقصود هرودوت اورانوس بوده ، كه بعقيدهء يونانيهاى قديم خداى آسمان بشمار مىرفت .\r\n( 3 ) -  Orotalte . \r\n( 4 ) -  Alilat  ، بايد مصحّف الّات باشد .\r\n","page_name":" 487 ","page_number":505},
  {"content":"\r\n\r\nتر است ، ولى بايد خبرى را هم ، كه كمتر مورد اعتماد است ، نوشت ، چه اين خبر هم ذكر مىشود . در عربستان رود بزرگى است ، كه بدرياى اريتره « 1 » ميريزد . گويند ، پادشاه عرب امر كرد از پوست گاو و پوستهاى ديگر لوله‌هائى بسازند ، بواسطه اين لوله‌ها آب را از رود مزبور تا كوير آورد و در آنجا به حكم او آب انبارهاى وسيعى ساخته آب را ذخيره كردند . از رود تا كوير مسافت پانزده روز راه است و آب را پادشاه عرب بسه نقطه آورد » . اين است آنچه هرودوت راجع بتداركات كبوجيه نوشته و معلوم است ، كه رسانيدن آب با لوله‌ها ، دروغ است ، زيرا پانزده روز راه لااقل شصت فرسنگ ميشده و با لوله‌هائى از پوست گاو ممكن نبود آب را به اين مسافت نقل كنند .\r\nآمازيس ، كه از بزرگ شدن پارس بيمناك بود ، در موقعش هيچگونه كمكى به ليديّه و بابل نكرد و حالا ، كه خبر قشون‌كشى كبوجيه را شنيد ، متوحش شده در تهيهء جنگ گرديد . در ابتداء چون تصوّر ميكرد ، كه كبوجيه با داشتن بحرّيهء قوى ( بحريه فينيقيها و يونانىهاى آسياى صغير ) از طرف دريا حمله خواهد كرد ، با جزاير يونانى ، كه تابع ايران نبودند ، و با قبرس داخل مذاكره شد ، كه آنها سفاين خود را بكمك سفاين مصر بفرستند و علاوه بر قشون مصرى سپاهيان اجير تدارك كرد . كبوجيه پس از تكميل تداركات خود با لشكرى ، كه بواسطه زحمات كوروش بزرگ آراسته و كار آزموده بود ، عازم مصر شد .\r\nلشكر او از غزه ، كه در ساحل درياى مغرب واقع است ، داخل كوير شده در مدّت سه روز آن را بكمك اعراب پيمود . از خوش‌بختى كبوجيه ، در اين احوال آمازيس ، كه شخصى فعال و مديرى زبردست بود ، فوت كرد و پسامتيك « 2 » ( فسمتيخ ) سوّم جانشين او شد . اين پادشاه آدمى نبود ، كه بتواند مصر را در اينموقع مشكل و باريك از چنك دشمنى نيرومند ، مانند كبوجيه ، برهاند .\r\n\r\n\r\n","description":"","footnote":"\r\n( 1 ) - هرودوت در نوشته‌هاى خود درياى احمر ، درياى عمّان و خليج‌پارس را اريتره مينامد و در اين‌جا مقصود او درياى احمر است .\r\n( 2 ) -  Psammetik . \r\n","page_name":" 488 ","page_number":506},
  {"content":"\r\n\r\n\r\nجنگ با مصريها\r\nلشكر ايران از كوير گذشته به پلوزيوم « 1 » رسيد و در مقابل قشون مصر صفوف خود را آراست . بعد هرودوت چنين گويد ( كتاب 3 ، بند 11 - 17 ) : « سپاهيان اجير پادشاه مصر ، كه يونانى و از اهالى كارّيه بودند ، بواسطه بغضى ، كه نسبت به فانس از جهت خيانت او داشتند ، خواستند انتقامى از او بكشند و با اين مقصود در ميان دو لشكر طشتى گذاردند ، بطورى كه فانس آن را ميديد ، بعد پسران او را ، كه در مصر مانده بودند ، يك بيك آورده پيش چشم پدر سر بريدند و خون آنها را در طشت كردند ، سپس شراب را با آب آميخته در طشت ريختند و سپاهيان اجير از اين خون آشاميدند . پس از آن جنگ شروع شد . اين جنگ باعلى درجه سخت بود و هر دو طرف تلفات زياد دادند ، ولى بالاخره مصريها روى بهزيمت گذاردند . من در اين دشت نبرد چيز عجيبى ، كه شنيده بودم ، بچشمان خود ديدم . استخوانهاى جمجمه‌هاى پارسيها و مصريها از يكديگر جدا است ، يعنى در يك طرف استخوانهاى مصرى و در طرف ديگر استخوانهاى پارسى است ، زيرا اجساد را جداگانه دفن كرده‌اند . جمجمهء پارسى بقدرى سست است ، كه اگر سنگ ريزه‌اى به آن بزنند ، سوراخ مىشود ، ولى جمجمهء مصرى خيلى سخت است و با اشكال ميتوان آن را شكست . جهت اين تفاوت ، چنان كه گويند و بايد صحيح باشد ، از اينجا است ، كه مصريها از كودكى موهاى سر را ميتراشند و از اثر آفتاب استخوان جمجمه آنها سخت مىشود و به همين جهت در ميان آنها كل كمتر از جاهاى ديگر است ، پارسيها ، چون كلاههاى نمدين بر سر دارند ، سر آنها از تابش آفتاب محفوظ ميماند ، ولى در عوض استخوان سرشان سست است .\r\nمصريها پس از اين شكست با كمال بىنظمى فرار كرده پناه به منفيس پاى تخت مصر بردند . در اين احوال كبوجيه در كشتى مىتىلىنى « 2 » رسولى از پارسيها فرستاد ، كه مصريها را بتسليم شدن دعوت كند ، ولى وقتى كه مصريها كشتى را ديدند ، هجوم برده آن را شكستند و مردانى را ، كه در كشتى بودند ، ريز ريز كردند . پس\r\n\r\n\r\n","description":"","footnote":"\r\n( 1 ) -  Pelusium  بر مصبّ اوّل شعبهء نيل از طرف مشرق واقع بود .\r\n( 2 ) -  Mitilene  ، اين شهر يكى از مستعمرات يونانى جزو آسياى صغير بود .\r\n","page_name":" 489 ","page_number":507},
  {"content":"\r\n\r\nاز آن مصريها محصور شده به زودى تسليم گشتند . طالع مصر اهالى ليبيا را بوحشت انداخت ، چنان كه بىجنگ تسليم شدند ، و باجى براى خود معين كرده هدايائى هم براى كبوجيه فرستادند . اهالى سيرن « 1 » و برقه نيز مانند آنها رفتار كردند ( سيرن از مستمسكات يونانى در افريقا بود ) . كبوجيه هداياى ليبيا را با عنايت پذيرفت ، ولى از هداياى سيرن ناراضى ماند و من گمان ميكنم ، كه جهت آن كمى باج بود ، چه آنها فقط پانصد مين نقره فرستادند ( مين‌نود و دو فرانك طلا ارزش داشت . م . ) كبوجيه نقره را بدست خود به طرف سپاهيان خود انداخت . روز دهم ، پس از تسخير ارك منفيس ، كبوجيه پسامتيك پادشاه مصر را ، كه فقط شش ماه سلطنت كرده بود ، در حومهء شهر نشاند و خواست مردانگى او را امتحان كند ، توضيح آنكه دختر او را بر آن داشت ، كه رخت كنيزان پوشد و با دختران خانواده‌هاى معروف ، كه نيز همان لباس را در بر داشتند ، فرستاد آب بياورند . وقتى كه دختران مزبور از پيش پدران خود با ناله و زارى ميگذشتند ، اين‌ها از مشاهدهء وضع ننگين دختران خود صبر و شكيبائى را از دست داده سخت مىناليدند و صداى ضجه و شيونشان بلند ميشد . فقط پسامتيك ساكت ايستاده به اين وضع نظاره ميكرد و بعد سر خود را به زير مىافكند . پس از آنكه دختران گذشتند ، كبوجيه پسر پادشاه مصر را با دو هزار مصرى ديگر ، كه هم سن او بودند ، بقتل‌گاه فرستاد . اين‌ها را با ريسمان ، به يكديگر بسته بودند و ميبايست بتلافى قتل سفير كبوجيه و اهالى مىتىلن كشته شوند . حكم ديوان شاهى چنين بود ، كه در ازاى هريك از مقتولين مىتىلن ده نفر از نجباى مصر اعدام گردند . پسامتيك ديد ، كه پسر او را بمقتل مىبرند ، باوجوداين خوددارى كرد ، و حال آنكه مصريهاى ديگر ، كه در كنار او بودند ، زار مىگريستند . پس از آن يكنفر مصرى پير ، كه ثروت خود را از دست داده به فقر افتاده بود و از سربازان تكدى مىكرد ، از پيش چشم پسامتيك گذشت . اين شخص سابقا از دوستان پادشاه مصر بود و ، وقتى كه پسامتيك او را ديد ، سخت گريست و بسر خود زده او را باسم\r\n\r\n\r\n","description":"","footnote":"\r\n( 1 ) -  Cyrene . \r\n","page_name":" 490 ","page_number":508},
  {"content":"\r\n\r\nبخواند . در اطراف پسامتيك مستحفظينى بودند ، كه از احوال او كبوجيّه را آگاه ميكردند . اين قضيه باعث تعجب او شد و پيامبرى نزد پسامتيك فرستاد ، تا اين سؤال را بكند : شاه كبوجيه مىپرسد : چرا ، وقتى كه دختر خود را به آن وضع ديدى و از بردن پسرت بقتل‌گاه آگاه شدى ، گريه و زارى نكردى و وضع اين مرد فقير تو را برقّت آورد ، و حال آنكه او از اقرباى تو نيست ؟ پسامتيك جواب داد ، مصائب و محن خود من نه باندازه‌ايست ، كه بتوانم گريه كنم ، ولى وضع اين مرد ، كه در پيرى از سعادت و ثروت محروم و دوچار فقر گشته ، مرا برّقت آورد . اين جوابرا كبوجيه صحيح دانست . گويند كرزوس پادشاه سابق ليديّه ، كه در سفر مصر با كبوجيه بود و پارسىهائى ، كه در اين موقع حضور داشتند ، همگى گريستند . خود كبوجيه نيز برّقت آمده امر كرد پسر پادشاه را از دست جلّاد نجات دهند و خود او را از حومه شهر نزد وى آرند ، ولى فرستاده وقتى رسيد ، كه پسر پادشاه را كشته بودند ، چه اعدام مصريها از او شروع شده بود . خود پسامتيك را نزد كبوجيه آوردند . از اين زمان او با كبوجيه بود و بىاعتدالى نسبت به او نميشد ، حتى ، اگر توانسته بود ساكت بنشيند و كنكاش بر ضدّ پارسيها نكند ، حكمرانى مصر به او برميگشت ، زيرا پارسيها عادتا با نظر احترام به اولاد شاهان مينگرند . اين گونه رفتار در نزد آن‌ها قاعده‌ايست و موارد زياد ، آن را تأييد مىكند ، مثلا به تان‌نيراس « 1 » پسر اىناروس « 2 » حكومت پدر را دادند و نيز پوسيريس « 3 » پسر آميرته « 4 » داراى مقام پدر شد ، با وجود اينكه كسى به قدر اىناروس و آميرته زيان بپارسيها نرسانده بود ( ذكر قضيهء اين دو نفر در جزو وقايع سلطنت اردشير دراز دست بيايد . م . ) . پسامتيك از جهت كنكاشى ، كه براى شورانيدن مصريها كرد ، كشته شد ، يعنى پس از اينكه كبوجيه بر قضيه اطلاع يافت ، امر كرد به او خون گاو نر خوراندند و او فورا بمرد . چنين بود عاقبت وى » . نظايرى ، كه هرودوت براى تأييد گفته خود راجع به تان‌نيراس و پوسيريس ذكر كرده ، از جهت غرابت مسئله از نظر يونانيها بوده ، يعنى هرودوت خواسته تصوّر نكنند ، كه\r\n\r\n\r\n","description":"","footnote":"\r\n( 1 ) -  Thannyras . \r\n( 2 ) -  Inaros . \r\n( 3 ) -  Pausiris . \r\n( 4 ) -  Amyrtee . \r\n","page_name":" 491 ","page_number":509},
  {"content":"\r\n\r\nاو مبالغه كرده ، ولى براى ما اهميت ندارد ، چه سيره دولت‌هاى ايران در هر دوره غالبا همين بود ، كه پس از تسخير مملكتى ، شخصى را از خانواده سلطنت آنمملكت بحكمرانى مىگماشتند . چنان كه گذشت ، كوروش هم در ابتداء خواست با ليديّه همين كار كند و چنان كه بيايد ، در دولت هخامنشى عدّهء پادشاهان دست نشانده كم نبود .\r\nاز منفيس ، پاىتخت مصر ، كبوجيه به شهر سائيس ، كه در نزد مصريها خيلى مقدّس بود ، رفت و بقول هرودوت مومياى آمازيس را بيرون آورده در آتش انداخت .\r\nمورّخ مذكور گويد : اين اقدام باعث نفرت پارسىها و هم مصريها گرديد ، چه در نزد پارسىها آتش مقدّس است و مرده را نمىتوان به آن داد ، اما مصريها آتش را ذى روح دانسته عقيده دارند ، كه او هر چيز را مىبلعد ، تا از غذا سير مىشود و با غذا مىميرد . نيز مصريها گويند ، كه قربانى اين عمل كبوجيه نعش آمازيس نبود ، بلكه جسد شخصى بود ، كه قدّش مساوى قدّ او بود و در مقام استدلال گويند :\r\nغيب‌گوئى آمازيس را از اين قضيه آگاه داشت و او در زمان حيات ، جسد اينشخص را در مدخل مقبرهء خود گذارده دستور داد ، نعش خود او را در همان مقبره در جائى عميق‌تر بگذارند ، ولى من تصوّر ميكنم ، كه آمازيس چنين دستورى نداده و اين گفتهء مصريها حرف است و بس ( كتاب 3 ، بند 16 ) . اين است نوشته‌هاى هرودوت دربارهء كبوجيه و پائين‌تر ، پس از اينكه تمام كارهاى اين شاه در مصر ذكر شد ، به اين نوشته‌ها و اينكه تا چه اندازه اين روايتها موافق واقع است ، رجوع خواهيم كرد .\r\n\r\nسفر جنگى به آمّون و حبشه\r\nپس از تسخيز مصر كبوجيه به خيال جهانگيرىهاى جديد افتاده سه مملكت را در نظر گرفت : قرطاجنه ، آمّون و حبشه . حمله بقرطاجنه ميبايست از طرف دريا به عمل آيد ، به آمّون و حبشه از خشكى . چون از اوضاع حبشه اطلاعاتى در دست نبود ، كبوجيه بقول هرودوت سفيرى بدان مملكت فرستاد ، بعنوان اينكه هدايائى براى پادشاه آن مىبرند و در نهان دستور داد ، كه تحقيقاتى در باب آن كرده ضمنا معلوم دارند ، كه مسئلهء ( ميز\r\n\r\n","description":"","footnote":"","page_name":" 492 ","page_number":510},
  {"content":"\r\n\r\nآفتاب ) حقيقت دارد يا نه « 1 » ( همان‌جا ، بند 17 ) . در باب ميز آفتاب مورّخ مزبور چنين نوشته : « چنان كه گويند اين چمنى است در حومهء شهر ، كه از گوشت پختهء همه نوع چهارپايان پوشيده است . قطعات گوشت را مأمورين و مستخدمين دولت شبانه ، در نهان بدانجا مىبرند و روز ، هركس مايل باشد ، به محل مزبور رفته از آن گوشتها مىخورد ، ولى بوميها عقيده دارند ، كه اين گوشتها را همه شب زمين به عمل ميآورد » . بعد مورّخ مذكور گويد ( كتاب 3 ، بند 19 - 25 ) : « كبوجيه بر اثر تصميم خود بفرستادن سفيرى بحبشه از شهر الفان‌تين « 2 » از طايفهء ماهىخواران « 3 » چند نفر را ، كه زبان حبشى ، ميدانستند احضار كرد و در انتظار آمدن مترجمين به بحريهء خود دستور داد بقرطاجنه حمله برد ، ولى فينيقىها حاضر نشدند حركت كنند ، چه آنها قسم‌هاى غليظ و شديد ياد كرده بودند ، كه بر عليه اطفال خود جنگ نكنند ( قرطاجنه مستعمرهء فينيقى بود ، بعد بزرگ شد و شهرتى در عالم قديم يافت . م . ) چون فينيقىها از حركت امتناع كردند و از ملل مطيع پارس ملتى نبود ، كه بتواند اين كار را انجام دهد ، حملهء پارسيها بقرطاجنه موقوف شد و اهالى قرطاجنه از قيد پارس برستند . كبوجيه خود را محق نميدانست بر عليه فينيقىها اقدام كند ، چه آنها با طيب خاطر مطيع پارسيها شده بودند و ديگر آينكه قوّت دريائى پارس بسته ببحريهء آنها بود . اهالى قبرس هم با طيب خاطر مطيع پارسىها گشته در سفر جنگى آنها به مصر شركت كردند . پس از آنكه مترجمين الفان‌تين رسيدند ، كبوجيه سفيرى نزد حبشىها با هدايا فرستاد و دستور داد ، چه بگويند .\r\nهدايا عبارت بود از لباس ارغوانى رنگ ، طوق و ياره‌اى از زر ، ظرفى از مرمر سفيد با مرّمكي « 4 » و سبوئى پر از شراب خرما . گويند حبشىهائى ، كه رسول كبوجيه نزد آنها رفت ، مردانى شكيل و بلند قامت‌اند و ترتيبات آنها شباهتى بترتيبات ساير ملل ندارد . مثلا انتخاب بسلطنت چنين است : به اين مقام شخصى را از قبايل\r\n\r\n\r\n","description":"","footnote":"\r\n( 1 ) - مقصود از ميز در اين‌جا خوان است .\r\n( 2 ) -  Elephantine  ( مستعمرهء يهود در مصر عليا ) .\r\n( 3 ) -  Iehtyophages . \r\n( 4 ) -  Myrrhe . \r\n","page_name":" 493 ","page_number":511},
  {"content":"\r\n\r\nخودشان انتخاب ميكنند ، كه از حيث قامت بلندتر و از حيث قوّت زورمندتر از همه باشد . ماهىخواران ، وقتى كه بمملكت حبشه وارد شدند ، هدايا را بپادشاه داده چنين گفتند : شاه پارسيها ، كبوجيه ، درصدد جلب دوستى تو است و با اين مقصود ما را براى مذاكرات روانه كرده و اين هدايا را ، كه ، اگر خود او هم داراى آن باشد ، خوشنود خواهد بود ، براى تو فرستاده . پادشاه حبشه دريافت ، كه مقصود رسولان ديدن وضع مملكت او است و چنين جواب داد : شاه پارس شما را نزد من فرستاده نه از اين جهت ، كه دوستى مرا طالب است ، شما هم دروغ ميگوئيد ، زيرا براى جاسوسى بمملكت من آمده‌ايد و آدمى ، كه شما را فرستاده آدم درستى نيست ، اگر درست بود ، درصدد تسلط بر مملكت ديگرى برنميآمد و راضى ببندگى مردمى ، كه آزارى به او نرسانيده‌اند ، نميشد . پس اين كمان را به او داده بگوئيد :\r\nشاه حبشىها بشاه پارسيها از راه نصيحت ميگويد ، فقط وقتى بر حبشىهاى طويل العمر و لو با عده‌اى بيشتر از سپاهيان قيام كن ، كه پارسيها بتوانند زه چنين كمانى را به آن آسانى ، كه من ميكشم ، بكشند و عجالتا پارسيها بايد خداها را شكر كنند ، كه به اولاد حبشىها الهام نمىكنند ، بمملكت خودشان مملكت خارجى را الحاق كنند .\r\nبعد از اين سخنان زه كمان را رها كرده آن را به رسولان تسليم كرد . پس از آن پادشاه حبشىها لباس ارغوانى را برداشته پرسيد ، كه اين چيست و چگونه آن را ساخته‌اند ؟ وقتى كه ماهىخواران حقيقت امر را راجع به اين رنگ گفتند ، پادشاه حبشه گفت : فريبنده‌اند اين مردم و لباسشان هم بدل است . بعد در باب گردن‌بند و دست‌بندها سئوالاتى كرد و ، بعد از شنيدن جواب ، خنديد و گفت ، اين اشياء مانند غل و زنجير است و غل و زنجيرهاى من محكمتر است . راجع به مرمّكى هم سئوال كرد و وقتى ، كه رسولان گفتند ، كه پارسيها آن را به بدن مىمالند ، همان جواب را داد ، كه راجع به لباس ارغوانى داده بود ، ولى وقتى كه نوبت شراب رسيد و دانست ، كه چگونه آن را تحصيل مىكنند ، زياد خوشنود شد و پرسيد ، كه غذاى شاه پارس چيست و درازترين عمر پارسيها چقدر است ؟ ماهىخوارها\r\n\r\n","description":"","footnote":"","page_name":" 494 ","page_number":512},
  {"content":"\r\n\r\nجواب دادند ، كه غذاى شاه نان است ، ترتيب تهيهء نان را از گندم بيان كردند و حدّ عمر پارسيها را هشتاد سال گفتند . حبشى در جواب گفت ، كه كوتاهى عمر پارسيها باعث حيرت نيست ، چه آنها فضاله ميخورند و اگر اين مشروب را نداشتند ، با اين نوع غذا اينقدر هم عمر نميكردند . مقصود او از مشروب شراب بود ، بعد افزود ، كه از اين حيث پارسىها بر حبشىها برترى دارند . وقتى كه ماهىخوارها از پادشاه حبشه پرسيدند ، كه عمر حبشىها چقدر است ، او جواب داد ، كه اكثر آنها 120 سال و بل بيشتر عمر مىكنند و غذاى آنها گوشت پخته و مشروبشان شير است . جاسوسها از زيادى عمر آنها در حيرت شدند . پس از آن آنها را بكنار چشمه‌اى بردند و ، بعد از آنكه در آن چشمه شست‌وشو كردند ، تن آنها چنان ميدرخشيد ، كه گوئى آب چشمه روغن است اين آب بوى بنفشه داشت و بقول جاسوسها آب اين چشمه بقدرى سبك است ، كه چوب و اشيائى سبك‌تر از چوب در آب فرو ميرود . اگر آب به اين اندازه سبك است ، كه ميگويند ، ممكن است كه درازى عمر حبشىها از استعمال آن باشد . از كنار چشمه ، ماهىخواران را بمحبس بردند . در اين‌جا محبوسين را در كند و زنجيرهاى طلا كرده بودند . در نزد حبشىها مس ناياب‌تر و گران‌ترين فلزّ است . پس از آن ، آنها « ميز آفتاب » را تماشا كرده و بعد بمقبره‌هاى حبشى رفتند » . در اين‌جا هرودوت ترتيب قبرهاى حبشى را ذكر مىكند . خلاصهء آن اين است ، جسد مرده را موافق اسلوب مصريها يا باسلوبى ديگر خشك ميكنند ، بعد روى آن گج مىمالند و شكل مرده را روى گج كشيده جسد را در درون ستونهاى مجوّف ، كه از شيشه است ، ميگذارند . چنين ستونها به آسانى ساخته مىشود ، چه مواد آن در محل زياد است و آن را از زير خاك بيرون ميآوردند .\r\nحسن اين نوع تابوتها اين است ، كه مرده را مىبينند ، بىاينكه بوئى بشنوند .\r\nاقرباى نزديك ميت جسد او را در مدّت يك سال در خانهء خود نگاه ميدارند ، نوبر ميوه‌ها را براى او نياز مىكنند و بالاخره آن را حمل كرده در حومهء شهر ميگذارند .\r\nبعد هرودوت گويد ( كتاب سوّم ، بند 25 - 26 ) : « جاسوسها ، پس از آنكه همه چيز را\r\n\r\n","description":"","footnote":"","page_name":" 495 ","page_number":513},
  {"content":"\r\n\r\nتماشا كردند ، بر گشته نتيجه را به كبوجيه گفتند و او در خشم شده فورا تهيهء حركت ديد ، ولى دستور كافى براى آذوقه نداد و هيچ فكر نكرد به قصد مملكتى ميرود ، كه در آخر دنيا واقع است . خلاصه آنكه به مجرّد دانستن نتيجه مأموريت ماهىخواران ، حركت كرد ، به يونانيهائى ، كه در خدمت او بودند ، امر كرد در مصر بمانند و خود با پياده نظام عازم شد . وقتى كه به تب « 1 » رسيد ، پنجاه هزار نفر از لشكر خود جدا كرده فرمود به آمّون « 2 » رفته آن را تسخير كنند و معبد غيب‌گوى زوس « 3 » را بسوزند ( خداى بزرگ مصريها آمون نام داشت ، جهت اينكه هرودوت آن را زوس ناميده از اين‌جا است ، كه خداى بزرگ يونانيها به اين اسم موسوم بود . م . ) و خودش با بقيهء لشكرش به طرف حبشه راند . قشون او هنوز پنج يك راه را نپيموده بود ، كه آذوقه تمام شد . پس از آن سپاهيان گوشت چهارپايان بنه را خوردند ، تا اينكه آن هم تمام شد . اگر كبوجيه مردى بود عاقل ، در اين موقع بر ميگشت و با وجود خبط اوّلى باز شخص عاقلى بشمار ميرفت ، ولى او اعتنائى بفقدان آذوقه نكرده همواره پيش رفت . ما دامى كه سپاهيان مىتوانستند از مزارع و بيابانها چيزى بدست آرند ، با علف و سبزى زندگى ميكردند ، ولى وقتى ، كه داخل كوير شدند ، بعض آنها از گرسنگى مرتكب كار وحشت‌آورى گشتند ، توضيح آنكه از هر ده نفر بقرعه يك نفر را كشته ميخوردند و ، همين كه كبوجيه از اين قضيه آگاه شد ، متوحّش گرديد ، كه مبادا تمام قشون او يكديگر را بخورند و امر بمراجعت داد ، ولى قبل از اينكه به تب برسد جمعيتى زياد از قشون او تلف شدند . بعد از تب به منفيس درآمده يونانيها را مرخص كرد . چنين بود عاقبت قشون‌كشى به حبشه ، اما پارسيهائى كه در تب جدا شده به طرف آمّون رفتند ، ره نمايانى با خود برداشتند . بعد همينقدر معلوم شد ، كه به شهر اآزيس « 4 » رسيدند . اين شهر از اهالى سامس ، كه از تيرهء ( اس‌خريون ) هستند ، ( يعنى يونانىاند ) مسكون است . شهر مزبور بمسافت\r\n\r\n\r\n","description":"","footnote":"\r\n( 1 ) -  Thebes . \r\n( 2 ) -  Ammon . \r\n( 3 ) -  Zeus . \r\n( 4 ) -  ( Oasis )  اآزيس واحه را گويند ، يعنى زمين با آب و علفى ، كه در وسط كويرى ، مانند جزيره‌اى در درياى بزرگ ، واقع شده باشد .\r\n","page_name":" 496 ","page_number":514},
  {"content":"\r\n\r\nهفت روز راه از تب واقع است و كويرى بين اين دو محل حائل . يونانيها اين شهر را شهر سعادتمندان مينامند . از اينجا دور تر كس ندانست ، اين لشكر چه شد ، زيرا نه بآمّون رسيدند و نه برگشتند . خود آمّونيها چنين گويند : وقتى كه پارسيها از اآزيس حركت كردند هنگامى ، كه مشغول خوردن چاشت بودند ، تندبادى از طرف جنوب وزيدن گرفت و تمام آنها را زير ماسه مدفون ساخت » . اين است نوشته‌هاى هرودوت راجع بقشون‌كشى كبوجيه از مصر بممالك اطراف آن و موافق اين گفته‌ها ، او از جهت عجله و بىتداركى در اين قشون‌كشىها موفق نشده ، ولى ، چنان كه بيايد ، در زمان داريوش اوّل حبشه‌اى ، كه مجاور مصر بود ، جزو ممالك ايران بشمار ميرفت ، قرطاجنه هم ، چنان كه بيايد ، در زمان داريوش اوّل و خشيارشا يكنوع تمكين از اوامر شاهان مزبور داشته . دلايل آن در جاى خود ذكر خواهد شد .\r\n\r\nاحوال كبوجيه\r\nاطلاعاتى ، كه هرودوت در باب كبوجيه ، پس از برگشتن او به منفيس ، داده ، اين است : ( كتاب سوّم ، بند 27 - 38 ) « در موقعى كه كبوجيه به منفيس برگشت ، مصريها آپيس را يافته بودند ( مقصود گاو مقدّس مصريها است ، كه نامش چنين بود و علائم مخصوصى داشت و بعد از مرگ گاو مقدّس ، ميبايست در جستجوى گاو مقدّس جديدى باشند تا بيابند . م ) . بمناسبت اينواقعه مصريها بهترين لباس خود را در بر كرده غرق شادى بودند . كبوجيه تصوّر كرد ، كه مصريها از بهره‌مند نشدن او شادى ميكنند و بر اثر اين اشتباه كلانتران شهر منفيس را احضار كرده گفت : چرا سابقا مصريها چنين رفتارى نداشتند و حالا ، كه من با تلفات زياد از سفر جنگى خود برگشته‌ام ، شادى ميكنند ؟ . كلانتران جواب دادند ، كه مصريها بمناسبت يافتن خداى خود وجد و سرور دارند و پيدايش اين خدا بفاصله‌هاى زيادى از زمان روى ميدهد . شاه پس از شنيدن اينجواب گفت : شما دروغ ميگوئيد و مجازات دروغگو اعدام است . پس از اعدام آنها ، كبوجيه كاهنانرا خواست و چون همانجواب را شنيد گفت : آپيس را نزد من آريد . آنها عقب آپيس رفتند . آپيس گوسالهء ماده گاوى است ، كه پس از اينكه زائيد ، ديگر آبستن\r\n\r\n","description":"","footnote":"","page_name":" 497 ","page_number":515},
  {"content":"\r\n\r\nنميشود . بعقيدهء مصريها شعاع روشنائى از آسمان بگاو ماده نزول مىكند و او اين گوساله را ميزايد . اين گوساله سياه است و علائم آن از اينقرار : در پيشانى خال سفيد مثلثى دارد ، در پشت ، شكلى شبيه عقاب ، روى دم دو مو و زير زبان حفره‌اى ( گودى كوچكى ) . چون آپيس را نزد كبوجيه آوردند ، او ديوانه‌وار شمشير را كشيده ميخواست به شكم گوساله فرو برد ، ولى ضربت بران آپيس تصادف كرد . بعد كبوجيه روى بكاهنان كرده گفت : شما چه آدمهاى پستى هستيد : مگر خدا خون و گوشت دارد ، يا از آهن متألم مىشود ؟ ( اين گفتهء كبوجيه ، اگر راست باشد ، تفاوت تصوّرات پارسيها و مصريهاى قديم را دربارهء خدا خوب مىرساند . م . ) . استهزائيكه از من ميكنيد ، براى شما گران تمام خواهد شد . پس از آن امر كرد ، كهنه را شلاق بزنند و مصريهائى را ، كه مشغول سرورند ، گرفته بكشند . چنين بود عاقبت اين جشن و چنان بود رفتار پارسيها با كاهنان . اما آپيس از زخمى ، كه بران او وارد شده بود ، مرد و كهنه او را در نهان به خاك سپردند . چنان كه مصريها گويند ، كبوجيه در ازاى اين رفتار ديوانه شد ، ولى بايد گفت ، كه قبل از آن هم عقل درستى نداشت : اولا او برادر خود سمرديس را ، كه از يك پدر و يك مادر با او بود ، كشت » ( هرودوت تفصيل كشته شدن او را بيان مىكند و ، چون بالاتر گفته شده ، تكرار نميكنيم . م . ) . « ثانيا خواهر خود را ، كه با او بمصر رفته بود ، با وجود اينكه از يك پدر و مادر بودند ، بقتل رسانيد ، كبوجيه او را ازدواج كرده بود و شرح قضيه چنين است : سابقا در پارس معمول نبود ، كه كسى با خواهر خود زواج كند ، ولى كبوجيه عاشق يكى از خواهران خود شده خواست او را بحبالهء نكاح درآورد . چون ميل او بر خلاف عادت بود ، قضات شاهى را خواسته پرسيد ، آيا قانونى نيست ، كه ازدواج خواهر را اجازه داده باشد ؟\r\nقضات شاهى در پارس از ميان پارسىها انتخاب مىشوند و مادامى ، كه بىعدالتى از آنها سر نزده ، در اين شغل باقى هستند . اين‌ها به كبوجيه جوابى دادند ، كه عادلانه بود و هم بىخطر ، توضيح آنكه گفتند : قانونى را ، كه چنين اجازه‌اى داده باشد ، نيافته‌ايم ، ولى هست قانون ديگرى ، كه بشاه اجازه ميدهد ، آنچه خواهد\r\n\r\n","description":"","footnote":"","page_name":" 498 ","page_number":516},
  {"content":"\r\n\r\nبكند . با اين جواب از ترس كبوجيه پا روى قانون ننهادند و براى نجات خودشان قانون ديگرى يافتند ، كه براى كبوجيه مساعد بود . پس از آن كبوجيه خواهريرا ، كه دوست داشت ، ازدواج كرد و بعد از چندى خواهر ديگر را گرفت . خواهر كوچكتر با او بمصر رفت و در آنجا كشته شد . راجع بقتل اين زن و نيز راجع بقتل سمرديس روايات مختلف است : يونانىها گويند ، روزى كبوجيه بچه شيرى را بجنگ سگ بچه‌اى انداخت و با زن خود جدال آنها را تماشا ميكرد . چون سگ بچه داشت مغلوب ميشد ، سگ بچهء ديگر بكمك برادر خود شتافت و هر دو باتفاق ، بچه شير را مغلوب كردند . زن او گريه كرد و ، چون كبوجيه جهت آن را پرسيد ، گفت سگ بچه بكمك برادر شتافت ، ولى سمرديس بيچاره كسى را نداشت ، كه انتقام قتل او را بكشد . يونانىها گويند ، در ازاى اين حرف كبوجيه زنش را كشت ، ولى مصريها روايت ديگرى نقل ميكنند : روزى در سر سفره زن كبوجيه كاهوئى برداشته تمام برگهاى آن را كشيد و به كبوجيه گفت ، كدام كاهو قشنگ‌تر است ، آنكه برگ دارد يا آنكه عارى از برگ است و ، چون كبوجيه جواب داد ، آنكه برگ دارد ، زنش گفت ، اما تو خانوادهء كوروش را مانند كاهوئى بىبرگ كردى .\r\nكبوجيه در خشم شده لگدى به شكم زن حاملش زد و او جنين را سقط كرده پس از آن در گذشت . چنين بود خشم و غضب كبوجيهء هار نسبت بنزديكان خود ، اما اين كه اين احوال بر اثر رفتار او نسبت به آپيس بود يا جهتى ديگر داشت ، ما نميدانيم ، بخصوص كه امراض مختلف دامنگير انسان مىشود و گويند ، كه كبوجيه مبتلا بمرضى بود ، كه آن را مرض مقدس مىنامند . فوق‌العاده نيست ، اگر بگوئيم ، كه از جهت مرض جسمانى روح كبوجيه هم مريض بوده . اما راجع بساير پارسيها ديوانگى او در اين موارد ظاهر شد : پرك‌ساس‌پس « 1 » مورد احترام كبوجيه بود و پسرش آبدار او . اين كار شغل محترمى است . روزى او از پرك‌ساس‌پس پرسيد :\r\n« پارسىها مرا چگونه مردى ميدانند و دربارهء من چه ميگويند ؟ » او جواب داد :\r\n« كلية تو را ميستايند ، ولى ميگويند ، كه تو شراب را زياد دوست دارى » . اين\r\n\r\n\r\n","description":"","footnote":"\r\n( 1 ) -  Prexaspes . \r\n","page_name":" 499 ","page_number":517},
  {"content":"\r\n\r\nبود جواب پرك‌ساس‌پس در باب عقيدهء پارسىها دربارهء كبوجيه و او در خشم شده چنين گفت : « از اين حرف آنها پس معلوم مىشود ، كه مرا بىعقل و احمق ميدانند .\r\nدر اين صورت حرف سابق آنها دروغ بوده » . توضيح آنكه ، سابقا در موقع شورى با كرزوس و بعض پارسىها ، كبوجيه پرسيده بود ، كه عقيدهء پارسىها دربارهء او و پدرش كوروش چيست و آنها گفته بودند ، كه او بهتر از پدرش است ، چه او مالك تمام چيزهائى است ، كه پدرش داشت ، بعلاوه تسلط بر مصر و درياها . كرزوس ، كه در اين مجلس مشورت حاضر بود ، با پارسىها هم عقيده نشده و چنين گفته بود :\r\n« پسر كوروش ، بعقيدهء من ، تو با پدرت مساوى نيستى ، چه او پسرى مانند تو گذاشت و تو هنوز پسرى مانند خودت ندارى » اين حرف كرزوس كبوجيه را خوش آمده و آن را تصديق كرده بود . بنابراين ، وقتى كه پرك‌ساس‌پس چنان جوابى داد ، كبوجيه حرف پارسىها را به ياد آورده به پرك‌ساس‌پس چنين گفت :\r\nببين ، پارسىها درست ميگويند يا حماقت خودشان را نشان ميدهند ، اگر من تيرى به طرف پسرت ، كه در درگاه ايستاده ، بيندازم و درست بوسط قلب او اصابت كند ، معلوم خواهد شد ، كه حرف پارسىها پوچ است و اگر بنشانه نزنم ، حرف آن‌ها راست است و من روحا ناخوشم . پس از اين حرف زه كمان را كشيده تيرى به طرف آن جوان انداخت و ، چون او افتاد و مرد ، كبوجيه امر كرد ، تن او را شكافتند و معلوم شد ، كه تير بقلب او خورده . در اين حال كبوجيه غرق شادى شده به پرك‌ساس‌پس گفت : آيا به تو ثابت شد ، كه من ديوانه نيستم ؟ بلكه ديوانه خود پارسيها هستند . بگو ، آيا كسى را ديده‌اى ، كه مانند من تير بنشانه بزند ؟ پرك‌ساس‌پس ، چون ديد ، كه كبوجيه ديوانه است ، از ترس اينكه مبادا جان خودش هم بخطر افتد ، جواب داد : شاها ، من تصوّر ميكنم ، كه خدا هم نتواند اين‌طور تير بنشانه بزند . چنين بود جنايتى ، كه كبوجيه مرتكب شد . دفعهء ديگر او حكم كرد دوازده نفر از نجباى پارس را گرفته زنده بگور كنند . كرزوس\r\n\r\n","description":"","footnote":"","page_name":" 500 ","page_number":518},
  {"content":"\r\n\r\nاز وظيفهء خود دانست ، كه كبوجيه را نصيحت دهد و به او گفت : « تابع هواى جوانى و قلب مباش ، معتدل باش و خوددارى كن ، مآل‌بينى بر شيرين دارد و احتياط از صفات حكما است ، بىجهت كافى هموطنان خود را اعدام ميكنى ، حتى اطفال را ميكشى ، اگر اين رفتار را ترك نكنى ، بر حذر باش ، كه پارسيها بر تو بشورند . پدرت اصرار داشت ، تو را نصيحت دهند و راه‌هاى خوب به تو بنمايند » . كرزوس از راه خيرخواهى چنين گفت ، ولى كبوجيه بنصايح او چنين جواب داد : « جسارت تو به جائى رسيده ، كه به من نصيحت دهى ؟ تو ، كه به آن خوبى وطنت را حفظ كردى و به پدر من نصيحت دادى ، از رود آراكس ( سيحون ) گذشته حمله به ماساژت‌ها برد ، و حال آنكه آنها ميخواستند بمتصرفات ما بگذرند ؟ تو با سوء اداره‌ات فناى خود را خواستى و با نصايحى ، كه به كوروش دادى ، باعث قتل او شدى ، ولى بدان ، اين كار تو بىمجازات نخواهد ماند . من مدّتها درصدد بودم ، موقعى بدست آورده تو را مجازات كنم » . اين بگفت و كمان را برداشت ، كه تيرى به طرف كرزوس اندازد ، ولى او از جا جسته فرار كرد . كبوجيه بكسان خود امر كرد ، او را گرفته بكشند و ، چون خدمه حال كبوجيه را ميدانستند ، كرزوس را گرفته پنهان كردند ، باميد اينكه ، اگر كبوجيه به خود آمد و پشيمان شد ، كرزوس را زنده نزد او برده مستوجب پاداش شوند و ، اگر پشيمان نشد و در تصميم خود باقى ماند ، او را بكشند .\r\nچنين هم شد ، يعنى ديرى نگذشت ، كه كبوجيه پشيمان گشته خواست كرزوس را ببيند و كسان او گفتند ، كه كرزوس زنده است . كبوجيه از زنده بودن كرزوس شاد گشت ، ولى گفت ، كسانى كه باعث زنده ماندن او شده‌اند ، زنده نخواهند ماند و امر كرد آنها را بقتل رسانيدند . براى من روشن است ، كه كبوجيه سخت ديوانه بوده ، و الّا مقدّسات و عادات مردم را استهزاء نميكرد . واقعا ، اگر از هر ملتى بپرسند ، كدام يك از عادات از همه بهتر است ، البته هريك خواهد گفت :\r\n« عادات ما » ، زيرا هر ملت عادات خود را بهتر از عادات ملل ديگر ميداند . پس طبيعى نيست ، كه كسى عادات مردمى را سخريه كند ، مگر اينكه ديوانه باشد . براى\r\n\r\n","description":"","footnote":"","page_name":" 501 ","page_number":519},
  {"content":"\r\n\r\nاين موضوع ، كه هر ملت نظرش به عادات خود چنان است ، كه ذكر شد ، دلائل زياد ميتوان اقامه كرد ، از جمله اين است : داريوش ( مقصود داريوش اوّل است ) يونانيهائى را ، كه در خدمت او بودند ، احضار كرده چنين گفت : در ازاى چه وجهى حاضريد جسد پدر و مادر خودتان را ، كه در گذشته‌اند ، بخوريد ؟ آنها جواب دادند ، كه به هيچ قيمت اين كار نكنند . پس از آن داريوش هنديهائى را ، كه به كالات‌ها موسوم‌اند و جسد والدين خودشان را ميخورند ، احضار كرده بتوسط مترجمى در حضور يونانيها پرسيد ، در ازاى چه وجهى حاضريد ، جسد پدر و مادر متوفاى خودتان را در آتش بسوزيد ؟ آنها جواب دادند ، كه اين كار كفر است . چنين است احترام ملل از عادات خود و من گمان ميكنم ، كه پيندار « 1 » محقق بود ، وقتى كه ميگفت : « عادات ملتى حكمران آن است » .\r\n\r\nچگونگى نوشته‌هاى هرودوت\r\nچنين است مضامين نوشته‌هاى هرودوت درباره كبوجيه .\r\nاكنون بايد ديد ، كه اين نوشته‌ها تا چه اندازه با اسنادى ، كه بدست آمده ، موافقت دارد . راجع برفتار كبوجيه در مصر سندى از يكنفر مصرى ، كه معاصر كبوجيه بود كشف گرديده ، توضيح آنكه در واتيكان ، مقرّ پاپها در روم ، مجسمه‌اى از يكنفر مصرى است ، كه شاهد فتح مصر بدست كبوجيه بوده و مجسمهء مزبور كتيبه‌اى دارد ، حاكى از شرح زندگانى صاحب مجسمه و وقايع اين زمان مصر . قسمتى را ، كه راجع به كبوجيه است ، ذكر مىكنيم . اين يگانه سند مفصلى است از منبع مصرى ، كه راجع بفتح مصر بدست پارسىها ، كشف شده « 2 » . شخص مزبور ، چنان كه گويد ، اوجاگررسنت نام داشت ، پسر رئيس معابد گراى كودك ، كاهن‌نيت « 3 » و رئيس سائيس بود « 4 » . او\r\n\r\n\r\n","description":"","footnote":"\r\n( 1 ) -  Pindare  ( شاعر معروف يونانى ، كه زمان حياتش از 521 تا 441 ق . م بود ) .\r\n( 2 ) - اين سند تاريخى را در ( تىولى ) در ييلاق ( آدريان ) قيصر روم يافته‌اند و جزو مجموعهء مصرى قيصر مزبور بوده . ترجمهء پارسي از ترجمه‌ايست ، كه از زبان مصرى قديم كرده‌اند ( تورايف ، تاريخ مشرق قديم ، ج 2 ص 171 ) .\r\n( 3 ) - نيت بعقيدهء مصريها مادر خدايان بود .\r\n( 4 ) - شهر مقدّس مصريهاى قديم ، كه مقرّ معبد نيت بود .\r\n","page_name":" 502 ","page_number":520},
  {"content":"\r\n\r\nنوشتهء خود را چنين شروع كرده : « اوجاگررسنت ، كه نزد نيت ، مادربزرگ خدايان و خدايان سائيس ارجمند مىباشد ، شاهزاده‌گى او ارثى است و در زمان آمازيس ، پادشاه مصر عليا و سفلى خزانه‌دار پادشاهى ، يگانه سمر و مورد محبت پادشاه ، محرّر و رئيس محرّرين ديوانخانه ، رئيس محرّرين ، رئيس قصر سلطنتى و رئيس سفاين پادشاهى بود و در زمان پسامتيك سوّم پادشاه مصر عليا و سفلى ، سمت رياست سفاين پادشاهى را داشت ، مىگويد : وقتى كه كبوجيه شاه بزرگ ، شاه تمام ممالك به مصر آمد و با او آسيائىهاى هر مملكتى بودند ، او در اين مملكت بتمامى عرض آن سلطنت يافت و آسيائىها را در اينجا برقرار كرد . او پادشاه بزرگ مصر و مالك الرّقاب بزرگ تمام ممالك گرديد . اعليحضرت به من فرمود ، كه برتبهء طبابت بزرگ در آيم و در نزد او به سمت سمر و رئيس قصر باشم . من القاب و عناوين مسوت را « 1 » پادشاه مصر عليا و سفلى را باسم او ترتيب دادم . من با عليحضرت عظمت سائيس را ، كه مقرّ نيت مادر بلند مرتبه ( را ) است ، بيان كردم .\r\nاين ( را ) زادهء اوّل نيت بود ، چه تا آن زمان نيت نزاده بود . من تمامى آنچه را ، كه راجع بعظمت جايگاه نيت ، يعنى آسمان و عظمت معبد او و عظمت تمام خدايان مرد و زن ، كه در معبد مزبورند و عظمت خات‌بيوتى مقرّ پادشاه آسمانها و نيز آنچه متعلق بعظمت مكان مقدّس جنوبى و شمالى معبد ( را ) و معبد ( آتوم ) است ، باعليحضرت آموختم . اين اسرار تمام خدايان است . من از كبوجيه ، پادشاه مصر عليا و سفلى ، تمنى كردم ، آسيائىهائى را ، كه در معبد نيت نشسته‌اند ، از آنجا براند ، تا اين معبد مقام مقدّس خود را از نو بيابد . . . . . . اعليحضرت امر كرد و آنها را از معبد نيت راندند و خانه‌هائى ، كه در آن ساخته بودند ، خراب كردند و . . . . را ، خودشان بخارج معبد بردند . اعليحضرت فرمود ، معبد را بشويند و مردان آن ، كاهنان كشيك ، را بر گردانند . اعليحضرت امر كرد ، نيازهائى بمعبد نيت ، مادربزرگ تمام خدايان بزرگ ، كه در سائيس‌اند بفرستند ،\r\n\r\n\r\n","description":"","footnote":"\r\n( 1 ) - مسوت را ، يعنى زادهء ( را ) و ( را ) بعقيدهء مصريها ربّ النّوع آفتاب و پدر فراعنه بود .\r\n","page_name":" 503 ","page_number":521},
  {"content":"\r\n\r\nقربانيها كنند ، چنان كه سابقا معمول بود ، و اعياد آنها را بگيرند ، چنان كه از قديم مىگرفتند . از آنجهة اعليحضرت فرمود اعياد را بگيرند ، كه من عظمت سائيس را براى او بيان كرده گفتم ، كه اين شهر مقرّ تمام خدايان است و تمام خدايان بر تخت سلطنت خود در اين شهر الى الابد برقرارند . وقتى كه كبوجيه ، پادشاه مصر عليا و سفلى ، به سائيس درآمد ، خود اعليحضرت بمعبد نيت رفت و در مقابل عظمت نيت ، كه بزرگتر از همه است ، به خاك افتاد ، چنان كه پادشاهان مصر به خاك مىافتادند ، بعد او بافتخار نيت بزرگ ، مادر خدايان ، كه در سائيس مسكن دارد ، قربانيهاى بزرگ از هر چيز كرد ، چنان كه پادشاهان سابق مىكردند .\r\nاعليحضرت چنين كرد ، زيرا من عظمت نيت را ، كه مادر خود ( را ) مىباشد به او فهماندم . اعليحضرت تمام آداب را در معبد نيت بجا آورد ، چنان كه از قديم پادشاهان بجا مىآوردند . چنين كرد ، زيرا من تمام مراسم معبد نيت را ، چنان كه تمام پادشاهان بجا مىآوردند ، به او آموختم . بزرگ است اين معبد ، كه الى الابد مقرّ خدايان است . من نزد پدرم ارجمند و در نزد برادرانم مورد تمجيدم ، من مقام كاهنى آنها را محكم كردم ، من بامر اعليحضرت زمينهاى خوب به آنها براى هميشگى دادم ، مقبره‌هاى خوب براى آنهائى كه نداشتند ، ساختم ، بكودكان آنها غذا دادم .\r\nمالكيت آنها را نسبت بخانه‌هايشان استوار كردم ، كارهاى مفيد براى آنها انجام دادم ، چنان كه پدر براى پسر خود مىكند . در موقع بزرگترين بليه‌اى ، كه براى مملكت روى داد ، بليه‌اى در اين ايالت نيز روى داد . . . . . من بامر اعليحضرت اموال نيت ، مادربزرگ خدايان را ، بتمامى آن براى هميشگى برقرار كردم ، براى نيت مالكهء سائيس از چيزهاى خوب بناهائى ساختم ، چنان كه خادم صحيح براى آقايش مىكند ، من در شهر خود مرد خوبى هستم ، من اهالى آن را در موقع بزرگترين بليه‌اى ، كه براى تمام مملكت روى داد و نظير آن در هيچ جاى دنيا نبود ، نجات دادم . از بدبخت در مقابل قوى دفاع كردم . آنهائى را ، كه مىترسيدند ، بموقع از ترس بيرون آوردم و كارهاى مفيد براى آنها كردم ، وقتى كه مىديدم اين نوع اقدام من بموقع است » .\r\n\r\n","description":"","footnote":"","page_name":" 504 ","page_number":522},
  {"content":"\r\n\r\nاز اين نوشته واضح است ، كه كبوجيه در مصر مانند كوروش بزرگ در بابل رفتار كرده و تمام آداب و مراسم مذهبى و دربارى مصر را بجا آورده ، القاب و عناوين فراعنه را اختيار كرده ، بعد بمعبد سائيس رفته و در مقابل هيكل‌نيت ، مادر خدايان مصر ( بعقيدهء مصريها ) و ( را ) خداى بزرگ آنان به خاك افتاده ، كاهنان مصر او را يكى از فراعنهء خودشان دانسته‌اند ، به خواهش آنها سپاهيان ايرانى را ، كه در معبد سكنى گزيده و آن را كثيف كرده بودند از آنجا اخراج كرده . با وجود اينكه ، پس از كشف اين نوشته ، ميبايست روايت هرودوت را ، كه از نظر مصريها تقريبا صد سال بعد از تسخير مصر بدست پارسىها ، ضبط شده با احتياط تلقى كنند ، باز برخى گمان ميكنند ، كه قرائنى بعض قسمت‌هاى آن را تأييد مىكند ، توضيح آنكه اسم آمازيس از آثارى ، كه از سائيس بدست آمده ، حك گرديده و بعلاوه در 1857 قبر يا تابوتى در مصر در نزديكى هرم‌خ‌اپس يافته‌اند ، كه معلوم شده متعلق به نخت‌باست‌اراو نامى از خانواده سلطنتى مصر ، رئيس تيراندازان آمازيس و پسر « زن پادشاه » بوده و از آن تابوت اسم شخص متوفى و مادر او حك شده ، چنان كه فقط اسامى خدايان مصرى مانده « 1 » . حك كردن اسم متوفى از نظر مصريها مجازات بزرگى بود ، كه بعد از فوت اشخاص و پس از محاكمه به آنها ميدادند .\r\nبنابراين گمان ميكنند ، كه اين امر از جهت كينه‌ورزى كبوجيه نسبت به آمازيس اجرا شده . معلوم است ، كه اين گمان حدسى است و مدركى نداريم ، كه اين قضيه را از كبوجيه بدانيم ، بخصوص كه نويسندهء مصرى در اين باب ساكت است . اما گفته هرودوت راجع باينكه كبوجيه آپيس ، يعنى گاو مقدّس مصريها را ، تلف كرد بموجب اسناد جديده قويا تكذيب مىشود ، توضيح آنكه ستل‌هاى مصرى ، كه در موزهء لوور پاريس است و از ( سراپى ) بدست آمده ، معلوم مىكند ، كه گاو مقدّس مصريها در سال ششم سلطنت كبوجيه ، يعنى در 524 ق . م ، و در ابتداى لشكركشى او به حبشه مرده و آپيس ديگر در سال چهارم سلطنت داريوش تلف\r\n\r\n\r\n","description":"","footnote":"\r\n( 1 ) - اين تابوت را ( دوك دوليخ‌تن‌برگ ) در نزديكي هرم ( خ‌اپس ) يافته .\r\n","page_name":" 505 ","page_number":523},
  {"content":"\r\n\r\nشده . بنابراين آپيس جديد در زمان غيبت كبوجيه از مصر معين گرديده و نيز اين نكته جالب توجه است : در ستل‌هائى ، كه از زمان كبوجيه بدست آمده ، صراحتا نموده‌اند ، كه كبوجيه در مقابل گاو مقدّس مصريها به زانو درآمده . اين را هم بايد گفت ، كه مورّخين قرون بعد نسبت‌هاى بسيار بد به كبوجيه داده‌اند ، مثلا سترابون گويد ، كه او دو شهر سراپى و منفيس را آتش زد ، پلين گويد فقط به اى ليوپل آسيبى نرسانيد . ديودور نوشته كه رامس‌سى را غارت كرد و بعد در كاغذهاى حصيرى آرامى ، كه از ال‌فان‌تين مستعمره يهودى در مصر بدست آمده ، نوشته‌اند ، وقتى كه كبوجيه مصر را مسخر كرد « تمام معابد خدايان مصرى » را خراب كرد ، ولى متعرّض معبد يهوديها در اين محل نشد « 1 » . نوشته‌هاى ژوستن هم در زمينهء روايت هرودوت است . نظر بنوشته‌هاى مورّخين قديم و سند مصرى ، كه بالاتر قسمتى از مضمون آن ذكر شد ، و ستل‌ها و غيره ، بعض محققين به اين نتيجه ميرسند ، كه در ابتداء رفتار كبوجيه در مصر مانند رفتار كوروش بوده ، ولى اين رفتار تقريبا بيش از هشت ماه طول نكشيده و بعد بواسطه ناخوشى صرع يا از جهتى ديگر رفتار او تغيير كرده و جبارى ستمكار شده . يكى از مورّخين جديد ، اسكاريه‌گر « 2 » گويد ، تمام چيزهائيرا ، كه مورّخين به كبوجيه نسبت داده‌اند ، نميتوان مقرون به صحت دانست ، چه اين چيزها را در قرون بعد از قول مصريها نوشته‌اند و ، چون مصريها از جهة تمدّن قديم خود متكبر و از تسلط پارسيها متنفر بوده‌اند ، ممكن است .\r\nگزاف‌گوئى كرده باشند . اين نظر را نمىتوان صحيح ندانست : اولا نوشته‌هاى اوجاگوررسنت بر خلاف روايت هرودوت است ، ثانيا اينكه مورّخين قرون بعد سفاكىها و خرابىهاى زياد به كبوجيه نسبت داده‌اند ، مكرّر بالاتر گفته شده ، كه مورّخين عهد قديم اخبار را غالبا از كتب متقدّمين مىگرفتند ، بىاينكه اسم\r\n\r\n\r\n","description":"","footnote":"\r\n( 1 ) - اگر اين خبر صحيح باشد ، باز دليلى است براى نظريكه در فوق ذكر شد ، راجع باينكه ايرانيهاى قديم با نظر احترام بمذهب بنى اسرائيل مينگريستند و در عقايد مذهبي ايرانيها و ملّت يهود شباهت هائى به يكديگر وجود داشته .\r\n( 2 ) - اسكاريه‌گر ، تاريخ عمومي ، ج 1 .\r\n","page_name":" 506 ","page_number":524},
  {"content":"\r\n\r\nكتاب يا مؤلف آن را ذكر كرده باشند و بسا ، كه يك روايت هرودوت در كتب چند مورّخ قرون بعد تكرار مىشود . اما اينكه هرودوت چنان روايت كرده ، جهت معلوم است : مصريها ، چنان كه پائين‌تر بيايد ، از تسلط آسيائىها بر مصر هميشه متنفر بودند و براى اعادهء استقلال خودشان در هر موقع بهر وسيله متشبث ميشدند . يونانىها هم نسبت بحكومت ايرانىها در مصر خيلى بدبين و همواره درصدد بودند ، كه مصر از ايران مجزّا شود ، تا در منطقهء تجارتى يونان درآيد .\r\nچون پائين‌تر اين مطلب كاملا روشن خواهد بود ، عجالتا بيش از اين با طناب قائل نشده مىگذريم . خلاصه آنكه ، با بدست آمدن نوشته‌هاى اوجاگوررسنت و ستل‌هائى ، كه در موزه لوور است ، نمىتوان روايت هرودوت و نوشته‌هاى مورّخين ديگر يونانى را تماما صحيح دانست و شكى نيست ، كه درباره كبوجيه راه مبالغه پيموده‌اند ، ولى اين را هم بهرحال نمىتوان منكر شد ، كه كبوجيه خيلى شديد العمل بوده و رفتار كوروش را با ملل مغلوبه نداشته ، زيرا در يك جاى نوشته اوجاگوررسنت اين عبارت ديده مىشود : « من اهالى را در موقع بزرگترين بليه‌اى ، كه براى تمام مملكت رو داد و نظير آن در جائى از دنيا نبود ، نجات دادم » . بهرحال از اسناد رسمى مصر واضح است ، كه مصريها كبوجيه را زاده ( را ) و فرعون قانونى خود دانسته به اين عقيده بودند ، كه با رفتن او بمصر سلسلهء بيست و ششم مصرى ، يا سلسلهء پادشاهان سائيس ، منقرض شده و كبوجيه سلسلهء 27 را تاسيس كرده . مان‌تن مورّخ مصرى هم شاهان هخامنشى را از كبوجيه تا اردشير دوّم سلسلهء 27 فراعنه دانسته . پس از آن ، از جهت عزّت ملى « 1 » يا ملاحظه سياسى ، در ميان مصريها داستانى شيوع يافت مبنى بر اينكه ، اگر حق كبوجيه بتخت و تاج مصر بيش از سلسلهء سائيس نباشد ، بهرحال كمتر نيست ، چه كوروش نىت‌تيس « 2 » دختر آپريس پادشاه مصر را ، در حرم خود داشت و پسر او كبوجيه بمصر قشون كشى كرد ، تا مملكت جدّ مادريش را از چنگال آمازيس غاصب بيرون آرد . هرودوت\r\n\r\n\r\n","description":"","footnote":"\r\n( 1 ) -  Amour - propre national \r\n( 2 ) -  Nitetis . \r\n","page_name":" 507 ","page_number":525},
  {"content":"\r\n\r\nگويد ، كه اين داستان را خود مصريها براى او حكايت ميكردند . در جاى خود بيايد ، كه نسبت باسكندر و بطالسه نيز مصريها داستانهائى نظير داستان مزبور گفته‌اند .\r\nكبوجيه در 522 ق . م از مصر به طرف ايران رهسپار شد و وقايع بعد چنان است ، كه در مبحث چهارم اين فصل بيايد .\r\n\r\nمصر از نظر هرودوت\r\nقبل از اينكه شرح وقايع سلطنت كبوجيه را پس از حركت او از مصر دنبال كنيم ، مقتضى است شمه‌اى از آنچه هرودوت راجع به مصر نوشته ذكر شود ، زيرا ، علاوه بر اينكه اوضاع مصر با اين فصل ارتباط دارد ، زمانيكه هرودوت مصر را ديده ، اين مملكت نامى يكى از ايالات ايران بشمار ميرفت و مقتضى است بدانيم ، كه در اين زمان مذهب ، عادات و اخلاق مصرىها چه بوده . اين است خلاصهء نوشته‌هاى او در اين باب :\r\nمورّخ مزبور گويد ( كتاب دوّم ، بند 2 - 5 ) « قبل از سلطنت پسامتيك مصرىها تصوّر مىكردند ، كه از حيث قدمت اوّلين مردم‌اند « 1 » . وقتى كه پسامتيك پادشاه شد ، خواست بداند ، كه كدام يك از مردمان قديم‌تراند و از اين زمان مصريها عقيده دارند ، كه فريگيها از مصريها و مصريها از ساير ملل قديم‌تراند . چون پسامتيك در تحقيقات خود راجع باينكه كدام مردم قديم‌تر است ، نمىتوانست به راه صحيحى بيفتد ، بالاخره اين وسيله بخاطرش آمد : او دو طفل نوزاد را بشبانى سپرده امر كرد ، كه نگذارد كسى در حضور آنها حرفى بزند و فقط در ساعات معين بزهاى ماده را نزد آنها روانه كند ، تا بچه‌ها را شير دهند و در اين ساعات نيز آنچه لازم است بكنند . پسامتيك چنين كرد ، تا بداند ، وقتى كه موعد حرف‌زدن بچه ها رسيد ، چه كلمه‌اى بر زبان آنها جارى خواهد شد . شبان چنان كرد ، كه پادشاه گفته بود و پس از دو سال ، وقتى كه شبان در را باز كرده داخل مأواى آنها شد ، هر دو طفل خود را بآغوش او افكنده گفتند ، بگس . در ابتدا شبان به اين كلمه توجهى نكرد ، ولى بعد ، كه ديد هر زمان نزد آنها مىآيد ، اين كلمه را تكرار مىكنند ،\r\n\r\n\r\n","description":"","footnote":"\r\n( 1 ) - مقصود هرودوت پسامتيك اوّل بايد باشد ، زيرا پسامتيك سوّم ( معاصر كبوجيه ) بيش از شش ماه سلطنت نكرد .\r\n","page_name":" 508 ","page_number":526},
  {"content":"\r\n\r\nشرح قضيه را بپادشاه اطلاع داد و بچه‌ها را نزد او برد . پسامتيك هم اين كلمه را شنيد و درصدد برآمد تحقيق كند ، كه كدام مردم اين كلمه را استعمال ميكنند و بچه معنى . در نتيجهء تحقيقات دانست ، كه فريگيان نان را بگس گويند . فقط پس از اين قضيه مصريها راضى شدند ، كه فريگيها را قديمتر از خودشان بدانند . من اين حكايت را از كاهنان هفست شنيدم . . . يونانيها ، علاوه بر حرفهاى پوچ ديگر از جمله گويند ، پسامتيك براى آزمايش امر كرده بود ، زبان چند نفر زنرا قطع كنند و دو طفل مذكور را به آنها سپرده بود . ( از اين حكايت اگر راست باشد ، به خوبى ديده مىشود ، كه مصريهاى آنزمان تاريخ عهود قديمهء مصر را نميدانستند ، چه اكنون مسلم است ، كه تاريخ مصر لااقل تا 3500 سال ق . م صعود مىكند ، و حال آنكه آمدن فريگيها به آسياى صغير منتها مربوط بقرن دهم يا يازدهم ق . م باشد . م . ) .\r\nبعد ، هرودوت از تقويم مصرى سخن رانده گويد : اين تقويم صحيح‌تر از تقويم يونانى است ، زيرا سال مصرى شمسى است و يونانيها در هر سال سوّم بايد يك ماه علاوه كنند ، تا حسابشان با فصول مطابقت كند ( از اينجا معلوم است ، كه سال يونانى قمرى بوده م . ) . كاهنان مصرى به اين عقيده‌اند ، كه اسامى دوازده خدا را مصريها رواج دادند و بعد يونانيها از آنها اقتباس كردند و نيز ساختن محراب ، بت و معابد در دفعهء اولى از مصريها است . مصريها گويند ، نخستين بشرى ، كه پادشاه مصر شد مبنس نام داشت و در زمان او ، باستثناى ولايت تب ، تمام مصر باتلاقى بود و پاپين تر از درياچهء مريس « 1 » جائى نبود ، كه در زير آب نباشد و حالا تا اين درياچه بوسيلهء رودخانه هفت روز راه است ( اين گفتهء مصريها صحيح است ، زيرا علماء معرفت الارض نيز به اين عقيده‌اند ، كه مصب رود نيل سابقا دريا بوده و خشگى كنونى از لاى تركيب شده ، هرودوت هم ميگويد : من گمان ميكنم ، كه مصر كنونى هم مانند درياى ارىتره ( درياى سرخ ) خليجى بود ، كه بدرون قاره دويده بود و تا حبشه امتداد مىيافت ) بعد مورّخ مذكور گويد ( همانجا ، بند 15 - 87 ) :\r\n« ينيانها گويند ، مصر عبارت از دلتا ( يعنى از مصبّ نيل ) است و باقى قسمتهاى مصر جزو ليبيا يا عربستان مىباشد . اگر چنين باشد ، پس مصريها در عهود قديم\r\n\r\n\r\n","description":"","footnote":"\r\n( 1 ) -  Moeris . \r\n","page_name":" 509 ","page_number":527},
  {"content":"\r\n\r\nمملكتى نداشته‌اند . در اين صورت براى چه خودشانرا قديم‌ترين مردم ميدانستند و اطفال را آزمايش ميكردند ، تا بدانند بچه زبان حرف خواهند زد ، ولى عقيدهء من اين است ، كه مصريها از زمانى ، كه بشر بوجود آمده ، بوده‌اند و بمرور از مصر عليا بمصر سفلى رفته‌اند . اگر عقيدهء ما صحيح است ، پس ينيانها در اشتباه‌اند ، هرگاه عقيدهء ينيانها صحيح است ، پس يونانيها و ينيانها غلط حساب ميكنند ، كه ميگويند تمام روى زمين بسه قسمت تقسيم مىشود : اروپا ، آسيا ، ليبيا . زيرا اگر مصبّ نيل نه جزو آسيا است و نه جزو ليبيا ، پس بايد بگويند بخش چهارم است . . . » بالاخره هرودوت به اين نتيجه ميرسد ، كه مصر بين آسيا و ليبيا است . بايد درنظر داشت ، چنان كه از نوشته‌هاى او پائين‌تر روشن خواهد بود ، مقصود مورّخ مذكور از ليبيا ليبياى كنونى نيست ، او تمام افريقاى معلوم آن روز را غير از مصر ليبيا مينامد .\r\nپس از آن هرودوت تحقيقاتى راجع به نيل و اينكه از كجا شروع مىشود و چرا طغيان مىكند و ساير مطالب ، كه راجع به اين رود است ، كرده ميگويد ( همانجا ، بند 35 - 43 ) : « مصر چيزهاى ديدنى زياد دارد و ، چنان كه بين نيل و ساير رودها فرق است ، مصريها هم از حيث اخلاق و عادات غير از ساير مردمانند . در مصر زنها بميدان ميروند و دادوستد ميكنند ولى مردان در خانه نشسته بنسّاجى مشغولند . مردها بار را روى سر ميگذارند و زنها روى شانه . غذا را در كوچه‌ها خورند ، قضاى حاجت را در خانه‌ها كنند و گويند ، آنچه را كه زيبنده است ، بايد در ملأ عام كرد و آنچه را ، كه نميزيبد ، در نهان « 1 » . زن نميتواند كاهنهء رب يا ربة النوعى شود ، كاهنان هر دو مردند . پسران مجبور نيستند از والدين خود نگاهدارى كنند ، ولى دختران به اين امر مكلف‌اند ، و لو اينكه والدين آنها نخواهند . كاهنان مردمان ديگر زلفهاى دراز دارند ، كاهنان مصرى ، به عكس موهاى خودشانرا مىبرند . در ساير جاها اقرباى نزديك متوفى بعلامت عزا موهاى خودشان را ميزنند ، مصرىها به عكس در ايّام عادى موها را ميزنند و در موقع عزا ميگذارند برويد . ملل ديگر جدا از حيوانات زندگانى ميكنند ، مردم مصر به عكس با حيوانات\r\n\r\n\r\n","description":"","footnote":"\r\n( 1 ) - مفهوم مخالف اين است ، كه يونانيها بعض كارهائى را ، كه زيبندهء ملأ عام نبوده ، آشكارا ميكرده‌اند .\r\nاخبارى هم اين‌نظر را تأييد مىكند .\r\n","page_name":" 510 ","page_number":528},
  {"content":"\r\n\r\nميزيند . مردمان ديگر گندم و جو ميخورند ، مصريها به عكس خوردن چنين نانرا ننگ ميدانند و نان را از پوست گندم ( لفافه آن ) تهيه ميكنند . خمير را مصريها با پا و گل كوزه را با دست مىفشارند و با آن هم پهن جمع ميكنند .\r\nاز خصايص مصريها اين است ، كه ختنه ميكنند . مردان دو لباس ميپوشند و زنها يك لباس . يونانيها با سنگ‌ريزه از چپ براست مينويسند و حساب ميكنند ، مصريها از راست به چپ . در مصر دو نوع خط است يكى را خطّ مقدّس و ديگرى را خطّ متعارف نامند . مصريها از ساير مردمان خيلى مذهبىتراند ، آداب آنها از اين قرار است : در ظروف مسين غذا ميخورند و اين ظروف را همه روزه ميشويند .\r\nاين كار را همهء مصريها ميكنند ، نه اينكه يكى بكند و ديگرى نه . لباس آنها از كتان است و لباس ، هميشه تازه شسته شده . باينكار توجّهى مخصوص دارند ، موهاى خود را ميزنند تا پاكيزه باشند و پاكيزكى را بر زيبائى ترجيح ميدهند .\r\nكاهنان ، هر دو روز يك مرتبه تمام موهاى بدن را ميزنند ، تا در موقع عبادت عارى از شپش و چيزهاى كثيف باشند . لباس كاهنان فقط از كتان است و كفش آنها از كاغذ حصيرى . شب و روز دو بار شست‌وشو ميكنند . آداب ديگرى ، كه بشمار درنميآيد ، نيز رعايت مىشود . كاهنان منافع زياد دارند . از دارائى خودشان آنها نه چيزى استعمال و نه خرج ميكنند . غذاى آنها اين چيزها است : نان پخته مقدّس ، گوشت گاو ، غاز بحدّ وفور و شراب انگور . صرف ماهى براى آنها ممنوع است ، لوبيا در مصر نمىكارند و اگر هم برويد ، نه خام آن را خورند و نه پخته‌اش را . كاهنان از نگاه كردن بلوبيا هم خوددارى دارند ، چه آن را از حبوبات نجس ميدانند . عدّهء كاهنان آلهه زياد است و يكى از آنها بر ديگران رياست دارد .\r\nاگر كاهنى بميرد ، اين شغل به پسرش ميرسد » . بعد هرودوت وضع قربان كردن مصريها را توصيف كرده و از مذهب آنها سخن رانده گويد ( كتاب 2 ، بند 47 ) : « تمام مصريها هر خداى مصرى را ستايش نميكنند ، ولى دو خدا مورد پرستش تمام مصريها است :\r\nاىسيس و اسىريس « 1 » . خداى بزرگ را مصريها آمّون نامند ، هراكل هم ،\r\n\r\n\r\n","description":"","footnote":"\r\n( 1 ) - بعقيدهء مصريها اسىريس ربّ النّوع آفتاب غروب‌كننده و ( اىسيس ) زن او ربّة النّوع ماه بود .\r\n","page_name":" 511 ","page_number":529},
  {"content":"\r\n\r\nچنان كه شنيده‌ام ، از دوازده آلهه مصرى است و به نظر ميرسد ، كه پرستش آن از مصر بيونان رفته . اگرچه راجع به هراكل ديگر ، كه يونانى است ، من چيزى نشنيده‌ام . هراكل را مصريها يكى از قديم‌ترين آلهه ميدانند و گويند ، كه هفده هزار سال قبل از پادشاهى آمازيس هشت خدا بوده ، از اين هشت خدا ، دوازده خدا بوجود آمده و يكى از آنها هراكل است . مصريها خوك را حيوان نجس ميدانند و بنابراين ، اگر كسى دستش بخوك بخورد ، شتاب مىكند ، كه آن را در رودخانه آب بكشد ، از اين جهت شبانان خوك‌ها را به معبدى راه نميدهند و كسى نه دختر به آنها ميدهد و نه از آنها دختر ميگيرد . قربان كردن خوك ممنوع است ، مگر براى خداى ماه يا ديونيس ، گوشت اين قربانى را ميخورند . جهت اين را ، كه مصريها خوك را نجس ميدانند و با اين حال گوشت او را ميخورند ميدانم ، ولى نمىزيبد ، كه بيان كنم » بعد هرودوت ترتيب قربان كردن خوك را در چند كلمه شرح داده سپس گويد :\r\n« اسامى تمام خدايان يونانى از مصر بيونان رفته و محققا ميدانم ، كه يونانيها اسامى خدايان را از بربرها ( يعنى خارجىها ) اقتباس كرده‌اند و پرستش ( ديونيس ) را هم شخصى از فينيقىها ، كه از شهر صوربه ( به‌اوسى ) « 1 » يونان رفته بود ، در آن مملكت منتشر كرد . فقط بعض خدايان يونانى مصرى نيستند ، مانند پوسيدون كه از ليبيا بيونان رفته » « 2 » . هرودوت بتفصيل بيان مىكند ، كه غير از اسامى آلهه بسيارى از چيزهاى ديگر يونانى ، مانند تفأل ، غيبگوئى و غيره ، از مصر يا ليبيا است :\r\nبعد مورّخ مذكور از اعياد مصريها سخن رانده گويد : « عيد مصريها در بوسيريس چنين است ، كه بعد از مراسم قربانى مرد و زن گريه و زارى ميكنند و معلوم نيست ، كه براى كى گريه مىكنند ، زيرا گناه است ، اگر كسى در اين باب حرفى بزند . اهالى كارّيه ، كه در مصر اقامت دارند ، علاوه بر گريه و ندبه ، با چاقو به خود زخم مىزنند . ( همانجا ، بند 61 ) . . . . . « در مصر ، با وجود اينكه مجاور ليبيا است ، حيوانات كم‌اند و مصريها حيوانات را مقدّس ميدانند . اگر بگويم\r\n\r\n\r\n","description":"","footnote":"\r\n( 1 ) -  Beotie . \r\n( 2 ) - ( پوسيدون ) را يونانيها خداى دريا ميدانستند و در روم او را ( نپتون ) ميناميدند .\r\n","page_name":" 512 ","page_number":530},
  {"content":"\r\n\r\nبراى چه مقدّس مىدانند ، در مسائل مذهبى داخل شده‌ام ، نميخواهم در اين مبحث وارد شوم و آن‌چه هم ، كه تا حال گفته‌ام ، برحسب ضرورت بود . هر نوع حيوانى پاسپانى دارد و اين شغل از پدر به پسر ميرسد . شهرىها عادت دارند ، كه نذر براى خداى نوعى از حيوانات كنند و نذر چنين است ، كه تمام موهاى سر اطفالشان يا قسمتى را از آن مىزنند و بعد آن را كشيده معادل آن نقره به پاسپان حيوانى ، كه براى خداى آن نذر كرده‌اند ، ميدهند و او با اين پول ماهى خريده و آن را ريزريز كرده به حيوان مىخوراند . اگر كسى چنين حيوانى را بكشد ، مجازاتش اعدام است و اگر سهوا كشته باشد ، جزاى نقدى ميدهد » .\r\n« گربه نزد مصريها مقدس است و ، چون حريقى روى دهد ، مصريها محل حريق را احاطه ميكنند ، ولى بخاموش كردن آتش توجّهى نداشته تمام حواسشان مصروف بر اين است ، كه نگذارند گربه‌ها رو به آتش روند . باوجوداين گربه‌ها از وسط مردم گذشته يا از روى آنها جسته به طرف آتش ميروند و در اين وقت مصريها غرق ماتم مىشوند . اگر گربه در خانه‌اى بمرگ طبيعى بميرد ، تمام اهل خانه موهاى ابروان را ميزنند . اگر سگى بميرد ، موهاى سر و تمام بدن را مىچينند .\r\nگربه‌هاى مرده را بامكنهء مقدّسه مىبرند و پس از اينكه بلسان كردند در شهر بوباك‌تيس دفن مىكنند » ( همان‌جا ، بند 66 ) . راجع به بزمجه و اسب آبى هرودوت گويد ، كه بعض مصريها آنها را مقدس مىدانند و برخى اين اعتقاد را ندارند . در تب ما رهائى هست ، كه ضرر به انسان نميرسانند و دو شاخ دارند . اينها هم مقدس‌اند و مردهء آنها را در معبد زوس ( يعنى خداى بزرگ ) دفن مىكنند . بعد هرودوت از مارهاى پردار عربستان صحبت كرده مىگويد « اينها در اوّل بهار به طرف مصر مىپرند ، ولى لكلك‌ها از طرف مصر باستقبال آنها پريده مانع از عبور مارها مىشوند ، اين است كه مصريها اين مرغان را محترم ميدارند . من براى ديدن اين مارها به محلى ، كه در نزديكى ( بوت ) است رفتم و استخوانهاى زيادى از مارها ديدم ، ولى معلوم است ، كه مارهاى پردار را\r\n\r\n","description":"","footnote":"","page_name":" 513 ","page_number":531},
  {"content":"\r\n\r\nنديده و آنچه نوشته‌ام از گفته ديگران است » . مورّخ مذكور گويد ( كتاب 2 ، بند 71 - 99 ) : وضع زندگانى مصريها چنين است : چون يقين دارند ، كه تمام امراض انسان از غذائى است ، كه استعمال مىكند ، براى حفظ سلامتى ماهى سه دفعه معده را با روغن كرچك پاك ميكنند . كلية مصريها ، پس از اهالى ليبيا ، از تمام مردمان سالم‌تراند و جهت آن ، بعقيده من ، شرايط اقليمى است ، زيرا اغلب امراض از تحوّلات گوناگون و مخصوصا از تغيير هوا حادث مىشود و در مصر هوا تغيير نميكند .\r\nنانشان از نوعى گندم و شرابشان از جو است ، زيرا انگور در مملكت آنها به عمل نميآيد . از طيور ، اردك و مرغان كوچك را ميخورند ، طيور ديگر را هم ، كه مقدّس نيستند ، ميخورند . در اغلب خانه‌ها در موقع ضيافت‌ها پس از صرف غذا هيكل مرده‌اى را ، كه در قبر چوبين خوابانيده‌اند ، گردانيده و به تمام اشخاص ، كه در ضيافت شركت دارند ، نشان داده ميگويند : « بيا شام و عيش كن ، ولى به اين هم بنگر ، چه پس از مرگ تو مانند او خواهى بود » . مصريها عادات و رسوم اجداد را محترم ميدارند و هيچ نوع عادتى از خارجه نمىپذيرند . آوازى در مصر ميخوانند ، كه در فينيقيه ، قبرس ، ساير جاها و يونان هم متداول است و در يونان آن را ( لين ) نامند . از جهات ديگر هم مصريها به لاسدمونيها ( يونانيهاى شبه جزيرهء پلوپونس ) شبيه‌اند ، مثلا كوچكتر ، وقتى كه ببزرگتر ميرسد ، به او راه ميدهد و اگر بزرگتر بكوچكتر نزديك شود ، كوچكتر برميخيزد . يك چيز اختصاص بمصريها دارد :\r\nاگر دو نفر مصرى در كوچه باهم تصادف كنند ، شفاها به يكديگر درود نميگويند ، بلكه كرنش كرده دستشان را رها ميكنند ، تا به زانو برسد . مصريها قبائى از كتان ، كه در ساق پا منتهى بمنگوله‌هائى مىشود ، در بر ميكنند و روى آن ردائى از پارچهء پشمين ميپوشند ، ولى با لباس پشمى نميتوان بمعابد داخل شد . اهالى مصر چيز ديگرى هم اختراع كرده‌اند ، توضيح آنكه هر ماه و هر روز متعلق بخدائى است و بنابراين از روز تولد شخص پيش‌گوئى ميكنند ، كه طالع او چه خواهد بود ، بچه نوع مرگ از دنيا خواهد رفت و صفات او چيست . از يونانيها آنهائيكه بشعر\r\n\r\n","description":"","footnote":"","page_name":" 514 ","page_number":532},
  {"content":"\r\n\r\nو شاعرى ميپرداختند ، از اين قواعد استفاده ميكردند . در مصر غيب‌گوهاى زياد هستند و از همه بيشتر غيب‌گوى ( لاتونا ) ، كه در شهر ( بوت ) است ، مورد احترام و توجه مىباشد . طبابت در مصر چنين است ، كه هريك از اطباء مرضى را معالجه مىكند ، بنابراين در مصر اطباء زياد است : يكى طبيب سر است ، ديگرى طبيب چشم ، سوّمى طبيب دندان و قس عليهذا . عزادارى براى مرده و دفن آن چنين است : اگر در خانه‌اى مردى محترم مرد ، زنها گل بسر ماليده ، سينه را باز كرده و كمربندى بسته در كوچه‌هاى شهر ميدوند و نوحه و زارى ميكنند . زنهائى ، كه اقرباى ميت‌اند ، نيز چنين كنند و مردان نيز مانند زنان كمربندى بسته بعزا دارى مىپردازند . در مصر كسانى هستند ، كه تخصص آنها بلسان كردن مرده‌ها است ، مرده را نزد آنها مىبرند و آنها نمونه‌هائى را ، كه از چوب ساخته‌اند باولياى مرده نشان داده قيمت را معين ميكنند . بلسان كردن از حيث قيمت از سه درجه است :\r\nگران ، متوسط و ارزان . پس از آنكه قيمت معين شد ، اولياى مرده ميروند و كارگران شروع به كار ميكنند ، بدين ترتيب ، كه اوّل بواسطه چنگك‌ها دماغ و مغز مرده را بيرون ميكشند ، يك قسمت مغز را چنين بيرون ميآورند و قسمت ديگر را بوسيله دو اهائى . بعد با سنگ حبشى تيز شكم ميت را دريده آنچه در درون شكم است خارج ميكنند . سپس درون شكم را با شراب خرما شسته با عطريات پاك ميكنند و بالاخره شكم را با مرّمكى و ساير عطريات پر كرده آن را ميدوزند . پس از آن نعش را در نمك ميگذارند و به اين حال هفتاد روز ميماند . بيش از اين مدت اجازه ندارند در نمك بگذارند . بعد نعش را شسته و در كرباس نازك پيچيده با سريشم ته بندها را بهم مىچسبانند . چون اين كارها انجام شد ، نعش بلسان شده را در تابوت ميگذارند و آن را در مقبره مىنهند ، بطوريكه ايستاده و تكيه‌اش به ديوار باشد . بلسان كردن به اين ترتيب گران است . بلسان كردن متوسط و ارزان طور ديگر است . . . . اگر زن وجيهه يا محترمه‌اى بميرد ، بلسان كردن او فورا به عمل نميآيد ، بلكه سه روز نعش را نگاهداشته روز چهارم به اين كار مبادرت\r\n\r\n","description":"","footnote":"","page_name":" 515 ","page_number":533},
  {"content":"\r\n\r\nميكنند ، تا بلسان‌كنندگان با جنازه نزديكى نكنند . در موقع طغيان نيل شهرهاى مصر را آب فروميگيرد و خانه‌ها بالاى سطح آب مانند جزاير درياى اژه ( بحر الجزاير ) ديده ميشوند . تمام مصر در اين موقع بدريائى مبدل مىشود و در اين هنگام كشتىها متابعت مجراى رود را نكرده در جلگه‌ها به حركت مىآيند مثلا كشتىها از نوكراتيس « 1 » تا منفيس از جلو هرم‌ها ميگذرند . . . . از شهرهاى مزبور آن تيلّا « 2 » از همه بزرگتر است و از زمان تسلط پارسيها بمصر هركدام از شاهان پارس اين شهر را بزن خود براى پول كفش ميدهد . . . تا اين‌جا هرچه گفتم از مشاهدات خودم ، از اطلاعات ، تحقيقات و استنتاجى است ، كه كرده‌ام . از اين ببعد گفته‌هاى مصريها را شرح داده مشاهدات خود را هم بدان خواهم افزود » . بعد هرودوت بتاريخ مصر ميپردازد و ، چون خارج از موضوع اين كتاب است ، ميگذريم .\r\n\r\nمبحث سوم - هفت ماه فترت ، حكومت گئومات « 3 »\r\n\r\nخروج بردياى دروغى فوت كبوجيه\r\nراجع به اين واقعه يك سند رسمى ، كه قسمتى از كتيبهء بيستون داريوش اوّل مىباشد ، در دست است و نيز نوشته‌هاى هرودوت و كتزياس ، كه اوّلى شرح واقعه را بتفصيل و دوّمى باختصار ئيان كرده . چون كتيبهء بيستون سند رسمى است و از شخصى معاصر ، اوّل روايت هرودوت را ذكر مىكنيم ، تا از مقايسهء اين روايت با سند رسمى مزبور معلوم شود ، كه در كدام قسمت مورّخ مذكور اشتباه كرده يا مآخذ او صحيح نبوده .\r\n\r\nروايت هردوت\r\nاين مورّخ گويد ( كتاب سوّم ، بند 61 - 66 ) : كبوجيه زمان حركت خود از ايران ، مغى را ( پاتىزىتس ) « 4 » نام نگهبان قصر سلطنتى كرد .\r\n\r\n\r\n","description":"","footnote":"\r\n( 1 ) -  Naucratis . \r\n( 2 ) -  Anthilla . \r\n( 3 ) -  Gaumata . \r\n( 4 ) - بعض محقّقين تصوّر كرده‌اند ، كه ( پاتىزىتس  Patizites  ) يونانى شده ( پاتىحشاىثيه ) و بمعني پادشاه يا نايب السّلطنه است و هرودوت لقب را اسم پنداشته .\r\n","page_name":" 516 ","page_number":534},
  {"content":"\r\n\r\nاين مغ برادرى داشت ، كه به سمرديس ( برديا ) ، برادر كبوجيه ، خيلى شبيه و موسوم به همان اسم بود . مغ از اين شباهت و نيز از غيبت طولانى كبوجيه استفاده كرده برادر خود را بتخت سلطنت نشانيد ، جارچىهائى به تمام ايالات و از جمله بمصر فرستاد ، تا مردم را به بيعت او خوانده بر كبوجيه بشورانند ، زيرا همه از ديوانگىهاى او خسته شده بودند . رسول پاتىزىتس بلشكر ايران در موقعى رسيد ، كه كبوجيه از مصر به طرف ايران حركت كرده به محلى در شام موسوم به آگباتانا « 1 » وارد شده بود . او مأموريت خود را انجام داد ، بدين معنى ، كه در ميان لشكر بصداى بلند عزل كبوجيه و جلوس شاه جديد را اعلان كرد . كبوجيه در ابتداء پنداشت ، كه پرك‌ساس‌پس به او خيانت كرده و برديا را نكشته . بنابراين به او چنين گفت « حكم مرا چنين اجراء كردى ؟ » او در جواب گفت « شاها ، اين شايعه ، كه سمرديس برادر تو قيام كرده ، دروغ است . خودم امر تو را اجراء كردم و با دست خود او را به خاك سپردم . اگر مرده‌ها از گور برميخيزند ، پس منتظر باش ، كه آستياگ ، پادشاه ماد ، هم بر تو بشورد . از سمرديس‌مترس ، چه او مرده . بعقيدهء من بايد شخصى را فرستاد برسول رسيده او را بياورد ، تا بدانيم ، كى او را فرستاده ، بما بگويد ، كه سمرديس را بايد شاه بدانيم » كبوجيه رأى پرك‌ساس‌پس را پسنديد و كس فرستاد ، جارچى را آوردند . پرك‌ساس‌پس به او گفت : « تو گوئى ، كه از طرف سمرديس پسر كوروش آمده‌اى ، آيا خودت او را ديده‌اى يا كسى از ملازمان او به تو اين مأموريت را داده ؟ اگر راست بگوئى آزادى ، بهر جا كه خواهى به روى » .\r\nجارچى جواب داد « من سمرديس را ، از زمانيكه كبوجيه بمصر رفت ، نديده‌ام ، اين امر را كسى به من داد ، كه از طرف كبوجيه نگهبان قصر است و او به من گفت ، كه اين امر سمرديس پسر كوروش است » . پس از آن كبوجيه به پرك‌ساس‌پس گفت « معلوم مىشود ، تو امر مرا اجرا كرده‌اى و تقصير ندارى ، ولى ندانم از پارسيها كى آن ياغى است ، كه خود را سمرديس مينامد ؟ » . پرك‌ساس‌پس جواب داد :\r\n\r\n\r\n","description":"","footnote":"\r\n( 1 ) -  Agbatana . \r\n","page_name":" 517 ","page_number":535},
  {"content":"\r\n\r\n« شاها ، بنظرم پاتىزىتس ، كه تو قصرت را به او سپرده‌اى ، با برادرش سمرديس نام بر تو ياغى شده » همين كه كبوجيه اسم سمرديس را شنيد ، دانست ، كه حدس پرك‌ساس‌پس صحيح است و خوابى ، كه ديده بود ، بخاطرش آمده دريافت ، كه معنى خواب همين واقعه بوده . پس از آن از كشتن برادرش پشيمان شد ، بر او گريست و پس از گريهء زياد فورا بر اسب نشسته براى جنگ با مغ ياغى عازم شوش گرديد ، ولى ، وقتى كه سوار مىشد ، ته غلاف شمشيرش افتاد و از نوك شمشير در همان موضعى ، كه كبوجيه به آپيس زخم زده بود ، زخمى برداشت . چون اين زخم به نظر او مهلك آمد ، پرسيد ، كه اسم اين محل چيست . به او گفتند ، كه اسم آن آگباتان است .\r\nچون اسم اين شهر را شنيد گفت : « اينجا است ، كه كبوجيه پسر كوروش محكوم به مرگ شده » . توضيح آنكه غيب‌گوئى از شهر بوت « 1 » سابقا به او گفته بود ، كه در شهر آگباتان خواهد مرد و كبوجيه تا اين زمان تصوّر مىكرد ، كه مقصود غيب‌گو آگباتان ، پايتخت قديم ماد ( يعنى همدان ) است ، ولى حالا فهميد ، كه مقصود او آگباتان سوريّه بوده . پس از آن سكوت اختيار كرد و بعد از بيست روز بزرگان پارس را ، كه با او بودند خواسته چنين گفت : « مجبورم رازى را ، كه تا حال با كوشش بسيار پنهان مىداشتم ، افشاء كنم . زمانيكه در مصر بودم ، در خواب ديدم - خدايا ديگر چنين خوابى نبينم ! - رسولى نزد من آمد و اعلام كرد ، كه سمرديس بر تخت نشسته و سرش به آسمان مىسايد . از ترس اينكه برادرم مرا از سلطنت محروم كند ، بىدرنگ پرك‌ساس‌پس را به شوش فرستادم با اين امر ، كه او را بكشد . پس از اين جنايت من راحت بودم ، چه همواره مىپنداشتم ، كه كسى بر من قيام نخواهد كرد . حالا مىبينم كه از اشتباه برادر را كشته و هم تخت را از دست داده‌ام سمرديس خواب من سمرديس مغ بوده ، امرى واقع شده و گذشته ، ولى بدانيد ، كه سمرديس پسر كوروش زنده نيست . شخصى ، كه مىخواهد بر شما حكومت كند ، مغى است كه نگهبان قصر من بود و ديگر برادر او ، كه سمرديس\r\n\r\n\r\n","description":"","footnote":"\r\n( 1 ) - اين شهر در مصر بود و غيب‌گويان آن شهرتى داشتند .\r\n","page_name":" 518 ","page_number":536},
  {"content":"\r\n\r\nنام دارد . شخصى ، كه بيش از همه محق بود اين توهين و افتضاح ، يعنى ياغىگرى مغ‌ها را ، جبران كند ، بدست نزديك‌ترين اقرباى خود كشته شده و وجود ندارد .\r\nبنابراين چيزى ، كه مىماند ، اراده قبل از مرگ است و اجراى آن را بشما محوّل مىكنم . بنام خداى شاهان از شما و بخصوص از هخامنشىهائى ، كه در اينجا حاضرند ، مىخواهم ، كه مگذاريد حكومت به ماديها برگردد ، اگر آنها با تزوير اين حكومت را از شما گرفته‌اند ، با تزوير ستانيد و اگر با قوّه انتزاع كرده‌اند ، با قوّه برگردانيد . هرگاه چنين كنيد ، زمين حاصل‌هاى خوب بشما دهاد ، زنان شما سعادتمند ، حشم شما بارآور باشند و خودتان مردمى آزاد . اگر جز آن كنيد ، كه گفتم ، نفرين من بر شما باد و هركدام از شما مانند من بدبخت باشد » . در اينموقع كبوجيه بگريست و ندبه كرد . پارسيها ، چون سخنان او را شنيدند ، لباسهاى خود را از بالا به پائين چاك زده سخت بگريستند . بعد در استخوان كبوجيه شقاقلوس پيدا شد و بر اثر آن درگذشت ، ولى پارسيها ظنين شدند ، چه باور نكردند ، كه مغها بر كبوجيه قيام كرده باشند و پنداشتند ، كه سخنان قبل از مرگ كبوجيه از راه عداوت با برادرش بوده و مىخواسته دل پارسيها را از او برگرداند . بنابراين پارسيها گمان كردند ، كه بر تخت شاهى سمرديس پسر كوروش نشسته ، بخصوص كه پرك‌ساس‌پس قضيهء قتل سمرديس را بدست خود انكار مىكرد ، چه پس از فوت كبوجيه براى او خطرناك بود ، اين قضيه را تصديق كند . اين است مضمون نوشته‌هاى هرودوت و روايت مورّخ مذكور مىرساند ، كه كبوجيه را برديا در زمان بودن خود در مصر بدست مأمورى كشته ، ولى داريوش در كتيبهء بيستون ميگويد ، كبوجيه قبل از عزيمت بمصر او را نابود كرد و ديگر از حكايت مذكور چنين مستفاد مىشود ، كه هنگام سوار شدن بغتة زخمى به كبوجيه وارد آمده و از آن درگذشته ، ولى داريوش در كتيبهء مذكور گويد كه كبوجيه بدست خود كشته شد ( همانجا ، بند 11 ) .\r\nروايت كتزياس را راجع به اين قضيه بالاتر ذكر كرده‌ايم ( صفحهء 481 - 483 ) .\r\nفوت كبوجيه در 522 ق . م رو داد . بنابراين ، او سه سال در مصر بود .\r\n\r\n","description":"","footnote":"","page_name":" 519 ","page_number":537},
  {"content":"\r\n\r\n\r\nحكومت گئومات كشته شدن او\r\nقبلا لازم است ، روايت هرودوت را دنبال كنيم . مورّخ مذكور گويد ( كتاب سوّم ، بند 67 - 79 ) : سمرديس مغ از جهت اينكه با سمرديس پسر كوروش هم اسم بود ، هفتماه با آرامش سلطنت كرد و در اين مدّت نيكىهاى زياد بتبعه خود نمود ، چنان كه پس از فوت او تمام مردمان آسيا ، باستثناى پارسيها ، از اين قضيه متأسف بودند ، توضيح آنكه در به دو جلوس بتخت تمام ملل را در مدّت سه سال از دادن ماليات و سپاهى معاف داشت . فقط در ماه هشتم مردم دانستند ، كه او پسر كوروش نيست و شرح واقعه اين است : چون مغ مزبور هيچگاه از قصر شوش بيرون نميرفت و هيچكدام از بزرگان پارس را به خود راه نمىداد ، يكى از آنها اتانس « 1 » نام پسر فرنس‌پس « 2 » از او ظنين شد ، درصدد برآمد تحقيقاتى كند و به سهولت وسيله آن را يافت . يكى از دختران او رديمه « 3 » نام زن كبوجيه بود ، كه پس از فوت او با زنان ديگر شاه متوفى در حرم مغ داخل شد . اتانس توسط ثالثى از او پرسيد ، كه آيا واقعا شوهرش پسر كوروش است ؟ دختر جواب داد ، كه چون شوهر خود را قبل از فوت كبوجيه نديده ، نمىتواند چيزى بگويد . اتانس مجددا به او پيغام فرستاد ، كه اين مطلب را از آتس‌سا دختر كوروش ، كه نيز در اندرون است ، تحقيق كن ، چه او البته برادر خود را ميشناسد . دختر اتانس جواب داد ، از وقتى كه اين شخص بر تخت نشسته ، زنان حرم را از يكديگر جدا كرده و كسى نمىتواند با ديگرى صحبت كند يا مراوده داشته باشد . از شنيدن اين وضع اندرون سوءظن اتانس شدت يافت و به دختر خود گفت ، تو از خانوادهء نجيبى و ، اگر موقع اقتضا كند ، بايد حيات خود را بخطر اندازى . سعى كن در اوّل دفعه‌اى ، كه شاه باطاق تو ميآيد ، بفهمى ، گوشهاى او را بريده‌اند يا سالم است . اگر گوشهاى او را بريده‌اند ، پس پسر كوروش نيست و در اين صورت نه شايان سلطنت است ، نه لايق آن ، كه تو در رختخواب او بخوابى ، و بعلاوه بايد ، در ازاى چنين جسارتى ،\r\n\r\n\r\n","description":"","footnote":"\r\n( 1 ) -  Otanes . \r\n( 2 ) -  Pharnaspes . \r\n( 3 ) -  Rhedime . \r\n","page_name":" 520 ","page_number":538},
  {"content":"\r\n\r\nمجازات شود . اتانس ميدانست ، كه گوشهاى برادر پاتىزىتس را وقتى بامر كوروش پسر كبوجيه ( يعنى كوروش بزرگ ) بريده‌اند . رديمه امر پدر را بجا آورده دانست ، كه گوش‌هاى شاه را بريده‌اند ، اين خبر را در طليعهء صبح به پدر خود رسانيد و اتانس آن را به چند نفر ديگر از رؤساء مانند آسپاتىنس ، گبرياس اينتافرن ، مگانيز ، هيدارن « 1 » و بالاخره به داريوش پسر ويشتاسپ ، والى پارس ، كه تازه از پارس بشوش آمده بود ، گفت و اين هفت نفر در جائى جمع شده باهم عهد و پيمان كردند و بعد بشور پرداختند . وقتى كه نوبت تكلّم به داريوش رسيد ، او گفت :\r\n« من تصوّر ميكردم ، كه فقط من ميدانم ، كه بر ما مغى حكومت مىكند نه سمرديس پسر كوروش و بدينجا با اين مقصود آمده بودم ، كه او را بكشم . حالا كه معلوم شد ، شما هم از قضيه آگاهيد ، بايد در حال اقدام كرد و تأخير را جايز ندانست ، چه از تأخير فايده‌اى نيست . اتانس جواب داد : « تو پسر هيستاسپى ، يعنى پسر آن پدر نامى ، و در رشادت از او عقب نمىمانى ، اما در اين كار اينقدر شتاب مكن و بىمطالعه اطراف كار اقدام را جايز مدان . براى اجراى نقشه عدّهء بيشترى از مردان لازم است » .\r\nداريوش در جواب او روى بحضار كرده گفت : « بدانيد ، كه اگر عقيده اتانس را پيروى كنيد ، همه كشته خواهيد شد ، چه اشخاصى پيدا شوند ، كه از راه طمع اين سرّ را به مغ برسانند . از هر شقى بهتر اين بود ، كه شما به تنهائى اجراى اين امر را به عهده گرفته باشيد ، ولى حالا ، كه اشخاصى را داخل كرده و سرّ خود را به من هم گفته‌ايد ، بدانيد ، كه ما بايد همين امروز اقدام كنيم و ، اگر امروز بگذرد ، من اوّل كسى خواهم بود ، كه مغ را از قضيه آگاه و شما را مقصر خواهم كرد » . چون اتانس چنان شتابندگى از طرف داريوش ديد گفت : « حالا كه تو تأخير را جايز نميدانى و ميخواهى ، كه ما بىدرنگ اقدام كنيم ، بما بگو ، كه چگونه ما بقصر مغ داخل شده چطور به او حمله كنيم ، همه‌جا مستحفظ است .\r\nخودت اين نكته را ميدانى . اگر نميدانى ، بدان و بگو ، بچه نحو ما از مستحفظين\r\n\r\n\r\n","description":"","footnote":"\r\n( 1 ) -\r\n Aspatines , Gobrias , Intaphernes , Megabyze , Hidarnes \r\n","page_name":" 521 ","page_number":539},
  {"content":"\r\n\r\nبگذريم ؟ » . داريوش در جواب گفت : « چه بسا چيزهائى ، كه نميتوان گفت و بايد با كردار نشان داد ، چيزهائى هم هست ، كه در حين بيان روشن است ، ولى از آن نتيجه‌اى بدست نميآيد . بدانيد ، كه گذشتن از قراولان مشكل نيست : اولا از جهت مقام و رتبه ما ، هيچيك از قراولان جرئت نخواهد كرد مانع از دخول ما گردد ، ثانيا من بهانهء بسيار مساعدى براى دخول دارم . من خواهم گفت ، كه تازه از پارس آمده‌ام و ميخواهم خبرى را از پدرم بشاه برسانم . آن جائى ، كه دروغ لازم است ، بايد دروغ گفت ، چه مقصود از دروغ و راست يكى است : بعضى دروغ گويند ، تا با دروغ مطمئن كنند ، يا جلب اعتماد كرده نفعى ببرند . برخى راست گويند و مقصودشان باز اين است ، كه نفعى برند ، بنابراين در هر دو مورد مقصود يكى است و حال آنكه وسايل مختلف مىباشد . اگر جلب منافعى در كار نبود ، راست‌گو به آسانى دروغگو و دروغگو راست‌گو مىشد » . پس از آن گبرياس گفت :\r\n« دوستان من ، چه موقع ديگرى مناسبتر از موقع حاضر بدست ما خواهد آمد ، براى اينكه حكومت را از مغ گوش بريده‌اى انتزاع كنيم ، يا در صورت عدم بهره‌مندى كشته شويم . هركدام از شما ، كه در موقع آخرين ساعات زندگانى كبوجيه حاضر بوديد ، البته به خوبى در خاطر داريد ، كه چه نفرين‌هائى كرد در بارهء پارسيانى ، كه حكومت را از نو بدست نياورند . آن زمان ما حرفهاى او را باور نكرديم ، چه پنداشتيم ، كه اين حرفهاى او از راه بدخواهى است ، ولى حالا ، كه از حقيقت قضيه آگاهيم ، من پيشنهاد ميكنم ، رأى داريوش را پيروى كرده از اين‌جا به قصد مغ روانه شويم » . حضار همگى رأى گبرياس را پسنديدند . مقارن اين احوال مغ و برادرش مشورت كرده مصمم شدند ، براينكه پرك‌ساس‌پس را به طرف خود جلب كنند ، چه پسر او را كبوجيه ، چنان كه بالاتر ذكر شد ، كشته بود و ديگر ، چون خود او مأمور كشتن سمرديس پسر كوروش بود ، ميدانست ، كه سمرديس مزبور زنده نيست و بالاخره پرك‌ساس‌پس در ميان پارسيها مقام محترمى داشت و مغ‌ها ميخواستند ، او را در دست داشته باشند . در نتيجهء اين\r\n\r\n","description":"","footnote":"","page_name":" 522 ","page_number":540},
  {"content":"\r\n\r\nتصميم پرك‌ساس‌پس را دعوت كرده و حقيقت قضيه را به او گفته بقيد قسم از او قول گرفتند ، اين راز را بروز ندهد ، كه مردم فريب خورده‌اند و اين شخص ، كه بر تخت نشسته سمرديس مغ است ، نه پسر كوروش . در ازاى نگاهداشتن سر وعده‌هاى زياد به او دادند و ، بعد از اينكه پرك‌ساس‌پس تكليف آنها را قبول كرد ، گفتند ، حالا يك كار ديگر هم بايد بكنى . ما پارسيها را بقصر دعوت ميكنيم و تو بايد بالاى برج رفته بمردم بگوئى ، كسى كه بر ما حكومت مىكند ، سمرديس پسر كوروش است و لا غير . اين تكلف را از آن جهت كردند ، كه پرك‌ساس‌پس مورد اعتماد پارسيها بود و مكرر از او شنيده بودند ، كه سمرديس پسر كوروش زنده است .\r\nپرك‌ساس‌پس به اين تكلف هم راضى شد . پس از آن مغ‌ها مردم را بقصر دعوت كردند و پرك‌ساس‌پس بالاى برج رفته در حال عوض شد : گوئى ، كه وعده خود را فراموش كرد ، چه شروع كرد از ذكر نسب كوروش و كارهاى خوبى را ، كه كوروش براى مردم كرده بود ، بخاطرها آورده گفت : « من سابقا اين راز را پنهان ميداشتم ، چه در مخاطره بودم ، ولى حالا مجبورم ، كه حقيقت را بگويم » . بعد قضيهء كشته شدن سمرديس پسر كوروش را بدست خود و به حكم كبوجيه بيان كرده گفت : « سمرديس پسر كوروش زنده نيست ، كسانى ، كه بر شما حكومت ميكنند ، مغانند : شما را فريب داده‌اند و بر شما است ، كه حكومت را از آنها بازستانيد و الّا بايد منتظر بلياتى بزرگ باشيد » . اين بگفت و خود را از بالاى برج به زير انداخت و با سر به زمين آمد . در اين‌جا هرودوت گويد « چنين مرد پرك‌ساس‌پس ، كه در تمام مدّت عمر خود با نام بلند بزيست » .\r\nدر اين حال هفت نفر هم قسم مذكور پس از دعاخوانى به قصد داخل شدن بقصر سلطنتى بيرون رفتند ، بىاينكه از قضيه پرك‌ساس‌پس آگاه باشند . بعد چون در راه اين قضيه را شنيدند ، لازم دانستند از نو مشورت كنند . اتانس و رفقاى او عقيده داشتند ، كه با اوضاع جديد و هيجان مردم حمله را بقصر بايد بتأخير انداخت . داريوش و رفقاى او به اين عقيده بودند ، كه بايد فورا رفت و نقشه را\r\n\r\n","description":"","footnote":"","page_name":" 523 ","page_number":541},
  {"content":"\r\n\r\nاجراء كرد . بر اثر اختلاف مشاجره‌اى توليد شد ، در اين حال هم‌قسم‌ها ديدند ، كه هفت جفت‌قوش در آسمان دو جفت كركس را دنبال كرده پرهاى آنها را مىكنند . پس از اين منظره هر هفت نفر متحد شده به طرف قصر روانه شدند .\r\nدم درب بزرگ ، چنان كه داريوش پيش‌بينى كرده بود ، قراولان ، نظر باينكه هر هفت نفر از خانواده‌هاى درجه اوّل بودند ، با احترام آنها را پذيرفته مانع از عبورشان نشدند . وقتى كه پارسىها داخل قصر شدند ، بخواجه سرايانى برخوردند ، كه ميرفتند اخبار شهر را بشاه برسانند . اينها از هفت نفر مزبور پرسيدند ، براى چه داخل قصر شده‌اند و گفتند ، كه دربانها از جهت چنين غفلت سخت مجازات خواهند شد . هم‌قسم‌ها اعتنائى نكرده خواستند رد شوند ، ولى خواجه‌سرايان مانع شدند . در اين حال آنها شمشيرهاى خود را برهنه كرده خواجه‌ها را كشتند و بعد دوان داخل اطاقهاى بيرونى قصر شدند . در اين وقت هر دو مغ در اطاقى نشسته از عاقبت فضيهء پرك‌ساس‌پس صحبت ميكردند و ، چون صداى قال و مقال خواجه‌سرايان را شنيدند ، سرشان را از اطاق بيرون آورده دريافتند ، كه قضيه از چه قرار است و فورا به طرف اسلحه شتافتند . يكى كمانى بدست گرفت و ديگرى نيزه‌اى . بعد جنگ شروع شد و كمان به كار نيامد ، چه دشمنان خيلى نزديك بودند .\r\nمغ ديگر با نيزه دفاع كرده زخمى بران آسپاتىنس و چشم اينتافرن زد . اينتافرن كور شد ، ولى نمرد . مغ ديگر ، كه كمان در دست داشت ، چون ديد كارى از آن ساخته نيست ، بخوابگاهى ، كه مجاور بيرونى بود دويد و خواست در را ببندد ، ولى از عقب او داريوش و گبرياس داخل شدند . گبرياس بمغ چسبيد و داريوش در ترديد افتاد ، كه چه كند ، زيرا ميترسيد ، كه اگر ضربتى وارد آرد ، به گبرياس تصادف كند . بالاخره گبرياس پرسيد : « چرا بيكار ايستاده‌اى ؟ » داريوش جواب داد : « ميترسم ضربتى به تو زنم » گبرياس گفت « بزن و لو اينكه هر دو بيفتيم » داريوش زد و مغ افتاد . بعد سر هر دو مغ را بريدند و دو نفر از هم‌قسم‌ها از جهت ضعفى ، كه بر آنها مستولى شده بود ، در قصر ماندند . پنجنفر ديگر سرهاى\r\n\r\n","description":"","footnote":"","page_name":" 524 ","page_number":542},
  {"content":"\r\n\r\nبريده را بدست گرفته بيرون دويدند و مردم را جمع كرده از قضيه آگاه داشتند .\r\nبعد هر مغى را ، كه در سر راه خود ميديدند ، مىكشتند . وقتى كه پارسيها از كار هفت نفر مذكور آگاه شده دانستند ، كه مغ‌ها آنها را فريب داده بودند ، شمشيرهاى خود را برهنه كرده هر مغى را ، كه مىيافتند ، مىكشتند . اگر شب در نرسيده بود ، پارسيها تمام مغ‌ها را كشته بودند . اين روز بزرگترين عيد دولتى پارسىها است ، چه گويند در آن روز دولت آنها از دست مغ‌ها نجات يافت .\r\n( هرودوت اين روز را ماگوفونى « 1 » ناميده ، كه بمعنى مغ‌كشى است و گويد ، در اين روز مغ‌ها از منازل خودشان بيرون نميآيند ) . بعد او گويد ( كتاب سوّم ، بند 80 - 88 ) : « پنج روز بعد ، هم‌قسم‌ها جمع شده در باب اوضاع آتيه دولت مذاكره كردند . در اين موقع نطقهائى شد ، كه براى يونانيها مورد ترديد است ، ولى فىالواقع اين نطقها شده » . اتانس گفت : « به نظر من كسى از ماها نبايد به تنهائى حكمران بشود ، اين كار كارى است بد و هم مشكل . شما ديديد ، كه خودسرى كبوجيه كار را بكجا كشانيد و از خودسرى مغ هم خودتان در عذاب بوديد . كلية دولت چگونه ميتواند با حكومت يكنفر منظم باشد ؟ چون يكنفر ميتواند هرچه خواهد بكند ، اگر آدم لايقى هم باشد ، بالاخره خودسر مىشود . نعمت‌هائى ، كه او را احاطه دارد ، وى را بخودسرى ميدارد و ، چون حسد از صفات جبلّى انسان است ، با اين دو عيب او هم فاسد مىشود ، يعنى اين شخص از نعم سير و مرتكب بىاعتدالىهائى ميگردد ، كه بعضى از خودسرى ناشى است و برخى از حسد . هرچند ، كه چنين حكمرانى ، بايد مصون از حسد باشد ، چه تمام فيوض و نعمت‌ها را دار است ، ولى طرز رفتار او با مردم بر خلاف اين قاعده است . اين نوع حكمران بزندگانى و سلامتى مردمان صالح حسد برده مردم فاسد را حمايت مىكند و افترا و تهمت را بيش از هركس باور دارد . رضاى خاطر او را بجا آوردن مشكل‌تر از استرضاى خاطر هركس است ، چه اگر در تمجيد و ستايش او ميانه‌روى كنند ، ناراضى است\r\n\r\n\r\n","description":"","footnote":"\r\n( 1 ) -  Magophonie . \r\n","page_name":" 525 ","page_number":543},
  {"content":"\r\n\r\nو گويد ، كه چرا ستايش او فوق‌العاده نيست و ، اگر ستايش فوق‌العاده باشد ، باز ناراضى است ، چه گوينده را متملق ميداند . مهمتر از همهء اين نكات آنكه ، او بر ضد عاداتى است ، كه از ديرگاه پاينده است : بناموس زنان تعدى مىكند و بىمحاكمه مردم را ميكشد . اما حكومت مردم ، اوّلا اين حكومت اسم خوبى دارد ، كه تساوى حقوق است ( اى زن مى « 1 » ، چنان كه هرودوت نوشته ) و ديگر اينكه مردم كارهائى را ، كه مالك الرّقاب مىكند ، مرتكب نميشوند . انتخاب مستخدمين دولت بقرعه است ، هر شغل مسؤليتى دارد و هر تصميم را بمجلس رجوع ميكنند . بنابراين پيشنهاد ميكنم ، كه حكمرانى يكنفر را ملغى كرده ادارهء امور را بمردم واگذاريم . اهميت در كمّيت است » . چنين بود عقيده اتانس .\r\nمگابيز عقيده به اولى گارشى « 2 » داشت ( يعنى بحكومت عدّهء كمى ) و چنين گفت :\r\n« با آنچه اتانس در باب حكومت يكنفر گفت ، من موافقم ، ولى او در اشتباه است از اين حيث ، كه پيش‌نهاد مىكند حكومت را بدست مردم بدهيم ، و حال آنكه چيزى خود سرتر و پوچ‌تر از رجّاله نيست . محال است ، كه مردم خود را از خودسرى حكمرانى نجات دهند ، براى اينكه اسير خودسرى رجّاله گردند ، چه اگر جبار « 3 » كارى بكند ، باز معنائى دارد ، ولى كار مردم پوچ است . بالاخره چه توقعى ميتوان از كسى داشت ، كه چيزى ياد نگرفته ، خودش هم چيزى نميداند و مانند سيلى بىفهم و شعور خود را باينكار و آن كار مىزند ؟ حكومت مردم را بايد اشخاصى پيشنهاد كنند ، كه دشمن پارسيها هستند ، ولى ما عدّه‌اى را انتخاب ميكنيم ، كه لايق باشند و حكومت را به آنان ميسپاريم . در اين عدّه خود ما هم داخل خواهيم بود . تصميم بهترين اشخاص البته بهترين تصميم است » . چنين بود رأى مگابيز . سوّمين كسى ، كه حرف زد ، داريوش بود و چنين گفت :\r\n« من گمان ميكنم ، كه عقيدهء مگابيز راجع بحكومت مردم صحيح است ، ولى در باب حكومت عدّهء قليل ناصحيح . از سه طرز حكومتى ، كه ما پيش‌نهاد ميكنيم ،\r\n\r\n\r\n","description":"","footnote":"\r\n( 1 ) -  Isonomie . \r\n( 2 ) -  Oligarchie . \r\n( 3 ) -  Tyran . \r\n","page_name":" 526 ","page_number":544},
  {"content":"\r\n\r\nدر صورتى كه هريك را ببهترين وجهى تصور كنيم ، يعنى از بهترين حكومت مردم ، بهترين حكومت عدّهء قليل و بهترين حكومت سلطنتى ، من آخرى را ترجيح مىدهم . چيزى بهتر از حكومت بهترين شخص نيست . چون اين شخص داراى بهترين نيات است ، ببهترين وجه امور مردم را اداده خواهد كرد و در اين صورت كارهائى ، كه مربوط بدشمن خارجى است بهتر مخفى خواهد ماند . برعكس در عدّهء حكومت قليل ، چون اداره امور در دست چند نفر آدم نالايق است ، بين آنها اختلافات شديد روى ميدهد و ، چون هريك از آنها ميخواهند نفوذ يافته رياست نمايند ، منازعه بين آنها حتمى است . از اينجا هيجان‌هاى داخلى روى ميدهد و از هيجانهاى داخلى خونريزى . خون‌ريزى بالاخره منجر بحكومت يكنفر مىگردد ، بس حكومت يك نفر بهترين طرز حكومت است . ثانيا در حكومت مردم از وجود مردم فاسد نمىتوان احتراز كرد و هرگز مردم فاسد براى منافع دولت باهم در جنگ نشوند ، بلكه باهم بسازند ، زيرا عادتا اشخاصى ، كه براى دولت مضرّند ، همه باهم بر ضد دولت دست بهم مىدهند . اين اوضاع دوام مىيابد ، تا يكى از آنها در رأس مردم قرار گرفته به اين احوال خاتمه دهد . چنين شخصى باعث حيرت مردم گشته به زودى مالك الرّقاب مىشود . پس باز ثابت شد ، كه حكومت يكنفر بهترين طرز حكومتها است .\r\nچون آنچه گفته شد جمع و خلاصه كنيم ، اين سئوال پيش ميآيد ، آزادى ما از كجاست و كى آن را بما داده ؟ از مردم بما رسيده يا از حكومت عدّهء قليل و يا از حكومت يكنفر ، من تصوّر مىكنم ، كه يكنفر ما را آزاد كرده . از اين نظر و نيز از نظر اينكه تغيير ترتيباتى ، كه ريشه دوانيده ، ثمرى براى ما نخواهد داشت ، ما بايد حكومت مطلقه را حفظ كنيم » . چنين بود سه عقيده‌اى كه اظهار شد .\r\nچهار نفر ديگر از هفت نفر با عقيدهء داريوش موافق شدند و ، چون اتانس ديد مغلوب شده رو بر فقا كرده چنين گفت : « رفقا ، روشن است ، كه يكى از ماها برحسب قرعه يا بميل مردم شاه پارس خواهد شد . چه اين يكنفر را خود مردم انتخاب كنند چه او بوسيلهء ديگر متوسّل شود ، من با شما رقابت نخواهم كرد ، زيرا من نه\r\n\r\n","description":"","footnote":"","page_name":" 527 ","page_number":545},
  {"content":"\r\n\r\nبسلطنت مايلم و نه بتابعيت . من از حكومت كنار مىروم ، كه خود و اولادم تابع هيجيك از شما نشويم » . هر شش نفر اين شرط اتانس را پذيرفتند و او از رفقايش جدا شده بيرون رفت . حالا اين يگانه خانواده آزادى است ، كه در پارس وجود دارد . اين خانواده اطاعت مىكند ، بقدرى كه مايلست ، بىاينكه قوانين پارس را نقض كند . شش نفر ديگر در شور شدند ، كه بچه ترتيب شاه را معين كنند و چنين قرار دادند ، كه هركس از آنها شاه شود ، بايد به اتانس و به اعقابش هدايائى ، كه باعث افتخار است ، بدهد . هداياى مزبور عبارت است از لباس مادى و ساير چيزها ، كه در نزد پارسىها گرانبها است . پس از آن گفتند ، كه اتانس اوّل كسى بود ، كه باعث تغيير سلطنت شده اتحادى بوجود آورد . بنابراين براى اتانس و رفقاى ديگر او ، كه شاه نشوند ، چنين مقرر كردند : هركدام از اين شش نفر ، هر زمان كه بخواهند مىتوانند ، بىتحصيل اجازه داخل سراى شاه گردند ، مگر وقتى كه شاه با حرم خودش است . ثانيا شاه زن خود را بايد از خانواده يكى از شش نفر مزبور انتخاب كند . راجع بانتخاب شاه چنين قرار دادند ، كه در طليعهء آفتاب هريك در حومهء شهر سوار اسب خواهد شد و اسب هريك اول شيهه كرد صاحب آن را بايد بشاهى بشناسند . داريوش مهترى داشت اىبارس نام ، كه زرنگ و تردست بود . وقتى كه داريوش به خانه برگشت ، به او چنين گفت : « قرار شده ، كه ما قبل از طلوع آفتاب سوار شويم و اسب هركدام از ما اوّل شيهه كرد ، صاحب آن شاه شود ، حالا فكر كن و ببين ، آيا وسيله‌اى دارى ، كه ما شاه شويم » . اىبارس جواب داد : « آقا ، اگر شاه شدن بسته بدين وسيله است ، خاطرت راحت باشد ، كه كسى غير از تو شاه نخواهد شد . من وسيلهء مطمئنى دارم » . داريوش گفت ، اگر از چنين وسيله آگاهى ، وقت است ، كه در حال به كار برى ، چه مسابقه در طليعهء صبح است . پس از آن اىبارس چنين كرد : همين كه شب در رسيد ، ماديانى را ، كه اسب داريوش دوست مىداشت ، از طويله بيرون آورده بحومه برد و در آنجا بست . بعد اسب داريوش را نزديك ماديان برد و چند دفعه بدور او گردانيده\r\n\r\n","description":"","footnote":"","page_name":" 528 ","page_number":546},
  {"content":"\r\n\r\n. . . . . روز ديگر در طليعهء صبح شش نفر پارسى مذكور موافق قرارى ، كه داده بودند ، سواره آمده از حومه عبور كردند و همين كه به محلى رسيدند ، كه شب قبل ماديانى در اينجا بسته بودند ، اسب داريوش پيش رفت و شيهه كشيد . در همين وقت برقى زد و آسمان غرّيد . پس از آن پارسيهاى ديگر پياده شده و در پيش او زانو به زمين زدند . روايتى ، كه در باب اىبارس ذكر شد ، موافق گفته بعضى است ، زيرا راجع به اين قضيه در نزد پارسيها دو روايت است . برخى گويند ، كه اىبارس وسيلهء ديگرى به كار برد . . . « 1 » بدين نحو داريوش پسر هيستاسپ شاه شد و در آسيا تمام ملل مطيع او گشتند . بعض ملل مزبوره را كوروش مطيع كرد و برخى را كبوجيه . اعراب هيچگاه برده‌وار مطيع پارسىها نبودند ، ولى ، از زمانيكه كبوجيه را به مصر راه دادند ، متحدين پارسىها گشتند . واقعا بىرضايت اعراب پارسيها نميتوانستند بمصر بروند . داريوش زن‌هاى خود را از ميان خانواده‌هاى نجيب و معروف پارس انتخاب كرد و زنان او از اينقرار بودند : دو دختر كوروش ، يكى آتس‌سا « 2 » و ديگرى آرتيستون « 3 » . از اين دو نفر آتس‌سا قبلا زن كبوجيه برادر خود بود . بعد ، داريوش پارميس « 4 » دختر سمرديس و نوهء كوروش را ازدواج كرد و نيز دختر اتانس را ، كه در اندرون مغ بود و كشف كرد ، كه گوشهاى او را بريده‌اند . اوّل كارى ، كه داريوش كرد اين بود : فرمود از سنگ مجسمهء سوارى را ساختند و اين كتيبه را بر آن نويساند : « داريوش ، پسر هيستاسپ ، بوسيله بهترين اسب ، كه فلان اسم را داشت ، و لايق‌ترين مهتر خود ( اىبارس ) بشاهى رسيد » .\r\nاين است آنچه هرودوت راجع بكشته‌شدن بردياى دروغى و شاه شدن داريوش نوشته . دو جاى اين نوشته‌ها مخصوصا جلب توجه مىكند : يكى مذاكرات هم‌قسم‌ها راجع به طرز حكومت پارس ، يعنى حكومت ملى يا حكومت عدّهء قليل و ديگرى انتخاب شاه بشيهه اسب . راجع باوّلى بايد گفت ، كه بعض محققين اين گفتهء هرودوت را با ترديد تلقى كرده حدس ميزنند ، كه مورّخ مزبور اين حكايت را از قول زوپير « 5 » نبيرهء\r\n\r\n\r\n","description":"","footnote":"\r\n( 1 ) - اين وسيله را امروز نميتوان نوشت .\r\n( 2 ) -  Atossa . \r\n( 3 ) -  Artistone . \r\n( 4 ) -  Parmisse . \r\n( 5 ) -  Zopyre . \r\n","page_name":" 529 ","page_number":547},
  {"content":"\r\n\r\nمگابيز ، كه مهاجرت كرده بيونان رفته بود ، نوشته و او خواسته در نزد يونانيها خود و پارسيها را متنوّر جلوه دهد ، ولى هرودوت اصرار دارد ، كه اين مذاكرات شده ، و چنان كه پائين‌تر بيايد ، چون مورّخ مذكور ميرسد بذكر اينكه ، چگونه داريوش حكومت ملى بمستعمرات يونانى در آسياى صغير داد ، گويد : « اين دليلى است براى يونانىهائى ، كه باور ندارند ، مذاكراتى بين هم‌قسم‌ها راجع به طرز حكومت پارس شده باشد » . اما در باب انتخاب شاه بشيههء اسب ، بايد گفت ، كه اين روايت هرودوت افسانه است ، زيرا موافق شجره نسب خشيارشا ، كه خود هرودوت ذكر كرده و پائين‌تر بيايد ، داريوش ، پس از پدرش ويشتاسب ، نزديكترين شخص بتخت سلطنت بود و ، چون پارسيهاى قديم خيلى اشرافى بودند و عقيدهء راسخ داشتند ، كه بر تخت بايد شخصى از خانواده سلطنت بنشيند ، خيلى مستبعد است ، كه در باب تقدّم ويشتاسب يا داريوش اختلاف‌نظرى پيش آمده باشد ، تا اينكه بشيهه اسبى متوسّل شده باشند .\r\nكناره گرفتن اتانس به همين جهت بوده ، چه او ميدانسته ، كه شخصى ديگر نميتواند سلطنت كند . ساختن مجسمه‌اى براى اسب و گفته‌هاى ديگر نيز معلوم است ، كه اختراع شده ، زيرا بر فرض صحت انتخاب داريوش بشيهه اسبى ، آيا صلاح داريوش بود ، كه آن را على رؤس الاشهاد بنماياند ، يا خاطرهء آن را پاينده بدارد ؟\r\nجواب معلوم است .\r\n\r\nنوشته‌هاى كتزياس\r\nاين مورّخ واقعهء بردياى دروغى و رسيدن داريوش را بسلطنت مختصر و ساده نوشته ، او چنين گويد : در غياب كبوجيه بغ‌پت « 1 » و آرتاسيراس « 2 » پارتى مصمم شدند سپنت‌دات « 3 » مغ را از جهت شباهتى ، كه بشاهزادهء مقتول داشت ، بتخت سلطنت بنشانند . اينها باجراى نقشهء خود موفق شدند ، ولى وقتى كه ايكسابات « 4 » از بابل با نعش كبوجيه آمد و ديد ، در رأس مملكت شخصى ماجراجو ، مانند مغ مزبور ، قرار گرفته ، چون از اسرار مطلع بود ، مطلب را در پيش لشكريان فاش كرده در معبدى\r\n\r\n\r\n","description":"","footnote":"\r\n( 1 ) -  Bagapates . \r\n( 2 ) -  Artasiras . \r\n( 3 ) -  Spentodata . \r\n( 4 ) -  Ixabate . \r\n","page_name":" 530 ","page_number":548},
  {"content":"\r\n\r\nپناهنده گرديد . طرفداران مغى ، كه بتخت نشسته بود ، او را گرفته سرش را بريدند ، ولى مرگ اين شخص نتيجه‌اى براى مغ نداد ، چه هفت نفر هم‌قسم شدند ، كه او را دفع كنند . اسامى هفت نفر را كتزياس چنين نوشته : انوفاس ، اىدرنس ، نورون دابات ، ماردونيوس ، باريس‌سس ، آرتافرن ، داريوش « 1 » ( پائين‌تر خواهيم ديد ، كه اسامى مذكورهء هرودوت صحيح‌تر است ) . اينها بغ‌پت و آرتاسيراس را با خود همدست كردند ، چه ايندونفر ، اگرچه حالا مقامى بلند داشتند ، ولى چون خشم مردم را ميديدند ، جرئت نميكردند از كسى ، كه خودشان او را بتخت نشانيده‌اند حمايت كنند . بغ‌پت ، كه كليددار قصر سلطنتى بود ، در را براى هفت نفر مذكور باز كرد . وقتى كه آنها داخل شدند ، سپنت‌دات با فاحشهء بابلى در اطاقى بود و ، چون اسلحه‌اى نداشت ، براى دفاع بيك‌كرسى زرّين متوسل شد ، ولى از هر طرف او را احاطه كردند و مقاومتش طولى نكشيد ، زيرا چندين زخم برداشت و بمرد .\r\nمدّت سلطنت او هفت ماه بود . عيد ما گوفونى عيد روزى است ، كه اين مغ كشته شد .\r\nپس از آن داريوش بسلطنت رسيد ، چه اسب او در موقع طلوع آفتاب ، از جهت وسيله‌اى ، كه به كار برده بود ، اوّل شيهه كشيد .\r\n\r\nنوشته‌هاى ژوستن\r\nنوشته‌هاى اين نويسنده در زمينهء روايت هرودوت است ، ولى تفاوتهائى هم با آن دارد . او گويد ( كتاب 1 ، بند 10 ) : چون كبوجيه خواست به مصر برود ، مغى را پرك‌ساس‌پس نام نگهبان قصر خود كرد ( نلدكه گويد ، كه ژوستن اسم او را گومتس « 2 » نوشته ، ولى از ترجمهء كتاب او چنين اسمى ديده نمىشود ، شايد در نسخهء ديگر چنين نوشته شده باشد ) . اين مغ ، وقتى كه شنيد كبوجيه درگذشته ، سمرديس پسر كوروش را كشت و برادرش را ، كه ارپاست « 3 » نام داشت و به سمرديس شبيه بود ، بتخت نشاند . باقى حكايت چنان است ، كه هرودوت ذكر كرده ، الّا اين‌كه ، چون هفت نفر هم‌قسم داخل قصر ميشوند و جدال درمىگيرد ، مغ دو نفر را از آنها ميكشد و بعد كشته مىشود .\r\n\r\n\r\n","description":"","footnote":"\r\n( 1 ) -\r\n Onuphas , Idernes , Norondabates , Mardonius , Barisses , Artaphernes , Darius . \r\n( 2 ) -  Gometes . \r\n( 3 ) -  Oropaste . \r\n","page_name":" 531 ","page_number":549},
  {"content":"\r\n\r\nباقى حكايت و انتخاب داريوش بسلطنت موافق نوشته‌هاى هرودوت است . نلدكه عقيده داشت ، كه حكايت ژوستن روايتى است قديم ، از منبع شرقى صحيح اتّخاذ شده « 1 » و اينكه ژوستن برادر مغ را گومتس ناميده از راه اشتباه است . اين اسم را خود مغ داشته و بنابراين با اسمى ، كه داريوش ذكر كرده و پائين‌تر بيايد ، موافقت دارد .\r\n\r\nنوشته‌هاى داريوش اول\r\nمضامين نوشته‌هاى مورّخين يونانى راجع به بردياى دروغى چنان است ، كه ذكر شد . اكنون بايد ديد ، كه سند رسمى ، يعنى كتيبهء بيستون چه ميگويد .\r\nقبل از شروع بذكر آن جاى كتيبه ، كه راجع به بردياى دروغى است ، لازم است تذكر دهيم ، كه كتيبهء بيستون فقط راجع باينواقعه نيست ، زيرا چنان كه بيايد ، داريوش كليهء كارهائى را ، كه در به دو سلطنت خود كرده ، در آن كتيبه شرح ميدهد .\r\nاين مفصلترين كتيبه‌ايست ، كه از شاهان هخامنشى بدست آمده و در سه زبان نوشته شده : بپارسى قديم ، به عيلامى و آسورى ( يا بابلى ) . ترجمهء قسمتى از آن يعنى بند 10 - 15 ستون اوّل ، كه راجع به بردياى دروغى مىباشد ، چنين است « 2 » :\r\n\r\nبند دهم\r\n« داريوش شاه ميگويد : اين است آن‌چه من كردم ، پس از آنكه شاه شدم . بود كبوجيه نامى ، پسر كوروش از دودمان ما ، كه پيش از اين شاه بود .\r\nاز اين كبوجيه برادرى بود ، بردى نام ، از يك مادر ، يك پدر با كبوجيه . بعد كبوجيه بردى را كشت . با اينكه كبوجيه بردى را كشت ، مردم نمىدانستند ، او كشته شده . پس از آن كبوجيه به مصر رفت . بعد از اينكه به مصر رفت ، دل مردم از او برگشت . اخبار دروغ در پارس ، ماد و ساير ممالك شديدا منتشر شد » .\r\n\r\nبند يازدهم\r\n« داريوش شاه ميگويد : « 3 » پس از آن مردى ، مغى ، گئومات نام از ( پىسىى - اووده ) برخاست . كوهى است ( اركادرس ) نام ، از آنجا ، در ماه ويخن ،\r\n\r\n\r\n","description":"","footnote":"\r\n( 1 ) - تتبّعات تاريخى راجع بايران قديم صفحهء 46 طبع پاريس 1896 ذيل صفحه .\r\n( 2 ) - استعمال مميّز و نقطه براى روشن بودن مطلب از مؤلّف است .\r\n( 3 ) - در جاهائى ، كه اين علامت را گذارده‌ايم جملهء ( ( داريوش شاه ميگويد ) ) تكرار شده .\r\n","page_name":" 532 ","page_number":550},
  {"content":"\r\n\r\nدر روز چهاردهم ، برخاست . مردم را فريب داد ، كه من بردى پسر كوروش برادر كبوجيه ، هستم . پس از آن تمام مردم بر كبوجيه شوريدند . پارس ، ماد و نيز ساير ايالات به طرف او رفتند . او تخت را تصرّف كرد . در ماه گرم‌پد ، روز نهم بود ، كه او تخت را تصرّف كرد . پس از آن كبوجيه مرد ، بدست خود كشته شد » .\r\n\r\nبند دوازدهم\r\n« داريوش شاه ميگويد : اين اريكه سلطنت ، كه گئوماتاى مغ از كبوجيه انتزاع كرد ، از زمان قديم در خانواده ما بود . بنابراين گئوماتاى مغ پارس ، ماد و ممالك ديگر را از كبوجيه انتزاع كرد ، به خود اختصاص داد ، او شاه شد » .\r\n\r\nبند سيزدهم\r\n« داريوش شاه ميگويد : كسى از پارس و ماد يا از خانوادهء ما پيدا نشد ، كه اين سلطنت را از گئوماتاى مغ بازستاند . مردم از او ميترسيدند ، زيرا عده‌اى زياد از اشخاصيكه برديا را مىشناختند ، ميكشت . از اين جهت ميكشت ، كه ( خيال مىكرد ) كسى نداند ، من برديا پسر كوروش نيستم . كسى جرئت نميكرد ، چيزى دربارهء گئوماتاى مغ بگويد ، تا اينكه من آمدم ، از اهورمزد يارى طلبيدم ، اهورمزد مرا يارى كرد . در ماه باغ ياديش ، روز دهم ، من با كمى از مردم اين گئوماتاى مغ را ، با كسانى كه سردستهء همراهان او بودند ، كشتم . در ماد قلعه‌اى هست ، كه اسمش سىك‌ى هواتيش و در بلوك نيساى است ، آنجا من او را كشتم ، پادشاهى را از او باز ستاندم ، بفضل اهورمزد شاه شدم ، اهورمزد شاهى را به من اعطا كرد » .\r\n\r\nبند چهاردهم\r\n« داريوش شاه ميگويد : سلطنتى را ، كه از دودمان ما بيرون رفته بود ، برقرار كردم ، آن را به جائى كه ، پيش از اين بود ، باز نهادم ، بعد چنين كردم :\r\nمعابدى را ، كه گئوماتاى مغ خراب كرده بود ، براى مردم ساختم ، مراتع ، احشام و مساكنى را ، كه گئوماتاى مغ از طوايف گرفته بود ، به آنها برگرداندم « 1 » .\r\nمردم پارس ، ماد و ساير ممالك را باحوال سابق آنها رجعت دادم . بدين نهج ، آنچه كه انتزاع شده بود ، باحوال پيش برگشت . بفضل اهورمزداين كارها\r\n\r\n\r\n","description":"","footnote":"\r\n( 1 ) - بجاى ( مراتع ) بعضى ( بازار ) خوانده‌اند .\r\n","page_name":" 533 ","page_number":551},
  {"content":"\r\n\r\nرا كردم ، آنقدر رنج بردم ، تا طايفهء خود را بمقامى ، كه پيش داشت رساندم ، پس بفضل اهورمزد من طايفهء خودمانرا بدان مقامى نهادم ، كه قبل از دست برد گئوماتاى مغ دارا بودند » .\r\n\r\nبند پانزدهم\r\n« داريوش شاه ميگويد : اين است آنچه من كردم ، وقتى كه شاه شدم . . . . ) ) از بند شانزدهم داريوش ساير كارهاى خود را بيان مىكند و ، در بند هيجدهم از ستون چهارم كتيبهء بزرگ ، اسم اشخاصى را ، كه با او همدست بوده‌اند ، چنين ذكر كرده :\r\n\r\nبند هيجدهم\r\n« داريوش شاه ميگويد : اينها هستند اشخاصى ، كه پهلوى من بودند ، وقتى كه من گئوماتاى مغ را ، كه خود را بردى ميناميد ، كشتم ، اين‌ها دوستان من‌اند ، كه به من كمك كرده‌اند : ( وين‌دفرنه ) نام پسر ( ويسپار ) پارسى ، ( اوتان ) نام پسر ( ثوخر ) پارسى ، ( گئوبروو ) نام پسر ( مردونيه ) پارسى ، ( ويدرن ) نام پسر ( بغابيغ‌ن ) پارسى ، ( بغ‌بوخش ) نام پسر ( دادوهىى ) پارسى ، ( اردومنيش ) نام پسر ( وهوك ) پارسى . در كتيبهء كوچك بيستون ، كه نيز از داريوش است ، زير شكل گئومات نوشته‌اند : « اين است گئومات ، كه مغ بود ، دروغ گفت ، زيرا چنين ميگفت : من بردى پسر كوروش هستم ، من شاهم » . پس از ذكر بيانيهء داريوش و مقايسهء گفته‌هاى مورّخين يونانى ، با گفته‌هاى اين شاه نتيجه‌اى ، كه حاصل مىشود ، اين است : داريوش در كيفيات داخل نشده .\r\nاز چيزهائى كه ، دو مورّخ يونانى ذكر كرده‌اند ، اگرچه گفته‌هاى هر دو در بعض قسمت‌ها ، مانند شيهه كشيدن اسب و غيره ، آميخته بگفته‌هاى داستانى است ، ولى باز نوشته‌هاى هرودوت صحيح‌تر به نظر ميآيد . اسم مغى را ، كه تخت سلطنت را اشغال كرده ، هرودوت سمرديس مينامد ، كه يونانى شدهء همان برديا است « 1 » . كتزياس اسم او را سپنت‌دات نوشته ، كه معنى آن به فارسى كنونى\r\n\r\n\r\n","description":"","footnote":"\r\n( 1 ) - در كلمهء ( سمرديس ) ، اگر از يك حرف اوّل و يك حرف آخر ، كه براى يونانى كردن اسم علاوه شده ، صرف‌نظر كنيم ، مىماند ( مردى ) . يونانىها ، بسا كه بجاى ( ب ) پارسى ( م ) استعمال ميكردند ، مانند بغابوخش كه بيونانى ( ميكابيس ) نوشته‌اند و نظاير آن .\r\n","page_name":" 534 ","page_number":552},
  {"content":"\r\n\r\nدادهء مقدّسات است ( اسفنديار ) « 1 » . داريوش او را گئومات ناميده و چون در گفتهء داريوش نميتوان ترديد داشت ، بايد استنباط كرد ، كه گئومات لقب اين مغ بوده و سپنت‌دات اسم او ، يا به عكس ، زيرا ممكن است ، كه در اين مورد هم كتزياس لقب اين شخص را ذكر كرده باشد ، چنان كه در مورد بردياتانيوك سارسس نوشته .\r\nبين روايت هرودوت و كتيبهء بيستون اختلافاتى است ، كه خلاصه ميكنيم : 1 - مواقق روايت هرودوت كبوجيه برديا را از مصر بپارس برگرداند و يكى از درباريان خود را مأمور كرد ، او را بكشد . كتيبهء بيستون گويد ، كه برديا قبل از عزيمت كبوجيه بمصر كشته شد . 2 - هرودوت نوشته ، كه كبوجيه در حين سوارى زخمى برداشت و از آن درگذشت . داريوش نسبت خودكشى به او ميدهد . 3 - محل كشته‌شدن مغ يا بردياى دروغى را هرودوت در شوش دانسته و داريوش در قلعه‌اى از ماد . 4 - موافق روايت هرودوت مغ نيكىها بايالات تابعه كرد و آنها را از ماليات معفوّ داشت . از كتيبهء داريوش ، به عكس ، چنين مستفاد مىشود ، كه او معابد را خراب كرد و مراتع را از طوايف گرفت الخ . . . . 5 - راجع باسامى همدستان داريوش جزئى اختلافى بين نوشته‌هاى هرودوت و كتيبه موجود و آن هم راجع به اردومنيش است ، كه در كتاب هرودوت آسپاتىنس ضبط شده .\r\nباقى اسامى همان اسامى مذكور در كتيبه است ، با تصحيفى ، كه يونانىها و بابليها و مصريها در اسامى ايرانى ميكردند . اما فهرست كتزياس به غير از دو مورد با اسامى مذكور در كتيبه خيلى تفاوت دارد « 2 » . با وجود اختلافاتى ، كه بين نوشته‌هاى\r\n\r\n\r\n","description":"","footnote":"\r\n( 1 ) - ( دات ) كه بمعنى ( داده ) است در پارسى كنونى مبدّل به ( يار ) شده و نظاير اين تغيير زياد است ، مانند : اسفنديار ، شهريار ، بختيار ، هوشيار ، آب‌يار ، بسيار و غيره .\r\n( 2 ) - براى مقايسه ، اسامى همدستان را موافق كتيبهء داريوش ، كتاب هرودوت و فهرست كتزياس ذكر ميكنيم :\r\nكتيبهء داريوش / هرودوت كتزياس\r\nوين‌دفرن اين‌تافرنس آرتافرن\r\nاوتان / اتانس / انوفاس\r\nگئوبروو / گبرياس / ماردونيوس\r\nويدرن / هىدارنس / اىدرنس\r\nبغ‌بوخش / مگابوزس / باريس‌سس\r\nاردومنيش / آسپاتىنس / نورون‌دابات\r\n","page_name":" 535 ","page_number":553},
  {"content":"\r\n\r\nهرودوت و كتيبهء داريوش ديده مىشود ، رويهمرفته در كليات توافقى بين آنها هست و بعض محققين ، مانند والس « 1 » به اين عقيده‌اند ، كه هرودوت اين واقعه را موافق گفته‌هاى زوپير نوشته و او نبيرهء بغابوخش ، همدست داريوش ، بود . زوپير ، چنان كه بالاتر گفته شد و پائين‌تر نيز بيايد ، از ايران مهاجرت كرده در يونان توّطن يافت .\r\nواقعهء گئوماتاى مغ مىرساند ، كه ايرانيها و اهالى ممالك تابعه از سلطنت كبوجيه بيزار بوده‌اند ، زيرا داريوش ميگويد : بعد از رفتن او بمصر ، مردم از او برگشتند و اخبار دروغ در پارس و ساير ممالك منتشر شد . اخبار دروغ شايد همان قضيهء ديوانه شدن او باشد ، كه داريوش در سند رسمى ميبايست بطور مبهم و در چند كلمه ، چنان كه ذكر كرده ، برگذار كند . كارهاى بىرويهء كبوجيه ، آن هم بعد از شاهى مانند كوروش بزرگ ، و نتيجه‌اى ، كه از آن حاصل شد ، يعنى فترت هفت ماهه ، شيرازهء دولت بزرگ ايرانرا از هم مىگسيخت ، كه زمامدارى بداريوش رسيد و ، چنان كه بيايد ، او پس از لشكركشىها و جنگهاى عديد ، از نو شالودهء محكمى براى وحدت آن ريخت . كتيبهء بيستون ، چنان كه از تحقيقات محققين معلوم شده ، بيانيهء متحد المآلى است ، كه از طرف داريوش بايالات ايران فرستاده شده بود ، زيرا نسخه‌هاى آن‌را بزبان‌هاى مختلف در بابل و مصر يافته‌اند . تاريخ اين كتيبه را بين 521 و 515 ق . م تصوّر كرده‌اند ، بعضى عقيده دارند ، كه در تاريخ آخرى كنده شده است . در خاتمهء اين مبحث لازم است ، راجع به اين نكته تذكرى داده شود : داريوش در كتيبهء خود گويد گئومات معابد را خراب كرد و من از نو آنها را تعمير كردم . گنگى اين جاى كتيبه باعث حدسهائى گرديده . عقيده‌اى ، كه يوستى عالم آلمانى اظهار كرده ، شايد بحقيقت نزديكتر باشد . او گويد كه مغ ياغى زرتشتى متعصب بوده و ، چون در مذهب زرتشت ساختن معابد ممنوع است ، ( چه پيروان آن عقيده دارند ، كه خدا را در همه‌جا ميتوان پرستيد ) ، امر بخراب كردن معابد كرده بود . در جاى خود از اين مسئله مشروح‌تر صحبت خواهد شد .\r\n\r\n\r\n","description":"","footnote":"\r\n( 1 ) -  Wells . \r\n","page_name":" 536 ","page_number":554},
  {"content":"\r\n\r\n\r\nفصل چهارم - سلطنت داريوش اول - بزرگ\r\n\r\nمبحث اول - فرونشاندن شورشهاى ايالات\r\n\r\nنام و نسب\r\nاسم اين شاه را چنين نوشته‌اند ، در كتيبه‌هاى هخامنشى - دارىووش يا ( دارى و اوش ) ، به زبان بابلى - درياووش ، به زبان مصرى در كتيبه‌هاى مصر - ( آن‌تريوش ) يا ( تاريوش ) ، مورّخين و نويسندگان يونانى ، مانند هرودوت و اشيل و غيره - داريس « 1 » . در تورية ( كتاب عزرا ، باب پنجم ) داريوش و ( درياوش ) . مورّخين رومى مانند كنت‌كورث و كرنليوس‌نپوس « 2 » داريوش ، در زبان پهلوى - داريو « 3 » . مورّخين قرون اسلامى اين اسم را چنين نوشته‌اند : طبرى در فهرست پادشاهان آسور - داريوش ، ابو ريحان بيرونى در آثار الباقيه ، صفحهء 189 - داريوش و در صفحهء 111 - دار الماهى الاوّل ( يعنى المادى الاوّل . م . ) و هوداريوس « 4 » ، ابو الفرج بن عبرى در مختصر الدّول « 5 » - داريوش بن بش‌تسب . مسعودى در مروج الذهب و حمزهء اصفهانى در تاريخ سنى ملوك الارض و الانبياء « 6 » و ثعالبى در غرر اخبار ملوك الفرس و سيرهم « 7 » ، مانند ساير نويسندگان قرون اسلامى ، كه از مدارك شرقى استفاده كرده‌اند - داراب يا داراى اكبر ، ولى اين اسامى مربوط به اين داريوش نيست : داريوش اوّل در داستانها فراموش شده و بعض كارهاى او را به داريوش دوّم يا ديگران نسبت داده‌اند .\r\nداريوش پسر ويشتاسب بود . شجره نسب او در صفحهء ( 231 ) ذكر شده .\r\nو يشتاسب ، چنان كه هرودوت گويد ، در زمان كوروش و پس از او والى پارس بود ، ولى در زمان داريوش والى باختر و پارت گرديد .\r\n\r\nاوضاع ايران\r\nاز تاريخ معلوم است ، كه كمتر شاهى در به دو جلوس خود بتخت به قدر داريوش با مشكلات عديده و طاقت‌فرسا مواجه شده .\r\nتوضيح آنكه غيبت طولانى كبوجيه از ايران ، كه چهار سال طول كشيد ، اخبارى ،\r\n\r\n\r\n","description":"","footnote":"\r\n( 1 ) -  Darcios \r\n( 2 ) -  Cornelius Nepos . \r\n( 3 ) -  F . Justi . Iranisches Namenbuch . Marb . 1895 . p . 78 . \r\n( 4 ) - چاپ ليپ‌سيگ 1923 .\r\n( 5 ) - طبع بيروت صفحهء 20 .\r\n( 6 ) - طبع برلن ، مطبعهء كاويانى .\r\n( 7 ) - طبع پاريس 1900 .\r\n","page_name":" 537 ","page_number":555},
  {"content":"\r\n\r\nكه در غياب او منتشر ميشد ، بتخت نشستن بردياى دروغى و كارهائى ، كه او در مدت هفت ماه براى جلب مردمان ايالات كرد ، ( مانند معفوّ داشتن مردم از ماليات و عوارض و خدمت نظامى ) از نفوذ مركز در ممالكى ، كه تازه جزو ايران شده بودند ، كاسته حسّ استقلال‌طلبى و تجزيه را تحريك كرد و هركدام از ممالك تابعه درصدد برآمد ، كه از ايران جدا شده به حال سابق خود برگردد . بعد ، كه معلوم شد ، گئومات مغ بتقلب در مدّت هفت ماه تخت را اشغال كرده بود ، كسان ديگر هم به اين صرافت افتادند و هريك از آنها خود را يكى از دودمان شاهان سابق خوانده دعوى سلطنت كرد . نوشته‌هاى مورّخين يونانى راجع باغتشاشات و ياغيگريهاى به دو سلطنت داريوش مختصر است ، باستثناى شورش بابل ، كه آن هم ؛ چنان كه بيايد ، در بعض كيفيات با تاريخ موافقت ندارد . اما نوشته‌هاى داريوش اطلاعات بيشترى ميدهد و ، هرچند اين شاه هم بكيفيات نپرداخته ، ولي اغتشاشات مزبوره را يكايك شمرده ، اسم اشخاص و محل‌ها را برده ، ماه‌هاى جنگ را معين و كلّيّة بيش از مورّخين يونانى وقايع را روشن كرده . از اين جهت بدوا بذكر وقايع ، چنان‌كه داريوش در بيستون نويسانده ، ميپردازيم . توصيف بيستون و حجاريها و كتيبه‌هاى آن در باب دوّم اين كتاب ، در فصلى كه راجع بآثار نامى ايران قديم است ، بيايد .\r\nعجالة همين‌قدر گوئيم ، كه بيستون محلى است ، تقريبا در شش فرسنگى كرمانشاه ، در سر راهى كه به همدان ميرود . در اينجا كوهى است ببلندى 400 پا از سطح زمين و داريوش بر تخته سنگهاى اين كوه در بلندى 100 پا دو كتيبه نويسانده .\r\nيكى معروف بكتيبهء بزرگ است و ديگرى بكتيبهء كوچك .\r\n\r\nمندرجات كتيبهء بزرگ بيستون\r\nقسمتى ، كه راجع بشورشهاى داخلى بعد از واقعهء بردياى دروغى است ، از بند 16 ستون اوّل كتيبه شروع مىشود . ترجمهء كتيبه بپارسى كنونى از كتاب\r\n\r\n","description":"","footnote":"","page_name":" 538 ","page_number":556},
  {"content":"\r\n\r\nويسباخ ، موسوم بكتيبه‌هاى پارسى قديم « 1 » و نيز از كتابى است ، كه موزهء بريطانيائى بنام « كتيبهء داريوش بزرگ در بيستون » ، بطبع رسانيده « 2 » . از كتاب تل‌من موسوم به « فرهنگ و متن‌هاى پارسى قديم » نيز استفاده شده است « 3 » . اسلوب انشاء از نويسندهء كتيبه است . فقط نقطه و مميز ، كه براى روشن بودن مطلب استعمال شده ، از مؤلف است .\r\n\r\nستون اوّل « 4 »\r\n\r\nبند شانزدهم\r\n« داريوش شاه مىگويد : پس از اينكه من گئومات مغ را كشتم ، آترين نامى پسر ( اوپدرم ) ، در خوزستان بر من ياغى شد و بمردم چنين گفت :\r\nمن پادشاه خوزستانم . پس از آن اهالى خوزستان از من برگشته به طرف آترين رفتند و او در خوزستان شاه شد . بعد يك مرد بابلى ، ندىتبير ( اين اسم را بعضى نىدين‌توبل خوانده‌اند ) پسر آئىنيرى ، در بابل بر من خروج كرد و گفت ، من بخت النصر « 5 » پسر نبونيدم ، تمام اهل بابل به طرف او رفته از من برگشتند . او سلطنت بابل را تصرّف كرد » .\r\n\r\nبند هفدهم\r\n« داريوش شاه ميگويد : من لشكرى به شوش فرستادم و آتريناى مغلوب را نزد من آوردند ، او را كشتم » .\r\n\r\nبند هيجدهم\r\n« داريوش شاه ميگويد : پس از آن من به طرف بابل رفتم ، به قصد ندىتبير ، كه خود را بخت النصر مىناميد . قشون او در دجله بود ، آنطرف دجله را نگاه ميداشت و كشتىهائى داشت . من لشكر خود را دو قسمت كرده قسمتى را بر شترها و قسمتى را بر اسب‌ها سوار كردم . اهورمزد مرا كمك كرد . بارادهء\r\n\r\n\r\n","description":"","footnote":"\r\n( 1 ) -\r\n Weissbach . F . H . Die Altpersischen Inschrifton . Leipzig . 1893 . \r\n( 2 ) -\r\n The Inscription of Darius the Great at Behistun ( British , ) 1907 . \r\n( 3 ) -\r\n Tolman , Ancient Persian Lexicon and texts : 1908 . \r\n( 4 ) - تقسيم كتيبه بستونها و بندها از محققّين است .\r\n( 5 ) - اين بخت النّصر در تاريخ معروف به بخت النّصر سوّم است .\r\n","page_name":" 539 ","page_number":557},
  {"content":"\r\n\r\nاهورمزد از دجله گذشتم و با لشكر ندىتبير جنگ كرده آن را شكست دادم . 26 ماه ( آثريادى ) بود ، كه اين جنگ روى داد » .\r\n\r\nبند نوزدهم\r\n« داريوش شاه ميگويد : پس از آن من به طرف بابل رفتم . هنوز بدانجا نرسيده بودم ، كه در محلى موسوم به زازانه ، در ساحل فرات ، ندىتبير ، كه خود را بخت النصر مىناميد ، با قشون خود بجنگ آمد . جنگ كرديم و اهورمزد يارى خود را به من اعطاء كرد . بارادهء اهورمزد لشكرى را ، كه فرماندهء آن ندىتبير بود ، شكست فاحشى دادم . دشمن خود را در آب انداخت و آب آن را برد .\r\nروز دوّم ماه انامك بود ، كه اين جنگ روى داد » .\r\n\r\nستون دوّم\r\n\r\nبند اوّل\r\n« داريوش شاه ميگويد : از آنجا ندىتبير با كمى سوار ، كه نسبت به او باوفا بود ، ببابل رفت . فورا بابل را محاصره كرده بارادهء اهورمزد آن را تسخير كردم و اين ندىتبير را گرفتم . پس از آن او را در بابل كشتم » .\r\n\r\nبند دوّم\r\n« داريوش شاه ميگويد : زمانى كه من در بابل بودم ، اين ايالات از من برگشتند : پارس ، خوزستان ، ماد ، آسور ، مصر « 1 » ، پارت ( خراسان ) ، مرو ثت‌گوش « 2 » ، سكائيه » .\r\n\r\nبند سوّم\r\n« داريوش شاه ميگويد : در پارس مردى بود مرتيه « 3 » نام ، پسر چين‌چيخرى « 4 » از اهل محلى موسوم به كوگ‌نكا « 5 » . اين مرد بر من ياغى شد و باهالى خوزستان گفت ، من اىمانيس پادشاه خوزستانم » .\r\n\r\nبند چهارم\r\n« داريوش شاه ميگويد : من مجبور شدم به طرف خوزستان بروم . پس از آن مردم خوزستان بواسطهء ترس از من اين مرتيه را ، كه شاه آنها بود ، گرفته خودشان كشتند .\r\n\r\n\r\n","description":"","footnote":"\r\n( 1 ) - مصر مشكوك است .\r\n( 2 ) - بنقشهء دولت هخامنشى رجوع شود .\r\n( 3 ) -  Martya . \r\n( 4 ) -  Tchintchikhri . \r\n( 5 ) -  Kuganaka . \r\n","page_name":" 540 ","page_number":558},
  {"content":"\r\n\r\n( 8 ) - حجّاريهاى برجسته و كتيبهء بيستون ( فلاندن و كست - ايران قديم ، گراور 16 )\r\n\r\n","description":"","footnote":"","page_name":" 541 ","page_number":559},
  {"content":"\r\n\r\n\r\nبند پنجم\r\n« داريوش شاه ميگويد : فرورتيش نام مادى ياغى شد و بمردم گفت من خشثريتم « 1 » ، از دودمان هووخشتر . تمام ماديها از من برگشته به طرف فرورتيش ، رفتند او شاه ماد شد » .\r\n\r\nبند ششم\r\n« داريوش شاه ميگويد : لشكر پارسى و مادى ، كه با من بود ، كم عدّه بود ( با من بود يعنى در ماد نسبت به من وفادار مانده بود . م . ) بدين سبب از اينجا قشونى فرستادم . وىدرنه نامى هست پارسى ، كه تابع من است . او را فرمانده آنها ( يعنى پارسيها و ماديها ) كرده ، گفتم برويد و درهم شكنيد آن قشون مادى را ، كه خود را از من نميداند . وىدرنه فورا با سپاهيان من حركت كرد . وقتى كه به ماد رسيد ، در محلى موسوم به مروش ( تل‌من نوشته مارو « 2 » ) با ماديها جنگيد . كسى كه در ماد شاه بود به آنها كمك نكرد . اهورمزد يارى خود را به من اعطاء كرد . بارادهء اهورمزد قشونى ، كه در تحت فرماندهى وىدرنه بود ، بر قشونى ، كه از من برگشته بود ، غلبه كرد . روز ششم ماه انامك بود ، كه اين جنگ واقع شد . پس از آن اين سپاهيان من در كمپد « 3 » ، كه ناحيه‌اى از ماد است ، ماندند ، تا من به ماد وارد شوم ( معلوم مىشود ، كه غلبه قطعى نبوده و داريوش گفته منتظر ورود او باشند . م . ) » .\r\n\r\nبند هفتم\r\n« داريوش شاه ميگويد : دادرشيش « 4 » نامى بود ارمنى تابع من . او را به ارمنستان روانه كرده چنين گفتم ، بر مردمى كه از من برگشته‌اند غلبه كنيد .\r\nفورا دادرشيش حركت كرد ، و وقتى كه وارد ارمنستان شد ، ارامنه‌اى ، كه از من برگشته بودند ، جمع شدند ، تا با دادرشيش جنگ كنند . در ديهى موسوم به . . . « 5 » در ارمنستان جدالى واقع شد . اهورمزد يارى خود را به من اعطاء كرد .\r\nبارادهء اهورمزد قشون من بر قشونى ، كه از من برگشته بود ، غالب آمد . روز ششم ثورواهر اين جدال روى داد » .\r\n\r\nبند هشتم\r\n« داريوش شاه ميگويد : اهالى ، كه از من برگشته بودند ، در دفعه دوّم\r\n\r\n\r\n","description":"","footnote":"\r\n( 1 ) -  Khshathrite . \r\n( 2 ) -  Maru . \r\n( 3 ) -  Kampada . \r\n( 4 ) -  Dadarshiche . \r\n( 5 ) - اين كلمه درست خوانده نشده . در نسخه عيلامى ( زوزّا ) و در نسخه بابلى زوزو خوانده مىشود .\r\n","page_name":" 542 ","page_number":560},
  {"content":"\r\n\r\nجمع شدند ، كه با دادرشيش جنگ كنند . در قلعه‌اى تيگر « 1 » نام در ارمنستان جدالى واقع شد . اهورمزد يارى خود را به من اعطاء كرد ، بارادهء اهورمزد ، قشون من بر قشونى ، كه از من برگشته بود ، فايق آمد . در 18 ثورواهر اين جنگ واقع شد » .\r\n\r\nبند نهم\r\n« داريوش شاه ميگويد : اهالى كه از من برگشته بودند ، در دفعه سوّم جمع شدند ، كه با دادرشيش جنگ كنند . در محلى از ارمنستان قلعه‌اى هست ( اوهيا ) نام ، در آنجا جنگى كردند . اهورمزد يارى خود را به من اعطاء كرد .\r\nبارادهء اهورمزد قشون من بر قشونى ، كه از من برگشته بود ، شكست سختى داد .\r\nروز نهم چاى گرسيس اين جدال روى داد . پس از آن دادرشيش ماند ، تا من به ماد وارد شوم ( باز فتح قطعى نبوده و داريوش امر كرده منتظر ورود او باشند . م . ) » .\r\n\r\nبند دهم\r\n« داريوش شاه ميگويد : پس از آن وميس « 2 » نام پارسى را ، كه تبعه من است ، به ارمنستان فرستادم ، چنين گفتم قشونى را ، كه از من برگشته‌اند و خودشانرا از من نميدانند ، درهم شكن . وميس در حال حركت كرد . وقتى كه به ارمنستان وارد شد ، شورشيان جمع شده خواستند با او جنگ كنند . در محلى ايزىتوش « 3 » نام از مملكت آسور جدالى واقع شد . اهورمزد يارى خود را به من اعطاء كرد . بفضل اهورمزد سپاه من سپاهى را ، كه از من برگشته بود ، شكست داد . روز پانزدهم انامك اين جدال واقع شد » .\r\n\r\nبند يازدهم\r\n« داريوش شاه ميگويد : باز شورشيان جمع شده خواستند با وميس جنگ كنند . در محلى ائوتيار « 4 » نام ، در مملكت ارمنستان ، جدالى واقع شد . اهورمزد كمك خود را به من اعطاء كرد . بارادهء اهورمزد لشكر من قشونى را ، كه از من بر گشته بود ، شكست داد . روز . . . . ماه ثورواهر بود ، كه اين جدال واقع شد .\r\nبعد وميس در ارمنستان ماند ، تا به ماد وارد شوم » .\r\n\r\n\r\n","description":"","footnote":"\r\n( 1 ) -  Tigra . \r\n( 2 ) -  Vaumisa . \r\n( 3 ) - يعضى ( ايزتا ) خوانده‌اند .\r\n( 4 ) -  Autiara . \r\n","page_name":" 543 ","page_number":561},
  {"content":"\r\n\r\n\r\nبند دوازدهم\r\n« داريوش شاه ميگويد : پس از آن من حركت كرده از بابل به طرف ماد رفتم . چون وارد ماد شدم ، در محلى از ماد موسوم به كوندورش « 1 » ، فرورتيش ، كه خود را شاه ماد ميخواند ، با قشونى به قصد من آمد و جدالى كرديم . اهورمزد يارى خود را به من اعطاء كرد . بارادهء اهورمزد قشون فرورتيش را شكستى فاحش دادم .\r\nروز 26 ادوكانيش اين جدال روى داد » .\r\n\r\nبند سيزدهم\r\n« داريوش شاه ميگويد : پس از آن فرورتيش با سواران كمى ، كه نسبت به او با وفا بودند ، به طرف رى ، كه در ماد است رفت ، در حال من سپاهى به قصد او فرستادم .\r\nفرورتيش دستگير شد و او را نزد من آوردند . گوش‌ها و بينى و زبان او را بريدم چشمهاى او را درآوردم . بعد او را به همدان برده مصلوب كردم و سران همدست هاى او را در همدان در قلعه بدار كشيدم » .\r\n\r\nبند چهاردهم\r\n« داريوش شاه ميگويد : مردى چيترتخم « 2 » نام ساگارتى به من ياغى شد و بمردم گفت ، من شاه ساگارت و از دودمان هووخشتر هستم . فورا من لشكرى از پارسيها و ماديها به قصد او فرستادم . مردى تخمسپاد « 3 » نام را كه مطيع من است ، رئيس قشون كرده گفتم ، برويد و اين قشونرا ، كه از من برگشته‌اند و خود را سپاهيان من نميدانند ، درهم شكنيد . پس از آن تخمسپاد با قشونى حركت كرد و با چيتر - تخمه جنگيد . اهورمزد يارى خود را به من اعطاء كرد . بارادهء اهورمزد قشون من بر قشونى ، كه از من برگشته بود ، فايق آمد و چيترتخمه را گرفته نزد من آورد . من گوشها و بينى او را بريدم و چشمان او را درآوردم . او را به درب من در غل و زنجير داشتند و تمام مردم او را ديدند . بعد بامر من او را در آربل مصلوب كردند » .\r\n\r\nبند پانزدهم\r\n« داريوش شاه ميگويد : اين است آنچه من در ماد كردم » .\r\n\r\nبند شانزدهم\r\n« داريوش شاه ميگويد : پارت ( خراسان ) و گرگان بر من شوريده به طرف\r\n\r\n\r\n","description":"","footnote":"\r\n( 1 ) - بعضى كوندورو خوانده‌اند .\r\n( 2 ) -  Tchitratakhm . \r\n( 3 ) -  Takhmaspada , \r\n","page_name":" 544 ","page_number":562},
  {"content":"\r\n\r\nفرورتيش رفتند . ويشتاسپ ، پدر من ، در پارت بود ( مردم شوريدند ) « 1 » و ويشتاسپ با قشونى در محلى موسوم به ويش‌پااوزات « 2 » در پارت با او جنگيد . اهورمزد مرا يارى كرد . بارادهء او ويشتاسپ شورشيان را شكست داد . پس از آن مملكت مطيع من شد . روز 22 ماه ويخن اين جنگ رويداد » .\r\n\r\nستون سوّم\r\n\r\nبند اوّل\r\n« داريوش شاه ميگويد : پس از آن سپاه پارسى را از رى نزد ويشتاسپ فرستادم .\r\nوقتى كه اين سپاه به ويشتاسپ رسيد ، عازم جنگ دشمن شد . در محلى موسوم به پتىگربن « 3 » در پارت ، ويشتاسپ با شورشيان جنگيد . اهورمزد مرا يارى كرد و بفضل اهورمزد ويشتاسپ شورشيان را شكستى سخت داد . روز اوّل گرم‌پد اين جنگ واقع شد » .\r\n\r\nبند دوّم\r\n« داريوش شاه ميگويد : پس از آن ايالت پارت مطيع من گرديد ، اين است آنچه من در پارت كردم » .\r\n\r\nبند سوّم\r\n« داريوش شاه ميگويد : مملكتى است ، كه نامش مرو است آن هم به من شوريد .\r\nمرديرا ، كه نامش فراد « 4 » بود ، از اهل مرو ، سردار قشون كردند . فورا دادرشيش نامى را ، كه پارسى و مطيع من و والى باختر بود ، به قصد او فرستاده چنين گفتم ، اين مردم را ، كه مرا شاه خود نميدانند ، شكست بده . دادرشيش با قشونى فورا عازم شده با مرويها جنگيد . اهورمزد مرا يارى كرد و بفضل اهورمزد لشكر من قشونى را ، كه از من برگشته بود ، شكست سختى داد . روز بيست و سوّم آثرياديه اين جدال واقع شد » .\r\n\r\nبند چهارم\r\n« داريوش شاه ميگويد : پس از آن ايالت مرو مطيع من گرديد اين است آنچه من در باختر كردم » .\r\n\r\nبند پنجم\r\n« داريوش شاه ميگويد : مردى بود نامش وهىيزدات « 5 » از اهل محلى ، كه\r\n\r\n\r\n","description":"","footnote":"\r\n( 1 ) - اين قسمت كتيبه درست خوانده نميشود ، ولى تصوّر ميكنند ، مضمون آن همين است .\r\n( 2 ) -  Wishpauzat . \r\n( 3 ) -  Patigrabana . \r\n( 4 ) -  Frada . \r\n( 5 ) -  Vahyazdata . \r\n","page_name":" 545 ","page_number":563},
  {"content":"\r\n\r\nموسوم به تاروا « 1 » و در ناحيه يوتىيا « 2 » است . اين مرد در دفعهء دوّم بر من در پارس ياغى شد و بمردم گفت ، من بردى پسر كوروشم . بعد ، آن قسمت مردم ، كه در قصر بودند ، از بيعت من سرتافته به طرف وهىيزدات رفتند . او شاه پارس شد » .\r\n\r\nبند ششم\r\n« داريوش شاه ميگويد : پس از آن من لشكرى از پارسيها و ماديهائى ، كه با من بودند . . . ارته‌ورديه « 3 » نام پارسى را ، كه تابع من بود ، سردار كردم . سپس ارته - ورديه به حكم من با لشكرى به طرف پارس رفت و وقتى ، كه به پارس رسيد ، وهىيزدات ، كه خود را بردى ميناميد ، با لشكرى به قصد ارته‌ورديه حركت كرد . در محلى موسوم به رخا « 4 » جنگى رويداد . اهورمزد مرا يارى كرد و بفضل اهورمزد لشكر من بر قشون وهىيزدات غالب آمد . روز 12 ماه ثورواهر اين جنگ واقع شد » .\r\n\r\nبند هفتم\r\n« داريوش شاه ميگويد : اين وهىيزدات با سپاه كمى از آنجا ( يعنى از رخا ) به پىشىيااووادا « 5 » رفت و در آنجا لشكرى جمع كرده قصد ارته‌ورديه را كرد كوهى هست نامش پرگ ، آنجا جنگى شد . اهورمزد مرا يارى كرد و بفضل اهورمزد لشكر من سپاه وهىيزدات را شكست فاحشى داد . روز ششم ماه گرم‌پد اين جنگ واقع شد و سپاهيان من اين وهىيزدات را با سردسته‌هاى همراهان او دستگير كردند » .\r\n\r\nبند هشتم\r\n« داريوش شاه ميگويد : پس از آن اين وهىيزدات و اشخاصى ، كه سردستهء همراهان او بودند در محلى موسوم به هوواداىك‌ى « 6 » در پارس بامر من مصلوب شدند » .\r\n\r\nبند نهم\r\n« داريوش شاه ميگويد : اين است آنچه من در پارس كردم » .\r\n\r\nبند دهم\r\n« داريوش شاه ميگويد : اين وهىيزدات ، كه خود را بردى ميناميد ،\r\n\r\n\r\n","description":"","footnote":"\r\n( 1 ) -  Tarava . \r\n( 2 ) -  Yautia . \r\n( 3 ) -  Artavardya . \r\n( 4 ) -  Rakha . \r\n( 5 ) -  Paishiyauvada . \r\n( 6 ) -  Uvadaicaya . \r\n","page_name":" 546 ","page_number":564},
  {"content":"\r\n\r\nلشكرى هم به هرخواتيش ( رخّج ) « 1 » به قصد ويوان « 2 » ، نام پارسى تابع من ، كه والى « 3 » رخّج است ، فرستاده و شخصى را بسردارى اين سپاه معين كرده گفته بود ، برو ويوان و سپاهى را ، كه مطيع داريوش است و در رخّج اقامت دارد ، شكست بده .\r\nپس اين سپاه به قصد ويوان و جنگ با او روانه شد . قلعه‌اى هست كاپيش « 4 » در آنجا جنگ روى داد . بفضل اهورمزد قشون من سپاه شورشيان را درهم شكست .\r\nروز 13 ماه انامك اين جنگ واقع شد » .\r\n\r\nبند يازدهم\r\n« داريوش شاه ميگويد : در دفعهء دوّم شورشيان جمع شده به قصد ويوان بيرون شدند ، كه جنگ كنند . ناحيه‌اى هست موسوم به گندوم « 5 » در رخّج ، در آنجا جنگى واقع شد . اهورمزد مرا يارى كرد . بفضل اهورمزد لشكر من بقشون ياغى شكستى فاحش داد . روز هفتم ماه ويخن اين جدال وقوع يافت » .\r\n\r\nبند دوازدهم\r\n« داريوش شاه ميگويد : پس از آن اين مرد ، كه سردار سپاهى بود ، كه وهىيزدات به قصد ويوان فرستاده بود ، با سواران كمى ، كه با او بودند ، بيرون رفته بقلعه ارشادا نام واقع در رخّج درآمد . ويوان فورا او را تعقيب كرده او و سران همراهانش را گرفته كشت » .\r\n\r\nبند سيزدهم\r\n« داريوش شاه ميگويد : پس از آن رخّج ايالت من گرديد . اين است آنچه من در رخّج كردم » .\r\n\r\nبند چهاردهم\r\n« داريوش شاه ميگويد : زمانيكه من در پارس و ماد بودم ، در دفعهء دوّم بابل از من برگشت . مردى ارخ « 6 » نام ارمنى ، پسر هل‌ديت « 7 » در بابل بر من ياغى شد .\r\nمحلى هست نامش دو باله « 8 » در آنجا ياغى شد و گفت ، من بخت النصر پسر نبونيدم .\r\nبعد بابليها بر من شوريده به طرف او رفتند . او بابل را گرفت و شاه بابل شد » .\r\n\r\n\r\n","description":"","footnote":"\r\n( 1 ) - در جنوب افغانستان ، قندهار كنونى .\r\n( 2 ) -  Vivana . \r\n( 3 ) -  Khshathrapava . \r\n( 4 ) - تل‌من ( كاپيش‌كان  Kapishkana  ) نوشته .\r\n( 5 ) -  Gandum . \r\n( 6 ) -  Arkha . \r\n( 7 ) -  Haldita . \r\n( 8 ) -  Dubala . \r\n","page_name":" 547 ","page_number":565},
  {"content":"\r\n\r\n\r\nبند پانزدهم\r\n« داريوش شاه ميگويد : فورا من لشكرى ببابل فرستادم . ويندفرن نام مادى را ، كه مطيع من بود ، سردار كرده گفتم برويد ، اين قشون را ، كه در بابل است و خود را از من نميداند ، درهم شكنيد . ويندفرن فورا با قشونى عازم بابل شد . اهورمزد مرا يارى كرد . بفضل اهورمزد ويندفرن بابل را گرفت و آن را باطاعت درآورد . ماه مرگ‌زن روز 22 بود ، كه ارخ ، كه خود را بخت النصر مىناميد ، دستگير شد و مردانى ، كه با او همدست بودند ، گرفتار و بسته شدند ( يعنى آنها را در زنجير كردند . م . ) . بعد من چنين فرمودم ، كه ارخ و همدست هاى عمدهء او را بايد در بابل مصلوب كنند » .\r\n\r\nستون چهارم\r\n\r\nبند اوّل\r\n« داريوش شاه ميگويد : اين است آنچه من در بابل كردم » .\r\n\r\nبند دوّم\r\n« داريوش شاه ميگويد : اين است آنچه من كردم . هرچه كردم بهرگونه بفضل اهورمزد بود . از زمانيكه شاه شدم ، نوزده جنگ كردم . بفضل اهورمزد لشكرشان را درهم شكستم و 9 شاه را گرفتم . . . . » . ( اينجا داريوش اسامى اين نه نفر را با عنوانى ، كه به خود بسته بودند ، ذكر مىكند . چون بالاتر ذكر شده ، احتياجى به تكرار نيست . م . ) .\r\n\r\nبند سوّم\r\n« داريوش شاه ميگويد : اين نه نفر را در ميان اين جدال‌ها دستگير كردم » .\r\n\r\nبند چهارم\r\n« داريوش شاه ميگويد : ممالكى كه شوريدند ، دروغ آنها را شوراند ، زيرا آنها بمردم دروغ گفتند . پس از آن اهورمزد اين اشخاص را بدست من داد و با آنها ، چنان كه ميخواستم ، رفتار كردم . اى آنكه پس از اين شاه خواهى بود ، با تمام قوا از دروغ بپرهيز . اگر فكر كنى ، چه كنم تا مملكت من سالم بماند ، دروغگو را نابود كن » .\r\nاين است مضمون كتيبه بيستون راجع باغتشاشات داخلى ايران . باقى مطالب آن در جاى خود بيايد . از حيث انشاء ، كتيبه روشن و بليغ است . يگانه ايرادى ، كه ميكنند ، مكرّرات كتيبه است ، ولى گمان ميرود ، كه مكرّرات را\r\n\r\n","description":"","footnote":"","page_name":" 548 ","page_number":566},
  {"content":"\r\n\r\n( 9 ) - حجّارى بيستون ( از راولين سن ، مجلّهء مجمع آسيائي پادشاهي ، جلد 2 - گراور 1 )\r\nداريوش از اين جهت جايز يا لازم دانسته ، كه اگر جاهائى از كتيبه در قرون بعد محو شود ، جاهاى ديگر آن بتفهيم مطالب كمك كند ، زيرا ، چنان كه در جاى خود بيايد ، داريوش مقيد بوده ، اين كتيبه را بخوانند ، مطالب آن را به ديگران بگويند و آثار بيستون را محفوظ بدارند . اكنون بايد ديد ، كه يونانيها چه نوشته‌اند .\r\n\r\nهرودوت\r\nمورّخ مذكور گويد ( كتاب سوّم ، بند 150 - 160 ) :\r\nهنگامى ، كه پارسيها قصد جزيره سامس « 1 » را از راه دريا كردند ، اهالى بابل ، كه قبلا تداركات كافى ديده بودند ، شوريدند . در واقع امر آنها در مدّت سلطنت مغ و ياغيگرى هفت نفر ( مقصود هفت نفر هم‌قسم است . م . ) و كشمكش‌هاى داخلى خود را براى شورش حاضر ميكردند . معلوم است ، كه تداركات در نهان ميشد . وقتى كه شورش علنى گشت ، بابليها چنين كردند : هركدام از بابليها ، غير از\r\n\r\n\r\n","description":"","footnote":"\r\n( 1 ) -  Samos . \r\n","page_name":" 549 ","page_number":567},
  {"content":"\r\n\r\nمادر ، يكى از زنهاى خود را ، كه دوست ميداشت ، انتخاب كرده باقى زنها را در يك‌جا گردآورده خفه كرد . يك زن در هر خانه براى تهيه كردن غذا باقى ماند و ساير زنها را كشتند ، تا آذوقه كم نيايد . همين كه اين خبر به داريوش رسيد ، قشون خود را جمع كرده قصد بابل را كرد و بمحاصرهء آن پرداخت . بابليها را اين محاصره نگران نكرد . آنها لب دندانه‌هاى حصار جمع شده داريوش و قشون او را استهزاء ميكردند . يكى از بابليها روزى چنين گفت : « چرا شما پارسيها بيهوده وقت خود را در اينجا صرف ميكنيد ؟ شما وقتى بابل را تسخير خواهيد كرد ، كه قاطرى بزايد » .\r\nاو چنين گفت ، چه يقين داشت ، كه قاطر هرگز نزايد . پس از گذشتن يك سال و هفت ماه داريوش و تمام قشون او از عدم بهره‌مندى مغموم بودند ، و حال آنكه وسائل و خدعه‌ها به كار رفته بود . از جمله نيرنگها نيرنگ كوروش بود ( مقصود هرودوت داخل‌شدن قشون ايران از مجراى فرات است ، كه بالاتر در صفحهء 393 از قول او ذكر شد ) ، ولى چون بابليها بيدار بودند ، اين نيرنگ هم نگرفت . در ماه بيستم محاصره معجزه‌اى روى داد . ماده قاطر زوپير ، كه پسر مگابيز - يكى از هفت نفر همدستان داريوش - بود كرّه‌اى زائيد . وقتى كه خبر اين واقعه را به او دادند ، زوپير باور نكرد و بعد ، كه ماده قاطر را ديد ، ببندگان خود سپرد ، اين واقعه را پنهان دارند . بعد فكر كرد و بخاطرش آمد ، كه يك نفر بابلى در ابتداى محاصره گفته بود ، وقتى پارسيها بابل را خواهند گرفت ، كه ماده قاطرى بزايد . بنابراين يقين كرد ، كه به زودى بابل تسخير خواهد شد . پس از آن او نزد داريوش رفته پرسيد ، كه آيا گرفتن بابل خيلى لازم است ؟ چون جواب شنيد ، كه لازم است ، در فكر شد ، كه چگونه آن را بگيرد و چنان باشد ، كه اين كار را فقط از او بدانند ، چه در نزد پارسيها اين نوع كارها پاداشى بزرگ دارد . بعد يگانه وسيله را در اين ديد ، كه خود را ناقص كرده نزد دشمن برود و با اين قصد دماغ و گوشهاى خود را بريد و به شكل بدى زلفهاى خود را چيده و تن خود را با ضربتهاى شلاق كبود كرده ، بدين حال نزد داريوش رفت . براى داريوش بسيار ناگوار بود ، كه يكى\r\n\r\n","description":"","footnote":"","page_name":" 550 ","page_number":568},
  {"content":"\r\n\r\nاز بزرگان پارس را بدين وضع مشاهده كند و از بالاى تخت فرياد زد : « كى تو را ناقص كرده و براى چه ؟ » زوپير جواب داد : « آيا كسى جز تو ميتواند با من چنين كارى كند ؟ خودم اين كار كرده‌ام و جهت آن استهزائى است ، كه بابليها از پارسيها ميكنند » . داريوش گفت : « تو چه آدم پستى ، زيباترين نام را با كردارى ننگ‌آور لكه‌دار ميكنى و ميگوئى ، جهت آن محصورين‌اند . آيا تصوّر ميكنى ، كه دشمن از ناقص شدن تو زودتر تسليم خواهد شد ؟ آيا ديوانه شده‌اى و جهت اين كار تو همين ديوانگى است ؟ » زوپير جواب داد : « اگر من نقشهء خود را قبلا به تو ميگفتم ، تو از اجراى آن مانع ميشدى . اين است كه از پيش خود اين كار كردم . اگر معطلى از طرف تو نباشد ، ما بابل را تسخير خواهيم كرد . من بارگ بابل ميروم و ميگويم ، كه به حكم تو مرا بدين حال انداخته‌اند و ميخواهم انتقام از تو بكشم . وقتى كه آنها باور كردند ، من رئيس قشون ميشوم ، تو هم از طرف خود روز دهم ، پس از اينكه به ارگ داخل شدم ، هزار نفر ، كه به تلف‌شدن آنها بىقيد هستى ، دم دروازه‌اى ، كه معروف بدروازه سميراميس است ، بگمار و هفت روز پس از آن دو هزار نفر دم دروازهء نينوا و پس از بيست روز چهار هزار نفر دم دروازهء كلده . تمام اين سپاهيان نبايد اسلحه‌اى جز خنجر داشته باشند . بيست روز پس از آن بسپاهيان خود حكم يورش عمومى بده و براى من سپاهيان پارسى را دم دروازهء بل و كيس‌سى جا ده . من گمان ميكنم ، كه پس از فتوحاتى كه خواهم كرد ، بابلىها چنان اعتماد به من بيابند ، كه كليد دروازه را هم به من بدهند . كارهاى بعد در دست من و پارسىها خواهد بود » . پس از آن زوپير مانند يك نفر فرارى به طرف دروازه رفت و چنان وانمود ، كه با ترس و لرز ميرود . وقتى كه ديده‌بانها او را از برجها ديدند ، پائين آمده نيمى از دروازه را باز كرده پرسيدند ، كيستى و براى چه آمده‌اى ؟ زوپير خود را ناميد و گفت به بابلىها پناه آورده . پس از اين اظهار ، او را بمجمع بابلىها بردند و در مجمع چنين اظهار كرد : « من به داريوش گفتم ، محاصره بابل را ترك كن ، چه گرفتن\r\n\r\n","description":"","footnote":"","page_name":" 551 ","page_number":569},
  {"content":"\r\n\r\nبابل محال است و او در ازاى اين نصيحت مرا بدين روز انداخت . حالا من بدين‌جا آمده‌ام ، تا بزرگترين خدمت را بشما كرده بزركترين ضرر را به داريوش برسانم . ناقص كردن من براى او بىمجازات نخواهد بود . من بر تمام نقشه‌هاى او واقفم » . بابلىها ، چون يكى از رجال مهم پارس را بدين حال ديدند ، سخنان او را باور كرده و قشونى به او دادند و او ، چنان كه با داريوش مواضعه كرده بود ، روز دهم آنها را بيرون برد و هزار نفر اوّلى را احاطه و معدوم كرد . پس از آن چون بابلىها ديدند ، كه كردار او با گفتارش موافقت دارد ، آنچه ميگفت ، ميپذيرفتند .\r\nبعد او منتظر روز بيستم شد و دو هزار نفر دوّم را شكست داد . بابلىها غرق شادى شدند . سپس زوپير در روز معهود بابلىها را بيرون برده چهار هزار نفر سوّم را شكست داد . پس از آن او شخص اوّل بابل و سپهسالار كلّ لشكر بابل گرديد و ارگ را به او سپردند . در اين احوال روز معهود ديگر در رسيد و داريوش فرمان يورش عمومى داد . زوپير دروازهء ( بل ) و ( كيس‌سى ) را به روى پارسىها گشوده پارسيها را بارگ هدايت كرد . بعض بابلىها پس از اين واقعه فرار كرده به معبد ( بل ) پناه بردند و برخى از قضيه اطّلاع نداشتند ، ولى به زودى معلوم شد ، كه به آنها خيانت كرده‌اند و بابل در دفعهء دوّم بتصرّف پارسىها درآمده . پس از تسخير بابل داريوش امر كرد ، ديوارهاى آن را خراب كردند و دروازه‌ها را برداشتند .\r\nكوروش چنين كارى در بابل نكرد . بعد سه هزار نفر را از نجباى بابلى ، كه سر دستهء شورش بودند بدار آويخت و بسائر بابلىها اجازه داد ، كه در شهر بمانند .\r\nبراى اينكه بابلىها بىزن نمانند و از عدّهء نفوس نكاهد ، از راه مآل انديشى داريوش چنين كرد : چون زن‌هاى خودشانرا بابلىها براى كم نيامدن آذوقه خفه كرده بودند ، داريوش فرمود ، كه هركدام از قبايل مجاور عدّهء معينى زن به بابل بفرستد .\r\nعدّهء همه زن‌ها به پنجاه هزار نفر مىرسيد . بابلىهاى كنونى از اين زنان‌اند .\r\nبعد داريوش اعلان كرد ، كه از پارسىها ، باستثناى كوروش ، كسى از حيث خدمت بر زوپير برترى ندارد ، چه هيچيك از پارسىها را ياراى آن نبود ، كه خود را با كوروش\r\n\r\n","description":"","footnote":"","page_name":" 552 ","page_number":570},
  {"content":"\r\n\r\nمساوى بداند . بعد ، چنان كه گويند ، داريوش مكرّر مىگفت ، من ناقص شدن زوپير را بر تسخير بيست شهر ، مانند بابل ترجيح مىدادم . او پاداشى بزرگ به زوپير داد : هر سال به او هدايائى مىداد ، كه در پارس بزرگترين افتخار محسوب مىشود . بعلاوه زوپير را مادام العمر والى بابل كرد و مقرّر داشت ، كه ماليات بابل متعلق به خود او باشد . بعد چيزهاى ديگر نيز به او بخشيد . اين زوپير پسرى داشت مگابيز نام ، كه در مصر با مصريها و يونانىها ميجنگيد ( در سلطنت اردشير اوّل . م . ) و او پسرى داشت زوپير نام ، كه از ايران فرار كرده پناه به آتنىها برد .\r\n\r\nكشفيّات نوين\r\nاين بود مضمون نوشته‌هاى هرودوت راجع بشورش بابل ، كه موافقت با واقع امر ندارد . توضيح آنكه نوشته‌هاى مورّخ مذكور مىرساند ، كه محاصرهء بابل تقريبا 22 ماه طول كشيده ، و حال آنكه اخيرا لوحه‌هائى در بابل يافته‌اند ، كه اين مدّت را تكذيب مىكند . بالاتر گفته شد ، كه بانك معتبرى در بابل بود بنام « اجىبى و پسران » . از قراردادهائى ، كه در اين زمان بانك مزبور ترتيب داده ، از شهودى ، كه قراردادها را امضا كرده‌اند و نيز از تاريخى ، كه در اسناد مزبوره قيد شده ، معلوم گرديده ، كه سلطنت بخت النصر سوّم يعنى شخصى ، كه بر داريوش ياغى شده ، خيلى كوتاه بود . براى فهم مطلب بايد بخاطر آورد ، كه بابلىها برحسب عادت ابتداى سلطنت هر پادشاه بابل را مبدأ تاريخ قرار ميدادند و در قراردادهائيكه از بانك مزبور بدست آمده نوشته شده : « روز دهم ، ماه هفتم ، سال ابتداى سلطنت بخت النصر » - « روز 21 ، ماه نهم ، سال ابتداى سلطنت بخت النصر » . اين دو سند بامضاى ايت‌تىمردوك بالاتو پسر اجىبى رسيده .\r\nاز بيستم ماه يازدهم در قراردادها نوشته شده « سال ابتداى سلطنت داريوش » بنابر اين سلطنت نىدين‌توبل ( ياندىتبير ) ياغى ، كه خود را بخت النصر ميناميد ، سه ماه و ده روز طول كشيده . ولى اخيرا يك هيئت آلمانى لوحه‌اى از بابل بدست آورده ، كه تاريخ آن « روز ششم ماه دهم سال ابتداى سلطنت داريوش » است و از اينجا معلوم مىشود ، كه مدّت سلطنت نىدين‌توبل از سه ماه هم كمتر بوده . اما مدّت محاصره بابل معلومست ،\r\n\r\n","description":"","footnote":"","page_name":" 553 ","page_number":571},
  {"content":"\r\n\r\nكه از اين هم كمتر مىباشد ، زيرا مدّتى لازم بود ، تا داريوش به قصد بابل حركت كرده از دجله بگذرد و جنگى در زازانه روى دهد و پس از آن داريوش بمحاصرهء بابل بپردازد . در اينجا سئوالى پيش ميآيد ، كه مدّت محاصره واقعا چه‌قدر بوده ؟\r\nچون داريوش تاريخ جنگ زازانه را معلوم كرده ( روز دوّم ماه انامك ) و چون در نسخهء بابلى كتيبهء بيستون ، اين روز بتقويم بابلى هم معيّن گرديده ، محققين از مقايسهء تاريخ مزبور با تاريخ قرارداد بانك اجىبى و پسران ، كه تاريخ آن روز ششم ماه دهم سلطنت داريوش است ، به اين نتيجه ميرسند ، كه محاصرهء بابل فقط چهار روز دوام داشته « 1 » . ممكن است گفته شود ، از كجا كه قراردادهاى بانك « اجىبى و پسران » از زمان بخت النصر پسر نبوپالاس‌سار يعنى بخت النصر بزرگ نباشد ؟ جواب اين است : شهودى ، كه اين قراردادها را امضاء كرده‌اند ، همان اشخاصى هستند ، كه قراردادهاى بانك مزبور را در زمان كبوجيه ، بردياى دروغى و داريوش امضاء كرده‌اند . و از ذكر اسم بخت النصر ، در زمانيكه بين سلطنت كبوجيه و داريوش است ، روشن مىباشد ، كه اين بخت النصر همان نىدين - توبل است ، كه ياغى شد و خود را چنين خواند ، نه بخت النصر دوم ، كه مدّتها قبل از كوروش بزرگ در بابل سلطنت كرد . چون معلوم شد ، كه محاصرهء بابل فقط چهار روز دوام داشته ، گفته‌هاى ديگر هرودوت ، راجع به زوپير ، مبناى خود را فاقد مىشود . فىالواقع ، در صورتى كه بابل پس از چهار روز محاصره بتصرّف آمده باشد ، ديگر خدعه يا نيرنگى لزوم نداشته . بعضى گمان ميكنند ، كه اين حكايت هرودوت از گفته‌هاى نوهء زوپير است ، كه نيز زوپير نام داشت و از ايران مهاجرت كرده در آتن توطن يافته بود . اگر چنين باشد ، بايد گفت ، كه زوپير نوهء زوپير خواسته است خانواده خود را بدين نحو تجليل كند . بعضى مانند لمان تصوّر كرده‌اند ، كه روايت هرودوت راجع به زمان خشيارشا است ، چه در آن زمان هم بابل شوريد و خشيارشا آن را تسخير و سخت مجازات كرد ، ولى در آن زمانهم محاصرهء بابل ممكن نبوده اينقدرها به طول انجامد ، بخصوص اگر موافق گفتهء هرودوت\r\n\r\n\r\n","description":"","footnote":"\r\n( 1 ) - تورايف ، تاريخ مشرق قديم ، ج 2 صفحهء 185 ، سنهء 1913 .\r\n","page_name":" 554 ","page_number":572},
  {"content":"\r\n\r\nديوارها و برج و باروى شهر به حكم داريوش خراب شده باشد . خلاصه آنكه از هرنظر كه بنگريم ، اين گفتهء هرودوت ، درست درنميآيد . روايت هرودوت ، كه داريوش ديوارهاى بابل را خراب كرد نيز درست درنميآيد ، زيرا در زمان اسكندر ، چنان كه بعض مورّخين ذكر كرده‌اند و در جاى خود بيايد ، اين شهر داراى ديوار هاى محكم بود . اگر روايت هرودوت را صحيح بدانيم ، پس بايد معتقد بود ، كه بعدها شاهان هخامنشى اجازه داده‌اند ديوارهاى شهر مزبور را بسازند و اين فرضى است بعيد ، اگر سياست اقتضاء كرد ، كه ديوارها خراب شود ، در ثانى بچه ملاحظه اجازهء بناى آن را دادند . كلّية در اين روايت هرودوت داستان‌گوئى بر تاريخ‌نويسى غلبه كرده . بهرحال از كتيبهء بيستون و اسنادى ، كه از بابل بدست آورده‌اند و مقايسهء تاريخ پارسى با بابلى معلوم است ، كه محاصرهء بابل بيش از سه چهار روز طول نكشيده .\r\n\r\nزمان شورشها\r\nامّا اينكه شورشهاى داخلى ايران در چه زمانى روى داده ، نظر بتاريخ‌هائى ، كه داريوش ذكر كرده و نظر بنسخهء بابلي كتيبهء بيستون ، معلوم است ، كه تقويم پارسى در زمان هخامنشىها با تقويم بابلى موافق و فقط اسامى ماهها پارسى بود . بنابراين دو عالم معروف كينگ و تمپ‌سون « 1 » به اين عقيده‌اند ، كه وقايع مذكوره در كتيبهء بيستون از 29 سپتامبر 522 تا دهم مارس 520 ق . م ، يا به حساب ماه‌هاى كنونى ، از 9 مهر 522 تا 19 اسفند 520 ق . م روى داده . اين حساب هم نوشته هرودوت را تكذيب مىكند ، زيرا ، زمان فرونشاندن شورش‌ها دو سال و چهار ماه و يازده روز بوده و ، اگر داريوش در زير ديوارهاى بابل 21 ماه گذراند ، چگونه توانست ساير شورش‌ها را ، كه سيزده فقره بود ، در مدّت چند ماه ديگر بخواباند . اين هم از كتيبه معلوم است ، كه تا وقتى كه داريوش بابل را تسخير نكرد و قشون ايران از كار بابل فراغت نيافته در ايران به كار نيفتاد ، سرداران شاه بهره‌مندى قطعى نداشتند . محققين فتح ثانوى بابل را بدست پارسىها ، نظر بگفته‌هاى هرودوت ، در سال 519 ق . م\r\n\r\n\r\n","description":"","footnote":"\r\n( 1 ) -  King . Tompson \r\n","page_name":" 555 ","page_number":573},
  {"content":"\r\n\r\nميدانستند ، ولى اكنون ، بنابر حساب مذكور ، بايد در اواخر 522 يا در اوايل 521 ق . م دانست .\r\n\r\nكارهاى ديگر داريوش\r\nاين شاه از سكاها و از جنگى با آنها ذكرى در كتيبهء بيستون كرده ، ولى اين قسمت كتيبه خيلى آسيب يافته و درست خوانده نمىشود . بعضى تصوّر ميكنند ، كه اين قسمت راجع به لشكركشى داريوش بمملكت سكاهاى اروپائى است و برخى مربوط به سكاهاى آسياى وسطى ميدانند ( در جاى خود به اين مطلب باز خواهيم گشت ) . در بند هشتم ستون چهارم داريوش گويد « كارهاى ديگر نيز كرده‌ام كه در اينجا ننوشته‌ام » اينكارها بايد اقداماتى باشد ، كه براى جلوگيرى از اغتشاشات آسياى صغير و مصر و غيره كرده . چون ذكرى از اين كارها در كتيبه مزبوره نشده بايد بنوشته‌هاى مورّخين يونانى رجوع كنيم .\r\n\r\nجلوگيرى از شورش در آسياى صغير\r\nهرودوت گويد ( كتاب سوّم ، بند 120 - 128 ) : « كوروش ارىتس « 1 » نامى را والي سارد كرده بود . اين والى خواست مرتكب جنايتى شده پولىكرات « 2 » . جبّار جزيرهء سامس « 3 » را ، هلاك و اين جزيره را جزو پارس كند .\r\nمىگوئيم « مرتكب جنايتى » زيرا جبّار مذكور اقدامى بر ضدّ او نكرده و چيزى كه به او برخورده باشد ، نگفته و حتى با او روبرو هم نشده بود . جهت عداوت او چنان كه غالبا ميگويند ، اين بود : روزى والى مزبور و ميتروباتس « 4 » والى داس‌كىليون « 5 » دم درب بزرگ قصر نشسته صحبت ميكردند . صحبت آنها بمشاجره و دعوا كشيد و ميتروباتس به ارىتس گفت : « تو خود را مرد دانى ، و حال آنكه نتوانسته‌اى جزيرهء سامس را براى شاه تسخير كنى ، با اينكه اينقدر بايالت تو نزديك است و تسخير آن به اين اندازه آسان ، كه يكى از بوميها حكومت را با پانزده نفر سپاهى سنگين اسلحه بدست گرفته » . اين سخن بوالى گران آمد و از\r\n\r\n\r\n","description":"","footnote":"\r\n( 1 ) -  Oroites . \r\n( 2 ) -  Polycrate . \r\n( 3 ) -  Samos , \r\n( 4 ) -  Mithrobates . \r\n( 5 ) -  Dascylion  ( كرسى قسمتى از آسياى صغير ، كه پائين‌تر توضيح خواهد شد ) .\r\n","page_name":" 556 ","page_number":574},
  {"content":"\r\n\r\nاين زمان بر خود مخمّر كرد انتقام اين سخن را بكشد ، ولى نه از گوينده آن ، بلكه از پولىكرات ، كه جبار سامس بود . بعقيدهء برخى ، كه در اقليت‌اند ، ارىتس رسولى به سامس براى كارى فرستاد و پولىكرات با بىاعتنائى او را پذيرفت ، چه ، وقتى كه رسول بر او وارد شد ، پولىكرات برنخواست و جوابى به او نداد .\r\nپولىكرات يكى از نخستين يونانيهائى بود ، كه فكر تسلط يافتن بر درياها و حكومت كردن بر ينيانها را در دماغ خود مىپخت و چون ارىتس از تمام نقشه‌هاى او اطّلاع داشت ، رسولى با اين پيغام نزد او فرستاد : ارىتس به پولىكرات چنين گويد : « من ميدانم ، كه تو نقشه‌هاى مهم دارى ، ولى وسائل تو با آن نقشه‌ها موافقت ندارد . اگر تو ، چنان كنى كه من گويم ، نام خود را بلند كرده مرا هم نجات خواهى داد . كبوجيه قصد جان مرا دارد . خزائن مرا از اينجا ببر ، بعد قسمتى را براى خود نگاهدار و قسمت ديگر را براى من بگذار . باينوسيله تو مىتوانى صاحب اختيار تمام يونان گردى . اگر باور ندارى ، كه من خزائنى دارم ، اشخاصى مطمئن روانه كن ، تا آن را نشان دهم » . پولىكرات از اين پيغام مشعوف شد ، چه بسيار مايل بود ، گنجى بدست آرد . بعد دبير خود را فرستاد ، تا خزائن را معاينه كند . چون ارىتس ميدانست ، كه مفتش خواهد آمد ، هشت جعبه را پر از سنگ كرد و سنگها را با مسكوكات طلا پوشيد . م‌آندريوس دبير پولىكرات آمده جعبه‌ها را ديد و نتيجه را به پولىكرات اطّلاع داد .\r\nپس از آن به زودى پولىكرات عازم ملاقات ارىتس شد ، و حال آنكه فال‌گيرها او را از اين مسافرت ممانعت كرده بودند و دخترش در خواب ديده بود ، كه پدرش در هوا اويخته ، زوس ( خداى بزرگ يونانىها ) ، او را شست‌وشو مىكند و آفتاب تن او را روغن ميمالد . بر اثر اين خواب ، دختر پولىكرات پدر را از اين مسافرت منع كرد و او در ازاى اين نصيحت ، دختر خود را تهديد كرده گفت ، كه اگر من سالم از اين سفر برگشتم ، تو مدّتها بىشوهر خواهى ماند . دختر از خداها استغاثه ميكرد ، كه تهديد پدر واقع شود ، چه بىشوهرى را بر مرگ پدر ترجيح\r\n\r\n","description":"","footnote":"","page_name":" 557 ","page_number":575},
  {"content":"\r\n\r\nميداد . پولىكرات با دموك‌دس « 1 » طبيب نامى زمان خود ، وارد ماگنزى گرديد ، در آنجا با افتضاح كشته شد و نعش او را بدار آويختند . هرودوت گويد ارىتس او را طورى كشت ، كه من نمىتوانم حتى آن را توصيف كنم . پس از آن ، والى همراهان او را مرخص كرد و گفت شما بايد ممنون باشيد ، كه آزاد شديد ، ولى خارجيها و بندگان او را نگاه داشته بندگان خود كرد . آويختن نعش پولىكرات تعبير خواب دخترش بود : هر زمان كه باران مىباريد زوس او را شست‌وشو ميكرد و آفتاب هم نعش او را روغن ميماليد ، زيرا از شدّت حرارت آفتاب از جسد او رطوبت مىتراويد .\r\nپس از آن طولى نكشيد ، كه ارىتس جزاى كردار خود را ديد . توضيح آنكه در زمان اغتشاشات ايران ، اوميتروباتس را ، كه وقتى ارىتس را سرزنش كرده بود ، با پسرش كشت و اين دو نفر از رجال مهم پارس بودند . بعد مرتكب جنايات ديگر گرديد ، مثلا وقتى كه چاپار داريوش از ايالت او برميگشت ، از كمين‌گاهى مورد حمله شد و چاپار را كشته جسد او و اسبش را پنهان كردند . وقتى كه داريوش شاه شد ، تصميم كرد كه ارىتس را از جهت قتل ميتروباتس و پسرش مجازات كند ، ولى صلاح نديد ، كه آشكارا قشونى بر عليه او بفرستد ، چه تازه بتخت نشسته بود و ياغىگريها دوام داشت و ديگر اينكه قواى ارىتس زياد بود : هزار نفر پارسى مستحفظين او بودند و حكومت قسمتهاى ديگر آسياى صغير ، مانند فريگيه ، ليديّه و ينيانها هم با او بود . بنابراين داريوش چنين كرد . پارسىها را طلبيده گفت : « از شما كى ميتواند مأموريتى را ، كه من خواهم داد ، با حيله و زرنگى انجام دهد ؟ در اين مأموريت اعمال قوّه اقتضاء ندارد ، حيله و تردستى لازم است .\r\nكى ميتواند ارىتس را مرده يا زنده نزد من آرد ؟ چنان كه ميدانيد ، او كارى براى پارس نكرده ، سهل است ، كه دو نفر از پارسيها را كشته ، چاپار مرا اعدام كرده و با اين اقدام جسارتى بروز داده ، كه قابل تحمل نيست . ما بايد ، زودتر از آنكه از طرف او جنايتهاى ديگر متوجه پارس شود ، نابودش كنيم » . در جواب\r\n\r\n\r\n","description":"","footnote":"\r\n( 1 ) -  Democedes . \r\n","page_name":" 558 ","page_number":576},
  {"content":"\r\n\r\nپيشنهاد داريوش ، سى نفر از پارسيها حاضر شدند ، كه اين خدمت را انجام دهند و ، چون هركدام حاضر شدند ، مسئوليت كار را به تنهائى به عهده بگيرند ، منازعه بين آنها درگرفت و داريوش قرعه كشيد ، قرعه بنام باگايا « 1 » پسر آرتونت « 2 » درآمد .\r\nپس از آن باگايا چنين كرد : احكامى راجع به كارهاى مختلف نوشته به مهر داريوش رسانيد و عازم سارد شد . پس از ورود ، نزد والى رفت و نامه را يك بيك درآورده بدبير شاهى داد ، كه بخواند . هر والى يك دبير شاهى دارد ( مقصود هرودوت دبيرى است ، كه از مركز ميفرستادند ، چنان كه بيايد . م . ) . منظور باگايا اين بود ، كه بداند ، احكام مركز چه اثرى در مستحفظين مىكند . وقتى كه ديد آنها مهر داريوش را تعظيم و تكريم كرده بمضامين احكام توجّهى مخصوص دارند ، حكمى بدين مضمون درآورد : « پارسيها ، داريوش شاه بشما امر مىكند ، كه ديگر مستحفظ ارىتس نباشيد » . بمحض شنيدن اين حكم ، مستحفظين نيزه‌هاى خودشانرا فرود آوردند و ، چون باگايا فهميد ، چه اثرى در حكم شاه است ، حكمى ديگر بيرون آورده بدبير شاهى داد . مضمون اين حكم چنين بود : « پارسيها ، داريوش شاه بشما ميفرمايد ، ارىتس را بكشيد » بمجرّد شنيدن اين حكم ، پارسيها شمشيرهاى خود را برهنه كرده ارىتس را نابود كردند . چنين بود مكافات ارىتس در ازاى قتل پولىكرات‌سامس » .\r\n\r\nتحقيقات در باب اروپا\r\nبعد مورّخ مذكور شرحى نوشته ، كه اگرچه موقع ذكر آن اين‌جا نيست ، ولى ، چون در حكايت او بقضيه ارىتس پيوسته است ، ناچار در اين‌جا ذكر مىشود . هرودوت گويد ( كتاب 3 ، بند ، 129 - 138 ) : « دارائى ارىتس را به حكم داريوش به شوش آوردند و طولى نكشيد ، كه شاه در حين شكار افتاد و پايش در رفت . در ابتداء او رجوع باطباى مصرى كرد ، چه بحذاقت آنها معتقد بود ، ولى معالجهء آنها نتيجه نداد و درد بقدرى شدّت يافت ، كه هفت شبانه‌روز داريوش آرامش نداشت .\r\nروز هشتم شخصى ، كه حذاقت دموك‌دس را شنيده بود ، از بودن او در شوش داريوش\r\n\r\n\r\n","description":"","footnote":"\r\n( 1 ) -  Bagaia . \r\n( 2 ) -  Artonte . \r\n","page_name":" 559 ","page_number":577},
  {"content":"\r\n\r\nرا آگاه داشت و او را در غل و زنجير در ميان بندگان ارىتس يافته نزد داريوش آوردند . در ابتداء او به داريوش گفت ، سررشته‌اى از طبابت ندارد ، چه ميترسيد ، كه ديگر وطن خود يونان را نبيند ، ولى بعد از تهديد گفت ، كه مختصر اطلاعاتى در اين فن دارد ، داريوش را معالجه كرد و در ازاى آن داريوش دو جفت زنجير طلا به او داد . دموك‌دس به داريوش گفت : آيا اين عطاى شاه بدبختى مرا دو برابر نخواهد كرد ؟ داريوش را اين حرف او خوش آمد و گفت او را باندرون شاه برند . خواجه‌سرايان بزنان شاه گفتند ، كه اين طبيب حيات شاه را نجات داده و زنها ، همين كه از قضيه آگاه شدند ، هركدام از جعبهء خود يك جام پر از زر بيرون آورده به او دادند . اين عطاها بقدرى زياد بود ، كه نوكرى كه از عقب طبيب مزبور ميرفت و ستاتر « 1 » هاى طلا را ، كه از لب جام‌ها ميريخت ، برميداشت اندوختهء خوبى براى خود ذخيره كرد . ( مقصود از ستاتر سكه طلا است ، كه بيشتر معروف به دريك مىباشد . راجع به دريك در باب دوّم بمسكوكات هخامنشى رجوع شود . م . ) . دموك‌دس پس از اينكه داريوش را معالجه كرد ، داراى خانهء بزرگى در شوش شد ، از سفرهء شاه غذا مىخورد و اجازه داشت ، بجز رفتن بيونان ، هر كار كه خواهد بكند . پس از چندى آتس‌سا دختر كوروش ، كه زن داريوش بود ، سخت بيمار گرديد ، توضيح آنكه در پستان او دملىّ پيدا شد ، كه جراحت آن بساير جاهاى بدن سرايت ميكرد . ملكه دموك‌دس را احضار كرد ، تا مگر او را معالجه كند .\r\nطبيب مزبور گفت ، من تو را معالجه ميكنم ، ولى خواهم ، قول دهى ، كه خواهش مرا انجام كنى و خواهش من چيزى نيست ، كه دور از ادب باشد . پس از آن دموك‌دس ملكه را معالجه كرد و بعد روزى او بالقاء دموك‌دس به داريوش چنين گفت : « شاها ، تو چنين قويشوكتى و با اين حال بيكار نشسته‌اى و براى پارسيها ممالك جديدى بدست نميآرى . مالك الرّقاب جوان و مقتدرى را مانند تو زيبنده است ، كه فتوحاتى كند ، تا پارسيها بدانند ، كه حكمران آنها مردى است لايق .\r\nاين رفتار براى تو دو فائده دارد ، اوّلا پارسيها حس خواهند كرد ، كه بر آنها\r\n\r\n\r\n","description":"","footnote":"\r\n( 1 ) -  Statere . \r\n","page_name":" 560 ","page_number":578},
  {"content":"\r\n\r\nمردى لايق حكومت مىكند و ديگر ، چون مشغول جنگ شوند ، فرصتى براى كنكاش بر عليه تو نخواهند داشت . تا جوانى كارهاى بزرگ كن ، بعد كه پيرى بر تو مستولى شد ، كارى از پيش نخواهد رفت » . چنين گفت ملكه بالقاء ديگرى و شاه چنين جواب داد : « آنچه تو گفتى ، فكر خود من است ، من درنظر دارم ، كه پلى از يك قارّه به قارهء ديگر بسازم و بمملكت سكاها لشكر بكشم » در اين وقت ملكه به داريوش گفت « بمملكت سكاها مرو ، آنها هميشه از آن تو خواهند بود ، بمملكت يونانىها برو ، من خيلى خوش دارم ، كه خدمتكارانى از زنان يونانى داشته باشم ، مثلا از آتنىها ، كرنتىها و غيره . بخصوص كه تو كسى را دارى ، كه ميتواند راهنمائىهاى خوب بكند و اين همان طبيبى است ، كه پاى تو را معالجه كرد » . داريوش گفت ، قبل از قشون‌كشى بيونان بايد جاسوسانى فرستاد ، كه از اوضاع انجامرا مطلع دارند و ممكن است ، كه اين طبيب هم با آنها برود . روز ديگر ، او چنان كه گفته بود ، كرد و پانزده نفر را از نجباى پارسيها با دموك‌دس فرستاد ، تا تحقيقاتى راجع بسواحل يونان كنند ، با اين شرط كه دموك‌دس برگردد . به خود دموك‌دس داريوش چنين گفت ، هرچه از دارائى منقول دارى ، با خود بردار ، تا به پدر و برادرانت هدايائى ببرى . وقتى كه مراجعت كردى ، صد برابر آن را به تو خواهم داد و نيز وعده كرد ، كه يك كشتى حمل‌ونقل پر از همه نوع مال به دموك‌دس ببخشد ، تا در دنبال او حركت كند . داريوش اين سخن را صادقانه ميگفت ، ولى براى دموك‌دس سوءظن حاصل شد ، كه داريوش ميخواهد او را بيازمايد و بنابراين از حمل دارائى خود ابا كرده ، گفت دارائى خود را اينجا ميگذارم ، تا برگردم ، ولى يك كشتى حمل و نقل را ، كه ببرادرانم شاه هديه ميدهد ، قبول ميكنم .\r\nپس از آن ، اين هيئت در ابتداء به شهر صيدا درآمد و در آنجا دو كشتى ترىرم « 1 » تدارك كرده با يك كشتى حمل و نقل ، كه پر از همه نوع مال بود ، عازم يونان شد . در اين مسافرت پارسىها در سواحل يونان حركت ميكردند و آنچه\r\n\r\n\r\n","description":"","footnote":"\r\n( 1 ) - ( ترىرم ) در آن زمان كشتى بزرگى بود ، كه پاروزنهاى آن بسه صف در سه طبقه جا ميگرفتند .\r\n","page_name":" 561 ","page_number":579},
  {"content":"\r\n\r\nقابل ملاحظه بود ، مينوشتند . بعد اين هيئت به شهر تارانت « 1 » ( واقع در جنوب ايطاليا در كنار خليجى به همان اسم ) رفت . در اينجا مدير يا كلانتر شهر ، آريس توفيلد « 2 » از محبتى ، كه نسبت به دموك‌دس داشت ، امر كرد ، سكّان‌ها را از كشتىهاى مادى ( يعنى پارسى ) برداشتند و پارسىها را مانند جاسوسان در محبس انداخت . آنها در محبس ماندند ، تا دموك‌دس به وطن خود كرتن « 3 » رسيد . پس از آن آريس‌توفيلد پارسىها را رها و سكان‌هاى كشتىها را به آنها رد كرد . پارسيها در جستجوى دموك‌دس به شهر كرتن رفتند و او را در ميدانى يافته خواستند بگيرند . بعض اهالى از ترس پارسىها حاضر شدند ، دموك‌دس را تسليم كنند ، برخى با چوب حمله به آنها بردند . در اين احوال پارسىها خطاب باهالى كرده گفتند : اى اهالى كرتن ، درست فكر كنيد ، كه چه ميكنيد . شما ميخواهيد خادم داريوش را از دست مارهائى دهيد ، آيا داريوش چنين گناهى را تحمل خواهد كرد ؟ اگر چنين كنيد ، قشونى براى تنبيه شما خواهد آمد و ما شهر شما را زودتر از شهرهاى ديگر تسخير و شما را اسير خواهيم كرد . اين سخن در اهالى اثر نكرد ، چنان كه پارسيها كشتى حمل و نقل را از دست داده و از داخل شدن بيونان صرف‌نظر كرده به طرف آسيا رهسپار شدند . وقتى كه پارسىها مراجعت ميكردند ، دموك‌دس از آنها خواهش كرد ، بعرض داريوش برسانند ، كه او دختر مىلن را ازدواج خواهد كرد . اسم مىلن مبارز را داريوش شنيده بود و اين شخص مورد احترام او بود . در اينجا هرودوت گويد ، من تصوّر مىكنم ، دموك‌دس اين ازدواج را تسريع كرد ، تا به داريوش نشان دهد ، كه او در وطن خود شخص مهمى است .\r\nكشتىهاى پارسى در مراجعت دوچار طوفان شده در ( ياپىگيوس ) بساحل افتاد و پارسىها اسير شدند . شخصى گيل نام ، از اهالى تارانت ، آنها را نجات داده نزد داريوش آورد . شاه به او گفت ، در ازاى اين خدمت هرچه خواهى بخواه . او گفت آن خواهم ، كه به شهر تارانت برگردم و ، از ترس اينكه مبادا\r\n\r\n\r\n","description":"","footnote":"\r\n( 1 ) -  Tarente . \r\n( 2 ) -  Aristophilde . \r\n( 3 ) -  Croton .  شهرى بود در ايطاليا ، كه قوم آخهء يونانى بنا كرده بود .\r\n","page_name":" 562 ","page_number":580},
  {"content":"\r\n\r\nداريوش براى رسانيدن او به اين شهر قواى بحرى بفرستد و اين اقدام باعث اذيّت هموطنان يونانى او بشود ، گيل گفت براى بازگشت من به تارانت كافى است ، كه اهالى كنيد « 1 » با من همراهى كنند ، چه مناسبات آنها با تارانتىها خوب است .\r\nداريوش مأمورى به كنيد فرستاد ، تا چنان كنند و آنها حاضر شدند امر شاه را بجا آرند ، ولى اهالى تارانت راضى نشدند و ، چون اهالى كنيد نميتوانستند تارانتى ها را با قوّه مجبور بپذيرفتن گيل كنند ، اين امر ديگر تعقيب نشد . اين‌ها نخستين پارسىهائى بودند ، كه از آسيا بيونان براى ديدن آن رفتند .\r\n\r\nامور افريقا\r\nچنان كه بالاتر گفته شد ، ليبيا ، سيرن و برقه « 2 » در زمان قشون كشى كبوجيه به مصر تابع ايران شدند . در اين زمان ، چنان كه هرودوت گويد ( كتاب 4 ، بند 165 ) ، اهالى سيرن‌آرك‌زيلاس پادشاه خود را از جهت سختىهاى وى بيرون كردند و او به برقه رفته در آنجا كشته شد . مادر او فرىتيما « 3 » براى دادخواهى نزد والى ايران در مصر رفت و از او كمك خواست ، تا انتقام از اهالى سيرن و برقه بكشد و براى پيشرفت مقاصد خود چنين نمود ، كه پسرش از جهت دوستى ، كه با پارسىها داشت ، كشته شده . والى مصر در آن زمان آرياند « 4 » بود ، كه بدين سمت از زمان كبوجيه ايالت مصر را داشت . والى مزبور را دل به حال فرىتيما بسوخت ، تمام قشون برّى و بحرى ايران را در مصر به اختيار او گذاشت و كس به برقه فرستاد ، تا بداند كى آرك‌زيلاس را كشته .\r\nاهالى برقه گفتند ، كه ما همگى او را كشته‌ايم و جهت آن آزارهائى است ، كه او بما كرده . پس از رسيدن اين جواب قشون ايران حركت كرد . هرودوت گويد ( كتاب 4 ، بند 167 ) كه والى مصر اين قضيه را بهانه كرد و در باطن ميخواست تمام ليبيا را تسخير كند ، چه قسمتى از ليبيا مطيع پارس بود و سائر قسمت‌ها نميخواستند تمكين كنند ، ولى براى فهم مطلب بايد بخاطر آورد ، كه هرودوت تمام افريقاى معلوم آن روزى را به غير از مصر و حبشه ليبيا مينامد . لشكرى ، كه\r\n\r\n\r\n","description":"","footnote":"\r\n( 1 ) -  Cnide  ( يكى از شهرهاى يونانى در آسياى صغير ، كه تابع ايران بود ) .\r\n( 2 ) -  Lybie , Cyrene , Barce . \r\n( 3 ) -  Phritima . \r\n( 4 ) -  Ariandes . \r\n","page_name":" 563 ","page_number":581},
  {"content":"\r\n\r\nآرياند از مصر روانه كرده بود ، به برقه درآمده شهر را محاصره كرد و مقصرين قتل آرك‌زيلاس را خواست ، ولى ، چون تمام اهالى تقصير را به عهده گرفته بودند ، تقاضاى پارسىها را ردّ كردند و محاصره نه ماه طول كشيد . محاصرين از بيرون شهر به ارگ نقب زدند و يورشهاى سخت به شهر بردند ، ولى مسگرى نقب‌ها را كشف كرد ، توضيح آنكه دور ديوار شهر گشته سپر مسين خود را به زمين ميگذارد و صدائى نمىشنيد ، ولى همين كه به جائى رسيد ، كه نقب ميزدند ، مس صدا كرد و اهالى برقه مشغول نقب‌زدن از سمت مخالف شده به پارسيها رسيدند و آنها را كشتند . بعد يورشها را هم شجاعانه دفع كردند . محاصره به طول انجاميد و از طرفين نفرات زياد كشته شد ، تا اينكه رئيس پياده نظام آماسيس « 1 » گفت قوّه به كار نمىآيد ، بايد با حيله برقه را گرفت . شبانه به حكم او خندقى كندند ، روى آن را پوشانيده خاك ريختند و خاك را با زمين مساوى كردند . روز ديگر در طليعهء صبح اهالى برقه را براى مذاكره طلبيد . آنها با شعف اين دعوت را پذيرفتند ، چه اشتياق زياد به صلح داشتند . روى خندق معاهده‌اى بقيد قسم منعقد شد ، بدين مضمون ، كه اهالى برقه باج خود را بپردازند و ايرانيها كارى با آنها نداشته باشند .\r\nضمنا قرار شد ، كه تا زمين استوار است ، اين معاهده نقض نشود . پس از اين معاهده اهالى برقه دروازه‌ها را باز كرده بيرون آمدند و از پارسيها هركس ، كه خواست ، داخل شهر شد . در اين احوال پارسىها پل خندق را خراب كرده به شهر حمله بردند . پل را خراب كردند تا بتوانند بگويند ، كه قول خود را نقض نكرده‌اند و زمين فرو رفته . پارسيها از اهالى برقه كسانى را ، كه بيشتر مقصر بودند ، گرفته به فرىتيما مادر آرك‌زيلاس دادند و او آنها را به دار زد و پستانهاى زنان آنان را بريد . باقى اهالى برقه را ، باستثناى آنهائيكه از خانواده بات‌تا « 2 » بوده تقصيرى نداشتند ، به پارسيها واگذارد . پارسيها اهالى برقه را اسير و به طرف مصر حركت كردند . وقتى كه بكرسىسيرن رسيدند ، اهالى شهر ، موافق گفته غيب‌گوئى ، آنها را به شهر راه دادند .\r\n\r\n\r\n","description":"","footnote":"\r\n( 1 ) -  Amasis  ( اين اسم مصرى به نظر مىآيد ) .\r\n( 2 ) - ( بات‌تا ) پدر ( فرىتيما ) بود .\r\n","page_name":" 564 ","page_number":582},
  {"content":"\r\n\r\nپارسيها بنا بتحريك رئيس بحريه ميخواستند شهر را تسخير كنند ، ولى رئيس پياده نظام مانع شده گفت ، ما را براى گرفتن يك شهر يونانى نفرستاده‌اند . بعد ، كه پارسيها از شهر خارج شده در تپهء زوس اردو زدند ، از عدم تسخير سيرن پشيمان شده خواستند برگردند ، ولى اهالى سيرن آنها را ديگر راه ندادند . سپس ، از طرف آرياند والى مصر قاصدى رسيد ، با اين امر كه به مصر مراجعت كنند . در اين احوال پارسىها آذوقه از شهر سيرن گرفته به مصر برگشتند ، ولى اهالى ليبيا بعض پارسيها را ، كه از قشون عقب مانده بودند ، ميكشتند ( كتاب 4 ، بند 202 - 204 ) .\r\nمورّخ مذكور گويد : قشون ايران تا اوس‌پريد « 1 » پيش رفت و اين دورترين نقطه‌اى بود ، كه پارسيها در ليبيا تسخير كردند . امّا بندگانى را ، كه از برقه آورده بودند ، پس از ورود به مصر نزد داريوش فرستادند و او آنها را در دهى در باختر نشانيد . اين ده را برقه ناميدند و تا زمان من وجود داشت . چنين بود انتقامى ، كه فرىتيما دختر ( بات‌تا ) از اهالى برقه كشيد ، ولى او هم زندگانى خود را خوب به آخر نرسانيد ، چه ، وقتى كه به مصر برگشت ، بطور وحشت‌انگيزى مرد ، توضيح آنكه تن او را حتى در حياتش كرم‌ها خورده بودند . چنين است انتقام خدايان ، زيرا آنها افراط انسان را در انتقام كشيدن از دشمن دوست ندارند . ( همانجا ، بند 205 ) .\r\n\r\nجلوگيرى از اغتشاش مصر\r\nچنان كه منابع يونانى گويد ، پس از وقايع مذكوره ، دربارهء آرياند والى ايران در مصر و هوس استقلال‌طلبى او اخبارى به داريوش رسيد . او را متّهم كردند ، باينكه در كارهاى سيرن دخالت كرده ، تا ليبيا را در تحت اقتدار درآورد و بعد در مصر استقلال خود را اعلان كند . داريوش به مصر رفت و والى را گرفته بكشت . جهت قتل او را مورّخين مختلف نوشته‌اند . هرودوت گويد ( كتاب 4 ، بند 166 ) : آرياند سكه‌اى از نقره زد ، كه مانند سكه‌هاى طلاى داريوش كامل العيار بود ، و ، اگرچه ولات حقّ زدن سكهء نقره را داشتند ، ولى كامل العيار بودن اين سكه‌ها داريوش را خوش\r\n\r\n\r\n","description":"","footnote":"\r\n( 1 ) - ( اوس‌پريد ) را بابن غازى امروزى ، كه در برقه واقع است ، تطبيق ميكنند .\r\n","page_name":" 565 ","page_number":583},
  {"content":"\r\n\r\nنيامد ، زيرا او ميخواست كارى كرده باشد ، كه هيچ يك از سلاطين قبل از او نكرده بودند . پولىين « 1 » گويد ، جهت قتل آرياند شكايات زيادى بود ، كه مصريها از تعدّىها و ظلم او داشتند و داريوش براى دلجوئى و استمالت از آنها اعدام او را لازم ديد . اين روايت به نظر صحيح‌تر ميآيد . بهرحال پس از ورود به منفيس ، پايتخت مصر ، داريوش سياست خود را چنين تشخيص داد ، كه مصريها را از خود راضى كند ، چه كارهاى بىرويّه كبوجيه آنها را از ايران سخت ناراضى و بل متنفّر كرده بود . چون طبقهء كاهنان و روحانيّون مصر خيلى قوى بودند ، داريوش آنها را جلب كرد . توضيح آنكه مقارن ورود داريوش به مصر ، آپيس گاو مقدّس مصريها تلف شد و ، وقتى كه شاه وارد مصر گرديد ، ديد تمام ملت مصر عزادار است .\r\nاين بود ، كه در عزادارى عمومى شركت كرد و يكصد تالان ( يكصد و بيست هزار تومان تقريبا به پول حاليه ) وعده داد به كسى ، كه موافق آئين مذهبى مصريها گاوى بيابد ، كه آپيس جديد شود ( علائم آن بالاتر موافق گفته هرودوت ذكر شده ) . بعد بمعابد مصريها رفته نسبت بمجسمه ارباب انواع مصرى احترامات زياد بجا آورد و ، چنان كه نوشته‌اند ، كاهن بزرگ سائيس را طلبيده او را بمرّمت معابد بگماشت . پس از آن در اآزيس ( واحه ) بزرگ ، بناهائى براى آم‌من خداى بزرگ مصريها برپا كرد و براههاى تجارتى مصر پرداخته بعضى را مرمّت كرد و برخى را از نو بساخت . براى پيدا كردن وجوهى ، كه بمصارف اين كارها برسد ، معادن مصر را در حمّامات « 2 » به كار انداختند . شايان توجّه است ، كه در اين بنّائىها و تعميرات و كارهاى عام المنفعه ، كه در درّهء نيل و آم‌من ميشد ، معماران ايرانى نيز كار كرده‌اند و نوشته‌اند ، اينها بقدرى مصرى شده بودند ، كه خدايان مصرى را عبادت ميكردند و كتيبه‌هائى ، كه از آنها بدست آمده ، بخطّ مصرى است « 3 » .\r\n\r\n\r\n","description":"","footnote":"\r\n( 1 ) -  Polyene  نويسندهء نظامى يونانى از قرن دوّم ميلادى است ( كتاب 7 ، 2 ) .\r\n( 2 ) - از اين معدن سنگ‌هاى سخت و قيمتى براى ساختن مجسّمهء فراعنهء مصر تحصيل ميكردند ، اين محل در سه روز راه از وادى نيل به طرف درياى سرخ واقع است .\r\n( 3 ) - تورايف ، تاريخ مشرق قديم ، جلد 2 صفحهء 191 .\r\n","page_name":" 566 ","page_number":584},
  {"content":"\r\n\r\nاز كارهاى داريوش در مصر يكى هم معبد بىنيش است ، كه در واحه الخرقه بنا شده بود . داريوش در اين واحه ترتيب آبيارى ايران را بوسيلهء كاريزها به مصريها آموخت .\r\nمصريها از اين كارهاى داريوش راضى شده او را يكى از فراعنهء بزرگ خود دانستند . هرودوت گويد ( كتاب 2 ، بند 110 ) ، كه داريوش خواست مجسمه خود را در هفس‌توس « 1 » در جلو مجسمهء سنگى سزوستريس « 2 » بگذارد ، ولى كاهنان مصرى راضى نشده گفتند ، سزوستريس ، فرعون مصر ، سكائيه را مطيع كرد و داريوش نتوانست اين كار كند و ، چون داريوش اين بشنيد ، گفت صحيح است . راجع به اين گفتهء هرودوت بايد درنظر داشت ، كه موافق اطّلاعات تاريخى صحيح سزوستريس يا ( رامزس دوّم ) هيچ‌گاه به سكائيه لشكر نكشيد ، اين همان فرعون است ، كه از سلسلهء نوزدهم بود ، از عهدهء هيت‌هاى آسياى صغير برنيامد و بعد ، از در اتحاد و دوستى درآمده عهدى با آنها بست ، كه در مدخل ذكر آن گذشت ( صفحهء 51 ) و ديگر اين گفتهء هرودوت با نسخهء مصرى كتيبهء سوئز ، كه شرح آن پائين‌تر بيايد و يقينا بدست كاهنان بلند مرتبهء مصر با القاب و عناوين فراعنه مصر انشاء شده ، منافات دارد « 3 » ، بنابراين بايد گفت ، كه كاهنان مصر از غرور ملى افسانه‌اى گفته‌اند و هرودوت آن را ضبط كرده ، ولى اين حكايت ، باوجود اين‌كه اساس ندارد ، باز مىرساند ، كه داريوش تا چه اندازه نسبت بمصريها با رأفت بوده . محققين تاريخ اين سفر داريوش را بمصر 517 ق . م ميدانند . دليلى كه اين عقيده را تأييد مىكند ، قضيهء تلف‌شدن گاو مقدّس مصريها است ، كه در سال چهارم سلطنت داريوش روى داده . اين تاريخ هم گفته‌هاى مصريها را تكذيب مىكند ، زيرا قشون‌كشى داريوش به سكائيه اروپائى در 514 ق . م بود . بنابراين ، چگونه مصريها ميتوانستند بگويند « سزوستريس سكائيه را تسخير كرد و داريوش نتوانست اين كار كند ؟ » .\r\n\r\n\r\n","description":"","footnote":"\r\n( 1 ) -  Hefaestus . \r\n( 2 ) -  Sesostris . \r\n( 3 ) - در اين سند اسم سكائيّه برده شده .\r\n","page_name":" 567 ","page_number":585},
  {"content":"\r\n\r\n\r\nاسناد مصرى\r\nدر باب كارهاى داريوش در مصر اسنادى از مصر بدست آمده ، كه شرحش اين است : اولا سندى است از اوجاگررسنت يعنى از همان شخصى ، كه از مجسمه و كتيبه‌اش بالاتر بمناسبت كارهاى كبوجيه در مصر ذكرى شد . نويسندهء مزبور گويد : « اعليحضرت پادشاه مصر عليا و سفلى ( داريوش ) امر كرد ، كه من به مصر بروم . در اينموقع اعليحضرت به سمت پادشاه بزرگ تمام ممالك خارجه و شاه بزرگ مصر در عيلام توقّف داشت . مأموريت من اين بود ، كه بناهاى پرآن‌خا « 1 » را ، پس از آنكه آن را خراب كرده بودند ، بسازم . آسيائىها مرا از مملكتى بمملكتى بردند ، تا به مصر رسانيدند ، چنان كه امر آقاى برّين بود « 2 » . من موافق ارادهء اعليحضرت رفتار كرده به آنها ( يعنى بمؤسّسات ) كتاب دادم و پسران اشخاصى را در آنها داخل كردم . در ميان اينها پسران مردم فقير نبودند . من آنها را بنظارت اشخاص مجرّب سپردم . . . براى هريك از كارهاى آنها اعليحضرت فرمود ، كه چيزهاى خوب به آنها بدهم ، تا به كارهاى خودشان مشغول شوند . من براى آنها چيزهاى مفيد و آلات و ادوات ، موافق كتابهاى آنها آماده كردم ، چنان كه سابقا معمول بود . چنين بود اقدام اعليحضرت ، چه او فائدهء صنايع را ميداند و نيز از اين جهت ، كه هر مريض را شفا داده اسامى خداها ، معابد و مراسم قربانى را برقرار كند و اعياد آنها را الى الابد بگيرند » . از اين كتيبه معلوم است ، كه داريوش اين شخص را مأمور كرده به مصر برود و مدرسهء طبّ مصر را كه در سائيس در معبد نيت بوده و ، شايد در زمان كبوجيه خراب كرده بودند ، از نو داير كند .\r\nاسناد ديگرى نيز بدست آمده ، كه بودن اين مدرسهء عالى طبّ را در سائيس ثابت مىكند « 3 » . از منابع يونانى هم معلوم است ، كه داريوش بعلم طبّ و ترقى آن اهميت ميداده و اطباى خوب را تشويق مىكرده . ثانيا كتيبه‌ايست از داريوش در پنج نسخه ، كه در نزديكى كانال سوئز يافته‌اند . اين كتيبه راجع به ترعه\r\n\r\n\r\n","description":"","footnote":"\r\n( 1 ) - قسمتى از معبد نيت .\r\n( 2 ) - گويا مقصود قارهء آسيا و افريقا باشد و معلوم مىشود قضيه‌اى را ، كه شخص مصرى ذكر مىكند ، قبل از قشون‌كشى داريوش به اروپا ، يعنى پيش از 514 ق . م ، واقع شده .\r\n( 3 ) - كاغذ حصيرى ابرس « من از سائيس بيرون آمدم » .\r\n","page_name":" 568 ","page_number":586},
  {"content":"\r\n\r\nيا كانالى است ، كه بامر شاه مزبور براى اتصال رود نيل با درياى سرخ ساخته اند و بسه زبان آسيائى در يك طرف سنگ و زبان مصرى در طرف ديگر آن كنده شده . سه زبان آسيائى پارسى قديم ، عيلامى و آسورى است . در كتيبهء مصرى داريوش را مانند فرعون مصر نشانداده‌اند ، يعنى صورت او زير قرص پردار آفتاب است و خدايان دو نيمه نيل ، دو قسمت مصر ( مصر عليا و سفلى ) را در زير اسم او بهم اتصال داده‌اند و نيز در اين‌جا موافق مراسمى ، كه براى فراعنه مقرّر بوده ، اسامى مللى ، كه تابع داريوش بودند ، ذكر شده ، توضيح آنكه خواسته‌اند بگويند ، كه تمام اين مردمان تابع فرعون مصر ( آن‌تريوش ) « 1 » اند و او بالاتر از فراعنهء سلسلهء هيجدهم است . « 2 » در اينجا ممالكى ذكر شده ، كه اسامى آنها نه قبل از اين زمان در خطوط مصرى ديده شده و نه بعد از آن ، ولى بعض اسامى حك گشته و باعث تأسف است ، زيرا از تطبيق اين اسامى با اسامى كتيبهء نقش رستم داريوش ممكن بود ، ترديدى ، كه راجع ببعض ايالات ايران موجود است ، رفع گردد . تفاوتى ، كه بين اين صورتها و صورتهاى مردمان تابع در زمان فراعنهء مصر ديده مىشود ، اين است :\r\nدر زمان فراعنه مردم تابع را به شكل اسيرى تصوير ميكردند ، كه دست‌هايش مقيد است و رشته‌اى اين اسير را به شكل بيضى دندانه‌دار ، يعنى قلعه محكم ، بسته است ، ولى ، چون در اينجا نميتوانستند مردمان آريانى را به اين شكل درآورند ، تغييرى در نشان‌دادن مردمان تابع حاصل شده ، كه چنين است : مردم تابع مانند اسيرى نيست ، كه دست‌هاى او را بسته باشند ، بلكه بىقيد زانو به زمين زده و در حال خشوع و خضوع در بالاى شكل بيضى قرار گرفته . ترتيب مردمان تابع از اينقرار است : مقام اوّل را به پارس داده‌اند ، بعد ماد مىآيد ، پس از آن سائر ايالات ذكر شده و در آخر مملكت سكاها ، با اين تصريح ، كه مملكت سكاها آخر دنيا است « 3 » .\r\nنسخهء مصرى كتيبه از نسخه‌هائى ، كه بخطوط ميخى نوشته شده ( يعنى به پارسى ،\r\n\r\n\r\n","description":"","footnote":"\r\n( 1 ) - يعنى داريوش .\r\n( 2 ) - سلسلهء هيجدهم سلسلهء باعظمتى بود .\r\n( 3 ) - اين اشكال هم روايت هرودوت را در باب گفته‌هاى مصريها راجع به سزوستريس و داريوش تكذيب مىكند .\r\n","page_name":" 569 ","page_number":587},
  {"content":"\r\n\r\nعيلامى و آسورى ) ، به كلى متمايز است و كاملا موافق آداب و رسوم فراعنه انشاء گرديده . تصوّر ميكنند ، كه منشى آن همان اوجاگررسنت مذكور بوده .\r\nبهرحال معلوم است ، كه شخصى از معبد ( سائيس ) آن را انشاء كرده ، ولى باعث تأسف است ، كه متن مزبور خراب شده و فقط اين قسمت را ميتوان خواند :\r\n« ان‌تريوش ، كه زادهء الهه نيت « 1 » خانم سائيس است ، انجام داد تمام چيزهائى را ، كه خدا شروع كرد . . . . آقاى همه چيز ، كه قرص آفتاب را احاطه كرده ، وقتى كه در شكم مادر قرار داشت و هنوز به زمين نيامده بود ، نيت او را پسر خود دانست . . .\r\nامر كرد به او . . . دست خود را با كمان به طرف او برد ، تا دشمنان او را برافكند ، چنان كه از براى پسر خود ( را ) كرد « 2 » . . . . او قويشوكت است ، او دشمنان خود را در تمام ممالك نابود مىكند . شاه مصر عليا و سفلى ان‌تريوش ، كه الى الابد پاينده است ، شاهنشاه بزرگ ، پسر ويشتاسپ هخامنشى . او پسر او است ( يعنى پسر نيت است ) .\r\nقوى و جهانگير است . تمام خارجيها با هداياى خود رو به او ميآورند و براى او كار مىكنند » . از اين‌جا ببعد ، كتيبه خراب شده و فقط كلماتى جسته گريخته خوانده مىشود . از مضمون اين كلمات همينقدر برميآيد ، كه داريوش حكماى مصر را طلبيده سئوالاتى از آنها مىكند . اسم كوروش ذكر شده ، ولى بىشكل بيضى ( زيرا شاه مصر نبود ) « 3 » . اسم مملكتى برده شده ، كه به زبان مصرى ( شبا ) ميناميدند . بايد سبا باشد ، كه در عربستان جنوبى بود . صحبت از سفائنى شده ، كه براى تحقيقات بدرياها ميخواهند بفرستند . نسخه مصرى اين كتيبه مخصوصا از اين حيث جالب توجّه است ، كه داريوش مزده‌پرست با آن معتقداتى ، كه راجع بمجرّد بودن ( اهورمزد ) و يگانگى و ساير صفات آن داشته ، در اينجا پسر نيت ، مادر خدايان مصريها است ، در رديف برادر خود ( را ) ، يعنى الهه آفتاب درخشنده ، قرار گرفته و فرعون صحيح و حقيقى سائيس گرديده .\r\nجهت آن معلوم است : چون داريوش از نظر مصريها فرعون مصر بود ، تمام القاب\r\n\r\n\r\n","description":"","footnote":"\r\n( 1 ) - بعقيده مصريها ( نيت ) مادر خدايان مصرى بود .\r\n( 2 ) - ( را ) بعقيدهء مصريها زادهء نيت و خداى آفتاب درخشنده بود .\r\n( 3 ) - مصريها اسامى شاهان را در شكل بيضى مينوشتند .\r\n","page_name":" 570 ","page_number":588},
  {"content":"\r\n\r\nو عناوين فراعنه را به او داده‌اند و بعلاوه او خواسته موافق مراسم مصريها رفتار كرده قلوب آنان را جذب كند . نسخه‌اى ، كه بخطوط ميخى است ، به طرز ديگر انشاء شده و مضمون آن چنين است :\r\n\r\nبند اوّل\r\n« داريوش شاه ميگويد : خداى بزرگى است اهورمزد ، كه آن آسمان را آفريده ، كه اين زمين را آفريده ، كه بشر را آفريده ، كه خوشى را به بشر داده ، كه داريوش را شاه كرده ، داريوش را بسلطنت مملكتى رسانيده ، كه بزرگ است و اسب‌ها و مردان خوب دارد » .\r\n\r\nبند دوّم\r\n« داريوش شاه ميگويد : منم داريوش ، شاه بزرگ ، شاه شاهان ، شاه ممالكى ، كه از تمام نژادها مسكون است ، شاه اين زمين بزرگ تا آن دورها ، پسر ويشتاسپ ، هخامنشى » .\r\n\r\nبند سوّم\r\n« داريوش شاه ميگويد : من پارسىام ، از پارس مصر را تسخير كردم ، امر كردم اين كانال را بكنند ، از پىرو ( يعنى نيل ) ، كه در مصر جارى است تا دريائى ، كه از پارس بدان روند . اين كانال كنده شد ، چنان كه امر كردم و كشتىها روانه شدند ، چنان كه ارادهء من بود » « 1 » .\r\nراجع به اين كانال بايد گفت ، كه در زمان نخائو فرعون مصر 609 ق . م آن را كنده بودند ، ولى پس از آن كانال مزبور پر شده و از ميان رفته بود .\r\nدر اين زمان به حكم داريوش آن را پاك و از نو داير كردند . پس از آن ، چون اين كانال درياى مغرب را با درياى سرخ و درياى عمان اتصال ميداد ، راه تجارتى مستقيم بين ممالك غربى و هند گرديد و از اين ببعد از اهميت تجارتى بابل تا اندازه‌اى كاست .\r\nدر خاتمهء اين مبحث لازم است گفته شود ، كه از اصلاحات داريوش در مصر ساخلوى نيرومند بود ، كه در مصر گذاشت . اين ساخلو ، چنان كه در زمان فسمتيخ معمول بود ، به چهار اردو تقسيم ميشد و در چهار جا اقامت داشت : اوّلى در منفيس پايتخت مصر ، كه مقرّ والى بود . دوّمى در دافنه « 2 » پلوزيوم ، يعنى در طرف\r\n\r\n\r\n","description":"","footnote":"\r\n( 1 ) - تولمن  Tolman  ، فرهنگ و متن‌هاي پارسى قديم ، صفحهء 51 ، 1908 .\r\n( 2 ) -  Daphne . \r\n","page_name":" 571 ","page_number":589},
  {"content":"\r\n\r\nشمال شرقى مصب نيل ، براى حفاظت مصر از طرف عربستان و فلسطين . سوّمى در مارآ « 1 » كه مصب نيل را از طرف ليبيا حراست ميكرد . چهارمى در جزيرهء الفان‌تين « 2 » براى حفاظت مصر از طرف حبشه . هرودوت گويد ( كتاب 2 ، بند 30 ) ، كه عدّهء اين ساخلو به دويست و چهل هزار نفر ميرسيد و افراد آن مصرى بودند .\r\nاين خبر مىرساند ، كه حكومت ايران امنيت مصر را خوب حفظ ميكرده . اين بود كارهاى داريوش در مصر ، كه ذكر شد . اكنون قبل از اينكه از اين مبحث بگذريم ، مقتضى است ، كلمه‌اى چند در باب افريقا يا ، چنان كه هرودوت گويد ، ليبيا از نظر مورّخ مزبور گفته شود ، زيرا يك قسمت ليبيا ، بمعنى افريقا ، در اين زمان ، كه از وقايع آن صحبت مىشود ، جزء ايران بود و براى ما مهم است ، كه اخلاق و عادات مردمان تابع ايران آنروزى را بدانيم .\r\n\r\nليبيا از نظر هرودوت\r\nمورّخ مذكور گويد ( كتاب 4 ، بند 168 - 199 ) : از تمامى اهالى ليبيا بمصر نزديك‌تر ( آديرماخيدها ) هستند . لباس اينها مانند لباس ساير اهالى ليبيا است ، ولى اكثر مؤسساتشان مصرى است . اين قسمت ليبيا از مصر تا بندر پلين « 3 » امتداد يافته در مغرب اين مردم گيليگام‌ها مسكن دارند و ولايت آنها تا آفرودىسياس « 4 » ممتد است . از اين ولايت به طرف غرب آس‌بيست‌ها مسكن گزيده‌اند ، ولى ساحل دريا در تصرّف اهالى سيرن است . مؤسسات آنها غالبا سيرنى است . بعد به طرف غربى مردمى است موسوم به آوس‌خيس‌ها . مساكن آنها بالاى برقه و در محلى موسوم به اوس‌پريد به دريا سراشيب است . از اين مردم به طرف غرب مردم ناسامن مىباشند . اينها در تابستان حشم خود را در كنار دريا رها كرده بولايت آوگيل ميروند .\r\nدر آنجا درخت خرما زياد است ، بعلاوه ملخ زياد گرفته ميخشگانند و بعد آرد كرده با شير ميخورند . ناسامن‌ها زنان متعدّد دارند و آنها مانند زنان ماساژت‌ها\r\n\r\n\r\n","description":"","footnote":"\r\n( 1 ) -  Marea . \r\n( 2 ) -  Elephantine . \r\n( 3 ) - پلين (  Plynos  ) بندرى بود در ليبيا در نزديكى رأس حلم امروزى .\r\n( 4 ) -  Aphrodisias  ( جزيره‌ايست در نزديكى ليبيا ) .\r\n","page_name":" 572 ","page_number":590},
  {"content":"\r\n\r\nاشتراكىاند . عادت ديگر اين مردم چنين است : وقتى كه ناسامني در دفعهء اوّل زن گرفت ، زن بايد با تمام ميهمانان نزديكى كند و هريك هديه‌اى به او بدهد .\r\nقسم بنام بهترين اشخاص خود ميخورند و هنگام ياد كردن قسم ، دست خود را بر قبر او ميگذارند . وقتى كه مىخواهند تفأل كنند بسر قبر نياكان خود رفته بعد از دعاخوانى همان‌جا ميخوابند و موافق خوابى ، كه ديده‌اند ، رفتار مىكنند .\r\nدر حين بستن قراردادى هريك از متعاهدين خون دست متعاهد ديگر را مىآشامد و ، اگر چيز مايعى نباشد ، كه خون را در آن بريزند ، بر خاك چكانيده خاك را مىليسند . در سرحدّ ناسامن‌ها پسيل‌ها سكنى داشتند ، ولى ، چنان كه اهالى ليبيا گويند ، بادى وزيد و آب انبارهاى آنها را خشگ كرد . اين‌ها در غضب شده بجنگ باد رفتند و در صحرا به تندبادى گرفتار و در زير ماسه مدفون شدند .\r\nپس از آن ولايت آنها را ناسامن‌ها اشغال كردند . بالاتر از ناسامن‌ها گارامانت‌ها سكنى دارند . اين‌ها از آدميزاد فرار ميكنند و هيچگونه اسلحه ندارند . پائين تر از ناسامن‌ها به طرف غرب و در كنار دريا ماك‌ها هستند . همجوار ماك‌ها مردمى است موسوم به گين‌دان‌ها . زنان آنها در قوزهء پا حلقه‌هاى چرمى دارند و جهت آن را چنين گويند ، كه هر زن ، پس از نزديكى با مرد ، چنين حلقه‌اى به پا مىكند و هرقدر عدّه حلقه‌ها بيشتر باشد ، بهتر است . بعد هرودوت اسامى چند مردم ديگر را ذكر مىكند ، مانند لت‌فاگها ، ماخلىها و غيره و ميگويد ، كه اين مردمان در سواحل دريا زندگانى ميكنند و بالاتر از آنها ، يعنى در درون قارّه ، آن قسمت ليبيا است كه وحوش زياد دارد . بعد از آن يك منطقهء بلندى است ، كه از ريگ روان پوشيده و از شهر تب مصرى تا ستون‌هاى هرقل ( جبل طارق كنونى ) امتداد مىيابد . در اين منطقه بفاصله هر ده روز راه جاهائى است ، كه در آن محل‌ها پارچه‌هاى نمك را جمع كرده تپه‌اى ساخته‌اند ، از قله تپه چشمهء آب شيرين و سرد فوران مىكند ، و در اطراف آن اهالى ليبيا زندگانى مىكنند .\r\nدر مسافت ده روز راه از تب محلى است موسوم به آم‌من ، كه اولين تپهء نمكين است\r\n\r\n","description":"","footnote":"","page_name":" 573 ","page_number":591},
  {"content":"\r\n\r\nو در اين‌جا معبد بزرگترين خداى تب ( يعنى خداى مصرى ) واقع است ( اين همان محلى است ، كه كبوجيه ، بقول هرودوت پنجاه هزار نفر به آنجا فرستاد . م . ) بعد هرودوت محل تپه‌هاى نمك‌زار را يكايك ذكر كرده چنين گويد ، من ميتوانم اسامى مردمانى ، كه در منطقهء ريگ‌روان سكنى دارند ، تا ستون‌هاى هرقل ذكر كنم ، ولى از ستون‌هاى مزبور ببعد اسامى مردمان مجهولست . در اين باب اهالى قرطاجنه چنين گويند : در ليبيا صفحات و مردمانى هستند ، كه ماوراء ستونهاى هرقل سكنى دارند . ( مقصود هرودوت « سنه‌گامبي » امروزيست ) و اهالى قرطاجنه وقتى كه به اين صفحات براى تجارت ميروند ، مال التجاره را در ساحل رديف يكديگر ميچينند ، بعد بكشتىهاى خود برگشته دود ميكنند . بوميها همين كه دود را ديدند ، بساحل نزديك شده پهلوى مال التجاره طلا مىگذارند و دور ميشوند . پس از آن تجار قرطاجنه باز بساحل آمده حساب ميكنند ، كه طلا به قدر قيمت مال التجاره گذارده‌اند يا نه . اگر كافى است ، طلا را برداشته و بكشتىها نشسته از ساحل دور ميشوند و هرگاه كافى نيست ، به كشتيها برگشته منتظر ميشوند و بوميها بر مقدار طلا ميافزايند ، تا سوداگران قرطاجنه را راضى كنند . موافق گفته اهالى قرطاجنه ، طرفين هيچ گاه يكديگر را آزار نميكنند ، مثلا سوداگران قرطاجنه طلا را تصرّف نميكنند ، تا معادل قيمت مال التجاره نباشد و نيز بوميها وقتى مال التجاره را برميدارند ، كه آنها طلا را برداشته باشند . اينها هستند مردمان ليبيا ، كه ما ميتوانيم ذكر كنيم .\r\nاكثر اين مردمان هيچ‌گاه مطيع پادشاه ماديها نبودند ( مقصود از ماديها پارسيها است ) و حالا هم اعتنائى به آنها ندارند . راجع به اين مملكت ميتوانيم بگوئيم :\r\nبقدرى كه معلوم است ، فقط چهار ملّت آن را اشغال كرده . از اين چهار ملت دو مردم بومىاند و دو ديگر خارجى . بوميها عبارت‌اند از ليبيائىها در شمال و حبشيها در جنوب ، دو مردم ديگر ، كه از خارج آمده‌اند ، فينيقيها و يونانيها هستند . گمان ميكنم كه اراضى ليبيا ، باستثناى ( كىنيپ ) ، بقدرى بد است ، كه آن را نميتوان طرف مقايسه با آسيا و اروپا قرار داد . بعد هرودوت از خوبى\r\n\r\n","description":"","footnote":"","page_name":" 574 ","page_number":592},
  {"content":"\r\n\r\nزمينهاى ( كىنيپ ) و ( اوس‌پريد ) تعريف كرده گويد ، كه در اوّلى يك تخم سيصد تخم و در دوّمى تخمى صد تخم ميدهد . اراضى سيرن هم بقول هرودوت بد نيست و ، بواسطهء اينكه در بلندى واقع شده و ارتفاع بيك ميزان نيست ، حاصل در سه موعد مختلف ميرسد و حصاد هم يكى بعد از ديگرى است . بنابراين ، اهالى هشت ماه مشغول درو كردن و جمع‌آورى محصول‌اند .\r\nاين است گفته‌هاى هرودوت راجع به ليبيا . از نوشته‌هاى او معلوم است ، كه افريقاى آن زمان را بسه قسمت تقسيم ميكرده‌اند : ليبيا ، مصر و حبشه و قسمت اعظم افريقا را ليبيا ميناميدند . در جاهاى ديگر كتاب خود هرودوت گاهى كلمهء ليبيا را بمعنى قارّهء افريقا استعمال مىكند ، زيرا ميگويد روى زمين عبارت از سه قارّه است : آسيا ، اروپا ، ليبيا . بنابراين جاى تعجب نيست ، كه ميگويد اكثر اهالى ليبيا مطيع پارسيها نيستند ، چه مستملكات ايران در افريقا شامل بهترين قسمت‌هاى معلوم آن ، يعنى مصر عليا و سفلى ، نوبى يا سودان كنونى ، ليبياى مجاور مصر ، سيرن و برقه بوده و بقول مورّخ مذكور پارسىها در برقه تا بن غازى امروزى پيش رفته بودند . در اينجا حدود ايران بمستملكات قرطاجنه ميرسيد .\r\n\r\nمبحث دوم - تشكيلات داريوش\r\nداريوش پس از اينكه شورشهاى ايران را فرونشاند و به آسياى صغير و مصر سكونت بخشيد تشكيلاتى بايران داد ، كه بوسيلهء آن ممالك تابعهء ايران با يكديگر و با مركز پيوستند و وحدتى در دولت پرعرض و طول هخامنشى ايجاد شد .\r\nمعلوم است ، كه اصلاحات هر زمان را بايد با مقتضيات آن سنجيد . براى فهم مسئله بايد بخاطر آورد ، كه قبل از داريوش چه ترتيباتى در آسيا وجود داشت . خلاصهء اين ترتيبات همان است ، كه پادشاه آسور ، تيگلات پالسر سوّم ، در دنياى آنروزى داخل كرده بود و به قدر كافى در مدخل اين تأليف ذكر شده ، خلاصه آنكه هروقت كه آسوريها مملكت يا ولايتى را تسخير ميكردند ، پس از كشتارهاى زياد و غارت و خراب كردن مملكت ، براى سهولت نگاهداشتن آن هزاران نفر از اهالى كوچانيده و به آسور\r\n\r\n","description":"","footnote":"","page_name":" 575 ","page_number":593},
  {"content":"\r\n\r\nبرده در پايتخت به كارهاى شاقّه ميگماشتند ، يا آنها را بولايتى ميفرستادند . در موارد دوّمى چون اينها از اهل ولايت يا بلد نبودند ، حاكم آسورى استفاده‌هاى گوناگون از آنها ميكرد . در واقع ميتوان گفت ، كه اينها منبع دخل حاكم بودند ، امّا مملكت مفتوح را ، پس از چپاول و خرابى ، بيكى از ممالك همجوار ملحق ميكردند ، بىاينكه تشكيلاتى به او داده باشند . رويهمرفته سياست آسور براى حفظ ممالك و ولايات اين بود ، كه مملكت مفتوح را ضعيف كند ، تا مردم رمقى براى شورش نداشته باشند و خراج خود را مرتبا بپردازند . كوچانيدن اهالى و غارت و خرابى هم از اين‌نظر به عمل ميآمد ، و ليكن ، باوجوداين سختيها ، مقصود دولت آسور حاصل نميشد ، چه تاريخ آسور پر است از ياغىگرى و شورشها در ممالك تابعه ، چنان كه مىبينيم ، تقريبا در بهار هر سال پادشاه آسور بسمتى براى سركوبى شورشيان روانه است . جهت آن حكامى بودند ، كه دولت آسور معين ميكرد ، بىآنكه اعمال آنها را تفتيش كند و اين حكام خود سر و مطلق العنان آنچه مىخواستند ميكردند . ترتيبات ادارى آسور از زمان تيگلات پالسر سوّم در دنياى آن روز شيوع يافته كم يا بيش سرمشق ديگران گرديد . حال بدين منوال بود ، تا اينكه آريانهاى ايرانى روى كار آمدند و كوروش بزرگ ، چنان كه از اعمال او پيداست ، طرزى ديگر از حيث رفتار با ملل تابعه پيش گرفت . چون در اين باب آنچه مقتضى بود ، در جاى خود گفته شده ، تكرار زيادى است . همينقدر بايد بخاطر آورد ، كه رفتار كوروش طرز نوينى بود ، كه در عالم آنروزى داخل شد ، ولى جهانگيريهاى او بوى مجال نداد ، تشكيلاتى بممالك تابعه بدهد ، اگرچه كزنفون ، چنان كه ذكر شد ، بعض تشكيلات را از او دانسته . پس از او كبوجيه بتخت نشسته تمام مدّت كوتاه سلطنت خود را باز بجهانگيرى صرف كرد و بعلاوه مرضى ، كه هرودوت به او نسبت ميدهد ، مانع از آن شد ، كه روش كوروش را پيروى كند . اين بود ، كه داريوش پس از فرونشاندن شورشهاى داخلى باينكار اساسى پرداخته شاهنشاهى ايران را بايالاتى تقسيم كرد و براى هريك تشكيلاتى مقرّر داشت . منبع اطّلاعات ما\r\n\r\n","description":"","footnote":"","page_name":" 576 ","page_number":594},
  {"content":"\r\n\r\nراجع باينمسئله كتيبه‌هاى داريوش اوّل در بيستون و تخت‌جمشيد و نقش رستم و نيز نوشته‌هاى هرودوت و ساير مورّخين يونانى است . مضامين هريك از اين اسناد در فصل اوّل باب دوّم كتاب دوّم اين تأليف بيايد ، زيرا جايش در آن قسمت است ، ولى ، اگر خواننده بخواهد بىمعطلى با اين موضوع آشنا شود ، ممكن است از همينجا به جائى ، كه اشاره شده ، رجوع كند .\r\n\r\nمبحث سوم - لشكركشى داريوش به اروپا\r\n\r\n1 - رفتن داريوش به سكائيهء اروپائى « 1 » ( 514 ق . م )\r\n\r\nسكاها چگونه مردمانى بوده‌اند\r\nبدوا بايد گفت ، كه مقصود از سكاها مردمانى است ، كه در ازمنهء تاريخى از درون آسياى وسطى ، يعنى از تركستان شرقى يا تركستان چين ، تا درياى آرال و خود ايران و از اينجاها با فاصله‌هائى تا رود دن « 2 » و از اين رود تا رود عظيم دانوب « 3 » منتشر بودند . در قسمتهاى اين صفحات وسيع و دشتهاى پهناور اسامى آنها مختلف بود . آنهائى را كه از طرف آسياى وسطى با ايران سروكار داشتند ، جغرافيون قديم ( ساك ) يا ( ساس ) ناميده‌اند و داريوش ( سك ) يا ( سكا ) مينامد . مردمانى ، كه در اروپاى شرقى سكنى داشتند .\r\nدر كتب هرودوت موسوم به سكيث ميباشند و سيت فرانسوى شدهء اين اسم است .\r\nيونانيها اين اسم را از اين جهت به اين مردمان داده بودند ، كه سكيث در زبان يونانى بمعنى پياله است و افراد اين مردم هميشه پياله‌اى با خود داشتند . اين اسامى ، كه ذكر شد ، از نوشته‌هاى ملل مجاور سكاها است . محققا معلوم نيست ، كه خود سكاها ، بخصوص آنهائيكه با ايران همجوار بودند ، خودشان را چگونه ميناميدند .\r\nظنّ قوى ميرود ، كه اسم اين مردمان همان سك يا سكا يا چيزى نزديك به آن بوده ، زيرا ، اگر غير اين مىبود ، ايرانيهاى قديم آنها را چنين نمىناميدند . امّا راجع به سكاهاى اروپائى هرودوت گويد كه آنها خودشان را سكلت « 4 » ميگفتند « 5 » . سكاها\r\n\r\n\r\n","description":"","footnote":"\r\n( 1 ) -  Scythie . \r\n( 2 ) -  Don . \r\n( 3 ) -  Danube . \r\n( 4 ) -  Scolotes . \r\n( 5 ) - داريوش اين‌ها را هم سك ناميده .\r\n","page_name":" 577 ","page_number":595},
  {"content":"\r\n\r\nرا اكثرا از نژاد آريانى ميدانند ، ولى بعضى عقيده دارند ، كه در ميان آنها مردمانى از نژاد اصفر نيز بوده‌اند . معلوم نيست ، كه اين مردمان كى و از كجا به اين جاها آمده بودند . راجع به سكاها اشخاصى مانند بقراط ، ارسطو ، سترابون و بطلميوس اطّلاعاتى داده‌اند ، ولى اطّلاعاتى ، كه هرودوت داده ، مبسوطتر و مربوط بقرن پنجم ق . م ، يا بزمانى است ، كه با موضوع اين مبحث بيشتر مناسبت دارد . بكمك نوشته‌هاى هرودوت اطّلاعاتى ميآيد ، كه از حفريات بدست آمده . توضيح آنكه سكاها قبرها و مقبره‌هائى از خود گذاشته‌اند و اين قبرها ، كه غالبا در سنگ كنده شده و در جنوب روسيه كنونى واقع است ، موسوم به كورگان است . از كاوش‌ها در اين قبور اشيائى بدست آمده ، كه تا اندازه‌اى وضع زندگانى آنها را مىرساند . چون اطّلاعاتى ، كه هرودوت ميدهد مبسوطتر است ، قبلا مضامين نوشته‌هاى او ذكر مىشود .\r\n\r\nسكائيّه از نظر هرودوت\r\nمورّخ مذكور گويد ( كتاب چهارم ، بند 1 - 82 ) : « پس از تسخير بابل داريوش قصد سكاها را كرد . چون آسيا پر جمعيت بود و پول زياد به آن وارد ميشد ، داريوش در اين صدد برآمد ، كه سكاها را از جهت تاخت‌وتازهائى ، كه در مملكت ماد كرده بودند ، مجازات كند .\r\nدر آسياى وسطى ، چنان كه من بالاتر گفتم ، سكاها 28 سال غلبه داشتند ( مقصود هرودوت از آسياى وسطى ماد و صفحات هم‌جوار آن است ، يعنى آذربايجان ، كردستان ، ارمنستان و غيره ، زيرا او قسمت غربى آسياى صغير را آسياى سفلى ميداند ) در تعقيب كيمّريها سكاها داخل آسيا شده ماديها را درهم شكستند ، چه اينها قبل از آمدن سكاها بر تمام آسيا حكومت داشتند . وقتى كه سكاها پس از 28 سال بمملكت خودشان برگشتند ، دوچار اشكالى شدند ، كه كمتر از اشكال جنگ با ماديها نبود ، زيرا مواجه با دشمنى گشتند ، كه عدّه‌اش زياد بود . توضيح آنكه زنان سكائى از جهت غيبت طولانى شوهرانشان ، با غلامانشان ارتباط يافته بودند . سكاها از جهت شيرى ، كه در جزو مشروبات ميخورند ، غلامان خود را كور ميكنند ، چه معمول آنها\r\n\r\n","description":"","footnote":"","page_name":" 578 ","page_number":596},
  {"content":"\r\n\r\nچنين است ، كه گاوها را دوشيده شير آنها را در ظروف چوبين ميريزند و بعد آن را بغلامان كور خود ميدهند ، كه بزنند ، تا قسمت خوب آن بالا بيايد و آن را از شير جدا كنند ، زيرا اين قسمت گران‌تر از خود شير است . با اين مقصود هر اسير را غلام و كور ميكنند . بايد درنظر داشت ، كه سكاها مردمان بدوى هستند ، نه فلاحتى ( يعنى حضرى ) . بارى از اين بندگان جوانانى بوجود آمدند ، كه از نژاد خود اطّلاع يافته مصمم شدند ، مانع از مراجعت سكاها از ماد گردند .\r\nاوّلا آنها خندق عريضى كندند ، كه طول آن از كوه‌هاى توريد « 1 » تا درياچهء م‌اتيد « 2 » بود ( اين درياچه را اكنون درياى آزوو گويند و كوه‌هاى توريد در قريم است ) ثانيا وقتى كه سكاها ميخواستند داخل شوند ، غلامانشان آنها را عقب نشاندند .\r\nجنگها به طول انجاميد و سكاها بهيچوجه نتوانستند غلبه يابند ، تا آنكه يكى از سكاها گفت : « اين چه كارى است ، كه ما ميكنيم ؟ از جنگ عدّهء ما كم مىشود و هرقدر هم از دشمن بكشيم ، از عدّهء بندگان ما در آتيه كم خواهد شد . پيشنهاد ميكنم نيزه و كمان را بيك سو افكنده هركدام شلاقى برداشته بر آنها حمله كنيم .\r\nمادام ، كه بندگان اسلحه در دست ما بينند ، خودشان را با ما مساوى خواهند دانست ، ولى همين كه شلاق‌هاى ما را ديدند ، بخاطرشان خواهد آمد ، كه ما آقائيم و آنها بندگان و ديگر مقاومت نتوانند كرد » . سكاها چنين كردند و جوانان روى بهزيمت نهادند . چنين بود حملهء سكاها به ماد و مراجعت آنها باراضى خودشان و از اين جهت بود تصميم داريوش بر مجازات آنها .\r\nخود سكاها عقيده دارند ، كه از تمام ملل جوان‌تراند و در باب نژاد خود چنين گويند : « آدم اوّلى اين مملكت ، كه در آن زمان خالى از سكنه بود ، تارگىتاى نام داشت . پدر تارگىتاى را آنها زوس « 3 » و مادر او را دختر رود بريستن « 4 » ( دنيپر كنونى ) مىدانند ، ولى من اين قول را باور ندارم . تارگىتاى سه پسر داشت\r\n\r\n\r\n","description":"","footnote":"\r\n( 1 ) -  Tauride . \r\n( 2 ) -  Meotide . \r\n( 3 ) - هرودوت ربّ النّوع بزرگ هر ملّت را زوس مىنامد ، زيرا در يونان او را چنين ميناميدند .\r\n( 4 ) -  Borysthene . \r\n","page_name":" 579 ","page_number":597},
  {"content":"\r\n\r\n( 10 ) - تخت‌جمشيد ، دورنماي قصر از بالا بخطّ مستقيم ، زمانى كه برپا بوده .\r\n( نقّاشى شيپيه )\r\n\r\n","description":"","footnote":"","page_name":" 580 ","page_number":598},
  {"content":"\r\n\r\nو در زمان آنها از آسمان اين اشياء طلا به زمين افتاد : گاو آهن ، قيد ، تبر و پياله .\r\nپسر اوّل كسى بود ، كه اين اشياء را ديد و خواست بردارد ، ولى همين كه نزديك شد ، طلا آتش گرفت . پسر دوّم نزديك شد و باز طلا محترق گشت . چون پسر سوّم نزديك شد زر خاموش گرديد و او اين اشياء را به خانه برد . بر اثر اين قضيه دو پسر ديگر سلطنت اين مملكت را به پسر سوّم واگذاردند . از پسر سوّم ، كه نامش كلاك‌سائيس بود ، سكاهاى پادشاهى بوجود آمدند و آن‌ها خودشان را پارالات نامند . اسم عموم سكاها باسم پادشاه آنها سكلت است و يونانيها آنها را سكيث نامند . چنين گويند سكاها راجع بنژاد خود و پندارند ، كه از زمان تارگىتاى تا زمان لشكركشى داريوش بيش از هزار سال نيست . اشياء زرّين را پادشاهان آنها با مراقبت حفظ و همه ساله براى اين اشياء قربانيهاى زياد ميكنند . اگر كسى ، كه مستحفظ اين اشياء است ، در روز عيد زير آسمان بخواب رود ، بعقيدهء سكاها يك سال هم زنده نميماند و از اين جهة آن اندازه زمينى را ، كه او بتواند سواره در يك روز طى كند ، بعنوان هديه به او ميدهند . چون مملكت سكاها بزرگ و وسيع بود ، كلاك‌سائيس آن را بين سه پسر خود تقسيم كرد ، ولى طلاها در بزرگترين قسمت سه‌گانه حفظ مىشود . نيز گويند ، كه از صفحات شمالى يعنى قسمتهائى ، كه اهالى بالا دست در آن سكنى دارند ، نه ميتوان عبور كرد و نه چيزى ديد ، چه در آن‌جاها زمين و هوا پر است از پر و اين پرها مانع از بينائى است ( در جاى ديگر كتاب خود هرودوت گويد ، كه مقصود از پر بايد برف باشد ) . اين است چيزى كه سكاها دربارهء خود گويند ، ولى يونانيهائيكه در پنت « 1 » سكنى گزيده‌اند ، عقيدهء ديگر دربارهء سكاها دارند » . هرودوت داستان افسانه‌آميز يونانيها را بيان مىكند و خلاصهء آن اين است ، كه هراكل « 2 » اسب خود را گم كرد و در جستجوى آن در مملكتى ، كه اكنون موسوم به سكائيه است ، بموجودى برخورد ، كه نيمى دختر و نيمى مار بود . اين دختر سه پسر آورد و يكى از آنها موسوم به سكيث شد . از اينشخص\r\n\r\n\r\n","description":"","footnote":"\r\n( 1 ) - يكى از ولايات آسياى صغير در كنار درياي سياه .\r\n( 2 ) - هراكل يا هرقل پهلوان داستانهاى يونانى است ، كه بعقيدهء يونانيهاى قديم پس از مرگ نيم خدا گرديد .\r\n","page_name":" 581 ","page_number":599},
  {"content":"\r\n\r\nپادشاهان سكائى بوجود آمدند و به ياد پياله‌اى ، كه هراكل به دختر داده بود سكاها در كمربند خود هميشه يك پياله دارند . بعد هرودوت گويد ( كتاب 4 ، بند 11 - 12 ) : « راجع به سكاها هست حكايت ديگرى ، كه بعقيدهء من بيشتر مورد اعتماد است .\r\nموافق اين حكايت سكاها در ابتدا در آسيا مسكن داشتند ، بعد ماساژتها آنها را بيرون كردند و سكاها از رود آراكس ( يعنى سيحون ) گذشته باراضى كيمّريها رفتند . چون عدّهء سكاها زياد بود ، كيمّريها مشورت كردند ، كه چه كنند . مردم عقيده داشتند ، كه براى خاك خود را بخطر نيندازند ، پادشاهان به عكس معتقد بودند ، كه بايد پا فشرد . بين پادشاهانى ، كه ترجيح ميدادند ، جنگ كنند تا كشته شوند ، ضدّيت افتاد و به دو دسته تقسيم گشته باهم جنگيدند و همه كشته شدند . بعد مردم جسد آنها را دفن و اراضى خودشانرا رها كرده بيرون رفتند و سكاها مساكن آنها را گرفتند . هنوز هم در مملكت سكاها قلاع كيمّرى ايستاده ، معبر كيمّرى و ايالت كيمّرى وجود دارند و هنوز گويند بوسفور كيمّرى « 1 » . ظنّ قوى اين است ، كه ، چون كيمّريها از سكاها به طرف آسيا فرار كردند ، بشبه جزيره‌اى رفتند ، كه حالا در آنجا سىنوپ شهر يونانى واقع است « 2 » و نيز روشن است ، كه سكاها در تعقيب كيمّريها راه را گم كرده وارد آسيا و مملكت ماد شدند ، زيرا كيمّريها به طول دريا حركت ميكردند ( به طول دريا يعنى از سواحل دريا ) و سكاهائى ، كه از پى آنها ميرفتند ، طرف راست قفقاز را داشتند و بدين ترتيب داخل ماد شدند . اين است روايت ديگر ، كه بين يونانيها و بربرها ( يعنى خارجيها ) خيلى شايع است » .\r\n\r\nشعب مردمان سكائى\r\nهرودوت راجع بشعبه‌هاى مردمان سكائى چنين نوشته ( همان‌جا ، بند 17 ) : از شهر تجارتى بريستن كه در وسط سكائيهء ساحلى واقع است ( مقصود سواحل درياى سياه است ) ، اگر دور تر رويم ، اوّل به قوم كاللىپيد يا سكاهاى يونانى ميرسيم ، بالاتر از اين قوم قوم ديگرى است ، كه موسوم به آلازون مىباشد . اين دو قوم از حيث طرز\r\n\r\n\r\n","description":"","footnote":"\r\n( 1 ) - بوسفور كيمّرى همان بوغاز ( كرچ ) است ، كه درياى سياه را با درياى آزوو اتّصال داده ، اين بوغاز و رود دن را در عهد قديم سرحدّ اروپا و آسيا ميدانستند .\r\n( 2 ) - در كنار درياى سياه .\r\n","page_name":" 582 ","page_number":600},
  {"content":"\r\n\r\nزندگانى مانند سكاها هستند ، ولى گندم ميكارند و آن را ميخورند . سير ، عدس و ارزن نيز جزو غذاى آنها است . بالاتر از مردم آلازون سكاهاى زارع مسكن دارند و اينها گندم را براى فروش ميكارند . بالاتر از آنها مردمى هستند موسوم به نور ، بالاتر از صفحهء آنها ، بقدرى كه ميدانيم ، صفحات لم يزرع است .\r\nاين اقوام در كنار رودخانه گىپانيس « 1 » ، يعنى در طرف مغرب بريستن مسكن دارند . چون از رود مزبور عبور كنيم ، بصفحه‌اى ميرسيم ، كه به دريا از همهء صفحات نزديكتر و موسوم به گىله‌يا است ، بالاتر از اين صفحه سكاهائى هستند ، كه كارشان فلاحت است . اين مردم صفحه‌اى را اشغال كرده‌اند ، كه حدود آن به طرف مشرق تا رود پان‌تىكاپ « 2 » ميرسد و به طرف شمال ، اگر متابعت رود بريستن را بكنيم ، يازده روز راه است ، بالاتر از اين‌جا صفحات لم يزرع است . آن طرف اين صفحات مردم آندروفاژ « 3 » ( آدم‌خوار ) سكنى دارند و سكائى نيستند . بالاتر از آدم‌خوارها اراضى است ، كه سكنه ندارد . به طرف مشرق از رود پان‌تىكاپ سكاهاى بدوى سكنى دارند ، زيرا نه شيار ميكنند ، نه ميكارند و تمام اين صفحه ، باستثناى گىله‌يا ، بىجنگل است . مملكت سكاهاى بدوى از طرف مشرق تا رود گرّس « 4 » امتداد دارد و 14 روز راه وسعت آن است . وقتى كه از رود مزبور بگذريم ، بمتصرّفات سلطنتى ميرسيم . جمعيت اين صفحات از جاهاى ديگر بيشتر است و رشيدترين سكاها در اينجا سكنى دارند . اين سكاها سكاهاى ديگر را بندگان خود ميدانند . حدود اين صفحات چنين است : از طرف جنوب تا توريد « 5 » . از سمت مشرق تا خندقى ، كه بندگان زاده‌هاى سكائى كندند و بازارى ، كه در كنار درياچه م‌اتيد ( درياى آزوو ) واقع است و موسوم به كرمن مىباشد . متصرفات اينها در بعض جاها تا رود تانائيس ( روددن ) ميرسد . بالاتر از متصرّفات پادشاهى ملان‌خ‌لن‌ها ، كه از ملت سكائى نيستند ، مسكن دارند و بالاتر از آنها درياچه‌ها\r\n\r\n\r\n","description":"","footnote":"\r\n( 1 ) - رود بوگ كنونى .\r\n( 2 ) - گويا رود كن‌كاى كنونى است ، كه برود سامارا ميريزد .\r\n( 3 ) -  Androphages . \r\n( 4 ) -  Gerros  ( يكي از شعب رود دنيپر ) .\r\n( 5 ) - شبه جزيرهء قريم .\r\n","page_name":" 583 ","page_number":601},
  {"content":"\r\n\r\nو نيز صفحات لم يزرع است . در آنطرف تانائيس ( يعنى به طرف مشرق ) اقوام سكائى ديگر وجود ندارند . ولايت اوّل در دست ساوروماتها است و مملكت آنها از گوشهء درياچهء م‌اتيد به طرف شمال به قدر پانزده روز راه امتداد مىيابد .\r\nتمام اين صفحات عارى از درختهاى وحشى و مثمر است . بالاتر از آنها مردمى هستند موسوم به بودين‌ها و اراضى آنها تماما از جنگلها پوشيده است . بالاتر از آنها ، بمسافت هفت روز راه ، بيابانهاى لم يزرع است و بالاتر به طرف مشرق مردمى است موسوم به تيساگت . اينها پرجمعيت‌اند و گذران آنها از شكار است .\r\nدر همسايگى آنها مردمى سكنى دارند موسوم به اىريك ، كه باز با شكار گذران ميكنند . تمام صفحات مذكوره تا متصرّفات سكاها جلگه‌هائى است ، كه خاك سياه بعمقى زياد دارد و از اينجا ببعد ، زمين سنگلاخ و ناهموار است . اگر قسمت بزرگ اين زمينهاى ناهموار را طى كنيم ، بمردمانى ميرسيم ، كه در دامنهء كوهها سكنى دارند . گويند ، كه اين مردمان تماما كل به دنيا مىآيند ، دماغشان پهن است و فكّين آنها بزرگ . به زبان مخصوصى حرف ميزنند ، مانند سكاها لباس مىپوشند و گذرانشان از ميوه‌هاى درخت است . صفحاتى ، كه تا مملكت اين كل‌ها امتداد دارد ، معروف است ، سكاها و بعض تجار يونانى تا اين مملكت ميروند .\r\nآن سكائى ، كه ميخواهد به اين مملكت درآيد ، بايد هفت مترجم براى هفت زبان با خود بردارد . بنابراين ، تا مملكت كل‌ها صفحات معلوم است ، ولى از آن ببعد مجهول و كسى نميتواند چيز محققى بگويد ، زيرا كوههاى بلند حائل است و كسى نميتواند از آن عبور كند ( مقصود هرودوت از كوهها بايد كوههاى اورال باشد . م . ) .\r\nاگرچه من باور نميكنم ، ولى كل‌ها ميگويند ، در اين كوه‌ها مردمى مسكن دارند ، كه پاهايشان مانند پاىهاى بز است . دور تر از اين مردم مردمى هستند ، كه در سال شش ماه ميخوابند . اين گفته را من هيچ باور ندارم ، ولى محقق است ، كه در مشرق كل‌ها صفحاتى از مردم ايس‌ّدن مسكون است . اما چه مردمى در شمال كل‌ها و ايس‌ّدن‌ها سكنى دارند ، هيچ معلوم نيست ، مگر اينكه خود\r\n\r\n","description":"","footnote":"","page_name":" 584 ","page_number":602},
  {"content":"\r\n\r\n( 11 ) - تخت‌جمشيد ، پيشانى قصر داريوش اوّل ( بزرگ ) ( ديولافوا ، صنايع ايران قديم ، جلد 2 ، گراور 22 )\r\n\r\n","description":"","footnote":"","page_name":" 585 ","page_number":603},
  {"content":"\r\n\r\nآنها از اين صفحات حرف ميزنند ( از نوشته‌هاى هرودوت چنين به نظر ميآيد ، كه ايس‌ّدن‌ها در سيبرياى شرقى يا شمال آسياى وسطى سكنى داشته‌اند و اين مؤيد نظرى است ، كه در صفحهء 447 در باب لفظ آراكس ذكر شد ، زيرا اين گفته‌هاى هرودوت صريحا مىرساند ، كه مقصود او از آراكس در واقعهء جنگ كوروش با ماساژتها رود سيحون است . م . ) . گويند ايس‌ّدن‌ها چنين عاداتى دارند : اگر پدر كسى بميرد تمام اقرباى متوفى حشم خود را بخانهء او مىآورند ، بعد حشم را سر بريده و گوشت آن را با گوشت ميّت مخلوط كرده ميخورند . سپس سر متوفى را عارى از مو كرده و از درون آن مغز را بيرون كشيده سر را به طلا ميگيرند و چنين سرى را ظرف مقدّس دانسته در موقع قربان كردن به كار مىبرند . پسر براى پدر متوفى مانند يونانيها عيدى ميگيرد ، كه بيادبود پدر است ، زنان اين مردم با مردانشان مساوى ميباشند . ايس‌ّدن‌ها گويند ، بالاتر از آنها مردمى هستند كه ، يك چشم دارند و در اينجا عنقاهائى طلا را حفظ ميكنند . گفته‌هاى ايس‌ّدن‌ها از سكاها بما رسيده و سكاها اين مردم را آريماسپ مينامند ، زيرا به زبان سكائى آريما بمعنى يك و اسپو بمعنى چشم است . تمام اين صفحات ، كه ذكر كرديم ، خيلى سردسير است و در سال هشت ماه سرماى سخت دوام دارد ، چنان كه اگر آبى به زمين بريزند ، خاك را گل نميكند ، مگر آتشى روشن كنند . دريا يخ مىبندد . در بوسفور كيمّرى نيز چنين است . بنابراين سكاهائى ، كه در اين طرف خندق سكنى دارند ، از روى يخ به آن طرف ميگذرند .\r\nدر باب مردمان هىپربرى سكاها و مردمان ديگر بىاطلاعند . گويند ، كه ايس‌ّدن‌ها اطلاعاتى در اين باب دارند ، ولى من گمان ميكنم ، كه آنها هم ندارند ، و الّا راجع به آنها هم سكاها چيزهائى مىگفتند ، چنان كه راجع بمردم يك چشم ميگويند . اسم هىپربرى را ، هسيود « 1 » و نيز همر « 2 » در حماسه اپىگون‌ها مىبرند ، اگر اين حماسه واقعا متعلق به همر باشد . . . ( كتاب 4 ، بند 32 ) . بعد\r\n\r\n\r\n","description":"","footnote":"\r\n( 1 ) -  Hesiode  ( شاعر يونانى از قرن هشتم ق . م ) .\r\n( 2 ) -  Homere  شاعر حماسى معروف يونان .\r\n","page_name":" 586 ","page_number":604},
  {"content":"\r\n\r\nهرودوت وارد مطالبى مىشود ، كه با موضوع يعنى قشون‌كشى داريوش بمملكت سكاها ملازم نيست ، ولى مقتضى است توضيح دهيم ، كه مقصود هرودوت از هىپربرى مردمانى است ، كه بعقيدهء يونانىهاى قديم در شمال اروپا يا قسمتهاى غير معلوم اروپا ، مانند روسيه شمالى و سوئد و نروژ و امثال آن‌ها ، در آن زمان ميزيسته‌اند .\r\n\r\nمذهب\r\nمورّخ مذكور راجع بمذهب سكاها چنين گويد ( كتاب 4 ، بند 59 ) : سكاها اين ارباب انواع را مىپرستند : 1 - تابيت‌تى ( يكى از آلهه يونانى ، كه در يونان هس‌تيا « 1 » ميناميدند ) . 2 - پاپاى ، خداى آسمان .\r\n3 - آپى ، خداى زمين و او را زن خداى آسمان ميدانستند . 4 - هىت‌سر ، خداى آفتاب . 5 - آرهيم‌پاسا ، خداى وجاهت ( آفروديت يونانىها ) . 6 - تاهيس‌ماساد ، خداى درياها . سكاها عادت ندارند معبد يا هيكل آلهه را بسازند ، باستثناى معبد و هيكل آرس « 2 » ( رب النوع جنگ ) . هراكل هم در نزد آنها مورد پرستش بود . سكاها براى اين آلهه قربانى ميكنند و حيوانات قربانى از ميان حيوانات اهلى و اسب‌ها انتخاب مىشوند ، ولى براى آرس قربانى انسان نيز جايز است ، بدين ترتيب ، كه از هر صد نفر اسير يكى را ميكشند و خون او را روى شمشيرى ، كه علامت اين خدا است ميريزند . قربان كردن خوك جائز نيست و كلية خوك نگاه نميدارند .\r\n\r\nعادات\r\nعادات جنگى آنها چنين است : « سكائى خون اوّل دشمنى را ، كه ميكشد ، مىآشامد و سرهاى مقتولين را براى پادشاه ميبرد ، زيرا قاعده بر اين جارى شده ، كه تا سر دشمن را نياورد ، سهمى از غنائم بوى نميدهند . پوست مقتولين را ميكنند و بعد آن را مانند دستمال استعمال ميكنند . بعضى از اين پوستها لباس ترتيب ميدهند . از سر دشمن ، كه خيلى مبغوض بوده ، كاسه‌اى درست ميكنند ، سكاهاى متموّل اين كاسه‌ها را به طلا ميگيرند و چون ميهمانى به منزل آنها آيد ، تمام اين كاسه‌ها را به او نشان داده گويند هريك از كاسه‌ها جمجمهء كدام يك از اقرباى آنها است ، كه جنگ كرده و مغلوب شده و هرقدر عدّهء چنين كاسه‌ها\r\n\r\n\r\n","description":"","footnote":"\r\n( 1 ) - ربّ النّوع اجاق خانواده .\r\n( 2 ) -  Ares . \r\n","page_name":" 587 ","page_number":605},
  {"content":"\r\n\r\nزيادتر باشد ، افتخارشان بيشتر است . همه ساله رئيس هر محل كاسه‌اى براى آشاميدن شراب تهيه مىكند و با اين كاسه فقط اشخاصى مىتوانند شراب بياشامند ، كه دشمنى را كشته باشند . اشخاصى ، كه هنوز اين كار نكرده‌اند ، در كنار مىنشينند و اين سرشكستگى بزركى است . بعض سكاها ، كه دشمنان زياد كشته‌اند ، از دو كاسه شراب مىآشامند و بايد از هر دو در آن واحد بياشامند . سكاها به تفأل عقيده دارند و فالگير در ميان آنها زياد است . وقتى كه پادشاه سكاها مريض مىشود ، سه نفر از معروفترين فال‌گيرها را حاضر ميكنند و آنها غالبا ميگويند ، كه فلان شخص قسم دروغ به آلههء خانهء پادشاه ياد كرده ، زيرا عادت سكاها بر اين است ، كه در مواقع مهم به آلههء خانه پادشاهى قسم ياد ميكنند . بر اثر اين حرف آن شخص را گرفته بمحاكمه مىكشند و فال‌گيرها او را متهم مىكنند . اگر متهم انكار كرد ، پادشاه از فال‌گيرها دو برابر عدّهء اوّلى دعوت مىكند و هرگاه آنها هم متهم را مقصر دانستند سر او را بريده مالش را بفال‌گيرها ميدهند ، ولى اگر اين فال‌گيرها متهم را بىتقصير دانستند ، فال‌گيرهاى ديگر دعوت ميشوند و ، در صورتى كه اكثريت اين فالگيرها متهم را بىتقصير دانستند ، فال‌گيرهاى اوّلى محكوم باعدام ميگردند .\r\nطرز اعدام فال‌گيرها چنين است : خاروخسك زياد در عرّابه جمع كرده آن را بگاوهائى مىبندند ، بعد دست‌وپاى فال‌گير را در قيد گذارده و دهن او را بسته روى خاروخسك مىنشانند و آن را آتش زده گاوها را ميرانند . فالگيرها در ميان آتش ميسوزند و گاوها هم بعضى سوخته ، برخى بالاخره فرار ميكنند . قاعده بر اين است ، كه پادشاه اولاد و احفاد چنين فال‌گيرها را هم معدوم مىكند ، ولى دست بزنان آنها نميزند . هرگاه سكاها با كسى عهدوپيمانى بقيد قسم ببندند ، چنين كنند : در كاسهء گلى شراب ميريزند ، بعد با چاقو يا آلت تيزى زخمى به بدن متعاهدين زده خون آنها را با شراب مخلوط ميكنند ، پس از آن شمشير و تير و زوبين را در شراب گذارده مشغول دعاخوانى ميشوند . چون اين مراسم به آخر رسيد ، از آن شراب متعاهدين و حضار عمده مىآشامند . ترتيب دفن پادشاه\r\n\r\n","description":"","footnote":"","page_name":" 588 ","page_number":606},
  {"content":"\r\n\r\nچنين است : پس از مرگ او فورا گودال چهارگوشى ميكنند ، شكم پادشاه متوفى را دريده از كندر و ادويهء معطر ديگر پر ميكنند و بدن او را موم ميگيرند ، بعد اين جسد را حركت داده بقسمتهاى مختلف مملكت ، كه تابع پادشاه است ، مىبرند ، تا بانتهاى مملكت ، كه موسوم به صفحهء گرّها است ، ميرسند . در آنجا جسد را در مقبرهء پادشاهان سكائى دفن ميكنند ، بعد يكى از زنان غيرعقدى پادشاه را با شربت‌دار ، آشپز ، مهتر ، خدمهء نزديك و قاصد او خفه كرده دفن مىكنند و پس از آن اسبها و نخستين زاده‌هاى حشم او را كشته با طلاآلات پادشاه دفن و تپه‌اى از خاك روى قبر ميسازند . هرقدر اين تپه بزرگتر باشد بهتر است ( اين تپه‌ها حالا معروف به كورگان است و در آن حفرياتى مىشود ، هرودوت در ضمن اين حكايت بطور معترضه گويد ، كه سكاها مس و نقره استعمال نميكنند . م . ) . اشخاصى ، كه باستقبال جسد پادشاه متوفى ميآيند ، بعلامت عزا قسمتى از گوش خود را بريده زلف‌ها را مىچينند و بدست راست ، پيشانى ، دماغ زخمهائى ميزنند و تيرهائى بدست چپ مىنشانند . پس از انقضاى يك سال سكاها چنين مىكنند : پنجاه اسب از طويله پادشاه بيرون آورده ميكشند ، بعد پنجاه نفر از خدمهء پادشاه متوّفى ، كه اصلا سكائى هستند ، برگزيده بقتل ميرسانند و جسد اين پنجاه نفر را بر اسبها استوار كرده بدين ترتيب سواره نظامى آراسته دور قبر پادشاه ميدارند . اين است مراسم دفن پادشاهان سكائى ، ولى سائر مرده‌ها را روى عرابه‌اى گذارده نزد اقرباى نزديك او مىبرند ، هركدام از آنها ضيافتى ترتيب ميدهد و ميّت هم سهمى از مأكولات و مشروبات ميبرد . اين حركت مرده از جائى به جائى چهل روز طول ميكشد و بعد او را دفن كرده سر و تن را مىشويند . در اين‌جا هرودوت از حمام‌هاى سكاها توصيفى كرده بعد ميگويد ( كتاب 4 ، بند 76 ) : « سكاها مانند سائر بربرها از اخذ عادات و آداب سائر ملل ، چه يونانى باشد و چه غير آن ، قوّيا احتراز ميكنند و قضيّهء آناخارسيس نامى را مثل مىآورند . اين شخص ، كه در يونان و جاهاى ديگر بسيار سياحت كرده بود ، مردى حكيم بشمار ميرفت ، ولى ، وقتى كه به وطن\r\n\r\n","description":"","footnote":"","page_name":" 589 ","page_number":607},
  {"content":"\r\n\r\nخود برگشت و خواست يكى از آداب يونانى ( جشن مادر آلهه ) را در نهان بگيرد ، پادشاه آگاه شد و او را كشت . امروز اگر كسى اسم اين شخص را در حضور سكاها ببرد گويند ، كه او را نمىشناسند » . مورّخ مذكور گويد ، كه سكاها بعض عادات يونانى را استهزاء مىكنند و مخصوصا ميخندند به اينكه يونانيها خداى شراب درست كرده‌اند و در عيد او مجالس شرب با غوغا و عربده‌هاى مستى ترتيب ميدهند .\r\n\r\nعدّهء نفوس ، طرز معيشت\r\nهرودوت گويد : عدّه سكاها معلوم نيست ، كه چيست . بعضى گويند زياد است و برخى آنها را قليل العدّه ميدانند . چيزهاى ديدنى در اين مملكت نيست ، جز رودهاى عظيم ، كه از آن ذكرى بالاتر شده « 1 » . سكاها مردمان فقير و بىبضاعت‌اند . غالبا با خانواده‌هاى خود روى اسبها حركت و از حشم گذران ميكنند . در تيراندازى ماهرند . زبان سكائى مختلف است ، زيرا سكاهاى غربى با آخرين سكاهاى شرقى بتوسط مترجم حرف ميزنند .\r\nراجع بخانوادهء سكائى عقائد نويسندگان قديم متشتّت است . هرودوت گويد ، كه بيش از يك زن نميگرفتند . بقراط گفته ، كه تعدّد زوجات بين آنها معمول بود .\r\nسترابون نوشته ، در ميان بعض طوائف سكائى زن اشتراكى است . راجع بغذاى سكاها بايد گفت ، كه پلين و سترابون بعض طوائف سكائى را آدم‌خوار دانسته‌اند ، ولى غذاى آنها غالبا شير گاو و گوشت گوسفند و ماديان بوده از حفرياتى ، كه در بعض قبرهاى سكائى كرده‌اند ، معلوم شده ، كه اين قبرها از زمان هرودوت نيست ، يعنى زمان آنها پائين‌تر ميايد . چيزهائى ، كه يافته‌اند ، اشياء آهنى است مانند : زره ، قمه ، نيزه و غيره . بعد ظروفى از مفرغ ، اسباب و ادوات خانه ، آينه ، گردن‌بند ، زينت‌هاى زنانه از شيشه ، طلا ، نقره ، كهربا و غيره ، كه از تجارت با يونان و روم يا از غارت تحصيل ميكردند . رويهمرفته حفرّيات در قبرهاى مذكور نشان ميدهد ، كه از حيث تمدّن در مرحله‌اى بسيار پست بوده صنايعى نداشته‌اند .\r\nراجع بنژاد آنها بايد گفت ، از چندى باينطرف اين عقيده قوّت يافته ، كه\r\n\r\n\r\n","description":"","footnote":"\r\n( 1 ) - مؤلّف بمناسبت راهى ، كه داريوش پيموده ، پائين‌تر ذكر كرده .\r\n","page_name":" 590 ","page_number":608},
  {"content":"\r\n\r\n( 12 ) - در و پنجرهء قصر داريوش اوّل ( بزرگ ) ، منظرهء درونى ( ديولافوا ، صنايع قديم ، جلد 2 ، گراور 16 )\r\n\r\n","description":"","footnote":"","page_name":" 591 ","page_number":609},
  {"content":"\r\n\r\nسكاها از مردمان مختلف تركيب شده بودند ، ولى عناصر آريانى در ميان آنها زياد بوده .\r\n\r\nسكائيّه از نظر سوق الجيشى\r\nچنين بودند ، بقول هرودوت ، مردمان سكائى ، كه در همسايگى يا نزديك مستعمرات يونانى ميزيستند . اخلاق و عادات آنها هم چنان بود ، كه شمه‌اى از آن ذكر شد . در خاتمه مقتضى است گفته شود ، با اينكه اين مردمان در درجهء بسيار پست تمدّن ميزيستند ، بعض صفات خوب را هم ، كه غالبا در مردم بدوى ديده مىشود ، دارا بودند . از جمله بايد اين صفات را دانست : شجاعت و مردانگى ، حس استقلال‌طلبى و علاقه‌مندى زياد بآزادى ، درستىقول و پيمان نشكستن . سكاها از چند حيث مردمان عربستان قديم را بخاطر مياورند : علاوه بر صفات مذكوره ، چنان كه در عهد قديم پادشاهى مقتدر نتوانست بدرون عربستان داخل شود ، هيچ دولت بزرگى هم نتوانست سكائيه را مطيع كند . جهات در هر دو جا معلوم است : كويرهاى بيحدّ و حصر و آفتاب سوزان در يكى ، دشت‌هاى بىپايان و سرما و گرماى فوق‌العاده در ديگرى ، نبودن شهرها و آبادى ، زندگانى بدوى ، فقر عمومى و فقدان آذوقه در هر دو . اين شرايط جغرافيائى و اقليمى هر قشون مهاجم را خسته و فرسوده ميكرد و بالاخره در بهترين صورتى بعقب‌نشينى آن با تلفات زياد منجر ميشد . اين نكته را مخصوصا در قشون‌كشى داريوش بچنين مملكت پهناورى بايد درنظر گرفت ، تا فهميد ، كه سفر جنگى او چه كار خطرناكى بوده و ، با وجود اين ، او توانسته است ، مقصود خود را تا اندازه‌اى انجام داده ، قسمت بزرگ قشون خود را سالما از اين مملكت بيرون برد .\r\n\r\nلشكركشى داريوش به سكائيّه\r\nچون راجع به اين موضوع اسنادى جديدا بدست نيامده و ، اگر ذكرى هم در كتيبهء بيستون راجع به سكاها شده ، خيلى مختصر و مجمل است و بعلاوه جاهائى از اين قسمت كتيبه خراب شده ، يگانه منبع مهم اطلاعات ما بر چگونگى اين لشكركشى منحصر است بنوشته‌هاى مورّخين عهد قديم و مخصوصا به كتاب هرودوت ، كه كيفيات را بتفصيل ذكر كرده .\r\nباوجوداين ، مضمون اين قسمت كتيبهء بزرگ بيستون را ذكر كرده بعد بگفته‌هاى هرودوت مىگذريم .\r\n\r\n","description":"","footnote":"","page_name":" 592 ","page_number":610},
  {"content":"\r\n\r\n\r\nنوشتهء داريوش\r\n( ستون پنجم ، بند 4 ) « 1 » « داريوش شاه ميگويد با لشكرم بمملكت سكاها رفتم . در سكائيه . . . دجله . . . . از دريا . . . .\r\nدر كشتىها « 2 » گذشتم به سكاها رسيده قسمتى را دست‌گير كردم آنها را در قيد نزد من آوردند و كشتم . . . . ( سكون‌خا ) نامى را دستگير كردم . . . .\r\nبكس ديگر ، چنان كه ارادهء من بود ، رياست دادم . بعد آن ايالت از آن من گرديد » .\r\n\r\nنوشته‌هاى هرودوت\r\nمورّخ مذكور گويد ( كتاب چهارم ، بند 83 - 124 ) « وقتى كه داريوش در تهيهء سفر جنگى بمملكت سكاها بود ، به اطراف مأمور فرستاده پياده و سوار ميخواست و در بوسفور تراكيه « 3 » پل ميساختند ، آرتابان ( اردوان ) پسر هيستاسپ و برادر داريوش به او گفت ، بمملكت سكاها مرو ، چه آنها فقيراند ، ولى داريوش حرف او را نشنيد و ، همين كه تداركات او تكميل شد ، از شوش حركت كرد . در اين احوال يك نفر پارسى اىىباز نام از داريوش خواستار شد ، كه يكى از سه پسر او را با خود نبرد ، زيرا پارسى مزبور اين پسر را خيلى دوست ميداشت . داريوش در جواب گفت ، خواهش تو چيز زيادى نيست و هر سه پسرت خواهند ماند . اىىباز مشعوف شد ، چه پنداشت ، كه داريوش هر سه پسر او را از خدمت نظامى معاف داشته ، ولى به زودى دريافت ، كه اشتباه كرده و مقصود داريوش اين بوده ، كه جسد آنها بماند ، زيرا بر اثر حكم داريوش ، هر سه پسر اىىباز را اعدام كردند .\r\nداريوش از شوش حركت كرده به كالسدون « 4 » ، كه در كنار بوسفور واقع است ، رسيد . در اين‌جا براى عبور از بوسفور پلى ساخته بودند و داريوش بكشتى نشسته نزد مردم كيانى ، كه بقول يونانيها وقتى مساكن معينى نداشتند ، رفت و از دماغهء آن ، درياى پنت « 5 » را تماشا كرد . اين دريا واقعا قشنگ است و از درياهاى ديگر ممتاز . طول آن 11100 و عرض آن در عريض‌ترين محل 3000 استاد است ولى معبر آن چهار استاد مىباشد ( استاد يونانى 185 مطر بود ) . اين معبر\r\n\r\n\r\n","description":"","footnote":"\r\n( 1 ) -\r\n H . C . Tolman . Ancient Persian Lexicon and texts . 1908 , p . 31 . \r\n( 2 ) - معنى اين كلمه درست معلوم نيست .\r\n( 3 ) - بوسفور امروزى ( بوغاز اسلامبول ) .\r\n( 4 ) -  Chalcedon  ( قاضىكوى ) .\r\n( 5 ) -  Ponte  ( درياي سياه ) .\r\n","page_name":" 593 ","page_number":611},
  {"content":"\r\n\r\nمصبّ دريا يا بوغازى است ، كه معروف به بوسفور مىباشد . در جائى ، كه پل را ساخته بودند ، طول بوسفور 120 استاد است . بوسفور تا پروپونتيد « 1 » امتداد دارد و پروپونتيد ، كه عرض آن پانصد و طول آن 1400 استاد است ، به هلّس‌پونت « 2 » اتصال مىيابد . عرض اين آخرى هفت و طولش چهار صد استاد است . هلّس‌پونت بدريائى اتصال مىيابد ، كه نام آن اژه « 3 » است » . در اينجا هرودوت شرح ميدهد ، كه چگونه اين درياها و بوغازها را اندازه گرفته و بعد گويد ( كتاب 4 ، بند 87 ) :\r\nداريوش ، پس از اينكه دريا را تماشا كرد ، بسر پل برگشت . آن را ماندروكل « 4 » نامى از اهل سامس ساخته بود . بعد بوسفور را هم تماشا و سپس امر كرد ، دو ستون از مرمر سفيد در ساحل آن نصب كنند و بر آنها اسامى تمام مردمان تابع را ، كه در قشون او بودند ، به زبان آسورى و يونانى بنويسند . در اين سفر جنگى عدّه‌اى از مردمان تابع با او بودند و قشون او بىبحرّيه بهفتصد هزار نفر و عدّهء كشتىها بششصد فروند بالغ بود . بعدها اهالى بيزانس اين ستونها را به شهر خود برده از آن قربانگاهى براى دو خداى خود ساختند و مرمرى را ، كه بر آن خطوطى به زبان آسورى نوشته بودند ، در نزديكى معبد ديونيس « 5 » در بيزانس انداختند . آن قسمت بوسفور ، كه سواحلش به حكم داريوش باهم اتصال يافته بود ، در وسط بيزانس و معبدى است ، كه در مدخل بوسفور واقع شده . داريوش را پل پسند آمد و بسازندهء آن هداياى زياد داده از هر چيز ده عدد بخشيد . قسمتى را از هداياى مزبور ماندروكل خرج يك پردهء نقاشى كرد ، كه تمام پل را نشان ميداد و مىنمود ، كه داريوش بر تخت بلندى نشسته و قشون او از پل عبور مىكند . اين پرده را او بمعبد هرا « 6 » داد و آن كتيبه‌اى داشت بدين مضمون : « پس از اتصال بوسفور ، كه ماهيهاى زياد دارد ، ماندروكل اين را به هرا بيادگار پل تقديم كرد . او در ازاى اين كار تاج افتخار بر سر نهاد و نام اهالى سامس را بلند داشت ، چه كار او\r\n\r\n\r\n","description":"","footnote":"\r\n( 1 ) -  Propontide  ( درياى مرمره ) .\r\n( 2 ) -  Hellesponte  ( بوغاز داردانل ) .\r\n( 3 ) -  Egee  ( بحر الجزاير ) .\r\n( 4 ) -  Mandrocle . \r\n( 5 ) -  Dionyse  ( بعقيدهء يونانىها ربّ النّوع شراب ) .\r\n( 6 ) - ( هرا ) بعقيدهء يونانيها ربة النّوع زمين بود .\r\n","page_name":" 594 ","page_number":612},
  {"content":"\r\n\r\nپسند داريوش شاه شد » . چنين بود آثارى ، كه سازندهء پل از خود گذاشت و داريوش پس از دادن هدايا به ماندروكل از پل به اروپا گذشت . قبل از آن به ينيانها امر كرد ، بكشتيها نشسته و درياى سياه را گرفته بالا بروند ، تا به ايستر « 1 » برسند و در آنجا منتظر او باشند ، تا بعد پلى روى رود مزبور بنا كنند . بحرّيه مركب بود از ينيانها و االيانها و اهالى هلّس‌پونت . اين كشتيها از مردم كيانى گذشته به ايستر رسيد و داخل رود مزبور گرديده بمسافت دو روز راه از دريا دور شد . در جائى ، كه رود بشعبه‌هائى تقسيم مىشود ، يونانيها پلى ساختند . اما داريوش پس از عبور از بوسفور به تراكيه داخل شده و از اينجا بسرچشمه‌هاى رودت‌آر رسيده در اين محل براى مدّت سه روز اردو زد . بقول مردم حول‌وحوش آب اين چشمه‌ها خواصّ طبى دارد و بر ضدّ خارش بدن انسان و اسب استعمال مىشود . عدّهء چشمه‌ها 31 است و همه از يك سنگ بيرون ميآيند . در اينجا داريوش اردو زده در ميان فراوانى استراحت كرد . بعد فرمود در اين محل ستونى برپا كنند و اين كتيبه را بنويسند : « از تمام رودها ، آب سرچشمه‌هاى ت‌آر گواراتر و سالم‌تر است . نامىترين كس ، داريوش پسر هيستاسپ ، شاه پارسيها و تمام قارّه ، با قشون خود بكنار اين چشمه‌ها آمد » . بعد داريوش حركت كرده برود ديگر موسوم به آرتسك ، كه از اراضى ( اودريس ) ها جارى است ، رسيد .\r\nدر اينجا محلى را بقشون خود نشان داده امر كرد ، هريك از سپاهيان ، كه از آن محل ميگذرند ، سنگى بگذارند . سپاهيان چنين كردند و ، وقتى كه داريوش حركت كرد ، تل‌هاى بزرگى از سنگ بر جا ماند . قبل از اينكه داريوش به ايستر برسد ، گت‌ها را باطاعت درآورد . اينها مردمى هستند ، كه بجاويدان بودن روح اعتقاد دارند . تراكىهاى سالمىدس و آنهائيكه بالاتر از دو شنر آپ‌پلنى « 2 » و مسامبرى « 3 » سكنى دارند و موسوم‌اند بمردم كيرميان و نيپ‌سى خودشان مطيع شدند ، امّا گت‌ها و نيز از تراكىها آنان ، كه رشيدتر و درست‌تر بودند ، جنگ كردند ، ولى\r\n\r\n\r\n","description":"","footnote":"\r\n( 1 ) - ايستر ، دانوب امروزى .\r\n( 2 ) -  Appolonie . \r\n( 3 ) -  Mesambria . \r\n","page_name":" 595 ","page_number":613},
  {"content":"\r\n\r\nزود شكست خورده سر اطاعت پيش آوردند . اعتقاد گت‌ها بجاويدان بودن روح چنين است ، كه ميگويند انسان با مرگ نميميرد ، بلكه بسوى خدائى ، كه سالموك‌سس نام دارد ، ميرود . بنابراين عقيده در هر پنجسال شخصى را از ميان خود بقرعه انتخاب كرده نزد ، او ميفرستند و رسول مأمور است چيزى را ، كه گت‌ها خيلى لازم دارند ، از خدا بخواهد . فرستادن رسول نزد سالموك‌سس چنين به عمل ميآيد :\r\nعدّه‌اى از گت‌ها صف كشيده با نيزه‌ها مىايستند . عدّهء ديگر از دو طرف دستها و پايهاى رسول را گرفته به هوا مياندازند ، بطورى كه او روى نيزه بيفتد .\r\nاگر رسول مرد ، مرگ او دلالت مىكند ، كه خدا نسبت به گت‌ها نظر مرحمت دارد و هرگاه نمرد ، ميگويند ، كه رسول شخصى است فاسد و ديگرى را انتخاب ميكنند . اينها عادت ديگرى نيز دارند ، كه چنين است . در حين رعدوبرق تيرهائى به آسمان انداخته ، خدا را تهديد ميكنند . گت‌ها خدائى را بجز خداى خود نميپرستند . بعد هرودوت شرحى در باب سالموك‌سس ميگويد و خلاصه‌اش اين است ، كه شخصى چنين نامى داشته و بنده بوده ، بعد ، چنان كه گويند ، او فيثاغورس « 1 » حكيم را ديده و عقيدهء او را ، پس از مراجعت به تراكيه ، در ميان گت‌ها منتشر كرده و درگذشته . در خاتمه مورّخ مذكور چنين اظهار عقيده مىكند : « من اين گفته‌ها را باور ندارم ، زيرا شخص مزبور خيلى پيش از فيثاغورس ميزيسته » .\r\nسپس هرودوت حكايت خود را دنبال كرده گويد ( همان‌جا ، بند 97 ) : گت‌ها ، كه چنين معتقداتى داشتند ، تابع پارسيها شده سپاه داريوش را پيروى كردند .\r\nداريوش به ايستر رسيده از آن عبور كرد و به ينيانها گفت ، پل را خراب كرده با سپاه بحرى دنبال من بيائيد . وقتى كه ميخواستند پل را خراب كنند ، ك‌اس « 2 » پسر اركساندر به داريوش چنين گفت : « شاها ، تو ميخواهى داخل مملكتى شوى ، كه در آن نه زراعتى خواهى يافت و نه شهرى . پس بگذار اين پل باقى بماند و محافظين آن را از كسانى قرار داده ، كه آن را ساخته‌اند . اگر به سكاها\r\n\r\n\r\n","description":"","footnote":"\r\n( 1 ) -  Phythagore . \r\n( 2 ) -  Coes . \r\n","page_name":" 596 ","page_number":614},
  {"content":"\r\n\r\n( 13 ) - روپوش ديوارهاى طالارها ( نقّاشى شىپيه )\r\n\r\n","description":"","footnote":"","page_name":" 597 ","page_number":615},
  {"content":"\r\n\r\nرسيده با بهره‌مندى كار را انجام داديم ، راه مراجعت خواهيم داشت و اگر نتوانستيم به آنها برسيم ، لااقل راه بازگشت تأمين شده است . من از آن نميترسم ، كه سكاها بما شكست دهند ، بيم آن دارم ، كه آنها را نيابيم و راه را گم كرده دوچار بليّاتى بزرگ شويم . اين پيشنهاد من نه براى فائدهء شخصى است و نه براى اينكه اينجا بمانم ، بلكه به نظر من صلاح شاه است » . داريوش را اين سخن بسيار خوش آمد و در جواب گفت : « اىلس‌بسى مهربان ، ( اين شخص از جزيرهء لس‌بس بوده ) وقتى كه من سالما برگشتم ، البته تو نزد من آى ، تا پاداشى به تو در ازاى پيشنهاد خوبى ، كه كردى بدهم » . بعد داريوش يك تسمهء چرمى برداشته شصت گره آن زد و جبابرهء ينيانى را خواسته به آنها چنين گفت : « ينيانها ، آنچه سابقا راجع به پل گفته بودم ، نسخ ميكنم . اين تسمه را بگيريد و از روزى ، كه من داخل سكائيّه ميشوم ، روزى يك گره باز كنيد . اگر پس از انقضاى اين مدّت من برنگشتم ، پل را خراب كرده باوطان خود برگرديد ، ولى تا آن زمان سعى و كوشش كنيد ، كه پل سالم بماند » داريوش اين بگفت و در حال حركت كرد .\r\nدر جلو سكائيه تراكيه است ، كه امتدادش تا دريا است . سكائيه از خليجى شروع مىشود ، كه تراكيه تشكيل كرده . در اينجا رود ايستر داخل سكائيه گرديده ، بعد به طرف مشرق برگشته رو بمصبّ ميرود . اين قسمت ، كه از ايستر شروع مىشود ، سكائيهء قديم است ( از اين عبارت معلوم است ، كه اينطرف رود ايستر نيز اراضى سك‌نشين بوده ) در اينجا هرودوت شرحى راجع به سكائيه نوشته ( همان‌جا ، بند 99 - 101 ) كه بعضا بالاتر ذكر شده و ماحصلش اين است : سكائيه از رود ايستر يا دانوب تا مملكت تاورها ( قريم امروزى ) امتداد مىيابد و از بوسفور كيمّرى ( بوغاز كرچ ) و درياچه م‌اتيد ( آزوو امروز ) تا رود تانائيس ( دن كنونى ) باز اراضى سكائى است . سكائيه مملكت چهارگوشى تشكيل مىكند ، كه اضلاعش تقريبا مساوى است . از ايستر تا بريستن يعنى از دانوب تا دنيپر ده روز راه است ، از اين رود تا درياچهء م‌اتيد همانقدر مسافت و از دريا تا مردم ملان‌خ‌لن ، كه\r\n\r\n","description":"","footnote":"","page_name":" 598 ","page_number":616},
  {"content":"\r\n\r\nبالاتر از سكاها سكنى دارند بيست روز راه . يك روز راه را هرودوت دويست استاد ميداند ، كه بمقياس امروز تقريبا سى و هفت كيلو مطر يا شش فرسخ مىشود .\r\nعرض سكائيه چهار هزار استاد و طول دو ضلعى ، كه از كنار دريا بدرون قارّه ميرود ، نيز همانقدر است . بنا بگفتهء هرودوت وسعت سكائيه اروپائى تقريبا معادل 130 فرسخ در 130 فرسخ بوده .\r\nبعد مورّخ مذكور گويد ( همانجا ، بند 102 ) : سكاها در مجلس مشورت به اين عقيده شدند ، كه با قشون عظيم داريوش جنگ كردن نتوانند و بر اثر اين عقيده رسولانى نزد پادشاهان همجوار فرستادند . پادشاهان مزبور هم ، پس از شنيدن خبر ورود داريوش بمملكت سكائيه ، درصدد اجتماع و مشورت برآمدند . اين‌ها پادشاهان تاورها ، آگاتيرس‌ها ، نورها ، آندروفاژها ( يا آدم‌خوارها ) ، ملان‌خ‌لن‌ها ، گلن‌ها ، بودين‌ها ، ساورومات‌ها ( يا سارماتها ) بودند . بعد هرودوت اخلاق و عادات هريك از اقوام مذكوره را شرح ميدهد ( كتاب 4 ، بند 103 ) : « عادات تاورها چنين است : ربّة النوعى را ميپرستند كه بعقيدهء آنها لمس نشده و او را اىفىژنى « 1 » دختر آگامم‌نن « 2 » ميدانند و هر يونانى را ، كه در دريا اسير كنند ، يا كشتى او بشكند و خود او بساحل افتد ، براى اين ربة النوع قربان ميكنند ، بدين ترتيب ، كه چماقى بسر او ميكوبند و بعد سر او را از بدن جدا كرده و جسدش را از كوه به زير افكنده سرش را بنوك ميخ چوبين ميزنند . هر دشمن ، كه بچنگ آنها افتد ، سرش را ريزريز ميكنند ، بعد هريك از آنها قطعه‌اى را بخانهء خود برده بدودكش بخارى خانه‌اش نصب مىكند و عقيده دارد ، كه اين قطعه در هوا خانه را محفوظ مىدارد . گذران تاورها از غارت و جنگ است . آگاتيرس‌ها به عكس اخلاق ملايمى دارند و با كمال ميل زينتهائى از طلا استعمال ميكنند . زن در نزد آنها اشتراكى است ، چه عقيده دارند ،\r\n\r\n\r\n","description":"","footnote":"\r\n( 1 ) -  Iphigenie . \r\n( 2 ) -  Agamemnon  ، برادر پادشاه داستانى مىسن و آرگس ، كه رئيس پهلوانان يونانى در جنگ ترووا بود .\r\n","page_name":" 599 ","page_number":617},
  {"content":"\r\n\r\nكه بدين ترتيب همه باهم برادر و خويش ميشوند و بغض و حسد از ميان آنها برميخيزد . در سائر چيزها مانند اهالى تراكيه‌اند . نورها در اخلاق مانند سكاها هستند . يك نسل قبل از سفر جنگى داريوش مارهاى زياد پديد آمده آنها را مستأصل كرد ، چنان كه مجبور شدند جلاى وطن كرده بمملكت بودين‌ها روند .\r\nگويند ، كه در ميان اين مردم سحره زياد است . سكاها و نيز يونانىهائى ، كه در سكائيه بوده‌اند ، حكايت كنند ، كه سالى يك دفعه هريك از نورها براى چند روز گرگ مىشود و بعد باز به صورت آدمى برميگردد . من اين گفته‌ها را باور ندارم ، ولى چنين ميگويند و سوگند به صحت آن ياد ميكنند . اخلاق آندروفاژها از اخلاق تمام مردمان وحشيانه‌تر است : نه راستى ميفهمند و نه قانونى دارند . اين مردم بدوى لباس سكائى ميپوشند ، ولى بزبانى مخصوص حرف ميزنند . از مردمان اين صفحات اينها يگانه مردمى هستند ، كه گوشت انسان در غذا استعمال ميكنند . ملان‌خ‌لن‌ها لباس سياه در بر ميكنند . به همين جهت آنها را چنين ناميده‌اند ( در زبان يونانى اين كلمه بمعنى سياه‌پوش است . م . ) . بودين‌ها مردمى پر جمعيت‌اند . چشمانشان برنگ آبى آسمانى است و موهايشان زرد . يك شهر چوبين در مملكت آنها است ، كه نامش گلن است . هريك از اضلاع ديوار شهر به اندازه سى استاد ( تقريبا يك فرسخ ) است .\r\nديوارهاى شهر بلند است و تماما از چوب ساخته شده . خانه‌ها و معابد را هم از چوب ساخته‌اند . در آنجا امكنهء مقدسهء آلهه يونانى با بت‌ها و محرابها و معابد وجود دارد و در هر دو سال جشنى براى ديونيس با مستى و عربده‌ها ميگيرند . اهالى اصلى گلن يونانيهائى بوده‌اند ، كه از شهرهاى تجارتى بدان‌جا رفته‌اند . بعض بودين‌ها به زبان سكائى و برخى به يونانى حرف ميزنند ، ولى شهر گلن به زبان مخصوصى تكلم مىكند . بودين‌ها مردم بدوى و گلنىها فلاحتى ميباشند . مملكت بودينها جنگلى است و در بزرگترين جنگل آنها درياچه‌ايست ، كه در ميان باتلاق‌ها واقع است . راجع به سارمات‌ها هرودوت داستانى ، كه شنيده ، بيان مىكند و مضمونش اين است : يونانىها با آمازونها ( يعنى با زنان سكائى ، كه مانند مردان به شكار\r\n\r\n","description":"","footnote":"","page_name":" 600 ","page_number":618},
  {"content":"\r\n\r\nو جنگ مىرفتند و پستان راست را مىبريدند تا بهتر تير اندازند ) جنگ كرده غالب شدند « 1 » . بعد اين آمازونها بمملكت سكاها درآمدند و پس از يكى دو جنگ سكاها فهميدند ، كه اينها زنند و با آنها ارتباط يافتند . بعد چون آمازونها اخلاق زنان سكائى را نمىپسنديدند ، يعنى از خانه‌نشينى بيزار بوده ميل بجنگ و شكار داشتند ، شوهرايشان را تحريك كردند ، كه از درياى آزوو گذشته بماوراء آن مهاجرت كند . آنها چنين كردند و مردم سارمات بوجود آمد . حالا هم زنان سارماتها بىشوهرانشان بجنگ و شكار ميروند . سارماتها به زبان سكائى حرف ميزنند ، ولى به لهجه‌اى ، كه از زمان قديم خراب شده ، چه زنهاى آمازونى نتوانسته‌اند زبان سكائى را كاملا فرا گيرند . راجع بزواج رسم آنها چنين است : دخترى تا دشمنى نكشد شوهر نكند . بعض دخترها پير ميشوند و شوهر نميكنند ، چه حاضر نيستند چنين كارى كنند . اين است گفته‌هاى هرودوت راجع بسكنهء سكائيه . بعد مورّخ مذكور حكايت خود را دنبال كرده چنين گويد ( كتاب 4 ، بند 118 ) : در حالى ، كه پادشاهان در محلى اجتماع كرده بودند ، فرستاده‌گان مردمان سكائى رسيده گفتند ، كه شاه پارسيها تمام آسيا را مسخر كرد و پلى در بوغاز بوسفور ساخته بقارّهء اروپا قدم نهاد . در اين‌جا اهالى تراكيه را مطيع و پلى در ايستر بنا كرد ، با اين نيت كه صفحات اينطرف رود مزبور را هم تسخير كند . از ما جدا نشويد ، تا متفقا با دشمن بجنگيم . اگر چنين نكنيد ، ما بايد جلاى وطن كنيم يا مطيع شويم ، زيرا اكر شما كمك نكنيد ، از ما چه كارى ساخته است . اگر خودتان را كنار گيريد ، وضع شما بهتر از وضع ما نخواهد بود . شاه پارس قصد شما را هم خواهد كرد ، چنان كه قصد ما را كرده . دليل مهمّ اين‌نظر آنكه ، اگر شاه پارس ميخواست\r\n\r\n\r\n","description":"","footnote":"\r\n( 1 ) - بقول ژوستن ( كتاب 2 ، بند 4 ) اين‌ها زنان سكائى بودند ، كه در كاپادوكيّه مىزيستند .\r\nعادت آنها بر اين بود ، كه مردان سكائى را بكشند يا بيرون كنند . كودكان ذكور را هم مىكشتند و كودكان اناث را نكاه مىداشتند ، ولى پستان راست آنها را مىسوزاندند ، تا تيراندازان ماهر شوند . از اين جهت يونانىها اين زنان را آمازون يعنى بىپستان ناميدند .\r\n","page_name":" 601 ","page_number":619},
  {"content":"\r\n\r\n( 14 ) - آسمانه ( سرادق ) شاهى ( فلاندن و كست ، ايران قديم ، گراور 154 )\r\nما را از جهت تجاوزات سابق مجازات كند ، اعلان ميكرد ، كه با مردم ديگر كار ندارد ، و حال آنكه از زمانيكه داخل قارّهء ما ( يعنى اروپا ) شده ، فورا به مطيع‌كردن مردمانى ، كه در سر راه او واقع شده‌اند ، پرداخته و تمام اهالى تراكيه و مردم همجوار ما ، گت‌ها را ، باطاعت درآورده .\r\nپادشاهان مشورت كردند و اختلاف در آرائشان حاصل شد . پادشاهان بودين‌ها ، گلن‌ها و سارمات‌ها براى همراهى حاضر شدند ، ولى پادشاهان آگاتيرسها ، نورها ، آندروفاژها ، ملان‌خ‌لنها و تاورها گفتند : اگر شما اوّل\r\n\r\n","description":"","footnote":"","page_name":" 602 ","page_number":620},
  {"content":"\r\n\r\nمبادرت بجنگ با پارسىها نكرده بوديد ، ما خواهش شما را مىپذيرفتيم ، ولى شما ، بىاينكه ما را مطلع داشته باشيد ، بمملكت آنها حمله برده در آن‌جا ، تا زمانيكه ارادهء خدايان بود ، حكومت كرديد و بعد بارادهء آنان رانده شديد ، ولى ما هيچ‌گاه پارسىها را آزار نكرده‌ايم و حالا هم جنگى با آنها نداريم . اگر پارسيها بمملكت ما بيايند ، ما هم راحت نخواهيم نشست ، ولى عجالة ما ساكت مانده ناظر خواهيم بود . گمان ميكنيم ، كه طرف پارسيها شما هستيد ، نه ما ( همان‌جا ، بند 119 ) .\r\nسكاها پس از اين جواب مصمم شدند ، كه داخل جنگ نشده با حشم خود عقب نشينند ، چاههاى عرض راه و چشمه‌ها را كور و آنچه روئيدنى است نابود كنند .\r\nبيكى از دسته‌ها ، كه رياست آن با سكوپاسيس پادشاه بود ، سارمات‌ها هم ملحق شدند و قرار شد ، كه اگر شاه پارس برود تانائيس ( دن كنونى ) حمله و به طول درياچه م‌اتيد حركت كند آنها فرار كنند و اگر عقب نشيند پيش بروند . آنهائيكه چنين تصميم كردند ، قسمتى از اهالى سكائيه محسوب ميشدند ، از دو قسمت ديگر سكاهاى پادشاهى بزرگترين در تحت رياست ايدان تيرس و كوچكترين در تحت فرماندهى تاگساكيس باهم اتصال يافتند و با گلن‌ها و بودين‌ها متحد شده قرار دادند ، كه در جلو لشكر پارس موافق اين نقشه حركت كنند : اولا داخل ممالكى شوند ، كه از دخول بجنگ خوددارى كرده‌اند ، با اين مقصود ، كه آنها را مجبور كنند ، داخل جنگ گردند و ، اگر طوعا نمىخواهند با پارسىها بجنگند ، كرها وارد جنگ شوند . ثانيا اگر در مجلس مشورت قرار دادند ، بممالك خود برگردند ، بمتصرّفات خود برگردند .\r\nپس از اين تصميم سكاها باستقبال قشون داريوش شتافته بهترين سوارهاى خود را براى اين مقصود فرستادند ، و عرابه‌هايشانرا با زنان و اطفال و تمام حشم به طرف شمال حركت داده با خود فقط آنقدر حشم نگاهداشتند ، كه براى قوت روزانه لازم داشتند ( همان‌جا ، بند 121 ) . سوارهاى سكائى در جائى ، كه سه روز راه تا ايستر ( دانوب كنونى ) بود حمله بقشون داريوش كردند . اين دسته بمسافت\r\n\r\n","description":"","footnote":"","page_name":" 603 ","page_number":621},
  {"content":"\r\n\r\nيك روز راه از لشكر داريوش اردو زده آنچه روئيدنى در پيش داشت معدوم كرد . در اين حال پارسيها چون سوارهاى سكائى را ديدند ، حمله كردند و سكاها عقب نشستند . پارسىها يك قسمت از سه قسمت مذكور را تعقيب و به طرف رود تانائيس حركت كردند . وقتى كه سكاها از اين رود گذشتند ، پارسىها نيز از آن عبور كرده پيش رفتند ، تا بمملكت سارمات‌ها و بودين‌ها رسيدند . در تمامى اين خطّ پارسيها چيزى نيافتند ، كه معدوم كنند ، چه سكاها قبلا نابود كرده بودند ، ولى وقتى ، كه باراضى بودين‌ها رسيدند ، يك قلعهء چوبين در آنجا يافته آن را آتش زدند . بعد پارسيها باز سكاها را تعقيب كرده و از اراضى بودين‌ها گذشته داخل بيابانهاى خالى از سكنه شدند . اين صفحهء خالى بمسافت هفت روز راه امتداد دارد ، بالاتر از اين صفحه تيس ساگت‌ها سكنى دارند و در زمين اين‌ها چهار رود شروع مىشود : ليك ، اآر ، تانائيس ، سيرگيس ( سوّمى دن است و چهارمى دنتس امروزى « 1 » اوّلى و دوّمى را نتوانسته‌اند درست تطبيق كنند م . ) . وقتى كه داريوش وارد صفحات خالى از سكنه گرديد ، توقف كرد و در كنار رود اآر اردو زد . بعد هشت ديوار عظيم ، كه مسافت هريك از ديگرى قريب به شصت استاد بود ( تقريبا يازده كيلومطر ) بساخت . خرابه‌هاى اين ديوارها در زمان من باقى است ( كتاب 4 ، بند 124 ) . در اين وقت ، كه داريوش مشغول ساختن اين ديوارها بود ، سكاهائى كه تعقيب ميشدند ، از بالا دور زده به سكائيه برگشتند . بدين ترتيب آنها از نظر دشمن نابود شدند و ديگر كسى آنها را نديد . در اين احوال داريوش ديوارها را نيمه تمام گذاشته به طرف غرب رفت ، چه پنداشت ، كه سكاها به طرف غرب فرار ميكنند . با حركت سريع داريوش مجددا به سكائيه رسيد و به دو قسمت ديگر از قشون سكائى برخورده آنها را تعقيب كرد و سكاها بمسافت يك روز راه عقب نشسته بصفحاتى ، كه داخل جنگ نشده بودند ، رفتند . توضيح آنكه در ابتداء داخل مملكت ملان‌خ‌لن‌ها شده آن را غارت كردند . پارسىها هم بعد از سكاها داخل\r\n\r\n\r\n","description":"","footnote":"\r\n( 1 ) -  Donetz . \r\n","page_name":" 604 ","page_number":622},
  {"content":"\r\n\r\nشده بغارت پرداختند . بعد سكاها داخل خاك آندروفاژها شده آن را هم غارت كردند و به خاك نورها رفتند . سپس به طرف آگاتيرس‌ها شتافتند . اينها رسولانى نزد سكاها فرستاده تهديد كردند ، كه اگر از حدود آنها بگذرند جنگ خواهند كرد و قشونى بسرحد فرستادند ، امّا ملان‌خ‌لن‌ها ، آندروفاژها و نورها ، وقتى ، كه سكاها و پارسيها داخل خاك آنها شدند ، تهديد سابق خود را فراموش كرده رو بهزيمت نهادند ( تهديد اين بود ، كه اگر پارسيها قصد ما را داشته باشند ، داخل جنگ خواهيم شد ) ولى آگاتيرس‌ها براى جنگ حاضر شدند و بر اثر آن سكاها داخل خاك آنها نشده بمملكت خودشان گريختند و پارسيها از پى آنها تاختند . چون عقب‌نشينى سكاها و تعقيب پارسيها نهايت نداشت ، داريوش سوارى نزد ايدان تيرس پادشاه سكائى فرستاد ، تا اين پيغام را برساند : « چرا تو فرار ميكنى ، و حال آنكه ميتوانى يكى از دو شق را اختيار كنى . اگر پندارى ، كه ميتوانى در مقابل لشكر من پافشارى ، بايست ، سرگردان مباش و جنگ كن . هرگاه خودت را ضعيف‌تر از آن ميدانى ، باز بايست و براى مذاكرات نزد آقايت با آب و خاك بيا » ( آب و خاك ، بقول هرودوت ، علامت اطاعت بود ) . در جواب اين پيغام پادشاه مزبور گفت :\r\n« اى پارسى ، من هيچگاه از ترس فرار نكرده‌ام و حالا هم فرار من از ترس نيست .\r\nكاريكه حالا ميكنم ، با كار زمان صلح تفاوتى ندارد . امّا چرا عجله نميكنم با تو در جنگ شوم ؟ جهت اين است ، كه در مملكت ما نه شهرهائى هست ، نه زمينهاى زراعتى و نه باغاتى . بنابراين ، چون ترس از غارت و خرابى نداريم ، عجله هم بجنگ كردن نداريم . اگر ميخواهيد جنگ را تسريع كنيد ، مقبرهء نياگان ما را بيابيد و بخواهيد ، كه آن را برافكنيد . آنگاه خواهيد ديد ، كه ما جنگ ميكنيم يا نه .\r\nزودتر از آن جنگ نخواهيم كرد ، چه براى ما جنگ فائده ندارد . صاحبان من ، زوس است ، كه جدّ من مىباشد و هيس‌تيا ، كه ملكهء سكائيه است « 1 » ، بجاى آب و خاك براى تو هدايائى خواهيم فرستاد ، كه شايان تو باشد . امّا از اين بابت ، كه تو خود را\r\n\r\n\r\n","description":"","footnote":"\r\n( 1 ) - هرودوت اسم يونانى خدايان سكائى را ذكر كرده .\r\n","page_name":" 605 ","page_number":623},
  {"content":"\r\n\r\nآقاى من ميخوانى ، تفريغ حساب خواهيم كرد ( همانجا ، بند 127 ) » . چنين بود جوابى ، كه دادند و پادشاهان سكائى در غضب شدند ، از اينكه ميخواهند آنها را برده كنند ( مقصود هرودوت از برده مطيع است ) و قسمتى را ، كه فرمانده آن سكوپاسيس بود ، نزد ينيانهائى ، كه پل را حفظ ميكردند ، فرستادند ، تا با آنها داخل مذاكرات شوند . قسمتهاى ديگر تصميم كردند ، بر اينكه ديگر عقب ننشينند و هر زمان ، كه پارسيها درصدد جمع‌آورى آذوقه برميآيند ، حمله كنند . سوارهاى سكائى بر سواره نظام پارسى برترى داشتند و آنها را هزيمت ميدادند ، ولى همين كه به پياده نظام پارس ميرسيدند ، فرار ميكردند . شبها هم سكاها حمله ميكردند .\r\nخيلى غريب به نظر خواهد آمد ، اگر بگوئيم ، كه صداى خرها و منظرهء قاطرها كمكى براى پارسيها بود ، چه در مملكت سكاها خر و قاطر بواسطه سرماى فوق‌العاده وجود ندارند و اسبهاى سكائى از صداى خر و منظرهء قاطر رم كرده فرار ميكردند ، ولى بايد گفت ، كه كمك اين حيوانات براى مدت كمى بود . سكاها براى اينكه پارسيها را بيشتر در سكائيه نگاهدارند و آذوقهء آنها تمام شود ، گاهى بحيله‌هائى متوسّل ميشدند و حشم خود را در جائى گذارده بجاى ديگر ميرفتند و پارسيها حشم را بغنيمت برده شاد ميگشتند . بالاخره داريوش در موقع مشكلى واقع شد ، چه آذوقه كم آمد . پادشاهان سكائى اين نكته را دريافتند و براى داريوش هدايائى فرستادند ، كه عبارت بود از يك پرنده ، يك موش ، يك وزغ و پنج تير . پارسيها معنى اين هدايا را پرسيدند و رسولان جواب دادند ، كه ما فقط مأموريم ، هدايا را داده برگرديم . اگر شما زيركيد ، خودتان معنى اين هدايا را دريابيد . پارسيها پس از آن شور كردند . داريوش را عقيده اين بود ، كه سكاها با آب و خاك تسليم ميشوند ، چه موش در خاك زندگانى كند و وزغ در آب . پرنده باسب از همه‌چيز شبيه‌تر است و پنج تير علامت اين است ، كه سكاها شجاعت خودشانرا هم تسليم ميكنند ، ولى گبرياس تعبير ديگرى كرد و گفت سكاها ميخواهند بگويند :\r\n« پارسيها ، اگر نتوانيد چون پرنده بپريد ، مانند موش به زمين رويد و مثل وزغ\r\n\r\n","description":"","footnote":"","page_name":" 606 ","page_number":624},
  {"content":"\r\n\r\nدر درياچه‌ها بجهيد ، بخانه‌هاى خودتان ديگر برنخواهيد گشت ، و از تيرهاى ما خلاصى نخواهيد داشت » . در اين احوال قسمتى از سكاها ، كه مأمور حفظ درياچهء م‌اتيد بودند و بعد مأموريّت داشتند با ينيانها ، يعنى حافظين پل ، داخل مذاكرات شوند ، به پل رسيده چنين گفتند : « ينيانها ، اگر حاضريد حرف ما را گوش كنيد ، ما آزادى براى شما آورده‌ايم . داريوش بشما امر كرده پل را در مدّت دو ماه حفظ كنيد و ، اگر او در اين مدّت برنگشت . بخانه‌هاى خودتان برگرديد .\r\nاگر اكنون چنين كنيد ، نه پيش او مقصر خواهيد بود و نه پيش ما . در اينجا مدّت معين را بمانيد و بعد به وطن خود برگرديد » . ينيانها وعده كردند ، كه چنين كنند و سكاها فورا برگشتند . از طرف ديگر سكاهائى ، كه در مملكت خودشان مانده بودند ، پس از فرستادن هدايا پياده و سوارهاى خود را براى جنگ با داريوش حاضر كردند . در اين احوال از ميان صفوف آنها خرگوشى دويد و سكاها كار جنگ را گذاشته از عقب او دويدند . همهمه و غوغا توجّه داريوش را جلب كرد و پس از اينكه جهت را فهميد ، روى بمصاحبين خود كرده چنين گفت « اين مردم بما با نظر بىاهميتى مينگرند و اكنون براى من روشن شد ، كه تعبير گبرياس صحيح است . بنابراين بايد خوب فكر كرد ، كه راه بازگشت خود را چگونه تأمين كنيم » . گبرياس در اينموقع چنين گفت : « شاها ، فقر اين مردم را من سابقا هم شنيده بودم و حالا من در اين باب يقين حاصل كردم ، چه مىبينم ، كه ما را استهزاء مىكنند . بنابراين تصوّر مىكنم ، كه چنين كنيم : همين كه شب در رسيد آتش‌ها را روشن كرده و آن قسمت لشكر را ، كه كمتر از همه مىتواند تحمل سختيها را كنند ، در محل گذارده تمام خرها را ببنديم و زود حركت كرده به ايستر برسيم ، قبل از اينكه سكاها براى خراب كردن پل به اين رود رسيده و ينيانها مبادرت بكارى كرده باشند ، كه فناى ما در آن است » . داريوش ، همين كه شب در رسيد ، موافق اين عقيده رفتار كرده ضعفا را از جهت ضعف آنها در محل گذاشت ، يعنى بفناى حتمى سوق داد و ، بعد از روشن كردن آتش‌ها ، حركت كرد .\r\n\r\n","description":"","footnote":"","page_name":" 607 ","page_number":625},
  {"content":"\r\n\r\n( 15 ) - تخت‌جمشيد ، جدال شاه با حيوان افسانه‌اى ، حجّارى برجستهء قصر نمرهء 8 ( فلاندن و كست ، ايران قديم ، گراور 152 )\r\n\r\n","description":"","footnote":"","page_name":" 608 ","page_number":626},
  {"content":"\r\n\r\nروز ديگر ايرانيهاى ضعيف چون ديدند ، كه آنها را بخودشان واگذارده‌اند ، دستهاى خود را به طرف سكاها دراز كرده امان خواستند و سكاها از قضيه آگاه شده بتعقيب قشون داريوش پرداختند ، ولى ، چون بهتر از پارسيها راهها را ميشناختند ، از راه نزديك حركت كردند و ، بىاينكه به پارسيها برخورند ، زودتر از آنها به ايستر رسيدند . پس از آن به ينيانها چنين گفتند : « دو ماه مدّتى ، كه براى شما معين شده بود ، سرآمده . حالا پل را خراب كرده به وطن خودتان برگرديد و از آزادى خود برخوردار گشته خدايان سكائى را شكر كنيد . آنكس ، كه آقاى شما بود ، حالا ديگر از دست ما جان بدر نبرد . ينيانها مجلسى براى مشورت آراستند . ميل‌تياد « 1 » رئيس دستهء خرسونس « 2 » كه در هلّس‌پونت واقع است ، عقيده داشت ، موافق نظر سكاها رفتار شود . در ابتداء ينيانها اين عقيده را پسنديدند ، ولىهيس‌تيه « 3 » ، كه يكى از جبابره بود ، گفت : ما اگر حالا هركدام امير شهرى هستيم از پرتو داريوش است ، و الّا در هر قسمتى از يونان حكومت ملى را بر حكومت يكنفر ترجيح ميدهند . بنابراين ، اگر داريوش مضمحل شود ، بر ضرر ما خواهد بود اين نطق باعث شد ، كه حضار از عقيدهء اوّلى برگشته با هيس‌تيه همراه شدند .\r\nشش نفر از جبابرهء هلّس‌پونت و چهار نفر از جبابرهء ينيانى و يكنفر از جبابرهء االيانى ، كه در اينجا بودند رأى دادند ، كه بمانند و پل را خراب نكنند ، ولى به اين شرط : قسمتى را از پل ، كه بساحل سكائى اتصال دارد ، تا يك تيررس با دو مقصود خراب كنند . اوّلا تا سكاها ببينند ، كه يونانيها موافق ميل آنها رفتار كرده‌اند و بقوّهء جبرّيه متوسّل نشوند و ديگر آنكه باينطرف ايستر تجاوز نكنند .\r\nپس از آن هيس‌تيه به سكاها جواب داد ، ما چنان كنيم ، كه شما خواهيد و خودتان مىبينيد ، كه يك قسمت پل خراب شده است . حالا شما زود برگرديد و پارسيها را معدوم كرده انتقام خود و ما را از آنها بكشيد . سكاها حرفهاى هيس‌تيه را باور كرده به قصد حمله به پارسيها شتافتند ، ولى آنها را نيافتند ، چه قشون پارس\r\n\r\n\r\n","description":"","footnote":"\r\n( 1 ) -  Miltiade  اين همان كسى است ، كه بعد در جنگ ماراتن رئيس قشون يونانى بود .\r\n( 2 ) -  Chersonese . \r\n( 3 ) -  Histiee . \r\n","page_name":" 609 ","page_number":627},
  {"content":"\r\n\r\nراهى را اختيار كرده بود ، كه سكاها مراتع آن را خراب كرده بودند و سكاها از راهى حركت ميكردند ، كه مرتع داشت . پارسيها اين راه را از اين جهت اختيار كرده بودند ، كه آثارى از زمان آمدنشان به سكائيه در آنجاها باقى بود و سكاها به راه ديگر بدين سبب افتادند ، كه تصوّر ميكردند ، براى مراتع اين راه را پارسيها ترجيح خواهند داد . همين كه پارسيها به ايستر رسيده پل را از طرف ساحل خراب شده ديدند ، متوحش گشتند ، چه تصوّر كردند ، كه ينيانها رفته‌اند . در لشكر داريوش يك نفر مصرى بود ، كه آواز رسا داشت . به حكم داريوش او بكنار ايستر رفته هيس‌تيه جبار مىلت را صدا كرد و او در حال جواب داده ، كشتىها را براى عبور داريوش و قشون او حاضر كرد و پل را بساحل رود اتصال داد . بدين ترتيب قشون پارسى نجات يافت . از طرف ديگر سكاها در جستجوى پارسيها بودند ، ولى آنها را نيافتند و بعد ، كه از قضيه مطلع شدند ، اين عقيده را راجع به ينيانها حاصل كردند : « ينيانها ، اگر آزاد باشند ، ترسوهاى پستى هستند و ، اگر به نظر بندگان به آنها بنگريم ، خائن‌ترين مردم‌اند و خواهند ، كه هميشه بنده بمانند » . از تراكيه داريوش به سس‌تس « 1 » ، كه در خرسونس است ، درآمد و از آنجا به آسيا عبور كرده مگابيز را با هشتاد هزار نفر سپاهى در اروپا گذاشت . راجع به اين مگابيز چنين گويند : روزى ، كه داريوش ميخواست انار بخورد ، انارى پاره كرد و برادر او آرتابان ( اردوان ) گفت : « شاها ، چه ميخواستى بعدّه دانه‌هاى اين انار داشته باشى ؟ » داريوش جواب داد : « به اين عدّه مگابيز » « 2 » اين مگابيز از خود يادگارى با اين سخن در هلّس‌پونت گذارده : روزى در بيزانس به او گفتند ، كه اهالى كالسدون ( قاضى كوى كنونى ) اين زمينها را هفده سال قبل از بيزانسيها متصرف بودند ، او در جواب گفت : « يقينا اهالى كالسدون در اين مدّت كور بوده‌اند ، كه چنين اراضى را اشغال كرده‌اند و الّا اراضى بهترى را متصرف شده بودند » . مگابيز با لشكر خود مشغول مطيع كردن\r\n\r\n\r\n","description":"","footnote":"\r\n( 1 ) -  Sestos . \r\n( 2 ) - مگابيز ، چنان كه در فوق گفته شد ، يونانى شدهء بغابوخش است ، كه يكى از همدست‌هاى داريوش در قتل بردياى دروغى بود .\r\n","page_name":" 610 ","page_number":628},
  {"content":"\r\n\r\nسكنه‌اى ، كه بر ضد پارسيها بودند ، گرديد و تا ولايت ونت‌ها « 1 » ، كه در ساحل آدرياتيك است ، پيشرفت . تمام طوائف تراكيه و مقدونى مطيع گشتند و فقط پرنتىها « 2 » مقاومت كردند ، ولى بالاخره آنها هم مطيع شدند ( كتاب 4 ، بند 128 - 144 ) . بعد هرودوت گويد ، وقتى كه مگابيز به اين كارها مشغول بود ، سفر جنگى بزرگى به ليبيا پيش آمد . مورّخ مذكور در اين‌جا قضيه‌اى را شرح ميدهد ، كه راجع به آرك‌زيلاس پادشاه سيرن و آرياند والى ايران در مصر است و ما بالاتر ذكر كرده‌ايم ، چه از تلف‌شدن گاو مقدس مصريها محقق است ، كه داريوش در 517 ق م بمصر رفته ، و حال آنكه سفر جنگى داريوش را بمملكت سكاها به 514 ق . م معطوف ميدارند . پس به ترتيب تاريخ قضاياى سيرن و برقه ، و رفتن داريوش بمصر مقدم است .\r\n\r\nرفتن داريوش بسكائيه آيا راست است ؟\r\nراجع به اين لشكركشى مفاد نوشته‌هاى هرودوت چنان است ، كه ذكر شد . گفته‌هاى مورّخ مذكور در جاهاى كمى آميخته بداستان‌سرائى است ، مانند هدايائى ، كه پادشاهان سكائى ، بقول هرودوت ، براى داريوش فرستاده‌اند و تعبيرى ، كه كرده‌اند و نيز اثرى ، كه دويدن خرگوش از ميان صفوف سكائى در داريوش كرده . اين قسمتها اهميتى ندارد ، چه در نوشته‌هاى هرودوت اين نوع گفته‌ها زياد و جهتش اين است ، كه در اطراف وقايع مهم هميشه چنين چيزها گفته شده و مورّخ مذكور آنچه را كه شنيده ضبط كرده . مسئلهء اساسى اين است ، كه آيا اصل واقعه ، يعنى لشكر كشى داريوش بمملكت سكاها ، چنان كه هرودوت شرح داده ، حقيقت داشته يا نه ؟\r\nدر اين باب از كتب نويسندگان قديم بجز سترابون ديده نميشود ، كه ترديدى در صحت اين موضوع اظهار شده باشد ، ولى محققين جديد راجع به اين مسئله دو نظر متضادّ اتخاذ كرده‌اند . بعضى مانند مسپرو « 3 » اين واقعهء مهم را ذكر كرده‌اند و برخى ، مانند نلدكه « 4 » ، پس\r\n\r\n\r\n","description":"","footnote":"\r\n( 1 ) -  Venetes . \r\n( 2 ) -  Perinthiens . \r\n( 3 ) -\r\n Maspero . Histoire Ancienne des Peuples de L'Orient . Paris . 1878 . \r\n( 4 ) -\r\n Noldeke . Etudes Historiques sur la Perse Ancienne , p . 56 . Paris . 1896 . \r\n","page_name":" 611 ","page_number":629},
  {"content":"\r\n\r\nاز اشاره به اين موضوع صراحتا نوشته‌اند ، كه اين حكايت هرودوت افسانه است ، زيرا داريوش با لشكرى چنين عظيم ( 000 ، 700 نفر ) به زحمت ميتوانست از رود دنيستر « 1 » بگذرد ، چه رسد باينكه تا دن رانده و حتى از آن هم گذشته باشد و الا در بيابان‌هاى سكائيه با تمامى قشونش ، از جهت بدى راهها و فقدان آذوقه ، نيست در بيابان‌هاى سكائيه با تمامى قشونش ، از جهت بدى راهها و فقدان آذوقه ، نيست و نابود ميشد . در اينكه اين كار داريوش ، چنان كه هرودوت آن را شرح داده ، كارى بوده فوق‌العاده و حتى ميتوان گفت ، كه در تاريخ بىنظير است ( زيرا نه اسكندر داخل سكائيه شد و نه هيچيك از قياصرهء روم و در عهد متوسط و جديد هم بچنين لشكركشى و دور شدن از تكيه‌گاه قشون در بيابان‌هاى لم يزرع برنميخوريم ) باوجوداين نميتوان باور داشت ، كه نوشته‌هاى هرودوت ، با آن شرح وبسط كه ذكر شد ، تماما اختراع خود او است ، يا مفاد نوشته‌هاى بىاساس نويسندگانى ، كه قبل از هرودوت بوده‌اند ، و او از كتب آنها استفاده كرده . مركز ثقل ترديدى ، كه بعض محققين جديد اظهار ميدارند ، در اين‌جا است ، كه ميگويند با قشون هفتصد هزار نفرى ممكن نبود داريوش اين مسافت را به پيمايد . اين‌نظر را نميتوان صحيح ندانست ، ولى آيا بايد ارقامى را ، كه هرودوت ذكر كرده ، حتما صحيح دانست ؟ گمان ميكنيم جواب منفى است ، زيرا ارقام اغراق‌آميز در نوشته‌هاى هرودوت و مورّخين ديگر عهد قديم زياد است و آنچه راجع بتاريخ قديم ايران مىباشد ، مواردش در جاى خود كرارا مشاهده خواهد شد . بنابراين ظنّ قوى اين است ، كه هرودوت در اين‌جا هم مانند موارد جنگ‌هاى ايران و يونان در ارقام مبالغه كرده ، يعنى قشون داريوش هفتصد هزار نفر نبوده و شايد به هفتاد و هشتاد هزار نفر ميرسيده . ثانيا تمامى اين قشون هم سرتاسر سكائيه را نپيموده ، زيرا خود هرودوت گويد : فقط قسمتى از قشون پارس سكاها را تعقيب كرده برود تاناايس ( دن امروزى ) رسيد و از آن گذشت . ثالثا كتزياس « 2 » گويد : قبل از عزيمت به سكائيه ، داريوش به آريارمن « 3 » والى كاپادوكيّه امر كرد ، تحقيقاتى در باب سكائيه كند و او\r\n\r\n\r\n","description":"","footnote":"\r\n( 1 ) -  Dniester  ( رودى ، كه در بسارا بىجارى است و بدرياى سياه ميريزد ) .\r\n( 2 ) -  Gilmor  ژيل‌مر ، قطعهء 30 ، بند 47 .\r\n( 3 ) -  Ariaramna . \r\n","page_name":" 612 ","page_number":630},
  {"content":"\r\n\r\nيك سفر جنگى مختصر بعرض درياى سياه با سى كشتى و عدّهء كمى از سپاهيان به سكائيه كرده چند نفر اسير آورد ، كه در ميان آنان مارساگت « 1 » نامى برادر يكى از رؤساء سكاها بود و او اطلاعات مهمى به داريوش در باب سكائيه داد . بنابراين قبل از عزيمت به سكائيه ، داريوش ميدانسته ، در چه فصل بايد داخل اين مملكت بشود و در اين صورت بهار را نمىگذاشت ، تا در تابستان داخل سكائيه گردد . در بهار اين صفحات ، يا چنان كه اكنون گويند ، اين ستپ‌ها پر از علف است و علف چنان قوّت دارد ، كه گويند ، در بعض جاها سوار در آن ديده نميشود . اما اينكه سكاها تمامى روئيدنىها را معدوم كرده باشند ، باوركردنى نيست ، زيرا اين كار از قوّهء آنان خارج بوده . مملكتى ، كه بقول هرودوت و موافق اطلاعات جغرافيائى كنونى ، وسعتش 133 فرسخ در 133 فرسخ است ، چگونه ممكن بود عارى از علف شود ، مگر اينكه زمين را زيروزبر كرده باشند و اين امرى بوده محال در مقابل دشمنى نيرومند و مهاجم ، كه با سرعت پيش ميرفته . از اين‌جا منطقى است استنباط كنيم ، كه علوفه براى مال‌هاى بنه و حمل آذوقه به قدر كفايت يافت ميشد . اما آذوقه را داريوش براى دو ماه با خود برداشته بود و با بودن آسياى صغير و بنادر شمالى آن و نيز بوسفور و داردانل در اختيار او ، تأمين آذوقهء قشون امرى نبوده ، كه محال به نظر آيد . پس آذوقهء يك قسمت قشون داريوش ، كه اين‌قدر پيش رفته ، ممكن بوده تأمين گردد .\r\nبنابر آنچه گفته شد اين لشكركشى محال به نظر نمىآيد و چون امر داير است بين اينكه تمامى نوشته‌هاى هرودوت را تكذيب كنيم يا عقيده‌مند باشيم ، كه او در عدّهء نفرات لشكر داريوش مبالغه كرده ، البته شقّ دوّم طبيعى تر است ، زيرا « بيهوده سخن به اين درازى » نه طبيعى است و نه معقول .\r\nاما نتيجهء اين سفر جنگى همان است ، كه هرودوت نوشته . سكاها از جنك احتراز كرده بداخلهء مملكت عقب نشسته‌اند و بعد ، كه داريوش ديده ، اين بيابانها را حدّى نيست و آذوقه هم دارد تمام مىشود ، تصميم بمراجعت كرده و البته تلفات لشكر\r\n\r\n\r\n","description":"","footnote":"\r\n( 1 ) -  Marsagete . \r\n","page_name":" 613 ","page_number":631},
  {"content":"\r\n\r\n( 16 ) - تخت‌جمشيد ، خادمان شاهى ( فلاندن و كست ، ايران قديم ، گراور 135 مكرّر )\r\nداريوش كم نبوده ، ولى اين شاه درس عبرتى هم به سكاها داده ، زيرا از اين ببعد از سكاها يا مردمان شمالى ، كه به ايران و آسياى صغير تجاوز ميكردند ، ديگر خبرى نيست و اگر تجاوزاتى در دورهء اشكانيان يا ساسانيان به ايران مىشود ، از طرف آسياى وسطى است و آن هم در تحت فشار مردمانى زرد پوست ، مانند هونها و يوئه‌چىها و غيره ، كه بواسطه ساخته شدن ديوار چين ، به طرف مغرب حركت كردند ، چنان كه در جاى خود بيايد . در خاتمه لازم است گفته شود ، كه اين لشكر كشى را ، اگر چنان بدانيم ، كه هرودوت شرح داده ، در تاريخ نظير ندارد و هرگاه با بعض محققين جديد هم عقيده شده فرض كنيم ، كه منتهاى خط سير لشكر ايران تادنيستر بوده ، در تاريخ يكى از كارهائى است ، كه در دفعهء اولى روى داده ، زيرا ، بقدرى كه تاريخ ياد دارد ، اين نخستين دفعه‌ايست ، كه يك دولت آسيائى باروپا لشكر برده .\r\nچون ترتيب اين تأليف چنان است ، كه در خاتمهء هر لشكركشى شاهان قديم ايران\r\n\r\n","description":"","footnote":"","page_name":" 614 ","page_number":632},
  {"content":"\r\n\r\nبمملكتى ، شمه‌اى از اخلاق و عادات مردم آن مملكت از قول مورّخين و نويسندگان قديم گفته مىشود ، در اين‌جا هم شرح ذيل را بر آن‌چه بالاتر از قول هرودوت ذكر شده ميافزائيم .\r\n\r\nسكائيّه از نظر ديگران\r\nآن‌چه تا حال ذكر شد ، از نوشته‌هاى هرودوت بود ، كه مورّخ نيمهء قرن پنجم ق . م است و از گفته‌هاى او به خوبى استنباط مىشود ، كه اطلاعات خود را از يونانىهاى همجوار سكاها غالبا تحصيل و در بعض گفته‌هاى يونانى هم ترديد كرده . از گفته‌هاى او روى هم رفته اين‌نظر حاصل مىشود : مردمانى مختلف در دشت‌هاى وسيعى ، كه از دانوب تا درون آسياى وسطى امتداد مىيابد ، سكنى داشتند و يونانىها اغلب اين مردمان را نديده ، بسرزمين آنها نرفته بودند و منبع اطلاعاتشان نسبت به آنها خود سكاهاى همجوار يونانى بوده‌اند . حدودى را ، كه هرودوت براى سكائيهء اروپائى معين مىكند مىتوان گفت ، كه موافق جغرافياى كنونى از رشته‌هاى جنوبى كوه‌هاى كارپات شروع مىشده ، متابعت سواحل شمالى درياى سياه را ميكرده و تا رود دن امتداد مىيافته . اگر چنين بوده ، بايد گفت ، كه سكائيهء هرودوت شامل اين قسمت‌هاى اروپاى جنوب شرقى مىشود : بسارابى ، خرسون ، اكاترينوسلاو ، توريد ( قريم ) پودولسك ، پولتاوا ، كىيف ، چرنىگف ، كورسك ، ورنژ « 1 » تا 52 عرض شمالى .\r\nعدّه رودهائى ، كه هرودوت شمرده ، هشت است و بعض اين رودها هنوز بطور قطع تطبيق نشده‌اند . بهرحال رودهاى مزبور از اين قرارند : ايستر ( دانوب ) ، تيرا ( دنيستر ) ، هىپانيد ( بوگ ) ، بريستن ( دنيپر ) ، پان‌تىكاپ ، هىپاكير ، گرّس ، تاناايس .\r\nآخرى دن كنونى است . بعقيدهء هرودوت از رود دن به طرف مشرق سارمات‌ها سكنى دارند ، ولى از قرن دوّم ميلادى ببعد جغرافيون بجاى سكائيه لفظ سارماتيّه را استعمال ميكنند ( جغرافياى بطلميوس ) « 2 » و سكائيه آسيائى معروف‌تر ميگردد . اگرچه\r\n\r\n\r\n","description":"","footnote":"\r\n( 1 ) -\r\n Bessarabie , Cherson , Ekatherinoslaw , Tauride , Podolsk , Poltava , Kiev , Tchernigov , Koursk , Voronege . \r\n( 2 ) -  Ptolemee  ( از قرن دوّم ميلادى ) .\r\n","page_name":" 615 ","page_number":633},
  {"content":"\r\n\r\nهرودوت هم مساكن اصلى سكاها را صفحاتى ميداند ، كه در شمال و شمال و شرق سيحون واقع شده‌اند ، ولى بطلميوس بهتر حدود سكائيهء آسيائى را معين مىكند و گويد ، كه اين مملكت از درياى م‌اتيد ( آزوو ) ورود ( را ) ، يعنى اديل تا مغولستان و تبّت و سريك ( چين ) امتداد يافته و از طرف جنوب با سغد و هند همجوار است .\r\nدر باب طرز زندگانى و اخلاق و عادات سكاهاى اروپائى شمه‌اى از قول هرودوت ذكر شد . از نوشته‌هاى او چنين استنباط مىشود ، كه مردمان سكائى از حيث تمدن هم مختلف بوده‌اند . بعضى بدوى هستند و با زنان و اطفالشان روى اسب‌ها و عرابه‌ها از جائى به جائى حركت ميكنند و برخى فلاحتى . از نوشته‌هاى ساير يونانىها كلية اين‌نظر حاصل مىشود ، كه سكاها مسكرات زياد صرف مىكردند ، حتى اگر كسى شراب خالص مىخورد مىگفتند « باسلوب سكائى » خورده ، ولى سترابون اين اسناد را تكذيب كرده . در باب خانواده بالاتر ذكر شد ، كه بقراط « 1 » و سترابون گويند ، سكاها زنان متعدد داشتند و نويسندهء آخرى گويد ، زنان بعض مردمان سكائى اشتراكىاند . او نيز گويد ، كه سكاها كم مىخورند و قانع‌اند ، ولى كل آرخ‌سول « 2 » گويد ، كه زندگانى با تجملى داشته‌اند . غذاى سكاها عبارت بوده از گوشت و شير . از شير ماديان سرشير و روغن مىگرفتند . لباسشان تركيب مىيافته : از شلوارهاى بلند ، روپوشى ، كه آسترش از پوست بود ، از كمربند و كلاه نوك‌تيز نمدين و نيم‌چكمه‌هائى ، كه شلوار را بدرون آن داخل ميكردند . اطلاعاتى ، كه از حفريات بدست آمده ، دلالت مىكند ، بر اينكه لباس زنان عبارت بوده از پيراهن بلندى ، كه تا قوزهء پا ميرسيده ، از كمربند و نيز روپوشى مانند ردا . مردان و زنان سكائى تزئيناتى از گردن‌بند و دست‌بند و گوشواره و غيره داشته‌اند .\r\nتزئينات از طلا بوده . اسلحهء سكاها اين اشياء است : تيروكمان ، زوبين ، چاقو ، شمشير ، تبر ، سپر ، زره . اسلحه را از آهن و مفرغ و مس مىساختند . اسباب خانه عبارت است از : ديك‌ها ، كاسه‌هاى فلزى ، ظروف چوبين ، ديزىها و ظروف سفالين . جام‌ها\r\n\r\n\r\n","description":"","footnote":"\r\n( 1 ) -  Hippocrate  ( قرن چهارم ق . م ) .\r\n( 2 ) -  Clearque de Soles  ( از قرن پنجم ق - م )\r\n","page_name":" 616 ","page_number":634},
  {"content":"\r\n\r\nو گلدانهائى نيز يافته‌اند ، كه از نقره است . اشياء زيادى هم بدست آمده ، كه حاكى از روابط تجارتى سكاها با يونان و روم است و چنين به نظر مىآيد ، كه روابط تجارتى سكاها با مهاجرين يونانى ، در كنار درياى سياه ، از قرن هشتم ق . م شروع شده . پوليب گويد ، كه يونانىها از درياى سياه مال التجارهء زياد تحصيل مىكردند و اين امتعه را ذكر مىكند : بنده ، حشم ، غله ، عسل ، موم ، ماهى شور ، چوب ، پوست‌هاى گوناگون ، فلزات ، معدنيات و كهربا . يونانىها به سكاها شراب و روغن و ظروف گلى و منسوجات و اشياء صنعتى از طلا و فلزات ديگر و سفال ميفروختند .\r\nحمام‌هاى آنها خيلى ابتدائى بوده : توضيح آنكه در چادرى از نمد روى سنگ‌هائى ، كه از آتش داغ شده بود ، شاه دانه مىپاشيدند و دود و بخار زيادى برمىخاست و با اين بخار بدن را پاك مىكردند . شهرهاى يونانى در سواحل درياى سياه گاهى مورد تاخت‌وتاز سكاها واقع مىشدند و در بعض موارد مجبور بودند ، كه باجى به آنها بپردازند ، تا از حملات آنها مصون بمانند .\r\nراجع بمذهب و بعض عادات و اخلاق ديگر سكاها آنچه مقتضى بود از قول هرودوت بالاتر ذكر شده . بالاخره به اين سئوال مىرسيم ، كه اين مردمان از چه نژادى بوده‌اند ؟ در تورية سكاها را مأجوج ناميده و از اعقاب يافث بن نوح دانسته اند ( سفر پيدايش ، باب دهم ) . اكنون اين مسئله بطور قطع حل نشده ، ولى ظّن قوى اين است ، كه سارماتها و سكنهء سكائيه قديم ، يعنى فلاحين سكائى ، آريانى بوده‌اند ، ولى سكاهاى پادشاهى ، كه بعدتر به اين سرزمين آمده و بر سكائيهء قديم مسلط شده‌اند ، از نژاد تورانى آلتائى بشمار مىآيند . بقراط راجع به سكاها گويد ، كه اينها جز بخودشان بمردمى شباهت ندارند ، رنگ پوستشان زرد و تنشان ثمين است و چون ريش ندارند مردانشان شبيه زنان‌اند . محققين تصور ميكنند ، كه اين توصيف بقراط راجع به سكاهاى پادشاهى است ، كه بر سكائيه استيلا يافته بودند و تاخت‌وتاز و غارت و چپاول پيشهء اينها بود ، اينان دشمنان يونانىها بودند و اينان نيز در نيمهء دوّم قرن هفتم ق . م به ماد و ارمنستان و كاپادوكيه ايلغار كردند .\r\n\r\n","description":"","footnote":"","page_name":" 617 ","page_number":635},
  {"content":"\r\n\r\nجنگ سكاها را هم با داريوش كار اين‌ها مىدانند . توّحش اين سكاها از بعض مردمان ديگر سكائى بيشتر بوده و زندگانى بدوى داشته‌اند . در ميان مردمان سكائى ، چنان كه از قول هرودوت گذشت ، مردمى بودند ، كه كاللىپيد نام داشتند و اينها را بايد يونانىهاى سكائى شده دانست ، زيرا از قرن سوّم ق . م ببعد اين‌ها را يونانى هاى غير خالص مىدانستند .\r\nدر خاتمه مقتضى است علاوه كنيم ، كه از مورّخين عهد قديم ژوستن ( تروگ‌پومپه ) در تمجيد سكاها غلوّ كرده ، چنان كه گويد ( كتاب 2 ، بند 3 ) :\r\n« عدالت بوسيلهء قوانين بر سكاها تحميل نشده ، بل باالطبع در دل آنها نقش بسته .\r\nدزدى را بزرگترين جنايت مىدانند ، طلا و نقره را برعكس ساير مردمان دوست ندارند ، شير و عسل مشروب آنها است و پوست حيوانات لباسشان . اگر ساير ملل هم اين اعتدال و سادگى را داشتند ، آنهمه قتل و غارت و خونريزى روى نمىداد . غريب است ، كه اين وحشىها بىزحمت به چيزى رسيده‌اند ، كه حكماء و فلاسفهء يونان نتوانستند آن را به يونانيان بياموزند و آداب ظريف و زيباى ما ، دون نادانى آنها است . اين مردمان سه دفعه به آسيا حمله كردند ، ولى هيچگاه مطيع خارجى نشدند » . بعد نويسندهء مذكور اشاره بكشته‌شدن كوروش در جنگ ماساژت‌ها و عقب‌نشينى داريوش از سكائيه كرده گويد : « زوپىرون « 1 » سردار اسكندر را شكست داده با تمام قشونش معدوم كردند و قوّت اسلحهء روم را دانستند ، ولى تابع اقتدار آن نگشتند » .\r\nاگر مفاد نوشته‌هاى هرودوت را ، راجع باخلاق اين مردمان ، چنان كه بالاتر گذشت ، بخاطر آريم ، معلوم خواهد بود ، كه قضاوت ژوستن ( تروگ‌پومپه ) يك طرفى است .\r\n\r\n2 - تسخير تراكيه ، مقدونيه و جزاير بحر الجزائر\r\nراجع بتسخير تراكيه ، مقدونيه و صفحات ديگر هرودوت چنين گويد ( كتاب پنجم ، بند 1 - 27 ) : لشكرى ، كه داريوش در اروپا بسردارى مگابيز گذارده بود ،\r\n\r\n\r\n","description":"","footnote":"\r\n( 1 ) -  Zopyron . \r\n","page_name":" 618 ","page_number":636},
  {"content":"\r\n\r\nبدوا از اهالى هلّس‌پونت ( پرنتى ) ها را مطيع كرد . اين‌ها دليرانه جنگيدند ، ولى از جهت كثرت عدّه پارسيها مغلوب و مطيع گشتند . بعد مگابيز موافق دستور داريوش داخل تراكيه گرديده مردمان آن را يكايك مطيع كرد .\r\nعدهء مردم تراكيه بعد از مردم هند از همه‌جا بيشتر است و ، اگر اين مملكت در تحت رياست يك نفر بود يا اهالى تراكيه متفق بودند ، كسى بر آنها فائق نميآمد و قويترين مردمان مىگشتند ، ولى اين امرى است مشكل ، بل محال . مردمان تراكيه اسامى مختلف دارند ، و باستثناى گت‌ها و تراوس و تراكيها ، كه بالاتر از كرس‌تن‌يانها سكنى گزيده‌اند ، باقى مردمان تراكيه همه داراى يك نوع عادات و اخلاق ميباشند . گت‌ها خودشانرا غيرفانى ميدانند . اخلاق تراوس‌ها مانند اخلاق تراكىها است ، باستثناى اين دو مورد : وقتى كه طفلى به دنيا ميآيد ، دور او جمع شده و نوحه‌خوانى كرده يك بيك مشقات و بلياتى را ، كه در اين دنيا بايد تحمل كند ، ميگويند و تأسف از زادن او ميكنند . به عكس وقتى كه كسى ميميرد ، شادى ميكنند از اينكه متوفى از چه بلياتى رسته و حالا در چه احوال خوشى است . تراكىها ، كه بالاتر از مردم كرس‌تن‌يانها سكنى دارند ، چند زن ميگيرند و عادت آنها چنين است ، كه اگر مردى بميرد ، در ميان زنان او در سر اين مسئله ، كه كدام يك را متوفى بيشتر دوست داشت ، منازعه درمىگيرد و ، چون محقق شد ، كه كدام يك بيشتر طرف محبت بوده ، او را ستايش كرده در سر قبر مرد ميكشند و با متوفى در يك وقت دفن ميكنند . پس از آن زنان ديگر در اندوه ميشوند ، زيرا ترجيح زن مقتوله را بر خود ننگى بزرگ ميدانند . اخلاق ساير تراكىها چنين است : اينها عادت دارند ، كه اطفال خود را بفروشند .\r\nدختران را آزاد مىگذارند ، تا با هركس ، كه مايل باشند زناشوئى كنند . به عكس زنان شوهردار را حفظ ميكنند . مردان ، زنان خود را از والدين آنها به قيمت گزاف ميخرند . بريدن پوست علامت نجابت است و اشخاصى ، كه چنين نكنند ، از مردمان پست محسوبند . بىكارى بالاترين تقوى است و فلاحت ننگين‌ترين\r\n\r\n","description":"","footnote":"","page_name":" 619 ","page_number":637},
  {"content":"\r\n\r\nشغل . بهترين وضع زندگانى اين مردم جنگ و راه‌زنى است . تراكىها از حيث مذهب اين آلهه را ستايش ميكنند : آرس « 1 » ، ديونيس « 2 » و آرته‌ميس « 3 » پادشاهان تراكيه هرمس را ميپرستند ، بنام او قسم ياد ميكنند و عقيده دارند ، كه خودشان از نژاد هرمس ميباشند « 4 » . مرده‌هاى خود را تراكيها سه روز نگاه ميدارند و بعد ميسوزانند يا دفن ميكنند .\r\nمجاور تراكىها از طرف شمال چه مردمانى هستند ، مسئله‌ايست مجهول و كسى بتحقيق نميداند . ماوراء ايستر ( دانوب ) صفحاتى خالى از سكنه است ، ولى يك مردم را من از گفته‌هاى ديگران ميتوانم اسم ببرم . اينها موسوم به سىگين ميباشند و لباسشان لباس ماديها است و خود آنها گويند ، كه از نژاد ماديها هستند ، ولى معلوم نيست ، كه چگونه باين‌جا مهاجرت كرده‌اند . اگرچه بمرور دهور همه چيز ممكن است . اسب‌هاى اين مردم كوچك‌اند و تمام بدنشان از مو پوشيده .\r\nاين اسبها سوارى نميدهند ، ولى ارابه ميكشند و از جهت تندروى آنها اهالى اين صفحه در ارابه‌ها حركت ميكنند .\r\nخاك اين مردم تا زمينهاى انت‌ها « 5 » ، يعنى تا درياى آدرياتيك ، امتداد يافته . تراكيها گويند ، كه ماوراء ايستر صفحاتى خالى از سكنه است ، چه اين صفحات پر از زنبور است ، ولى من اين گفته را باور ندارم ، زيرا هواى اين صفحات سرد است و زنبور تحمل سرما را ندارد . اين صفحات از جهت سرما بايد خالى از سكنه باشد .\r\nمگابيز بمطيع كردن تراكيه پرداخت ، و داريوش با عجله از هلّس‌پونت گذشته وارد سارد گرديد . در اينجا خدمات هيس‌تيه و پيشنهاد ك‌اس « 6 » بخاطرش آمد و آنها را بسارد خواسته گفت پاداشتان را خودتان انتخاب كنيد . چون هيس‌تيه جبار مىلت بود و احتياجى بخواستن سمت جبّارى نداشت ، خواهش\r\n\r\n\r\n","description":"","footnote":"\r\n( 1 ) - ربّ النّوع جنگ .\r\n( 2 ) - ربّ النّوع شراب .\r\n( 3 ) - خداى شكارچيها\r\n( 4 ) - هرمس بعقيدهء يونانيها ربّ النّوع تجارت و اطبّاء و دواسازها و پيغام بر زوس خداى بزرگ بود .\r\n( 5 ) -  Enetes  يا  Venetes  مردمى از اهالى ايلّيريّه بودند .\r\n( 6 ) -  Coes . \r\n","page_name":" 620 ","page_number":638},
  {"content":"\r\n\r\nكرد ، كه ولايت ميرسين « 1 » را به او دهند ، تا در آنجا شهرى بنا كند .\r\nك‌اس خواست ، كه او را جبّار مىتىلن « 2 » كنند . داريوش مسئول هر دو را اجابت كرد و هر دو به جاهائى ، كه انتخاب كرده بودند ، رفتند . در اين اوان قضيه‌اى رخ داد ، كه بر اثر آن داريوش به مگابيز امر كرد پ‌انيان « 3 » را هم مطيع كرده از اروپا به آسيا كوچ دهد . شرح قضيه اين است : دو نفر از مردم پ‌ان موسوم به پيگرس « 4 » و مان‌تىيس « 5 » خواستند جبار اين مردم شوند و با خواهرشان ، كه قامت رسا داشت و زيبا بود ، به سارد آمده منتظر روزى شدند ، كه داريوش در حومهء پايتخت ليديّه بداورى مىنشست ( از اين عبارت هرودوت معلوم مىشود ، كه داريوش در روزهاى معيّن خودش بعرايض مردم رسيدگى ميكرده . م . ) .\r\nبعد چنين كردند : خواهر خود را در اين روز آراسته عقب آب فرستادند .\r\nاين دختر سبوئى بر سر داشت و جلو ( 17 ) - تخت‌جمشيد ، ستون ( فلاندن و كست ، ايران قديم ، گراور 75\r\n\r\n\r\n","description":"","footnote":"\r\n( 1 ) -  Myrcine  ( شهرى بود در تراكيّه در ناحيهء ادونيان ) .\r\n( 2 ) -  Mytilene  ( شهرى بود در جزيرهء لس‌بس ) .\r\n( 3 ) -  Paeoniens . \r\n( 4 ) -  Pigres . \r\n( 5 ) -  Mantyes . \r\n","page_name":" 621 ","page_number":639},
  {"content":"\r\n\r\nاسبى را بدست خود بسته او را ميكشيد و در همين حال نخى از كتان ميرشت .\r\nوقتى كه دختر از نزديكى داريوش گذشت ، توجهء او را جلب كرد ، زيرا نه در پارس معمول است ، كه زنان كار كنند و نه در ليديّه و كليهء آسيا . از اين جهت .\r\nداريوش چند نفر از مستحفظين خود را فرستاد ، تا ببينند ، كه اين زن با اسب چه خواهد كرد . آنها ديدند ، كه زن ، همين كه برود رسيد ، اوّل اسب را آب داد و بعد سبو را پر كرد و برگشت . داريوش تعجب كرد و گفت ، زن را بحضور او آرند . برادران او هم ، كه انتظار چنين موقعى را داشتند ، حاضر شدند .\r\nداريوش پرسيد ، اين زن كيست . برادرانش گفتند ، كه از مردم پ‌ان است و اطلاعاتى ، كه داريوش در باب اين مردم ميخواست ، داده افزودند ، كه به سارد آمده‌اند ، تا بطيب خاطر مطيع شوند . پس از آن داريوش پرسيد ، آيا تمام زنان شما چنين‌اند ؟ جواب دادند ، بلى . داريوش حكمى به مگابيز نوشت ، كه اين مردم را از مساكن خودشان كوچ داده به پارس بفرست . چاپار فورا حركت كرد و از هلّس‌پونت گذشته حكم داريوش را به مگابيز رسانيد و او بىدرنگ بلدهائى برداشته عازم ولايت پ‌ان‌ها گرديد . وقتى كه اين مردم از آمدن پارسىها مطلع شدند ، به طرف دريا براى جنگ رفتند ، ولى پارسىها از راه ديگر حمله به شهر خالى از سكنه كرده آن را گرفتند . بعد ، كه پ‌ان‌ها از سقوط شهر خود آگاه شدند ، بپراكندند و مگابيز اين مردم را كوچ داده بآسيا فرستاد . فقط قسمتى ، كه در كوهها و روى درياچهء پراسياس « 1 » زندگانى ميكردند ، آزاد ماندند .\r\nبعد هرودوت گويد ( كتاب 5 ، بند 17 - 22 ) : پس از مطيع كردن پ‌انيان مگابيز هفت نفر از ميان نجباى سپاه خود انتخاب كرده به مقدونيه نزد آمين‌تاس « 2 » پادشاه آن فرستاد و براى داريوش آب و خاك خواست . آمين‌تاس جشنى براى پارسىها برپا كرده سفرا را دعوت كرد . در سر سفره رسولان به آمين‌تاس چنين گفتند : در مملكت ما رسم چنين است ، كه صاحب خانه زنان و زنان غيرعقدى\r\n\r\n\r\n","description":"","footnote":"\r\n( 1 ) -  Prasias . \r\n( 2 ) -  Amyntas . \r\n","page_name":" 622 ","page_number":640},
  {"content":"\r\n\r\nخود را در جشن‌ها سر سفره مىنشاند . تو ، كه آب و خاك به داريوش ميدهى ، موافق عادت مملكت‌ها رفتار كن . آمين‌تاس در جواب گفت ، عادت ما چنين نيست ، مردان از زنان جدا هستند ، ولى ، چون شما ميخواهيد چنين باشد ، باشد . پس از آن عقب زنها فرستاد و آنها وارد شده روبروى پارسيها نشستند . بعد ، چون پارسىها زنان زيبا را ديدند ، به آمين‌تاس گفتند ، كه بهتر بود زنها نيامده باشند ، چه حالا كه آمده‌اند ، بجاى اينكه پهلوى ما نشينند ، روبروى ما نشسته‌اند . او مجبور شد بزنان بگويد ، كه پهلوى پارسيها نشينند و ، چون چنين كردند ، پارسيها دست به سينه آنها بردند و بعضى در حال مستى ميخواستند آنها را ببوسند . آمين‌تاس در خشم شد ، ولى چون از پارسيها سخت ميترسيد ، خوددارى كرد ، اما پسر او آلكساندر « 1 » ، كه جوان بود ، تاب نياورده به پدر خود گفت ، سن تو زياد است و شايسته نيست ، كه در اين مجلس حضور داشته باشى . برو استراحت كن ، من آنچه كه براى ميهمانان ما لازم باشد ، به آنها ميرسانم . پدر فهميد ، كه پسرش سوء قصدى دارد و به او گفت ، تو خيالى دارى و با اين مقصود مىخواهى مرا دور كنى ، ولى كارى مكن ، كه مملكت ما را بباد فنا دهى ، از منظره‌اى ، كه خواهى ديد ، خودت را مباز ، من هم نظر بعقيدهء تو از اين‌جا ميروم . پس از آن آلكساندر رو به پارسيها كرده گفت : دوستان ، شما ميتوانيد آزادانه از اين زنان تمتع برداريد و براى اين كار فقط حكم شما كافى است ، ولى خيلى از شب گذشته و وقت خواب است اجازه دهيد ، كه اين زنان رفته شست‌وشو كنند و بعد نزد شما آيند . بعد بزنان گفت باندرون برويد و خود به چند نفر مرد لباس زنانه پوشانيده و بهر كدام خنجرى داده ، آنها را نزد پارسىها آورد و چنين گفت : مىبينيد ، كه ما براى شما از چيزى فروگذار نكرده‌ايم ، حتى حاضريم ، كه گرانبهاترين چيز را براى شما فدا كنيم و مادران و خواهران خودمانرا به اختيار شما بگذاريم ، تا بپادشاهى ، كه شما را فرستاده ، بتوانيد بگوئيد ، چگونه والى مقدونيّه شما را\r\n\r\n\r\n","description":"","footnote":"\r\n( 1 ) -  Alexandre  اين اسكندر به ترتيب تاريخ ، اسكندر اوّل مقدونيّه بود و اسكندرى ، كه به ايران آمد ، اسكندر سوّم .\r\n","page_name":" 623 ","page_number":641},
  {"content":"\r\n\r\nپذيرفت . پس از آن مردان زن‌نما پهلوى پارسىها نشستند و ، وقتى كه آنها خواستند ، دست به طرف آنان دراز كنند ، تماما كشته شدند . پس از كشتن رسولان تمام خدمهء آنها را هم كشتند و بار و بنه آنها را ، كه زياد بود ، تصاحب كردند .\r\nبعد پارسيها جدّا در جستجوى رسولان برآمدند ، ولى آلكساندر با تردستى نگذاشت تحقيقات تعقيب شود ، چه خواهر خود را كه گىگه « 1 » نام داشت به بوبارس « 2 » رئيس هيئاتى ، كه مأمور تحقيقات بود ، داد و سكوت او را خريد . بعد هرودوت گويد ، كه آمين‌تاس پادشاه مقدونى از نواده پرديكّاس « 3 » و يونانى بود و در بازيهاى المپ « 4 » بدوا آلكساندر را بمسابقه راه نداده گفتند ، بربرها ( يعنى غير يونانىها ) حق ندارند ، در اين بازيها شركت كنند ، ولى بعد آلكساندر ثابت كرد ، كه او از اهل آرژه « 5 » است و بر اثر آن او را يونانى دانستند . چنين است گفته‌هاى هرودوت راجع بسفارتى ، كه رئيس سپاه ايران در تراكيه بمقدونيه فرستاده و از آن صراحتا استنباط مىشود ، كه پادشاه مقدونى پذيرفته خراج بدهد و به سمت پادشاه خراج گذار يا والى ايران در مقدونيه حكومت خود را حفظ كرده . اما در باب رفتار هيئتى ، كه از طرف بغابوخش ( مگابيز هرودوت ) نزد پادشاه مقدونيه فرستاده شده بود ، بايد عقيده داشت ، كه ، اگر حكايت هرودوت صحت داشته ، بغابوخش ، چون ديده ، كه رفتار اين هيئت نكوهيده و بل طورى است ، كه بپارسيها برميخورد ، خودش دنبال كردن تحقيقات را صلاح ندانسته و قضيه را خاموش كرده ، و الّا باوركردنى نيست ، كه بغابوخش فاتح نابود شدن تمامى يك هيئت را به هيچ شمرده صرف‌نظر از اين پيش‌آمد كرده باشد « 6 » . بعدها ، وقتى كه اسكندر سوّم مقدونى به ايران آمد ، كرارا به ياد مقدونيها ميآورد ، كه مقدونيه باج بپارسيها ميداد و آن را او و پدرش به اين عظمت رسانيدند .\r\n\r\n\r\n","description":"","footnote":"\r\n( 1 ) -  Gygee . \r\n( 2 ) -  Bubares . \r\n( 3 ) -  Perdiccas . \r\n( 4 ) -  Jeux Olympiques . \r\n( 5 ) -  Argien . \r\n( 6 ) - زواج بوبارس با دختر پادشاه مقدونيّه در داستانهاى ما منعكس شده ، ولى بشكلى ديگر . بجاى بوبارس داراب پسر اردشير دراز دست را گذارده‌اند و دختر آمين‌تاس يا خواهر اسكندر اوّل را دختر فيلقوس ( فيليپ ) و مادر اسكندر سوّم ، كه بايران آمد ، دانسته‌اند و مقصود اين بوده ، كه گفته باشند ، يك ايرانى نژاد بر ايران دست يافت .\r\n","page_name":" 624 ","page_number":642},
  {"content":"\r\n\r\nحكايت هرودوت را دنبال ميكنيم ( كتاب 5 ، بند 24 ) : مگابيز با مردم پ‌ان از هلّس‌پونت گذشته به سارد رفت و در آنجا به داريوش گفت : شاها ، اين چه كارى بود ، كه كردى ؟ به هيس‌تيه « 1 » اجازه دادى شهرى در تراكيّه بنا كند .\r\nاين شهر در جائى است ، كه جنگل زياد و معدن نقره دارد ، در اطراف اين محل يونانيها و خارجيها زيادند . اگر در تحت رياست او اين مردم شب و روز كار كنند ، باعث جنگ داخلى خواهند شد . براى احتراز از چنين پيش‌آمد ، ببهانه‌اى او را بخواه و مگذار ديگر بدان‌جا برگردد . سخنان مگابيز داريوش را پسند آمد و پس از آن او قاصدى به ميرسين با اين امر فرستاد : « هيس‌تيه ، داريوش شاه به تو چنين گويد : پس از تفكر من مىبينم ، كه كسى بيش از تو دوست من نيست و بيش از تو در كارهاى من همراهى ندارد . اين نكته را تو با عمل ثابت كرده‌اى نه با حرف . چون حالا در تدارك كارى بزرگ هستم ، لازم است ، كه تو نزد من آئى ، تا طرف شور من واقع شوى » . هيس‌تيه باور كرد و مستشارى شاه را مقام ارجمندى دانسته به سارد آمد و ، همين كه نزد داريوش رفت ، شاه به او گفت : « من تو را احضار كردم از اين جهت ، كه ديدم تو شخصى عاقل و نسبت به من صميمى هستى و گنجى گران‌بهاتر از دوست عاقل و صميمى نيست . تراكيّه و شهرى را ، كه ميسازى رها كن ، بيا برويم به شوش و در آنجا در سر سفرهء من رفيق و مستشار من باش » . پس از آن داريوش ارتافرن برادر صلبى خود را والى سارد و اتانس را حاكم مردمان ساحلى كرده با هيس‌تيه به طرف شوش رفت . اين اتانس پسر سىسامنس نامى بود ، كه از قضات شاهى بشمار ميرفت . در زمان كبوجيه او رشوه گرفته حكم ناحقى داد و در ازاى اين گناه به حكم شاه پوست او را كنده و از اين پوست نوارهائى ساخته روى كرسى او گستردند . بعد كبوجيه پسر او اتانس را بجاى پدر منصوب داشت و گفت هر زمان ، كه خواهى داورى كنى ، به اين مسند بنگر . اين شخص ، كه بجاى پدر بر كرسى او نشسته بود ، حالا بجاى مگابيز رئيس قشون شد\r\n\r\n\r\n","description":"","footnote":"\r\n( 1 ) -  Histiee . \r\n","page_name":" 625 ","page_number":643},
  {"content":"\r\n\r\n( 18 ) - مقايسهء ستونهاى مختلف تخت‌جمشيد ( فلاندن و كست ، ايران قديم ، گراور 168 مكرّر )\r\nو اهالى بيزانس « 1 » و كالسدون « 2 » را مطيع كرد . بعد جزيرهء آن تاندر 2 « 3 » و لامپونيوس « 4 » را گرفت و پس از آن كشتىهاى اهالى جزيره لس‌بس « 5 » را گرفته دو جزيرهء لم‌نس « 6 » و ايمبروس « 7 » را تسخير كرد . سكنهء اين دو جزيره در آن زمان پلاسگىها بودند ( يعنى مردمى ، كه قبل از رفتن يونانيها به يونان از مردم بومى اين مملكت بشمار ميرفتند و يونانيها آنها را از مساكنشان راندند . م . ) . اهالى لم‌نس دليرانه جنگيده\r\n\r\n\r\n","description":"","footnote":"\r\n( 1 ) -  Bysance  ( در بوسفور تراكيه بود ، بعدها قسطنطنيّه شد ) .\r\n( 2 ) -  Chalcedone  ( قاضى كوى كنونى ) .\r\n( 3 ) -  Antandre . \r\n( 4 ) -  Lamponius . \r\n( 5 ) -  Lesbos . \r\n( 6 ) -  Lemnos . \r\n( 7 ) -  Imbros . \r\n","page_name":" 626 ","page_number":644},
  {"content":"\r\n\r\nپا فشردند ، ولى بالاخره مغلوب شدند . اتانس ليكارت « 1 » نامى را حاكم اين‌جا قرار داد و با مردم لم‌نس رفتارى سخت داشت ، زيرا بعض اهالى ، در موقع قشون‌كشى داريوش بمملكت سكاها ، شركت نكرده و برخى در مراجعت قشون مزبور به آن زحمت رسانيده بودند .\r\n\r\n3 - تسخير جزيرهء سامس\r\nلازم است قبل از ختم اين مبحث كلمه‌اى چند در باب جزيرهء سامس ، كه در زمان داريوش جزو ممالك ايران گرديد ، گفته شود ، اگرچه در قبال ساير كارهاى داريوش الحاق آن بايران چندان مهم نيست و به همين جهة ، با وجود آنكه تاريخ الحاق آن مقدّم بر تابع كردن تراكيه و مقدونيه است ، تا اينجا بتأخير افتاده .\r\nعدّه‌اى از جزائر ، كه در نزديكى سواحل آسياى صغير واقع و اهالى آنها يونانى بودند ، مانند خيوس « 2 » در زمان كوروش جزو ممالك ايران گرديدند ، ولى سامس ، كه در نزديكى دماغهء ميكال « 3 » در يونيهء آن زمان واقع بود ، چنان كه هرودوت گويد ، در اوائل سلطنت داريوش تابع ايران شد . اين است آنچه در اين باب مورّخ مذكور نوشته ( كتاب 3 ، بند 139 - 149 ) . وقتى كه كبوجيه در مصر و داريوش به عادت نجباى ايران در جزو لشكر ايران بود ، روزى او بجوانى برخورد ، كه بالاپوش سرخ رنگ قشنگى بدوش داشت . داريوش را اين لباس بسيار خوش آمد و خواست ، بهر قيمتى كه باشد ، آن را بخرد . جوان گفت نمىفروشد ، ولى حاضر است آن را به داريوش هديه كند . داريوش هديه را با امتنان پذيرفت و از داشتن آن خوشحال شد . اين جوان سيلوسون « 4 » نام داشت و برادر پولىكرات « 5 » جبار سامس بود .\r\nوقتى كه داريوش شاه شد ، سيلوسون به شوش رفته خواست ، داريوش او را بپذيرد و بخدمهء شاه گفت ، كه او ولى نعمت داريوش است . داريوش اين حرف را شنيد و با حيرت گفت ، تا حال نه يك يونانى به من خدمتى كرده و نه يونانيها كارى براى پارسيها انجام داده‌اند ، باوجوداين او را راه دهيد بيايد . جوان وارد شد و داريوش\r\n\r\n\r\n","description":"","footnote":"\r\n( 1 ) -  Lycarete . \r\n( 2 ) -  Chios . \r\n( 3 ) -  Mycale . \r\n( 4 ) -  Syloson . \r\n( 5 ) -  Polycrates . \r\n","page_name":" 627 ","page_number":645},
  {"content":"\r\n\r\nگفت : « تو چه كارى براى من انجام داده‌اى ، كه خودت را ولى نعمت من ميخوانى ؟ » سيلوسون قضيهء هديه را بخاطر داريوش آورد و پس از آن شاه گفت : « اى مرد نجيب ، توئى آن كس ، كه زمانيكه من اقتدارى نداشتم ، به من آن هديه را دادى ؟\r\nاگرچه هديهء تو چيز قابلى نبود ، ولى تشكر من بقدرى است ، كه گوئى ، هديهء گرانبهائى به من رسيده . اكنون به تو آنقدر زر و سيم بدهم ، كه تو هيچگاه نادم نباشى از اينكه داريوش پسر هيستاسپ ( ويشتاسپ ) را مرهون خود كرده‌اى » . جوان مزبور جواب داد : شاها ، من براى چنين مقصودى بدينجا نيامده‌ام . مطلب من اين است ، كه بعد از فوت برادرم « 1 » ، م‌آندريوس « 2 » بندهء ما جبّار سامس شده و ميخواهم شرّ او را از آن جزيره بىخونريزى دفع كنى . داريوش پذيرفت و به اتانس ، رئيس لشكر صفحات دريائى آسياى صغير ، فرمود خواهش جوان سامسى را بجا آرد . او هم اقدام كرد و جبّار سامس و هواخواهان او حاضر شدند ، كه مطيع پارسيها گردند . پس از آن رؤساى ايرانى ، چون ديدند ، كه كار دارد به صلح و مسالمت خاتمه مىيابد ، بصفحهء بالاى قلعه رفته با كمال اطمينان در آنجا نشستند . در اين احوال برادر جبّار ، كه شخصى ماجراجو بود ، با عدّه‌اى از سپاهيان اجير ناگهان به پارسيها حمله كرده عدّه‌اى را بكشت و نزديك بود تمام رؤساء پارسى را بكشد ، كه سپاهيان پارسى فرارسيده آنها را نجات دادند . پس از آن اتانس در خشم و غضب شده دستور داريوش را ، كه با اهالى بملايمت رفتار كند ، به كلى فراموش كرد و بجان مردم افتاده از اهالى عده‌اى زياد بكشت ، ولى ، پس از آن‌كه به خود آمد و ديد ، كه بر خلاف دستور شاه رفتار كرده ، بر اثر ندامت حكومت اين جزيره را موافق دستور داريوش به سيلوسون داد و درصدد ازدياد سكنهء اين جزيره برآمد . چنين است حكايت هرودوت و او گويد ، كه سامس نخستين دولت يونانى و بربرى بود ، كه مطيع پارسيها گشت . تاريخ الحاق از فحواى كلام مورّخ مذكور قبل از شورش بابل بوده و بنابراين قبل از 521 ق . م است . در باب جزاير\r\n\r\n\r\n","description":"","footnote":"\r\n( 1 ) - بقضيهء اروىتس و پولىكرات ، به صفحهء 556 رجوع شود .\r\n( 2 ) -  Maeandrius . \r\n","page_name":" 628 ","page_number":646},
  {"content":"\r\n\r\nديگر بحر الجزائر ، كه سكنهء يونانى داشت ، بالاتر بمناسبت موقع ذكرى شد . بنا بر آنچه تا حال گفته شده در اين زمان از جزاير درياى مذكور اينها مطيع ايران بودند : خيوس ، سامس ، لس‌بس ، لم‌نس ، ايمبروس ، ردس ، تاسس و بعضى ديگر .\r\n\r\nمبحث چهارم - تسخير قسمتى از هند\r\nملتى ، كه به خط جهانگيرى افتاد ، به آسانى از اين راه منحرف نميشود و دولتهاى بزرگ لشكركشى و جنگ را از شرايط حياتى خود ميدانند ، و حال آنكه اين دولت‌ها بالاخره سستى و رخوت يا اضمحلال و انقراض خود را در همين توسعهء روزافزون مىيابند . پارس هم از اين قاعده مستثنى نبود ، چنان كه داريوش ، پس از فراغت از اسكات ايالات ايران و ايجاد اوضاع ثابتى در حدود آن و بعد از قشون كشى به سكائيه ، خواست ممالكى چند در زمان خود بشاهنشاهى وسيع ايران بيفزايد و با اين مقصود بهند لشكر كشيد . ايرانىها از رود سند گذشته قسمتى از هند غربى را بايران ضميمه كردند ( 512 ق . م ) بعد داريوش امر كرد سفائنى ساختند و در تحت فرماندهى يكنفر يونانى موسوم به اسكيلاس « 1 » بدرياى عمان روانه كرد .\r\nتسخير پنجاب و سند براى ايران آن روز مهم بود ، زيرا هند از زمانهاى خيلى قديم مملكت پر ثروت و جمعيت بشمار ميرفت و ، چنان كه بيايد ، بعد از تسخير اين دو قطعهء زرخيز ، طلاى زياد همه ساله به ايران وارد ميشد . اهميت استيلاى ايرانىها بر قسمتهائى از هند باندازه‌اى در عهد قديم مهم بوده ، كه هنديها زمان موعظه بودا و اين لشكركشى را دو مبدء براى تعيين تواريخ دانسته‌اند « 2 » . چون در جاى خود ( باب دوّم اين كتاب ) از اهميت تجارت بين مغرب و هند از همين راه ، كه داريوش ايجاد كرد ، ذكرى خواهد شد ، عجالة بمطالب ديگر ميپردازيم . هرودوت در\r\n\r\n\r\n","description":"","footnote":"\r\n( 1 ) -  Scylas .  يا  Skylax \r\n( 2 ) - سرپرستى سايكس ، يك تاريخ ايران ، جلد 1 صفحهء 169 ، طبع 1921 .\r\n","page_name":" 629 ","page_number":647},
  {"content":"\r\n\r\nباب هند چنين نوشته ( كتاب چهارم ، بند 44 ) : « قسمت بزرگ آسيا بواسطه داريوش كشف شده و اين در زمانى بود ، كه او ميخواست بداند ، رود سند در كجا به دريا ميريزد . اين رود پس از نيل يگانه رودى است ، كه در آن بزمجه يافت مىشود .\r\nدر ميان اشخاصى ، كه داريوش از آنها انتظار اطلاعات صحيح داشت و براى كشف اين موضوع فرستاد ، اسكيلاس نامى بود از اهل كارياند . اين هيئت از شهر كاسپاتير از اراضى پاكتيا « 1 » حركت كرد و سرازير شده به طرف مشرق و دريا رفت .\r\nبعد فرستادگان به طرف مغرب رفته در ماه سىام به جائى رسيدند ، كه پادشاه مصر سابقا ، چنان كه من گفتم ، فينيقىها را مأمور كرده بود دور ليبيا بگردند ( هرودوت ، بجز مصر ، جاهاى ديگر افريقا را ليبيا گويد . م . ) . پس از آنكه آنها ( يعنى هيئت ايرانى . م . ) ليبيا را دور زدند ، داريوش هنديها را باطاعت درآورد و از آن زمان از اين دريا استفاده ميكرد . بنابراين تحقيقات معلوم شد ، كه آسيا باستثناى قسمت شرقى آن ، به ليبيا شبيه است » . مقصود از آسياى هرودوت آسياى غربى و قسمتى از هند است ، زيرا در آن زمان از چين و ساير جاهاى آسيا بىاطلاع بودند .\r\nسابقا راجع به اين نوشتهء هرودوت ترديد داشتند ، چه تصوّر ميكردند ، كه اوّل كسى ، كه هيئتى براى تحقيقات بدرياها فرستاد ، اسكندر بوده ، ولى بعدها صحت روايت هرودوت ثابت شد ، زيرا معلوم گرديد ، كه اسكيلاس يونانى شرح مسافرت خود را نوشته و ارسطو آن را ديده بود ( سياست نامهء او كتاب 7 ، فصل 14 ، بند 2 ) « 2 » . بنابروايت هرودوت بايد گفت ، كه اين هيئت از رود سند سرازير شده و سواحل بلوچستان و مكران امروزى را پيموده ، بعد بسواحل عربستان گذشته و از باب المندب داخل بحر احمر گرديده و ، پس از طى آن ، از ترعه‌اى ، كه به حكم داريوش ساخته بودند ، بمصر سفلى وارد شده و از آنجا بدرياى مغرب رفته . موافق گفتهء هرودوت ، اين هيئت تحقيقات خود را دنبال و در سواحل افريقا مشاهداتى\r\n\r\n\r\n","description":"","footnote":"\r\n( 1 ) -  Paktya . \r\n( 2 ) -  La Politique . VII , 14 , 2 . \r\n","page_name":" 630 ","page_number":648},
  {"content":"\r\n\r\nكرده . امّا اين‌كه تا كجا اين مسافرت امتداد يافته ، اطّلاع منجزى نيست ، غير از آنكه مورّخ مذكور گويد : « پس از اينكه آنها ليبيا را دور زدند » اگر اين گفتهء هرودوت صحيح باشد ، بايد عقيده داشت ، كه فينيقيها در اين مسافرت اكتشافى شركت داشته‌اند ، زيرا در زمان نخائو پادشاه مصر فينيقيها در دفعهء اوّل بامر او دور افريقا گرديدند ( 609 ق . م ) « 1 » .\r\nبارى اطّلاعات ما در باب قشون‌كشى داريوش بهند و كارهاى او در اين زمان ( 512 ق . م ) خيلى كم است و كيفيات آن هم معلوم نيست . حدسى ، كه مىشود زد اين است : داريوش ، كه در 517 ق . م در مصر بود ، از تحقيقات معلوم كرده ، كه كشتىرانى بين درياى مغرب و درياى احمر و عمان و خليج‌پارس ( جمعا در نوشته‌هاى هرودوت موسوم به درياى اريتره ) « 2 » اشكال دارد و ، چون بتجارت بين ممالك شرقى و غربى خود اهميت مىداده ، به خيال وصل‌كردن درياى مغرب با بحر احمر از راه نيل افتاده ، بعد كشتيهائى از اين راه بسواحل هند رفته اكتشافاتى كرده‌اند و پس از آن داريوش فكر تسخير قطعاتى را از هند در مغز خود پرورده .\r\nطلاى زياد هند هم البته معدّ اين تصميم گرديده . اين حدس از اينجا تأييد مىشود :\r\nچنان كه گذشت ، از نسخهء مصرى كتيبهء داريوش ، كه در نزديكى ترعهء سوئز بدست آمده ، معلوم است ، كه شاه با حكماى مصر از درياها و فرستادن هيئتى براى تحقيقات صحبت مىداشته و شايد بر اثر همين صحبت هيئت مزبوره را از هند براى تحقيقات روانه كرده .\r\n\r\nتوصيف هنديها بقلم هرودوت\r\nچون از لشكركشى داريوش به هند شمه‌اى گفته شد و قسمتى از اين كشور عظيم جزو ايران آن زمان بود ، مقتضى است ببينيم ، كه هرودوت ، يعنى قديم‌ترين مورّخ يونانى ، كه نوشته‌هايش تا زمان ما باقى است ، در باب هنديهائى ، كه تابع ايران بوده‌اند ، چه مىگويد .\r\nاز اين‌نظر مضامين نوشته‌هاى او چنين است ( كتاب 3 ، بند 94 ) : « جمعيت هند\r\n\r\n\r\n","description":"","footnote":"\r\n( 1 ) - ادوارمىير محقّق معروف گويد ، كه هر دو خبر صحيح است .\r\n( 2 ) -  Erythree . \r\n","page_name":" 631 ","page_number":649},
  {"content":"\r\n\r\n( 19 ) - تخت‌جمشيد ، جدال شاه با حيوان افسانه‌اى ، قصر نمرهء 3 ( فلاندن و كست ، ايران قديم ، گراور 125 )\r\nاز نفوس تمام ممالكى ، كه معروفند ، بيشتر است و باجى هم ، كه ميدهند ( يعنى بخزانهء ايران ) بالنسبه بساير مردمان خيلى بيشتر است .\r\nاينها بيستمين ايالت را تشكيل ميكنند و ساليانه سيصد و شصت تالان خاك طلا مى پردازند » . بعد مورخ مذكور گويد ( همان‌جا ، بند 95 ) اگر نسبت نقره را به طلا يك به سيزده بدانيم ، باج هنديها معادل چهار هزار و ششصد و هشتاد تالان اوبيائى « 1 » مىشود ( يعنى تالان نقره اوبيائى و ، چون تالان اوبيائى را محققين معادل 5560 فرانگ طلا دانسته‌اند ، بنابر اين باج هند معادل پنج ميليون و دويست و چهار هزار تومان به پول كنونى بوده . م . ) « 2 » .\r\n\r\n\r\n","description":"","footnote":"\r\n( 1 ) -  Talent euboique \r\n( 2 ) - ترقّى اخير طلا درنظر گرفته نشده .\r\n","page_name":" 632 ","page_number":650},
  {"content":"\r\n\r\nسپس هرودوت گويد : از تمام مردمان آسيا ، كه معلوم‌اند ، هنديها شرقىترين آنها هستند و اراضى ، كه به طرف مشرق از هنديها واقع است ، حاصل‌خيز نيست ، زيرا عبارت است از كويرهائى ، كه از ماسه پوشيده . ( از اين نوشتهء هرودوت معلوم است ، كه مقصود او از هنديها پنجاب هند بوده زيرا از اين قسمت هند بيابانهاى لم يزرع به طرف مشرق امتداد مىيافته . م . ) . طوايف هندى پرجمعيت‌اند و بزبانهاى مختلف حرف ميزنند . بعض آنها چادرنشين‌اند و برخى شهرى و ده‌نشين . عده‌اى از آنها در باتلاقها مسكن دارند و قوتشان ماهى خام است . صيد ماهى در كرجىهائى ، كه از نى ساخته‌اند ، به عمل ميآيد . تمامى كرجى را از يك بند نىها ميسازند . اين هنديها لباسى دارند ، كه از جگن ( نىبوريا ) مىبافند . نىها را از كنار رودها بدست آورده و خرد كرده از آن لباسى مانند حصير مىبافند و چنين لباسى را مانند جوشن در بر مىكنند .\r\nهنديهاى ديگر ، كه به طرف مشرق از هنديهاى صحراگرد مسكن دارند ، به پادى موسوم‌اند و قوت آنها گوشت خام است . گويند ، كه اخلاق و عادات آنها چنين است :\r\nاگر كسى از طايفهء آنها ، مرد يا زن ، مريض شود ، مردانى ، كه دوستان مريض بشمار ميروند ، مريض را ، اگر مرد باشد ، مىكشند و در اين موقع ميگويند ، كه اگر اين كار نكنند ، از گوشت مريض بواسطه مرض همواره خواهد كاست . در اين مواقع مريض ناخوشى خود را انكار مىكند ، ولى دوستانش حرف او را نمىپذيرند و بعد از كشتن او گوشتش را بين خودشان تقسيم ميكنند . چنين است نيز رفتار زنان با زنان ناخوش . پيرمردان را هم كشته گوشت آنها را تقسيم ميكنند ، اگرچه عدهء كسانى كه بسن كهولت رسيده باشند ، كم است ، زيرا ، همين كه ناخوش شدند ، آنها را مىكشند .\r\nبعد مورّخ مذكور گويد ( همان‌جا ، بند 100 ) هنديهاى ديگر عاداتى ديگر دارند : جاندارى را نمىكشند ، تخم نمىافشانند ، مسكن ندارند و قوتشان علف است .\r\nدر صفحهء آنها علفى است ، كه ميوه‌اش در پوست است ، و ببزرگى دانهء ارزن . اين علف خودروست و اين هنديها ميوهء آن را جمع كرده و پخته با پوست ميخورند .\r\n\r\n","description":"","footnote":"","page_name":" 633 ","page_number":651},
  {"content":"\r\n\r\nهركس از آنها ناخوش شود ، در بيغوله‌ها منزوى شده ميخوابد و كسى نه بفكر مرده‌ها است و نه مراقبتى نسبت بمرضى دارد . تمام هنديهائى ، كه ذكرشان گذشت ، قضاى حاجت را مانند حشم آشكارا مىكنند . رنگ پوست اين هنديها يكسان است يعنى مانند رنگ پوست اتيوپها است ( هرودوت بعض مردمان را ، كه در سواحل خليج‌پارس و سواحل هند سكنى داشتند ، چنين مينامد و گويد ، كه به اتيوپهاى افريقا شباهت دارند و ، چون اتيوپهاى افريقا را حبشى ميدانيم ، اينجا هم لابد بايد مردمانى را ، كه هرودوت توصيف مىكند ، حبشى بناميم . م . ) . تخم مردان ، كه از آن نطفه‌بندى مىشود ، در هنديها ، بر خلاف تخم ساير مردمان ، سفيد نيست ، بل سياه است . چنان كه پوست آنها هم سياه است . تخم اتيوپها همچنين است . اين هنديها در طرف جنوبى و خيلى دور از پارسيها سكنى دارند و هيچگاه تابع شاه پارس نبوده‌اند . هنديهاى ديگر در حدود شهر كاسپاتير و اراضى پاكتيا ، يعنى در شمال ساير هنديها مسكن گزيده‌اند ( ظن قوى ميرود ، كه مردم پاكتيا نياگان پختوهاى افغان‌اند و مقصود هرودوت مردمى بوده ، كه در كنار رود سند به طرف شمال سكنى داشتند . م . ) . اينها از همهء هنديها جنگىترند و اينها طلاى هند را بدست ميآورند . در ولايت اين مردم كويرهائى است ، كه از ماسه پوشيده و در اين ماسه‌ها حيواناتى هستند ، كه تقريبا ببزرگى سگ‌اند و بزرگتر از روباه .\r\nشاه از اين حيوانات چند رأس دارد . اين جانوران مانند مورچه‌ها زمين را شكافته براى خود لانه ميسازند و خاك را بالا ميريزند . از اين حيث مانند مورچه‌هاى يونان‌اند و به آنها هم شباهت دارند . هنديها براى بدست آوردن اين خاك بكوير ميروند .\r\nترتيب اين كار چنين است : عرابه‌اى را بسه شتر مىبندند . شترهاى جنبين نراند و شتر وسطى ماده . از ميان شترهاى ماده آن را ، كه بچه شتر شير - خوار دارد ، انتخاب ميكنند . بعد بر چنين شتر ماده‌اى شكارچى سوار مىشود .\r\nاين شترها در تندروى از اسب‌ها كوتاه نمىآيند ، ولى از اين حيث ، كه مىتوانند بارهاى سنگين‌ترى ببرند ، بر آنها مزيت دارند . اين است ترتيب رفتن هنديها بكوير .\r\n\r\n","description":"","footnote":"","page_name":" 634 ","page_number":652},
  {"content":"\r\n\r\nاما وقت بدست‌آوردن خاك طلا را طورى معين ميكنند ، كه هوا باعلى درجه گرم باشد ، زيرا در اين موقع مورچه‌ها زير زمين پنهان ميشوند . همين‌كه به محل رسيدند ، شكارچىها كيسه‌ها را پر از خاك ميكنند و بخانه‌هايشان برميگردند .\r\nشتاب آنها در مراجعت از اين جهت است ، كه بقول پارسىها ، مورچه‌ها با شامه از ورود آنها آگاه شده شكارچيان را تعقيب ميكنند . حيوانى در دويدن سريع‌تر از اين مورچه‌ها نيست و اگر هنديها ، در زمانى ، كه مورچه‌ها جمع ميشوند ، فرار نميكردند ، ممكن نبود يك نفر هم از دست آنان نجات يابد . شترهاى ماده از شترهاى نر تندتر ميروند و به همين جهت شترهاى نر را از عرابه باز ميكنند ، ولى اين كار را يك دفعه نميكنند . اما شترهاى ماده ، براى بازگشت نزد بچه‌هايشان هيچگاه از سرعت دو نميكاهند . چنين است بقول پارسىها ترتيب بدست‌آوردن بيشتر طلا در هند . مقدار كمتر را از معادن استخراج ميكنند » .\r\nبعد هرودوت شرحى از ممالك گوناگون ، كه در كنار دنياى آن روزى واقع بودند ذكرى كرده . اين شرح بطور روشن مىرساند ، حدود دنياى آن زمان را مورّخ مذكور ، كه كتب زياد خوانده و سياحتها كرده بود ، چگونه تصوّر ميكرده : او گويد ( كتاب 3 ، بند 106 ) كنارهاى زمينى ، كه مسكون است ، بعقيدهء من ، داراى چيزهاى قيمتى است : يونان بهترين آب و هوا را داراست . هند ، كه شرق اقصى است ، داراى حيوانات و چهارپايان و طيورى است ، كه از حيث بزرگى در ساير جاها مثل و مانند ندارند ، ولى اسبهاى هندى از اسبهاى نيسايه ( مادى ) پست‌تراند .\r\nثانيا در هند طلاى زيادى است ، كه از زمين و رودخانه‌ها ، چنان كه بالاتر گفتم ، بدست ميآورند . در اينجا درختانى است خودرو ، كه ميوهء آنها پشم است و از حيث قشنگى و خوبى از پشم گوسفند بهتر . هنديها از اين پشم لباس تهيه ميكنند ( گويا مقصود هرودوت پنبه است ، كه در عهد قديم بهند اختصاص داشته . م . ) . بعد هرودوت از عربستان سخن ميراند و انرا هم يكى از ممالك كنار زمين بشمار ميآورد .\r\nدر اين مملكت كندر ، مرّمكى ، زغال‌اخته ، دارچين و لادن به عمل ميآيد . سپس كنار زمين از طرف جنوب غربى حبشه است . در اين‌جا طلا فراوان است و اين\r\n\r\n","description":"","footnote":"","page_name":" 635 ","page_number":653},
  {"content":"\r\n\r\nمملكت فيلهاى عظيم‌الجثه و درختان خودروى گوناگون دارد ، كه از جمله آبنوس است .\r\nاهالى اين صفحه شكيل و داراى قامتى بلند و عمر درازند .\r\nدر باب صفحات غربى اروپا مورّخ مذكور گويد ، كه نميتواند چيزى بگويد ، زيرا اطلاعات صحيحى در اين باب ندارد و گفته‌هاى ديگران را هم نميتواند باور كند .\r\nمثلا ميگويند رودى هست ، كه نامش ارىدان است و بدرياى شمال ميريزد و كهربا را از آن رود بدست ميآورند . نيز گويند ، جزائرى هست از سرب و سرب را از آنجا مىآورند . بعد او گويد « البته در شمال اروپا طلا زياد است ، ولى نميتوانم باور داشته باشم ، كه طلا را آريماسب‌ها « 1 » ، يعنى مردمى ، كه در همه چيز شبيه ساير مردمانند ولى يكچشم دارند ، از عنقاها ميدزدند . كلية من باور ندارم ، كه مردم يك چشم وجود داشته باشند » .\r\nاين است مضامين نوشته‌هاى هرودوت راجع بوسعت دنياى آن روز ، يعنى قرن پنجم ق . م ، از اين نوشته‌ها و نوشته‌هاى ديگر مورّخ مزبور روشن است ، كه دورترين كنارهاى دنياى مسكون آن روز را او چنين مىپنداشته : در مشرق - هند . در مغرب - يونان با مستملكات آن در ايطاليا ، بعد شمال افريقا تا جبل طارق . در شمال - سكائيّه . در جنوب - حبشه . اگرچه بعض جاهاى نوشته‌هاى هرودوت ، كه در اين‌جا ذكر شد ، چون شامل هند نبود ، خارج از موضوع بود ، ولى موافق جريان سخن مورّخ مزبور ، از ذكر آن ناگزير بوديم ، بخصوص كه اين اطلاعات براى فهم وسعت دولت هخامنشى هم مفيد است .\r\n\r\nمبحث پنجم - شورش مستعمرات يونانى و كارّيه و قبرس\r\n\r\nمقدّمه\r\nبراى فهم وقايعى ، كه ذكر خواهد شد ، لازم است نظرى به طرز سياست ايران در مستعمرات يونانى آسياى صغير ، كه تابع ايران بودند ، و باوضاع داخلى يونان اروپائى بيفكنيم .\r\n\r\n\r\n","description":"","footnote":"\r\n( 1 ) -  Arimaspes  ( اين كلمه را سكائى و بمعنى يك چشم دانسته‌اند ) .\r\n","page_name":" 636 ","page_number":654},
  {"content":"\r\n\r\nدولت ايران از زمان كوروش بزرگ اين سياست را اتّخاذ كرده بود ، كه در مستعمرات يونانى حكومت هر شهر را هميشه بيك نفر ميداد ، زيرا اين طرز حكومت اوّلا مطابق طرز حكومت ايران بود و بعلاوه روابط شهرها را با ولات ايرانى در آسياى صغير تسهيل ميكرد ، چه حكّام شهرهاى يونانى با اين ترتيب مجبور نبودند در مواردى بمجالس ملى رجوع كنند و از اين راه تشتّت آراء روى داده از سرعت اجرائيات بكاهد . معلوم است ، كه دولت ايران اشخاصى را از يونانيها براى حكومت شهرهاى يونانى معين ميكرد ، كه طرفدار اين طرز حكومت بودند :\r\nاينها را يونانيها ( تيران ) مىناميدند ، كه بمعنى جبّار است . از طرف ديگر ، چون جبابره بدولت ايران متّكى بودند ، هواخواهان حكومت ملى نسبت به آنها و بالطبع بدولت ايران كينه ميورزيدند . در داخلهء يونان اروپائى هم تقريبا همين اوضاع مشاهده ميشد ، يعنى يك قسمت آن طرفدار حكومت ملى بود و قسمت ديگر هواخواه حكومت جبابره يا اشرافى . به همين جهت از دو دولت نامى و مهم يونان هريك طرفدار يكى از دو طرز حكومت مذكوره گرديد : آتن - قائد حكومت ملى و اسپارت - علمدار حكومت اشرافى . مقارن اين زمان هيپ‌پياس « 1 » نامى از خانوادهء پىزيسترات « 2 » جبّار آتن بود ، ولى بعد آتنىها او را از آنجا خارج كردند و او ، براى اينكه بحكومت آتن برگردد ، متوسل بوالى ايران در آسياى صغير گرديد ( 510 ق . م ) . در غياب او شخصى كله‌ايستن « 3 » نام ، كه از خانوادهء نجيب آل‌كم‌انيد « 4 » بود ، طرز حكومت آتن را تغيير داده حكومت ملى در آنجا تأسيس كرد .\r\nاين اقدام باعث خشم طرفداران حكومت اشرافى شد و رسولانى باسپارت فرستاده كمك آن را تقاضا كردند . اسپارتيها لشكرى به آتن فرستادند و كله‌ايستن مجبور شد ، در مقابل قوّه تسليم شود . ايندفعه آتنىها در غضب فرو رفته بر ضدّ اسپارتىها قيام كردند و آنها ، چون اوضاع را چنين ديدند ، آتن را تخليه و هواخواهان آتنى خود را رها كرده از آتّيك « 5 » خارج شدند ، ولى پس از آن چيزى نگذشت ، كه اسپارتىها\r\n\r\n\r\n","description":"","footnote":"\r\n( 1 ) -  Hippias . \r\n( 2 ) -  Pisistrate . \r\n( 3 ) -  Cleisthene . \r\n( 4 ) -  Alcmaeonides . \r\n( 5 ) -  Attique  ( شبه جزيره‌اى است كه آتن در آن واقع است ) .\r\n","page_name":" 637 ","page_number":655},
  {"content":"\r\n\r\nبا قشون زيادترى ، كه از متحدين آنها در پلوپونس تركيب يافته بود ، برگشتند و آتنىها ، چون ديدند ، كه از عهدهء آنها برنيايند ، از راه اضطرار سفيرى نزد والى ايران در ليديّه فرستاده كمك او را درخواست كردند . والى گفت كمك ميكنم به شرط اينكه آب و خاك دهيد ، يعنى تابع ايران گرديد . سفير آتن اين شرط را پذيرفت ، ولى ، وقتى كه به آتن مراجعت كرد ، آتنىها از گفته خود برگشتند ( 508 ق . م . ) .\r\nپس از آن اسپارتىها و پلوپونسىها آتّيك را غارت كردند و اين اوضاع دوام داشت ، تا اينكه كرن‌تىها « 1 » از اتحاد با اسپارتىها خارج شدند . در 506 ق . م باز آتنىها سفيرى نزد ارتافرن والى ليديّه فرستاده خواستار شدند ، كه او گوش به بدگوئىهاى هيپ‌پياس از آتن و تحريكات او بر ضدّ اين دولت ندهد . والى جواب خشنى داده تقاضا كرد ، كه آتنىها جبّار سابق خود را بپذيرند ، و الّا بايد براى پذيرائى لشكر ايران در آتن حاضر باشند ( هرودوت - كتاب 5 ، بند 69 ) . جوابى ، كه والى ليديه ، بسفراى آتن داد موافقت با نظر دربار ايران نداشت ، چه اكنون اكثر محققين به اين عقيده‌اند ، كه داريوش درصدد تسخير يونان نبود و در دربار ايران اشخاصى زياد داراى اين عقيده بودند ، كه جنگ با يونان امرى است بىنتيجه ، ولى ولاة ايران در آسياى صغير نظرشان غير از اين بود ، يعنى چون توسعهء قلمرو و اقتدارات خود را طالب بودند ، از مواقع استفاده ميكردند ، تا از جزائر يونانى يكى را پس از ديگرى در تحت تابعيت ايران درآورند . اين احوال و شورشى ، كه در مستعمرات يونانى آسياى صغير روى داد ، بالاخره باعث جنگ داريوش با يونان گرديد . جهات و چگونگى شورش مستعمرات يونانى موافق شرحى است كه اينك ذكر مىشود .\r\n\r\nياغىگرى آريستاگر « 2 »\r\nچنان كه بالاتر ذكر شد ، هيس‌تيه جبّار مىلت ، كه در موقع قشون‌كشى داريوش به سكائيه خدماتى در دانوب به داريوش كرده بود ، مورد توجه مخصوص اين شاه شد و در ازاى خدماتش داريوش محلى را در كنار رود ستريمون « 3 » در تراكيّه ، كه موسوم به ميرسين « 4 » بود ،\r\n\r\n\r\n","description":"","footnote":"\r\n( 1 ) -  Corinthiens . \r\n( 2 ) -  Aristagoras ( Aristagore ) . \r\n( 3 ) -  Strymon . \r\n( 4 ) -  Myrcine . \r\n","page_name":" 638 ","page_number":656},
  {"content":"\r\n\r\nبه او اعطا كرد ( ستريمون را اكنون ستروما نامند ) . پس از چندى او در اينجا استحكاماتى بنا كرد و ، چنان كه گذشت ، بغابوخش ، رئيس قشون ايران در اروپا ، داريوش را از خيالات او آگاه داشت و بر اثر سوءظنى داريوش او را احضار كرد و حكومت شهر مىلت و ميرسين را به داماد او آريستاگر داد . در همين اوان داريوش ، نظر باينكه امور مستعمرات ينيانى اهميت مييافت ، برادر خود ارتافرن را والى ليديّه كرد و اتانس پسر سىسام‌نس « 1 » را رئيس قشون آنجا . والى جديد تازه وارد سارد شده بود ، كه چنان كه بالاتر گفته شد ، هيپ‌پياس از خانوادهء پىزيسترات نزد او آمده خواست ، كه ارتافرن او را در آتن بحكومت برقرار كند و تعهد كرد ، كه اگر اين امر انجام شود ، او آتن را مطيع ايران دانسته باج خود را مرّتبا بپردازد . مقارن اين احوال ، چنان كه هرودوت گويد ( كتاب پنجم ، بند 30 - 126 ) ، اهالى جزيرهء ناكس « 2 » كه يكى از جزاير سيكلاد « 3 » است متموّلين خود را بيرون كردند و آنها به مىلت آمدند . در شهر مزبور در اين زمان آريستاگر پسر عمو و داماد هيس‌تيه حكومت داشت . ناكسىها به آريستاگر متوسّل شده خواهش كردند ، كه قشونى بانها بدهد ، تا به وطن خود برگردند و او ، بطمع اينكه حكومت ناكس را هم بدست آرد ، به ناكسىها چنين گفت : « من چنين قوّه‌اى ندارم ، كه بتوانم شما را بوطنتان برگردانم ، چه شنيده‌ام ، كه ناكسىها هشت هزار نفر سپاهى سنگين اسلحه و عدّه‌اى كشتيهاى دراز دارند ، ولى سعى خواهم كرد ، كه مقصود شما حاصل گردد . ارتافرن دوست من است و چنان كه ميدانيد ، او پسر هيستاسپ و برادر داريوش است و ، چون والى تمام مردمان ساحلى است ، قشون زياد و بحريهء قوى دارد . اميدوارم ، كه او مسئول ما را اجابت كند » . ناكسىها گفتند ، كه اگر ارتافرن بانها كمك كند ، هداياى زياد خواهند داد ، مخارج قشون‌كشى را هم خواهند پرداخت و اهالى ناكس و جزائر سيكلاد نيز مطيع خواهند شد . بعد آريستاگر بسارد رفته به ارتافرن چنين گفت : « ناكس ، اگرچه جزيرهء كوچكى است ،\r\n\r\n\r\n","description":"","footnote":"\r\n( 1 ) -  Sisamnes . \r\n( 2 ) -  Naxos . \r\n( 3 ) - بنقشه يونان رجوع شود\r\n","page_name":" 639 ","page_number":657},
  {"content":"\r\n\r\nولى آب و هواى خوب ، زمينهاى حاصل‌خيز و طلا و بنده زياد دارد . به اين ناكسىها كمك كن ، كه برگردند . مخارج را من مىدهم ، تو اين جزيره و جزائر سيكلاد را تابع شاه ميكنى و پس از آن تسخير اوبى اشكالى ندارد . اوبى از حيث وسعت و استعداد طبيعى كمتر از جزيرهء قبرس نيست » . ارتافرن در جواب گفت : « پيشنهاد تو براى خانوادهء شاه مفيد است و آنچه گفتى صحيح . راجع بعدّه كشتىها هم ، من ميتوانم در بهار بجاى يكصد فروند ، كه لازم دارى ، دويست فروند به اختيار تو بگذارم ، ولى با همهء اينها لازم است ، كه اين مطلب بتصويب شاه برسد » . بعد ارتافرن اين نقشه را بدربار شوش عرضه داشت و ، چون داريوش آن را پسنديد ، ارتافرن قشونى با دويست كشتى تهيه كرده و سردارى آن را به مگاپات « 1 » هخامنشى عموزاده خود داده ، اين قوّه را نزد آريستاگر فرستاد . سردار مزبور آريستاگر و كشتيهاى ينيانى و فراريهاى ناكس را برداشته چنين وانمود ، كه به طرف هلّس‌پونت ميرود ، ولى بعد از ورود بجزيرهء خيوس به طرف كاوكاس رفت ، كه از آنجا موافق بادبه ناكس روانه شود . بعد قضيه‌اى روى داد ، كه اين سفر جنگى بعدم بهره‌مندى خاتمه يافت و شرح آن چنين است . روزى كه مگاپات به كشتيها سركشى ميكرد ، ديد در يك كشتى قراول نيست . چون اسكيلاك « 2 » نامى ناخداى اين كشتى بود ، امر كرد دست و پاى او را ببندند ، تا مجازات شود . اين خبر به آريستاگر رسيد و از دوست خود شفاعت كرد ، ولى پذيرفته نشد . در نتيجه آريستاگر در خشم شده خودسرانه مقصر را از بند رها كرد . در سر اين قضيه بين مگاپات و آريستاگر نزاع درگرفت و آريستاگر به او چنين گفت : « تو را چه به اين كارها ، مگر ارتافرن به تو نگفته ، كه مطيع من باشى و بدانجا روى ، كه من نشان مىدهم ؟ » . مگاپات از اين سخن سخت رنجيد و ، چنان كه هرودوت گويد ، شبانه كس فرستاده اهالى ناكس را از قشون‌كشى آريستاگر آگاه كرد . در نتيجهء اين اقدام ، آريستاگر موفّق نشد ناكس را تسخير كند و ، چون ميبايست مخارج قشون‌كشى را بدهد ، اين مسئله و كدورتى ، كه بين او و مگاپات روى داده بود ، باعث وحشت او گرديد ، چه تصوّر كرد ، كه حكومت مىلت را هم\r\n\r\n\r\n","description":"","footnote":"\r\n( 1 ) - بايد يونانى شدهء بغاپت باشد .\r\n( 2 ) -  Skylak . \r\n","page_name":" 640 ","page_number":658},
  {"content":"\r\n\r\nاز او خواهند گرفت . اين بود ، كه مصمم شد شورشى در مستعمرات يونانى برپا كند . از طرف ديگر هيس‌تيه ، چون از توقّف خود در شوش دلتنگ بود ، بالاخره مصمم شد آتشى در مستعمرات يونانى روشن كرده بگويد ، كه اين شورش از جهة غيبت او از محلّ حكمرانيش است ، تا مگر داريوش به او اجازه بازگشت بدهد . با اينمقصود پرداخت باينكه داماد خود را بسركشى تحريك كند .\r\nوسيلهء تحريك چنين بود ، كه چون مستحفظين دولتى راهها را داشتند و نامه‌ها را تفتيش ميكردند ، سر يكى از غلامان خود را تراشيده و بر پوست او كلماتى نوشته غلام را چندان نگاه داشت ، تا موهاى سرش روئيد . بعد او را نزد داماد خود روانه كرد ، با اين دستور كه سر غلام را تراشيده نوشته‌هاى او را بخواند .\r\nاين احوال تقريبا در يك زمان حاصل شد و آريستاگر همراهان زياد پيدا كرده شروع بياغيگرى كرد . فقط يكنفر از ينيانها ، كه موسوم به هكاتيوس « 1 » بود ( اين شخص يكى از مورّخين معروف يونانى است و گويند ، كه هرودوت چيزهاى زياد از او اقتباس كرده عدّهء مردمانى ( 20 ) - برگهء عمودى تخت شاهى در نقش رستم ( فلاندن و كست ، ايران قديم ، گراور 177 )\r\n\r\n\r\n","description":"","footnote":"\r\n( 1 ) -  Hecatee . \r\n","page_name":" 641 ","page_number":659},
  {"content":"\r\n\r\nرا ، كه مطيع داريوش بودند ، ميشمرد و عقيده بشورش بر عليه چنين شاهى نداشت ، ولى سخنان او را نشنيدند . در اينحال او گفت ، حالا كه ميخواهيد بشوريد ، پس كارى كنيد ، كه دريا در دست شما باشد . براى اجراى اين امر پيشنهاد كرد ، كه خزائن و نفائس معبد برانخيد « 1 » را برداشته صرف تهيهء قوا كنند . توضيح آنكه اين خزائن هدايائى بود ، كه كرزوس پادشاه سابق ليديه بمعبد مزبور داده بود . اين حرف هگاتيوس هم پذيرفته نشد و ياتراگراس « 2 » نامى را مأمور كردند ، بكشتىهائيكه از سفر جنگى به ناكس مراجعت ميكردند و در ميونت « 3 » لنگر انداخته بودند ، حمله كرده رؤسا را دستگير كنند . او چنين كرد و پس از آن شورش آشكار شد ( 500 ق . م ) . آريستاگر ، براى اينكه مردم مىلت را با خود همراه كند ، به اين شهر حكومت ملى داد ، بشهرهاى ديگر ينيانى رسول فرستاده اهالى را بر ضدّ جبابره برانگيخت و اشخاصى را ، كه از جبابره بوده در قشون‌كشى بر عليه ناكس شركت داشتند باهالى محلهاى اين جبابره تسليم كرد . اهالى محل‌هاى مذكور غالبا از جبابرهء سابق خود دست باز داشتند ، ولى اهالى شهر مىتىلن ، ك‌اس جبّار خود را از شهر بيرون برده سنگسار كردند .\r\nبعد ، هرودوت گويد ( كتاب 5 ، بند 49 ) كه آريستاگر به لاسدمون رفت ، تا همراهى دولت اسپارت را تقاضا كند ، چه حس ميكرد ، كه متحدى لازم دارد .\r\nدر اين زمان يكى از دو پادشاه اسپارت كل‌امن‌نامى « 4 » بود . آريستاگر نزد او رفته نقشهء عالم را به او نشان داد . اين نقشه عبارت بود از يك لوحهء مسين ، كه روى آن ممالك ، درياها و رودهاى معلوم آنزمان را ترسيم كرده بودند . بعد آريستاگر به پادشاه اسپارت چنين گفت : « از شتاب من تعجب مكن ، اهميت كار اين عجله را تقاضا مىكند . ينيانها در اسارت‌اند . اين مسئله براى ما ننگ است و براى شما تحمل آن دشوارتر از ساير يونانيها ، چه شما در يونان برترى داريد .\r\nشما را بخداها قسم مىدهم ، كه برادران خودتان را آزاد كنيد . اين كار آسان است ،\r\n\r\n\r\n","description":"","footnote":"\r\n( 1 ) -  Branchides . \r\n( 2 ) -  Yatragoras . \r\n( 3 ) -  Myunte . \r\n( 4 ) -  Cleomene . \r\n","page_name":" 642 ","page_number":660},
  {"content":"\r\n\r\nبربرها شجاعت ندارند و اسلحهء آنها كمان و نيزه‌هاى كوتاه است ، بنابراين شكست دادن آنها سخت نيست . اين را هم بدانيد ، كه اهالى اين قارّه ( يعنى آسيا ) بقدرى تموّل و ثروت دارند ، كه هيچكدام از سكنهء جاهاى ديگر به آنها نميرسند : طلا ، نقره ، مس ، لباسهاى رنگارنگ ، چهارپايان ، حشم ، ماهى و غيره زياد است . اگر بخواهيد ، تمام اين ثروتها از آن شما است » . بعد بنقشهء مسين رجوع كرده يكايك مردمان را چنين بشمرد و در آن نشان داد : « در همسايگى ينيانها ليديها هستند ، كه زمينهاى خوب و پول فراوان دارند . در طرف شرقى ليديه فريگيّه است ، كه از تمام صفحات معروف حشم و محصولات زمينىاش بيشتر است . همجوار فريگىها اهالى كاپادوكيّه ميباشند ، كه ماها ( يعنى يونانىها ) آنها را سريانى ناميم . پس از آن مساكن كيليكىها است ، كه پانصد تالان بشاه خراج ميدهند . اين‌جا جزيرهء قبرس است . در همسايگى كيليكيه ارامنه‌اند . بعد از آنها مساكن ماتىيانيان « 1 » است ، كه در اينجا واقع است .\r\nبعد كيس‌سىها « 2 » با آنها همجوارند . در سرحدّ اين قوم رود خوآسب « 3 » جارى است ، شوش ، يعنى مقرّ داريوش ، اين شهر است و خزائن او هم در اينجا است . اگر اين شهر را بدست آريد ، ميتوانيد با زوس ( الههء بزرگ يونانى ) دعوى همسرى كنيد . با امكان تسخير چنين ممالك زرخيز آيا رواست ، كه براى ولايات كوچكى با مس‌سنيان « 4 » و ديگران بجنگهاى خونين بپردازيد ؟ » . پادشاه اسپارت گفت « اى مىلتى مهربان ، جواب تو را سه روز ديگر مىدهم » . در روز معهود آريستاگر براى دانستن جواب نزد كل‌امن رفت و او پرسيد ، كه از درياى ينيانيها تا قصر شاه پارس چه مسافتى است ؟ . آريستاگر ، كه همواره پادشاه اسپارت را فريب ميداد ، در اين مورد حقيقت را بيان كرده گفت ، سه ماه راه است ( هرودوت گويد ، كه آريستاگر ، اگر ميخواست پادشاه اسپارت را به آسيا ببرد ، نميبايست\r\n\r\n\r\n","description":"","footnote":"\r\n( 1 ) -  Matianiens . \r\n( 2 ) - كيس‌سىها همان مردم ( كاس‌سو ) يا ( كوسّى ) هستند ، كه ذكرشان در تاريخ عيلام گذشت و پائين‌تر نيز بيايد ، اينها در صفحاتي سكنى داشتند ، كه اكنون به لر بزرگ و كوچك معروف است .\r\n( 3 ) - كرخهء كنونى .\r\n( 4 ) -  Messeniens . \r\n","page_name":" 643 ","page_number":661},
  {"content":"\r\n\r\nحقيقت را بگويد ) . همين كه پادشاه اسپارت اين بشنيد ، سخن او را قطع كرده چنين گفت : « مىلتى عزيز ، تا غروب آفتاب از اسپارت بيرون رو . اگر تو خواهى ، كه اهالى لاسدمون سه ماه راه از دريا دور شوند ، پيشنهاد تو پذيرفتنى نيست » .\r\nاين بگفت و پشت به آريستاگر كرده برفت . روز ديگر آريستاگر شاخهء زيتونى بدست گرفته به خانه كل‌امن درآمد ، كه حمايت او را درخواست كند . اتفاقا دختر پادشاه اسپارت گرگ « 1 » نام بسنّ هشت يا نه سالگى در آنجا بود . آريستاگر از پادشاه اسپارت خواهش كرد ، كه طفل را دور و حرفهاى او را گوش كند .\r\nكل‌امن گفت ، بگو آن‌چه خواهى . از حضور اين طفل باكى نيست . آريستاگر گفت ، اگر خواهش مرا بپذيرى ، ده تالان « 2 » به تو مىدهم . پادشاه اسپارت قبول نكرد .\r\nآريستاگر همواره بر مبلغ افزود ، تا به پنجاه تالان رسيد . در اين حين دختر پادشاه ، كه حرفهاى آريستاگر را گوش ميكرد ، فرياد زد : « پدر جان ، اگر از اينجا نروى ، اين خارجى تو را خواهد خريد » . بر اثر اين حرف پادشاه برخاست و باطاق ديگر رفت و آريستاگر در حال يأس از اسپارت بيرون شد ، بىاينكه مجال داشته باشد اوضاع راه را تا شاه پارس بيان كند . در اينجا هرودوت توصيف اين راه را مىكند و ، چون در جاى خود بيايد ، از ذكر آن خوددارى مىشود . خلاصهء آن اين است ، كه طول اين راه از سارد تا قصر شاه سيزده هزار و پانصد استاد است و ، چون سى استاد يك پرسنگ است ، اين مسافت معادل 450 پرسنگ مىشود و ، اگر روزى يكصد و پنجاه استاد ( پنج فرسنگ ) راه طى كنند ، درست نود روز لازم است .\r\nضمنا هرودوت از خوبى منازل و راه تعريف مىكند ، چنان كه بيايد .\r\nپس از آن آريستاگر از اسپارت به آتن رفت . در اينجا زمينه براى پذيرفته شدن پيشنهاد او حاضر بود ، توضيح آنكه جوابى ، كه ارتافرن برسولان آتنى در باب هيپ‌پياس داده بود ، باعث خشم آتنىها شده و آنها تصميم كرده بودند ، با پارس ضديت كنند . آريستاگر در مجلس ملّى نطقهاى با حرارت كرد و گفت ،\r\n\r\n\r\n","description":"","footnote":"\r\n( 1 ) -  Gorgo . \r\n( 2 ) - تقريبا دوازده هزار تومان به پول حاليه .\r\n","page_name":" 644 ","page_number":662},
  {"content":"\r\n\r\nكه آسيا ثروت زياد دارد و پارسيها نميتوانند مانند يونانىها جنگ كنند . سپر و نيزه ندارند و غلبه بر آنها آسان است . بالاخره گفت ، كه ينيانها مهاجرين آتنى هستند و ، چون آتن زورمندتر از ساير يونانىها است ، وظيفهء او است ، كه آنها را حمايت كند .\r\nمعلوم است ، كه براى پذيرفته شدن پيشنهاد خود وعده‌هاى زياد به آتنىها داد و در نتيجه موفق شد ، چه آتنىها تصميم كردند ، كه دخالت كنند . در اينجا هرودوت گويد : « در نتيجه معلوم شد ، كه يك نفر را فريب دادن از فريب دادن جمعيتى مشكلتر است ، چه آريستاگر نتوانست كل‌امن را فريب دهد ، و حال آنكه سى هزار نفر آتنى را اغوا كرد » ، ولى مورّخ مذكور درنظر نگرفته ، كه در آتن از جهت خشم آتنىها بر ارتافرن زمينه حاضر بود ، و حال آنكه اسپارتيها اندك رنجشى از ارتافرن يا پارسيها نداشتند . آتنىها در نتيجهء تصميم خود بيست فروند كشتى تجهيز كرده و فرماندهى آن را به ملان‌ثيوس « 1 » دادند و آريستاگر به طرف مىلت روانه شد . بعد از ورود به اين شهر ، آريستاگر چند رسول نزد پ‌انيان‌هائى ، كه از كنار رود ستريمون به حكم داريوش به فريگيّه رفته بودند ، فرستاد و به آنها پيغام داد ، كه ينيانها بر داريوش شوريده‌اند . اگر ميخواهيد ، شما هم آزاد شويد ، حركت كرده خودتانرا به دريا برسانيد . در دريا حفاظت شما با ما خواهد بود . آنها از اين پيشنهاد فوق‌العاده مشعوف شده با زنان و اطفال خود حركت كرده بجزيرهء خيوس رفتند و سواره نظام ايران ، كه آنها را تعقيب ميكرد ، از جزيره مزبور آنها را خواست ، ولى اهالى خيوس فراريان را بجزيرهء لس‌بس فرستادند و بعد آنها موفق شدند ، كه به وطن خود برگردند . اين اقدام آريستاگر فائده‌اى براى او نداشت ، ولى ، چنان كه هرودوت گويد ، او ميخواست داريوش را سخت بيازارد .\r\n\r\nشورش مستعمرات يونانى ، كاريّه و قبرس\r\nهمين كه كشتيهاى آتنى رسيدند ، آريستاگر سركرده‌هائى معين كرده قشون برّى و بحرى ياغيان را به طرف سارد حركت داد .\r\nچون در سارد لشكرى نبود ، شورشيان بتسخير آن موّفق شدند ، ولى ارگ را نتوانستند تصرّف كنند ، چه خود ارتافرن\r\n\r\n\r\n","description":"","footnote":"\r\n( 1 ) -  Melanthius . \r\n","page_name":" 645 ","page_number":663},
  {"content":"\r\n\r\nبا عدّه كمى از سپاهيان بمدافعهء آن پرداخت . اگرچه شهر را ينيانها گرفتند ، ولى از غارت آن دست بار داشتند و جهت اين بود ، كه خانه‌ها را در سارد از نى ساخته بودند و حتى بامهاى خانه‌هاى آجرى هم از نى بود . بنابراين ، وقتى كه يكى از سپاهيان خانه‌اى را آتش زد ، حريق سرايت بخانه‌هاى ديگر كرد و شهر آتش گرفت . در اين حال اهالى شهر و پارسيها ، چون خود را در ميان آتش ديدند ، مضطرب و متوحش شده بميدان شهر ، كه در كنار رود پاك‌تل بود ، پناه بردند ، اين رود از تمل جارى بود و بقول هرودوت ( كتاب 5 ، بند 101 ) خاك طلا ميآورد بعد ، چون ينيانها ديدند ، كه دسته‌اى از دشمنان از جان گذشته مىجنگند و دسته‌هاى ديگر بكمك آنها ميرسند ، شهر را گذارده بكشتىهاى خودشان رفتند . هرودوت گويد : « چنين بود آتش زدن اين شهر و معدوم‌شدن معبد « كىبل « 1 » » ( يكى از امكنهء مقدسهء ليديها . م . ) بعدها پارسيها ببهانه اين رفتار ينيانها معابد يونانى را آتش زدند » . وقتى كه اين خبر به پارسيهائى ، كه در مشرق رود هاليس بودند ، رسيد ، قواى خود را جمع كرده بكمك ليديها شتافتند و ، چون ينيانها را در سارد نيافتند ، در تعقيب آنان به افس درآمدند . در آنجا ينيانها جنگى كرده شكست خوردند .\r\nپارسيها پس از اين فتح جمعى كثير از ينيانها و مردان نامى آنها كشتند و مابقى فرار كرده بشهرهاى خود رفتند . پس از شكست ينيانها آتنىها دست از تقويت آنان برداشته بعجز و الحاح آريستاگر جواب دادند ، كه ديگر كمكى نخواهند كرد ، چه اقدامات ينيانها بر ضدّ داريوش بىحاصل است . باوجوداين ينيانها دست از ضديت برنداشتند و به طرف هلّس‌پونت رفته بيزانس و شهرهاى ديگر را در آن صفحه تسخير كردند و از آنجا بولايت كارّيه دست انداختند و بعد جزيرهء قبرس هم با آنها همدست شد ( اينجا هم شورش اهالى بتحريك يونانىها بود ) .\r\nوقتى كه خبر آتش زدن سارد بدست ينيانها و آتنىها بداريوش رسيد ، او چنان كه هرودوت گويد ( كتاب 5 ، بند 105 ) اعتنائى به ينيانها نكرد ، چه ميدانست\r\n\r\n\r\n","description":"","footnote":"\r\n( 1 ) -  Cybele . \r\n","page_name":" 646 ","page_number":664},
  {"content":"\r\n\r\nكه اين كار آنها بىمجازات نخواهد ماند ، ولى پرسيد كه آتنىها چه مردمى هستند و بعد كمانى خواسته و تيرى به آسمان انداخته گفت :\r\n« اى زوس ، انتقام من از آتنىها كشيده باد » پس از آن بيكى از خدمهء خود گفت ، هرروز ، وقتى كه من بر سر سفره نشستم ، سه دفعه بگو :\r\n« شاها ، آتنىها را فراموش مكن » اين نوشتهء هرودوت از نظر آتنىها است ، زيرا تير انداختن به طرف خدا جزو عادات پارسيها نبوده . اين داستان را آتنىها گفته‌اند ، تا اهميتى به خود داده باشند ، و حال آنكه چه قبل و چه بعد از جنگ ماراتن دربار ايران اهميتى به يونان نميداد و عدم بهره‌مندى ايرانيها در جنگ‌هاى يونان از همين‌جا بود ، كه يونانيها را ، چنان كه ميبايست و ميشايست ، خوب نمىشناختند « 1 » . اما اينكه آتش زدن سارد و معبد آن نتايجى بسيار وخيم داشت ، مورد ترديد نيست ، چه آتش زدن معابد آتن در زمان خشيارشا بر اثر كينه‌اى بود ، كه ايرانيها بدل گرفته بودند . اين نكته پائين‌تر روشن خواهد بود . بعد هرودوت چنين گويد ( كتاب 5 ، بند 106 ) داريوش هيس‌تيه را احضار ( 21 ) - تخت‌جمشيد ، پلّه‌گان قصر داريوش اوّل ( بزرگ ) ( ديولافوا ، صنايع ايران قديم ، جلد 3 گراور 3 )\r\n\r\n\r\n","description":"","footnote":"\r\n( 1 ) - يكى از علماى تاريخ گويد : با وجود اينكه ايرانيهاى قديم در جنگ‌هاى خود با يونان بهره‌مندى نداشتند ، هميشه بيونانيها از بالا به پائين مىنگريستند و براى عالم دستور مىنويساندند ( تورايف ، تاريخ مشرق قديم ، ج 2 ، 216 ) مقصود اين مصنّف از دستور بايد ضمنا فرمان آنتالسيداس باشد ، كه در جاى خود بيايد .\r\n","page_name":" 647 ","page_number":665},
  {"content":"\r\n\r\nكرده چنين گفت : « هيس‌تيه ، شنيده‌ام ، كه جانشين تو بر من ياغى شده و بر ضد من سپاهيانى از آن قاره آورده و ينيانهائى ، كه سخت مجازات خواهند شد ، با آنها همدست گشته بعد سارد را گرفته‌اند . به نظر تو اين اقدام چگونه مىآيد ؟ آيا خوب است و چگونه چنين امرى بىشركت تو ممكن بود انجام يابد ؟ پس از اين هرچه پيش آيد ، از چشم خود بين » . هيس‌تيه جواب داد : « شاها ، چگونه روا دارى ، كه چنين گوئى ؟ چطور من حاضر ميشوم كارى كنم ، كه باعث ملال خاطر شاه گردد ؟ چه اين ملال بزرگ يا كوچك باشد . چه نتيجه‌اى براى من از اين كار متصوّر است و چه مقصودى ميتوانم داشته باشم ؟\r\nهرچه تو دارى ، منهم دارم . من افتخار مستشارى تو را دارم ، زيرا تو افكار خود را به من ميگوئى . پس بدان ، كه اگر نايب من اين كارها را كرده ، از پيش خود كرده ، ولى باور ندارم ، كه اهالى مىلت و نايب من به اين مقام برآمده باشند ، تا انقلابى در دولت تو برپا كنند . اگر آنها واقعا مقصراند و خبرى ، كه به تو داده‌اند ، راست است ، پس بدان ، كه آوردن من از كنار دريا به اينجا تا چه اندازه مخالف مآل‌انديشى بوده ، زيرا ينيانها از غيبت من استفاده كرده چيزى را ، كه مدّتها قبل از اين ميخواستند ، بكنند كرده‌اند . اگر من آنجا بودم ، يك ينيانى جرئت نداشت بجنبد . پس مرا مرخص كن ، نزد ينيانها روم و تمام اين ولايت را به حال قبل برگردانيده نايب خود را ، اگر مقصر است ، تسليم تو كنم . قسم بخدايان شاهى ، كه پس از اجراى ارادهء تو ، تا جزيرهء ساردينى « 1 » را مطيع تو نگردانم ، قبائى را كه در آن عازم ولايت ينيانها خواهم شد ، از تن درنياورم » داريوش سخنان او را باور كرد و گفت ، برو ، و بعد از اينكه وعده‌هاى خود را انجام دادى ، بشوش برگرد . در اين احوال پارسيها شهرهاى جزيره قبرس را محاصره كرده شورش را فرونشاندند و قبرس از نو مطيع گرديد . شرح آن چنين است :\r\n\r\nتسخير قبرس از نو\r\nهرودوت گويد ( كتاب 5 ، بند 108 ) در خلال اين احوال به انسيلوس « 2 » امير سالامين ( يكى از شهرهاى مهم جزيرهء قبرس . م . ) كه بمحاصرهء آماتونت « 3 » مشغول بود ، خبر دادند ،\r\n\r\n\r\n","description":"","footnote":"\r\n( 1 ) -  Sardaigne . \r\n( 2 ) -  Onesilus . \r\n( 3 ) -  Amathonte . \r\n","page_name":" 648 ","page_number":666},
  {"content":"\r\n\r\nكه به زودى آرتىبيوس « 1 » ، يكى از نجباى پارس ، با لشكرى بزرگ وارد قبرس خواهد شد . بر اثر اين خبر او رسولى نزد ينيانها فرستاده خواهش كرد ، بكمك وى بيايند .\r\nينيانها بىدرنگ با بحريهء زياد آمدند و وارد قبرس شده بودند ، كه پارسىها از كيليكيّه به اين جزيره گذشته وارد خاك سالامين گشتند . فينيقيها هم دماغه كل‌ايد « 2 » قبرس را دور زدند . در اين احوال جبّاران قبرس روساء ينيانى را دعوت كرده به آنها چنين گفتند ، شما از دو كار يكى را بكنيد : خودتان در خشكى با پارسيها جنگ كنيد و كشتىها را بما بدهيد ، تا با فينيقيها در دريا بجنگيم ، يا بالعكس خودتان با فينيقيها بجنگيد . بهرحال بدانيد ، كه آزادى قبرس و ينيانها بدست شما است .\r\nينيانها جواب دادند ، كه ما را فرستاده‌اند ، تا دريا را حفظ كنيم و با پارسيها بجنگيم .\r\nبنابراين تكليف خودمان را انجام خواهيم داد ، اما شما ، بخاطر بداريد ، كه در زير قيد ماديها ( يعنى پارسيها ) هستيد و دليرانه جنگ كنيد . وقتى كه لشكر ايران بجلگهء سالامين رسيد ، پادشاهان قبرس بهترين سربازان را در مقابل پارسيها داشتند و انسيلوس هم در مقابل آرتىبيوس جا گرفت ( بايد در نظر داشت ، كه جزيرهء قبرس 9 شهر مهم داشت و هر شهر را اميرى اداره ميكرد ، عزل و نصب اين امراء به نظر دربار ايران بود . م . ) آرتىبيوس بر اسبى سوار بود ، كه مانند يكنفر جنگى مىجنگيد ، يعنى بلند ميشد و با دست و دندان مردان مسلح را از پاى درميآورد ، انسيلوس چون از اين اسب بيمناك بود ، از ميراخور خود ، پرسيد ، چه بايد كرد و آيا او ترجيح ميدهد ، كه سوار را بكشد يا اسب را .\r\nميرآخور ، كه از اهل كاريّه بود جواب داد : « امير ، من حاضرم هر دو كار كنم ، ولى اين را بدان ، كه بشاه يا سردارى زيبنده است با شاه يا سردارى دست و پنجه نرم كند . اگر دشمن را كشتى داراى نامى بزرگ ميشوى و اگر ، خدانكرده ، كشته شدى ، باز بدست نجيبى كشته شده‌اى ، امّا ما ، كه خدمه هستيم ، بايد با خدمهء ديگر جنگ كنيم . در باب اسب آرتىبيوس همينقدر گويم ، كه تشويشى از تربيت آن مدار ، چه اين اسب ديگر بر ضد كسى بر نخواهد\r\n\r\n\r\n","description":"","footnote":"\r\n( 1 ) -  Artybius . \r\n( 2 ) -  Cleides . \r\n","page_name":" 649 ","page_number":667},
  {"content":"\r\n\r\nخاست » . پس از آن جنگ شروع شد و ينيانها نسبت به فينيقيها در دريا بهره‌مندى يافتند و مخصوصا اهالى سامس دلاورىها نمودند . امّا مبارزهء دو سردار چنين بود : وقتى كه انسيلوس به آرتىبيوس رسيد ، ضربتى به او وارد كرد و اسب اين سردار بلند شده دستهايش را روى سپر انسيلوس گذارد ، ولى در اين حال ميرآخور او با داس پاهاى اسب را قطع كرد و او با سوارش افتاد . هنوز جنگ خاتمه نيافته بود ، كه سته‌سنور « 1 » ، جبّار كوريوم « 2 » و فرمانده ، با سپاهيان بسيار به طرف پارسيها رفت و عرابه‌هاى جنگى سالامينىها هم از او تقليد كردند . پس از آن بهره‌مندى با پارسيها شد ، قبرسىها فرار كردند و عدّه‌اى زياد به خاك افتادند .\r\nاز جمله انسيلوس بود ، كه قبرسىها را بشورش اغوا كرده بود . چون انسيلوس شهر آماتونت را در محاصره ميداشت ، پس از كشته شدنش ، اهالى شهر مزبور سر او را بريده و بشهرشان برده بيكى از دروازه‌ها نصب كردند . پس از آن چندى ، چون سرخالى بود ، لانهء زنبور گرديد و عسل در جمجمه پديد آمد . اهالى از غيب‌گو پرسيدند ، چه بايد بكنند ؟ او جواب داد ، كه اگر سر را دفن و همه ساله براى او ، قربانى كنيد ، چنان كه براى پهلوانى ميكنند ، خيرش را خواهيد ديد . اهالى چنين كردند .\r\nبعد ، بقول هرودوت ( كتاب 5 ، بند 115 ) به ينيانها خبر رسيد ، كه روزگار انسيلوس تباه است و پارسيها تمامى شهرهاى قبرس را باستثناى سالامين ، كه به پادشاه سابق آن گورگوس « 3 » تسليم شده بود ، محاصره كرده‌اند . بر اثر اين خبر جنگ دريائى را رها كرده به يونيّه برگشتند و پارسيها قبرس را از نو باطاعت درآوردند .\r\nشهر سل « 4 » از تمامى شهرها بيشتر مقاومت كرد ، ولى پارسيها زير ديوارهاى شهر نقب زده در ماه پنجم اين شهر را هم گرفتند . بگفتهء هرودوت شورش قبرس يكسال به طول انجاميد ، تا پارسيها از نو اين جزيره را مطيع كردند .\r\n\r\nتسخير يونيّه و كاريّه از نو\r\nپس از آن دوريزس « 5 » داماد داريوش ، هيمه ، « 6 » اتانس و ساير دامادان شاه ينيانها را تعقيب و آنها را مجبور كردند ، پناه بكشتىهايشان برند و شهرهاى ينيانى را يك بيك گرفته بغارت\r\n\r\n\r\n","description":"","footnote":"\r\n( 1 ) -  Stesenore . \r\n( 2 ) -  Curium . \r\n( 3 ) -  Gorgus . \r\n( 4 ) -  Soles . \r\n( 5 ) -  Dourises . \r\n( 6 ) -  Hymee . \r\n","page_name":" 650 ","page_number":668},
  {"content":"\r\n\r\nدادند ( در ايران قديم معمول اين بود ، كه اگر شهرى پس از مطيع‌شدن ياغى ميشد و پا فشرده جنگ ميكرد ، پس از تسخير ثانوى غالبا بغارت ميرفت . در بعض موارد شاهان هخامنشى پس از شورش اوّل هم مدارا ميكردند و ، فقط پس از شورش دوّم و تسخير شهرى در دفعهء سوّم امر بغارت ميدادند ، ولى داريوش اوّل در بابل پس از شورش اوّل و دوّم هم حكم غارت نداد . م . ) . بعد دوريزس اسلحهء خود را متوجه شهرهاى هلّس‌پونت داشت و شهرهاى داردانوس ، آبىدوس ، پركت لامپ ساك و په‌سوس « 1 » فقط يك روز توانستند پا فشارند . در اين احوال به او خبر رسيد ، كه كاريها با ينيانها همدست شده و شوريده‌اند . اين بود ، كه برگشته به طرف كاريّه رفت . به زودى قشون پارس از مه‌آندر گذشته با ياغيها جنگيد و شكست فاحشى به آنها داد . تلفات ياغيها ده هزار و تلفات پارسيها دو هزار نفر بود . شورشيها بمعبد زوس ( ژوپىتر ) ، كه در جنگل چنار بود ، پناه بردند و بشور پرداختند ، كه تسليم شوند يا آسيا را ترك كرده بجاى ديگر روند . در اين احوال اهالى مىلت بكمك آنها آمدند و باز جنگى شد و پارسيها فاتح گشتند . از شورشيها و بخصوص اهالى مىلت عدّه‌اى زياد به خاك افتادند . بعد ، چنان كه هرودوت گويد ، كاريها قشون ايران را شبانه بكمين گاهى كشيده عدّهء زيادى از آنها كشتند و سرداران پارسى ، كه اينها بودند : دوريزس ، آمارگس ، سىسىماكس و ميرسوس پسر ژيگس « 2 » ، نيز تلف شدند .\r\nهيمه سردار پارسى به طرف پروپونتيد ( درياى مرمره ) رفته كيوس « 3 » و مىسيّه « 4 » را مطيع كرده بود . سپس ، چون شنيد ، كه دوريزس به طرف كاريّه رفته ، از درياى مرمره به طرف داردانل راند و تمامى االيانهاى ايليون « 5 » و گرژيت « 6 » ها را باطاعت درآورد .\r\nپس از اين فتوحات ناخوش شد و در ترووا درگذشت . بعد به ارتافرن والى ايالت ليديّه حكمى از داريوش رسيد ، كه با اتانس ، يكى از سه سردار شاه ، به يونيّه و به االيه برود ( آخرى همجوار اوّلى بود ) . آنها شهر گلازومن‌وسيم ( كوم ) را\r\n\r\n\r\n","description":"","footnote":"\r\n( 1 ) -  Dardanus . Abydos , Percote , Lampsaque , Paesos . \r\n( 2 ) -\r\n Dourises , Amarges , Sisimaces , Myrsaus , Gyges . \r\n( 3 ) -  Cios . \r\n( 4 ) -  Mysie . \r\n( 5 ) -  Ilion . \r\n( 6 ) -  Gorgithes . \r\n","page_name":" 651 ","page_number":669},
  {"content":"\r\n\r\nگرفتند . اين بهره‌منديهاى پارسيها آريستاگر ، محرّك شورش ينيانها و غيره را ، مأيوس كرد و او اكنون دريافت ، كه ممكن نيست بر شاه غلبه كند . بنابراين همراهان خود را جمع كرده مشورت كرد ، كه آيا بهتر نيست در فكر پناهگاهى بوده ، در صورتى كه قشون شاه آنها را از مىلت راند يا خود آنها خواستند جلاى وطن كرده به ساردينى يا ميرسين بروند ، جائى را داشته باشند . هكاتيوس « 1 » مورّخ پسر هژساندر « 2 » عقيده داشت ، كه جلاى وطن براى هيچكدام از دو محل مزبور صحيح نيست .\r\nخوب است ، كه آريستاگر قلعه‌اى در جزيرهء لرس « 3 » ساخته در آنجا راحت بنشيند ، زيرا بعدها ميتواند به مىلت برگردد . آريستاگر اين رأى را نپسنديد و حكومت مىلت را بيكى از اهالى شهر كه ، شخص ممتازى بود و فيثاغورس نام داشت ، سپرده خود به ميرسين ، شهر تراكيه ، رفت و ، وقتى كه مشغول محاصره قلعه‌اى بود ، در زير قلعه كشته شد و سپاهش معدوم گرديد .\r\n\r\nسقوط مىلت\r\nبعد هرودوت چنين گويد ( كتاب ششم ، بند 1 - 48 ) :\r\nهيس‌تيه ، پس از اينكه باجازهء داريوش به سارد آمد ، نزد ارتافرن والى ليديّه و صفحات دريائى رفت . والى به او گفت : « عقيدهء تو راجع بشورش ينيانها چيست ؟ » او جواب داد : « ندانم و از تمام اين وقايع در حيرتم » .\r\nارتافرن ، كه هيس‌تيه را بهتر از داريوش ميشناخت ، چنين جواب داد : « چون تو نميدانى پس من بگويم ، تا بدانى . اين كفشى است ، كه تو دوخته‌اى و آريستاگر آن را پوشيده » . پس از اين جواب هيس‌تيه ، چون دانست ، كه ارتافرن از بطون وقايع آگاه است ، متوّحش شده و شبانه فرار كرده به طرف دريا رفت و بجاى وعده‌اى ، كه به داريوش راجع بتسخير جزيرهء ( ساردينى ) داده بود ، در نهان رياست شورشيانرا به عهده گرفت . چون بجزيرهء ( خيوس ) درآمد ، اهالى آن در ابتداء پنداشتند ، كه به حكم داريوش آمده و بر آنها است . اين بود ، كه او را گرفته در غل و زنجير كردند ، ولى بعد كه فهميدند ، دشمن شاه است ، او را رها كردند . ينيانها از او پرسيدند ،\r\n\r\n\r\n","description":"","footnote":"\r\n( 1 ) -  Hecatee . \r\n( 2 ) -  Hegesandre . \r\n( 3 ) -  Leros . \r\n","page_name":" 652 ","page_number":670},
  {"content":"\r\n\r\nچرا باعث اين شورش و مصائب گرديدى ؟ گفت ، جهت اين بود ، كه داريوش ميخواست فينيقيها را كوچ داده به خاك ينيانها برد و ينيانها را بجاى فينيقيها بنشاند .\r\nمعلوم است ، كه هيس‌تيه دروغ گفت ، چه داريوش چنين قصدى نداشت و مقصود هيس‌تيه اين بود ، كه ينيانها را بترساند ( همانجا ، بند 3 ) . پس از آن هيس‌تيه نامه‌هائى چند بپارسيها ، كه در سارد بودند ، نوشت . مكاتبه مىرسانيد ، كه پارسيها راجع باغتشاشات با او مذاكراتى داشته‌اند . نامه‌ها را قاصد نزد ارتافرن برد و او بقاصد گفت ، نامه‌ها را بصاحبانشان برسان و جواب آنها را نزد من آر . او چنين كرد و در نتيجه توطئه‌اى كشف گرديد و ارتافرن چند نفر پارسى را اعدام كرد . چون نقشهء هيس‌تيه اينجا هم نتيجه نداد ، اهالى خيوس خواستند ، كه او از جزيرهء آنها خارج شده به ( مىلت ) برود . اهالى مىلت ، كه تازه از دست آريستاگر خلاصى يافته بودند ، نخواستند دوچار جبّار ديگرى شوند و يكى از اهالى مىلت زخمى بران اوزد . پس از آن هيس‌تيه از شهر خود بيرون رفته باز به خيوس برگشت ، ولى در آنجا هم موّفق نشد ، كشتىهائى بگيرد . بعد به طرف مىتىلن رفت و هشت كشتى از اهالى لس‌بس تحصيل كرده با آنها به بيزانس درآمد و در آنجا مانع از مراودهء اين محل با پنت ( درياى سياه ) گرديد . توضيح آنكه كشتيها را توقيف ميكرد و فقط آنهائيرا راه ميداد ، كه مطيع او ميشدند . در اين احوال قشون پارس به طرف مىلت حركت كرده و اهالى مىلت با ينيانها و اهالى لس‌بس و خيوس و سامس و فوسه و غيره براى دفاع متحد شده بحرّيه‌اى از 350 كشتى تهيه كردند . پارسيها ، چون ديدند بحرّيه آنها قوى است ، خواستند بىجنگ مىلت را تسخير كنند و داخل مذاكره با جبابره‌اى ، كه بواسطه آريستاگر از مىلت خارج شده بودند ، گرديده چنين گفتند : اگر شورشيان متفرق و مطيع شوند ، ما كارى با اهالى نخواهيم داشت ، و الا پسران آنانرا پس از فتح خواجه كرده دخترانشان را به باختر كوچ خواهيم داد . بر اثر اين حرف نفاقى در ميان شورشيان افتاد ، چه عدّه‌اى پيش خود گفتند ، كه بر فرض اينكه ما بواسطه بحريه خود در اين جنگ فاتح شويم ، پارسيها دست\r\n\r\n","description":"","footnote":"","page_name":" 653 ","page_number":671},
  {"content":"\r\n\r\nبرندارند و باز بحريه‌اى بدينجا بفرستند ، كه پنج برابر بحريهء ما باشد . بر اثر اين نفاق بعضى براى جنگ حاضر شدند و برخى خوددارى كردند . بعد در جنگ دريائى غلبه با پارسىها شد و قشون پارس از خشگى و دريا مىلت را محاصره و تسخير كرد ( 494 ق . م ) . هرودوت گويد غيب‌گوى دلف اين واقعه را پيش‌بينى كرده بود و مضمون پيش‌گوئى چنين بود : « در آن زمان ، اى مىلت ، كه جنايت‌ها كرده‌اى ، طعمهء اشخاصى زياد خواهى بود و هديه اعلى براى آنان . زنان تو پاهاى مردان كثير العده را ، كه موهاى دراز دارند ، خواهند شست و نگاهدارى معبد ما در ( ديديم ) بعهدهء ديگران خواهد بود » . مورّخ مذكور گويد : چنين هم شد ، زيرا اكثر مردان مىلت را پارسيها كشتند و زنانشان اسراى پارسيان ، كه موهاى دراز دارند ، گرديدند . قشون پارس موافق نوشتهء هرودوت معابد را خراب كرد و از اهالى عده‌اى بكشت و اسراء را بشوش فرستاد . داريوش نسبت به آنها هيچگونه بدى نكرد و فرمود آنها را در آمپ « 1 » ، كه در مصب دجله واقع است ، مسكن دهند . سپس هرودوت گويد ، آتنىها از سقوط مىلت بقدرى مغموم شدند ، كه وقتى كه در نمايشگاه ( طآطر ) آتن نمايش اين سقوط را دادند ، زمين نمايشگاه از اشكهاى تماشاچيان تر شد ، ولى بعد دولت آتن نويسندهء اين نمايش را ، كه فرىنيكوس « 2 » نام داشت ، به دادن هزار درهم « 3 » جزاى نقدى محكوم كرد و سپرد ، كه اين نمايش را ديگر ندهند . جهت مجازات اين بود ، كه چرا نويسندهء مزبور بدبختىهاى خانگى را بخاطر مردم آورده .\r\nبعض اهالى سامس و بعضى از ينيانها جلاى وطن كرده بجزيرهء سىسيل رفتند و در آنجا مستعمره‌اى بنا كردند . پارسىها با سامس رفتار خوشى داشتند و آسيبى باهالى نرسانيدند ، چه ، قبل از جنگ دريائى مىلت ، اينها از شورشيان جدا شده بودند . پس از تسخير مىلت قشون پارسى كارّيه را هم كاملا مطيع كرد .\r\n\r\n\r\n","description":"","footnote":"\r\n( 1 ) -  Ampe . \r\n( 2 ) -  Phrynichus . \r\n( 3 ) - تقريبا نهصد و سى فرانگ طلا يا دويست تومان .\r\n","page_name":" 654 ","page_number":672},
  {"content":"\r\n\r\n\r\nقتل هيس‌تيه\r\nهيس‌تيه ، وقتى كه در بيزانس مشغول گرفتن كشتىهاى ينيانى بود ، از سقوط مىلت آگاه شد و حركت كرده به خيوس آمد .\r\nبعد چون او را نميخواستند راه دهند ، زد و خوردى با اهالى كرده مسلط شد و از اين‌جا به تاس رفته اين شهر را محاصره كرد . سپس به او خبر رسيد ، كه فينيقىها از مىلت به قصد جاهاى ديگر ينيانى عازم شده‌اند . بر اثر اين خبر شهر را رها كرده با سپاه خود به لس‌بس رفت و ، چون سپاه او دوچار مجاعه گشت ، بقارّه براى تحصيل آذوقه درآمد و در آنجا مورد حمله هارپاگ رئيس قشون پارس گرديده ، پس از جنگى خود او گرفتار و سپاهش معدوم شد . هرودوت گويد ، كه ، چون يك نفر سپاهى پارسى به او رسيد و خواست او را بكشد ، هيس‌تيه به زبان پارسى خود را معرّفى كرد و در نتيجه اسير شد . اگر او را بشوش برده بودند ، يقينا داريوش از گناهش ميگذشت ، ولى ارتافرن ، از ترس پيش‌آمدهاى ديگر و از اينكه هيس‌تيه زنده مانده بعد باز قوى شود ، حكم اعدام او را داد و بعد جسد او را بدار زده سرش را بشوش فرستاد . وقتى كه داريوش از قضيه آگاه شد ، ارتافرن و هارپاگ را توبيخ كرد ، كه چرا هيس‌تيه را زنده نزد او نفرستادند .\r\nبعد امر كرد ، سرش را شسته بطور شايان دفن كنند و گفت : « اين شخص خدمت بزرگى به من و بپارس كرده بود » . مقصود مورّخ مذكور خدمتى است ، كه هيس‌تيه در سفر جنگى داريوش بمملكت سكاهاى اروپائى كرده و نگذاشته بود پل‌دانوب را خراب كنند .\r\n\r\nخاتمهء شورشها\r\nپس از آن بحريهء ايران زمستان را در آبهاى مىلت گذرانيده در بهار به دريا رفت و جزائر خيوس ، لس‌بس و ته‌نه‌دوس « 1 » را از نو باطاعت ايران درآورد و بعد از اتمام كارها در خاك ينيانها به طرف هلّس‌پونت رفت . در اينجا شهرهاى كنار راست اين بوغاز قبلا بتصرّف پارسيها درآمده بود و حالا بتسخير محلهائى پرداختند ، كه در قارّهء اروپا واقع بود ، مانند ولايت خرسونس با شهرهاى زياد آن و پرنت و قلعه‌ها و استحكامات سواحل\r\n\r\n\r\n","description":"","footnote":"\r\n( 1 ) -  Tenedos . \r\n","page_name":" 655 ","page_number":673},
  {"content":"\r\n\r\nتراكيه و سليبرى و بيزانس و غيره . اهالى بيزانس منتظر ورود بحريه نشده از آنجا به درياى سياه رفتند . بعد بحريهء ايران به طرف خرسونس رفت و باستثناى شهر كارديا « 1 » ساير شهرها را گرفته بقول هرودوت خراب كرد . كلية مورّخ مذكور گويد ، كه پارسيها و فينيقيها بعد از غلبه بر ياغيان با آنها با نهايت سختى رفتار كرده عدّه‌اى زياد از اهالى كشتند . جبار خرسونس ، كه ميل‌تياد « 2 » پسر كيمون « 3 » بود ، چون از آمدن بحريه فينيقى آگاه شد ، ثروت خود را در پنج كشتى بار كرده به طرف آتن فرار كرد ، در راه بكشتيهاى فينيقى برخورد و خودش جان بدر برده به آتن رفت ، ولى پسرش م‌تيوخ « 4 » نام گرفتار شد . فينيقىها او را بشوش آوردند ، با اين مقصود ، كه پاداشى خوب از داريوش ستانند . داريوش نه فقط بدى با وى نكرد ، بل او را بسيار بنواخت ، خانه و زن پارسى به او داد و اولاد او پارسى شدند .\r\n( ميل تياد همان كس بود ، كه پيشنهاد ميكرد پل‌دانوب را خراب كنند ، تا داريوش راهى براى بازگشت نداشته باشد . م . ) . سال بعد براى ينيانها سال خوبى بود ، توضيح آنكه داريوش ، پس از فرونشاندن شورشهاى مستعمرات يونانى در آسياى صغير ، و بعد از مطيع‌كردن شهرها و محلهائى ، كه از جهت اين شورش در آسياى صغير و تراكيه از پارس مجزّا شده بودند ، تصميم كرد ، اصلاحاتى در اوضاع ينيانها بكند .\r\n\r\nاصلاحات داريوش در مستعمرات يونانى\r\nهرودوت گويد ( كتاب 6 ، بند 42 ) : بر اثر اين تصميم داريوش ، ارتافرن از شهرهاى ينيانى نمايندگانى بسارد خواسته آنها را ملزم كرد قراردادى بين خودشان منعقد كنند . برحسب اين قرارداد آنها متعهد شدند ، بجاى اينكه بجان يكديگر افتاده شهرهاى يكديگر را غارت كنند ، منازعات خود را بديوان داورى عرضه بدارند . اصلاح ديگر راجع بمأخذ مالياتها بود . با اين مقصود ارتافرن تمام خاك ينيانها را مساحى كرده براى هريك فرسنگ مرّبع ( 900 استاد مرّبع يونانى )\r\n\r\n\r\n","description":"","footnote":"\r\n( 1 ) -  Cardia . \r\n( 2 ) -  Miltiade . \r\n( 3 ) -  Cimon . \r\n( 4 ) -  Metioches . \r\n","page_name":" 656 ","page_number":674},
  {"content":"\r\n\r\nمالياتى معين كرد . مورّخ مذكور گويد ، كه اين جزو جمع در زمان او هم مجرى بود و ارتافرن ميزان ماليات را ، چنان كه سابقا معمول ينيانها بود ، مقرّر داشت . اين اصلاحات باعث آرامش ينيانها گرديد . بعد داريوش اصلاحات مذكوره را كافى نديده درصدد برآمد ، كه اصلاحاتى ديگر نيز بكند و با اين مقصود در بهار سال ديگر تمام رؤساى قشون را در آسياى صغير مرخص كرد ، تا بخانه‌هاى خود رفته استراحت كنند و مردونيه ( مردونيوس يونانيها ) را با اختيارات تامه و قشون برّى كافى به آسياى صغير فرستاد . او پسر گبرياس و داماد داريوش بود ، توضيح آنكه شاه مذكور دختر خود آرتوزسترا « 1 » را به او داده بود .\r\nسردار جديد وارد كيليكيه شد و در آنجا بكشتى نشسته با بحريّه به دريا رفت و بقشون برّى امر كرد از راه خشگى به هلّس‌پونت بروند . از دريا مردونيه به طول سواحل حركت كرده و بمحلها سركشى كرده به خاك ينيانها درآمد . هرودوت گويد ( كتاب ششم ، بند 43 ) : « در اينجا واقعه‌اى روى داد ، كه باعث تعجب آن يونانيها است ، كه باور ندارند ، اتانس در مجلس شور هفت نفر هم قسم طرز حكومت ملى را براى پارس پيشنهاد كرده باشد » ( رجوع بصفحهء 525 شود ) . توضيح آنكه مردونيوس حكومت را از جبابره انتزاع و در تمام شهرها حكومت ملى برقرار كرد . جهة اصلاحات داريوش را ، اگرچه هرودوت بيان نميكند ، ولى بعض محققين جديد چنين تعبير كرده‌اند ، كه چون داريوش جنگى را با يونان پيش‌بينى ميكرد ، ميخواست مستعمرات يونانى را از خود راضى نگاهدارد و با اين مقصود مردونيه را مأمور كرده بود ، قبل از رفتن به اروپا ، حكومت ملى بشهرهاى ينيانى بدهد .\r\nتاريخ شورشهاى مزبور محققا معلوم نيست . هرودوت گويد كه شش سال طول كشيد ( كتاب 6 ، بند 18 ) ولى نلدكه تصوّر مىكند ، كه آغاز شورشها بين 500 و 499 ق . م بوده و تسخير مىلت بين 495 و 494 روى داده ( تتبعات تاريخى راجع بايران قديم ، صفحهء 59 ) .\r\n\r\n\r\n","description":"","footnote":"\r\n( 1 ) -  Artozostra . \r\n","page_name":" 657 ","page_number":675},
  {"content":"\r\n\r\n\r\nتسخير تراكيّه و مقدونيّه از نو ( 492 ق . م )\r\nچنان كه هرودوت گويد ( كتاب 6 ، بند 43 - 45 ) : « بعد مردونيه با قشون برّى و بحرى از هلّس‌پونت گذشته بقارّهء اروپا درآمد ، كه به ارترى « 1 » و آتن برود . اين مقصود بهانه بود و در واقع امر مردونيه ميخواست عدّه‌اى زياد از شهر يونانى مطيع كند .\r\nبنابراين قوّهء بحرى او جزيرهء تاسس « 2 » را گرفت و مقدونيه را سپاه برّى باطاعت درآورد . شهرهائى ، كه در اينطرف مقدونيه بود ، قبلا باطاعت پارسيها درآمده بود .\r\nاز تاسس قشون پارسى باز بقارّه درآمده تا آكانت « 3 » به طول ساحل حركت كرد و پس از اين محل خواست كوه آتس را دور زند ، ولى در اين حين باد شمال شرقى وزيدن گرفت و از تلاطم دريا بحرّيهء پارس آسيب يافت ، چه عدّهء زيادى از كشتىها بدماغهء آتس خورد و درهم شكست . گويند سيصد كشتى شكست و بيست هزار نفر تلف شد . ( اين گفتهء هرودوت را بايد درنظر داشت ، كه سيصد كشتى جنگى داراى 20 هزار نفر سپاهى بوده ، زيرا پائين‌تر به كار خواهد آمد . م . ) . چون در اين‌جاى دريا حيوانات دريائى زياد است ، عدّه‌اى از سپاهيان طعمهء اين حيوانات گشتند و بعض كشتىها خراب شده و برخى از كار افتادند . در اين احوال مردونيه در مقدونيه اردو زد و شبانه بريگهاى تراكيّه شبيخون بقشون او زده عدّه‌اى زياد از پارسيها كشتند و خود مردونيه هم زخم برداشت . باوجوداين مردم مزبور هم از قيد پارس خلاصى نيافتند ، زيرا مردونيه ، تا تمام اهالى را مطيع نكرد ، از اين محلها نرفت . پس از آن مردونيه عقب نشست ، زيرا قشون برّى او از جهت شبيخون بريگها و قوّهء بحرى بواسطهء طوفان دريا آسيب زياد يافته بود . بنابراين قشون ايران به آسيا ننگين برگشت » .\r\nاين است گفته‌هاى هرودوت و جملهء آخر آن ، كه نتيجه است ، با صغرى و كبراى بيان او موافقت ندارد : اگر مردونيه تاسس و مقدونيه و بريگ‌هاى تراكيه را از نو باطاعت ايران درآورد ، پس ، از چه جهت ننگين به آسيا برگشت ؟ هرگاه مقصود مورّخ آسيب يافتن كشتيهاى ايران در دماغهء آتس بوده ، كه اين نوع سوانح\r\n\r\n\r\n","description":"","footnote":"\r\n( 1 ) -  Erethrie . \r\n( 2 ) -  Tnasos  ( در بحر الجزائر ) .\r\n( 3 ) -  Acanthe . \r\n","page_name":" 658 ","page_number":676},
  {"content":"\r\n\r\nدر هر زمان براى كشتىها روى داده و البته پيش‌آمد سوئى بوده ، ولى چيزى نبوده ، كه باعث ننگ باشد . بنابراين بايد گفت ، كه در اينجا هم قلم هرودوت تابع حسّيّات او شده ، چه اين مورّخ ، چنان كه در مدخل گفته شد ، پارس و پارسى را دوست ندارد .\r\nسال ديگر داريوش مأمورى به تاسس فرستاد با اين امر ، كه اهالى ديوارهاى شهر خود را خراب كنند و بحرّيه‌اى ، كه دارند ، به آبدر بفرستند . جهت اين بود ، كه اين شهر بواسطهء داشتن عايدى زياد بحرّيه‌اى ترتيب داده ديوارهاى محكم و قوى بنا كرده بود و هم‌جوارهاى اين شهر به داريوش رسانيده بودند ، كه اهالى شهر مزبور فكر شورش را در مغز خود ميپرورند . هرودوت گويد ، كه اين حرف تهمت بود . اين شهر را فينيقىها بنا كرده بودند و عايدات آن ، بقول مورّخ مذكور ، معادل هشتاد تالان يعنى تقريبا نود و ششهزار تومان به پول امروزى بود و بيشتر اين پول را از معادن آن تحصيل مىكردند . اهالى تاسس اطاعت كرده ديوارهاى شهر را خراب كردند و بحرّيهء خود را به آبدر فرستادند .\r\nاز شرحى ، كه ذكر شد معلوم است ، كه تراكيّه و مقدونيّه بر اثر شورش مستعمرات يونانى و كاريّه و قبرس از موقع استفاده كرده از اطاعت ايران خارج شده بودند و مردونيّه از نو اين دو ايالت را بانقياد درآورده .\r\n\r\nمبحث ششم - جنگ با يونان\r\nقبل از شروع بوقايع اين جنگ ، كه اوّلين جنگ ايران با يونان بود ، مقتضى است حكايتى را ، كه هرودوت در جاى ديگر كتاب خود ( كتاب اوّل ، بند 1 - 5 ) راجع بروابط ايران و يونان ذكر مىكند ، درج كنيم ، زيرا اين حكايت ، اگر چه داستان است ، ولى در همان حال حاكى از نظرى است ، كه دو ملّت مزبور نسبت به يكديگر داشته‌اند .\r\nمورّخ مذكور گويد : علماى پارسى عقيده دارند ، كه باعث منازعهء يونانيها با بربرها ( خارجىها ) فينيقيها بودند . اينها از اريتره « 1 » بسواحل درياى مغرب آمدند و در\r\n\r\n\r\n","description":"","footnote":"\r\n( 1 ) -  Erithree  ( در اين‌جا مقصود خليج‌پارس است ) .\r\n","page_name":" 659 ","page_number":677},
  {"content":"\r\n\r\nزمينى ، كه حالا از آن فينيقيها است ، سكنى گزيده فورا بدريانوردى پرداختند .\r\nبعد با مال‌التجارهء مصرى و آسورى بصفحات مختلف رفتند ، تا اينكه به آرگس « 1 » درآمدند . آرگس در اين زمان اوّل دولت يونانى بود . روز پنجم ورودشان به اين مملكت ، پس از اينكه تقريبا تمام مال‌التجارهء خود را فروخته بودند ، ( ى ) دختر ( اىناك ) پادشاه آرگس در جزو زنان ديگر بساحل آمد . زنها مشغول خريد امتعه گرديدند و فينيقيها در اين‌وقت نظر به تبانى ، كه كرده بودند ، حمله بزنها كرده خواستند آنها را بربايند . غالب آنها فرار كردند ، ولى دختر پادشاه با بعضى از زنان بدست فينيقيها افتاد و اينها زنان را در كشتى انداخته به طرف مصر رفتند . چنين بود رفتن ( ى ) بمصر ، چنان كه پارسيها گويند . بعقيدهء علماء پارسى اين نخستين توهين بود و پس از آن توهين ديگرى وارد شد ، توضيح آنكه چند نفر يونانى به صور رفته دختر پادشاه آن را ، كه اروپا « 2 » نام داشت ، ربودند ( در اين‌جا هرودوت گويد ، كه چون پارسيها قوم يونانى را نميشناختند ، اهالى كرت را يونانى گفته‌اند ) و توهينى را ، كه فينيقىها بيونانىها كرده بودند ، تلافى كردند .\r\nپس از آن بعقيدهء پارسىها يك بىعدالتى تازه از طرف يونانىها شروع شد ، توضيح آنكه در كشتىهاى دراز به كلخيد ( گرجستان غربى امروزى و لازستان قرون بعد ) رفته مده « 3 » دختر پادشاه آن را دزديدند . پادشاه كلخيد رسولانى بيونان فرستاده ترضيه خواست . يونانىها جواب دادند ، كه چون فينيقىها ترضيه‌اى براى دزديدن دختر پادشاه آرگس ندادند ، آنها هم نخواهند داد . در نسل ديگر ، بعقيدهء پارسيها ، آلكساندر پسر پرىيام « 4 » ، پادشاه ترووا ( كه در آسياى صغير بود ) بر اين قضيه آگاهى يافت و خواست زنى از يونان بربايد ، زيرا پنداشت ، كه چون يونانيها ترضيه نداده‌اند ، اين عمل مجازاتى نخواهد داشت . اين بود ، كه بر اثر تصميم خود هلن « 5 » زن آگامم‌نن « 6 » پادشاه مس‌سن « 7 » را ربود . يونانيها در به دو امر راضى شدند ، كه رسولانى فرستاده هلن را استرداد كنند و نيز جزاى نقدى بخواهند .\r\n\r\n\r\n","description":"","footnote":"\r\n( 1 ) -  Argos  ( در شبه جزيرهء پلوپونس ) .\r\n( 2 ) -  Europe . \r\n( 3 ) -  Medee . \r\n( 4 ) -  Priame . \r\n( 5 ) -  Hellene . \r\n( 6 ) -  Agamemnon . \r\n( 7 ) -  Messene \r\n","page_name":" 660 ","page_number":678},
  {"content":"\r\n\r\nدر ترووا به آنها جواب دادند ، شما خودتان مده دختر پادشاه كلخيد را ربوديد و بعد نه او را رد كرديد و نه جريمه‌اى پرداختيد . ما هم مانند شما كنيم . تا اين زمان بعقيدهء پارسىها هر دو طرف يعنى يونانى و خارجى اشخاصى را ميربودند ، ولى از اين ببعد تقصير با يونانىها است ، چه آنها به آسيا حمله كردند ( مقصود جنگ طولانى يونانىها با ترووا است ، كه همر شاعر حماسى يونانى در ايلياد و اديسه سروده است . م . ) قبل از اينكه پارسيها باروپا لشكر كشيده باشند . كلية پارسيها گويند ربودن زنان كار اشخاص بىشرم است و انتقام كشيدن از جهت زنانى ، كه ربوده شده‌اند ، كار سفها . اشخاص عاقل اعتنائى به اين نوع قضايا نميكنند ، زيرا ، اگر خود زنان به اين امر مايل نبودند ، آنها را نميدزديدند . به همين جهت است ، كه در پارس اهميتى به اين مسائل نميدهند ، و حال آنكه يونانيها براى يك زن لاسدمونى با قشونى زياد به آسيا آمده مملكت پرىيام را خراب كردند . از اين زمان پارسيها يونانيها را دشمن خود پنداشته اروپا را با يونانيان مملكت اجنبى و آسيا را با تمام مللى ، كه در آن سكنى دارند ، از آن خود ميدانند . چنين گويند پارسيها و خراب‌شدن ترووا را جهت خصومتى ، كه نسبت به يونانىها مىورزند ، جلوه مىدهند ، ولى راجع به ( ى ) فينيقيها با پارسيها موافق نيستند . آنها گويند ، كه اين زن را به زور نياوردند ، بلكه خود او ارتباطى با صاحب كشتى يافت و بعد ، چون زمانى رسيد ، كه ديد والدين نتيجهء ارتباط را درخواهند يافت ، عازم فينيقيه شد . چنين است روايات پارسى و فينيقى و من راجع به صحت يا سقم اظهارات آنها چيزى نخواهم گفت ، ولى شخصى را ، كه در دفعهء اولى توهين بيونان وارد كرد ، خواهم ناميد . بعد هرودوت بتاريخ ليديّه شروع مىكند و از بيانات او معلوم است ، كه كرزوس پادشاه ليديّه اوّل كسى است ، كه يونان را توهين كرد ، چه تا آن زمان يونانىهاى آسياى صغير مطيع خارجىها يا ، بقول هرودوت ، بربرها نشده بودند . حكايت مذكور هر چند داستانى است ، كه هرودوت از يونانيها ، پارسيها و فينيقيها شنيده و ضبط كرده ، ولى به خوبى مىرساند ، كه در دورهء هخامنشى ايرانيها آسيا را از آن خودشان\r\n\r\n","description":"","footnote":"","page_name":" 661 ","page_number":679},
  {"content":"\r\n\r\nو حمايت آن را از وظائفشان ميدانستند . در جاى ديگر كتاب خود هم هرودوت اين نظر را تأييد كرده ، چنان كه پائين‌تر بيايد . يك چيز ديگر ، كه از اين داستان استنباط مىشود ، خصومت ايرانى با يونانى است . در اينكه خصومت ذات البين براى منافع بوده شكى نيست ، ولى از گفته‌هاى هرودوت چنين استنباط مىشود ، كه پارسيها از پيش خود يا بالقاء فينيقيها و يا يونانيهاى فرارى ، كه همواره در نزد والى ليديّه يا در دربار ايران بودند و ميخواستند ايران را در امور يونان داخل كنند ، سعى داشته‌اند ، علاوه بر كدورتهائى ، كه روى ميداده ، بيك جهات تاريخى هم براى قشون‌كشى خود به اروپا متمسك شوند .\r\nبعض نويسندگان جديد اين داستان و امثال آن را ، كه در جاى خود بيايد ، از اختراعات هرودوت دانسته مىگويند : خيلى دور از حقيقت است ، تصور كنيم ، كه پارسىها از داستانها و افسانه‌هاى يونانى اطّلاع داشته‌اند ، ولى نويسندگان مزبور اين نكته را فراموش مىكنند ، كه در دربار ايران و نزد والى ايران در ليديّه هميشه عدّه‌اى از يونانىهاى اشرافى يا ماجراجو اقامت داشتند . اينها ايرانىها را همواره تحريك مىكردند ، كه بامور يونان دخالت كنند و براى پيشرفت مقاصد خود بهر وسيله متشبّث مىشدند . از جمله همين داستان‌ها و افسانه‌ها و در مواردى پيشگوئى غيب‌گوهاى يونانى بود . چون موارد آن در جنگ‌هاى خشيارشا ذكر خواهد شد ، عجالة ميگذريم .\r\n\r\nمقدّمات جنگ با يونان\r\nهرچند شورش مستعمرات يونانى فرونشست ، ولى تحريكات آتن و اريترى در مستعمرات مزبوره قطع نشد . آتنىها بر اثر شورش اين مستعمرات بحريهء خود را زياد كردند و داريوش ، كه از شركت آتنىها در آتش زدن معبد مقدّس سارد سخت مكدر بود ، بعد از فرونشاندن آتش طغيان در آسياى صغير ، اصلاحاتى در شهرهاى ينيانى اجرا كرد و بعد مردونيه را براى سركشى به تراكيّه و مقدونيّه فرستاد و بر اثر آن اوضاع قبل از شورش در اين‌جاها برقرار شد . پس از آن چنان كه هرودوت گويد ، ( كتاب\r\n\r\n","description":"","footnote":"","page_name":" 662 ","page_number":680},
  {"content":"\r\n\r\nششم ، بند 48 - 50 ) داريوش خواست بداند ، كه يونانىهاى اروپا تسليم خواهند شد يا جنگ خواهند كرد . با اين مقصود رسولانى بقسمت‌هاى يونان اروپائى فرستاده آب و خاك ، كه علامت اطاعت بود ، خواست و در همان وقت مأمورى بشهرهاى يونانى در سواحل بحر الجزائر فرستاده امر كرد كشتىهاى دراز براى حمل اسب‌ها بسازند و آنها مشغول اجراى اين امر شدند . بعد مورّخ مذكور گويد ، كه اكثر اهالى يونان اروپائى اطاعت كرده برسولان آب و خاك دادند . اهالى جزائر نيز چنين كردند و از جمله اهالى مزبوره مردم شهر اژين « 1 » بودند . همين كه اين خبر به آتن رسيد ، آتنىها برآشفته گفتند ، كه اهالى اژين از راه عداوت با ما چنين كردند ، تا با پارسىها متحد شده بر ما بتازند . بعد ، از اين پيش‌آمد استفاده كرده بدولت اسپارت رسانيدند ، كه اهالى اژين خيانت به يونانىها كرده‌اند .\r\nبر اثر اين شكايت پادشاه اسپارت كل‌امن به اژين رفت ، تا مقصرّين را گرفته تنبيه كند . در اينوقت بعض اهالى مقاومت كردند و كرىيوس « 2 » نامى بيش از ديگران از راه ضدّيت گفت ، پادشاه اسپارت ، چون پول از آتنىها گرفته ، از پيش خود چنين كند ، نه برحسب مأموريت از دولت اسپارت اگر راست ميگويد ، چرا تنها آمده و پادشاه ديگر اسپارت با او نيست ( اسپارت دو پادشاه داشت ) . كل‌امن پس از اين حرف اسم كرىيوس را پرسيد و ، چون او خود را ناميد ، پادشاه اسپارت گفت : « اى ميش برو شاخهايت را مس بگير ، كه دشمنى نيرومند در پيش دارى » ( توضيح آنكه كرىيوس در زبان يونانى بمعنى ميش است . م . ) .\r\nپس از آن پادشاه اسپارت از شهر مزبور خارج شد . زمانى كه كل‌امن در اژين بود و براى يونانىها مىكوشيد دمارات « 3 » پادشاه اسپارت براى او سعايت ميكرد . از اين جهت كل‌امن پس از مراجعت به اسپارت خواست او را از سلطنت دور كند . در اينجا هرودوت حكايت مفصلى راجع به كل‌امن و دمارات بيان مىكند ، كه هرچند مستقيما مربوط بجنگ داريوش با يونان نيست ، ولى\r\n\r\n\r\n","description":"","footnote":"\r\n( 1 ) -  Egine . \r\n( 2 ) -  Crios . \r\n( 3 ) -  Demarate . \r\n","page_name":" 663 ","page_number":681},
  {"content":"\r\n\r\nاطّلاعاتى راجع باخلاق و عادات اسپارتىها ، كه با ايرانيها سايش و اصطكاك داشته‌اند ، ميدهد و ديگر بعض جاهاى اين حكايت ، چنان كه بيايد با تاريخ ايران در زمان خشيارشا متماس است . بنابراين مقتضى است ، كه حكايت مورّخ مذكور را ، بطور معترضه ، ذكر كرده بعد بذكر وقايع اين جنگ بپردازيم .\r\n\r\nكل‌امن و دمارات\r\nهرودوت گويد ( كتاب 6 ، بند 61 - 76 ) : دمارات پسر آريستون « 1 » پادشاه سابق اسپارت بود . آريستون با وجود اينكه دو زن گرفته بود ، اولادى نداشت و ، چون ميدانست ، كه جهت آن مربوط به خود او نيست ، مصمم شد باز زنى ديگر بگيرد . در اين وقت دوست او آژتوس « 2 » پسر آلسيد « 3 » زنى داشت ، كه در تمام اسپارت از حيث وجاهت بىمثل بود . اين زن در كودكى از حيث زشتى مانندى نداشت و والدين او از اين وضع همواره در غصه و اندوه بوده هرقدر فكر ميكردند ، علاجى بنظرشان نميرسيد . بالاخره دايهء دختر تصميم كرد ، علاجى بيابد و دختر را همه روزه به مكان مقدّس هلن ميبرد ، تا مگر از زشتى او بكاهد . روزى ، در موقعى كه بيرون ميآمد ، بزنى برخورد و زن دست خود را به صورت طفل نهاد و بر اثر آن اين دختر زيباترين دختر اسپارت گرديد و ، پس از اينكه بزرگ شد ، بحبالهء آژتوس درآمد . آريستون ، چون ميخواست باز زنى اختيار كند و عاشق زن دوست خود شده بود ، پس از فكر زياد براى اجراى مقصود خود بدين حيله متوسّل گرديد . روزى به آژتوس گفت بيا عهد و پيمان كنيم ، كه هركدام از ما آنچه دارد ، بهترينش را به طرف ديگر بانتخاب او هديه كند دوست او قبول كرد و عهد بقيد قسم بسته شد . بعد آريستون اموال خود را به آژتوس عرضه كرد و او از دارائى دوست خود بهترين چيز را برداشت . وقتى كه نوبت آريستون رسيد ، او دست زن دوستش را گرفته گفت موافق عهدى ، كه كرده‌ايم ، اين زن از آن من است . آژتوس در ابتداء اعتراض كرد ، ولى ، چون ديد قسم خورده ، تسليم شد . پس از آن آريستون زن دوّم را طلاق داده اين زن را گرفت و او قبل از موعد ، يعنى قبل از انقضاى ده ماه زائيد\r\n\r\n\r\n","description":"","footnote":"\r\n( 1 ) -  Ariston . \r\n( 2 ) -  Agetus . \r\n( 3 ) -  Alcide . \r\n","page_name":" 664 ","page_number":682},
  {"content":"\r\n\r\n( هرودوت چنين گويد ) . وقتى كه آريستون در مجلس افورها « 1 » بود ، يكى از خدمهء او مژده آورد ، كه زنش پسرى زائيده و او با انگشتها حساب كرده فرياد زد : « قسم بخدايان ، كه اين مولود جديد پسر من نيست » . در اين موقع رجال مزبور توجهى به اين حرف نكردند ، ولى بعدها ، كه پسر بزرگ شد آريستون همواره نادم بود ، كه چرا چنين حرفى زده . اين پسر ، كه دمارات نام داشت ، بعد از آريستون پادشاه اسپارت گرديد ، ولى حرف پدرش اسلحه‌اى در دست دشمنانش بر عليه او شد .\r\nدر اين زمان ل‌اتىخيد « 2 » نامى با دمارات خصومت ميورزيد ، چه او نامزد اين شخص را غدّارانه ربوده ازدواج كرده بود . كل‌امن از موقع استفاده كرده او را محرّك شد ، كه با دمارات دشمنى ورزيده بگويد ، كه چون او پسر آريستون نيست ، پادشاهى او بر اسپارت بر خلاف قانون است . دليلى ، كه او اقامه كرد ، همان حرفى بود ، كه پدرش ، يعنى آريستون ، در حضور جمعى از رجال اسپارت زده بود و حالا ل‌اتىخيد آنها را بشهادت ميطلبيد . در سر اين مسئله منازعه درگرفت و بالاخره اسپارتيها تصميم كردند ، بغيب‌گوى معبد دلف رجوع كرده بدانند ، كه دمارات پسر آريستون هست يا نيست . كل‌امن شخصى را ك‌بن « 3 » نام ، كه در معبد دلف متنفذ ، بود به طرف خود جلب كرد و او از پىتى غيب‌گو خواست ، كه جواب را موافق ميل كل‌امن بدهد . پىتى چنين كرد و در نتيجه دمارات از پادشاهى افتاد و ل‌اتىخيد بجاى او نشست . بعد واقعه‌اى روى داد ، كه از جهت آن دمارات فرار كرده نزد پارسيها رفت ، توضيح آنكه او پس از سلطنت شغلى قبول كرد ، كه انتخابى بود و در عيدى ل‌اتىخيد بيكى از خدمهء خود سپرد از دمارات بپرسد ، كه شغل جديد او پس از پادشاهى چطور است . دمارات از اين توهين سخت بر خود پيچيد و گفت من هر دو شغل را داشته‌ام . امّا ل‌اتىخيد هنوز حسّ نكرده ، كه اين سؤال هزاران بليّه يا هزاران خوشى براى لاسدمونىها تدارك خواهد\r\n\r\n\r\n","description":"","footnote":"\r\n( 1 ) - افورها رجالى بودند ، كه در اسپارت زمام امور دولت را بدست داشتند .\r\n( 2 ) -  Leotychide . \r\n( 3 ) -  Cobon . \r\n","page_name":" 665 ","page_number":683},
  {"content":"\r\n\r\nكرد . پس از آن كلاهش را بر سر گذارده از مجلس بيرون رفت و به خانه برگشته براى خداى بزرگ حيوانى را قربان كرد . سپس مادر خود را طلبيده و موافق عادات اسپارتى قسمتى از روده‌هاى حيوان را بدست او داده چنين گفت :\r\n« مادر ، تو را به زوس ، حامى خانوادهء ما سوگند مىدهم ، كه حقيقت را بگوئى .\r\nپدر من كيست ؟ ل‌اتىخيد در حين محاكمه ميگفت ، وقتى كه تو بخانهء آريستون آمدى ، حامل بودى . ديگران حرفهاى ديگر ميزنند و گويند ، كه پدر من خركچى بوده . تو را بخداها قسم مىدهم ، كه عين حقيقت را بگوئى . اگر همچنين كارى كرده‌اى ، تو تنها نبوده‌اى . بسيارى از زنان از اين كارها كرده‌اند .\r\nدر اسپارت خيلى شايع است ، كه آريستون نميتوانست اولادى داشته باشد ، و الا از زنهاى سابق خود ميداشت » . مادر دمارات ، پس از شنيدن حرفهاى او چنين جوابداد : « بچه‌ام ، چون تو ميخواهى حقيقت را بدانى ، من آنچه بوده براى تو آشكار ميكنم ، پس از آنكه من بخانهء آريستون آمدم ، شب سوّم شخصى بخوابگاه من آمد و تاج گلى بر سر من نهاد . پس از آن آريستون باطاق من آمد و پرسيد ، كه اين تاج گلرا كى به تو داده ، گفتم خودت ، چه اين شخص كاملا شبيه او بود .\r\nآريستون انكار كرد و بعد از قسمتهاى من فهميد ، كه اين شخص روح آستراباك « 1 » پهلوان معروف بوده ، چه تاج گلرا از مكان مقدّس او برداشته بودند و فالگيرها هم اين ظنّ را تأييد كردند . حقيقت مطلب اين است . حالا تو پسر آريستون هستى يازادهء خدا ، من نميدانم ، ولى استنادى ، كه به حرف آريستون كرده ميگويند ، كه او گفته ، زن زودتر از ده ماه نميزايد ، غلط است و اين حساب از اشتباه آريستون حاصل شده ، چه زن در ماه نهم يا هفتم ميزايد و من تو را در ماه هفتم زائيدم .\r\nخود آريستون هم بعدها فهميد ، كه اشتباه كرده . حقيقت اين است . بچه من ، حرف‌هاى مردم را باور مدار ، بگذار زنها براى ديگران مانند ل‌اتىخيد و غيره اولادى از خركچىها بزايند » . پس از آن دمارات ، بعنوان اينكه ميخواهد بمعبد دلف برود حركت كرده به زاسينت « 2 » رفت . براى لاسدمونىها سوءظنّ\r\n\r\n\r\n","description":"","footnote":"\r\n( 1 ) -  Astrabacus . \r\n( 2 ) -  Zacynthe . \r\n","page_name":" 666 ","page_number":684},
  {"content":"\r\n\r\nحاصل شد ، كه دمارات ميخواهد فرار كند و او را تعقيب كرده خدمه‌اش را گرفتند ، ولى اهالى زاسينت او را فراراندند . پس از آن او نزد داريوش رفت و شاه او را خيلى گرم پذيرفته املاك و شهرهاى زياد به او داد . بعدها در اسپارت تحريكات و دسائس كل‌امن بر ضدّ دمارات افشاء شد و او از ترس اسپارتيها فرار كرده به تسالى « 1 » رفت و از آنجا به آركادى « 2 » درآمده خواست شورشى در آنجا برپا كند .\r\nاسپارتيها چون اين بشنيدند ، او را طلبيدند ، كه باز پادشاه آنها باشد . او برگشت و چيزى نگذشت ، كه ديوانه شد . هرودوت گويد ، كه پيش از آن هم عقل درستى نداشت ، چه همين كه يكنفر اسپارتى را ميديد ، چوبى به صورت او پرتاب ميكرد . بالاخره اقوام او جمع شده حبسش كردند . روزى در محبس ديد ، كه از مستحفظين بجز يكنفر كسى نيست . شمشير او را خواسته بعد از اصرار زياد گرفت و از پاها شروع كرده بدن خود را قطعه‌قطعه بريد ، تا آنكه به شكم رسيد و مرد . يونانيها عقيده دارند ، كه اين خودكشى مكافات عمل او بود ، زيرا پىتى را اغوا كرد ، كه افترا به دمارات بزند . آتنىها گويند ، كه او از خوردن شراب زياد بچنين حال افتاد و جهت شراب‌خوارى او را چنين بيان كنند . چون سكاها ميخواستند با اسپارتيها متحد شده انتقام از داريوش بكشند ، سفرائى به اسپارت نزد كل‌امن فرستاده قرار دادند ، كه سكاها از طرف رود فاز « 3 » لشكر بكشند و اسپارتيها از افس به آسياى عليا درآيند و در آنجا قشون متحدين بهم پيوسته بايران حمله كنند . در ضمن اين مذاكرات پادشاه اسپارت روابط بسيار نزديكى با سكاها يافت ( هرودوت اشاره بروابط ننگينى هم مىكند ) و كل‌امن شراب خوردن زياد را از سكاها آموخت ، زيرا مانند سكاها شراب خالص مىخورد . بعدها اين عادت باعث شد ، كه او جنون خمرى يافت . اسپارتيها گويند ، كه از آنزمان ببعد هر زمان ميخواهند شراب خالص بياشامند ميگويند « تقليد از سكاها كنيم » . بر اثر كشف حقيقت ، ك‌بن كه پىتى را بافتراء تحريك كرده بود ، از معبد اخراج شد و اينزن غيب‌گو هم معزول گرديد .\r\n\r\n\r\n","description":"","footnote":"\r\n( 1 ) -  Thessalie . \r\n( 2 ) -  Arcadie . \r\n( 3 ) - ريون امروزى در گرجستان غربى .\r\n","page_name":" 667 ","page_number":685},
  {"content":"\r\n\r\nاين است مضمون نوشته‌هاى هرودوت . بعد چنان كه بيايد ، دمارات در دربار ايران بود ، تا خشيارشا بتخت نشست و با اين شاه بيونان رفت . از گفته‌هاى هرودوت ، كه پائين‌تر بيايد ، واضح است كه دمارات ميخواسته ، اسپارت تابع ايران گردد و او پادشاه دست‌نشانده آن .\r\n\r\nجنگ اوّل ايران با يونان\r\nبقول هرودوت ( كتاب 6 ، بند 94 - 101 ) : در خلال اين احوال شاه پارس مشغول كارهاى خود بود و يكى از خدمه‌اش دائما يادآور ميشد ، كه شاه آتنىها را فراموش نكند .\r\nطرفداران پى زيسترات هم همواره افتراء و تهمت به آتنىها ميزدند . گذشته از تمام اين جهات خود داريوش هم درصدد بود از موقع استفاده كرده يونانيهائى را ، كه آب و خاك نداده بودند ، تنبيه كند . با اين مقصود او مردونيه را از اين جهة ، كه بهره‌مندى نداشت ، معزول كرده براى سردارى قشونى ، كه مىبايست با ارترى و آتن جنگ كند ، داتيس « 1 » نام مادى و ارتافرن پسر ارتافرن ، يعنى برادرزادهء خود را ، معين كرد . دستور داريوش اين بود ، كه سرداران مزبور اهالى ارترى و آتن را گرفته نزد او آرند . آنها بجلگه آليانى « 2 » واقع در كيليكيّه رفته با پياده نظامى بعدّهء زياد ، كه خوب مسلح بود ، در آنجا اردو زدند . چون بحرّيه‌اى ، كه مردمان گوناگون تهيه كرده بودند ، آماده بود ، سپاهيان و اسبها را بكشتيها نشانده با 600 كشتى ترىرم « 3 » عازم يونيّه شدند . از اينجا آنها به هلّس‌پونت و تراكيّه متوجّه نشدند ، بل از جزيرهء سامس راه را برگردانيده از طريق درياى ايكارى « 4 » از جزيره‌اى به جزيره‌اى رفتند ( مقصود جزائر سيكلاد است ) « 5 » هرودوت گويد بعقيدهء من سرداران مزبور اين راه را اختيار كردند ، تا از دماغه آتس ، كه باعث آنقدر خسارت قشون ايران در سال قبل شده بود ، احتراز كنند . پارسيها در ابتداء بجزيرهء ناكس پرداخته و آن را گرفته از اهالى ، آنهائى را كه فرار نكرده بودند ، اسير كردند . بعد ، از اين جزيره بجزائر ديگر رفتند و ، وقتى كه بجزيرهء دلس ،\r\n\r\n\r\n","description":"","footnote":"\r\n( 1 ) -  Datis . \r\n( 2 ) -  pl . Alienne . \r\n( 3 ) -  Triremes  ( كشتيهاى جنگى ، كه سه صف پاروزن داشت ) .\r\n( 4 ) -  Icarie . \r\n( 5 ) -  Cyclade . \r\n","page_name":" 668 ","page_number":686},
  {"content":"\r\n\r\nكه معبد مقدّس يونانىها در آنجا بود ، نزديك شدند ، خبر رسيد ، كه اهالى اين جزيره فرار كرده به ته‌نس « 1 » پناهنده ميشوند . بر اثر اين خبر داتيس ، فرماندهء قشون ، امر كرد كشتيها به دلس نروند و در جزيرهء رنه « 2 » كه در مقابل آن واقع بود ، لنگر اندازند . بعد جارچيهائى نزد اهالى دلس فرستاد ، كه جار بزنند :\r\n« مردم مقدّس ، چرا فرار ميكنيد ؟ مرا درست بجا نياورده‌ايد . من خودم آنقدر عقل دارم و شاه هم به من امر كرده ، بصفحه‌اى ، كه مولد آپلّن و ديان است « 3 » ، دست نزنم و اين صفحه و مردم آن را محفوظ بدارم . بخانه‌هاى خود برگرديد و مزارع را شخم زنيد » . پس از آن داتيس سيصد تالان « 4 » ( تقريبا 27 خروار ) كندر در محراب اين معبد مقدّس سوزانيده به طرف ارترى راند . هرودوت در اينجا گويد « پس از رفتن داتيس از جزيرهء دلس ، زمين لرزه‌اى در آنجا روى داد و گويند ، كه تا زمان ما اين يگانه دفعه‌اى بود ، كه زلزله واقع شد . بعقيدهء من اين حادثه معجزه‌اى بود ، يعنى خدا خواست يونانيها را از بلياتى كه ، در پيش داشتند ، آگاه كند » .\r\nواقعا در زمان داريوش پسر ويشتاسپ و خشيارشا پسر داريوش و اردشير پسر خشيارشا ، در مدّت اين سه نسل ، كه يكى بعد از ديگرى آمد ، يونان بلياتى ديد ، كه قبل از آن در مدّت بيست نسل نديده بود . بعض بليات از پارسيها بود و برخى از اقوياى مردمان يونان ، كه براى برترى باهم در جنگ شدند . « 5 » پس جاى حيرت نيست ، كه دلس دوچار زمين لرزه گرديد ، و حال آنكه سابقا بس متين و محكم بود و دربارهء دلس چنين پيش‌گوئى كرده‌اند : « من آن را بلرزه درآورم ، و حال آنكه سابقا استوار بود » . بعد مورّخ مذكور گويد : اسامى مذكوره ( يعنى اسامى سه شاهى ، كه ذكر شد ) به زبان يونانى داراى اين معانى است : داريس « 6 » يعنى رام كننده ، كزركسس « 7 » - جنگى ، آرتاكزركسس « 8 » - جنگى بزرگ . اگر شاهان مذكور\r\n\r\n\r\n","description":"","footnote":"\r\n( 1 ) -  Tenos . \r\n( 2 ) -  Rhenee . \r\n( 3 ) - دو ربّ النّوع يونانى .\r\n( 4 ) - تالان آتّيك معادل 26178 گرام به وزن امروز است .\r\n( 5 ) - مقصود هرودوت گويا جنگهاى پلوپونس است ، كه در ابتداى آن مورّخ مذكور زنده بود .\r\n( 6 ) -  Dareios . \r\n( 7 ) -  Xerxes . \r\n( 8 ) -  Artaxerxes . \r\n","page_name":" 669 ","page_number":687},
  {"content":"\r\n\r\nرا در زبان ما چنين ميناميدند ، غلط نبود . پس از آن پارسيها بجزائر ديگر رفته اهالى را مطيع كردند و قسمتى از اهالى را مانند گروى با خود بردند ، ولى اهالى كاريست « 1 » نخواستند گروى بدهند ، يا بر ضد اهالى ارترى و آتنىها جنگ كنند .\r\nوقتى كه اهالى ارترى از نزديك شدن پارسيها آگاه شدند ، از آتن استمداد كردند و آتنىها چهار هزار نفر بكمك آنها فرستادند ، ولى در خود ارترى اتّفاق و اتحادى نبود ، چه قسمتى از اهالى تصميم كردند ، از سنگ‌هاى زير آب دراوبه استفاده كرده فرار كنند . قسمت ديگر از جهة طمع ترجيح داد ، كه شهر را تسليم شاه پارس كرده پاداشى بگيرد ( چنان كه كزنفون گويد به گون‌گيل « 2 » نامى كه طرف‌دار ايران شده بود ، از طرف دربار چهار شهر اعطا شد و اعقاب او اين شهرها را در زمان اردشير دوّم هم داشتند . م . ) . شخص اس‌خين نام « 3 » پسر نوتون « 4 » ، چون وضع را چنين ديد ، به آتنىها گفت ، باوطان خود برگرديد ، چه با اينحال اهالى ارترى باعث فناى خودشان و شما خواهند شد . آتنىها نصيحت او را پذيرفته برگشتند . بعد قشون ايران به ارترى درآمد . اهالى نميخواستند جنگ كنند ، چه تصميم كرده بودند ، فقط در پشت ديوارهاى شهر بدفاع بپردازند . شش روز جنگ در اطراف ديوارها دوام داشت و عدّه‌اى زياد از طرفين كشته شدند .\r\nروز هفتم افورب « 5 » و فيلاگروس « 6 » كه از معروفين شهر بودند ، آن را بپارسىها واگذاردند . پارسيها به شهر درآمده و آن را غارت كرده معابد را بتلافى كارهائى ، كه اهالى ارترى در سارد كرده بودند ، سوزانيدند و مردم را موافق امر داريوش اسير كردند . پس از آن پارسىها چند روز در ارترى استراحت كرده به طرف آت‌تيك « 7 » راندند و فشارى از نزديك به آتنىها دادند ( كتاب 6 ، بند 102 ) ، زيرا ميخواستند با آنها هم همان معامله كنند ، كه با اهالى ارترى كرده بودند ، ولى بعد هيپ‌پياس پسر پىزيسترات قشون پارسى را بدشت ماراتن « 8 »\r\n\r\n\r\n","description":"","footnote":"\r\n( 1 ) -  Caryste  ( شهرى در اوبه ) .\r\n( 2 ) -  Gongyle . \r\n( 3 ) -  Eschine . \r\n( 4 ) -  Nothon . \r\n( 5 ) -  Euphorbe . \r\n( 6 ) -  Philagrus . \r\n( 7 ) -  Attique  ( شبه‌جزيره‌اى ، كه آتن در آن واقع است ) .\r\n( 8 ) -  Marathon . \r\n","page_name":" 670 ","page_number":688},
  {"content":"\r\n\r\nبرد ، زيرا اين دشت از جاهاى ديگر ( آت‌تيك ) براى عمليات سواره نظام مساعدتر و بعلاوه به ارترى نزديك‌تر بود ( اين همان هيپ‌پياس است ، كه پس از انقلاب آتن گريخته نزد ارتافرن والى ليديه رفته بود و همواره او را بجنگ با آتن تحريك كرده ميگفت ، كه اگر بكمك ايران جبّار آتن گردد ، خود را تابع دانسته باج خواهد داد . بنابراين ميتوان تا اندازه‌اى او را مسبب اين جنگ دانست . م . ) .\r\n\r\nجدال ماراتن ( 490 ق . م )\r\nمضامين نوشته‌هاى هرودوت راجع به اين جدال چنين است ( كتاب 6 ، بند 103 ) : آتنىها چون از آمدن قشون پارس به ماراتن آگاه شدند ، بدان‌جا شتافتند . لشكر آنها ده سردار داشت و دهمين سردار ميل‌تياد پسر كيمون بود و كيمون همان كسى ، كه از ترس كينه‌ورزى پىزيسترات پسر هيپ‌پوكرات « 1 » از اين‌جا جلاى وطن كرده بود ( اين همان ميل‌تياد است كه در دانوب ميگفت ، بايد پل را خراب كرد ، تا داريوش راه بازگشت از سكائيه نداشته باشد و با قشون ايران تلف شود . چنان كه گذشت او از طرف ايران سمت جبّارى خرسونس را داشت و دو دفعه از خطر بزرگ جسته بود يكى ، وقتى كه فينيقيها در تعقيب او بودند ، تا او را بدست آورده بپارسىها تسليم كنند و ديگر در زمانى ، كه پس از مراجعت به آتن دشمنانش ، از اين جهت ، كه جبار خرسونس بود ، به او حمله ميكردند . م . ) . قبل از حركت به طرف ماراتن آتنىها فيليپ‌پيد « 2 » آتنى را نزد اسپارتيها فرستادند ، تا كمك بطلبد و رسول تندرو روز ديگر وارد اسپارت شده به لاسدمونىها چنين گفت : « لاسدمونىها ، آتنىها ميخواهند ، كه شما آنها را يارى كنيد و نگذاريد ، كه خارجىها بر يونان دست يابند . ارترى در دست آنها است و يونان از گم كردن اين ولايت ضعيف گشته » اسپارتيها گفتند : « براى كمك كردن حاضريم ، ولى امروز نهم ماه است و موافق عادات اسپارتى ، تا قرص ماه تمام نباشد ، نميتوانيم حركت كنيم » . در اين احوال هيپ‌پياس ، كه قشون پارسى را به ماراتن هدايت ميكرد ، شب در خواب ديد با مادرش هم‌بستر است و اين خواب را\r\n\r\n\r\n","description":"","footnote":"\r\n( 1 ) -  Hippocrate . \r\n( 2 ) -  Philippide . \r\n","page_name":" 671 ","page_number":689},
  {"content":"\r\n\r\nچنين تعبير كرد ، كه به آتن مراجعت كرده و در آنجا حكومت را بدست گرفته در كمال كهولت خواهد مرد ( زيرا يونانيها مادر را وطن تعبير ميكردند ) . روز ديگر هيپ‌پياس را سرفهء زياد عارض شد و ، چون پير بود و دندانهايش سست ، يكى از دندانهاى او افتاد و هرچند آن را جستجو كرد نيافت . در اين‌حال در ميان لشكر پارسى آهى كشيده گفت : « اين مملكت از آن ما نيست و ما آن را بدست نياوريم ، چه آن قسمت از يونان ، كه ميبايست به من برسد ، نصيب دندان من شد » .\r\nوقتى كه آتنىها در ماراتن بودند ، اهالى پلاته « 1 » مانند يك نفر بكمك آنها آمدند . جهت اين بود ، كه سابقا پلاته در مقابل اهالى تب كمكى از اسپارتيها خواسته بود و آنها جواب داده بودند « ما از شما دوريم ، از آتن كمك بخواهيد » ، بعد چون آتنىها به آنها كمك كرده بودند ، حالا اهالى پلاته خواستند حق‌ّشناسى خود را نموده باشند . قبل از جنگ ، عقيدهء سركردگان آتنى مختلف بود . بعضى عقيده داشتند ، كه با قشون زياد پارس نميتوان جنگيد و بايد تسليم شد ، ولى ميلتياد ميگفت ، بايد جنگيد . بنا شد رأى بگيرند و ، چون اكثريت حاصل نشد و نزديك بود بدترين عقيده اكثرّيت يابد ، ميلتياد پيشنهاد كرد ، كه پل‌ماركى « 2 » انتخاب شود ( پل‌مارك سوّمين آرخونت از آرخونت‌هاى نه‌گانهء آتن بود و رجال درجه اوّل آتن را چنين ميناميدند . م . ) .\r\nپس از آن با عدس رأى گرفتند و كاللىماك « 3 » نامى پل‌مارك گرديد . بعد ، چون موافق يك قاعدهء قديمى رأى پل‌مارك با رأى سردارى مساوى بود ، ميلتياد رو بوى كرده چنين گفت : « كاللىماك ، مقدّرات آتن حالا در دست تو است و بسته برأى تو است ، كه آن را در زنجير كنى يا استقلال آن را تأمين و افتخارى جاويد بيابى . از وقتى كه آتن بنا شده ، آتنىها هيچگاه در چنين مخاطره‌اى نبوده‌اند . اگر از ماديها شكست يابند ، بايد به هيپ‌پياس تسليم گردند و عقوبتهائى ، كه تحمل خواهند كرد ، قطعى است . هرگاه فاتح شوند ، اوّل شهر يونان خواهند بود . اكنون ، چگونه سعادت و بدبختى جمهورى در دست تو است ، من تشريح ميكنم : ما سرداران\r\n\r\n\r\n","description":"","footnote":"\r\n( 1 ) -  Platee . \r\n( 2 ) -  Polemarque . \r\n( 3 ) -  Callimaque . \r\n","page_name":" 672 ","page_number":690},
  {"content":"\r\n\r\nحسّيّاتمان يكى نيست ، بعضى خواهان جنگند و برخى بر ضدّ آن ميباشند . اگر اين حال دوام يابد ، بين آتنىها اختلاف خواهد افتاد و بر اثر آن به طرف ماديها خواهند رفت ، ولى ، اگر ما جنگ كنيم و خدايان بيطرف بمانند ، زودتر از آنكه خيانت در ميان آتنىها بروز كند ، فاتح خواهيم بود . تصميم بر جنگ حالا در اختيار تو است .\r\nاگر تو رأى خود را موافق رأى من دهى ، استقلال وطن ما محفوظ و جمهورى ما اوّل جمهورى يونان خواهد بود و هرگاه رأى تو بر خلاف آن باشد ، از تمام مزايائى ، كه شمردم محروم خواهى ماند . پس از اين نطق كاللىماك رأى بجنگ داد و اكثرّيت آراء براى جنگيدن حاصل شد . پس از آن سپاهيان يونانى صفوف خود را آراستند ، بدين ترتيب ، كه آتنىها در ميمنه بسردارى كاللىماك جا گرفتند ، بعد از آنها طوائف ديگر ، موافق مقامى كه داشتند ، و در ميسره اهالى پلاته ايستادند . وقتى كه صفوف آراسته شد ، معلوم گرديد ، كه صف جنگى آتنىها مساوى صف جنگ ماديها است ( هرودوت كلمهء مادى را بجاى پارسى زياد استعمال كرده ) ، ولى قلب صف ضعيف است و جناح راست و چپ قوى . پس از آن آتنىها تفأل زده از نتيجهء آن اميدوار شدند و از جا حركت كرده دوان بقشون پارسى حمله كردند . مسافت بين دو قشون هشت استاد بود « 1 » پارسىها از شتاب آنها در حيرت شدند ، چه بىسواره نظام و با عدّهء قليل حمله ميكردند . بنابراين پنداشتند ، كه يونانيها ديوانه شده‌اند ، كه رو بمرگ حتمى ميروند ، ولى آتنىها ، همين كه بخارجيها رسيدند ، تنگ به يكديگر پيوسته كارهائى كردند ، كه فراموش‌شدنى نيست . بعد هرودوت گويد ( كتاب 6 بند ، 112 ) بقدرى ، كه بخاطر دارم ، آتنىها اوّل مردم يونان بودند ، كه دوان حمله بدشمن كرده بىترس به لباس مادى نگريستند و توانستند بسربازان مادى ( يعنى پارسى ) نگاه كنند ، چه تا آن زمان از اسم مادى يونانيها دوچار وحشت ميشدند . جنگ سخت بود و به طول انجاميد . بالاخره پارسيها و سكاها ، كه در قلب قشون بودند ، قلب قشون يونانى را شكافتند و از اين بهره‌مندى خود استفاده كرده يونانيها را\r\n\r\n\r\n","description":"","footnote":"\r\n( 1 ) - 1472 مطر .\r\n","page_name":" 673 ","page_number":691},
  {"content":"\r\n\r\nبه طرف خشگى راندند . در اين احوال جناحين قشون يونانى بجناحين قشون پارسى غلبه كردند ، ولى بتعقيب فراريها نپرداخته قواى خود را جمع كردند ، تا متفقا بر ضدّ پارسيها و سكاها عمل كنند . بر اثر اين كمك غلبه با آتنىها شد : پارسيها به طرف دريا فرار كردند ، يونانيها آنها را تعقيب كرده بكشتيها رسيدند و خواستند آنها را آتش بزنند ، ولى پارسيها پا فشردند و چند نفر از سركردگان آتنى ، كه از جمله كاللىماك بود ، كشته شدند . آتنيها توانستند فقط هفت كشتى بگيرند ، باقى كشتىها با سپاهيان پارسى حركت كرده به دريا رفتند ، تا از راه نزديك‌ترى به آتن حمله برند و آن را زودتر از اينكه آتنىها برسند ، اشغال كنند . با اين مقصود سونيوم « 1 » را دور زده به فالرون « 2 » درآمدند و بعد قدرى در آن توقف كرده بآسيا برگشتند .\r\nمورّخ يونانى گويد ، كه آتنىها از رفتن سپاهيان پارسى به دريا ، دريافتند ، كه آنها ميخواهند از راه نزديكترى حمله به آتن كنند . اين بود ، كه با سرعت خود را به آتن رسانيدند ، تا شهر را محفوظ دارند . در آن زمان گفته ميشد : وقتى كه پارسيها در كشتى بودند ، شخصى از يونانيها در بلندترين نقطه‌اى از شبه جزيرهء آت‌تيك سپرى بلند كرده بود ، تا خالىبودن آتن را از مدافع بسردار پارسى اطلاع دهد و بعض يونانيها نسبت اين خيانت را بخانواده آلكمنوئيد « 3 » مىدادند ، ولى هرودوت اين نسبت را رد كرده گويد ، چون خانوادهء مزبور بر ضدّ جبّارها و هيپ‌پياس بود ، ممكن نبود ، از اين خانواده چنين خيانتى سر بزند . اسپارتىها پس از روز چهاردهم ماه بعدّهء دو هزار نفر حركت كرده به آت‌تيك شتافتند ، ولى وقتى رسيدند ، كه جنگ خاتمه يافته بود و براى تماشاى اجساد پارسيها بماراتن رفتند .\r\nاگرچه هرودوت ساكت است ، ولى پلوتارك نوشته ، كه دو نفر از رجال آتن آريستيد « 4 » و تميستوكل « 5 » جزو سرداران بودند و آريستيد ، روزى كه نوبت فرماندهى او رسيد ، حقّ خود را به ميل‌تياد واگذارد و ساير سرداران همچنين كردند . بعد ، آن دو نفر حملات سخت بپارسىها كرده آنها را عقب نشاندند . پس از جنگ\r\n\r\n\r\n","description":"","footnote":"\r\n( 1 ) -  Sunium . \r\n( 2 ) -  Phaleron  ( بندر آتن ) .\r\n( 3 ) -  Alcmenoides . \r\n( 4 ) -  Aristide . \r\n( 5 ) -  Themistocle . \r\n","page_name":" 674 ","page_number":692},
  {"content":"\r\n\r\nآريستيد را يونانيها در محل گذاردند ، تا اشياء و اسبابى را ، كه پارسيها جا گذاشته بودند ، جمع‌آورى كند و او مقدارى طلا و نقره و چند دست يراق اسب و غيره يافت و تمامى اشياء را ، بىاينكه چيزى از آن براى خود بردارد ، به آتن تسليم كرد . ( پلوتارك ، زندگانى آريستيد ، بند 8 ) . ايندو نفر ، چنان كه بيايد ، بعدها اشخاص نامى در آتن گشتند .\r\n\r\nچگونگى نوشته‌هاى هرودوت\r\nهرودوت گويد عدّهء مقتولين پارسيها ششهزار و تلفات يونانيها 192 نفر بود .\r\nمقتضى است كلمه‌اى چند در باب اين نوشته‌ها گفته شود و بدوا دشت ماراتن را بايد توصيف كرد . اگرچه هرودوت در اين باب ساكت است ، ولى موافق توصيف يكى از نويسندگان جديد « 1 » دشت ماراتن چنين است : خليج‌ماراتن درياى باريكى است ، كه به طرف جنوب امتداد يافته و دماغه‌اى از طرف شمال بدرون خليج مزبور دويده .\r\nدر مقابل آن دشتى است ، به طول نه كيلومطر ( يك فرسخ و نيم ) و بعرض دو كيلومطر ( ثلث فرسخ ) . در اطراف اين خليج از هر طرف باتلاقهائى است و باتلاقهاى شمال عميق‌تر مىباشد . ساحل خليج از ماسه پوشيده و از اين جهة زمين سخت و محكم ، ولى باريك است ، چه بفاصلهء كمى از دريا باتلاقها شروع مىشود . در طرف غرب تپه‌هائى است از سنگ ، كه سپاه يونان آن را اشغال كرده بود . عدّهء سپاهيان طرفين محققا معلوم نيست چه بوده . هرودوت در اين باب ساكت است ، ولى مورّخين ديگر عهد قديم راجع بعدّهء قشون ايران مبالغه كرده‌اند : كرنليوس‌نپوس عدّهء پياده نظام را دويست هزار و سواره نظام را ده هزار نوشته . ژوستن عدّهء كليهء نفرات را ششصد هزار دانسته ( كتاب 2 ، بند 9 ) ، ولى روشن است ، كه اين ارقام خيلى اغراق‌آميز است ، زيرا 600 كشتى قديم گنجايش اينهمه نفرات و اسبهاى سواره نظام و آذوقه و مهمات و لوازم قشونى را نداشت . بنابراين محققين جديد ، كه اين نكات را درنظر گرفته و بخودشان زحمت حساب كردن داده‌اند ، عدّهء سپاهيان ايران را چنين نوشته‌اند : گروندى « 2 » - چهل هزار نفر ، من‌ر « 3 » - 25 هزار پياده و هزار سوار ، ادوارمىير « 4 » ، كه در تاريخ عهد قديم\r\n\r\n\r\n","description":"","footnote":"\r\n( 1 ) -  Gobineau . Histoire des Perses , t . II . \r\n( 2 ) -  Grundi . \r\n( 3 ) -  Munro . \r\n( 4 ) -  Ed . Meyer . \r\n","page_name":" 675 ","page_number":693},
  {"content":"\r\n\r\nمتبحر و متخصص بود ، از پياده و سواره بيست هزار نفر . عدّهء سپاهيان يونانى را هم هرودوت معين نكرده ، ولى ژوستن از قول تروگ‌پومپه يازده هزار نوشته و پلوتارك هم همين عدّه را ذكر كرده . لشكر يونانى چند روز در مقابل ايرانيها ايستاد بىاينكه مبادرت بجنگ كند . ايرانيها هم مبادرت نكردند ، زيرا اين وضع بنفع آنان بود ، چه هيپ‌پياس همواره به آنها ميگفته ، كه او طرفداران زياد در آتن دارد و بنابراين ايرانيها منتظر بوده‌اند ، كه نفاق درونى ، اين شهر را بىجنگ بتصرّف آنان بدهد . ميل‌تياد ، كه ملتفت اين نكته بود ، از عواقب تعلل يونانيها بجنگ نگرانى داشت و ، چون ايرانيها را مىشناخت ، يونانيها را بجنگ ترغيب كرده ميگفت ، كه سپاهيان ايرانى تيراندازان ماهرى هستند ، ولى بجنگ تن‌بتن عادت ندارند . بنابراين بايد چنان كنيم ، كه آنها از مهارت خودشان نتيجه نگيرند و با حملات سخت و ضربتهاى شديد سريع آنها را از پاى درآوريم . ( در زمان كوروش ، چنان كه گذشت ، او اصرار داشت ، كه ايرانيها از نزديك جنگ كنند و تير و زوبين را از آنها ميگرفت . م . ) . بنابراين همين كه اكثريت بجنگ رأى داد ، يونانيها از بلندى دوان و بىمحابا به ايرانيها هجوم آوردند ، باوجوداين سپاه ايران پا فشرد و جنگ طول كشيد ، تا اينكه قلب قشون ايران قلب قشون يونان را شكافت و آن را از جا كند . بعد پارسيها و سكاها ، كه در قلب بودند يونانيهاى فرارى را دنبال كردند . تا اينجا نوشته‌هاى مورّخين قديم روشن است ، ولى بعد چه شد ، كه قشون ايران بقول آن‌ها شكست خورد . مطلب درست مفهوم نيست . هرودوت گويد ، كه جناحين يونانى غلبه كرده پس از آن بكمك قلب شتافتند و در نتيجه قلب و جناحين قشون ايران شكست خورد . پس از آن سپاه يونانى لشكر ايران را تعقيب كرد و آنها بكشتى نشسته به دريا رفتند و فقط هفت كشتى بدست يونانيها افتاد . اگر شكست خورده بودند و بىنظم فرار ميكردند ، چگونه توانستند بكشتيها بنشينند ؟ ميبايست همه كشته شده يا به دريا ريخته باشند ، زيرا ، بر فرض اين‌كه شش هزار نفر از ايرانيها كشته شده بود ، باز سه يا چهار\r\n\r\n","description":"","footnote":"","page_name":" 676 ","page_number":694},
  {"content":"\r\n\r\nبرابر اين عدّه سالم مانده بود و نشانيدن اين عده بكشتىها ، آن هم در جائى كه بندر داراى اسكله نباشد ، چيزى نيست ، كه فورا انجام شود . اين كار مستلزم فرصت كافى و نظم و تربيت است و قشونى ، كه در تحت تعقيب دشمن فاتح فرار مىكند ، كدام يك از شرائط مذكوره را واجد است ؟ اين نوع تناقضاتى ، كه در نوشته‌هاى هرودوت و بعض مورّخين ديگر عهد قديم ديده مىشود ، باعث شده ، كه بعض محققين در صحت روايت آنها ترديد كنند ، چنان كه نىبور « 1 » گويد :\r\n« نوشته‌هاى يونانيها راجع به اين جنگ و جنگهاى ديگر ايران با يونان بشعر و افسانه گوئى و داستان‌سرائى از تاريخ‌نويسى شبيه‌تر است . آتنىها بطور غير مترّقب بهره‌مندى داشته‌اند ، ولى كيفيّات را نميدانيم » . بنابراين ، آنچه ، بحقيقتى كه نميدانيم ، نزديكتر به نظر ميآيد ، اين است : قشون ايران در ماراتن شكست نخورده ، بل عقب نشسته و جهت آن بايد چنين بوده باشد : يكى از نواقص عمدهء سپاهيان ايران در دورهء هخامنشى اين بود ، كه بجز آن قسمت زبده ، كه بجاويدانها موسوم بودند ، اسلحهء دفاعى نداشتند « 2 » ، مثلا سپرهايشان از تركهء بيد بافته بود . جاويدانها يا سپاهيان زبده هم غالبا در قلب جا ميگرفتند . اينها دليرانه جنگيده خيلى پيش ميرفتند و گاهى هم ، چنان كه در ماراتن روى داد ، قلب قشون طرف را مىشكافتند ، ولى چون جناحين لشكر ايران نميتوانستند ، بواسطه نداشتن اسلحهء دفاعى ، همانقدر پيش بروند ، سپاهيان قلب مجبور ميشدند براى مساوى داشتن صف خود با صفوف جناحين عقب نشينند ، زيرا اگر جز اين ميكردند ، ممكن بود جناحين دشمن آنها را احاطه كنند . در اين مورد هم گمان ميرود ، كه چنين شده . در ابتداء قلب پيش رفته و قلب دشمن را شكافته . بعد ، كه ديده جناحين قشون نميتوانند همانقدر پيش روند ، عقب نشسته و سپس چون سردار ايرانى حسّ كرده ، كه از فزونى عدّهء خود ، بواسطه باريك بودن عرض ميدان جنگ ( دو كيلومطر ) ، نميتواند استفاده كند و سواره نظام هم ميدان عمل ندارد ، فرمان عقب‌نشينى داده ، تا از\r\n\r\n\r\n","description":"","footnote":"\r\n( 1 ) -\r\n Niebuhr , Vortrage uber Alte Geschichte , t . II , p . 385 - 414 . \r\n( 2 ) - اين عدّه را جاويدان مىگفتند ، زيرا از عدّهء نفرات آن هيچ‌گاه نمىكاست .\r\n","page_name":" 677 ","page_number":695},
  {"content":"\r\n\r\nطرف بندر آتن به آن شهر ، كه مدافع ندارد ، حمله كند و شايد پياده شدن قشون ايران در ماراتن از همين‌نظر بوده ، كه ساخلو شهر را باينجا بكشانند و بعد به شهر بىمدافع هجوم برند . هفت كشتى هم ، كه يونانيها گرفته‌اند ، كشتىهائى بوده ، كه بواسطه كشته‌شدن قسمتى از قشون ايران خالى مانده بود و آن دسته از قشون ايران ، كه در آخر بكشتى نشسته ، مجال نيافته اين كشتىها را نجات بدهد . علاوه بر دلائلى كه گفته شد ، يك چيز هم اين‌نظر را تأييد مىكند . هرودوت هيچ نمينويسد ، كه يونانيها اسير گرفتند ، و حال آنكه در جنگى ، كه بفرار منتهى مىشود ، ممكن نيست عدّه‌اى اسير نگردند . اين نكته هم دلالت مىكند بر اينكه قشون ايران عقب مىنشسته و ، چون در تحت فشار يونانيها بوده ، زياد تلفات مىداده .\r\nامّا جهت اينكه داتيس از فالرون به آسيا برگشته بايد چنين باشد ، كه هيپ‌پياس همواره بوالى ليديّه و پارسىها ميگفته ، اگر قشون‌كشى به طرف آتن شود ، طرفداران او ، بواسطه انقلاب داخلى در آتن ، كمك‌هائى خواهند كرد و داتيس نه در ماراتن اثرى از طرفداران او يافته ، نه در فالرون و ضمنا فهميده ، كه اهالى آتن هيپ‌پياس را نميخواهند . اين نكته و نيز اينكه مقصود داريوش از تنبيه اهالى ارترى و آتنىها ، در مورد مردم اوّلى كاملا و نسبت بمردم آخر تا اندازه‌اى به عمل آمده بود ، شايد باعث برگشتن او به آسيا گشته . چون مداركى بجز نوشته‌هاى يونانىها راجع به اين جنگ نيست ، حقايق را نميدانيم ، ولى در اينكه اين جنگ ، چنان كه يونانيها نوشته‌اند ، سايه به نام ايرانى در تاريخ افكنده حرفى نيست ، چه پارسيها تا اين زمان ، بهرجا كه رفته بودند ، فاتح بيرون آمده بودند ، چنان كه هرودوت گويد ، كه تنها نام مادى ( يعنى پارسى ) يونانىها را دوچار وحشت ميكرد و در اينجا براى اوّلين دفعه عدم بهره‌مندى دامن‌گير آنها شده . اين را هم بايد گفت ، كه داريوش تنبيه اهالي ارترى و آتن را كار مهمى نپنداشته ، و الّا به اين جاها بيست هزار نفر نميفرستاد و شكى نيست ، كه اگر قشون زيادتر بود و سردار قابلى داشت ، در حينى ، كه قسمتى از سپاهيان ايرانى در ماراتن بودند ، قسمت ديگر ميتوانست آتن را اشغال كند و يقينا\r\n\r\n","description":"","footnote":"","page_name":" 678 ","page_number":696},
  {"content":"\r\n\r\nبا اين حال قشون يونانى در دشت ماراتن جنگ را بيهوده دانسته تسليم يا به طرفى متفرّق ميشد . اما اينكه قشون ايران موافق عقيدهء ادوارمىير بيش از بيست هزار نفر نبوده و مورّخينى مانند ژوستن خيلى مبالغه كرده‌اند ، علاوه بر دلائلى ، كه ذكر شد ، از اينجا نيز تأييد مىشود : هرودوت راجع بلشكركشى مردونيه و طوفان دريا در دماغه آتس گويد ، كه سيصد كشتى پارسى در دماغهء مزبور از جهت طوفان آسيب يافت و بيست هزار نفر تلف شد . پس از اينجا روشن است ، كه اين عدّه كشتى اين عده سپاهى داشته . بنابراين ششصد كشتى چگونه مىتوانست دويست يا ششصد هزار نفر سپاهى داشته باشد ؟ و مافق همان گفتهء هرودوت ، عدهء سپاهيان ميبايست منتها بچهل هزار نفر بالغ باشد ، آن هم در صورتى كه آذوقه و لوازم و غيره را به حساب نياوريم ، ولى ، چون داتيس بر خلاف مردونيه سفر دريائى پيش گرفته به تراكيّه و مقدونى درنيامد و مستقيما به طرف جزائر سيكلاد راند ، شكى نيست ، كه ميبايست به قدر كفايت آذوقه و لوازم جنگى با خود بردارد . وقتى كه اين نكات را درنظر ميگيريم ، مىبينيم ، كه عقيدهء ادوار مىير ، راجع باينكه سپاه ايران از پياده و سواره فقط بيست هزار نفر بوده ، بحقيقت خيلى نزديك است . در باب تلفات ايرانى و يونانى بسط مقال زائد است ، زيرا معلوم است ، كه هيچكدام بحقيقت نزديك نيست و در مقابل تلفات ششهزار نفرى از طرف ايرانىها چگونه ميتوان پذيرفت ، كه از طرف يونانىها فقط 192 نفر تلف شده باشد ؟ و حال آنكه خود هرودوت گويد ، طرفين پا فشردند و قلب سپاه ايران قلب قشون يونانى را شكافت و آن را از جا كند . راست است ، كه چون اسلحهء دفاعى يونانيها بهتر بوده ، ايرانىها بيشتر تلفات مىداده‌اند . با وجود اين ، ارقامى كه هرودوت ذكر كرده بىتناسب است .\r\nاز آنچه در باب اين جنگ گفته شد ، روشن است ، كه داريوش اهميتى كه در خور اوضاع يونان و موقع ايران بود ، به اين سفر جنگى بر ضد يونانيهاى غير مطيع نداده است ، و الا نتيجه مىبايست جز اين بوده باشد . اين عدم بهره‌مندى ، كه از عدم اطّلاع صحيح بر احوال يونانى ناشى بود ، دل آنان را قوى كرد و اثراتى\r\n\r\n","description":"","footnote":"","page_name":" 679 ","page_number":697},
  {"content":"\r\n\r\nبر آن مترتب شد ، كه در ازمنهء بعد مشاهده مىشود .\r\nمورّخين عهد قديم از قرون بعد روايت هرودوت را متابعت كرده‌اند . با وجود اين تفاوت‌هائى هست ، كه ذكر مىكنيم .\r\n\r\nروايت ديودور\r\nنوشته‌هاى اين مورّخ از كتاب دهم گم شده و فقط قطعاتى از آن باقى مانده . از جمله اين قطعه است : داتيس سردار سپاه پارسى ، كه مادى بود ، از نياگان خود شنيده بود كه دولت ماد را ( مدوس ) تأسيس كرده و او آتنى بوده . بنابراين ، او رسولى نزد آتنىها فرستاده پيغام داد ، كه من مملكت اجداد خود را تقاضا ميكنم ، زيرا مدوس را آتنىها بيرون كردند و او به آسيا رفته دولتى تأسيس كرد . اگر آتنىها تسليم شوند از تقصيرشان ، يعنى آتش زدن سارد ، درمىگذرم ، و الا نسبت به آنها كارى خواهيم كرد ، كه با اهالى ارترى نكرده‌ام .\r\nميل تياد پس از شور با ده سردار آتنى جواب داد ، كه شما بايستى پادشاه ماد باشيد نه شهرهاى يونانى ، زيرا يكنفر آتنى دولت ماد را تأسيس كرد ، ولى هيچگاه آتن متعلق بيك نفر مادى نبوده . پس از اين جواب داتيس جدال را شروع كرد « 1 » .\r\nمعلوم است ، كه اين روايت افسانه است ، ولى شايد داتيس در مذاكرات قبل از جدال خواسته است با معتقدات يونانى آتنىها را بتسليم شدن حاضر كند .\r\n\r\nروايت ژوستن\r\nنوشته‌هاى اين مورّخ در زمينهء روايت هرودوت است ، الا اينكه در ارقام مبالغه كرده . او گويد ( كتاب 2 ، بند 9 ) عدّهء نفرات سپاه پارس 600 هزار بود و بواسطهء كشتار زياد 200 هزار نفر تلف شد .\r\nبعد ، از طوفان دريا ذكرى كرده و حال آنكه هرودوت در اين باب ساكت است .\r\nسپس ژوستن از شجاعت جوانى تميستوكل نام ، كه بعدها يكى از رجال آتن شد ، تمجيد كرده . او نيز گويد يك نفر آتنى سىن‌ژير نام ، با وجود اينكه در جنگ دست راست و چپش را قطع كرده بودند ، با دندان يك كشتى پارسى را گرفته بود و پا مىفشرد ، تا اينكه ريزريز شد . عدهء سپاهيان آتن را نويسندهء مزبور ده هزار و عدهء\r\n\r\n\r\n","description":"","footnote":"\r\n( 1 ) -  Excerp , t , de Virt . et Vit . p . 559 . \r\n","page_name":" 680 ","page_number":698},
  {"content":"\r\n\r\nاهالى پلاته را هزار نفر نوشته . پس از آنچه راجع بنوشته‌هاى هرودوت گفته شد ، ديگر اطالهء كلام در باب نوشته‌هاى ژوستن زائد است .\r\n\r\nپس از جدال ماراتن\r\nهرودوت حكايت خود را دنبال كرده چنين گويد ( كتاب 6 ، بند 118 ) : « داتيس در مىكن « 1 » در موقعى ، كه به طرف آسيا ميرفت ، خوابى ديد ، كه كس نداند ، چه بود ، ولى صبح تفتيشى در كشتيها كرده هيكل مطلاى آپلّن ( خداى يونانى ) را در يكى از كشتيهاى فينيقى يافت و معلوم كرد ، كه يكى از سپاهيان آن را از معبد دليوم « 2 » ، كه متعلق به تبىها است و در كنار دريا در مقابل كالسيس « 3 » واقع است ، ربوده . بعد داتيس سوار كشتى خود شده به دلس رفت و مجسمه را در معبد اين جزيره گذارده تقاضا كرد ، كه آن را به دليوم تبى برسانند ، ولى اين تقاضا انجام نشد و فقط بيست سال بعد اهالى تب بگفته غيب‌گوئى به دلس رفته مجسمهء خود را بردند » اين حكايت مىرساند ، كه فرمانده قشون بنا بعقيدهء خود يا به حكم داريوش مقدّسات ملل را محترم ميداشته . بعد مورّخ مذكور گويد ( كتاب 6 ، بند 119 ) : « داتيس و ارتافرن اسراى ارترى را با خود به آسيا برده به شوش فرستادند . داريوش قبل از اسارتشان نسبت بانها خشمناك بود ، چه ميگفت ، اينها اوّلين كسانى بودند ، كه بىجهت بناى تعدّى را گذاردند ، ولى ، وقتى كه آنها را ديد ، بدى بانها نكرد و گفت بولايت كيس‌سىها رفته در محل آردريك‌كا « 4 » كه يكى از منازل « 5 » راه است و بمسافت 210 استاد ( هفت فرسخ ) از شوش ، توّطن كنند . اين محل ، كه متعلق به خود داريوش مىباشد ، بمسافت 40 استاد ( فرسخ و ثلث ) از چاهى است ، كه سه چيز از آن استخراج ميكنند : قير ، نمك و روغن . استخراج چنين است : در آنجا ترازو يا ماشينى است ، كه با آن آب ميكشند ( مقصود بايد چرخ باشد . م . ) . بجاى سطل نصف خيك را به آن بسته بچاه رها ميكنند و آن در مايع فرو رفته پر مىشود . بعد آن را كشيده مايع را در آب انبارى ميريزند و اين مايع از آنجا به آب انبار ديگر ميرود و سه صورت مختلف به خود ميگيرد . قير و نمك فورا\r\n\r\n\r\n","description":"","footnote":"\r\n( 1 ) -  Mycone . \r\n( 2 ) -  Delium . \r\n( 3 ) -  Chalcis . \r\n( 4 ) -  Ardricca . \r\n( 5 ) -  Stathme . \r\n","page_name":" 681 ","page_number":699},
  {"content":"\r\n\r\nميماسند و روغن را در ظروفى ميريزند . اين روغن را بپارسى رادىناكه « 1 » نامند و آن چيزى است سياه و بوئى دارد زننده ( مقصود هرودوت از روغن بايد نفت باشد و از نصف خيك دلو . م . ) . اسراى ارترى تا زمان ما در آنجا هستند و زبان يونانى را حفظ كرده‌اند » . از اين حكايت هرودوت دو چيز استنباط مىشود : اولا در آنزمان هم در خوزستان كنونى نفت استخراج ميكردند . ثانيا كيس‌سىها ، كه اسمشان در تاريخ عيلام و ايران قديم اينقدر تكرار مىشود و تيراندازان ماهر بودند ، در اين نواحى هم سكنى داشتند .\r\n\r\nمبحث هفتم تداركات جديد براى جنگ با يونان ، شورش مصر ، فوت داريوش\r\nهرودوت گويد ( كتاب هفتم ، بند 1 ) : « وقتى كه خبر عدم بهره‌مندى پارسيها بسمع داريوش رسيد ، بر خشم او نسبت به آتنىها افزود و در حال امر كرد تداركات بيشترى براى جنگ جديد ديده شود . با اين مقصود مأمورينى بايالات براى تجهيزات فرستاد و در ظرف سه سال هيجانى در آسيا ايجاد شد ، زيرا بهترين جنگيها را براى جنگ جديد احضار ميكردند . پس از آن مصر ، كه در زمان كبوجيه مطيع شده بود ، در سال چهارم تداركات شوريد » . راجع بشورش مصر بايد گفت ، كه مصريها خبيش « 2 » نامى را بسلطنت انتخاب كردند و او خود را فسمتيخ ( پسام‌تيگ ) خواند . بنابراين او فسمتيخ چهارم بود ( 487 ق . م ) . امّا داريوش تداركات جنگ را تسريع كرد ، تا شورش مصر را فرونشاند و هم با يونانيها جنگ كند .\r\n\r\nجهت شورش مصر\r\nجهة اين شورش را بعض نويسندگان جديد از زيادى مالياتهائى ، كه بر مردم مصر تحميل ميشده ، دانسته‌اند ، ولى اطّلاعاتى كه راجع باحوال اين زمان مصر از منابع قديمه و كشفيات\r\n\r\n\r\n","description":"","footnote":"\r\n( 1 ) -  Cl ) Rhadinace  را بايد ( ك ) خواند ، زيرا روميها بجاى ( ك ) يونانى  C  مينوشتند ) .\r\n( 2 ) -  Khabisha . \r\n","page_name":" 682 ","page_number":700},
  {"content":"\r\n\r\nجديده بدست آمده ، اين‌نظر را تأييد نمىكند . مصر موافق نوشته‌هاى هرودوت ( كتاب 3 ، بند 91 ) با ليبيا و سيرن و برقه ايالت ششم مالى را تشكيل ميداد و ممالك مذكوره جمعا هفتصد تالان « 1 » نقره بخزانهء ايران و صد هزار كيل غله براى ساخلوهاى ايران در مصر مىپرداختند .\r\nاين ماليات براى چنين ايالتى وسيع و غنى ، كه در سر راههاى تجارت عالم آن روز واقع بود ، نسبت به آنچه بابل ميپرداخت ، نمىتوان گفت گزاف بوده ، بخصوص كه مصر از زمان الحاق آن بايران با تمام ممالكى ، كه جزو دولت هخامنشى بودند ، دادوستد ميكرد و بازارهاى جديد براى امتعهء آن پيدا شده بود . شهرهاى مصر انبارهاى مال‌التجارهء سودان و حبشه گرديده امتعهء اين ممالك و مصر را باقصى بلاد عالم آن روز حمل ميكردند . از طرف ديگر اتّصال درياى مغرب با درياى احمر بتجارت مصر و عربستان و فينيقيه با بنادر خليج‌پارس و درياى عمان رونقى بخشيده بود و فقدان دولت‌هائى ، كه سرحدّات خود را به روى تبعهء دولت ديگر از نظر سياسى يا جهات ديگر بسته يا اشكالاتى در سرحدّات ايجاد كرده باشند و نيز نبودن گمركات در دولت هخامنشى و امنيت راهها ، كه بواسطهء برقرارى ساخلوها در نقاط مختلفه حفظ ميشد ، و توجّه مركز برونق زراعت و تجارت ، چنان كه در جاى خود بيايد ، بتجارت مصر و آبادى آن مملكت كمكهاى معنوى مىكرد . نجبا و روحانيّون مصر هم مقام و امتيازات سابق خود را حفظ كرده بودند و تغييرى در احوال آنها در زمان تسلط ايرانيها بر مصر روى نداده بود . بس مىتوان گفت ، كه احوال مصر در زمان داريوش ، اگر بهتر از زمان استقلال آن نبود ، بهرحال بدتر هم نبوده « 2 » . پس از اين مقدّمه بالطبع اين سئوال پيش ميآيد ، كه در اين صورت جهت شورش چه بود ؟ اين طغيان و شورشهاى ديگر ، كه در زمان شاهان هخامنشى بعد از داريوش روى داد ، دو جهت عمده داشت : اوّلا مصريها ، چنان كه در مدخل گفته شد ، مردمانى بودند ، كه گذشته‌هاى مفصل\r\n\r\n\r\n","description":"","footnote":"\r\n( 1 ) - تالان او بيائى نقره معادل 5675 فرنگ طلا يا تقريبا 1200 تومان بود .\r\n( 2 ) - تورايف ، تاريخ مشرق قديم ، ج 2 ، ص 192 و 216 . 246 .\r\n","page_name":" 683 ","page_number":701},
  {"content":"\r\n\r\nداشتند و تمدّنى پرورده بودند ، كه يكى از دو تمدّن مهم مشرق قديم بشمار ميرود و معلوم است ، كه چنين ملتى به آزادى و استقلال خود علاقه‌مند بود ، بخصوص كه مصريها تسلط آسيائىها را بر خود در هر دوره و زمان بليه‌اى بزرگ مىدانستند . مسبّبين ديگر تحريكات يونانىها بودند . اينها به دو جهت در مصر بر ضد ايران همواره دسيسه مىكردند . اولا از بزرگى و ثروت دولت هخامنشى وحشت داشتند . ثانيا تمام ممالك پر ثروت و آباد آن زمان در حدود دولت مزبوره داخل و يونان محصور گشته بود . فىالواقع يونان آن روز با كدام ممالك ميتوانست آزادانه تجارت كند ؟ فقط با سكاها و يونان بزرگ يا ايطالياى جنوبى ، زيرا ممالك و صفحات ديگر تابع ايران بودند ، يا در منطقهء نفوذ آن . بخصوص كه فينيقيها يا دريا نوردان زبردست آنزمان تبعهء ايران بشمار ميرفتند و قرطاجنه هم بواسطهء همجوارى با مستملكات ايران در افريقا و حرف‌شنوى ، كه از مادر خود ، يعنى فينيقيه ، داشت كمابيش در مدار نفوذ ايران ميگرديد . بنابراين طبيعى است ، كه يونانيها ميخواستند در مصر رخنه كرده اين مملكت را مستقل و با خود متحد سازند .\r\nسياستى ، كه يونان در مصر پيش گرفته بود ، منحصر و محدود به اين زمان نيست :\r\nچه در زمان كبوجيه و قشون‌كشى او بمصر و چه بعد از آن ، همواره يونان نظر خاصى بمصر داشت و ، در هر موقع كه مىتوانست ، آن را بر ضد ايران تحريك ميكرد پائين‌تر اين نكته كاملا روشن خواهد بود . از آنچه گفته شد ، معلوم است ، كه جهات اصلى شورشهاى مصر در دورهء هخامنشى حسّيّات ملى و مذهبى مصريها و تحريكات يونانيها بود و جهات ديگر را ، كه بعض مورّخين عامل قرار مىدهند و شايد هم بوده ، مثلا عدم رضايت طبقهء زارع از سنگينى ماليات ، بايد معدّ شورش قرار داد ، نه جهات اصلى آن . اين نكته را هم بايد درنظر گرفت ، كه عدم بهره‌مندى داتيس در يونان بىاثر در شورش مصريها نبوده .\r\n\r\nمسئله ولايت عهد ، فوت داريوش\r\nهرودوت گويد ( كتاب هفتم ، بند 2 - 4 ) وقتى كه داريوش در تهيهء جنگ بود ، مشكلى پيش آمد . توضيح آنكه قبل از حركت به طرف يونان و مصر داريوش ميبايست وليعهد\r\n\r\n","description":"","footnote":"","page_name":" 684 ","page_number":702},
  {"content":"\r\n\r\nخود را معين كند . شاه از زن اوّلى خود ، دختر گبرياس ، سه پسر داشت و بعد از آنكه بتخت نشست ، آتس‌سا دختر كوروش را گرفت و اين زن چهار پسر آورد .\r\nارشد اولاد از زن اوّلى آرت‌بازان « 1 » بود . ( پلوتارك و ژوستن اسم او را آريارمن « 2 » نوشته‌اند ، ولى در بعضى از نسخ كتاب ژوستن آرتمن « 3 » ضبط شده ) و بزرگترين چهار پسر دوّمى - خشيارشا . چون اين پسرها از مادران مختلف بودند ، نزاع بين آنها درگرفت . آرت‌بازان ميگفت ، من ارشد اولادم و موافق قوانين تمام عالم ولايت عهد حق من است . خشيارشا جواب ميداد ، كه مادر او دختر كوروش است و كوروش آزادكنندهء پارس . منازعهء اولاد دوام داشت و داريوش هنوز تصميمى در اين باب نگرفته بود ، كه دمارات پسر آريستون بشوش وارد شد « 4 » اسپارتى مذكور ، چون از نزاع برادران اطلاع يافت ، نزد خشيارشا رفته به او چنين گفت :\r\n« حقّ بجانب تو است ، علاوه بر اينكه مادر تو دختر كوروش است ، تو وقتى تولد يافته‌اى ، كه داريوش شاه بود ، ولى آرت‌بازان در زمانى به دنيا آمده ، كه داريوش اين مقام را نداشت . در اسپارت هم قانون چنين است . خشيارشا از عقيدهء دمارات استفاده كرد و داريوش هم او را محق دانسته بولايت عهد منصوب داشت . هرودوت گويد ، كه اگر هم دمارات اين حرف را نزده بود ، باز خشيارشا وليعهد ميشد ، چه نفوذ آتس‌سا دختر كوروش بيشتر بود . پلوتارك و ژوستن گويند ، كه نزاع برادران در سر تخت پس از فوت داريوش روى داد و ژوستن شرح قضيه را چنين نوشته :\r\nدو برادر يعنى آرتمن و خشيارشا نزاع خودشان را بحكميت اردوان عمويشان رجوع كردند و او خشيارشا را محق دانست . روابط بين دو برادر ، چه قبل از حكميت و چه بعد از آن ، خيلى دوستانه بود و براى يكديگر هدايائى ميفرستادند . بنابراين نه غالب تكبّر نمود و نه مغلوب حسد ورزيد : اعتدال آنها در تقسيم ممالك وسيعه بقدرى بود ، كه اكنون در سر تقسيم كوچكترين ثروت ديده نميشود ( كتاب 2 ، بند 10 ) .\r\n\r\n\r\n","description":"","footnote":"\r\n( 1 ) -  Artobazane . \r\n( 2 ) -  Ariaramnes . \r\n( 3 ) -  Artemene . \r\n( 4 ) - بصفحات « 664 - 668 » رجوع شود .\r\n","page_name":" 685 ","page_number":703},
  {"content":"\r\n\r\n( 22 ) - نقش رستم ، مدخل برج مقبرهء داريوش بزرگ ( ديولافوا ، صنايع ايران قديم ، گراور 11 )\r\n\r\n","description":"","footnote":"","page_name":" 686 ","page_number":704},
  {"content":"\r\n\r\nبعد هرودوت گويد : « پس از تعيين خشيارشا بولايت عهد داريوش بتداركات لشكركشى مشغول بود ، ولى در سال بعد از شورش مصر ، پس از 36 سال سلطنت ، فوت كرد و اين مسرت را نداشت ، كه شورش مصر را فرونشاند و از آتنىها انتقام بكشد » . سال فوت داريوش را 486 ق . م معين كرده‌اند بنابراين مدّت سلطنتش 36 سال بود ( 522 - 486 ق . م ) . مقبرهء اين شاه در نقش رستم است و اين محل تقريبا بمسافت سه ربع فرسخ از تخت‌جمشيد واقع است ( در فصلى ، كه راجع بآثار دورهء هخامنشى است ، شرح آن بيايد ) .\r\n\r\nخصال داريوش\r\nداريوش بزرگ شاهى بود عاقل و داراى ارادهء قوى و حزم . هرچند در بعض موارد شدّت عمل نشان ميداد ، ولى غالبا رفتارش با مردم و ملل مغلوبه ملايم و معتدل بود . در انتخاب اشخاص براى كارها نظرى صائب داشت و بخطا نميرفت .\r\nاگر پس از كبوجيه او بتخت ننشسته بود ، شايد دورهء هخامنشى هم مانند دورهء مادى زود سپرى شده بود . اين شاه دولت بزرگ ايران را در واقع امر از نو تأسيس كرد و به آن تشكيلاتى داد ، كه در آن زمان و در آن محيط بهتر از آن عملى نبود ، چنان كه اسكندر و سلوكيها و ساسانيان و حتى ، بعد از قرونى اعراب ، با تغييرات جزئى ، كه راجع باساس نبود ، همان ، گرده را تعقيب كردند . اين تشكيلات دولت وسيع هخامنشى را با وجود بىلياقتى اكثر شاهان اين سلسله بعد از داريوش ، تقريبا دويست سال بپاداشت و بالاخره ، وقتى هم كه انحطاط آن بحدّ نهايت رسيد ، فقط شخصى مانند اسكندر توانست آن را از پاى درآورد . در زمان داريوش دولت ايران باعلى درجهء وسعت خود رسيد و پس از او دورهء شاهان ضعيف النفس هخامنشى شروع شد .\r\nمحققين داريوش را يكى از بزرگترين شاهان ايران دانسته و اكثرا او را « شاه بزرگ » بمعنى حقيقى اين عنوان خوانده‌اند . نلدكه ، كه خودش گويد از جهت حب يونان درباره ايرانيان چندان مساعد نيست ( مقدّمهء تتبعات تاريخى در باب ايران قديم ) .\r\nراجع به اين شاه چنين نوشته : « داريوش مهمترين پادشاه هخامنشى و بيشك در ميان\r\n\r\n","description":"","footnote":"","page_name":" 687 ","page_number":705},
  {"content":"\r\n\r\nشاهان ملى ايران نمايان‌تر از همهء آنها است . بقدريكه اطلاع داريم ، فقط خسرو اوّل ساسانى را از قرن ششم ( مقصود انوشيروان است ) و عباس كبير صفوى را از قرن هفدهم ميلادى ميتوان با او مقايسه كرد . مآل بينى او از قوّت اراده‌اش كم نميامد . او طبيعتا پادشاهى بود مطلق العنان ، بىملاحظه و حتى سخت ، ولى رويهمرفته برحم و مروّت تمايل داشت . بايد مخصوصا درنظر گرفت ، كه اشيل « 1 » ، با وجود اينكه مانند ساير يونانيها با پارسيها خصومت ميورزيد و حتى در جدال ماراتن با سربازان داريوش جنگيد ، در تصنيف خود موسوم به « پارسيها » « 2 » احترامى بزرگ نسبت به داريوش ابراز داشته . بنابراين ميتوان گفت ، كه احترام او بر اثر قضاوتى بوده ، كه آتنىهاى با معرفت دربارهء اين شاه ميكردند ، و حال آنكه او باعث بدبختيهاى بزرگ براى آنان گرديد . چنين قضاوت بسيار مهم است و آن را اطلاعاتى ، كه در باب كارها و اقدامات داريوش بما رسيده ، تأييد مىكند و نيز چنين به نظر مىآيد ، كه او نظرى صائب در انتخاب اشخاص داشته و در موقع مهم ميدانسته ، كه كار را بكى رجوع كند ( همانجا ، صفحهء 65 ) . يكى از مؤلفين جديد روبرت - ويليام راجرس « 3 » او را با فراعنهء نامى مصر ، مانند توت‌مس سوّم « 4 » و پادشاهان بزرگ آسور ، مثل سارگن دوّم و اسور حيدّين و با پادشاهان بابل مانند بخت النصر اوّل مقايسه كرده به اين نتيجه رسيده ، كه داريوش اوّل از آن ازمنه تا زمان ما بزرگترين شاه مشرق است و حتى بر كوروش بزرگ هم برترى دارد . بعضى دو ايراد به داريوش دارند : يكى سفر جنگى او به سكائيه است ، كه ميگويند عدم بهره‌مندىاش از ابهتش كاست و ديگر اينكه يونانيها را نميشناخته و اهميت به اين مردم نميداده .\r\nسفر جنگى او به سكائيهء اروپائى براى تنبيه سكاها بود ، زيرا ، چنان كه در مدخل و در تاريخ ماد گفته شد ، آنها به ماد و بنادر درياى سياه حمله ميكردند و حفظ امنيت ممالك تابعه را داريوش از وظائف خود ميدانست . عقيدهء مسپرو هم در همين زمينه است .\r\n\r\n\r\n","description":"","footnote":"\r\n( 1 ) -  Eschile  ( اديب و شاعر معروف يونان ، كه گويند در فنّ خود ، مانند هومر ، بىنظير است ) .\r\n( 2 ) -  « Les Prses » . \r\n( 3 ) -\r\n R . W . Rogers . A . Hist . of Ancient Persia , p . 139 . N . I . 1929 . \r\n( 4 ) -  Totmes III . \r\n","page_name":" 688 ","page_number":706},
  {"content":"\r\n\r\n( 23 ) - نقش رستم ، مقبرهء داريوش بزرگ\r\n\r\n","description":"","footnote":"","page_name":" 689 ","page_number":707},
  {"content":"\r\n\r\nاما اينكه چرا اين مملكت پهناور را تسخير نكرد ، چنين انتظارى را هم نمىبايست داشت : در حيطهء اقتدار هيچ دولتى نبود اين دشتها و چولهاى كم سكنه و لم‌يزرع بىحدّ و حصر را تسخير كند . حتى اسكندر از آنطرف دانوب صرف نظر كرد و ، وقتى كه در آسيا از رود سيحون گذشت و بعد از زد و خورد و تعقيب سكاها بمسافتى ، چون ديد كه بايد در بيابانهاى بىپايان آسياى وسطى با اين نوع مردمان طرف شود ، از آن طرف رود سيحون صرف‌نظر كرده زود باينطرف رود مزبور برگشت و راه باختر و هند را پيش گرفت . روم و بيزانس هم ، چنان كه معلوم است ، از طرف شدن با سكاها احتراز داشتند . اما عدم شناسائى باحوال يونانيها و جنگ را با آنها كارى سهل شمردن ايرادى است وارد ، ولى معلوم نيست ، كه اگر زنده مىماند ، جبران اين خطاى خود را نميكرد . كلية اين نكته در تاريخ محرز است ، كه ، چون ملتى به خط جهانگيرى افتاد ، تا پيشانيش بديوارى محكم نخورده ، از آن خط برنميگردد . تاريخ براى ملتى به استثناء قائل نشده و پارسيهاى قديم هم از اين قاعده مستثنى نبودند . اما جنگ را با يونان آتنىها باعث شدند ، زيرا شورش مستعمرات يونانى در آسياى صغير به پشتيبانى آنها بود و آنها سارد را با معبد مقدّس آن آتش زدند . اين نكته هم البته در جاى خود روشن و مسلّم است : تصادم ايران با يونان امرى نبود ، كه بتوان از آن احتراز كرد :\r\nپارسىها با داشتن مستعمرات يونانى ، جزاير بحر الجزائر ، تراكيّه و مقدونيّه با عالم يونانى مواجه شده بودند . طرفى ميخواست تمام يونانستان را يك كاسه كند ، تا از تحريكات يونانىها در آسياى صغير و قبرس و مصر ايمن باشد . طرف ديگر ، كه ملتى جوان ، فعال ، هوشيار و در همان حال مردمى فقير بود ، ميخواست از ثروت آسيا طرفى ببندد . بنابراين طبيعى است ، كه اين دو طرف دير يا زود ميبايست باهم درافتند و چنين هم شد ، پيش‌آمد ديگرى متصوّر نبود . بنابراين خشيارشا ، چنان كه پائين‌تر بيايد ، حقيقتى را بيان كرد ، وقتى كه گفت : « يا يونان بايد مطيع ما گردد ، يا ما مطيع يونان شويم . در اينمسئله حدّ وسط نيست » .\r\n\r\n","description":"","footnote":"","page_name":" 690 ","page_number":708},
  {"content":"\r\n\r\n\r\nمبحث هشتم وسعت ممالك ايران در زمان داريوش\r\nدر خاتمهء اين فصل ، كه راجع بسلطنت داريوش اوّل است ، مقتضى است بطور اجمال حدود ممالك ايران را بنمائيم . ميگوئيم بطور اجمال ، زيرا به اين مطلب در جاى خود ( فصل اوّل از باب دوّم كتاب دوّم ) مشروحا رجوع خواهيم كرد .\r\nحدود ممالك ايران در اين زمان چنين بود : در شمال از مغرب به مشرق - رود دانوب ، كوه‌هاى قفقاز ، درياى كسپين يا درياى گرگان ( بحر خزر كنونى ) ، رود سيحون . در مغرب - بقول هرودوت صفحات غربى شبه جزيرهء بالكان تا نقطه‌اى در ساحل درياى آدرياتيك ، جزاير بحر الجزائر ، اوهس پريد ( يابن‌غازى كنونى در برقه ) و صحراى ليبيا . در مشرق - وادى سند و ، موافق نوشته‌هاى هرودوت ، كه ذكرش بالاتر ( صفحهء 630 ) گذشت ، پنجاب هند . در جنوب - درياى عمان با خليج پارس و حبشه مجاور مصر . بنابراين تحديد ، كه مبنى بر نوشته‌هاى هرودوت و كتيبه‌هاى داريوش در بيستون و تخت‌جمشيد و بالخصوص نقش رستم است « 1 » ، اين ممالك جزو يا تابع ايران بوده‌اند :\r\nاوّل - از دجله به طرف مشرق : 1 - ماد بالاخص ، كه شامل اين ايالات يا ولايات كنونى ايران بود : آذربايجان ، همدان ، گرّوس ، قسمتى از كردستان ، كرمانشاهان ، نهاوند ، عراق ، ولايات ثلاثه ، رى ، اصفهان ، يزد . 2 - پارس با كرمان . 3 - عيلام قديم و صفحات كوس‌سىها ( خوزستان و صفحات لرنشين از لر بزرگ و كوچك ) . 4 - ولايت كادوسيان يا گيلان . 5 - صفحهء آماردها و تپورىها ( تنكابن و مازندران ) . 6 - وهركان يا گرگان . 7 - پارت يا خراسان .\r\n8 - هرايو يا هرات . 9 - مرگو يا مرو . 10 - زرنك يا سيستان . 11 - هرخوواتيش يا رخّج قرون بعد ( افغانستان جنوبى و قندهار ) . 12 - ث‌ت‌گوش ( برخى با افغانستان مركزى تطبيق ميكنند ، محققا معلوم نيست ) . 13 - گندار ( افغانستان غربى ) . 14 - سند . 15 - باختر .\r\n\r\n\r\n","description":"","footnote":"\r\n( 1 ) - ترجمهء اين كتيبه‌ها در باب دوّم اين كتاب بيايد .\r\n","page_name":" 691 ","page_number":709},
  {"content":"\r\n\r\nدوّم - از جيحون يا وخش به طرف شمال : 1 - خوارزم ( خيوه ) . 2 - سغد ( بخارا و سمرقند ) . 3 - سك هومه‌ورك يعنى ( صفحه‌اى ، كه برگ هومه دارد ) . 4 - سك تيگرخئود ( سك‌هاى تيز خود ) اين دو مردم گويا در ماوراء رود سيحون به طرف مشرق سكنى داشتند .\r\nسوّم - از رود ارس به طرف شمال موافق نوشته‌هاى هرودوت : 1 - ماتيانيان « 1 » و ساس‌پير « 2 » ها ( بين صفحات مجاور درياى سياه و ماد سكنى داشتند ، مردم اوّلى نزديكتر به ماد و دوّمى دور تر ) . 2 - مسخ « 3 » ها ( بوميهاى گرجستان ) . 3 - كلخ « 4 » ها ( كلخيد يا لازستان قرون بعد در كنار شرقى درياى سياه ) . 4 - آلارودى « 5 » ها ( بوميهاى مملكت اورارتو يا آرارات ) . 5 - تىبارن‌يان ( در كنار رود ترمودون « 6 » .\r\nهرودوت اين مردمان را جزو ايالت مالى 18 و 19 داريوش بشمار آورده ) .\r\nچهارم - از ماد بالاخص و دجله به طرف مغرب : 1 - ارمنستان . 2 - آسور بالاخصّ ( موصل ، سليمانيّه ، كركوك و غيره ) . 3 - بابل و كلده . 4 - آسياى صغرى ، كه شامل اين قسمت‌هاى تاريخى بود : كاپادوكيّه ، فريگيّهء عليا ، فريگيّهء سفلى ، تروآد ، ليديّه ، يونيّه ، كارّيه ، ليكيّه ، پام‌فيليّه ، كيليكيّه ، مىسيّه ، لىكا - اونيّه ، پافلاگونيّه ، تراكيّهء آسيائى يا بىتىنيّه ، خالىبيّه « 7 » ( بنقشهء آسياى صغرى رجوع شود ) . 5 - جزاير درياى اژه يا بحر الجزائر مانند : سامس ، خيوس ، ردس لس‌بس ، ايمبروس ، آن‌تاندر « 8 » و غيره . 6 - سوريه ، اعراب مجاور آن تا كلده و اعراب باديه‌نشين شمال عربستان ( هرودوت گويد ، كه اعراب متحدّين ايران بودند و همه ساله مقدار زيادى كندر بدربار ميفرستادند ) . 7 - فينيقيّه . 8 - فلسطين . 9 - جزيرهء قبرس . 10 - مصر عليا و سفلى . 11 - ليبيا . 12 -\r\n\r\n\r\n","description":"","footnote":"\r\n( 1 ) -  Matianiens . \r\n( 2 ) -  Saspeires . \r\n( 3 ) -  Mosches . \r\n( 4 ) -  Colches ( Lazica ) . \r\n( 5 ) -  Alarodiens . \r\n( 6 ) -  Thermodon  يونانىها رودى را ، كه بدرياى سياه ميريخت ، چنين ميناميدند و عقيده داشتند ، كه آمازونها ، يعنى زنان سكائى بىپستان در ابتداء در كنار اين رود ميزيستند ) .\r\n( 7 ) -\r\n Cappadoce , Phrygie Superieure , Phrygie Inferieure , Troade , Lydie , Ionie , Carie , Lycie Pamphylie , Cilicie , Mysie , Licaonie , Paphlagonie , Thrace Asiatique ( Bithynie ) , les Chalybes , les Chaldes . \r\n( 8 ) -  Samos , Chios , Rodos , Lesbos , Imbros , Antandre etc . \r\n","page_name":" 692 ","page_number":710},
  {"content":"\r\n\r\nسيرن مستعمرهء يونانى در افريقا با شهرى ، كه سيرىناايك « 1 » نام داشت . 13 - برقه يابن‌غازى كنونى . 14 - حبشه مجاور مصر .\r\nپنجم - در اروپا تراكيّه تا دانوب و مقدونيّه . لازم است تذكر دهيم ، كه داريوش در كتيبهء نقش رستم كرخا يا قرطاجنه را هم جزو ممالك ايران بشمار آورده ، ولى ، چنان كه از نوشته‌هاى ژوستن ديده مىشود ، اين مملكت تمكين از احكام او داشته ، نه اينكه ايالت يا مملكت خراج‌گذارى بوده باشد . مورّخ مذكور در ضمن وقايع قرطاجنه گويد ( كتاب 19 ، بند 1 ) : « در اين زمان سفراى داريوش شاه پارس وارد شدند ، تا قربانى انسان و خوردن گوشت سگ را قدغن كنند . شاه علاوه بر آن امر مىكرد ، كه اهالى قرطاجنه مرده‌هاى خودشان را ، بجاى اينكه بسوزانند ، دفن كنند و كمك قرطاجنه را در جنگى ، كه با يونان در پيش داشت مىطلبيد . چون اهالى اين مملكت همواره با همسايگان خودشان در جنگ بودند ، ( 24 ) - مهر داريوش اوّل ، موزهء بريطانيائى ( نقاشى والّه )\r\nاز فرستادن كمكى امتناع كردند ، ولى براى اينكه بمطالب ديگر جواب ردّ نداده باشند ، ساير احكام را پذيرفتند » . اين است فهرست صفحات ايران و ممالك تابعهء آن در زمان داريوش و ، چون به اين موضوع و تشكيلات و مالياتها و غيره مشروحا رجوع خواهيم كرد ، عجالة به اين اجمال اكتفا مىكنيم . همينقدر گوئيم ، كه بعض اين ممالك از خود پادشاهانى داشتند يا بواسطه اميران يا كاهنان بلندمرتبه اداره ميشدند و معلوم است ، كه اين پادشاهان و امرا يا كاهنان با تصويب دربار ايران به اين مقام ميرسيدند و دست‌نشانده بشمار ميرفتند . ممالكى ، كه چنين پادشاهان يا مديرانى داشتند ، عبارت بودند از : 1 - كيليكيّه ( تا قرن چهارم ق . م ) ، كارّيه ، بىتىنيّه ، ليكيّه ، پافلاگونيّه . 2 - مستعمرات يونانى در آسياى صغير و تراكيّه ، كه بوسيلهء حكّام يونانى اداره ميشدند و آنها را يونانىها\r\n\r\n\r\n","description":"","footnote":"\r\n( 1 ) -  Cyrenaique . \r\n","page_name":" 693 ","page_number":711},
  {"content":"\r\n\r\nجبابره مىناميدند . چنان كه گذشت در زمان داريوش بمستعمرات يونانى در آسياى صغير حكومت ملى اعطا شد . 3 - مقدونيّه كه پادشاه دست‌نشانده داشت . 4 - در فينيقيّه شهرهاى صور و صيدا نيز پادشاهانى داشتند . 5 - در جزيرهء قبرس در هريك از نه شهر آزاد اميرى بود . 6 - در فلسطين تا نحميا اميران محلى و بعد از او كاهنان بلند مرتبه اين صفحه را اداره ميكردند . در بعض شهرهاى آسياى صغير و سوريّه هم‌چنين بود . 7 - سيرن نيز پادشاه يا اميرى از خود داشت . 8 - در سغد پادشاهان دست‌نشانده در زمان اسكندر هنوز وجود داشتند . 9 - در قسمت‌هاى هند نيز چنين پادشاهانى باقى بودند . اين پادشاهان و امراء در امور داخلى مملكتشان استقلال داشتند و امور مدنى ، قضائى ، اقتصادى و اجتماعى موافق قوانين و عادات و سنن ملى هريك از صفحات مذكوره قطع و فصل ميشد ، ولى پادشاهان و امراء مذكوره در تحت نظارت ولات يا شهربانهائى ( خشثرپوان ) بودند ، كه از مركز معيّن ميشدند ، دستورهاى آنان را راجع بامنيت عمومى و حفظ راهها و سياست داخلي و خارجى كل مملكت مجرى ميداشتند ، ماليات يا باج خود را ميپرداختند و در موقع مقتضى بتقاضاى والى سپاهى به جاهاى لازم ميفرستادند . در موقع حدوث اختلاف بين دو يا چند قسمت پادشاه يا اميرنشين والى دخالت ميكرد و گاهى براى رفع اختلاف مجلسى از پادشاهان يا امراء و جبابره تشكيل ميشد ( چنان كه ارتافرن والى ليديّه كرد ) ولى قوانين ، عادات و اخلاق ملى هريك از اين مردمان محفوظ بود ، مثلا در كارّيه پس از فوت پادشاه زن او بتخت مىنشست نه پسر بزرگتر ( در باب دوّم اين كتاب به اين مطالب مفصلا مراجعه خواهيم كرد ) كليّة ، چنان كه در مدخل اين تأليف گفته شد ، در دولت هخامنشى و بخصوص در زمان داريوش اوّل نه ملتى نابود گشت و نه تمدّنى از تمدّنهاى قديم از ميان رفت . ملل مشرق قديم راه خودشان را مىپيمودند .\r\nجهت ابقاى پادشاهان بعض ملل غالبا از اين‌جا بود ، كه اين ممالك طوعا مطيع ايران گرديده بودند و شاهان هخامنشى براى پاس حقوق اين نوع مردمان و قدردانى\r\n\r\n","description":"","footnote":"","page_name":" 694 ","page_number":712},
  {"content":"\r\n\r\nاز حسّيّات آنها پادشاهانشان را ابقا ميداشتند ، مگر در مورد شورش و ياغىگرى .\r\nاما بابل با وجود دو شورش و نيز مصر تا آخر سلطنت داريوش دولى بشمار ميرفتند ، كه پادشاهانشان شاهان ايران بودند . باقى مطالب را راجع بتشكيلات بجاى خود ( باب دوّم اين كتاب ) محول كرده فقط اين نكته را تذكر ميدهيم ، كه از دول كنونى دولت انگلستان از حيث تشكيلات امپراطورى شباهت‌هائى بدولت هخامنشى دارد .\r\n\r\nپاىتخت‌ها\r\nپاىتخت‌هاى ايران در دورهء هخامنشى ، چنان كه از نوشته‌هاى مورّخين قديم استنباط مىشود ، در سه شهر بود : 1 - تخت جمشيد ، كه يونانيها آن را پرس‌پوليس « 1 » ناميده‌اند ( هرچند كلىتارك « 2 » كه رومانهاى تاريخى براى اسكندر نوشته ، بمناسبت اينكه پادشاه مقدونيه اين شهر را خراب كرد آن را پرس‌پوليس « 3 » يعنى « خراب‌كننده شهر » ناميده و ديودور ، ژوستن ، پلوتارك و كنت‌كورث از او متابعت كرده‌اند ، ولى اسم صحيح شهر مزبور بيونانى همان پرس‌پوليس « 4 » يعنى شهر پارس بوده - نلدكه ، تتبعات تاريخى راجع بايران قديم ، صفحهء 215 ، 1896 ) .\r\nراولين‌سن و اپّر عقيده داشتند ، كه نام تخت‌جمشيد بپارسى قديم پارس ، بوده ، ولى نلدكه اين عقيده را ردّ كرده ( همانجا ، صفحه 213 ) و محققا معلوم نيست ، كه نام آن‌چه بوده . پائين‌تر بيايد ، كه بعض شاهان هخامنشى ، مانند اردشير اوّل ، بيشتر در بابل اقامت داشتند و بنابراين بابل را چهارمين پاىتخت هخامنشىها بشمار آورده‌اند ، اما داريوش اوّل بيشتر در پارس اقامت ميگزيد و تخت‌جمشيد در واقع امر پاىتخت او است . در اينجا در زمان او و مخصوصا در زمان خشيارشا معماريها و حجاريهائى شده ، كه از حيث عظمت نظير ندارند و معلوم است ، كه مباشرت بنّائيها در زمان داريوش هم با خشيارشا پسر او بود . چون در فصلى ، كه راجع به آثار هخامنشى است ( در باب دوّم از كتاب دوّم ) ، مشروحا از آثار تخت‌جمشيد و كيفيات آن صحبت خواهيم داشت ، اطناب را در اينجا زايد دانسته فقط اين نكته را تذكر ميدهيم :\r\n\r\n\r\n","description":"","footnote":"\r\n( 1 ) -  Persopolis . \r\n( 2 ) -  Clitarque . \r\n( 3 ) -  Persepolis . \r\n( 4 ) -  Persoplis . \r\n","page_name":" 695 ","page_number":713},
  {"content":"\r\n\r\n( 25 ) - نقش رستم ، مقبرهء داريوش بزرگ با چوب بست ( موافق عكسى ، كه هوسّى برداشته ، دروئى ، تاريخ يونانيان جلد دوّم صفحهء 37 )\r\n\r\n","description":"","footnote":"","page_name":" 696 ","page_number":714},
  {"content":"\r\n\r\nدر اينجا اسمى از پاسارگاد برده نشده ، زيرا اين شهر در زمان كوروش پايتخت بود و بعدها پايتخت قديم يا ، چنان كه از نوشته‌هاى پلوتارك ديده مىشود و در جاى خود بيايد ، محل اجراى مراسم تاجگذارى و آداب ملى و مذهبى محسوب ميشد .\r\n\r\n","description":"","footnote":"","page_name":" 697 ","page_number":715},
  {"content":"\r\n\r\n\r\nفصل پنجم - سلطنت خشيارشا\r\n\r\nمبحث اول - نام و نسب\r\n\r\nنام\r\nاسم اين شاه را چنين نوشته‌اند : در كتيبه‌هاى خود او و شاهان هخامنشى خشيارشا « 1 » . به زبان شوشى - خشرشا « 2 » . در نسخهء بابلى كتيبه‌هاى هخامنشى - خشىيرشى « 3 » و در يكى از استوانه‌هاى بابلى - خرشااىشيا « 4 » . به زبان مصرى - خشىيرش « 5 » . در تورية ( كتاب عزرا و استرودانيال ) اخش‌ورش « 6 » . هرودوت و ديودور و بعض مورّخين ديگر يونانى - كسرك‌سس « 7 » .\r\nابو ريحان بيرونى در آثار الباقيه ( صفحهء 89 ) در فهرست ملوك كلدانى احشيرش « 8 » و در فهرست ملك ملوك كبار فارس ( صفحهء 111 ) اخش‌ويرش « 9 » بن‌دارا و هو خسرو الاوّل .\r\nطبرى - اخش‌ورش « 10 » بن‌كيرش « 11 » بن جاماسپ ( ص 650 ، 2 و ص 652 ، 15 ) . « 12 »\r\nابو الفرج عبرى در مختصر الدّول - اخشيروش « 13 » بن داريوش . به زبان ارمنى ( از يونانى ) كسرك‌سس « 14 » . در اروپا اين شاه را موافق اسم يونانى شده‌اش - كزرك‌سس « 15 » و بعضى كسرسس « 16 » نامند . در داستانهاى باستانى اسم اين شاه به كلى فراموش شده . بنابر آنچه گفته شد ، او را بايد ، چنانگه در كتيبه‌هاى هخامنشى نوشته‌اند ، خشيارشا ناميد .\r\nطبرى نژاد او را درست ضبط نكرده ، زيرا اين شاه نه پسر كوروش بود و نه نوهء جاماسپ . اينكه ابو ريحان بيرونى اسم او را در جزو پادشاهان كلده نيز ذكر كرده ، از آن جهت است ، كه او شاه كلده هم بوده . مصريها هم سلسلهء هخامنشى را يكى از سلسله‌هاى فراعنه محسوب داشته‌اند . در جاى خود اين مطالب بيايد .\r\n\r\nنسب\r\nخشيارشا ، چنان كه بالاتر گفته شده ، پسر داريوش اوّل از آتس‌سا دختر كوروش بزرگ بود و در سن 35 سالگى بتخت نشست ( 486 ق . م ) 3\r\n\r\n\r\n","description":"","footnote":"\r\n( 1 ) -  Khshiarsha . \r\n( 2 ) -  Khsharsha . \r\n( 3 ) -  Khshiarshi . \r\n( 4 ) -  Kharshaishia . \r\n( 5 ) -  Khshiarsha . \r\n( 6 ) -  Akhashverosh . \r\n( 7 ) -  Xerxes . \r\n( 8 ) -  Ahshirosh . \r\n( 9 ) -  AKhashverosh . \r\n( 10 ) -  Akhashverosh . \r\n( 11 ) -  Kirosh . \r\n( 12 ) -  Ferd . Justi . Iranisches Namenbuch , p . 173 . \r\n( 13 ) -  AKhschirosh . \r\n( 14 ) -  Kserkses . \r\n( 15 ) -  Xerxes . \r\n( 16 ) -  Xerces . \r\n","page_name":" 698 ","page_number":716},
  {"content":"\r\n\r\n\r\nمبحث دوم - فرونشاندن شورش مصر و بابل\r\n\r\nاسكات شورش مصر\r\nخشيارشا با لشكرى عازم مصر گرديد و ، با وجود مقاومت مصريها ، شورش را فرونشاند . كيفيات جنگ را نميدانيم ، همينقدر معلوم است ، كه خبيش ، يعنى كسى كه ياغى شده و خود را فرعون ميخواند ، فرار كرد ، همدستان او سخت مجازات شدند و ايرانيها مصب نيل را غارت كردند . پس از آن خشيارشا برادر خود هخامنش را والى مصر كرد و اين مملكت به حال سابق خود برگشت ، يعنى نجبا و روحانيّون مصرى بحقوق و اختياراتى ، كه به آنها داده شده بود ، باقى ماندند . 484 ق . م . ( هرودوت ، كتاب 7 ، بند 7 ) .\r\n\r\nفرونشاندن شورش بابل\r\nبابل نيز از موقع استفاده كرده علم طغيان برافراشت و وقايع اين شورش هم درست معلوم نيست . هرودوت اسم ياغى را ننوشته ، ولى از الواحى ، كه در حفريات بابل بدست آمده ، چنين استنباط مىشود ، كه چند نفر ادعاى سلطنت كرده‌اند ، زيرا چند اسم ذكر شده مانند : بل‌شيمّانى يا بل‌شيمّانا « 1 » و شىكوشتى . اين دو نفر خود را پادشاه بابل خوانده‌اند . بعد كسى آك‌شىماسو « 2 » نام خود را پادشاه بابل و ممالك دانسته ، ولى از اين اشخاص لوحه‌هائى ، كه تاريخ آن سال بعد از جلوس خشيارشا باشد ، بدست نيامده ، بلكه به عكس در لوحه‌هاى معاملات تاريخ را باسم خشيارشا ، بعنوان پادشاه بابل و ممالك ، نوشته‌اند و نيز چنين به نظر ميآيد ، كه زوپير « 3 » از طرف ايران والى بابل گشته و شورش را فرونشانده ، ولى چندى بعد او را كشته‌اند و بعد پسر او بغابوخش ( مگابيز دوّم يونانيها ) بجاى او معين شده . بهرحال معلوم است ، كه ايندفعه پارسيها با بابلىها بخشونت رفتار كرده‌اند . هرودوت گويد ، كه ديوار و معابد شهر را به حكم شاه خراب كردند و مجسمهء مردوك رب النوع بزرگ بابلى را بايران بردند .\r\nآرّيان و سترابون گويند معبد بزرگ اساهيل خراب شد . اين هيكل زرّين ، چنان كه\r\n\r\n\r\n","description":"","footnote":"\r\n( 1 ) -\r\n Ungnad , Vorderasiat ische Inchr iftendenkmaler . \r\n( 2 ) -\r\n Ungnad , Vorderasiat ische Inchr iftendenkmaler . \r\n( 3 ) -  Zopyre . \r\n","page_name":" 699 ","page_number":717},
  {"content":"\r\n\r\nبالاتر مكرّر گفته شده ، در نزد بابلىها خيلى مقدّس و مورد پرستش مخصوص بود و هر پادشاه قانونى بابل در اوّل سال بابلى دست آن را ميگرفت . بنابراين با آوردن آن بايران بابل از مقام پايتختى محروم شده ايالتى از ايالات شاهنشاهى ايران گرديد « 1 » . هرچند از آنچه در باب تسخير بابل در زمان كوروش گفته شد ، اين نكته روشن است ، باز براى احتراز از سوء تفاهم توضيح مىشود ، كه كوروش ، كبوجيه ، داريوش و حتى خشيارشا قبل از سوّمين شورش بابل پادشاهان آن بودند ، يعنى كلده دولت بود ، بابل پاىتخت آن و اين شاهان ايران پادشاهان كلده بشمار مىرفتند ، چنان كه در تواريخ الواح معاملات ، عنوان آنان و حتى خشيارشا را در اوّل سلطنتش بابلىها « پادشاه بابل و ممالك » نوشته‌اند ، ولى در سال چهارم سلطنت شاه مزبور عنوان او « شاه پارس و ماد و شاه بابل و ممالك است » و از سال پنجم سلطنت او فقط « شاه ممالك » . بعدها هم جانشينان خشيارشا همين عنوان را دارند . بس معلوم است ، كه بواسطه شورشهاى پىدرپى از مقام كلده كاسته بود و بابل از اينزمان پايتخت بشمار نميرفت . از عدّه لوحه‌هاى معاملات و غيره ، كه از اين زمان ببعد بدست آمده ، و مقايسه آن با عدّهء لوحه‌هاى قبل از آن ، نيز روشن است ، كه بابل رو بانحطاط گذارده ، انحطاط علاوه بر جهات سياسى دو جهت ديگر هم داشت . اوّلا ترعه داريوش مصر و درياى مغرب را مستقيما با خليج‌پارس و درياى عمان و هند مربوط كرد . ثانيا شهر نيپ‌پور « 2 » قديم و نيز اپيس « 3 » ، كه در كنار دجله بود ، رو بترقى گذاردند ، زيرا اين محلها براه‌هائى ، كه آسياى صغير و سوريه را با فلات ايران مربوط ميداشت ، نزديكتر بودند . بعبارة اخرى بابل جاى خود را به جاهائى ميداد ، كه بعدها سلوكيه و تيسفون و بغداد در آنجاها بنا و بلند شدند . از آنچه گفته شد اين نتيجه حاصل مىشود ، كه خشيارشا مجسمهء مردوك را بايران آورد ، تا كسى نتواند در بابل دعوى سلطنت كند ، زيرا گرفتن دست اين خداى بابلى ديگر مقدور نبود . اين نكته را نيز بايد در نظر داشت ، كه هرچند از اهميت بابل از اينزمان ببعد كاست ، ولى تمدّن بابلى از ميان نرفت ، زيرا مىبينيم ، كه زبان بابلى ، خطوط ميخى ، هيئت كلدانى ، فهرست‌هاى نجومى و غيره در آسياى غربى\r\n\r\n\r\n","description":"","footnote":"\r\n( 1 ) -  Incorporee . \r\n( 2 ) -  Nippur . \r\n( 3 ) -  Opis . \r\n","page_name":" 700 ","page_number":718},
  {"content":"\r\n\r\nرواج دارد و شاهان هخامنشى نسخهء بابلى را بكتيبه‌هاى خودشان علاوه ميكنند .\r\nبعض مؤلفين جديد تصوّر كرده‌اند ، كه حكايت هرودوت راجع به زوپير ، چنان كه در ( صفحهء 550 ) گذشت ، مربوط بسوّمين شورش بابل است ، ولى از اسناد بابلى ديده نميشود ، كه محاصرهء بابل در ايندفعه هم طول كشيده باشد . در باب تاريخ اين شورش بعضى عقيده دارند ، كه اينواقعه بر اثر عدم بهره‌مندى ايران در يونان روى داده ، ولى هرودوت آن را قبل از قشون‌كشى خشيارشا بيونان ذكر كرده . از لوحه‌هاى بابلى ، يعنى از عنوان خشيارشا در اسناد معاملات بابلىها ، چنين مستفاد مىشود ، كه در سال سوم يا چهارم سلطنت خشيارشا اين واقعه رويداده ، زيرا در سال پنجم سلطنت او عنوان اين شاهرا « پادشاه ممالك » نوشته‌اند و اسمى از بابل نيست . بس تاريخ اين شورش بايد تقريبا بين 482 و 481 ق . م و قبل از جنگهاى ايران و يونان باشد .\r\n\r\nمبحث سوم - جنگ ايران و يونان\r\n\r\nتذكّر\r\nقبل از اينكه بشرح وقايع جنگ ايران و يونان در اين زمان بپردازيم ، لازم است تذكر دهيم ، كه اين جنگ بطوريكه هرودوت شرح آن را نوشته ، يكى از وقايع مهم تاريخ بشر بشمار رفته و محقّقين و مورّخين جديد اروپائى بىاستثنا عقيده دارند ، كه دورهء هخامنشى دورهء پارسى مشرق قديم يا آخرين كلمهء آن بود و دولت پارسى ، چنان كه همواره بسط مىيافت ، بالاخره به يونان برخورد ، جنگ بين دو ملت هند و اروپائى يا آريانى بمعنى اعم در گرفت و بالاخره برترى تمدّن اروپائى محقق شده از اين ببعد شالودهء استيلاى عنصر يونانى و تمدّن آن در مشرق قديم ريخته شد و اين شالوده محكم‌تر ميشد ، تا در زمان اسكندر استيلاى عنصر يونانى تحقق يافت و دورهء جديدى در تاريخ مشرق قديم شروع گرديد . از طرف ديگر اين نكته مسلم است ، كه راجع به وقايع اين جنگ مهم نوشته‌هائى ، كه در دست است از منابع يك طرف است ، يعنى چيزهائى است ، كه هرودوت يونانى نوشته و مورّخين ديگر عهد قديم و ساير عهود همان نوشته‌ها را مناط دانسته و اطّلاعات را از اين منبع تحصيل كرده‌اند . بنابراين اطّلاعات\r\n\r\n","description":"","footnote":"","page_name":" 701 ","page_number":719},
  {"content":"\r\n\r\nآنها و كليهء ملل كنونى بر چگونگى اين جنگ از يكطرف است ، زيرا ، با صرف‌نظر از اينكه وقايع اين جنگ را ايرانىهاى قديم نوشته بودند و بعدها از ميان رفته يا اصلا ننوشته بودند ، اكنون چيزى كه مسلّم مىباشد اين است ، كه نه در كتب مورّخين اسلامى اخبارى از اين جنگ مانده و نه لااقّل در داستان‌هاى باستانى ايران اثراتى از آن بطور روشن ديده مىشود . از نوشته‌هاى هرودوت نيز به خوبى معلوم است كه او اطلاعات خود را فقط از السنه و افواه بدست نياورده و در اكثر موارد از نوشته‌هاى اشخاصى ، كه قبل از او بوده‌اند ، استفاده كرده ، بىاينكه اسم آنان يا كتب آنها را ذكر كرده باشد ، زيرا در جاهائى ، چنان كه بيايد ، در جزئياتى داخل شده ، كه ممكن نبوده در اذهان مردم يا اشخاص مطلع چنين جزئيات محفوظ مانده باشد ( مثلا شرح اسلحهء دفاعى و تعرّضى هريك از مردمان گوناگونى ، كه در لشكر ايران بوده‌اند و حال آنكه عدّهء اين‌گونه مردمان بقول او بچهل و نه مىرسيده با كيفيات ملاقات‌ها ، نطق‌ها و صحبت‌ها و امثال آن ) . در اين هم شكى نيست ، كه منابعى كه هرودوت از آن استفاده كرده ، نيز يونانى بوده ، چه از فحواى كلام او و طرز فكر و غيره اين نكته به خوبى مشاهده مىشود . بس نتيجهء آن‌چه ذكر شد و در آن ترديدى نيست ، چنين مىشود : كيفيات اين جنگ را ما فقط از منابع يك طرف ميدانيم و طرف ديگر به كلى ساكت است . در اينجا مسأله‌اى طرح مىشود :\r\nآيا ميتوان همين سكوت طرف ديگر را دليل صحيح بودن نوشته‌هاى طرف مقابل فرض كرد ؟ جواب مثبت به اين سؤال نميتوان داد ، زيرا اگر نظاير اين سكوت فقط در اين‌جا يا در موارد عدم بهره‌مندىهاى ايرانيان مشاهده ميشد ، ممكن بود فرض مذكور را صحيح دانست يا محملى براى آن قرارداد ، ولى چنان كه مىبينيم تاريخ دورهء هخامنشى و حتى اشكانى غالبا در كتب مورّخين شرقى يا در داستانها بسكوت گذشته ، مثلا ، اگر از جنگهاى ايران و يونان اثرى در مدارك شرقى نيست ، از كشور گشائىهاى كوروش ، كبوجيه ، داريوش و غيره هم اثرى نيست . حتى اسامى شاهانى از اين دوره‌ها به كلى فراموش شده . بنابراين نميتوان گفت ، كه سكوت\r\n\r\n","description":"","footnote":"","page_name":" 702 ","page_number":720},
  {"content":"\r\n\r\nدر اينجا از عدم بهره‌مندى بوده . از طرف ديگر ميبينيم ، كه نوشته‌هاى هرودوت ، علاوه بر اينكه فقط از منبع يونانى است ، حاوى ارقام و كيفياتى است ، كه در اغراق بودنش كسى نميتواند ترديد كند ( چون هريك از موارد پائين‌تر خواهد آمد ، زايد است ، كه در اينجا امثالى ذكر كنيم ) . بالاخره ملاحظاتى ، كه ذكر شد ، ما را به اين نتيجه مىرساند ، كه كيفيات اين جنگ ايران و يونان را ما صحيحا نمىدانيم ، نتيجهء قطعى هم روشن نيست و ، چون آثارى از اين جنگ جز در نوشته‌هاى هرودوت نمانده ( زيرا ديگران هم ، هرچه نوشته‌اند ، در زمينهء نوشته‌هاى او است ) بايد ديد ، كه او چه ميگويد ، ولى اين نكته را هم بايد در نظر داشت ، كه نوشته‌هاى او فقط از منبع يونانى است و زمان زندگانيش به زمان اين جنگها ، يعنى بليّاتى ، كه از طرف ايرانيها دامنگير يونانيها شده ، خيلى نزديك و بنابراين حسّيّات ضد پارسى يونانيها در اين زمان هنوز در غليان بوده .\r\nبراى اينكه خواننده تصوّر نكند ، كه اين تذكر مبنى بر طرفدارى است ، عقيدهء يكى از بزرگترين خبره‌هاى نظامى را در اينجا ( ولو اينكه قدرى زود باشد ) ذكر ميكنيم : ناپلئون اوّل ، يعنى يكى از سه بزرگتر سردارى ، كه تاريخ هنوز چهارمين را براى آنها قائل نشده ، در باب اين جنگ چنين گويد : « اين جنگ نامى ، كه معروف بجنگ پارسى يا مادى گشته ، عبارت است از كارهائى ، كه نتيجهء قطعى نداشته و اين كار ها را هريك از طرفين براى خود فتحى پنداشته . خشيارشا به آسيا برگشت ، راضى از اينكه آتن را گرفت و سوزانيد و خرابكرد . يونانيها فتوحات خودشان را بزرگ كردند ، مغرور از اينكه در سالامين « 1 » به كلى نابود نشدند » . بعد ناپلئون گويد : « امّا در باب فتوحاتى ، كه يونانيها به خود نسبت ميدهند و شكست‌هائى ، كه براى لشكر عظيم خشيارشا قائل‌اند ، نبايد فراموش كرد ، كه اين گفته‌ها تماما از يونانيها است و گزاف‌گوئى و لاف زنى آنها هم مسلّم مىباشد . از طرف پارسيها نوشته‌هائى بدست نيامده ، تا بتوان اين نوشته‌ها را با گفته‌هاى يونانيها مقايسه كرد و نتيجه را مبناى قضاوت قرارداد « 2 » » .\r\n\r\n\r\n","description":"","footnote":"\r\n( 1 ) - جنگ دريائى ، كه شرحش بيايد .\r\n( 2 ) -  Memoire de Saint - Helene . \r\n","page_name":" 703 ","page_number":721},
  {"content":"\r\n\r\n\r\nقسمت اولى مقدمات جنگ\r\n\r\nتحريكات يونانيهاى فرارى\r\nوقايع قبل از جنگ را هرودوت چنين شرح داده ( كتاب 7 ، بند 7 ) : دمارات پادشاه سابق اسپارت ، كه در زمان داريوش به او پناهنده شده بود ، حالا از نزديكان خشيارشا گرديده همواره به او ميگفت ، كه شاه ميتواند باسانى پلوپونس را بگيرد ، حكومت آنجا را تغيير داده دمارات را پادشاه كند و البته در اين صورت او دست‌نشاندهء ايران خواهد بود . خانواده آله‌آد « 1 » ، كه در تسالى مقتدر بودند ، نيز شاه را تحريك ميكردند ، قشون بيونان بفرستد ، با اين خيال كه از تسلط ايران در يونان مقام خودشانرا محكم كنند . علاوه بر اينها خانوادهء پىزيسترات ، كه بعد از عدم بهره‌مندى ايرانيان در ماراتن تا اندازه‌اى مأيوس شده بودند ، در اينزمان باز اميدوار شدند ، كه بكمك ايران در آتن حكمران شوند و ، چون والى ايران در ليديّه از لجاجت آنها خسته شده بود و ديگر وقعى به حرف آنان نمىنهاد ، بدربار ايران آمده و ، با ديدن اين و آن از متنفذين دربارى ، راهى به خشيارشا يافته او را بجنگ با آتن تحريك ميكردند . در همين اوان خانواده‌هاى ديگر يونانى ، كه ميخواستند بحكومت و اقتدارات سابق خودشان برگردند ، غيب‌گوئى را موسوم به ان‌ماكريت « 2 » ، كه كتابهاى زياد با خود داشت ، پيدا كرده پيش انداخته بودند و او بكتابهاى خود نگاه كرده ميگفت ، نوشته شده ، كه يكى از پادشاهان پارس هر دو طرف هلّس‌پونت ( داردانل ) را بهم اتّصال خواهد داد و بعد با دلائلى ثابت ميكرد ، كه اين پادشاه خشيارشا است و او بايد يونانرا تسخير كرده بدوستان خود بدهد . بالاخره تحريكات يونانيها و شايد نيز ميل خشيارشا بجهانگيرى باعث شد ، كه او تمايلى بجنگ يافت و با اين مقصود مجلس مشورتى بيار است ، تا عقيدهء بزرگان ايرانرا در باب جنگ بداند و نيز آنها را از نقشهء خود آگاه كند .\r\n\r\nمجلس مشورت\r\nدر اين مجلس او بزرگان را مخاطب قرارداده چنين گفت ( هرودوت ، كتاب 7 ، بند 8 ) : « پارسيها ، من نميخواهم در ميان\r\n\r\n\r\n","description":"","footnote":"\r\n( 1 ) -  Aleades \r\n( 2 ) -  Onomacrite . \r\n","page_name":" 704 ","page_number":722},
  {"content":"\r\n\r\nشما بدعتى گذارم بلكه قصد من اين است عاداتى را پيروى كنم ، كه از نياگان ما بما رسيده . چنان كه من از مردان سالخورده شنيده‌ام ، از زمانى كه كوروش تاج را از آستياگ ( اژدهاك ) ستاند و پارسيها حكومت را از ماديها انتزاع كردند ، ما هيچگاه بيكار ننشسته‌ايم . خدائى ما را رهبر است و ما را از يك بهره‌مندى ببهره‌مندى ديگر هدايت مىكند . زايد ميدانم از كارهاى درخشان كوروش ، كبوجيه و پدرم داريوش و ايالاتى ، كه آنها بدولت ما ضميمه كرده‌اند ، سخن برانم .\r\nشما از اينكارها به خوبى آگاهيد . امّا من از روزيكه بتخت نشسته‌ام ، چون مىخواهم خلف لايق اسلاف خود باشم ، همواره در اين فكرم ، كه چه كنم ، تا حكومت و اقتدارى را ، كه نياگانم براى من گذاشته‌اند ، لااقل به همان شكل براى پارسيها نگهدارم . پس از فكر زياد به اين نتيجه رسيده‌ام ، كه ما مىتوانيم ناممان را بيش از پيش بلند كنيم ، مملكتى را ، كه پست‌تر از مملكت ما نيست و بل حاصلخيزتر است ، بدست آريم و ضمنا از جهت توهينى ، كه بما شده است ، انتقام بكشيم . اين است كه شما را دعوت كردم ، تا نيّات خود را بشما اطّلاع دهم .\r\nپس از اينكه پلى در هلّس‌پونت ساختم ، از اروپا خواهم گذشت ، تا بيونان رفته انتقام توهينى را ، كه آتنىها بپارسيها و پدرم وارد كرده‌اند ، بكشم . البته شما ميدانيد ، كه داريوش تصميم كرده بود بر ضدّ اين اقوام اقدام كند ، ولى مرگ به او فرصت نداد . بس بعهدهء من است ، كه انتقام پدرم و پارسيها را بكشم و من از اين كار دست برندارم ، تا آنكه آتن را گرفته و آن را آتش بزنم . چنان كه ميدانيد مبادرت بدشمنى با من و پدرم ، اوّل از طرف آتنىها بود : اوّلا با آريستاگر ، يكى از بندگان ما ، به سارد حمله كرده آتش بمعابد و جنگل مقدّس آن زدند و بعد از آن هم خوب ميدانيد ، كه ، وقتى كه با داتيس و ارتافرن بمملكت آنها رفتيد ، چه با شما كردند . اين است چيزهائى ، كه مرا مجبور مىكند ، بر ضدّ آتنىها اقدام كنم . اگر ما آتن و مردم همجوار آنها را ، كه در اراضى پلوپس فريگيائى « 1 »\r\n\r\n\r\n","description":"","footnote":"\r\n( 1 ) -  Pelops Phrygien . \r\n","page_name":" 705 ","page_number":723},
  {"content":"\r\n\r\nسكنى دارند ( مقصود پلوپونس است . م . ) مطيع كنيم ، پارس ديگر حدّى جز آسمان نخواهد داشت و آفتاب بمملكتى خارج از حدود ممالك ما ديگر نخواهد نگريست . من با شما از تمام اروپا عبور كرده هرچه هست يك كاسه مىكنم .\r\nاگر تمام اين ممالك و مردمان را تابع كنيم ، چنان كه گويند ، ديگر شهر يا مردمى باقى نخواهند ماند ، كه با ما ستيزه كنند . من حق‌شناس شما خواهم بود اگر چنين كنيد : هركدام از شما بايد با عجله در زمانى ، كه من معيّن خواهم كرد ، حاضر شود و هركس ، كه با بهترين اسلحهء خويش حاضر گردد ، پاداشى دريافت خواهد كرد ، كه بهترين هديه در نزد ما بشمار مىآيد . اين است آنچه شما بايد بكنيد و براى اينكه اين اقدام از شخص من نباشد ، پيشنهاد ، ميكنم ، كه اين مسئله بمشورت عمومى واگذار شود ، تا هركدام از شما عقيدهء خود را اظهار كند » .\r\nبعد از خشيارشا مردونيه نطق كرده چنين گفت : « شاها ، تو از تمام پارسيها برترى و نه فقط از آنانى ، كه بودند و درگذشتند ، بل از آنهائى هم ، كه خواهند آمد . آنچه گفتى ، صحيح است ، بخصوص آنچه كه راجع به ينيانهاى اروپائى گفتى ، يعنى راجع بمردم حقيرى ، كه ما را استهزاء ميكنند . وحشت‌آور است بگوئيم ، كه ما مللى زياد مانند سكاها ، هنديها ، حبشىها ، آسوريها و مردمان نيرومند ديگر مطيع كرده‌ايم ، نه از آن جهت ، كه بما آزارى كرده باشند ، بل براى آنكه بر ثروت خود افزوده باشيم ، امّا با اين حال يونانيها را با وجود اهانتى ، كه بما وارد كرده‌اند ، تنبيه نمىكنيم . از چه ميترسيم ، از قشون زياد يا ثروت هنگفت ؟ و حال آنكه از طرز جنگ كردن يونانيها و فقر آنها آگاهيم و اولاد آنها را ، كه موسوم به ينيانها و االيانها و دريانها هستند و در مملكت ما سكنى دارند ، مطيع كرده‌ايم . وقتى كه بامر پدرت قصد آنها را كردم ، من اين مردم را آزمودم ، چه تا مقدونيّه پيش رفتم و مسافتى تا آتن نداشتم . با اين حال جنبشى از طرف آنها نديدم . چنان كه شنيده‌ام ، نادانى و حماقت يونانيها مانع است از اينكه ، در موقع جنگ با يكديگر ، احتياط را وجههء خود قرار دهند و ، پس از اينكه به يكديگر اعلان جنگ دادند ،\r\n\r\n","description":"","footnote":"","page_name":" 706 ","page_number":724},
  {"content":"\r\n\r\n( 26 ) - تخت‌جمشيد ، طرف شمال و غرب صفّه ، قصر خشيارشا ( فلاندن و گست ، ايران قديم ، گراور 78 )\r\n\r\n","description":"","footnote":"","page_name":" 707 ","page_number":725},
  {"content":"\r\n\r\nبهتر و هموارترين محلى را انتخاب كرده بعد داخل جنگ ميشوند . از اينجهة فاتح هم با تلفات زياد از جنگ بيرون مىآيد ، تا چه رسد بمغلوبين ، كه همگى بديار نيستى مىروند ، و حال آنكه ، چون همه بيك زبان حرف مىزنند ، ميبايست سفرائى فرستاده با مذاكره مطالب خودشان را تسويه كنند نه با جنگ . اگر هم نمىتوان بىجنگ منازعه را حل كرد ، بايد هركدام از طرفين جائى را انتخاب كند ، كه به مقصود نزديكتر باشد و در آنجا طرف خود را بيازمايد . با وجود ترتيب ابلهانه‌اى كه دارند ، يونانيها براى جنگ با من حاضر نشدند ، و حال آنكه من تا مقدونيّه پيش رفتم . شاها ، كى جرئت خواهد كرد با تو جنگ كند ، و حال آنكه تمامى مردمان و بحرّيهء آسيا با تو خواهند بود . من گمان ميكنم ، كه يونانيها جنگ نكنند . اگر معلوم شد ، كه من اشتباه كرده‌ام و بواسطهء حماقت در مقابل ما ايستادند ، بگذار بدانند ، كه در امور جنگى ما از ساير مردمان قوىتريم . هرچه باداباد ، بايد بخت آزمائى كرد . چيزى در دنيا به خودى خود صورت نمىگيرد ، امّا با امتحان و آزمايش انسان به همه چيز ميرسد » .\r\nپس از نطق مردونيه حضار ساكت ماندند ، چه كسى نيارست بر خلاف پيشنهاد شاه حرفى بزند . در اينموقع ارتابان ( اردوان ) عموى شاه سكوت را قطع كرده چنين گفت : « اگر عقايد موافق و مخالف اظهار نشود ، انتخاب بهترين عقيده ممكن نخواهد بود ، بايد بيك عقيده اكتفا كرد و به عكس انتخاب وقتى ممكن است ، كه عقايد مختلف اظهار شود . زرّ ناب به خودى خود شناخته نميشود ، ولى وقتى كه ما آن را به سنگ سائيده و در رديف زر ديگر گذارديم ، آنگاه ميتوانيم بگوئيم كه كدام يك بهتر است . بپدرت داريوش ، كه برادر من بود ، گفتم بمملكت سكاها مرو ، چه اين مردم ده‌نشين و شهرى نيستند ، ولى او سخنان مرا نپذيرفت و عده‌اى زياد از سپاهيان رشيد خود را فدا كرد . شاها ، تو حالا قصد مردميرا دارى ، كه از سكاها برتراند و دليرترين مردم در خشگى و دريا بشمار ميروند . چون اين اقدام خطرناك است ، بر من است ، كه حقيقت را به تو بگويم . تو گوئى ، كه پلىبر هلّس‌پونت\r\n\r\n","description":"","footnote":"","page_name":" 708 ","page_number":726},
  {"content":"\r\n\r\nساخته از راه اروپا بيونان خواهى رفت . فكر كن ، كه تو در خشگى يا در دريا و يا در هر دو جا شكست خوردى . اين مردم دليرند و دلاورى آنها از اينجا ثابت شده ، كه تنها آتنىها از سپاهيان ما آنهمه ، در موقعى كه داخل آتّيك شده بودند ، كشتند . تصوّر كن ، كه در خشگى فايق نيايند ، ولى در دريا برترى يابند . در اين صورت مىتوانند به طرف هلّس‌پونت رفته پل را خراب كنند . اين تصوّرات واهى نيست .\r\nمن موقعى را بخاطر مياورم ، كه پدرت پلى در بوسفور ساخته به طرف ايستر رفت و در آنجا هم پلى ساخته بمملكت سكاها گذشت . سكاها اصرار داشتند ، كه ينيانها پل را خراب كرده بروند و ، اگر در آن زمان هيس‌تيه جبّار مىلت مانع نشده بود و پل را برداشته بودند ، قوى شوكتى پارس از بيخ و بن معدوم ميشد وحشت انگيز است ، وقتى كه مىبينم ، حيات و ممات شاه در دست يكنفر بود .\r\nبنابراين سخنان مرا گوش كن و خود را بىضرورتى بخطر مينداز . مجلس را مرخص كن ، بعد درست در اين كار بينديش و ، پس از آن‌كه مصمم شدى ، رأى خود را بفرما . تصميم عاقلانه بعقيدهء من بزرگترين نعمت است و ، اگر هم حادثه‌اى بر خلاف آن روى دهد ، موقتى است و از اعتبار آن نميكاهد ، چه تصميم عاقلانه بنيان محكم دارد و نتيجه‌اش اتفاقى نيست . به عكس شخصى ، كه تصميم بىاساسى كرده ، اگر هم موفق شود ، اتفاقا بدفينه‌اى برخورده و تصميم او همان تصميم بىاساس و پوچ است . تو مىبينى ، كه خدا چگونه بواسطه برق حيواناتى را ، كه برترى بر ديگران ميجويند ، فانى مىكند ، تا آنها مغرور نشوند و به عكس حيوانات كوچك خشم او را تحريك نميكنند . تو مىبينى ، كه او هميشه ضربت خود را ببلندترين عمارات و درختان فرود ميآورد . گوئى ، كه خدا را خوش ميآيد ، چيزهاى فوق العاده را ناقص كند . هم‌چنان قشون كوچكى ميتواند قشون عظيم را نابود كند ، چه اگر خدا از راه حسد قشون عظيمى را دوچار وحشت كند يا برقى بر آن وارد آرد ، فناى شرم‌آور آن حتمى است . خدا خوش ندارد ، كه بجز او كسى دعوى بزرگى كند .\r\nشتاب در هر كار با عدم بهره‌مندى توأم است و عدم بهره‌مندى با تلفات زياد . تانّى\r\n\r\n","description":"","footnote":"","page_name":" 709 ","page_number":727},
  {"content":"\r\n\r\nو تأمل به عكس بر شيرين دارد ، ولو اينكه در حال بدست نيايد . شاها ، اين است نصيحت من به تو ، امّا تو اى مردونيه پسر گبرياس ، با حقارت از يونانيها سخن مران ، چه آنها در خور اين نوع قضاوت نيستند . با تهمتى ، كه به آنها ميزنى ، شاه را بجنگ با آنها تحريك ميكنى و تمام جدّ و سعى تو متوجه اين كار است ، ولى اين كار نبايد بشود . در افترا دو نفر تقصير دارند و يك نفر مظلوم است ، مفترى مقصر است ، زيرا بغايب چيزهاى واهى نسبت ميدهد . مقصر است نيز كسى ، كه قبل از تحقيق اعتماد بحرف‌هاى بىاساس مىكند . امّا غايب در اين مورد دو دفعه مظلوم است ، يكى از اين جهت ، كه شخصى به او تهمت زده و ديگر اينكه كسى او را آدم بد ميداند .\r\nاگر با اين مردم حتما بايد جنگ كرد ، بكنيم ، ولى شاه بايد در مملكت بماند و من و تو اولاد خودمان را در اين‌جا گروى دهيم . تو تنها بجنگ برو ، اشخاصى را ، كه ميخواهى انتخاب كن و هرقدر قشون ميخواهى بردار . اگر جنگ ، چنان كه تو گوئى ، خاتمه يافت ، شاه اولاد مرا بكشد و با آنها مرا هم اعدام كند .\r\nاگر چنان شود ، كه من گويم ، اولاد تو كشته شوند و خودت نيز ، اگر سلامت بخانه‌ات برگشتى . هرگاه اين ترتيب را نپذيرى و قشون‌كشى بيونان كنى ، اين را پيش‌گوئى ميكنم : چون بپارسيهائى ، كه در اين‌جا مانده‌اند ، خبر رسيد ، كه باعث بليه‌اى بزرگ براى پارسيها گرديده و كشته شده‌اى و جسد تو در خاك آتن يا لاسدمون طعمهء سگ‌ها و طيور گشته ، آنگاه خواهند دانست ، كه تو شاه را بجنگ چگونه مردمانى بردى » . بر اثر اين نطق خشيارشا در خشم شده چنين گفت :\r\n« اردوان ، تو برادر پدر منى و نسبت تو را از مجازاتى ، كه بايد در ازاى سخنان توهين آميزت ببينى ، نجات مىبخشد . باوجوداين من جزائى ننگين براى تو معين ميكنم و آن چنين است ، كه مانند شخصى ترسو در جنگ يونان شركت نكنى و با زنان در اينجا بمانى . بىتو هم من آن كنم ، كه گفتم . من پسر داريوش و نوهء ويشتاسپ و نبيرهء ارشام و پسر نبيرهء آريارمنا و از اعقاب چيش‌پش و كوروش و كبوجيه و چيش‌پش و هخامنش نيستم ، اگر آتنىها را تنبيه نكنم ( هرودوت در\r\n\r\n","description":"","footnote":"","page_name":" 710 ","page_number":728},
  {"content":"\r\n\r\nاينجا نسب خشيارشا و داريوش را معلوم كرده . بصفحهء 231 رجوع شود . م . ) چه من يقين دارم ، كه اگر ما آنها را آسوده بگذاريم ، آنها ما را راحت نگذارند و باز باراضى ما تجاوز كنند ، چنان كه آتنىها بآسيا آمده سارد را آتش زدند .\r\nبنابراين نميتوان عقب نشست ، بايد عمل كرد يا بردبار بود ، يعنى بايد كاملا مطيع يونانيها شويم ، يا آنها مطيع ما گردند . حدّ وسط در اين مسئله نيست . بس عدالت اقتضا مىكند ، چيزهائى را كه بما وارد شده تلافى كنيم » .\r\n\r\nخوابهاى خشيارشا\r\nهرودوت گويد : پس از آن مجلس خاتمه يافت و ، چون شب در رسيد ، بر اثر نطق اردوان خشيارشا نگران گشت و پس از تأمل به اين عقيده شد ، كه قشون‌كشى بيونان لزومى ندارد . بعد او بخواب رفت و ، چنان كه پارسيها گويند ، در خواب ديد ، مردى شكيل و قوى به او چنين ميگويد : « اى پارسى ، آيا پس از آنكه بمردم گفتى قشون تهيه كنند ، از تصميم خود برميگردى و نميخواهى بيونان به روى . اين تصميم تو عاقلانه نيست و من نميتوانم آن را تصويب كنم . بتصميم خود ، كه در روز نمودى ، بايست » .\r\nوقتى كه روز در رسيد ، خشيارشا خواب دوشين را فراموش كرد و پارسيها را خواسته گفت : « ببخشيد از اينكه من تصميم خود را زود تغيير مىدهم ، من جوانم و هنوز بحدّ كمال نرسيده‌ام و اشخاصيكه مرا بجنگ تحريك ميكنند ، مرا راحت نميگذارند .\r\nعقيدهء اردوان را دانستم و بواسطه جوانى نسبت بشخصى ، كه از من مسن‌تر است ، پرخاش كردم ، ولى حالا ملتفت خبط خود شده‌ام ، با او هم عقيده‌ام و تصميم خود را تغيير دادم . جنگى با يونان نخواهيم داشت ، ميتوانيد راحت باشيد » .\r\nپارسيها با شعف بيان شاه را شنيده تعظيم كردند . شب باز همان شخص در خواب به خشيارشا گفت : « پسر داريوش ، تو بحرفهاى من اعتنا نكرده تصميم خود را تغيير دادى ، بس لازم است بدانى ، كه اگر تو فورا بجنگ با يونان مبادرت نكنى ، چنان كه زود بالا رفتى و قوى شدى ، زود هم پائين آئى » . خشيارشا از خواب سراسيمه جست ، كس فرستاده اردوان را طلبيد و به او چنين گفت : « اردوان\r\n\r\n","description":"","footnote":"","page_name":" 711 ","page_number":729},
  {"content":"\r\n\r\nعقيدهء تو صحيح بود و من بىجهت به تو سخت گفتم . پس از آنكه تأمل كردم ، تصميم خود را تغيير دادم ، ولى شخصى در خواب مرا راحت نميگذارد و تصميم آخرى مرا تصويب نميكند . در دفعهء دوّم با تهديد از نزد من رفت . اگر اين روحى است ، كه از طرف خدا ارادهء او را به من الهام مىكند ، بايد همان روح نزد تو هم ظاهر شود . گمان ميكنم ، كه اين در صورتى ، خواهد بود ، كه تو جامهء مرا بپوشى ، بر تخت من نشينى و بعد در بستر من بخوابى » . اردوان راضى نميشد ، اين كار كند ، چه صحيح نميدانست بر تخت شاهى نشيند ، ولى بعد باصرار خشيارشا پذيرفت ، كه چنين كند و گفت : « شاها ، بعقيدهء من بيك اندازه مهم است ، كه شخص عاقل باشد يا برأى عاقلانهء ديگرى اهميت بدهد . در تو هر دو هست ، ولى ارتباط تو با اشخاص بد تو را گمراه مىكند . دريا ، با وجود اينكه از هر چيز نفعش بيشتر است ، از جهت بادهاى تند نميتواند تمام خواص طبيعى خود را بروز دهد ، من از سخنان خشن تو ملول نشدم ، افسردگى من از آن بود ، كه دو عقيده در مجلس آن روز اظهار شد ، يكى حاكى از غرور و عدم رضايت از حال حاضر و خواستن چيزهاى زيادترى ، ديگرى از اعتدال ، و تو عقيده‌اى را ، كه براى تو و پارسيها بد بود ، پسنديدى . حالا تو گوئى ، كه از تصميم خود برگشته‌اى ، ولى روحى تو را از مرخص كردن قشون منع مىكند . تجربهء من بيشتر است و ميگويم ، كه اين خوابها كار خداوند نيست . عادتا ما در خواب چيزهائى مىبينيم ، كه در روز به آن اشتغال داريم و ، چون در اين چند روز همواره بمسئلهء جنگ مشغول بوديم ، از اينجهت است ، كه تو چنين خوابهائى ديده‌اى . اگر چنين نباشد و اين خوابها الهامى از طرف خدا باشد ، بس بايد آن بشود ، كه تو گفتى ، يعنى روح به من ظاهر شده و همان بيانرا بكند و ، اگر روح بخواهد چنين كند ، لزومى ندارد ، كه من رخت تو پوشم و در بستر تو خوابم ، چه روحى ، كه از طرف خدا ميآيد ، جاهل نيست ، كه مرا از تو تمييز ندهد ، يا فقط از اينجهت ، كه من رخت تو را پوشيده‌ام ، پندارد ، كه من توام . ممكن است ، كه روح به من اعتنائى نكند و مرا لايق اين افتخار نداند ،\r\n\r\n","description":"","footnote":"","page_name":" 712 ","page_number":730},
  {"content":"\r\n\r\nخواه در لباس تو باشم يا نباشم . بهرحال چون ميل نو بر اين است ، كه من لباس تو پوشم و در بستر تو خوابم ، اطاعت كرده چنين كنم » . پس از آن اردوان جامهء خشيارشا را پوشيده در بستر او خوابيد ، در حالى كه يقين داشت به زودى واهى بودن عقيدهء خشيارشا راجع بالهام از طرف خدا ثابت خواهد شد . همين كه بخواب رفت ، ديد شخصى به او ميگويد : « تو رأى خشيارشا را ميزنى تا بيونان نرود . باشد ، تا در حال و آتيه از جزاى اين عمل ، كه ميخواهى تقدير را تغيير دهى ، محفوظ نمانى . به خشيارشا نيز گفته شده ، كه اگر تصميم خود را تغيير ندهد ، بىمجازات نخواهد ماند . » شخص مذكور اين بگفت و خواست چشمان اردوان را با آهن سرخ شده بيرون آورد .\r\nاردوان سراسيمه از خواب جست و پهلوى خشيارشا نشسته خوابى را ، كه ديده بود ، بيان كرد . بعد چنين گفت : شاها ، چون من كرارا ديده‌ام ، كه در مواردى طرف قوى فناى خود را از دست ضعيف مييابد ، خواستم تو را از حرص بداشتن چيزهاى بيشترى باز دارم ، چه من سفر جنگى كوروش را بمملكت ماساژت‌ها و لشكركشى كبوجيه را به حبشه بخاطر دارم و خودم در قشون‌كشى داريوش حاضر بودم .\r\nبواسطه اين تجربه‌ها تصوّر ميكردم ، كه اگر در خانه بمانى و راحت باشى ، از تمام مردم خوش‌بخت‌تر خواهى بود ، ولى حالا ، چون ارادهء خداوند بر اينقرار گرفته ، كه يونانيها مضمحل شوند ، بمردم بگو ، كه تصميم خود را تغيير داده بودى ، ولى ارادهء خدا تو را به اين كار ميدارد . پس از آن سعى كن ، كه نواقصى براى اين سفر جنگى نداشته باشى . همين كه روز در رسيد ، خشيارشا اعضاى مجلس را دعوت و مطلب را براى آنها بيان كرد و اردوان ، كه تا آن وقت بر ضد جنگ بود ، آن را لازم دانست ( كتاب 7 ، بند 12 - 19 ) .\r\nاين است مضمون نوشته‌هاى هرودوت و ، اگر از شاخ و برگهاى داستانى آن صرف نظر كنيم ، مىرساند ، كه در دربار ايران راجع بجنگ با يونان دو عقيده بوده و عقيدهء اردوان بيشتر طرفدار داشته . خود خشيارشا هم باطنا نميخواسته به يونان قشون‌كشى كند ، ولى مردونيه بملاحظهء نام ايران ، يا براى اينكه در\r\n\r\n","description":"","footnote":"","page_name":" 713 ","page_number":731},
  {"content":"\r\n\r\nآتيه والى تمام يونانستان گردد ، مصرا طرفدار جنگ بوده . خشيارشا فقط از اين جهت ، كه تازه بتخت نشسته بود و نميخواسته بگويند ، در زمان او چيزى بر متصرّفات ايران نيفزوده ، نيز بلزوم جنگ عقيده يافته و بعد در خلوت اردوان را هم با خود همراه كرده و بالنتيجه طرفداران جنگ غلبه يافته‌اند .\r\nقضيهء خواب را داخل كرده‌اند ، تا سوء اثرى ، كه ممكن بوده از تغيير تصميم خشيارشا حاصل شود ، رفع گردد و نيز پارسيها اين جنگ را موافق ارادهء آسمانى بدانند .\r\nبعد مورّخ مذكور گويد : خشيارشا پس از تصميم بر جنگ در خواب ديد ، كه تاجى از برگهاى زيتون بر سر دارد و شاخه‌هاى آن تمام عالم را فرو گرفته . بعد اين تاج ناپديد شد . مغ‌ها اين خواب را چنين تعبير كردند ، كه خشيارشا بر تمام مردمان زمين حكومت خواهد كرد .\r\n\r\nقسمت دوم تداركات جنگ - حركت لشكر ايران به طرف داردانل\r\n\r\nتداركات\r\nهرودوت گويد ( كتاب 7 ، بند 20 - 26 ) : خشيارشا بر اثر تصميم خود بتداركات و تجهيزات جنگى پرداخت ، تا چهار سال بعد از تسخير ثانوى مصر اين تداركات طول كشيد ( 484 - 481 ق . م ) و فقط در سال پنجم خشيارشا تهيهء حركت خود را ديد . لشكرى ، كه خشيارشا حركت داد ، بزرگترين لشكرى بود ، كه تا آن زمان به حركت آمده بود و لشكركشى داريوش بمملكت سكاها در رديف اين قشون‌كشى حقير به نظر مىآمد : نبود مردمى ، كه در اين جنگ شركت نكرد . كجا است رودى باستثناى رودهاى عظيم ، كه آب آن براى رفع عطش اين سپاه كافى بود ؟ مردمانى پياده نظام دادند ، مللى سواره نظام . بعضى بحريه تجهيز كردند ، برخى كشتيهاى دراز براى ساختن پل‌ها و حمل و نقل . گروهى مأمور تهيهء آذوقه شدند ، جمعى مشغول تسطيح و تعمير راه‌ها . چون در دفعهء اولى ، در حوالى كوه آتس « 1 » بحرّيهء ايران دوچار طوفان گرديده بود ، حالا در مدّت سه سال بحفر كانالى پرداختند . اين كار بعهدهء بوبارس « 2 » پسر مگاباس و ارتاخه « 3 » پسر آرته « 4 » بود .\r\n\r\n\r\n","description":"","footnote":"\r\n( 1 ) -  Athos . \r\n( 2 ) -  Bubares . \r\n( 3 ) -  Artachee . \r\n( 4 ) -  Artee . \r\n","page_name":" 714 ","page_number":732},
  {"content":"\r\n\r\nآتس كوه بزرگيست ، كه دامنهء آن به دريا ميرسد و برزخى تشكيل مىكند ، كه شبيه شبه جزيره است . عرض اين برزخ دوازده استاد است ( تقريبا دو هزار و دويست ذرع ) . در اين برزخ شهرهائى است ، كه بارادهء شاه پارس ، پس از حفر كانال ، مبدّل بجزايرى شدند ( اگرچه هرودوت عرض و عمق ترعه را معين نميكند ، ولى ، چنان كه اندازه گرفته‌اند ، عرض 90 و عمق از 2 تا هشت پا بوده . م . ) . كندن اين كانال بعهدهء مردمان مختلف موكول شد و هر مردم قسمتى را از آن كندند . كارگرها بسه قسمت تقسيم شدند .\r\nقسمت اوّل ، كه از همه پائين‌تر بود ، خاك را بدوّمى ميداد و او بسوّمى و اين آخرى خاك را بيرون ميريخت . چون پهناى كانال را از بالا به پائين بيك اندازه معين كرده بودند و ديوارهء كانال بخطّ راست پائين ميآمد ، خاك بالاى ديواره‌ها شروع بريزش كرد ، ولى فينيقيها در قسمت خود چاره‌اى قبلا پيش‌بينى كرده عرض كانال را در بالا دو مقابل عرض آن در پائين گرفته بودند . بعدها در چمنى ، كه مجاور اين محل است ، فينيقيها بازارى براى مال التجارهء خود تأسيس كردند .\r\nهرودوت گويد : بعقيدهء من خشيارشا بواسطه غرور فرمود ، اين كانال را حفر كنند ، تا قدرت خود را نشان داده از خود آثارى گذارد ، و الّا ممكن بود بىاين همه زحمت كشتىها را از خشكى بكشند ( مقصود مورّخ مذكور اين است ، كه مىتوانستند كشتىها را از دريا به خشكى آورده و از اين برزخ عبور داده باز به دريا بيندازند . م . ) و خواست عرض اين كانال بقدرى باشد ، كه تا دو كشتى ترىرم « 1 » بتوانند پهلو به پهلو حركت كنند . مردمانى را كه بكندن كانال گماشته بودند ، بعد مأمور كردند ، پلى بر رود ستريمون ( ستروماى كنونى . م . ) در تراكيّه بسازند . در همين احوال خشيارشا امر كرد ، مصريها و فينيقيها انبارهائى براى آذوقه ترتيب داده ، جاهائى براى اين انبارها انتخاب كنند ، كه با حوائج قشونى موافقت داشته باشد و در جنگ يونان افراد لشكر و مال‌هاى بنه دوچار قحطى نشوند : از مردمان آسيا عدّه‌اى مأمور\r\n\r\n\r\n","description":"","footnote":"\r\n( 1 ) -  Triremes  ( كشتىهائى بود در عهد قديم ، كه پاروزنان آن بسه صف مىنشستند . صف دوّمى لاى صف اوّلى و سوّمى بالاي دوّمي ) .\r\n","page_name":" 715 ","page_number":733},
  {"content":"\r\n\r\nبودند ، گندم را در كشتىهاى حمل و نقل بدماغهء سفيد در تراكيه ببرند و ديگران به تيروديز « 1 » در اراضى پرن‌تىها ، بعضى به دوريسك « 2 » و برخى به ايون « 3 » در كنار رود ستريمون و بالاخره جمعى به مقدّونيه .\r\n\r\nحركت لشكرها تقديمى پىثيوس\r\nبقول هرودوت ( كتاب 7 ، بند 26 ) در اين احوال كه تداركات ديده ميشد ، پياده نظام از كرىتال « 4 » واقع در كاپادوكيّه حركت كرده به سارد رفت ، چه امر شده بود ، كه تمام لشكرها در اين محل جمع شده با خشيارشا از آنجا حركت كنند . مورّخ مزبور گويد :\r\nنمىتوانم بگويم ، كه كدام يك از سرداران مستحقّ جايزه شدند ، چه كلية معلوم نيست ، سابقه‌اى در كار بود يا نه . قشون از رود هاليس ( قزل ايرماق كنونى . م . ) گذشته داخل فريگيّه گرديد و بعد به شهر سلن « 5 » رسيد . در اينجا يك نفر ليدى پىثىيوس « 6 » نام پسر آتيس « 7 » ، كه منتظر ورود خشيارشا و قشون او بود ، باستقبال شتافت و پذيرائى خوبى از شاه و قشون كرده خواست ، پولى براى مخارج جنگ بدهد . خشيارشا از نزديكان خود پرسيد ، كه اين شخص كى است و چقدر پول دارد ، كه چنين پيشنهادى مىكند . آنها گفتند : شاها ، اين همان كس است ، كه به پدرت داريوش چنارى از زر و تاكى از همان فلزّ تقديم كرد و حالا ، بقدرى كه مىدانيم ، پس از تو از همه متموّل‌تر است « 8 » . اين جواب باعث تعجب خشيارشا شد و او رو به پىثىيوس كرده پرسيد ، تموّل تو چقدر است ؟ ليدى مزبور جواب داد : « شاها ، من نه تموّل خود را از تو پنهان مىدارم و نه ميگويم ، كه نميدانم ، چه مقدار آن را صحيحا ميدانم ، زيرا ، همين كه شنيدم ، كه تو براى جنگ به طرف درياى يونان ميروى ، تصميم كردم مبلغى براى جنگ تقديم كنم و بنابراين تموّل خود را حساب و معلوم كردم ، كه دو هزار تالان نقره دارم و چهار ميليون در يك\r\n\r\n\r\n","description":"","footnote":"\r\n( 1 ) -  Tyrodyse . \r\n( 2 ) -  Dorisque . \r\n( 3 ) -  Eion . \r\n( 4 ) -  Critales . \r\n( 5 ) -  Celene . \r\n( 6 ) -  Pythius . \r\n( 7 ) -  Atys . \r\n( 8 ) - راجع به اين تاك بايد گفت ، كه آن را به شوش بردند و آن‌تىگون ، يكى از سرداران اسكندر ، در 316 ق . م آن را از قلعهء شوش بر گرفت .\r\n","page_name":" 716 ","page_number":734},
  {"content":"\r\n\r\nطلا ، هفت هزار دريك كم ( يعنى اگر هفت هزار در يك طلا نيز مىداشت چهار ميليون تمام ميشد ) . تمام اين مبلغ را تقديم ميكنم ، چه براى من باز آنقدر زمين و بنده باقى ميماند ، كه براحتى زندگانى كنم » « 1 » . خشيارشا را سخن پىتىيوس خوش آمد و در جواب گفت : « ميزبان من ، از وقتى ، كه از پارس حركت كردم ، تا اين زمان كسى را نديدم ، كه مانند تو قشون مرا با طيب خاطر ميهمان كرده باشد يا بميل خود نزد من آمده پولى براى جنگ تقديم كند . تو قشون مرا ميهمان كردى و چنين مبلغ گزافى هم به من ميدهى . پاداش اين رفتار تو را ميخواهم‌چنين مقرّر دارم : اوّلا به تو سمت ميهمان‌دارى اعطا مىكنم و ثانيا هفت هزار در يك طلا از خود مىدهم ، تا چهار ميليون در يك تو كسر نداشته باشد . هرچه دارى مال خودت و سعى كن ، هميشه چنين باشى ، كه هستى ، زيرا در حال و آتيه از اين رفتار خود پشيمان نخواهى شد » پس از آن خشيارشا بوعدهء خود وفا كرده عازم شد و از رود مآندر « 2 » گذشته بيك دو راهى رسيد ، كه يكى به طرف كارّيه و ديگرى به سارد ميرفت .\r\nشاه راه سارد را پيش گرفت و به چنارى برخورد ، كه از جهت زيبائيش توجّه او را جلب كرد . خشيارشا گفت آن را با تزييناتى از زر بيارانيد و از سپاهيان جاويدان مستحفظينى براى آن بگماشت . پس از ورود به سارد رسولانى بشهرهاى يونان باستثناى آتن و لاسدمون فرستاد ، تا آب و خاك بخواهند . اين‌ها را با اين مقصود فرستاد ، كه اتمام حجت كرده باشد . پس از آن شاه خواست به آبيدوس « 3 » برود . اين محل در كنار هلّس‌پونت واقع است ، توضيح آنكه اين بوغاز بين شهر سس‌تس « 4 » و مادىتس « 5 » دماغه‌اى دارد ، كه در مقابل آبيدوس واقع و به طرف دريا سراشيب است . از آبيدوس تا اين دماغه به حكم خشيارشا دو پل ساخته بودند ، يكى را فينيقىها از طناب‌هائى ، كه از كتان سفيد بافته شده بود و ديگرى را مصرىها از ريسمان‌هائى ، كه از كاغذ حصيرى ساخته بودند . از آبيدوس تا ساحل\r\n\r\n\r\n","description":"","footnote":"\r\n( 1 ) - مبلغي ، كه پىثييوس ميخواسته تقديم كند ، به پول كنونى هشتاد ميليون فرنگ طلا يا تقريبا 16 ميليون تومان بوده .\r\n( 2 ) -  Meandre . \r\n( 3 ) -  Abidos . \r\n( 4 ) -  Sestos . \r\n( 5 ) -  Madytos . \r\n","page_name":" 717 ","page_number":735},
  {"content":"\r\n\r\nمقابل هفت استاد است ( 1150 ذرع ) .\r\n\r\nساختن پل جديد در داردانل\r\nپس از اينكه پلها ساخته شد ، بادى برخاست و پل‌ها را خراب كرد . وقتى كه اين خبر به خشيارشا رسيد ، در خشم شده حكم كرد سر مهندسين را ببرند و دريا را تنبيه كنند بدين ترتيب ، كه سيصد شلّاق به آن بزنند . شنيده‌ام ، كه فرستادگان مأمور بودند در حين اجراى مجازات چنين گويند : « اى آب تلخ اين مجازاتى است ، كه شاه براى تو مقرّر داشته ، از اين جهت ، كه تو بد كردى ، و حال آنكه بدى از هيچكس نديده بودى . خشيارشا از تو عبور خواهد كرد ، چه بخواهى و چه نخواهى . حقّ است كه كسى تو ، آب شور و كثيف را ، نستايد و قربانى براى تو نكند » . برحسب امر شاه دو زنجير در آب افكندند ( اين حكايت از افسانه‌هائى است ، كه هرودوت از يونانيها شنيده و ضبط كرده ، چنان كه در نوشته‌هاى ديگر او هم از اين‌گونه افسانه‌ها زياد است و هركدام در جاى خود ذكر شده و نيز بيايد . هومبر مدرّس مدرسه كن دورسه « 1 » ، كه نه كتاب هرودوت را به زبان فرانسه ترجمه كرده ، در اين مورد چنين گويد :\r\nصفاتى ، كه يونانيها به خشيارشا نسبت داده‌اند ، اغراق‌آميز است . من يقين دارم ، كه اين نسبت‌هاى غريب و عجيب از جهت كينه‌اى است ، كه يونانيها به اين شاه از قشون‌كشى او بيونان ميورزيدند . اگر تاريخ ايران را خود ايرانىها نوشته بودند ، ما ميتوانستيم حقيقت را از پس پردهء اين گونه اخبار مجعول بدانيم . م . ) .\r\nمعماران ديگر مأمور ساختن پل شدند و كارهاى آنها چنين بود : كشتىهاى پنجاه پاروئى و ترىرم را بهم اتصال دادند ، از يكطرف 360 كشتى بود به سمت درياى سياه و از طرف ديگر 314 كشتى به سمت هلّس‌پونت ( بوغازداردانل ) . اين كشتيها در مقابل جريان آب مقاومت ميكردند . از سفاين لنگرهاى بزرگ و وزين انداخته بودند ، تا در مقابل بادهائى ، كه از درياى سياه ميوزيد ، بايستند و نيز با كشتىهائى ، كه به طرف مغرب و بحر الجزائر بود ، چنين كرده بودند ، تا در مقابل بادهاى جنوبى و\r\n\r\n\r\n","description":"","footnote":"\r\n( 1 ) -\r\n L . Humbert ( Profeneur au Lycee Condorcee ) , t . II , p . 175 . \r\n","page_name":" 718 ","page_number":736},
  {"content":"\r\n\r\n( 28 ) - تخت‌جمشيد ، رواق شرقى قصر خشيارشا ، سرستون و پايه ( فلاندن و كست ، ايران قديم ، گراور 18 )\r\nجنوب شرقى مقاومت كنند . در سه جاى اين پل معبرى بين كشتيهاى پنجاه\r\n\r\n","description":"","footnote":"","page_name":" 719 ","page_number":737},
  {"content":"\r\n\r\nپاروئى قرار داده بودند ، تا كشتيهاى كوچك بتوانند عبور كرده داخل درياى سياه گردند و از آن خارج شوند . وقتى كه اين كارها انجام شد ، طناب‌ها را با ماشينهاى چوبى ، كه در خشكى بود ، كشيدند و اين دفعه طناب‌هائى ، كه استعمال كرده بودند بر خلاف دفعه اوّل ساده نبود ، بل طناب‌هاى كتان را دوبدو و طنابهائى را ، كه از پوست درخت بيبلوس « 1 » ساخته بودند ، چهار به چهار تاب داده بودند . طناب‌هاى آخرى ظريف و داراى يك پهنا بود ، ولى طنابهاى كتان خيلى ضخيم مىنمود و يك آرش آن يك تالان وزن داشت ( يعنى تقريبا 9 من ) . همين كه پل حاضر شد ، چوبهاى بزرگى موافق عرض پل بريده يكى را پهلوى ديگرى روى طنابها نهادند .\r\nبعد روى اين چوب‌ها را با تخته ، بىاينكه درزى پيدا شود ، فرش كردند و ، چون اين كار هم انجام شد ، بر اين تخته‌ها خاك ريخته پل را صاف و هموار داشتند .\r\nبعد ، از دو طرف پل نرده‌هائى « 2 » كشيدند ، تا اسبها و مال‌بنه از ديدن دريا نترسند و رم نكنند .\r\n\r\nحادثهء آسمانى بقول هرودوت\r\nمورّخ مذكور گويد ( همان‌جا ، بند 37 ) : پس از آنكه پل جديد خيلى محكم‌تر از دفعه اوّل ساخته شد ، حفر كانال آتس نيز انجام يافت و خبر آن به خشيارشا رسيد ، او كه زمستان را در سارد گذرانيده بود ، در اوّل بهار به طرف آبيدوس حركت كرد . در اين وقت آفتاب جاى خود را تغيير داد و ، با وجود اينكه ابرى در آسمان نبود ، ناپديد شد و روز بشب مبدّل گرديد . خشيارشا از اين حادثه نگران گشته از مغها پرسيد ، كه معنى آن چيست . آنها گفتند ، كه اين حادثه علامت اضمحلال يونان است ، چه آيات آينده در نزد يونانيها آفتاب است و در نزد پارسيها ماه ( افسانه است ، زيرا چنين كسوفى در اين زمان روى نداده . م . ) .\r\n\r\nمجازات پسر پىثىيوس\r\nبعد هرودوت گويد : پىثىيوس ، كه از معجزهء آسمانى متوحش شده و از هديهء خشيارشا مغرور گرديده بود ، نزد او رفته چنين گفت : شاها ، من درخواست عنايتى از تو دارم . براى\r\n\r\n\r\n","description":"","footnote":"\r\n( 1 ) -  Byblos  ( شهرى بود در شمال صيدا در فينيقيّه ، كه اكنون جبل نامند ) .\r\n( 2 ) - دست‌انداز ، جان‌پناه .\r\n","page_name":" 720 ","page_number":738},
  {"content":"\r\n\r\nتو اين يك چيز بىقدر است و براى من خيلى گران‌بها . خشيارشا گفت ، بگو چه ميخواهى . پىثىيوس اميدوار شده چنين گفت : « اى شاه بزرگ ، من پنج پسر دارم و آنها را تماما براى رفتن بجنگ احضار كرده‌اند . شاها ، چون من سالخورده‌ام ، به پيرى من رحم كن و يكى از پنج پسر مرا از خدمت نظامى معاف بدار . پسر بزرگ مرا اجازه ده براى پرستارى من و اداره كردن اموالم در اين‌جا بماند » . خشيارشا ، كه هيچ انتظار چنين درخواستى را نداشت ، برآشفته چنين گفت : « اى مرد پست ، اين چه جسارتى است ، كه تو دارى و از پسرت حرف ميزنى . وقتى كه مىبينى ، من خودم با پسران و برادران و اقوام و اقارب و دوستانم بجنگ ميروم ، تو بايستى با تمام خانواده و زنت در عقب من افتاده باشى . اين را بدان ، كه روح شخص در گوشهاى او است . اگر چيزهاى خوب مىشنود ، لذّت ميبرد ، و الا در خشم مىشود . هرچند تو خوبى كردى و حاضر بودى ، كه خوبيهاى ديگر نيز بكنى ، ولى تو نميتوانى بر خود ببالى ، كه در گذشت بالاتر از شاهى . حالا ، كه تغيير كرده بىحيائى را به اين درجه رسانيده‌اى ، بايد مجازات شوى ، ولى نه به آنچه كه تو مستحق آنى بل به آنچه كه كمتر است . مهمان‌نوازيت تو و چهار پسرت را نجات ميدهد و مجازات تو اين است ، كه گرامىترين پسرت اعدام خواهد شد » . پس از اين جواب شاه امر كرد ، پسر بزرگ پىثىيوس را يافته شقه كنند ، نيمى از تن او را در سر راه سپاهيان بيك طرف و نيم ديگر را به طرف ديگر اندازند و قشون از ميان دو نيمهء جسد او بگذرد . اين حكم اجرا شد و لشكر از ميان دو نيم تن پسر پىثىيوس راه خود را پيمود .\r\n\r\nترتيب حركت\r\nدر پيشاپيش لشكر مالهاى بنه ، لوازم قشونى را مىبردند و در دنبال آنها لشكرى ، كه از همه‌گونه ملل تركيب يافته و باهم مخلوط بودند حركت ميكردند . وقتى ، كه بيش از نصف قشون گذشت ، فاصله‌اى پيدا شد و دبدبهء شاهى نمودار گرديد . در جلو شاه سواره نظامى ممتاز ، كه از تمام پارس جمع‌آورى شده بود و از عقب آن هزار نفر سپاهى مسلح به نيزه ، كه نيز از پارسيها انتخاب شده بودند و نيزه‌هاى خود را پائين داشتند ، مىآمدند . بعد ده اسب مقدس\r\n\r\n","description":"","footnote":"","page_name":" 721 ","page_number":739},
  {"content":"\r\n\r\nنيسايه با يراق‌هاى ممتاز ( اسب نزد پارسيها مقدس نبود . آن را مانند مخلوقات خوب آفريدهء هرمز ميدانستند ، اينجا هم هرودوت اشتباه كرده . م . ) . اينها را اسب نيسايه گويند از اين جهت ، كه در ماد جلگه‌اى هست معروف به نيسايه و در اينجا اسبهاى ممتاز تربيت ميكنند . پس از اسب‌ها گردونه مقدس زوس ، كه آن را بهشت اسب سفيد بسته بودند ، حركت ميكرد « 1 » . زمام اين اسبها را شخصى بدست گرفته از عقب آنها راه مىپيمود ، چه كسى نميتواند در عرابه بنشيند . بعد از عرابهء زوس عرابهء خود خشيارشا ، كه باسب‌هاى نيسايه بسته بودند ، ميآمد . پهلوى او شخصى ، كه جلو اسبها را داشت ، پياده ميرفت . اين عرابه‌ران پارسى پسر اتانس بود و پاتىرام‌فس « 2 » نام داشت . چنين بود حركت خشيارشا از سارد و او موافق ميل خود بگردونه يا هارماماكس « 3 » مىنشست . عقب او هزار نفر نيزه‌دار رشيد با نيزه‌هائى ، كه بلند داشتند ، ميآمدند ، بعد از آنها هزار نفر سوار پارسى و از عقب اين هزار نفر ، ده هزار نفر پياده نظام زبده راه مىپيمودند . هزار نفر از اين عده نيزه‌هائى داشتند ، كه انتهاى آن ، يعنى قسمتى كه به زمين فرو ميرود ، داراى گوئى از زر و شبيه انار بود . اين عده ، از پس و پيش ، نه هزار نفر ديگر را احاطه كرده بود و اين نه هزار نفر نيزه‌هائى داشتند ، كه بگوهاى سيمين منتهى ميشد . آن قسمت سپاه ، كه بلافاصله از عقب شاه مىآمد ، نيزه‌هائى داشت ، كه هريك به سيبى از طلا منتهى ميگشت . از عقب ده هزار نفر مذكور سواره نظامى ، بعدهء ده هزار نفر ، حركت ميكرد . در عقب اين عده فاصله‌اى بود قريب به دو استاد ( 368 متر ) و بعد از آن لشكرى ، كه مركب از مردمان مختلف بود ، بىنظم ميآمد .\r\n\r\nخطّ حركت از ليديّه به داردانل\r\nپس از آن اين سپاه از ليديّه خارج شده به طرف رود كاايك « 4 » رفته داخل مىسيّه گشت و بعد درحالىكه كانه « 5 » را در طرف چپ داشت به آتارنه « 6 » ، شهر كارن « 7 » رهسپار شد . از اين شهر\r\n\r\n\r\n","description":"","footnote":"\r\n( 1 ) - زوس خداى بزرگ يونانيها بود ، مقصود هرودوت از اين اسم خداى بزرگ است .\r\n( 2 ) -  Patiramphes . \r\n( 3 ) -  Harmamaxe  هارماماكس ، چنان كه يونانيها توصيف كرده‌اند ، گردونه‌هائى بود ، كه از هر طرف پرده داشت و زنان در آن مىنشستند .\r\n( 4 ) -  Caique . \r\n( 5 ) -  Cane . \r\n( 6 ) -  Atarnee . \r\n( 7 ) -  Carene . \r\n","page_name":" 722 ","page_number":740},
  {"content":"\r\n\r\nراه افتاده از وسط جلگهء تب حركت كرد و از نزديكى آدراميت‌تى « 1 » و آن‌تاندر ، كه شهر پلاسگ « 2 » ها ( بومىهاى اوّلى يونان . م . ) بود ، گذشته و كوه ايدا « 3 » را از دست چپ داشته وارد تروآد « 4 » شد و در پاى اين كوه اردو زد ( بنقشهء آسياى صغير در اين تاليف رجوع شود . م . ) .\r\nدر موقع اطراق در زير شهر ايدا رعدوبرقى روى داد و از اين سانحه مردم زيادى تلف گرديد ( معلوم نيست از چه جهت . م . ) وقتى كه برود سكاماندر « 5 » رسيدند ، بعد از حركت از سارد ، اين نخستين رودى بود ، كه آب آن براى سيراب كردن قشون و احتياجات آن كفايت نكرد . ( اغراق است ، مگر اينكه اين رود جوىبارى بوده . م . ) خشيارشا در اين‌جا خواست پرگام « 6 » ( پرىيام ) را تماشا كند ( پرىيام پادشاه داستانى ترووا « 7 » بود و قشون‌كشى يونانيها را بدين‌جا شاعر معروف يونانى هومر سروده . ارك ترووا را پرگام مىناميدند ) شاه پس از تماشا و تحقيقات امر كرد هزار گاو براى الهه مىنرو ترووا قربان كنند و مغ‌ها شراب زياد براى پهلوانان جنگ ترووا نثار كردند ( اين كار از طرف پارسيها غريب به نظر ميآيد ، ولى با نوشته‌هاى هرودوت ، كه بالاتر گذشت ، موافقت مىكند ، چه مورّخ مذكور گويد : پارسيها گويند ، كه اوّل مغرب با مشرق آغاز خصومت كرد و جنگ ترووا را مثل ميآوردند و نيز در جاى ديگر ، چنان كه بيايد ، گفته : پارسيها از گذشته‌هاى ملل ديگر خوب آگاهند و باز در جائى افزوده : پارسيها تمام آسيا را از آن خود ميدانند . م . ) وقتى كه شب در رسيد ، اردو در وحشت شد ( باز معلوم نيست ، كه جهت چه بود . م . ) در طليعهء صبح شاه حركت كرده ، بعد از گذشتن از نزديكى داردانوس ، « 8 » به آبيدوس رسيد .\r\n\r\nقسمت سوم عبور لشكر ايران از هلس‌پونت ، وقايع بعد تا جنگ ترموپيل\r\n\r\nصحبت شاه با اردوان سان لشكرها\r\nدر كنار هلّس‌پونت خشيارشا خواست قشون خود را سان بيند . به حكم او اهالى محل قبلا روى تپه تختى از مرمر سفيد ساخته بودند . شاه بر آن قرار گرفته قشون برّى و بحرى\r\n\r\n\r\n","description":"","footnote":"\r\n( 1 ) -  Adramyttie . \r\n( 2 ) -  Pelasges . \r\n( 3 ) -  Ida . \r\n( 4 ) -  Troade . \r\n( 5 ) -  Scamandre . \r\n( 6 ) -  Pergame . \r\n( 7 ) -  Troie . \r\n( 8 ) -  Dardanus . \r\n","page_name":" 723 ","page_number":741},
  {"content":"\r\n\r\nرا تماشا كرد . بعد خواست ، كه جنگ دريائى را تماشا كند و جنگى شد ، كه فينيقيهاى صيدا غلبه يافتند و خشيارشا از قشون خود و جدال دريائى راضى ماند .\r\nهرودوت گويد : وقتى كه خشيارشا ديد تمام سطح هلّس‌پونت را كشتيها فرو گرفته و هر دو طرف ساحل آن پر است از مردان جنگى ، خود را سعادت‌مند دانست ، ولى ، پس از آن اشگ از چشمانش سرازير شد . اردوان ملتفت شده چنين گفت : شاها ، جهت آن شادى و اين اشگها چيست ؟ خشيارشا جواب داد : محزون هستم از اينكه مىبينم عمر انسان چقدر كوتاه است و صد سال ديگر از اين سپاهيان يك نفر باقى نخواهد بود . اردوان گفت : ما در زندگانى به چيزى برميخوريم ، كه از اين فكر تو دردناك‌تر است ، زيرا ، با وجود كوتاهى عمر انسان ، يكنفر سعادت‌مند در ميان اين انبوه لشكر يا خارج از آن نيست ، كه بالاخره مرگ نخواهد . بدبختىها و امراض مولم كارى ميكنند ، كه اين عمر به اين كوتاهى هم به نظر ما دراز ميآيد . بنا بر اين مرگ براى ما پناه‌گاهى از تحملات طاقت‌فرسا است . خدا در ابتدا لذّت وجود را بما مىچشاند و بعد بر آن حسد ميبرد « 1 » . خشيارشا گفت : اردوان ، هرچند آنچه گفتى راست است ، ولى بهتر است از عمر انسان حرف نزنيم ، چه در موقع خوش‌بختى نبايد بدبختىها را بخاطر آورد . بهتر است به من بگوئى ، كه اگر آن روح براى تو ظاهر نشده بود ، آيا عقيده‌ات راجع بجنگ با يونانىها همان ميبود يا تغيير مىيافت . بطور بتّى جواب بده . اردوان گفت : شاها ، خدا كند ، كه تعبير خواب چنان باشد ، كه ما هر دو خواهان آنيم . باوجوداين اكنون هم من متوحّش ميشوم ، وقتى كه چيزهاى زياد بخاطر آورده مىبينم ، كه تو دو دشمن خطرناك دارى . خشيارشا جواب داد : اردوان ، تو چه عجيب بشرى هستى ، آن دو خطر چيست ؟ آيا قشون برّى ما از قشون يونانيها كمتر است ، يا بحرّيه يونان بر بحرّيهء ما فزونى دارد ؟ اگر تصوّر ميكنى ، كه قواء ما كم است ، ميتوان در مدّت كمى قواى جديدى جمع كرد . اردوان گفت : شاها ، هيچ عاقلى قواى برّى و\r\n\r\n\r\n","description":"","footnote":"\r\n( 1 ) - اين نظر يونانيها بود در باب خدايانشان . هرودوت در موارد زياد از نظر يونانيها حرف مىزند و خدايان يونانى را حسود ميخواند .\r\n","page_name":" 724 ","page_number":742},
  {"content":"\r\n\r\nبحرى ما را كم نميداند و ، اگر قواى جديدى جمع ميكردى ، آن دو دشمن ، كه درنظر من‌اند ، خطرناك‌تر ميشدند . اين دو دشمن خشگى و دريا است . اولا به نظر من چنين ميآيد ، كه اين دريا در هيچ‌جا بندرى بزرگ ندارد ، كه در موقع طوفان پناه‌گاه بحرّيهء تو گرديده كشتىها را از خرابى ايمن دارد . با صرف‌نظر از اينكه يك بندر كافى نيست و براى چنين قشون‌كشى بنادر زياد در طول سواحلى ، كه مىپيمائى ، لازم است . چنين بندرهائى نيست و بخاطر آر ، كه حوادث انسان را اداره مىكند ، نه انسان حوادث را . چون يكى از دشمنان را ناميدم ، دشمن ديگر را هم مىنامم .\r\nخشگى دشمن ديگر تو است ، زيرا اگر هم اين راه را بىمانع پيمودى ، باز هرقدر پيشتر روى اين دشمن قوىتر خواهد گرديد . خير كامل براى انسان وجود ندارد .\r\nبنابراين ، اگر هم بموانعى برنخورى ، باز زمين براى تو گرسنگى تهيه خواهد كرد و هرقدر پيش‌تر روى ، خطر آن بيشتر خواهد بود . مرد واقعى آن است ، كه هنگام گرفتن تصميم ترسو باشد و تمام اتفاقات را در ترازوى عقل بكشد ، ولى در حين اجرا دلير .\r\nخشيارشا چنين جواب داد : اردوان ، فكر تو صحيح است ، ولى تمام چيزها را نميتوان بيك اندازه درنظر گرفت . اگر بنا باشد ، كه در هر مورد هرگونه اتفاق ممكن را درنظر گيرى ، هيچگاه نخواهى توانست كارى انجام دهى . بهر كار اقدام كردن و نصف بليّات را تحمّل كردن به از آن است ، كه شخص از هر اتّفاقى بترسد و نخواهد بليه‌اى را تحمل كند . از اين نكته گذشته ، اگر تو با هر چيز كه ميگويند ، ضدّيت كنى ، ممكن است ، كه مانند حريفت در اشتباه افتى و نتيجهء هر دو يكى است . بالاخره آيا انسان چيزى را بتحقيق ميداند ؟ تصوّر ميكنم ، كه نميداند . اشخاصى ، كه تصميم بر عمل مىكنند ، غالبا موفق ميگردند و به عكس اشخاصى ، كه همه چيز را مىسنجند ، كندند و ندرتا بهره‌مند . تو خودت مىبينى ، كه قويشوكتى پارس تا چه اندازه است .\r\nاگر اسلاف من همه اشخاصى مانند تو بودند ، يا خودشان چنين نبودند ، ولى مستشارانى مانند تو داشتند ، پارس هيچگاه اين قويشوكتى را به خود نميديد . آنها رو بخطرات رفتند و دولت را به اين اندازه قوى كردند . بهره‌مندىهاى بزرگ\r\n\r\n","description":"","footnote":"","page_name":" 725 ","page_number":743},
  {"content":"\r\n\r\n( 29 ) - تخت‌جمشيد ، نقش‌هاى برجستهء چهارچوب طالار صد ستون ( فلاندن و كست ، ايران قديم ، گراور 155 )\r\nبا خطرات بزرگ بدست ميآيد .\r\nبراى رقابت با نياگان خودمان در بهترين موسم سال به راه افتاده‌ايم . اروپا را مطيع كرده بخانهء خود برميگرديم ، بىآنكه به گرسنگى يا بيك بليهء ديگر دوچار شويم . اوّلا خودمان آذوقهء فراوان داريم ، ثانيا نان از مردمانى بدست آريم ، كه از مملكت آنها ميگذريم ، زيرا ما با ملّتى زارع طرفيم ، نه با مردمى صحرا كرد . اردوان باز در جواب چنين گفت : شاها ، اگرچه حكم تو اين است ، كه ما از هيچ چيز نترسيم ، باز نصيحت مرا بپذير . وقتى كه صحبت از مسئلهء مهمى است ، مقتضى است شخص زياد حرف بزند .\r\nكوروش پسر كبوجيه تمام ينيانها را باستثناى اهالى آتن مطيع كرد . من پيشنهاد ميكنم ، كه ينيانها را بر ضدّ نياگانشان برنينگيزى ، بىآنها هم ما توانيم بر دشمن غلبه يابيم .\r\n\r\n","description":"","footnote":"","page_name":" 726 ","page_number":744},
  {"content":"\r\n\r\nاگر ينيانها با تو آيند ، يكى از دو امر واقع خواهد شد : ظلم بزرگى را مرتكب شده مملكت مادرى را برده خواهند كرد ، يا موافق حقّ رفتار كرده آزادى آن را خواهند خواست . در صورت اوّل فايدهء بزرگى براى ما نخواهند داشت و در مورد دوّم مىتوانند زحمتى بزرگ براى قشون تو تهيه كنند . اين مثل قديمى را بخاطر آر ، كه گفته‌اند « آغاز و فرجام كار را باهم نميتوان ديد » . خشيارشا گفت اردوان اين عقيدهء آخرى تو از تمام عقايدت سخيف‌تر است . دلايل زيادى صداقت ينيانها را نسبت بما ثابت مىكند . خودت و آنهائيكه با داريوش بمملكت سكاها رفته بوديد ، ميتوانيد اين نكته را تأييد كنيد ، چه نجات داريوش و تمام قشون او در دست ينيانها بود و آنها خطايا خيانتى نكردند و ، علاوه بر آن ، حالا زنان و كودكانشان را در مملكت ما گذارده ميروند . با اين حال معقول نيست ، خيانتى كنند . بنابراين مترس ، راحت باش و به خانه و مملكت من سرپرستى كن . از تمام پارسيها تنها به تو مملكت خود را ميسپارم . پس از آن خشيارشا اردوان را به شوش فرستاد و بزرگان پارسى را خواسته چنين گفت : شما را خواستم ، تا بگويم ، كه بايد در اين جنگ دلير باشيد و فتوحات سابق ما را ، كه نامى و بزرگ بود ، لكّه‌دار نكنيد . هركدام از ما بايد جدّ كنيم ، زيرا كارى ، كه در پيش داريم ، نعمتى است براى همه . تاكيد ميكنم ، كه در اين جنگ تمام مساعى خود را به كار ببريد ، چه ما با مردمى مىجنگيم ، كه دلير است و ، اگر بر او غلبه كرديم ، ديگر لشكرى نخواهد بود ، كه با ما بجنگد . بس خدائى را ، كه حافظ پارسىها است ، نيايش كنيم و بگذريم .\r\n\r\nعبور از بوغاز داردانل\r\nپس از آن بامر شاه عبور از داردانل شروع شد و هرودوت آن را چنين توصيف كرده ( كتاب هفتم ، بند 54 - 56 ) : در آن روز پارسىها بتداركات عبور از هلّس‌پونت مشغول بودند .\r\nروز ديگر در انتظار طلوع آفتاب روى پلها عطريات بسوختند و راه را با شاخه‌هاى مورت گستردند . در طليعهء خورشيد خشيارشا مقدارى شراب در ظرفى از زر به دريا ريخت و آفتاب را نيايش كرده از آن خواستار شد ، سانحه‌اى پيش نيايد ، كه مانع\r\n\r\n","description":"","footnote":"","page_name":" 727 ","page_number":745},
  {"content":"\r\n\r\nاز جهانگيرى او در اروپا گردد . خشيارشا پس از آن يك جام و يك صراحى زرّين و يك قبضه شمشير پارسى ، كه به زبان مزبور آكىنانس « 1 » نامند ، به هلّس‌پونت انداخت .\r\nنمىتوان گفت ، كه با افكندن اين اشياء خشيارشا ميخواست هدايائى بآفتاب نثار كند ، يا از تنبيه دريا پشيمان شده ميخواست نيازى به او بدهد . پس از اين مراسم ، پارسىها بعبور شروع كردند . از يكى از پلها پياده و سواره نظام ميگذشت و از ديگرى ، كه به طرف درياى اژه ( بحر الجزائر ) بود ، چارپايان بارى و خدمه عبور مىكردند .\r\nمقدّم بر همهء عابرين ده هزار نفر پارسى بودند ، كه بالتمام تاج گل‌هائى بر سر داشتند .\r\nاز عقب آنها لشكرى مركب از مردمان مختلف عبور كرد . اين‌ها روز اوّل گذشتند .\r\nروز ديگر اوّل سوارها و جنگىهائى گذشتند ، كه نيزه‌هاشان را پائين گرفته بودند .\r\nافراد اين قسمت هم تاج گل بر سر داشتند . بعد اسبهاى مقدّس و گردونه مقدّس حركت كردند ، پس از آن خشيارشا و هزار نفر سوار و بعد از آن‌ها ساير قسمت‌هاى قشون . در همين حين كشتىها هم به طرف ساحل مقابل روانه شدند . بيك روايت خشيارشا بعد از همه عبور كرد . در مدت هفت شبانه روز لاينقطع لشكر پارس از ترس ضربت شلاقها باروپا ميگذشت و گويند ، كه بعد از عبور خشيارشا يكى از اهالى هلّس‌پونت گفت : « اى زوس ( يعنى اى خداى بزرگ ) چرا تو به شكل پارسى درآمده و خود را خشيارشا ناميده‌اى ؟ چرا براى اضمحلال يونان اينهمه مردمان را دنبال خود ميبرى ؟ تو بىآنها هم ميتوانستى اين كار بكنى » .\r\n\r\nمعجزه‌هاى هرودوت\r\nاين مورّخ گويد ( كتاب هفتم ، بند 56 - 100 ) پس از عبور تمام قشون و قبل از حركت آن از هلّس‌پونت معجزهء بزرگى روى داد ، ولى خشيارشا اعتنائى به آن نكرد ، و حال آنكه تعبير آن آسان بود . توضيح آنكه ماديانى خرگوشى زائيد . معناى اين معجزه اين بود ، كه خشيارشا لشكرى بيونان با جلال و حشمت ميبرد و در موقع مراجعت در همين‌جا با فرار جان خود را از خطر خواهد رهانيد ( معلوم است ، كه اين گفته افسانه‌ايست ، كه بعد از جنگ ساخته‌اند و هرودوت آن را باور داشته . موارد اين نوع نوشته‌هاى\r\n\r\n\r\n","description":"","footnote":"\r\n( 1 ) -  Acinanes ( Akinanes ) . \r\n","page_name":" 728 ","page_number":746},
  {"content":"\r\n\r\nهرودوت ، كه از نظر مذهبى يونانيها گفته شده ، زياد است . م . ) . زمانيكه او در سارد بود معجزهء ديگرى رويداد و قاطرى كره قاطرى زائيد ، كه نر و هم ماده بود و آلت رجوليّت بالاى آلت انوثيّت داشت . خشيارشا به هيچ كدام از اين معجزه‌ها متوجّه نشده ارادهء خود را دنبال كرد ( معلوم است ، كه اين گفته هم از افسانه‌هاى بعد از جنگ است ) بحرّيه از هلّس‌پونت بيرون آمده به طرف مقابل خط سير قشون برّى رفت . توضيح آنكه به طرف مغرب حركت كرده دماغهء سارپ‌دن « 1 » را مقصد خود قرار داد . حكم شده بود ، كه بحرّيه در اينجا بايستد . قشون برّى به طرف مشرق يعنى خرسونس رفته از وسط شهرى موسوم به آگ‌را « 2 » گذشت و بعد خليج‌سياه و رود سياه را دور زد . آب اينرود براى احتياجات قشونى كفايت نكرد ( باز اغراق است . م . ) . بعد قشون به طرف مغرب رفته به دريسك « 3 » درآمد . دريسك در ساحل تراكيّه واقع و جلگه‌اى است ، كه داراى رود بزرگى مىباشد و آن را هبر « 4 » نامند . در اين جلگه قلعه‌اى است موسوم به دريسك و از زمان قشون‌كشى داريوش بمملكت سكاها داراى ساخلو ايرانى است . اينجا را خشيارشا براى شمردن نفرات قشون خود مناسب ديد . بحرّيه هم به اين محل رسيد و خشيارشا امر كرد ، كه كشتىها را بساحل كشيده در اينجا استراحت كنند .\r\n\r\nعدّهء نفرات لشكر\r\nهرودوت گويد ( كتاب 7 ، بند 60 ) : « در اينجا خشيارشا باحصائيه پرداخت . نميتوانم بگويم ، كه هركدام از مردمان چقدر سپاهى داده بود ، زيرا كسى اطلاعى در اين باب ندارد . باوجوداين عدّهء قشون برّى بيك ميليون و هفتصد هزار نفر ميرسيد . شمردن سپاهيان چنين بود ، كه بدوا ده هزار نفر را در يك جا جمع كرده افراد را حتىالمقدور به يكديگر نزديك داشتند و بعد دور اين ده هزار نفر خطّى كشيدند . پس از آن اين عدّه را از محيط بيرون كرده ديوارى روى خط ساختند . بلندى ديوار بحدّى بود ، كه بناف يك نفر سپاهى ميرسيد . وقتى كه اين محوطه آماده شد ، سپاهيان را گروه گروه در آن داخل و از آن خارج كردند ، تا انكه تمام سپاهيان از محوطه گذشتند و عدّهء نفرات\r\n\r\n\r\n","description":"","footnote":"\r\n( 1 ) -  Sarpedon . \r\n( 2 ) -  Agora . \r\n( 3 ) -  Dorisque . \r\n( 4 ) -  l'Hebre . \r\n","page_name":" 729 ","page_number":747},
  {"content":"\r\n\r\nلشكر معلوم گرديد .\r\n\r\nشرح لباس و اسلحهء ملل\r\nپس از شمارهء نفرات ، جنگىها را نظر بقوميّت آنها بگروه‌هائى تقسيم كردند و ترتيب چنين بود : 1 - پارسىها اين لباس و اسلحه را داشتند : كلاهى نمدين ، كه خوب ماليده بودند و آن را تيار « 1 » مىگفتند ، بر سر . قبائى آستين‌دار رنگارنگ ، در بر . زرهى ، كه حلقه‌هاى آهنين آن بفلس‌هاى ماهى شباهت داشت ، بر تن . شلوارى كه ساقها را مىپوشيد ، در پا . سپرى از تركهء بيد بافته و در زير آن تركشى آويخته ( هرودوت گويد ، كه اين سپرها را گرهس « 2 » مىگفتند . م . ) زوبين‌هائى كوتاه و كمانى بلند .\r\nتيرهائى از نى داشتند و قمه‌اى كوتاه از طرف راست بكمربند بسته بودند . سپاهيان پارسى را اتانس پدر آمس‌تريس « 3 » زن خشيارشا فرمان ميداد .\r\nبعد هرودوت نژاد پارسيها را بنابر افسانه‌هاى يونانى چنين معيّن مىكند ( همان‌جا ) : « پارسيها را در عهد قديم يونانيها كفن « 4 » مىناميدند ، ولى همسايگان پارسىها آنها را آرتيان « 5 » مىگفتند و پارسىها نيز خود را چنين مىخواندند .\r\nپرسه « 6 » پسر زوس ( رب النوع بزرگ يونانيها ) از دانائه « 7 » بود . او نزد كفه « 8 » پسر بلوس « 9 » رفت و دختر وى آندرومد « 10 » را گرفت . از اين دختر پسرى به دنيا آمد پرسس نام « 11 » ، كه در نزد كفه بماند . بعد ، چون كفه اولاد ذكور نداشت ، تمام ملت را باسم ( پرسس ) پرس ( پارسى ) ناميدند ( از اين افسانه معلوم مىشود ، كه يونانيهاى قديم پارسيها را از نژاد يونانى و آسورى ميدانستند ، چه زوس خداى بزرگ يونانى بود و دانائه بعقيدهء يونانيها دختر آكرىسيوس « 12 » پادشاه آرگس و زن زوس . بلوس و نينوس « 13 » هم نياگان داستانى آسوريها بودند . اين افسانه حاكى از حقيقتى است ، كه قرابت نژادى پارسيها با يونانيها است ، چه هر دو از مردمان هند و اروپائى هستند . راجع به بلوس ، يعنى بقرابت نژادى پارسيها از طرف مادر با آسوريها ، بايد درنظر داشت ، كه بعض محققين به اين عقيده‌اند ،\r\n\r\n\r\n","description":"","footnote":"\r\n( 1 ) -  Tiare . \r\n( 2 ) -  Gerrhes . \r\n( 3 ) -  Amestris . \r\n( 4 ) -  Cephenes . \r\n( 5 ) -  Arteens . \r\n( 6 ) -  Persee . \r\n( 7 ) -  Danae . \r\n( 8 ) -  Cephee . \r\n( 9 ) -  Belus . \r\n( 10 ) -  Andromede . \r\n( 11 ) -  Perses . \r\n( 12 ) -  Acrisius . \r\n( 13 ) -  Ninus  پدر نينوس .\r\n","page_name":" 730 ","page_number":748},
  {"content":"\r\n\r\nكه مردمان هند و اروپائى و سامى در عهدى ، كه معلوم نيست كى بوده ، از يك منشاء بشمار مىرفتند . بنابراين حكايتى را ، كه هرودوت از قول يونانيهاى قديم ذكر كرده ، اگرچه افسانه است ، ولى تا يكدرجه حاكى از حقيقتى است . امّا اينكه هرودوت گويد ، پارسيها را همسايگان آنها آرتيانى ميناميدند ، اين لفظ شايد مصحّف آريانى باشد . كليّة بايد اين افسانه‌ها را بخاطر داشت ، زيرا ، چنان كه در جاى خود بيايد ، گاهى پارسىها در روابطشان با يونانىها از اين افسانه‌ها استفاده مىكردند . م . ) . 2 - ماديها اسلحه‌شان مانند پارسيها بود ، چه اسلحه‌اى ، كه شكلش را بيان كرديم در واقع اسلحه مادى است نه پارسى ( بنابراين ، اطلاعى كه هرودوت از لباس مادى ميدهد ، مهمّ است ، زيرا ساير مورّخين لباس مادى را با اين تفصيل توصيف نكرده‌اند . م . ) . فرمانده ماديها تيگران هخامنشى بود ، ماديها را در عهد قديم همه آريانى ميناميدند و فقط ، پس از آنكه م‌د « 1 » كلخيدى از آتن نزد آنها رفت ، ماديها را به اين اسم ناميدند . چنين گويند ماديها دربارهء خودشان ( كلخيد ولايتى بود در قسمت غربى قفقازيه در كنار درياى سياه ، لازستان قرون بعد . م‌د موافق افسانه‌هاى يونانى دختر يكى از پادشاهان كلخيد و جادوگر بود . وقتى كه يونانيها در جستجوى پشم زرّين به كلخيد رفتند ، اين ساحره با ژازن « 2 » سركردهء يونانيها مربوط شد و بواسطه سحر او يونانيها بهره‌مند گرديدند . بعد م‌د با ژازن به يونان رفته در آنجا كارهاى محير العقول انجام داد . سپس ، چون شوهرش او را ترك كرد ، اين زن از راه انتقام اطفال خود را سر بريد و پس از آن به آتن رفته زن پادشاه آن ، اژه « 3 » گرديد و از او پسرى آورد مد « 4 » نام . در اواخر عمر خود م‌د به كلخيد برگشته بروايتى پسر خود مد را بتخت اين مملكت نشاند و پس از اين ماديها خود را چنين ناميدند . اين حكايت ، اگرچه افسانه است ، ولى ممكن است كه حاكى از حقيقتى باشد ، يعنى از اينكه ماديها از طرف قفقازيه و كلخيد بايران آمده‌اند و بعلاوه قرابت نژادى ، يعنى هند و اروپائى را ، با يونانيها مىرساند . م . ) . 3 - كيس‌سىها اسلحه‌شان\r\n\r\n\r\n","description":"","footnote":"\r\n( 1 ) -  Medee . \r\n( 2 ) -  Jason . \r\n( 3 ) -  Egee . \r\n( 4 ) -  Mede . \r\n","page_name":" 731 ","page_number":749},
  {"content":"\r\n\r\nمانند پارسيها بود ، ولى بجاى تيار ( كلاه نمدى ) ميتر « 1 » بر سر داشتند ( ميتر كلاهى بود دراز و نوك‌تيز ) فرمانده كيس‌سىها آنافس پسر اتانس بود . ( از كيس‌سىها يا كاسّىها بالاتر مكرّر ذكرى شده . م . ) . هيركانيها ( گرگانىها ) اسلحه‌شان همان اسلحهء پارسيها بود و فرماندهء آنها مگاپان « 2 » نام داشت . او بعدها والى بابل گرديد .\r\n4 - آسوريها خودى بر سر داشتند . اين كلاه خود را از سيم‌هاى مسين به طرز غريبى ، كه نميتوان بيان كرد ، بافته بودند . سپرها و نيزه‌ها و قمه‌هاى آنها شبيه اين چيزهاى مصرى بود . علاوه بر اين اسلحه ، گرزى داشتند ، كه ميخهاى زياد به آن كوبيده بودند . لباس اينها جوشنى است از كتان بافته . آسوريها را يونانيها سريانى نامند ، اسم آسورى را مردمان غير يونانى به آنها داده‌اند . 5 - كلدانيها هم جزو آسوريها بودند . فرماندهء هردو اتاسپس « 3 » پسر آرتاخه « 4 » بود . 6 - كلاه خود باختريها خيلى شبيه كلاه خود پارسيها است . كمان آنها موافق عادات باخترى از نى است و پيكان آنها كوتاه . 7 - ساك‌ها ، كه سكيث‌اند ( يعنى سكاها هستند ) كلاههاى نمدين نوك‌تيز دارند ، كه راست مىايستد . اينها شلوارى در پا و اسلحه‌اى از كمان بومى و قمهء كوتاه و تبرزينى داشتند ، كه موسوم به ساگاريس « 5 » است ( مقصود هرودوت تبريك دمه است . م . ) . اگرچه اينها سكيث‌هاى آميرگه « 6 » ميباشند ، ولى آنها را ساك « 7 » نامند ، چه پارسيها كليهء سكيث‌ها را ساك گويند ( اين‌جاى كتاب هرودوت مؤيد كتيبه نقش رستم داريوش است و شاه مزبور اينها را سك ( هوم‌ورك ) نويسانده و آميرگه‌يا ، چنان كه يونانيها تلفظ ميكردند آمورگه ، يونانى شدهء همين اسم است .\r\nمساكن اين سكاها را بعض محققين در ماوراء سيحون ميدانند و برخى در اين طرف رود مزبور ( رجوع شود بنقشهء دولت هخامنشى ) . فرماندهء باختريها و ساك‌ها هيستاسب « 8 » پسر داريوش از آتس‌سا دختر كوروش بود . 8 - هنديها لباسى داشتند از پنبه ، تيروكمانى از نى و تيرهايشان بآهن نوك‌تيز منتهى ميشد . رئيس آنها فرنازاتر « 9 »\r\n\r\n\r\n","description":"","footnote":"\r\n( 1 ) -  Mitre . \r\n( 2 ) -  Megapane . \r\n( 3 ) -  Otaspes . \r\n( 4 ) -  Artachee . \r\n( 5 ) -  Sagaris . \r\n( 6 ) -  Amyrgiens .  بايد درنظر داشت ، كه فرانسويها ( ك ) يونانى را به  C  و ( گ ) را به ( ژ ) مبدّل كرده‌اند .\r\n( 7 ) -  Sakes ( Saces ) . \r\n( 8 ) -  Histaspes . \r\n( 9 ) -  Pharnazatres . \r\n","page_name":" 732 ","page_number":750},
  {"content":"\r\n\r\nپسر ارته‌بات « 1 » بود . 9 - آريانيها ( يعنى هراتيها ) كمانهاى مادى داشتند و اسلحهء ديگر آنها باخترى بود . رئيس آنها را سىسام‌نس « 2 » پسر هىدارنس ميناميدند .\r\n10 - اسلحهء پارتيها ، خوارزميها ، سغديها ، گنداريها و دادىكس « 3 » ها در موقع جنگ مانند اسلحهء باختريها بود . فرماندهء پارتيها و خوارزميها آرتاباز پسر فرناس « 4 » بود ، رئيس سغديها آزانس « 5 » پسر آرته و سرهنگ گنداريها و دادىكس‌ها آرتىفيوس پسر اردوان . راجع به دادىكس‌ها ، ظنّ قوى ميرود ، كه اينها تاجيكهاى قرون بعد بودند ، كه در بخارا و حدود آن سكنى دارند . 15 - كسپيان ارخالقى داشتند از پوست بز ، تيروكمانى از نى و قمه‌اى . رئيس آنها آرى مرد « 6 » برادر آرتىفيوس بود .\r\n16 - سرنگىها ( يعنى سيستانىها ) لباسهاى رنگين در بر داشتند . كفش آنها به شكل نيم‌چكمه بود و به زانو ميرسيد . كمان و زوبين آنها مانند اين اسلحهء ماديها است .\r\nرئيس اينها فرن‌دات « 7 » پسر مگابيز ( بغابوخش ) بود . 17 - پاكتيك‌ها « 8 » نيز لباسى داشتند از پوست بز ، كمان‌ها و قمه‌هاى آنان به شكل بومى بود ( اين مردم را باپختوها يعنى با سكنهء قسمت غربى افغانستان تطبيق كنند . م . ) . فرمانده اينها را آرتينت « 9 » ، پسر ايثامتر « 10 » مىناميدند . 18 - 20 ، اوتيان و ميكيان و پاريكانيان « 11 » ( بنقشهء دولت هخامنشى رجوع شود ) مانند پاكتيك‌ها مسلح بودند . رئيس اينها و ميكيانها آرسامن « 12 » پسر داريوش بود و رئيس پاريكانيان سيروميتر « 13 » پسر اباز « 14 » .\r\n21 - اعراب عبائى داشتند ، كه روى آن كمربندى بسته بودند . كمانهاى دراز آنان از شانهء راست آويخته و به طرف چپ كشيده بود . ( مترجم ديگر هرودوت اين جمله را طور ديگر ترجمه كرده : اعراب جامه‌اى داشتند گشاد و دامنها را بكمر زده\r\n\r\n\r\n","description":"","footnote":"\r\n( 1 ) -  Artabate . \r\n( 2 ) -  Sisamnes . \r\n( 3 ) -  Dadices ( Dadikes )  دادىكس در اصل داديك بوده ، اس يونانى است بنابراين بعضى اين مردم را با تاجيك‌ها ، كه در بخارا سكنى دارند ، تطبيق كرده‌اند ، زيرا در زبان يونانى مخرج جيم نيست ) .\r\n( 4 ) -  Pharnace . \r\n( 5 ) -  Azanes . \r\n( 6 ) -  Ariomarde . \r\n( 7 ) -  Phrendate . \r\n( 8 ) -  Pactyces . \r\n( 9 ) -  Artynte . \r\n( 10 ) -  Ithamatre . \r\n( 11 ) -  Utiens , Myciens , Paricanie \r\n( 12 ) -  Arsamenes . \r\n( 13 ) -  Siromitre . \r\n( 14 ) -  Oebase . \r\n","page_name":" 733 ","page_number":751},
  {"content":"\r\n\r\nبودند ، كمانهاى دراز آنان بهر دو طرف كشيده بود . م . ) « 1 » . 22 - حبشىها لباسى داشتند از پوست پلنك و شير ، كمانهائى از شاخه‌هاى درخت خرما ، كه لااقل چهار ذراع طول آن بود و تيرهاى بلندى از نى ، كه در نوك آن بجاى آهن سنگ‌ريزهء تيزى ، يعنى سنگى كه با آن مهرشان را هم ميكنند ، به كار برده بودند ( اين سنگ را اكنون سنباده گويند . م . ) بعلاوهء اين اسلحه زوبين‌هائى داشتند ، كه بشاخ تيز شدهء غزال منتهى مىشد و گرزى ، كه به آن ميخهاى زياد كوبيده بودند . اينها ، وقتى كه بجنگ ميروند ، قبل از جدال نيمى از تن خود را گج مىمالند و نيم ديگر را ورمىين « 2 » . فرمانده اعراب و حبشيهائى ، كه بالاى مصر سكنى دارند ارسام پسر داريوش از آرتيس‌تن دختر كوروش بود . داريوش اين زن خود را بيش از ساير زنانش دوست ميداشت ، چنان كه بامر او صورت اينزن را از طلا ساختند . 23 - حبشيهاى شرقى با هنديها خدمت ميكردند .\r\nظاهرا بين حبشىهاى شرقى و غربى تفاوتى نبود ، مگر از حيث زبان و موها .\r\nحبشيهاى شرقى موهايشان راست است ، ولى موهاى حبشيهاى ليبيائى ( يعنى افريقائى ) بيش از موهاى ساير مردمان پيچ خورده . حبشىهاى آسيائى تقريبا مانند هنديها مسلّح بودند و بر سر پوستى داشتند ، كه از پيشانى اسب با گوشها و يال او كنده بودند .\r\nگوشهاى اسب راست ميايستد و يال اسب جاى پر كلاه را ميگيرد . بجاى سپر ، براى دفاع ، پوست درنا به كار ميبردند ( اين نوشتهء هرودوت صريحا دلالت مىكند بر اينكه سواحل خليج درياى عمّان ، مثلا مكران از حبشىها مسكون بوده ) . 24 - اهالى ليبيا لباسى از پوست داشتند و نيزه‌هائى ، كه انتهاى آن را سوزانيده بودند . رئيس آنها ماساگس « 3 » پسر اآريز « 4 » بود . 25 - پافلاگونيها ( در آسياى صغير ) خودهائى داشتند ، كه بافته بودند . اين‌ها بسپرهاى كوچك و نيزه‌هاى كوتاه و نيز بزوبين و شمشير مسلح بودند . كفشهاى اين‌ها تا وسط ساق پا ميآمد . 26 - 29 ، ليگيان ، ماتيانيان ، مارياندينيان « 5 » و سريانيها مانند پافلاگونىها مسلح بودند ( مردمانى را ، كه هرودوت\r\n\r\n\r\n","description":"","footnote":"\r\n( 1 ) -  L , Humbert , Prof . au Lycee Condorcee . \r\n( 2 ) -  Vermillon  ورمىيّن تركيبى است از گوگرد و جيوه .\r\n( 3 ) -  Massages . \r\n( 4 ) -  Oarize . \r\n( 5 ) -  Lygiens , Matianiens , Mariandynens . \r\n","page_name":" 734 ","page_number":752},
  {"content":"\r\n\r\nناميده در شمال آسياى صغير يا در حوالى آذربايجان سكنى داشتند ، بنقشهء آسياى صغير و دولت هخامنشى رجوع شود . م . ) . سريانىها را پارسيها كاپادوكى نامند . رئيس پافلاگونىها و ماتيانيان دتوس « 1 » پسر مگاسيدر « 2 » بود و فرمانده مارياندينيان و اهالى ليكيّه و سريانيها گبرياس پسر داريوش از آرتيس تن دختر كوروش . 30 - اسلحهء فريگيها خيلى شبيه اسلحهء پافلاگونيها بود و تفاوت كمى با آن داشت . مقدونيها گويند ، كه فريگيها ما دامى كه در اروپا سكنى داشتند ، خود را بريگ ميناميدند و ، پس از اينكه به آسيا رفتند ، اين اسم را تغيير داده خود را فريگى خواندند .\r\n( بريگ‌ها چنان كه گذشت در تراكيّه سكنى داشتند . م . ) . ارامنه ، كه از مهاجرين فريگى ميباشند ، مانند آنها مسلح بودند ، رئيس هر دو مردم ارتخم « 3 » داماد داريوش بود ( مقصود هرودوت از « مهاجرين فريگى » اين است ، كه ارامنه مدتى در فريگيّه بودند و با آنها قرابت نژادى داشتند . بعدها از مساكن فريگيها كوچيده بمملكت وان يا ارارتو رفتند . م . ) . اسلحهء ليديها خيلى شبيه اسلحهء يونانىها است . در ابتداء ليديها را ( م‌ان‌يان ) « 4 » مىناميدند و بعدها در سلطنت ليدوس پسر آتيس اين مردم خود را ليدى ناميدند ( در تورية ، چنان كه گذشت ، اينها را لود ناميده‌اند ، تلفظ يونانى هم تقريبا چنين بوده . م . ) . 32 - مىسيانها « 5 » كلاه‌خودهاى بومى ، سپرهاى كوچك و زوبين‌هائى داشتند ، كه انتهاى آن را سوزانيده بودند ( يعنى سخت كرده بودند ) . اينها از مهاجرين ليدى ميباشند و چون در كوه المپ سكنى داشتند خود را المپيائى مينامند . فرماندهء ليديها و مىسيانها ارتافرن پسر ارتافرن بود ، يعنى پسر همان شخصى ، كه باداتيس به ماراتن حمله كرد .\r\n33 - تراكيهاى آسيائى پوست روباه بر سر ، قبائى در بر و از رو ردائى بلند ، گشاد و رنگارنگ داشتند . كفش آنها از پوست بچه آهو ساخته شده و ساقهاى آنها هم از اين پوست پوشيده بود . اسلحهء آنها عبارت بود از زوبين و سپرهاى سبك و خنجرهاى كوتاه . تراكىها در اروپا بودند و پس از مهاجرت بآسيا به بىثىنيان « 6 » موسوم شدند .\r\n\r\n\r\n","description":"","footnote":"\r\n( 1 ) -  Dotus . \r\n( 2 ) -  Megasidre . \r\n( 3 ) -  Artokhmes . \r\n( 4 ) -  Meoniens . \r\n( 5 ) -  Mysiens . \r\n( 6 ) -  Bithyniens . \r\n","page_name":" 735 ","page_number":753},
  {"content":"\r\n\r\nقبل از آن ، چنان كه خودشان گويند آنها را ستريمونيان « 1 » مىناميدند ، چه مساكن آنها در كنار رود ستريمون بود . بقول خودشان مردمانى موسوم به توكريانى « 2 » و مىسيانى آنها را از مساكن اصلى راندند . تراكيها را بساكس « 3 » پسر اردوان فرمان ميداد . 34 - اسلحهء خالى بيان « 4 » عبارت بود از سپرهاى كوچك ، كه از پوست خام گاو نر ( يعنى دباغى نشده ) ساخته بودند . اينها مسلح بودند به دو چماق دراز ، كه مانند چوبهاى ليكيانها بآهن تيز منتهى ميشد . اينها بر سر خودى داشتند از مفرغ با گوشها و شاخهاى گاو نر ، كه با جيقه‌اى از مفرغ ساخته شده بود . ساق‌هاى اين مردم از پارچه‌هاى سرخ رنگ پوشيده . خالى بيان جائى دارند موسوم به آره « 5 » كه اقامتگاه غيبگوى مارس است ( مارس را يونانيها خداى جنگ ميدانستند . م . ) . 35 - 37 ؛ لباس و اسلحهء كاباليان و م‌انيان و لاسونيان « 6 » مانند لباس و اسلحهء كىلىكيان بود . توصيف آن را محول به جائى ميكنم ، كه از كىلىكيان ذكرى خواهد شد . ( راجع به اين مردمان نيز بنقشهء آسياى صغير رجوع شود ، غالب اينها در شمال و شرق آسياى صغير در نزديكى درياى سياه و قفقاز سكنى داشتند . م . ) . 38 - مىليان نيزه‌هائى داشتند كوتاه و لباسى ، كه قسمت‌هاى آن با قزان قفلى وصل ميشد .\r\nبعض اينها مسلح بودند به كمانهاى لىكيانى و بر سر خودهائى از پوست داشتند .\r\nبدرس « 7 » پسر هيس‌تان « 8 » فرماندهء اين ملل بود . 39 - مسخ‌ها ( مردمى كه در گرجستان ميزيستند ) خودهاى چوبين داشتند و اسلحه‌اى از سپر و نيزهء كوتاه ، كه دستهء آن كوتاه و آهنش بلند بود . 40 - 42 ، اسلحه تىباره‌نيان و ماكرون‌ها و موسىنك‌ها « 9 » ( اينها در طرف شمال شرقى آسياى صغير ميزيستند ) مانند اسلحه مسخ‌ها بود . فرماندهء مسخ‌ها و تىباره‌نيان را آرىمرد پسر داريوش ميناميدند و مادر او پارميس « 10 » دختر سمرديس يا نوهء كوروش بود . فرماندهى ماكرون‌ها و موسىنك‌ها را ارته‌ايك‌تس « 11 » پسر خراس‌ميس « 12 » والى سس‌تس داشت . اين شهر در كنار\r\n\r\n\r\n","description":"","footnote":"\r\n( 1 ) -  Strymoniens . \r\n( 2 ) -  Teucriens . \r\n( 3 ) -  Bassaces . \r\n( 4 ) -  Chalybiens . \r\n( 5 ) -  Aree . \r\n( 6 ) -  Cabaliens , Meoniens , Lasoniens . \r\n( 7 ) -  Badres . \r\n( 8 ) -  Hystane . \r\n( 9 ) -  Thibareniens , Macrons , Mosynoeques . \r\n( 10 ) -  Parmys . \r\n( 11 ) -  Artayctes . \r\n( 12 ) -  Cherasmis . \r\n","page_name":" 736 ","page_number":754},
  {"content":"\r\n\r\nهلّس‌پونت واقع است .\r\n43 - مارها « 1 » خود هائى داشتند ، كه به عادت ولايت آنها مانند زره بافته‌اند و مسلح بودند به سپرهاى كوچكى از پوست و زوبين . 44 - اهالى كلخيد مسلح بودند به خودهاى چوبين و سپرهاى كوچك از پوست گاو نر و نيزه‌هاى كوتاه و شمشير . بر مارها و كلخيديها فرندات پسر ته‌آس‌پس رياست داشت . 45 - 46 ، آلاروديها و ساس‌پيرها مانند كلخيديها مسلح بودند و رئيس آنها ماسيستوس « 2 » پسر سروميتر بود . ( آلاروديها ، چنان كه بالاتر گفته شد از بوميهاى ارمنستان قبل از رفتن ارامنه بدان‌جا بودند ، آلارود - آرارات . ساس‌پيرها در قفقازيهء جنوبى سكنى داشتند . م . ) . 47 - اهالى جزاير درياى ارىتره ، كه شاه تبعيدشدگان را بدانجا ميفرستاد ، مانند ماديها مسلح بودند ( مقصود هرودوت از درياى ارىتره در اينجا درياى عمان است . م . ) . رئيس آنها مردونت « 3 » پسر باگه « 4 » بود ، كه در سال دوّم اين جنگ در جنگ ميكال فرماندهى داشت . اين‌ها بودند مردمانى ، كه از راه خشگى ميرفتند و پياده نظام از اينها تشكيل شده بود . فرماندهان اين ( 30 ) - تخت‌جمشيد ، حجّاريهاى برجستهء پى طالار خشيارشا ( فلاندن و كست ، ايران قديم ، گراور 95 )\r\n\r\n\r\n","description":"","footnote":"\r\n( 1 ) -  Mares  ( در حوالى كلخيد سكنى داشتند ) .\r\n( 2 ) -  Masistus . \r\n( 3 ) -  Mardonte . \r\n( 4 ) -  Bagee . \r\n","page_name":" 737 ","page_number":755},
  {"content":"\r\n\r\nمردمان اشخاصى بودند ، كه اسامىشان ذكر شد . رؤساء مزبور سپاه خود را بصف داشته جنگيها را شمردند و رؤساء قسمت‌هاى هزار نفرى و ده هزار نفرى را معين كردند . رؤساء « ده هزار نفر » رؤساء تقسيمات صد نفرى و ده نفرى را برگزيدند . بنابراين هريك از قسمتها رئيسى داشت . آنهائى را كه من ناميدم ، فرماندهان عمده بودند . فرماندهان عمده و تمام پياده نظام در تحت اوامر اين اشخاص واقع شدند :\r\n1 - مردونيوس پسر گبرياس . 2 - ترىتان‌تخم « 1 » پسر اردوان ، كه بر ضد جنگ با يونان بود . 3 - سمردمنس « 2 » پسر اتانس ايندو نفر برادرزادهء داريوش و پسر عموى خشيارشا بودند . 4 - ماسيست پسر داريوش از آتس‌سا . 5 - گرگيس « 3 » پسر آريز « 4 » . 6 - مگابيز ( بغابوخش ) پسر زوپير ( چون اين عائله يكى از خانواده‌هاى پارسى است ، كه اشخاص نامى بوجود آورده و همان اسامى مكّرر ذكر مىشود براى رفع اشتباه مينويسيم :\r\nبغابوخش ، همدست داريوش در كشتن بردياى دروغى ، پسرى داشت زوپير نام و اين شخص پسرى بغابوخش نام و او پسرى باززوپير نام ، كه جلاى وطن كرده در آتن سكنى گزيد . م . ) .\r\nاينها بودند اشخاصى ، كه آنها را تمام پياده نظام سرداران خود ميدانست ، باستثناى ده هزار نفر پارسى زبده ، كه در تحت رياست هىدارن پسر هىدارن بودند . اين سپاهيان را پارسيها جاويدان ميناميدند ، زيرا اگر كسى از جهت مرگ يا مرض از اين عدّهء خارج ميشد ، فورا بجاى او ديگرى را معين ميكردند ، چنان كه هيچگاه نه از عدّه مزبور ميكاست و نه بر آن ميافزود . از حيث لباس و شجاعت ، پارسيها بر مردمان ديگر امتياز داشتند ، اسلحهء آنها را من توصيف كردم . علاوه بر آن پارسيها داراى زينت‌هاى طلا بودند و در عقب آنها عرابه‌هاى حرم و خدمه‌اى ، كه لباس‌هاى فاخر داشتند ، حركت ميكردند . آذوقهء اينها را شترها و چهارپايان ديگر ميبردند و اينها غير از مالهائى بودند ، كه براى ساير قسمت‌هاى قشونى آذوقه ميرسانيدند . تمام اين مردمان سواره نظام دارند ، ولى تمام آنها سوار نداده بودند\r\n\r\n\r\n","description":"","footnote":"\r\n( 1 ) -  Tritantaechme . \r\n( 2 ) -  Smerdomenes . \r\n( 3 ) -  Gergis . \r\n( 4 ) -  Arize . \r\n","page_name":" 738 ","page_number":756},
  {"content":"\r\n\r\nو تنها آنهائى داده بودند ، كه اينك ذكر ميكنم : سواره نظام پارسى اسلحه‌اش مانند اسلحهء پياده پارسى بود باستثناى عدهء قليلى ، كه كلاه‌خودى از مفرغ يا آهن داشتند و اين خودها را با چكش ساخته بودند . ساگارتيها ، كه مردمى چادرنشين و از طوايف پارسى هستند و به همان زبان حرف ميزنند ، لباسشان چيزى است بين لباس پارسيها و پاكتيك‌ها . ساگارتىها هشت هزار سوار داده بودند . اينها عادت ندارند اسلحه‌اى از مفرغ يا آهن استعمال كنند و فقط خنجرى دارند و در جنگ طناب‌هائى استعمال ميكنند ، كه از چرم بافته‌اند و خيلى به آن اميدواراند ( مقصود هرودوت كمند است . م . ) . ترتيب جنگ اينها چنين است : ساگارتى ، چون بدشمن رسيد ، طناب را به طرف او مياندازد و همين كه اسب يا آدمى را گرفت ، او را به طرف خود كشيده ميكشد . ساگارتيها جزو پارسيها بودند . سوارهاى مادى و كيس‌سى هم مانند پياده‌هاى آنها مسلّح بودند . اسلحهء سواره نظام هندى نيز مانند اسلحهء پياده نظام هندى بود . اينها اسبهاى سوارى داشتند و نيز گردونه‌هاى جنگى ، كه باسب و گورخر بسته بودند . سواره نظام باخترى و كسپى مانند پياده‌هاى آنها مسلّح بودند . چنين بودند نيز اهالى ليبيا ، كه عرابه‌هاى جنگى داشتند . پاريكانيان و كاسپيرها نيز چنين بودند . اعراب شترهائى داشتند ، كه در تندروى از اسبها عقب نمىماندند . فقط اين مردمان سواره نظام داده بودند . عدّهء اسبها غير از شترها و عرابه‌ها به هشتاد هزار ميرسيد . تمام سوارها را بدسته‌جاتى تقسيم كرده بودند و هر ملّت در صف خود حركت ميكرد . اعراب در قسمت آخر بودند . شترها را در آخر جا داده بودند ، تا اسبها وحشت نكنند . سواره نظام را هرماميتر « 1 » و تىثه « 2 » ، كه هر دو پسر داتيس بودند ، فرمان ميدادند . رفيق آنها فرنوخ « 3 » بسبب مرض در سارد ماند ، چه در موقع حركت از سارد سانحه‌اى براى او روى داد ، توضيح آنكه در راه سگى از زير پاى اسب او گذشت و ، چون اسب سگ را نديد وحشت كرده روى دو پا ايستاد و فرنوخ را به زمين افكند . پس از آن خون\r\n\r\n\r\n","description":"","footnote":"\r\n( 1 ) -  Hermamithre . \r\n( 2 ) -  Tithee . \r\n( 3 ) -  Pharnuche . \r\n","page_name":" 739 ","page_number":757},
  {"content":"\r\n\r\nاز سينه اين سردار آمد و مرض او مبدّل به سل شد . خدمهء فرنوخ برحسب دستور او اسب را به جائى ، كه سوار خود را افكنده بود ، برده پى كردند . اين سانحه باعث شد ، كه فرنوخ جاى خود را در سپاه از دست داد .\r\n\r\nبحريّه\r\nعدهء كشتيهاى ترىرم ( يعنى كشتيهائى ، كه سه صف پاروزن داشت ) هزار و دويست فروند بود . كشتىهاى مزبور را اين مردمان آماده كرده بودند : « فينيقيها و سريانيهاى فلسطين سيصد فروند . سپاهيان كشتىها اين اسلحه را داشتند : خودى مانند خود يونانيها بر سر و جوشنى از كتان بر تن ، زوبين و نيز سپرهائى ، كه كنار آن آهنين نبود . فينيقيها گويند ، كه در ابتدا مساكن آنها در كنار درياى ارىتره بود ( مقصود خليج‌پارس است . م . ) ولى بعد بسوريه مهاجرت كردند . اين قسمت سوريّه با صفحاتى ، كه تا مصر امتداد دارد ، موسوم به فلسطين است . مصريها دويست فروند كشتى داده بودند . جنگىهاى مصر خودهائى داشتند ، كه از نى بافته بودند ، سپرهاى محدّب آنها كنارهاى منى از آهن داشت ، به نيزه‌اى براى جنگ دريائى و تبرى بزرگ مسلح بودند و اغلب آنها جوشن و شمشيرهاى بلند داشتند . اهالى قبرس يكصد و پنجاه فروند آماده كرده بودند و سلاح آنها چنين بود : پادشاهان اين جزيره ميترى بر سر و تبعهء آنها قبائى بر تن داشتند و كليّة از حيث لباس شبيه يونانيها بودند . سكنهء قبرس از مردمان مختلف تركيب شده . بعضى از سالامين و آتن بدين‌جا آمده‌اند ( يعنى ينيانى بودند . م . ) برخى از آركادى « 1 » ، عده‌اى از كيت‌نس « 2 » و بالاخره گروهى از فينيقيّه و جمعى از حبشه . خود قبرسيها چنين گويند . اهالى كىليكيّه يكصد كشتى داده بودند .\r\nاينها خودهائى داشتند بومى ، سپرهائى از چرم گاو و لباسى از پشم . هر سپاهى دو زوبين داشت و نيز شمشيرى شبيه شمشير مصرى . در ابتداء كىليكيها را هىپاخيان « 3 » ميناميدند ، ولى از زمان سلطنت كىليكس « 4 » پسر آگ‌نر « 5 » اين مردم\r\n\r\n\r\n","description":"","footnote":"\r\n( 1 ) - آركادى ، كوهستانى بود در قسمت مركزى پلوپونس يونان و اهالى آن بشبانى اشتغال داشتند .\r\n( 2 ) -  Cythnos  ( جزيره‌اى از جزاير سيكلاد يونانى ، كه خوبى پنيرش را پلين ستوده ) .\r\n( 3 ) -  Hypacheens . \r\n( 4 ) -  Cilix . \r\n( 5 ) -  Agenor . \r\n","page_name":" 740 ","page_number":758},
  {"content":"\r\n\r\nموسوم به كىليكيها شدند . پام‌فيليان سى كشتى داده بودند و اسلحه‌شان مانند اسلحهء يونانى بود . نياكان اينها اشخاصى بودند ، كه از ترووا بپراكندند و در آنجا در تحت رياست آم‌فىلخوس « 1 » و كالخاس « 2 » بودند . اهالى ليكيّه پنجاه كشتى آماده كرده بودند . سپاهيان آنان جوشن داشتند ، كمانشان از چوب و تيرهايشان از نى و بىپر بود . اين‌ها بزوبين مسلح بودند و بر سر كلاهى داشتند ، كه دور آن با پرهائى آراسته و از شانه‌هاى جنگىها پوست بز آويخته بود . اسلحهء اينها با خنجرى كوتاه و داسى تكميل ميشد . ليكيها اصلا از جزيرهء كريت ميباشند و سابقا اينها را ترميل « 3 » مىناميدند . اسم كنونى آنها از ليك پسر پانديون « 4 » آتنى است . دريانهاى آسيائى سى كشتى داده بودند . اينها اصلا از پلوپونس هستند و اسلحه‌شان مانند اسلحهء يونانى است . كاريانها هفتاد كشتى آماده كردند . اسلحه‌شان بطور كلى مانند اسلحهء يونانى بود و شمشير و داس نيز داشتند . بالاتر گفته شد ، كه اسم اينها سابقا چه بوده . ينيانها صد كشتى داده بودند و اسلحه‌شان مانند اسلحهء يونانى بود .\r\nاينها ما دامى كه در آن قسمت پلوپونس ، كه اكنون معروف به آخاى مىباشد ، سكنى داشتند موسوم به پلاسك - اگىياليون « 5 » بودند ، ولى از زمانيكه دانائوس و كسوتوس « 6 » به پلوپونس رفتند اين مردم را باسم ين « 7 » پسر كسوتوس ينيان ناميدند . اهالى جزاير ( مقصود جزاير يونانى است ) اسلحه‌شان مانند اسلحهء يونانى بود و هفده كشتى داده بودند . در ابتداء آنها هم از قوم پلاسك بشمار ميرفتند . بعدها اين‌ها را ينيان ناميدند زيرا ينيانهاى دوازده شهر آسياى صغير ، يعنى مهاجرين آتن خود را چنين ميناميدند ، االيانها شصت كشتى دادند و مانند يونانيها مسلح بودند . اينها را هم چنان كه يونانيها گويند در عهد قديم پلاسگ ميناميدند . اهالى هلّس‌پونت باستثناى اهالى آبيدوس ، كه به حكم شاه براى محافظت پل‌ها در خانه‌هايشان ماندند ، صد فروند كشتى دادند . اسلحهء آنها يونانى بود . اين اهالى از مهاجرين ينيانى و دريانى ميباشند . در تمام اين كشتيها مردان جنگى پارسى ، مادى و سكائى بودند ، بهترين كشتيها از حيث حركت\r\n\r\n\r\n","description":"","footnote":"\r\n( 1 ) -  Amphilochus . \r\n( 2 ) -  Calchas . \r\n( 3 ) -  Termiles . \r\n( 4 ) -  Pandion . \r\n( 5 ) -  Pelasges - Aegialions . \r\n( 6 ) -  Danaus , Xuthus . \r\n( 7 ) -  Ion . \r\n","page_name":" 741 ","page_number":759},
  {"content":"\r\n\r\nآنهائى بود ، كه فينيقيها آماده كردند و بهترين كشتيهاى فينيقى كشتىهاى اهالى صيدا بود . دسته‌جات سپاهيان بحرى ، مانند دسته‌جات سپاهيان پياده نظام ، هركدام رئيسى از خود داشتند . من اسامى آنها را ذكر نميكنم ، زيرا جريان حكايت مرا بدان الزام نميكند . فىالواقع رؤساء مردمان شايان ذكر هم نيستند ، چه عدهء رؤساى هريك از آنان بعدهء شهرهايشان بود و بعلاوه اينها در قشون فرماندهى نداشتند ، بلكه بنده‌وار در رديف سپاهيان ديگر حركت ميكردند . اما اسم آنهائيرا ، كه فرماندهى داشتند ، من بالاتر ذكر كرده‌ام .\r\nرؤساى بحرّيه اينها بودند : آريابيگ‌نس « 1 » پسر داريوش از دختر گبرياس فرماندهء سفاين ينيانى و كارى بود . آخمنس ( هخامنش ) برادر تنى خشيارشا فرماندهء بحرّيهء مصرى . پركساس‌پس پسر آسپاتن و مگاباز پسر مگابات باقى قسمتهاى بحريه را اداره ميكردند . عدهء كشتىهائى ، كه سى و پنجاه پاروزن داشت و كشتيهاى دراز براى حمل اسبها و كشتيهاى سركور « 2 » تقريبا بسه هزار فروند ميرسيد . پس از فرماندهان معروف‌ترين اشخاص بحرّيه از اين قرار بودند : تت‌رام‌نس « 3 » صيدائى پسر آنيسوس « 4 » ، ماپن « 5 » صورى پسر سىرموس « 6 » . مربال‌آراديانى ( يعنى اروادى ) پسر آگيال ، سوان‌ّسيس « 7 » كيلىكى پسر ارم‌دنت « 8 » . سىبرنيسك « 9 » پسر سىكاس « 10 » لىكى ، گرگوس « 11 » پسر خرزيس « 12 » - تىموناكس « 13 » پسر تيماگراكس « 14 » كه هر دو از قبرس بودند - هيس‌تيه پسر تيم‌نس « 15 » - پىگرس « 16 » پسر سل‌دوم « 17 » و داماسىتيم « 18 » پسر كان‌دول « 19 » . ذكر اسامى ساير رؤساء را لازم نميدانم ، ولى مقتضى است اسم آرت‌ميز « 20 » را ، كه باعث حيرت من شده ، ذكر كنم . او با وجود اينكه زن بود ، براى رفتن بجنگ يونان\r\n\r\n\r\n","description":"","footnote":"\r\n( 1 ) -  Ariabignes . \r\n( 2 ) - يك نوع كشتى بسيار دراز بود ، كه قبرسىها اختراع كرده بودند .\r\n( 3 ) -  Tetramnes . \r\n( 4 ) -  Anysus . \r\n( 5 ) -  Mapen . \r\n( 6 ) -  Siromus . \r\n( 7 ) -  Suennesis . \r\n( 8 ) -  Oromedonte . \r\n( 9 ) -  Sybernisque . \r\n( 10 ) -  Sicas . \r\n( 11 ) -  Gorgus . \r\n( 12 ) -  Chersis . \r\n( 13 ) -  Timonaxe . \r\n( 14 ) -  Timagoraxe . \r\n( 15 ) -  Timnes . \r\n( 16 ) -  Pigres . \r\n( 17 ) -  Seldome . \r\n( 18 ) -  Damasithyme . \r\n( 19 ) -  Candoule . \r\n( 20 ) -  Artemise . \r\n","page_name":" 742 ","page_number":760},
  {"content":"\r\n\r\nحاضر شد . اين ملكه بعد از فوت شوهرش ، چون پسرش صغير بود ، زمام امور دولت خود را بدست گرفت و بواسطه مردانگى و شجاعت عازم يونان گرديد ، و حال آنكه كسى او را بدين اقدام مجبور نكرده بود . اين زن دختر ليگ‌داميس « 1 » و نامش آرت‌ميز بود . موطن او را از طرف پدر هالىكارناس و از طرف مادر جزيرهء كريت ميدانستند و بر اهالى هالى كارناس و گس « 2 » و نىسىرس « 3 » و كاليدن « 4 » حكومت ميكرد . اين ملكه با پنج كشتى ، كه پس از كشتىهاى صيدائى بهترين كشتيهاى بحرّيه بود ، نزد خشيارشا آمد و در ميان متحدين پارس كسى به از او نصيحت‌هائى بشاه نداد . تمام شهرهائى ، كه در ادارهء آرت‌ميز بود بعقيدهء من از قوم دريانى بشمار مىرفتند . اهالى هالىكارناس از محل ترىزن « 5 » و سايرين از اپىدر « 6 » هستند . ديگر صحبت از بحريه بس است » .\r\nراجع به آرت‌ميز مقتضى است گفته شود ، كه بطلميوس يكى از نويسندگان عهد قديم نوشته : آرت‌ميز دختر ليگ‌داميس ، كه در قشون‌كشى خشيارشا بيونان شركت داشت ، عاشق داردانوس « 7 » نامى از آبيدوس گرديد و چون مورد توجهء او نشد ، چشمان او را كند . بعد خدايان عشق او را زيادتر كردند و بالاخره بنصيحت غيبگوئى لوكاس « 8 » خود را از بالاى سنگ خاره‌اى پرت كرده مرد . اين را هم بايد گفت ، كه نويسندهء مزبور افسانه‌هاى زياد در كتاب خود داخل كرده و معلوم نيست ، كه اين خبر هم صحيح باشد « 9 » .\r\nاين است توصيفى ، كه هرودوت از قشون خشيارشا كرده و با بحرّيه پنجاه مردم و ملت گوناگون را ، كه مساكنشان از ماوراء سيحون تا حبشه و از سواحل اوقيانوس هند تا يونان بود ، شمرده . فرماندهان قسمت‌ها را ناميده و اسلحهء مردمان را توصيف كرده . چون هرودوت كتابهاى خود را تقريبا سى يا چهل سال بعد از اين جنگ نوشته ، معلوم است ، كه اين اطلاعات را از نوشته‌هاى اشخاص ديگر گرفته ،\r\n\r\n\r\n","description":"","footnote":"\r\n( 1 ) -  Ligdamis . \r\n( 2 ) -  Cos . \r\n( 3 ) -  Nisiros . \r\n( 4 ) -  Calydne . \r\n( 5 ) -  Tresene . \r\n( 6 ) -  Epidaure . \r\n( 7 ) -  Dardanus . \r\n( 8 ) -  Leucas . \r\n( 9 ) -  Ptolemee ap . phot . 492 . \r\n","page_name":" 743 ","page_number":761},
  {"content":"\r\n\r\nو الا اين همه اسامى و كيفيات بعد از اين عدّه سال در خاطرها نمىماند . ( اين نكته مؤيد نظرى است ، كه در مدخل ذكر شد ، راجع باينكه مورّخين يونانى از نوشته‌هاى متقدمين اطلاعاتى اقتباس ميكردند ، بىاينكه كتاب يا مؤلف آن را ناميده باشند . م . ) .\r\nراجع بعدهء سپاهيان ايران پائين‌تر عقايد محققين را بيان خواهيم كرد . عجالة ، از توصيفى كه هرودوت كرده ، اين نتيجه حاصل مىشود : اسلحهء دفاعى سپاه خشيارشا خيلى بد بوده ، زيرا مىبينيم ، پارسىهائى كه در رأس قشون او مىآيند و هرودوت در اينجا و جاهاى ديگر گويد از حيث شجاعت بر سايرين برترى داشتند ، سپر هايشان ، از تركهء بيد بافته و تيرهاشان از نى است با نوك‌هائى از آهن . علاوه بر آن اغلب مردمان خود يا جوشن ندارند و بعضى با چماقها مسلح‌اند . اين نكته جالب توجه است ، زيرا يونانىها براى احتراز از تيراندازان ايرانى خود را بىپروا بقشون ايران زده جنگ تن‌به‌تن ميكردند و در اين گونه جنگ استحكام اسلحهء تعرضى و دفاعى داراى اهميّت خاصى است . از توصيف هرودوت نيز ديده مىشود ، كه ذكر اسامى ملل مانند فهرست كتيبهء نقش رستم داريوش است « 1 » يعنى اوّل از دجله به طرف مشرق رفته و تقريبا به همان ترتيب مردمان را شمرده و بعد از دجله به طرف مغرب متوجه شده . چون هرودوت از مداركى استفاده كرده ، بايد گفت ، كه در آن مدارك هم ترتيب همين بوده ، يعنى ترتيب ذكر موافق جاهائى بوده ، كه در موقع اطراق يا حركت براى ملل و اقوام معين شده بود . از فهرست مزبور به خوبى ديده مىشود ، كه اقوام آريانى به غير از يكى دو مورد بر اقوام غير آريانى مقدم و تمام فرماندهان كل تقريبا پارسى يا مادى و يا سكائى بوده‌اند . از فهرست مزبور نيز معلوم است ، كه در ميان پارسيها اكثريت با اعضاء خانوادهء هخامنشيست .\r\n\r\nسان سپاه برّى و بحرى صحبت خشيارشا با دمارات\r\nهرودوت گويد ( كتاب هفتم ، بند 100 - 210 ) پس از آنكه فرماندهان عدهء سپاهيان را شمرده و آنها را بصفوف داشتند ، خشيارشا سوار گردونهء جنگى شده از پيش لشكرها گذشت ، اسم هركدام از ملل را پرسيد و دبيران جواب‌هاى آن‌ها را ثبت كردند . بعد وقتى كه كشتىها را در آب انداختند شاه سوار كشتى صيدائى گرديده زير چتر زرّين قرار گرفت و\r\n\r\n\r\n","description":"","footnote":"\r\n( 1 ) - در باب دوّم اين كتاب بيايد .\r\n","page_name":" 744 ","page_number":762},
  {"content":"\r\n\r\nخواست كشتىها را سان بيند . فرماندهان بحريه بكشتىها فرمان دادند ، كه به قدر چهار صد پا از ساحل دور شده لنگر اندازند و بعد بخطّ مستقيم صف بستند ، چنان كه پيشانى كشتيها به طرف ساحل بود . در اين موقع تمام سپاهيان بحرى كاملا مسلّح بودند . خشيارشا در كشتى صيدائى از پيش كشتيها گذشته آنها را سان ديد و بعد از آن از كشتى پياده شده دمارات پسر آريستون را ، كه در اين جنگ شركت داشت ، خواست و به دو گفت : « اكنون براى من گواراست ، كه اين سؤال را از تو بكنم . چنان كه تو به من گفته‌اى و از يونانيهاى ديگر شنيده‌ام ، شهر تو كمتر و ضعيف‌تر از ساير شهرهاى يونانى نيست . حالا تو به من بگو ، كه آيا يونانيها جسارت مبارزه را با من خواهند داشت ؟ اگرچه من تصوّر ميكنم ، كه تمام يونانيها و مردمان غربى اگر جمع شوند ، نتوانند در مقابل حملهء من پا فشارند ، باوجوداين ميخواهم عقيدهء تو را در اين باب بدانم » دمارات در حال جواب داد « شاها ، حقيقت را ميخواهى بگويم يا آنچه كه تو را خوش آيد ؟ » خشيارشا گفت حقيقت را بگو و بدان ، كه از محبت من نسبت به تو نخواهد كاست . دمارات : « شاها ، چون ميخواهى حقيقت را بدانى و براى اينكه بعدها مرا از جهت دروغگوئى مقصر نكنى ، پس ميگويم ، كه يونان هميشه در مكتب فقر پرورش يافته ، امّا تقواى يونانيها زادهء فقر نيست ، بل نتيجهء قوانينى است ، كه معتدل مىباشد ، ولى سخت اجرا مىشود ( يعنى استثنا نميكنند . م . ) و اين تقوى در مقابل فقر و استبداد اسلحهء ما است . يونانىهائى كه در حوالى دريانها سكنى دارند ، همگى شايان تمجيداند ، ولى از آنها حرف نميزنم ، فقط در باب لاسدمونيها گويم ، كه اولا اين‌ها تكاليف تو را نخواهند پذيرفت ، زيرا اين پيشنهادها باعث اسارت يونان است . ثانيا آنها بر تو قيام و با تو جنگ خواهند كرد ، ولو اينكه ساير يونانيها مطيع تو شوند . اما اينكه عدهء آنها چقدر است ، شاها ، اين سؤال را از من مكن ، همينقدر بدان ، كه اگر لشكر آنها حتى هزار نفر يا بيشتر و يا كمتر باشد ، باز آنها با تو خواهند جنگيد » . خشيارشا خنديده چنين گفت « دمارات ، چه ميگوئى ؟ هزار نفر مىتوانند با اين انبوه سپاهيان\r\n\r\n","description":"","footnote":"","page_name":" 745 ","page_number":763},
  {"content":"\r\n\r\nجنگ كنند ، تو پادشاه اين مردم بوده‌اى ، آيا ميتوانى با ده نفر از سپاهيان من بجنگى ؟\r\nاگر مردم تو چنين‌اند ، كه تو گوئى و هركدام با ده نفر مقابلى كنند ، تو ، كه پادشاه آنها بوده‌اى ، بايد بتوانى با دو برابر اين عدّه جنگ كنى . آيا ممكن است ، كه هزار يا ده هزار و يا پنجاه هزار نفر در مقابل قشون من بايستند ؟ اگر لاسدمونىها پنج هزار نفر باشند ، در مقابل هر نفر ما بيش از هزار نفر داريم و ، چون سپاهيان من مطيع يكنفراند ، از ترس ممكن است رشادت‌هاى فوق‌العاده بروز دهند ، ولى سپاهيانى ، كه آزادند ، نميتوانند چنين كنند و من تصوّر ميكنم ، كه اگر عدهء سپاهيان ما و شما مساوى هم بود ، باز يونانيها نميتوانستند در مقابل تنها پارسيها مقاومت كنند . شجاعتى ، كه تو توصيف كردى در ميان ماها ديده مىشود .\r\nراست است ، كه عدّهء اين نوع دليران كم است ، ولى در ميان نيزه‌دارهاى من هستند اشخاصيكه حاضرند با صد يونانى طرف شوند . چون تو اين چيزها را نميدانى ، اين است ، كه ياوه ميگوئى » . دمارات جواب داد : « شاها ، از ابتدا من ميدانستم ، كه سخنان راست من تو را خوش نيايد ، باوجوداين من صفات اسپارتيها را ، چنان كه هستند ، بيان كردم ، زيرا تو خواستى ، كه حقيقت را بگويم .\r\nخودت ميدانى ، كه من چقدر از وضع حاضر خود راضىام و تا چه اندازه دوست دارم آنهائيرا ، كه حكومت را از من گرفتند و بر اثر اين رفتار مجبور شدم از وطن خود فرار كنم . اما پدرت مرا پذيرفت و معاش مرا مرتّب كرد و خانه به من داد . باوركردنى نيست ، كه شخصى عاقل بر ضدّ ولى نعمت خود باشد و عنايت را قدر نداند . من نميگويم ، كه حاضرم با ده نفر بجنگم ، حتى با دو نفر هم ميل ندارم مبارزه كنم ، ولى ، اگر لازم ميشد يا مهمى الزام ميكرد ، با كمال ميل با يكى از آنها ، كه با صد نفر يونانى حاضرند جنگ كنند ، مبارزه ميكردم . لاسدمونيها از حيث شجاعت كمتر از مردمان ديگر نيستند و ، چون باهم متحد شوند ، بر ديگران برترى دارند ، زيرا هرچند آزادند ، ولى از هر حيث آزاد نيستند ، چه بر آنها قانون حكومت مىكند و ترس آنها از قانون بيش از ترس تبعهء تو از تو است . آنها اجرا\r\n\r\n","description":"","footnote":"","page_name":" 746 ","page_number":764},
  {"content":"\r\n\r\nكنند چيزى را ، كه قانون از آنها بخواهد و قانون هميشه يك چيز از آنها ميخواهد :\r\nدر دشت نبرد از عدّهء دشمن نترسند و در صف پا فشارند ، تا آنكه فاتح گردند يا كشته شوند . اگر تو مرا ياوه‌گو ميدانى ، حاضرم ، كه از اين ببعد لب بربندم .\r\nحالا مجبور بودم حرف بزنم . شاها ، ارادهء تو مجرى باد » خشيارشا خنديد و بىاينكه از دمارات برنجد ، او را با ملايمت مرخص كرد . پس از آن قشون خود را از تراكيّه به طرف يونان حركت داد و حاكم دريسك را ، كه داريوش معين كرده بود ، تغيير داده ماسكام « 1 » پسر مگادست « 2 » را بحكومت گماشت . اين شخص يگانه حاكمى بود ، كه خشيارشا براى او هدايا ميفرستاد ، زيرا از حيث شجاعت بر تمام حكّام برترى داشت . اردشير پسر خشيارشا نيز براى او هدايا ميفرستاد . يونانيها پس از جنگ تمام حكّام پارس را از تراكيّه و هلّس‌پونت بيرون كردند ، باستثناى اين شخص ، كه از عهده‌اش برنيامدند ، و حال اينكه بسيار كوشيدند . به همين جهت تمام شاهانى ، كه بعد از يكديگر ميآيند ، براى اعقاب او هدايا ميفرستند . از اشخاصيكه يونانيها بيرون كردند ، خشيارشا تنها قدر بوگس « 3 » را ، كه از اهل اين « 4 » بود ، ميدانست و پسران او را احترام ميكرد . اين شخص واقعا شايان تمجيد بود : وقتى كه آتنىها برياست كيمون پسر ميلتياد او را محاصره كردند ، ميتوانست موافق قراردادى از شهر خارج شده بآسيا برگردد ، ولى او نخواست از اين حق استفاده كند ، چه پنداشت ، كه شاه گمان خواهد كرد از جهت ترس تسليم شده و بنابراين چندان مقاومت كرد ، تا آذوقه تمام شد . در اين حال امر كرد آتشى روشن كردند و بعد زنان ، اطفال و كنيزكان ( زنان غيرعقدى ) و خدمهء خود را كشته نعش آنها را در آتش انداخت . پس از آن هرچه طلا و نقره در شهر بود از قلعه برود ستريمون افكند و بعد از اين كارها خود نيز در آتش رفت و بسوخت .\r\nبس پارسيها حقا او را ستايش ميكنند و اسمش را با احترام مىبرند .\r\n\r\nحركت خشيارشا به طرف يونان\r\nبقول هرودوت ( كتاب 7 ، بند 108 ) خشيارشا از دريسك به طرف يونان رفت ، اين صفحات را تا تسّالى « 5 » مگابيز و بعد مردونيه مطيع كرده بودند و تمام مردمانى ، كه در اين صفحات سكنى\r\n\r\n\r\n","description":"","footnote":"\r\n( 1 ) -  Mascame . \r\n( 2 ) -  Megadoste . \r\n( 3 ) -  Boges . \r\n( 4 ) -  Eion . \r\n( 5 ) -  Thessalie . \r\n","page_name":" 747 ","page_number":765},
  {"content":"\r\n\r\nداشتند باج ميدادند . بعد خشيارشا از نزديكى ساموتراس گذشت و پس از آن برود ليسوس « 1 » رسيد . آب آن احتياجات قشونى را كفايت نكرد و خشگ شد ( اگر رود بود ، كه اغراق است ) پس از آن از مارونه‌آ ، ديسه ، آبدر « 2 » و درياچه‌هاى آبدر گذشته و از رود نس‌توس « 3 » ، كه به دريا ميريزد ، عبور كرده بدرياچه‌اى رسيد ، كه سى استاد ( پنج كيلومتر - و نيم يا تقريبا يكفرسخ . م . ) . محيط آن و آبش بسيار شور بود ، ولى ماهىهاى فراوان داشت . آب اين درياچه را فقط باسبهاى بنه دادند و درياچه خشگ شد ( معلوم است ، كه اين گفته‌هاى هرودوت اغراق است ، زيرا اگر محيط درياچه چنان بوده ، كه او گويد ، شعاع آن تقريبا يك كيلومطر ميشده و اگر فرض كنيم ، كه اين درياچه بحدّ وسط يك مطر عمق داشته ، و حال آنكه براى چنين شعاعى اين اندازه خيلى كم است ، تقريبا داراى سه ميليون تن يا ده ميليون خروار آب بوده و از اينقرار ميبايست عدّهء مالهاى بنهء خشيارشا لااقل يكصد ميليون رأس باشد . هرودوت فكر نكرده ، كه اولا يك چنين عدّه مال‌بنه را از كجا ميتوانستند تهيه كنند و بر فرض محال پس از تهيهء ، چگونه ميتوانستند عليق آن را برسانند . از اين نوع گفته‌ها ، كه در كتاب هرودوت زياد است ، به خوبى معلوم مىشود ، كه تعصّب ملى مورّخ مذكور و ميل مفرطى ، كه به تجليل يونانيها داشته ، او را از دقت در نوشته‌هاى خود بازداشته . م . ) شهرى ، كه درياچهء مزبور نزديك آن است ، پيس‌تير نام « 4 » دارد . بعد هرودوت مردمان اين قسمت تراكيّه را شمرده گويد : مردمانى ، كه در كنار دريا سكنى داشتند در كشتيها دنبال لشكر خشيارشا حركت كردند و آنهائيكه در درون قارّه ميزيستند از راه خشكى عازم شدند . فقط يك مردم ، كه موسوم به ساتر بود ، مطيع نگشته آزادى خود را تا زمان ما حفظ كرد . اينها در بالاى كوههائى ، كه از درختهاى گوناگون و برف پوشيده ، مسكن دارند و خيلى شجاعند . غيب‌گوى ديونيس در اختيار آنها است ، كاهنهء مزبوره در بلندترين جاى كوه اقامت دارد و مردمى موسوم به بسّ « 5 » ها گفته‌هاى او را تعبير ميكنند .\r\n\r\n\r\n","description":"","footnote":"\r\n( 1 ) -  Lissus . \r\n( 2 ) -  Maronea , Dicee , Abdere . \r\n( 3 ) -  Nestus . \r\n( 4 ) -  Pistyre . \r\n( 5 ) -  Besses . \r\n","page_name":" 748 ","page_number":766},
  {"content":"\r\n\r\nكاهنه بسئوالات مانند غيب‌گوى معبد دلف جواب ميدهد و پيش‌گوئى او مانند پيش‌گوئى پىتى « 1 » گنگ و دو وجهين است . بعد خشيارشا از نزديكى مساكن پىير « 2 » ها ، درحالىكه كوه پان‌ژه « 3 » را از طرف دست راست داشت ، گذشت . اين كوه معادن طلا و نقره دارد و پىيرها ، اودومانت « 4 » ها و بخصوص ساترها « 5 » اين فلزّات را استخراج ميكنند . پس از آن او از ميان مردمانى ، مانند پ‌ان‌يان « 6 » و دبرها « 7 » و پ‌اپل‌ها « 8 » گذشته برود ستريمون و شهر اين رسيد . حاكم اين شهر همان بوگس بود ، كه بالاتر ذكرى از آن شد . مغ‌ها براى رود ستريمون اسبهاى سفيد قربان كردند . پلهائى براى عبور از اينرود تهيه شده بود و ، وقتى كه پارسيها از پل گذشته دانستند ، كه اين صفحه 9 راهه نام دارد ، 9 نفر از جوانان و 9 نفر از دوشيزگان محل را زنده بگور كردند . اين عادت پارسيها بود . چنان كه شنيدم ، آمس‌تريس زن خشيارشا ، چون بكهولت رسيد ، امر كرد ، 14 طفل پارسى را از خانواده‌هاى نجيب زنده بگور كنند ، تا سپاسگذارى نسبت بخداوندى ، كه زير زمين است كرده باشد ( اين گفتهء هرودوت خيلى غريب به نظر ميايد ، زيرا ژوستن ، مورّخ رومى ، كه تاريخ عمومى ( تروگ‌پومپه ) را خلاصه كرده ، گويد ( كتاب 19 ، بند 1 ) : داريوش اوّل مأمورينى بقرطاجنه فرستاده چهار چيز از آن مملكت خواست و از جمله قدغن كردن قربانى انسان بود با اين عقيده چگونه خود پارسيها چنين كارى را مرتكب ميشدند .\r\nشايد براى يونانيها اين كار غرابت نداشته ، زيرا مقدونيها قربانى انسانرا جايز ميدانستند ، چنان كه اسكندر ، بقول مورّخين يونانى و غيره ، هزاران نفر كوّسى « 9 » را براى راحت روح هفس‌تيون سردار محبوب خود قربان كرد ( در جاى خود بيايد ) و يونانيها هم ، چنان كه پائين‌تر از قول پلوتارك ذكر شده ، قبل از جدال سالامين ، سه جوان پارسى را ، كه اسير كرده بودند ، قربان كردند . پرستش خداى زيرزمين هم جزو معتقدات يونانيها بود ، كه او را پلوتون « 10 » ميگفتند ، نه ايرانيها . از هرنظر ، كه بنگريم ، روايت\r\n\r\n\r\n","description":"","footnote":"\r\n( 1 ) -  Pythie  ( زن غيب‌گو در معبد دلف )\r\n( 2 ) -  Pieres . \r\n( 3 ) -  Pangee . \r\n( 4 ) -  Odomantes . \r\n( 5 ) -  Satres . \r\n( 6 ) -  Paeoniens . \r\n( 7 ) -  Doberes . \r\n( 8 ) -  Paeoples . \r\n( 9 ) -  Cossiens . \r\n( 10 ) -  Pluton . \r\n","page_name":" 749 ","page_number":767},
  {"content":"\r\n\r\nهرودوت غريب و دور از حقيقت به نظر ميايد . خود مورّخ مذكور هم اطمينان بصحّت آن نداشته ، كه نوشته « شنيدم » .\r\n\r\nاز آكانت « 1 » تاتّسالى « 2 »\r\nهرودوت گويد : پس از آن خشيارشا از شهرهاى متعدّد يونانى گذشته به شهر آكانت رسيد و تمام مردمان عرض راه سر اطاعت پيش آورده در دنبال او روانه شدند . راهى را ، كه خشيارشا ساخت ، بعد از او تراكيهانه برافكندند و نه در آن زراعت كردند ، چه با احترام تمام تا زمان ما به اين راه مينگرند . چون خشيارشا به آكانت درآمد اهالى آن را ميزبانان خود خوانده لباس مادى به آنها اعطا كرد ، چه به او گفته بودند ، كه اهالى اين شهر سعى زياد در حفر كانال كرده‌اند و با اشتياق بجنگ ميروند ( مقصود هرودوت ترعهء برزخ آتس است ) در اين‌جا آرتاخه « 3 » مهندس حفر كانال از مرضى مرد . خشيارشا او را خيلى احترام ميكرد . اين شخص از تيرهء هخامنش و از حيث قامت از تمام پارسىها بلندتر بود ، چه قدّ او به پنج ذراع چهار انگشت كم ميرسيد و صداى بسيار رسائى داشت . خشيارشا از فوت او خيلى مغموم شد و امر كرد جنازهء او را با جلال دفن كنند و تمام افراد قشون بگور او خاك ريختند . اهالى آكانت به حكم غيب‌گويشان او را پهلوان دانسته براى او قربانى ميكنند . يونانيهائى ، كه قشون خشيارشا را در خانه‌هاى خود مىپذيرفتند ، دوچار فقر شده خانه‌هاى خود را ترك ميكردند ، چنان كه آن‌تىپاتر « 4 » كه از طرف شهرهائى واقع در قارّه ميزبان قسمتى از قشون خشيارشا بود ، باهالى شهر تاسس صورتى از مخارج نشان داد ، كه جمع آن به چهار صد تالان نقره بالغ بود ( چهل و هشت هزار تومان تقريبا ) اين نوع صورتها را ميزبانان ديگر هم بشهرها ميدادند . غذاها را قبل از وقت سفارش داده سعى داشتند ، كه خوب و وافر باشد . ترتيب ميهمانى در اين موارد چنين بود : همين كه جارچىها نزديك شدن قشون را خبر ميدادند ، اهالى شهرها آذوقهء شهر را در ميان خود تقسيم كرده و همه مشغول تهيه آرد ، گندم و جو براى ماه‌هاى زياد شده مقدارى ، كه براى آذوقهء قشون لازم بود ، تهيه ميكردند . بعد بهتر و گرانبهاترين\r\n\r\n\r\n","description":"","footnote":"\r\n( 1 ) -  Acanthe . \r\n( 2 ) -  Thessalie . \r\n( 3 ) -  Artachee . \r\n( 4 ) -  Antipater . \r\n","page_name":" 750 ","page_number":768},
  {"content":"\r\n\r\nحشم و نيز طيور باتلاق و خشگى را چاق ميكردند و با اين مقصود طيور را در قفسه ها و درياچه‌ها نگاه ميداشتند . پس از آن از طلا و نقره جام‌ها ، كاسه‌ها و ظروف ديگر ، كه روى ميز گذارده مىشود ، درست ميكردند . اين آلات فقط براى شاه و آنهائى ، كه با شاه غذا مىخوردند ، تهيه ميشد و براى قشون فقط غذا تهيه ميكردند . بهرجا ، كه لشكر وارد ميشد ، چادرى براى خشيارشا آماده بود ، ولى افراد قشون در زير آسمان مىماندند . چون موقع غذا ميرسيد ، مردمى كه پذيرائى قشون بر عهدهء آنان بود ، دوچار زحمات ميشدند . بعد از غذا سپاهيان شب را در همانجا ميگذرانيدند و صبح روز ديگر چادرها را پاره كرده تمام ظروف و اسباب آن را با خود مىبردند ، چنان كه چيزى در محل نمىماند . يكى از اهالى آبدر مگاكران « 1 » نام سخن با مغزى گفت . او باهالى آبدر پيشنهاد كرد ، كه در معابد خود جمع شده از خدايان استغاثه كنند ، كه آنها را از نصف بدبختىها رهائى دهند و بآنهائى ، كه متحمل صدمات زياد شده بودند ، گفت برويد ، خدايان را شكر كنيد ، كه شاه عادت نداشت ، شبانه‌روز دو دفعه غذا صرف كند ، و الّا اگر باهالى آبدر حكم ميشد ، كه شامى مانند نهار تهيه كنند ، ميبايست خانه‌هاى خود را گذارده فرار كنيد يا به كلى از هستى ساقط گرديد . با وجود سنگينى اين نوع ميهمانيها ، يونانيها ارادهء شاه را مجرى ميداشتند ( كتاب 7 ، بند 120 - 121 ) . خشيارشا در آكانت فرماندهء بحريّه را مرخص كرده دستور داد ، كه با سفاين به ترم « 2 » برود . اين شهر در كنار خليجى است معروف به همين اسم و اسم شهر از اين خليج است . به او گفته بودند ، اين راه كوتاه‌ترين راهى است ، كه از دريسك به آكانت مىرود . حركت لشكر چنين بود : خشيارشا آن را بسه قسمت تقسيم كرد ، قسمت اوّل در تحت فرماندهى مردونيه و ماسيست از سواحل دريا با بحريّه حركت ميكرد ، قسمت دوّم در تحت رياست ترىتان‌تخم و گرگيس در درون قارّه و قسمت سوّم با خود خشيارشا در وسط اين دو لشكر . قسمت آخرى در تحت‌نظر سمردمنس « 3 » و مگابيز بود . بحرّيه از كانال\r\n\r\n\r\n","description":"","footnote":"\r\n( 1 ) -  Megacreon . \r\n( 2 ) -  Therme  ( سالونيك امروزى است ) .\r\n( 3 ) -  Smerdomenes . \r\n","page_name":" 751 ","page_number":769},
  {"content":"\r\n\r\nآتس حركت كرده و از چند شهر گذشته سپاهى و سفاين از اين شهرها گرفت .\r\nبعد به طرف خليج‌ترم رانده بدان درآمد و در كنار رود آك‌سيوس « 1 » لنگر انداخت .\r\nدر اين احوال خشيارشا از آكانت حركت كرده از راه خشكى به ترم رسيد . در اين راه شيرها به شترهائى ، كه آذوقه مىبردند ، حمله كردند ، توضيح آنكه شب‌ها از جاهاى خود بيرون آمده متعرّض كس يا حيوانى نميشدند و فقط بشترها حمله ميكردند . هرودوت گويد ، كه براى او اين مسئله باعث حيرت است ، و حال آنكه شيرها قبل از آن شتر نديده و قوّت آن را نيازموده بودند . بعد مورّخ مذكور گويد ، كه در اين صفحات شير و گاو وحشى زياد است و مأواى شيرها بين رود نستوس و رود آخلواوس مىباشد ، زيرا در جائى از اروپا ، يعنى در مشرق ، از آن طرف نستوس و در مغرب از ماوراء آخلواوس ، اثرى از شيرها نيست .\r\n\r\nتسخير ولايات شمالى يونان\r\nبعد از ورود به ترم خشيارشا اردو زد و امتداد اردو از اين شهر و ميگ‌دونى « 2 » تا رود ليدياس « 3 » و هالياك‌من « 4 » بود . او از اين شهر كوه‌هاى بلند تسّالى را موسوم به المپ و اس‌سا « 5 » تماشا كرد .\r\nهرودوت گويد « تسّالى در ابتداء دريائى بود ، چه اين صفحه را از هر طرف كوههائى احاطه كرده . پنج رود از كوه‌ها به اين صفحه جارى است ، ولى بعدها بعقيدهء اهالى اين محل ، خدايان دريا و زمين‌لرزه شكافى در كوه و تنگى از آن به طرف دريا ايجاد كردند ، چنان كه حالا آب رودها از اين تنگ به دريا ميريزد . اين عقيده بايد صحيح باشد ، زيرا براى من روشن است ، كه تنگ مزبور بر اثر زمين‌لرزه احداث شده » چون راه قشون خشيارشا از اين معبر باريك بود ، چه به او گفته بودند ، كه اين راه از هر راهى بىخطرتر است ، خواست مصب رودها را تماشا كند و در كشتى صيدائى نشسته بمصب رود پ‌نه « 6 » درآمد و از آن در حيرت شد . بعد مطلعين را خواسته پرسيد ، كه آيا ممكن نيست اين رود را برگردانند ، تا از راه\r\n\r\n\r\n","description":"","footnote":"\r\n( 1 ) -  Axius . \r\n( 2 ) -  Migdonie . \r\n( 3 ) -  Lydias . \r\n( 4 ) -  Haliacmon . \r\n( 5 ) -  Ossa . \r\n( 6 ) -  Penee . \r\n","page_name":" 752 ","page_number":770},
  {"content":"\r\n\r\nديگر به دريا بريزد . گفتند نه ، زيرا تسّالى را از هر طرف كوه‌هائى احاطه كرده .\r\nخشيارشا پس از شنيدن اين جواب گفت مردم عاقلي هستند تسّاليان ، كه زودتر از همهء يونانيها مطيع شدند ، چه پيش‌بينى كرده‌اند ، كه تسخير مملكتشان و حفظ آن خيلى آسان است ، زيرا كافى است ، كه اين رود را برگردانند ، تا تمام مملكت آنها زير آب غرق شود . مقصود خشيارشا از اين حرف خانوادهء آلواس « 1 » بود ، كه زودتر از همه به او تسليم شده بودند و شاه پنداشته بود ، كه آنها بنام تمام مردم اين كار كرده‌اند . در تسّالى خشيارشا زياد ماند ، چه ثلث قشون او در كوههاى مقدونى مشغول انداختن جنگل بودند ، تا راه لشكر او باز شود و يك دفعه تمام قشون از اين كوه بولايت پرّرب سرازير گردد . در اين اوان سفرائى ، كه براى خواستن آب و خاك به شهرهاى يونان رفته بودند ، برگشتند . بعضى با آب و خاك و برخى با دست خالى . از مردمان يونان آنهائيكه آب و خاك دادند اينها بودند :\r\nتساليان ، دلپىها ، انيان ، پرّبىها ، لكريان ، ماگنت‌ها ، مليان ، آخيان ف‌تيوديت « 2 » ، تبىها « 3 » و به اسيان « 4 » ديگر ، باستثناى تس‌پيان « 5 » و اهالى پلاته « 6 » .\r\nيونانيهائى ، كه تصميم بر جنگ كرده بودند ، بدين مضمون قراردادى بين خودشان بقيد قسم بستند : « در صورت بهره‌مندى متحدين ، مردمانى كه مطيع پارس شده‌اند ، بايد ده يك اموال خود را براى خداى دلف بدهند » . به آتن و اسپارت خشيارشا سفرائى نفرستاده بود ، زيرا سفراى داريوش را آتنىها به گودالى موسوم به باراتر « 7 » و اسپارتيها بچاهى انداخته گفته بودند ، در آنجا براى شاه خاك خواهيد يافت و هم آب ( چون در عهد قديم هم سفرا مصونيّت شخصى داشتند و هرودوت حس كرده ، كه آتنىها و اسپارتىها بر خلاف قواعد بين‌المللى رفتار كرده بودند ، بعد بطور معترضه چنين گويد . م . ) : « نمىتوانم بگويم ، چه بليّه‌اى بر آتنىها وارد شد از جهت اينكه با فرستادگان داريوش چنين كردند . راست است كه ، ولايت و شهر آنها معرض\r\n\r\n\r\n","description":"","footnote":"\r\n( 1 ) -  Aleuas . \r\n( 2 ) -\r\n Thessaliens , Dolopes , Aenianes , Perrhaebes , Locriens , Magnetes . Melien . Acheens de la Phtiotide . \r\n( 3 ) -  Thebains . \r\n( 4 ) -  Beotiens . \r\n( 5 ) -  Thespiens . \r\n( 6 ) -  Plateens . \r\n( 7 ) -  Barathre . \r\n","page_name":" 753 ","page_number":771},
  {"content":"\r\n\r\nغارت و خسارت گرديد ، ولى بعقيدهء من جهت خساراتى ، كه به آنها وارد آمد اين نبود . بنابراين خشم تالثىبيوس « 1 » تماما به طرف لاسدمونىها متوجه شد : در اسپارت مكان مقدسى است معروف به نام تالثىبيوس ، كه رسول آگامم‌نن « 2 » بود و اعقاب اين شخص را تالثىبياد ، مينامند . رسولان و سفراى اسپارتى از ميان آنها انتخاب ميشوند . پس از كشته‌شدن رسولان داريوش ، اسپارتىها مدتهاى مديد از فالهاى نيك در موقع قربانىها محروم بودند ( يعنى چيزهائى را كه بفال نيك ميگيرند ، نميديدند . ) اين مسئله باعث حزن و اندوه لاسدمونىها گرديد و مصمم شدند ، كه كفاره بدهند .\r\nبا اين مقصود مردم را مكرّر بمجمع ملّى دعوت و بتوسط جارچيها اعلام كردند ، كه آيا كسى حاضر است زندگانى خود را براى اسپارت فدا كند ؟ اس‌پرثىيس « 3 » پسر آن‌ريست « 4 » و بوليس « 5 » پسر نيكلااس « 6 » ، كه از معروفين و اشخاص دولت‌مند بودند ، حاضر شدند ، نزد خشيارشا رفته از جهت كشته‌شدن رسولان داريوش ترضيه بدهند .\r\nبنابراين ، اسپارتىها اين دو نفر را نزد ماديها فرستادند ( مقصود پارسىها است ) ، چنان كه كسانى را بمرگ ميفرستند . رشادت اينها و بيانى ، كه كردند شايان توجه است ، چه پس از ورود بآسيا نزد هىدارنس رفتند . هىدارنس اصلا پارسى و والى شهرهاى ساحلى آسيا بود . او اينها را گرم پذيرفت و در موقع صرف غذا گفت : « لاسدمونيها ، چرا شما دوستى شاه را رد ميكنيد . به من و به وضع من نگاه كنيد و ببينيد ، كه شاه تا چه اندازه قدر اشخاص لايق را ميداند . اگر شما هم مطيع شويد ، هركدام از شما ميتواند والى يونانستان شود ، زيرا شاه شما را مردمى رشيد ميداند » . اسپارتيها جواب دادند : « هىدارنس سئوالى ، كه تو از ما ميكنى يكطرفى است . پيشنهاد ميكنى چيزى را ، كه آزموده‌اى نه چيزيرا ، كه لذّتش را نچشيده‌اى . بر بندگى واقفى ، ولى از آزادى بىاطلاعى ، چه ميوهء آن را نچشيده‌اى ، تا بدانى خوب است يابد . اگر چشيده بودى بما\r\n\r\n\r\n","description":"","footnote":"\r\n( 1 ) -  Talthybios . \r\n( 2 ) - پادشاه داستانى ( مىسن ) و ( آرگس ) ، كه ترووا را محاصره كرد .\r\n( 3 ) -  Sperthies . \r\n( 4 ) -  Aneriste . \r\n( 5 ) -  Boulis \r\n( 6 ) -  Nicolaos . \r\n","page_name":" 754 ","page_number":772},
  {"content":"\r\n\r\nميگفتى براى آزادى نه فقط با نيزه‌ها بلكه با تبرها بجنگيد » . اين دو نفر بعد از ورود بشوش نزد شاه رفتند و ، وقتى كه اسلحه‌دارها به آنها امر كردند ، در مقابل شاه به خاك افتند ، آنها اعتراض كرده جواب دادند ، كه موافق عادات اسپارتى براى كسى نميتوان نماز گذارد و براى اين كار بدينجا نيامده‌اند . پس از آن بشاه تقريبا چنين گفتند : « شاه ماديها ، لاسدمونيها ما را بدينجا فرستاده‌اند ، تا از جهت كشته شدن فرستادگان شما در اسپارت ترضيه بدهيم » . خشيارشا ، از آن‌جا كه بزرگ منش بود ، در جواب آنها گفت : « من نميخواهم شبيه لاسدمونيها باشم . آنها با كشتن فرستادگان قواعدى نقض كردند ، كه براى تمام ملل اجبارى است . من ، كه لاسدمونيها را از جهت چنين رفتار توبيخ ميكنم ، هرگز شما را نيازارم و با مرگ شما اسپارتىها را از تقصيرى ، كه بر آنها وارد است ، خلاصى نبخشم » .\r\nپس از آن دو نفر مذكور باسپارت مراجعت كردند و خشم تالثىبيوس نسبت به لاسدمونيها خاموش شد ( كتاب 7 ، بند 136 ) . بعد هرودوت گويد ، كه اين خشم از نو در يك موقع ديگر مشتعل گرديد . شرح آن را ، چون خارج از موضوع است كنار گذاشته حكايت مورّخ مذكور را دنبال ميكنيم : « قشون‌كشى شاه به يونان ظاهرا به اين عنوان بود ، كه ميخواهد به آتنىها حمله كند ، ولى در واقع امر اين جنگ براى تسخير تمام يونان ميشد . يونانيها اين نكته را مدتى بود دريافته بودند ، ولى همهء يونانيها اين جنگ را بيك نحو تلقى نميكردند . آنهائيكه بپارسيها آب و خاك دادند ، راحت بودند ، چه ميدانستند كه پارسيها متعرّض آنان نخواهند شد ، و ليكن اقوامى ، كه از دادن آب و خاك امتناع كرده بودند ، در وحشتى بزرگ ميزيستند ، زيرا سواد مردم طالب جنگ نبود ، بل به عكس نسبت بپارسيها تمايل داشت و چنان بحرّيه‌اى در يونان يافت نميشد ، كه در مقابل حملات ايران پافشارد » در اينجا هرودوت رشتهء ذكر وقايع را از دست داده پيش ميافتد ، تا تمجيد از آتنىها كند و چنين گويد : « در اين‌جا مجبورم عقيده‌اى اظهار كنم ، كه اكثريت يونانيها از آن تنفّر دارند . باوجوداين نميتوانم در اين باب ، كه به نظر من\r\n\r\n","description":"","footnote":"","page_name":" 755 ","page_number":773},
  {"content":"\r\n\r\nحقيقت است ، ساكت بمانم . اگر آتنىها از ترس پارسيها مملكتشان را ترك ميكردند يا در محل‌هاى خود مانده مطيع ميشدند ، احدى در يونان جرئت نميكرد با شاه در دريا جنگ كند و هرگاه جنگ دريائى نميشد ، نتايجى ، كه از اين وضع روى ميداد ، چنين ميبود . اگر اهالى پلوپونس در برزخ كرنت دور خود چندين ديوار ميكشيدند ، باز بالاخره لاسدمونيها را متحدين آنها ترك ميكردند نه از روى اختيار بل برحسب اضطرار ، چه پارسيها با بحرّيهء خود شهرى را پس از شهرى ميگرفتند و لاسدمونيها تنها مىماندند و ، اگرچه با افتخار همگى مىمردند ، ولى كارى انجام نميدادند . نتيجه چنين ميشد ، كه در اين موقع يا قبل از آن اسپارتيها مجبور ميشدند با خشيارشا صلح كنند و در هر دو مورد يونان باطاعت پارسيها درميآمد . واقعا فايدهء ديوارهاى تنگهء كرنت چه بود ، در صورتى كه شاه بر دريا تسلط داشت . از اين جهت است ، كه ميتوان از روى يقين گفت آتنيها ناجى يونان بودند ، زيرا تصميم آنها بر اينكه بايد يونان آزاد بماند و اقدام جدّى آنها در متحد شدن با يونانيهائى ، كه مطيع پارسيها نشده بودند ، باعث بهره‌مندى گرديد و شاه پارس را دفع كردند » ( كتاب 7 ، بند 139 ) چنين است تمجيد هرودوت از آتنىها . چون ما نميخواهيم مانند او از وقايع پيش افتيم ، بذكر پيش‌آمدها ميپردازيم تا بسر همين مطلب برسيم و معلوم شود ، كه آتنىها هم نميتوانستند باعث بهره‌مندى يونان گردند ، اگر ايرانيها بجاى بوغاز سالامين ، كه براى جنگ بحرّيهء بزرگى مانند بحرّيهء ايران ابدا مناسبت نداشت ، درياى باز را براى اين جنگ دريائى انتخاب ميكردند .\r\n\r\nاحوال يونان\r\nلازم است شرح پيش رفتن قشون ايران را در يونان موقتا معلّق داشته ببينيم احوال يونان مقارن اين زمان چه بود .\r\nوقتى كه خبر لشكركشى خشيارشا بيونان رسيد ، آتنىها بيش از ساير يونانيها دوچار وحشت و اضطراب شدند ، زيرا ميدانستند ، كه ضربت‌هاى ايران مستقيما به آتن متوجه خواهد شد . بر اثر اين وحشت افكار و عقايد متشتّت گشت . جمعى جنگرا\r\n\r\n","description":"","footnote":"","page_name":" 756 ","page_number":774},
  {"content":"\r\n\r\nامرى بىنتيجه ميدانستند و بعضى پيش‌نهاد ميكردند ، كه جلاى وطن كرده بايطاليا روند . فقط عدهء كمى ميگفتند ، بايد مقاومت كرد . چون فكرى نبود ، كه آتنيها در اطراف آن جمع‌آورى شوند و اتحاد و اتّفاقى حاصل گردد ، در اين مورد هم مانند موارد ديگر ، اولياى امور لازم دانستند سؤالى از غيب‌گوى معبد دلف راجع بعواقب اوضاع بكنند ، تا شايد از جواب غيب‌گو با تعبير مقتضى بتوان زمينه‌اى براى يكى كردن افكار ايجاد كرد و اساسى براى اتحاد و اتّفاق نهاد . بنابراين رسولانى از آتن بمعبد دلف رفته از غيب‌گو سؤالى كردند و پىتى ، كه آريس‌تونيك « 1 » نام داشت ، چنين گفت ( هرودوت كتاب 7 ، بند 140 - 145 ) : « اى بدبختان ، چرا نشسته‌ايد ؟ خانه‌هاى خود و نيز تپه‌هاى بلند ارك را ترك كنيد و نجات يابيد در كنارهاى زمين . آتن زيروزبر و طعمه آتش گردد و مارس وحشت‌آور ( رب النوع جنگ بعقيدهء يونانيها ) بر عرابه سريانى نه تنها برجها و قلاع شما بل بروج و قلاع شهرهاى زياد را منهدم كند . معابدى را ، كه از وحشت ميلرزند و عرق ميريزند ، بسوزانند . همين آن از بلنديهاى اين معابد خون سياه جارى است و اين آيت مطمئنّى است از بدبختىهائى ، كه شما را تهديد مىكند . آتنىها ، از معبد من بيرون رويد و در مقابل اين همه بدبختى بمردانگى مسلّح گرديد » . اين جواب غيب‌گوى دلف باعث حزن‌واندوه بىپايان فرستادگان شد و ، چون تيمون « 2 » پسر آندروبول « 3 » يكى از متنفذين معبد دلف به حال آنها رقت آورد ، گفت شاخهء درختى در دست گرفته و نزد غيب‌گو رفته با حال كسى ، كه از خدا استغاثه مىكند ، از او دوباره سئوالى كنيد . آنها چنين كرده در حال تضرّع بغيب‌گو گفتند :\r\n« اى پادشاه ما ، چيزى راجع به وطن ما بگو ، كه قدرى تسلىبخش باشد .\r\nبه اين شاخه‌ها ، كه علامت نيايش است ، بنگر و ببين ، كه ما با آن نزد تو آمده‌ايم .\r\nاگر نگوئى ، ما از اين‌جا نرويم و تا آخر عمر در اين‌جا بمانيم . غيب‌گو ، در جواب چنين گفت : « پالّاس « 4 » ( ربة النوع عقل و صنايع ) نميتواند زوس ( خداى بزرگ ) را\r\n\r\n\r\n","description":"","footnote":"\r\n( 1 ) -  Aristonice . \r\n( 2 ) -  Timon . \r\n( 3 ) -  Androbule . \r\n( 4 ) - او را آتنه نيز ميناميدند و حاميهء آتن بود .\r\n","page_name":" 757 ","page_number":775},
  {"content":"\r\n\r\nبا درخواستهاى مبرم يا دلايل بمقام تفضل و عنايت آرد . باوجوداين ، اى آتنيها ، يك جواب قطعى بشما مىدهم . وقتى كه دشمن آن‌چه را ، كه در ولايت ككروپ « 1 » و در غارهاى مقدس كىترون است ، « 2 » تصاحب كرد ، زوس‌مآل‌بين به پالّاس قلعه‌اى چوبين خواهد داد ، كه منهدم نخواهد شد و شما و اطفال شما در آن محفوظ خواهند ماند . منتظر آمدن سواره و پياده نظام بىحدوحصر ، كه به زمين شما حمله خواهد كرد ، نباشيد ، بل فرار كرده پشت بدشمن كنيد . روزى بيايد ، كه شما در مقابل او پافشاريد اى سالامين ربّانى ، تو پسران زنان را هلاك خواهى كرد و اين در زمان تخم‌افشانى يا درو خواهد بود » .\r\nفرستادگان از جواب آخرى قدرى تسلى يافتند و آن را نوشته به آتن برگشتند . بعد مردم را در مجمع ملى جمع كرده جواب غيب‌گو را رسانيدند .\r\nراجع بقلعهء چوبين و تعبير آن اختلاف‌نظر حاصل شد . بعضى پنداشتند ، كه مقصود از آن ارك است ، چه در زمان قديم ارك ، يا چنان كه آتنىها آن را ميناميدند آك‌رپل « 3 » با پرچينى محصور بود . برخى گفتند ، كه مقصود از قلعهء چوبين كشتيهاى آتن است و بر اثر اين‌نظر پيش‌نهاد كردند ، كه آتنىها همه چيز را كنار گذاشته بساختن سفاين بپردازند . اين اشخاص را دو مصراع آخر گفتهء غيب‌گو دوچار ترديد ميكرد . چه غيب‌گو در آخر جواب خود گفته بود « اى سالامين ربّانى ، تو پسران زنان را معدوم خواهى كرد » و از اين‌جا استنباط ميكردند ، كه جنگ دريائى در نزديكى سالامين بشكست آتنىها منتهى خواهد شد . در اين موقع شخصى تميستوكل « 4 » نام پسر نه‌اكل « 5 » ، كه بگفتهء پلوتارك در جنگ ماراتن شركت داشت و از چندى قبل يكى از رجال معروف آتن شده بود ، گفت ، كه مقصود غيب‌گو از قلعهء چوبين همان كشتىها است ، ولى تعبيرى ، كه از جملهء « تو پسران زنان را معدوم خواهى كرد » ميكنند ، صحيح نيست . اگر مقصود غيب‌گو از « پسران زنان » پسران زنان آتنى بود ، نميگفت « اى سالامين ربّانى » بلكه ميگفت « اى\r\n\r\n\r\n","description":"","footnote":"\r\n( 1 ) -  Cecrops . \r\n( 2 ) -  Citheron . \r\n( 3 ) -  Acropole . \r\n( 4 ) -  Themistocle . \r\n( 5 ) -  Neocles . \r\n","page_name":" 758 ","page_number":776},
  {"content":"\r\n\r\nسالامين بدبخت » بس مقصود غيب‌گو پسران زنان دشمن است و بايد ببحرّيه پرداخت و در آن نجات ما است .\r\nعقيدهء او طرفداران زياد يافت و اشخاصى ، كه عقيده داشتند هرگونه مقاومت بيهوده است و بايد جلاى وطن كرده بايطاليا يا جاى ديگر رفت ، در اقليّت ماندند .\r\nسابقا تميستوكل پيشنهاد خوبى بآتنىها كرده بود ، توضيح آنكه پول وافرى در خزانهء دولت آتن از معادن لوريوم « 1 » جمع شد و آتنىها خواستند آن را بين اهالى تقسيم كنند ، چنان كه بهر كدام ده درخم برسد ، ولى تميستوكل مانع شده گفت اين وجه را بساختن كشتىها تخصيص دهيد ، چه در جنگى كه با اگىنت « 2 » ها در پيش داريم ، بحرّيه لازم خواهد شد . آتنىها چنين كرده دويست فروند كشتى ساختند و ، اگرچه اين بحريه در جنگ مزبور به كار نيفتاد ، ولى دولت آتن را دولت دريائى كرد . حالا اين دويست فروند كشتى موجود بود و فقط ميبايست بر عدّهء كشتىها بيفزايند . در نتيجهء گفتهء غيب‌گو آتنىها تصميم كردند ، كه تماما بكشتيها درآمده در دريا با بحرّيهء خشيارشا جنگ كنند و بعد با يونانيهائى ، كه مردانگىشان بيشتر بود ، داخل مذاكرهء اتحاد شده قسم ياد كردند ، كه اختلافات درونى را كنار بگذارند .\r\nاختلاف درونى مخصوصا بين آتنيها و اگىنت‌ها شدت داشت .\r\n\r\nجاسوسان يونانيها در سارد\r\nپس از آن ، زمانيكه خشيارشا در سارد بود ، آتنىها جاسوسانى بدانجا فرستادند ، تا بدانند قوهء شاه چيست و سفرائى به آرگس « 3 » براى عقد اتّحاد و رسولانى بجزيرهء سىسيل نزد گلن « 4 » جبّارآن گسيل داشته كمك خواستند و در هين‌اوان سفيرى هم نيز بجزيرهء كرسير « 5 » و كرت « 6 » فرستاده يارى طلبيدند . نتيجهء اين مأموريت‌ها چنين بود : ( كتاب هفتم ، بند 145 - 179 ) جاسوسانى ، كه بسارد براى دانستن قوهء پارسيها رفته بودند ، گرفتار شدند ، و پس از استنطاق حكم اعدام آنها صادر شد ، ولى چون خبر اين\r\n\r\n\r\n","description":"","footnote":"\r\n( 1 ) -  Lourium . \r\n( 2 ) -  Eginetes . \r\n( 3 ) - آرگس در پلوپونس واقع بود .\r\n( 4 ) -  Gelon . \r\n( 5 ) -  Corcyre  ( اين جزيره در درياى ينيان واقع و موسوم به كرفو است ) .\r\n( 6 ) -  Crete . \r\n","page_name":" 759 ","page_number":777},
  {"content":"\r\n\r\nقضيّه به خشيارشا رسيد ، حكم اعدام را تصويب نكرده خواست ، كه هرگاه حكم مذكور اجرا نشده ، جاسوسانرا نزد او آرند . اسلحه‌دارها شتافتند ، تا فرمان شاه را ابلاغ كنند و جاسوسان را نزد شاه بردند . او ، پس از اينكه از مقصود آنان آگاه شد ، امر كرد تمام پياده و سواره نظام را به آنها نشان دهند و بعد جاسوسان را مرخص كرده گفت بهرجا ، كه خواهيد برويد . شاه ، در موقعى كه حكم آزادى جاسوسانرا داد ، اين چند كلمه را هم گفت : « از كشته‌شدن سه نفر چيزى از قوهء دشمن نميكاهد ، ولى با مراجعت آنها بيونان ، يونانيها خواهند دانست ، كه قوهء ما چيست و پس از اطلاع بر آن از جنگ منصرف خواهند شد و ما بيهوده خود را خسته نخواهيم كرد » . هرودوت گويد ، در موقع ديگرى هم خشيارشا نظير اين‌نظر را اظهار كرد :\r\nزمانى كه در آبيدوس بود ، ديد كشتىهائى پر از گندم از پونت « 1 » از راه هلّس‌پونت به يونان ميروند . نزديكان شاه ، چون ميدانستند ، كه اين كشتىها از آن دشمن است ، ميخواستند آنها را توقيف كنند و چشم‌ها را به خشيارشا دوخته منتظر امر او بودند .\r\nدراين‌حال شاه از عملهء كشتى پرسيد : « بكجا ميرويد ؟ » آنها جواب دادند .\r\n« شاها ، براى دشمن تو گندم حمل ميكنيم » شاه گفت « مگر ما هم بهمانجا نميرويم ؟\r\nاز اينكه اينها براى ما آذوقه حمل ميكنند چه ضررى متصوّر است ؟ »\r\n\r\nاستمداد يونانيها از آرگس\r\nفرستادگان آتنىها به آرگس رفتند ، ولى موفق نشدند ، چه اهالى آرگس با لاسدمونيها در سر حكومت منازعه داشتند و بنابراين گفتند ، ما بر ضدّ پارسيها با شما متحد ميشويم ، به شرط اينكه صلحى با لاسدمونيها بمدّت سى سال منعقد شود . چون اين صلح سر نگرفت ، اهالى آرگس ترجيح دادند ، تابع پارس گردند و زير بار تحكم لاسدمونيها نروند . مورّخ مذكور علاوه كرده ( همانجا ، بند 150 ) : « خود اهالى آرگس چنين گويند ، ولى روايتى نيز هست ، كه مفادش اين است : خشيارشا فرستادگانى به آرگس گسيل داشت و آنها باهالى چنين گفتند : شاه ما را مأمور كرده بشما بگوئيم ، كه ما پارسيها از اعقاب پرسس « 2 » هستيم . او پسر پرسه « 3 » و نوهء دانائه « 4 » بود و از طرف\r\n\r\n\r\n","description":"","footnote":"\r\n( 1 ) -  Ponte . \r\n( 2 ) -  Perses . \r\n( 3 ) -  Persee . \r\n( 4 ) -  Danae . \r\n","page_name":" 760 ","page_number":778},
  {"content":"\r\n\r\nمادرزادهء آندرومد دختر كفه ( بصفحهء 730 رجوع شود ) بنابراين ما از اعقاب شما هستيم و نميزيبد ، كه ما با نياگان خود جنگ كنيم يا شما با ديگران بر ضدّ ما متحدّ شويد . پس مقتضى است ، كه راحت در خانه‌هاى خودتان بمانيد . اگر نقشهء من پيش رفت ، قدر شما را بيش از ساير مردمان خواهم دانست . گويند ، كه اين پيغام شاه را اهالى آرگس در نظر گرفته نه چيزى به آتنىها وعده دادند و نه چيزى خواستند و مسئلهء عقد عهدى با لاسدمونيها بهانه بود براى اينكه در جنگ شركت نكنند ، چه ميدانستند ، كه اهالى لاسدمون ذره‌اى از حكومت صرف‌نظر نخواهند كرد . بعض يونانيها گويند : اين حكايت از اين‌جا تأييد مىشود ، كه چندين سال بعد ، زمانيكه سفارتى از طرف آتن در تحت رياست كال‌لياس « 1 » به شوش رفت ، اهالى آرگس هم سفارتى به شوش فرستادند ، تا سئوال كند ، كه آيا اثرات اتّحاد سابق اهالى آرگس با خشيارشا باقى است يا نه و اردشير شاه « 2 » جواب داد ، كه كاملا باقى است و هيچ شهر يونانى را به قدر آرگس دوست نميدارد . اما اين‌كه اين حكايت صحيح است يا سقيم ، من نميتوانم چيزى بگويم ، من روايتى را كه شنيده‌ام ، نقل ميكنم و مجبور نيستم آنچه را كه ميگويند ، كوركورانه باور دارم . اين نكته تنها شامل اين مورد نيست ، بل شامل تمام كتاب من است ( با اين جمله ، هرودوت عذر تمام نوشته‌هاى افسانه‌آميز و نيز اغراق‌گوئىهاى خود را خواسته . م . ) . شنيده‌ام ، كه اهالى آرگس پس از عدم بهره‌مندى در جنگ لاسدمونيها ، شاه پارس را بيونان دعوت كردند و تصوّر ميكنم ، كه اگر تمام مردمان با معايبى كه دارند ، در يك جا جمع ميشدند ، تا كارهاى خود را با كارهاى همسايگانشان مبادله كنند ، پس از اينكه در معايب همسايگان خوب مينگريستند ، ترجيح ميدادند ، با كارهاى خود بخانه‌هاشان برگردند . اين است كه رفتار اهالى آرگس را نميتوان از تمام رفتارها ننگين‌تر دانست ، زيرا كردارهاى ننگين‌ترى هم هست » ( كتاب 7 ، بند 152 ) . ( راجع بروايت هرودوت بايد گفت ، در بادى امر غريب به نظر ميآيد كه ، خشيارشا چنين پيغامى باهالى آرگس داده و\r\n\r\n\r\n","description":"","footnote":"\r\n( 1 ) -  Callias . \r\n( 2 ) - اردشير اوّل ، دراز دست .\r\n","page_name":" 761 ","page_number":779},
  {"content":"\r\n\r\nافسانه‌هاى يونانى را براى تأييد پيش‌نهاد خود ذكر كرده باشد ، ولى اگر در اوضاع و احوال آن زمان دقيق شويم ، مىبينيم كه چندان هم غرابت ندارد ، زيرا در دربار ايران و بخصوص در سارد ، چه قبل از اين جنگ و چه بعد از آن ، هميشه عده‌اى زياد از يونانيهاى ناراضى اقامت داشتند و آنها براى پيشرفت خيالات خود و بهره‌مندى ايران در يونان تمام وسائل ممكنه را به كار ميبردند و دور نيست ، كه در موقع فرستادن رسولى به آرگس ، اين نوع يونانيها ، چون از عقايد اهالى آرگس مطلع بودند ، پيشنهاد كرده‌اند ، كه رسولان چنين گويند و شاه هم ، از آن‌جا كه اين افسانه مقصود او را تأييد مىكرده ، آن را پسنديده و ديگر بايد درنظر داشت ، كه هرودوت ، چنان كه گذشت ، گويد : پارسىها از گذشته‌هاى ساير مردمان خوب آگاهند . م . ) .\r\n\r\nاستمداد از پادشاه سيسيل « 1 »\r\nبعد مورّخ مذكور حكايت خود را دنبال كرده گويد : سفرائى كه يونانىها به سىسيل فرستاده بودند نزد گلن « 2 » جبار سيراكوز « 3 » رفته به او چنين گفتند : « ما را لاسدمونيها و متحدين آن‌ها فرستاده‌اند ، تا از تو بر ضد بربرها ( يعنى خارجىها ) كمك طلبيم ، چه يقين است ، كه تو از قشون‌كشى شاه پارس بيونان آگاهى و شنيده‌اى ، كه پس از اين‌كه پلى روى هلّس‌پونت ساخته و لشكر از آسيا باروپا آورده ، ميخواهد حمله بيونان كند . هرچند ، كه او ظاهرا چنين مىنمايد ، كه قصد آتن را كرده ، ولى در باطن به خيال تسخير تمام يونان است . تو ، كه چنين توانائى و صاحب اختيار جزيرهء سىسيل ، در يونان هم سهمى بزرگ دارى . بس لازم است ، كه بنجات‌دهندگان يونان كمك كنى ، تا ما در مقابل دشمن پافشاريم . اگر بعضى از ما خيانت كنند ، برخى از كمك كردن دريغ دارند و فقط قسمت كوچكى بيونان باوفا بماند ، بيم آن است ، كه تمام يونان معدوم شود . گمان مكن ، كه شاه پارس پس از غلبه بر ما به تو نخواهد پرداخت . تا وقت هست از اين پيش‌آمد برحذر باش . اگر بما كمك كنى ، در واقع خودت را دفاع كرده‌اى . كارى كه با فكر بشود ، عاقبت نيكو دارد » .\r\nگلن در خشم شده چنين جواب داد : « يونانيها ، اين جسارت است ، كه مرا باتحاد\r\n\r\n\r\n","description":"","footnote":"\r\n( 1 ) -  Sicile . \r\n( 2 ) -  Gelon . \r\n( 3 ) - سيراكوز در سيسيل واقع است .\r\n","page_name":" 762 ","page_number":780},
  {"content":"\r\n\r\n( 31 ) - دهليز قصر خشيارشا در تخت‌جمشيد ، زمانى كه برپا بوده ( ساختهء شيپيه )\r\n\r\n","description":"","footnote":"","page_name":" 763 ","page_number":781},
  {"content":"\r\n\r\nبا خودتان بر ضدّ بربرها ( بيگانه‌ها ) دعوت مىكنيد . وقتى كه من با اهالى قرطاجنه در جنگ بودم و از شما بر ضدّ بربرها استمداد كردم ، بكمك من نيامديد و اگر كار در دست شما بود ، حالا آنها فايق آمده بودند ، ولى جدّ كرديم و عاقبت كار براى ما خوب شد . اكنون ، كه شما گرفتار حملهء دشمن شده‌ايد ، به ياد گلن افتاده‌ايد . باوجوداين نميخواهم مانند شما باشم و وعده ميكنم ، كه دويست كشتى ، بيست هزار سپاهى سنگين اسلحه ، دو هزار سوار ، دو هزار تيرانداز ، دو هزار فلاخن‌دار و دو هزار سوار سبك اسلحه بشما بدهم ، به شرط اينكه من در اينجنگ سپهسالار كل قشون يونان باشم ، و الا يك نفر هم بكمك شما نخواهم فرستاد » .\r\nكياگروس « 1 » سفير لاسدمون جواب داد « آگامم نن‌پلوپى « 2 » نعره ميزد ، اگر ميشنيد ، كه گلن سيراكوزى ميخواهد بر لاسدمونيها فرماندهى كند . اگر ميخواهى كمك كنى ، بايد مطيع لاسدمونىها باشى و اگر نخواهى مطيع شوى كمك مكن » پس از چنين جوابى ، گلن گفت : اسپارتى مهربان ، اگر شما طالب فرماندهى هستيد ، حق است ، كه من هم طالب آن باشم ، زيرا قشون برّى و بحرى كه من مىدهم ، بيش از لشكر شما است و چون مىبينم شرطى ، كه من پيشنهاد ميكنم ، بشما گران ميآيد ، حاضرم تخفيفى در آن بدهم . فرماندهى برّى از آن شما . من بفرماندهى بحرى اكتفا ميكنم . اگر ميخواهيد فرماندهى بحرى را اختيار كنيد ، حرفى ندارم . در اين صورت بايد فرماندهى برّى با من باشد . پس اين شرط را قبول كنيد يا بىمتحدى از اينجا برويد . پس از اين جواب سفير آتن مجال اظهارى بسفير اسپارت نداده ، چنين گفت : پادشاه سيراكوزيها ، ما را بدينجا فرستاده‌اند ، تا از تو قشون بخواهيم نه فرمانده . چون مىبينم ، كه تو طالب رياستى ، لازم است بگويم ، كه مادامى كه تو فرماندهى قوهء برّى و بحرى را ميخواستى ، ما آتنىها ميتوانستيم راحت باشيم ، چه ميدانستيم ، كه اسپارت ميتواند جواب تو را بدهد ،\r\n\r\n\r\n","description":"","footnote":"\r\n( 1 ) -  Ciagrus , \r\n( 2 ) - پادشاه داستانى ( ميسن ) و ( آرگس ) ، برادر ( من‌لاس ) . او قائد يونانيها در جنگ ترووا بود و اين شهر را محاصره كرده گرفت .\r\n","page_name":" 764 ","page_number":782},
  {"content":"\r\n\r\nولى حالا ، كه تو اكتفا بفرماندهى بحرى كرده‌اى ، پس بدان ، كه اگر اسپارت به اين امر راضى شود ، ما راضى نخواهيم شد . در صورتى كه اسپارت نخواهد فرماندهى بحريّه را داشته باشد ، بعد از او ما رجحان داريم ، زيرا ما اوّل دولت دريائى يونان هستيم و نمىتوانيم فرماندهى را باهالى سيراكوز واگذاريم و ديگر اين‌كه ما قديم‌ترين مردم يونان ميباشيم و جاهاى خود را در اين مدّت عوض نكرده‌ايم . بى جهت نيست ، كه هومر ميگويد ، در جنگ ترووآ از آتن شخصى بمعسكر يونانيها آمد ، كه ماهرترين جنگى در فرماندهى قشون و تجهيزات بود .\r\nگلن در جواب گفت « آتنى مهربان ، شما فرماندهانى داريد ، ولى تابين نداريد .\r\nچون به هيچ نوع گذشتى حاضر نيستيد و ميخواهيد همه چيز در دست خودتان باشد ، بس بشتابيد ، كه زود بيونان برگرديد و بگوئيد ، كه سال يونانى بهار ندارد » .\r\nهرودوت گويد مقصود گلن از بهار اين بود ، كه چون قشون او بهترين قشون يونانى است ، چنان‌كه بهار بهترين فصل سال است ، با محروم‌شدن يونان از اين قشون بهترين سپاه را از دست ميدهد . پس از آن سفرا به يونان مراجعت كردند و گلن در انديشه شد ، كه اگر يونانيها شكست يابند ، چه خواهد شد . از طرف ديگر نميتوانست خود را حاضر كند ، كه پادشاه سىسيل در تحت فرماندهى لاسدمونىها واقع شود .\r\nبالاخره ، وقتى كه شنيد خشيارشا از هلّس‌پونت گذشته ، شخصى را كادموس « 1 » نام پسر سىتس « 2 » با سه كشتى پنجاه پاروئى و پولى زياد بمعبد دلف فرستاده دستور داد ، كه رسول منتظر وقايع شود . اگر يونانيها شكست خوردند ، پول را به خشيارشا تقديم كند و آب و خاك از طرف گلن بدهد ، و الا با پول برگردد . كادموس سابقا جبّار جزيرهء گس بود . بعد با طيب‌خاطر از حكومت صرف‌نظر كرده آن را باهالى واگذارد و به سىسيل رفته طرف توجه گلن شد و پس از آن بقدرى درستى او مورد توجه گرديد ، كه چنين مأموريتى به او دادند . اين شخص ، پس از بهره‌مندى يونانىها و مراجعت خشيارشا به آسيا ، پولها را به سىسيل حمل كرده به گلن ردّ كرد ، و حال آنكه ميتوانست آن را تصاحب كند . بعد هرودوت گويد\r\n\r\n\r\n","description":"","footnote":"\r\n( 1 ) -  Cadmus . \r\n( 2 ) -  Scythes . \r\n","page_name":" 765 ","page_number":783},
  {"content":"\r\n\r\n( 32 ) - تخت‌جمشيد ، حجّارى برجستهء چهارچوب قصر نمره 7 ( فلاندن و كست ، ايران قديم ، گراور 147 )\r\n( كتاب 7 ، بند 165 ) :\r\n« روايتى نيز هست از منبع سيسيلى كه گلن ميخواست بيونانيها كمك كند ، ولى جنگى براى او با هاميلكار « 1 » پادشاه قرطاجنه پيش آمد و مانع شد . اين بود ، كه پولى براى آنها فرستاد و نيز گويند در همان روز ، كه جنگ سالامين روى داد ، گلن و برادر او ترن « 2 » هاميلكار را شكست دادند . هاميلكار موافق اين روايت از طرف پدر قرطاجنه اى و از طرف مادر سيراكوزى بود . من ( يعنى هرودوت ) شنيدم ، كه هاميلكار پس از جنگ گم شد و هرقدر گشتند ، او را نيافتند .\r\nقرطاجنه‌اىها گويند ، كه او ، چون هزيمت قشون قرطاجنه را ديد ، خود را در آتش انداخت » .\r\n\r\n\r\n","description":"","footnote":"\r\n( 1 ) -  Hamilcar . \r\n( 2 ) -  Theron . \r\n","page_name":" 766 ","page_number":784},
  {"content":"\r\n\r\n\r\nسفراى يونان در كرسير\r\nسفراى يونان پس از اينكه از سىسيل حركت كردند بجزيرهء كرسير رفته در آنجا ظاهرا موفق شدند ، ولى در معنى اينجا هم نتيجه نگرفتند ، توضيح آنكه اهالى كرسير در ابتداء گفتند ، كه بايد بيونان كمك كرد ، چه اگر او شكست يابد ، استقلال ما هم در خطر خواهد افتاد و شصت كشتى جنگى تهيه كردند ، كه بآبهاى يونان بفرستند ، ولى از ترس شاه ايران بعد فرماندهان كشتىها دستور دادند ، كه پس از رسيدن بسواحل پلوپونس در محل پيلوس « 1 » و تنار « 2 » منتظر وقايع شوند . اگر خشيارشا فاتح شد ، به او بگويند ، كه يونانيها از ما كمك خواستند ، زيرا بعد از آتن قوهء بحرى ما مهم است ، ولى ، چون ما نخواستيم با تو جنگ كنيم ، وقت را بمماطله گذرانديم . در صورت بهره‌مندى يونانيها در جواب توبيخ و شماتت آنها بگويند ، ما ميخواستيم بشما كمك كنيم و ، چنان كه مىبينيد ، شصت كشتى تهيه كرده‌ايم ، ولى از جهت طوفان نتوانستيم از دماغهء ماله « 3 » بگذريم . اين بود ، كه بموقع بجنگ دريائى سالامين نرسيديم .\r\n\r\nامتناع كريتيها از امداد\r\nاهالى كريت ، بعد از ورود سفراى دول يونانى به اين جزيره و استمداد از آنها ، شخصى را بمعبد دلف فرستادند ، تا بدانند كه غيب‌گو در اين باب چه ميگويد . او جوابى داد ، كه تهديدآميز بود و بر اثر آن اهالى كريت از كمك‌كردن بيونان خوددارى كردند . چنين بود نتيجهء سفارت‌هائى ، كه دول يونانى نزد مردمانى فرستادند ، كه نيز يونانى بودند و در خارج يونان سكنى داشتند .\r\n\r\nتسليم‌شدن تسّالى\r\nاهالى تسّالى ( يكى از دول شمالى يونان ) ، همين كه شنيدند كه خشيارشا به قصد يونان حركت مىكند ، به ايستم « 4 » كه محل اجتماع نمايندگان دول يونانى بود ، سفرائى فرستاده چنين گفتند : شما بايد معبر المپ را دفاع كنيد ، تا تسّالى و تمام يونان را از خسارات جنگ محفوظ داريد و اگر نكنيد ، ما مطيع پارسىها ميشويم ، چه ما تنها نمىتوانيم براى دفاع\r\n\r\n\r\n","description":"","footnote":"\r\n( 1 ) -  Pylos . \r\n( 2 ) -  Tenare . \r\n( 3 ) -  Malee . \r\n( 4 ) -  Isthme  ايستم بمعنى برزخ است و برزخ ( كرنت ) را چنين ميناميدند .\r\n","page_name":" 767 ","page_number":785},
  {"content":"\r\n\r\nيونان معدوم گرديم ، و حال آنكه اينقدر از شما دوريم . هرگاه نميخواهيد ما را كمك كنيد ، پس نبايد الزامى هم نسبت بما داشته باشيد ، زيرا الزامى قوىتر از امر محال نيست و در اين صورت ما آزاديم ، كه فكرى براى خود بكنيم . يونانيها در نتيجهء اين اظهار تصميم كردند ، كه قوه‌اى براى دفاع اين معبر تنگ بفرستند .\r\nاين قوه در تمپه « 1 » بمعبر مزبور رسيد . اين معبر راهى است ، كه از مقدونيّهء سفلى به تسّالى از درّهء رود پ‌نه ميرود و بين كوه المپ و اس‌سا واقع است . در اين‌جا قوهء يونانى ، كه بده هزار نفر ميرسيد ، اردو زد و سواره نظام تسّالى هم به آن ملحق شد .\r\nاون‌توس پسر كاره‌نوس « 2 » سركردهء لاسدمونيها بود و تميستوكل پسر ن‌اكلس « 3 » رئيس آتنىها . اين قوه چند روزى بيش در اين‌جا نماند ، زيرا آلكساندر پسر آمين‌تاس پادشاه مقدونى ، كه دست‌نشاندهء ايران بود ، به آنها گفت ، در اين‌جا نمانيد و زود برويد ، چه قوهء خشيارشا خيلى زياد است و ميتواند شما را از هر طرف احاطه و معدوم كند . يونانيها پيشنهاد او را صحيح دانستند و از آنجا حركت كرده به ايستم رفتند . هرودوت گويد : « بعقيدهء من اين كار را از ترس كردند ، چه دانستند ، كه از مقدونيّه به تسّالى راه ديگرى نيز هست ، كه از ولايت مردم پرّرب از نزديكى شهر گن‌نس « 4 » ميگذرد و فىالواقع قشون خشيارشا از اين‌جا گذشت » نتيجه همان مىشود ، كه آلكساندر پسر آمين‌تاس گفته ، چه او پيش‌بينى كرده ، كه اگر جبهه را نتوانند بشكافند ، از پهلوها دور زده پشت‌سر قشون يونانيها را خواهند گرفت و در اين صورت مرگ آنها حتمى است . از اينجا واضح است ، كه آلكساندر پادشاه مقدونى مطيع ايران و در باطن با يونانيها بود . پس از آن‌كه قوهء يونانى از محل مذكور خارج شد و اهالى تسّالى شنيدند ، كه خشيارشا به آبيدوس رسيده ، به او تسليم شدند .\r\n\r\nتنگ ترموپيل\r\nهرودوت گويد : وقتى كه سپاه يونانى به ايستم برگشت ، حرف آلكساندر مورد توجهء يونانىها گرديد و بشور پرداختند ، كه\r\n\r\n\r\n","description":"","footnote":"\r\n( 1 ) -  Tempe . \r\n( 2 ) -  Evenetus , fils de Caren'is . \r\n( 3 ) -  Temistocle fils de Neocles . \r\n( 4 ) -  Gonnos . \r\n","page_name":" 768 ","page_number":786},
  {"content":"\r\n\r\nكدام محل يونان را محكم دفاع كنند ، تا بتوانند مملكت را از قشون پارسى محفوظ دارند . بالاخره عقيده بر اين شد ، كه تنگ يا معبر ترموپيل مناسب‌تر است ، چه باريك‌تر از معبرى است ، كه از مقدونيّه به تسّالى ميرود . بايد علاوه كرد ، كه در اين وقت مجتمعين ايستم نميدانستند ، كه در اين‌جا هم راه باريكى هست و ميتوان از آن استفاده كرده پشت‌سر قوهء دفاعيّه را گرفت . نتيجهء مشورت اين شد ، كه ترموپيل را اشغال كنند و بحريّه را به آرت‌ميزيوم « 1 » بفرستند ، زيرا بواسطه نزديكى اين دو محل به يكديگر قواء بحرى و برّى ميتوانستند به يكديگر كمك برسانند .\r\nآرت‌ميزيوم بوغازى است واقع بين جزيره سىياتوس « 2 » و سواحل ماگنزى « 3 » آن روز ، ولى ترموپيل محلى است ، كه بين كوهى بلند و غيرقابل‌عبور از طرف مغرب ، و دريا و باتلاقها از طرف مشرق واقع شده . اين محل چشمه‌هاى آب گرم دارد و در معبرى واقع است ، كه از تراخىنه « 4 » بيونان وسطى ميرود و پنجاه پا عرض آن است ، ولى در پس‌وپيش ترموپيل معبر مزبور تنگ ميشد ، تا حديكه فقط يك ارّابه از آن ميتوانست بگذرد . در اين‌جا اهالى فوسيد سابقا ديوارى ساخته بودند ، تا از حملهء اهالى تسّالى در امان باشند .\r\nبنابر كيفيّات اين محل يونانيهائى ، كه در ايستم اجتماع كرده بودند ، آن را براى دفاع يونان مناسب‌تر از هر جاى ديگر دانسته قسمتى به ترموپيل و قسمت ديگر به آرت‌ميزيوم رفتند ، چه عقيده داشتند ، كه در ترموپيل بواسطه تنگى جا ايرانيها نخواهند توانست تمام پياده و سواره نظام خود را به كار برند . اهالى دلف ، كه از نتيجهء جنگ سخت نگران بودند ، به پىتى اين معبد رجوع كرده سئوال كردند ، كه چه خواهد شد . پىتى جواب داد « دعا به باد كنيد ، زيرا باد متحد نيرومند يونانيها خواهد بود » . اين جواب را اهالى دلف بيونانيهائى ، كه تصميم كرده بودند مطيع نشوند ، رسانيدند و باعث قوّت قلب آنها شد ، چنان كه بعدها در محلى موسوم به تىيا « 5 » قربانگاهى براى بادها ساختند و در آنجا براى بادها قربانى ميكردند و نياز\r\n\r\n\r\n","description":"","footnote":"\r\n( 1 ) -  Artemisium . \r\n( 2 ) -  Sciathos . \r\n( 3 ) -  Magnesie . \r\n( 4 ) -  Trachinee . \r\n( 5 ) -  Thya . \r\n","page_name":" 769 ","page_number":787},
  {"content":"\r\n\r\nميدادند . اين بود احوال يونان ، حالا مقتضى است بذكر وقايعى ، كه با حركت قشون ايران از ترم ملازم است بپردازيم .\r\n\r\nحركت سفاين از ترم\r\nده كشتى از بحرّيهء ايران از ترم حركت كرده بجزيرهء سىياتوس رسيد و سه كشتى يونانى ، كه براى كشيك بدانجا رفته بود ، همين كه كشتيهاى ايران را ديد راه فرار پيش گرفت . كشتىهاى ايران كشتيهاى يونانى را تعقيب كرده يكى از آنها را گرفتند .\r\nهرودوت گويد « زيباترين سپاهى آن را سر بريده و اين واقعه را بفال نيك گرفتند ، كه نخستين اسير آنها زيباترين سپاهى بود . اسم اين شخص لئون بود ( كه بمعنى شير است ) و شايد اين اسم باعث كشته‌شدن او شد » . كشتى ديگر ، كه متعلق به اهالى اگين و برياست آسونيد « 1 » بود ، نيز بدست پارسيها افتاد ، ولى رئيس آن پىتس نام شجاعتى حيرت‌انگيز نشان داد . وقتى كه او بر اثر زخمهاى زياد افتاد و هنوز رمقى داشت ، پارسيها خواستند او را از مرگ نجات دهند و با مرّمكّى او را معالجه كرده زخمهايش را با پارچه‌هاى نازك بستند و او را به تمام سپاهيان نشان داده شجاعت او را ستودند ، ولى با ساير اسراء مانند بندگان رفتار كردند . كشتى سوّم ، كه رئيس آن فورموس « 2 » آتنى بود ، فرار كرده در مصب پ‌نه بساحل پناه برد . آتنىها فورا بساحل جسته از راه تسّالى به آتن برگشتند و كشتى خالى بدست پارسيها افتاد .\r\nخبر اين واقعه بوسيله آتش‌هائى « 3 » ، كه يونانيها در سىياتوس روشن كردند ، فورا ببحرّيهء يونان در آرت‌ميزيوم رسيد و يونانيها ، كه بوحشت و اضطراب افتاده بودند ، لنگرها را كشيده و از آرتميزيوم بيرون رفته وارد كالسيد « 4 » شدند ، تا اوريپ « 5 » را حفظ كنند و ديده‌بانهائى در اوبه « 6 » گذاشتند . يازده روز پس از حركت شاه از ترم تمام بحرّيهء ايران لنگرها را كشيده به طرف يونان حركت كرد و به سيپياس « 7 » رسيد . تا اينجا و ترموپيل بقشون ايران زيانى وارد نشد . در اينجا هرودوت باز از عدهء قشون ايران صحبت بميان آورده چنين گويد :\r\n\r\n\r\n","description":"","footnote":"\r\n( 1 ) -  Asonide . \r\n( 2 ) -  Phormus . \r\n( 3 ) - تلگراف عهد قديم .\r\n( 4 ) -  Chalcide . \r\n( 5 ) -  Euripe . \r\n( 6 ) -  Eubee . \r\n( 7 ) -  Sepias . \r\n","page_name":" 770 ","page_number":788},
  {"content":"\r\n\r\n\r\nعدّهء نفرات لشكر ايران\r\n( كتاب هفتم بند ، 184 - 188 ) « عدهء سپاهيان در اين زمان برحسب اطلاعات من از اين قرار بود . در هزار و دويست و هفت كشتى ، در صورتى كه براى هر كشتى 200 نفر حساب كنيم ، 400 ، 241 نفر سپاهى از مردمان مختلف جا داده بودند و ، بعلاوه اين عده ، در هر كشتى غير از افراد مردمان مختلف سى نفر جنگى پارسى و مادى جا داشتند . عدهء اين اشخاص به سى و شش هزار و دويست و ده سپاهى بالغ ميشد . بعدّهء اوّلى و دوّمى بايد عدّهء سپاهيان كشتيهاى پنجاه پاروئى را بيفزائيم و اگر به حد وسط براى هريك از اين كشتيها هشتاد نفر حساب كنيم ، چون شمارهء تمام كشتىها چنان كه سابقا گفتم ، سه هزار فروند بود ، عدهء اين قسمت به 240 هزار نفر بالغ ميشد . بس عدّهء تمام سپاه دريائى ، كه از آسيا آمده بود ، بپانصد و هفده هزار و ششصد و ده نفر ميرسيد . عدّهء پياده نظام يك ميليون و هفتصد هزار نفر و شمارهء سواره نظام هشتاد هزار نفر بود . به اين عدد بايد علاوه كنيم اعراب شتردار و اهالى ليبيا را ، كه در ارّابه‌هاى جنگى حركت ميكردند و عدّه‌شان به بيست هزار نفر ميرسيد ، پس عدّهء سپاهيان برّى و بحرى به دو ميليون و سيصد و هفده هزار و ششصد و ده نفر بالغ بود . اين بود عدهء سپاهيانى ، كه از آسيا حركت كردند و در اين عدد خدمه و كشتيهاى حمل‌ونقل آذوقه و مردانى ، كه در اين كشتيها بودند ، داخل نيستند . به اين عده بايد مردمانى را ، كه از اروپا در لشكر ايران داخل شدند ، علاوه كرد ، مثلا يونانيهاى تراكيّه و جزاير مجاور تراكيّه يكصد و بيست فروند كشتى داده بودند و عدهء سپاهيان اين كشتيها به 24 هزار نفر ميرسيد . در قشون برّى بعقيدهء من از تراكيها ، پ‌انيان « 1 » ، ااردها ، بوّتىين‌ها ، اهالى كالسيد ، بريگ‌ها ، پىيرها ، مقدونيها ، پرّرب‌ها ، انىيان‌ها ، دلپ‌ها ، ماگنت‌ها ، آخيان و اهالى سواحل تراكيّه سيصد هزار نفر بودند . اين هزاران نفر و قشون آسيائى عده را به دو ميليون و ششصد و يك هزار نفر ميرسانيدند .\r\n\r\n\r\n","description":"","footnote":"\r\n( 1 ) -\r\n Paeoniens , Eordes , Bottiens , Chalcydiens , Bryges , Pieres , Aenians , Dolopes , Magnesiens , Acheens . \r\n","page_name":" 771 ","page_number":789},
  {"content":"\r\n\r\nهرچند عدهء سپاهيان چنين زياد بود ، باوجوداين من گمان ميكنم ، كه عدهء خدمهء قشون و ارّابه‌ها و سفاين حمل و نقل آذوقه و كشتيهاى ديگر ، كه با بحرّيه ملازمت داشت از عدد مزبور مىگذشت ، يا بهرحال از آن كمتر نبود ، ولى من فرض ميكنم ، كه عدهء اينها با عدهء سپاهيان مساوى بوده . در اين صورت خشيارشا به سپياس و ترموپيل پنج ميليون و هشتاد و سه هزار و دويست و بيست نفر آورد . اين بود عدهء مردمانى ، كه از دنبال خشيارشا روانه شدند . اما عدّهء زنان نان‌پز و زنان غير عقدى و خواجه‌سرايان را كسى نميتواند معين كند و نيز عدد مالهاى ارّابه و بنه و سگ‌هاى هندى معلوم نيست . پس براى من باعث حيرت نيست ، كه در بعض رودها آب براى سيركردن اين عده كافى نبود . به عكس باعث حيرت است ، كه چگونه آذوقهء اين مردمانرا ميرسانيدند فىالواقع ، اگر تصوّر كنم ، كه بهريك از افراد روزى لااقل يك شنيس « 1 » ( خنيك ) گندم ميدادند براى كليهء قشون 110340 مديمن « 2 » گندم لازم بود ( شنيس معادل 07 ، 1 ليطر و مديمن 79 ، 51 ليطر بود ) . « 3 » قوت زنان و خواجه‌ها و مالهاى ارّابه‌ها و بنه و سگ‌ها و شترهاى اعراب را در اينجا منظور نكرده‌ام . در ميان اين عدهء كثير كسى از حيث صباحت منظر و قدّ رسا لايق‌تر از خشيارشا نبود ، كه چنين قدرتى را دارا باشد » .\r\nاين است ارقامى ، كه هرودوت نوشته و بديهى است ، كه بسيار اغراق‌آميز است ، با صرف‌نظر از اينكه در نوشته‌هاى او تناقضى هست ، مانند اينكه سه هزار كشتى را بالاتر كشتى دراز و حمل‌ونقل قلمداد كرده بود و در اينجا آنها را كشتى جنگى و هركدام را داراى هشتاد نفر سپاهى دانسته .\r\nمورّخين قرون بعد ، هرچند كه اين ارقام را اغراق‌آميز ميدانستند ، باز اغلب آنها بيك ميليون و دو ميليون قائل بودند ، ولى اخيرا و ، خصوصا از پنجاه سال باينطرف ، كه تاريخ مشرق قديم و ايران بيشتر مورد مداقه شده و وسايل دنياى عهد قديم را درنظر گرفته‌اند ، از اين ارقام خيلى كاسته ، ولى چون نتوانسته‌اند\r\n\r\n\r\n","description":"","footnote":"\r\n( 1 ) -  Chenice . \r\n( 2 ) -  Medimne . \r\n( 3 ) - يك ليطر آب مقطّر تقريبا معادل سيزده سير است .\r\n","page_name":" 772 ","page_number":790},
  {"content":"\r\n\r\nمدركى براى تعيين عدهء صحيح سپاهيان ايران بيابند ، بالاخره به اين عقيده شده‌اند ، كه ارقام هرودوت بىشك خيلى اغراق‌آميز است ، ولى مدركى هم براى تعيين عدهء صحيح در دست نيست . بعضى هم عقايدى اظهار داشته‌اند ، كه موافق آن شمارهء سپاهيان خشيارشا تا سيصد هزار ( گوبىنو ) و بلكه تا 180 هزار ( من‌ر ) « 1 » نفر تنزّل مىيابد . چون معلوم است ، كه ارقام هرودوت موافق حقيقت نيست ، بسط مقال را بيهوده دانسته ميگذريم\r\n\r\nآسيب‌يافتن قسمتى از بحريّه\r\nبعد هرودوت وقايع را چنين نوشته ( كتاب هفتم ، بند 188 - 200 ) « بحرّيهء پارسى لنگرها را كشيده حركت كرد و در ساحل اگنزى « 2 » بين كاستانه « 3 » و دماغهء سپياس ايستاد .\r\nدر اينجا كشتيهائى بساحل پيوستند و عده‌اى لنگر انداختند و ، چون ساحل عريض نبود ، كشتىها بصفوفى تقسيم شدند ، چنان كه در هر صف هشت كشتى قرار گرفت بحرّيه شب را بدين منوال گذارند و ، چون صبح در رسيد ، دريا متلاطم گشت ، چه تندبادى ، كه اهالى محل آن را باد هلّس‌پونت نامند ، از طرف مشرق وزيدن گرفت . سپاهيان كشتيهائى ، كه بساحل نزديك بودند ، از آسيب طوفان جلوگيرى كرده كشتيهاى خود را بساحل كشيدند و خودشان و كشتيهاى آنان محفوظ ماندند ، ولى كشتيهائى ، كه در دريا بودند ، آسيب زياد يافتند . توضيح آنكه بعضى را باد به محلى از كوه پليون « 4 » موسوم به ايپن « 5 » ( يعنى تنور . م . ) و برخى را بساحل راند ، عدّه‌اى را به سپياس زد و درهم شكست و قسمتى را به كاستانه انداخت .\r\nشايع است ، كه بعد از پيشگوئى غيب‌گوى دلف غيب‌گوى ديگرى گفته بود ، آتنىها بايد بره « 6 » داماد خود را بكمك بطلبند ( بره موافق معتقدات يونانيهاى قديم خداى باد شمال بود و چون زن آتّيكى داشت و آتن هم در آتّيك واقع است ، آتنيها او را داماد خودشان ميدانستند . م . ) وقتى ، كه آتنىها در كالسيد ( اوبه ) بودند و ديدند ، كه دريا دارد متلاطم مىشود ، دعا كردند ، كه بره با زن خود ارىتى « 7 » طوفانى ايجاد\r\n\r\n\r\n","description":"","footnote":"\r\n( 1 ) -  R . munro , Cambridje , Ancient , History , IV . p . 271 . \r\n( 2 ) -  Magnesie . \r\n( 3 ) -  Casthane . \r\n( 4 ) -  Plion . \r\n( 5 ) -  Ipnes . \r\n( 6 ) -  Boree . \r\n( 7 ) -  Orithye . \r\n","page_name":" 773 ","page_number":791},
  {"content":"\r\n\r\nكرده كشتيهاى دشمن را درهم شكند ، چنان كه سابقا در نزديكى آتس سفاين پارسيها را درهم شكست . من نميتوانم بگويم كه آيا حملهء بره بكشتىهاى پارسى ، وقتى كه آنها لنگر انداخته بودند ، بر اثر دعاى آتنىها بود يا از جهت ديگر . ولى آتنىها گويند ، كه بره بكمك آنها در حال و در گذشته شتافت . بدين سبب پس از مراجعت به آتن براى او قربانگاهى در نزديكى رود ايلىسوس « 1 » ساختند . در موقع اين طوفان چهارصد كشتى خراب و عده‌اى زياد از سپاهيان تلف شدند و جواهر بسيار از ميان رفت . اين سانحه براى آمينكل نامى پسر كرتين « 2 » ، كه از زارعين ماگنزى بود ، بسيار مفيد افتاد ، چه بعدها او جام‌هاى زرّين و سيمين زياد در ساحل يافت و نيز جعبه‌هاى زياد پر از پول و چيزهاى ديگر بدست آورده مردى توانگر شد ، ولى اين شخص بدبخت بود ، چه پسرش در حيات او مرد . عدهء كشتيهائى ، كه آذوقهء وافر حمل مىكردند و آسيب يافتند ، نيز زياد بود . رؤساء بحرّيه نگران شدند ، كه مبادا پس از اين سانحه اهالى تسّالى حمله به آنها كنند و ، براى جلوگيرى از چنين پيش‌آمدى از قطعات شكستهء كشتىها حصارى ساختند . طوفان سه روز دوام داشت و در روز چهارم از جهت قربانيهائى ، كه مغ‌ها براى ت‌تيس « 3 » و نه‌رايد « 4 » كردند آرام شد يا به خودى خود خوابيد . جهت قربانيهاى بربرها اين بود ، كه از ينيانها شنيده بودند ، اين ربة النوع را پ‌ل « 5 » از اين صفحه ربود و تمام سواحل سپياس به اين خدا و نه‌رايدها تعلق داشت ( يونانيهاى قديم بخداهاى كوچك دريائى اعتقاد داشتند ، اما خود حكايت افسانهء يونانى و خلاصه‌اش چنين است :\r\nزوس رب النوع بزرگ يونانيها به جهتى مقرّر داشته بود ، كه ته‌تيس با وجود اينكه ربة النوع است ، زن يك موجود فانى ، يعنى انسان ، گردد ، ولى پ‌ل پادشاه داستانى يل‌خس او را در اينجا ربود . معلوم است ، كه قربان كردن مغ‌ها از اختراعات يونانيها است ، چه پارسيها معتقد به آلهه يونانى نبودند ، تا براى آنها قربانى كنند . خود هرودوت هم اين نكته را حس كرده ، كه ميگويد « شايد هم باد به خودى خود خوابيد » . م . ) .\r\n\r\n\r\n","description":"","footnote":"\r\n( 1 ) -  Ilissus . \r\n( 2 ) -  Aminocle Fils de Cretine . \r\n( 3 ) -  Thetis . \r\n( 4 ) -  Nereides . \r\n( 5 ) -  Pelee . \r\n","page_name":" 774 ","page_number":792},
  {"content":"\r\n\r\nديده‌بانهاى آتنى روز دوّم طوفان از آرت‌ميزيوم بآتن رفته مژدهء آسيب‌يافتن كشتيهاى پارسى را به آتنىها دادند و آنها غرق شادى و شعف شدند . بعد ديده‌بانها بآرت‌ميزيوم برگشتند . وقتى كه باد خوابيد و دريا آرام گرفت ، پارسيها كشتىها را به دريا انداخته روانه شدند و به پاگاس « 1 » ، كه در خليج‌ماگنزى واقع بود ، رسيده لنگر انداختند . در اين احوال چنين اتفاق افتاد ، كه پانزده كشتى پارسى قدرى از بحرّيه دور افتاد و پارسىها در آرت‌ميزيوم بكشتىهاى يونانى برخورده تصوّر كردند كه اين كشتيها از بحرّيهء پارس است . رئيس پانزده كشتى مزبور ، چنان كه نوشته‌اند ، حاكم سيم « 2 » االيانى و نامش سان‌دس « 3 » پسر تاماسياس « 4 » بود . اين شخص در زمان داريوش از قضات شاهى بشمار ميرفت و از جهت رشوه‌اى ، كه گرفته بود به حكم شاه محكوم باعدام شد ، ولي بعد كه داريوش فكر كرد و ديد خدمات او بيش از خيانتى است ، كه مرتكب شده ، فرمود او را مرخص كنند و گفت ، كه اين قاضى خدماتى نيز كرده . چون كشتيهاى مزبور بكشتىهاى يونانى نزديك شدند ، يونانيها فهميدند ، كه اين حركت در نتيجهء اشتباه است و حمله كرده بىزحمت كشتيهاى مزبور را گرفتند و پس از استنطاق اطلاعاتى ، كه راجع به خشيارشا لازم داشتند ، تحصيل كرده اسرا را در غل و زنجير بتنگهء كرنت فرستادند .\r\n\r\nقسمت چهارم فتح ترموپيل\r\n\r\nمسابقهء اسبهاى پارسى و يونانى\r\nبعد بحرّيهء پارسى به آفت « 5 » رسيد . در اين احوال خشيارشا با قشون برّى از راه تسّالى و آخاى « 6 » بولايت مليان « 7 » درآمد و در تسّالي مسابقه‌اى بين اسبهاى پارسى و تسّالى ترتيب داد ، تا اسبهاى پارسى را بيازمايد ، چه شنيده بود كه سواره نظام تسّالى در يونان معروف است در اين مسابقه برترى با اسبهاى پارسى شد ( كتاب 7 ، بند 196 ) . وقتى كه خشيارشا به آلس « 8 » رفت ، راهنمايان او براى اينكه چيزهاى شنيدنى اين ولايت را به او\r\n\r\n\r\n","description":"","footnote":"\r\n( 1 ) -  Pagase . \r\n( 2 ) -  Cyme . \r\n( 3 ) -  Sandoce . \r\n( 4 ) -  Thamasias . \r\n( 5 ) -  Aphetes . \r\n( 6 ) -  Achaie . \r\n( 7 ) -  Meliens . \r\n( 8 ) -  Alos . \r\n","page_name":" 775 ","page_number":793},
  {"content":"\r\n\r\nگفته باشند ، داستان مكان مقدس زوس‌لافيس‌تيانى « 1 » و جنگل آن را حكايت كردند .\r\n( شرح اين حكايت ، اگرچه خارج از موضوع است ، ولى چون مىرساند ، كه پارسيها معتقدات يونانيها را محترم ميداشتند و ديگر مينمايد ، كه در بعض موارد يونانيهاى قديم قربانى انسان را جايز ميدانستند ، گفته‌هاى هرودوت را ذكر ميكنيم : موّرخ مزبور شرح اين داستان را چنين نوشته ( كتاب 7 ، بند 197 ) : « به خشيارشا گفتند ، كه آتاماس پسر اال « 2 » با ( اىنو « 3 » ) سوءقصدى بحيات فريكسوس كرد و در ازاى اين جنايت اعقاب او به حكم غيب‌گوئى چنين سياست شدند : اهالى آخه‌دخول بزرگتر اين خانواده را به پرىتانه « 4 » يعنى خانهء پريتانها « 5 » كه موسوم بخانهء مردم بود ، قدغن كردند و اگر بزرگتر باوجوداين قدغن داخل ميشد ، او را قربان ميكردند . عدهء زيادى از خانوادهء مزبور بممالك ديگر رفتند ، زيرا نزديك بود كه آنها را گرفته قربان كنند . بعدها ، اگر كسى از فراريان برميگشت و توقيف ميشد ، او را به پريتانه برده قربان ميكردند . به خشيارشا گفتند ، كه شخص قربانى را باطمطراق و دبدبه بقربانگاه ميبردند و او را با نوارهائى ، كه دور سر حيوان قربانى مىپيچند ، تزئين ميكردند و بعد او را در همين حال سر ميبريدند . اعقاب سىتيس‌سور « 6 » پسر فريكسوس نيز چنين مجازات ميشدند ، زيرا او ، كه از كلخيد برگشته بود ، خواست آتاماس را از دست اهالى و قربان شدن نجات دهد و در ازاى اين اقدام اعقاب او برحسب حكم غيب‌گوئى به همين مجازات محكوم شدند ، جهت اين بود ، كه اعقاب سىتيس‌سور مورد خشم خدا گشتند ( نظرى بصفحهء 749 ) . خشيارشا پس از شنيدن اين حكايت ، وقتى كه بجنگل اين خدا نزديك شد ، از دخول در آن خوددارى كرد ، بلشكريان خود فرمود ، كه احدى داخل اين جنگل نشود و خانهء اعقاب آتاماس را مانند معبدى محترم داشت : چنين بود رفتار او در تسّالى و در آخه » .\r\nموارد ديگر اين نوع گفته‌ها ، كه احترام خشيارشا يا سرداران او را بمقدسات يونانى\r\n\r\n\r\n","description":"","footnote":"\r\n( 1 ) -  Zeus Laphystien . \r\n( 2 ) -  Athamas fils de Eole . \r\n( 3 ) -  Ino . \r\n( 4 ) -  Prytanee .  ( پنجاه نفر سناتورهاى آتن را چنين ميناميدند ) .\r\n( 5 ) -  Prytanes . \r\n( 6 ) -  Cytissore . \r\n","page_name":" 776 ","page_number":794},
  {"content":"\r\n\r\nمينمايد ، پائين‌تر هم خواهد آمد . م . ) .\r\n\r\nيونانيها در ترموپيل\r\nخشيارشا در ولايت مليان اردو زد و يونانيها تنگ ترموپيل را اشغال كردند ، يعنى قواء متخاصم بمسافت كمى از يكديگر بودند :\r\nپارسيها از ترموپيل به طرف شمال و يونانيها از آن به طرف جنوب . قوهء يونانى در اينجا عبارت بود : از سيصد نفر اسپارتى سنگين اسلحه ، هزار نفر تژآتى « 1 » و مان‌تىنيانى « 2 » ، 120 نفر از ارخ‌من « 3 » واقع در آركادى و هزار نفر از ساير قسمتهاى آركارى .\r\nاز پلوپونس اين عدّه بود : چهار صد نفر از كرنت ، دويست نفر از فلىيونت « 4 » ، هشتاد نفر از مىسن . ازب‌اسى هفتصد نفر تسپيانى و از اهالى تب . 400 نفر به پلوپونسىها ملحق شده بودند . علاوه‌براين قوه لكريان اپنتيانى « 5 » را با تمام قواى آنها بكمك طلبيده و هزار نفر هم از فوسيد خواسته بودند . براى اينكه اينها را تشجيع كنند ، يونانيها بانها توسط سفراى خود پيغام داده بودند ، قوه‌اى ، كه در ترموپيل است ، پيش قراول قواى يونانى است و از جاهاى ديگر قوائى پشت‌سر هم خواهد رسيد . بسفرا گفته بودند براى قوّت قلب لكريانها و فوسيدىها بگويند « وحشت نداشته باشيد ، چه از طرف دريا شما را آتنىها و سايرين حفاظت ميكنند و ديگر اينكه شما با بشر خواهيد جنگيد ، نه با خدا و بشرى نيست ، كه از زمان تولد خود دوچار بليّه‌اى نشود و هرقدر قوىتر باشد كمتر از بليّات محفوظ است .\r\nبدينجهت دشمن كنونى ما هم ممكن نيست با وجود غرور از سقوط مصون باشد » .\r\nبر اثر اين پيغام لكريانها و فوسيديها به طرف تراخيس « 6 » حركت كردند . يونانيهائى ، كه در ترموپيل بودند ، رؤساء متعدّدى داشتند ولى مهمتر از همه لئونيداس « 7 » لاسدمونى بود ، كه سمت سردارى داشت . اين شخص پسر آناكساندريد « 8 » بود و نژاد خود را به هركول « 9 » ميرسانيد . در اسپارت او بطور غير مترقب پادشاه شد چه ، دو برادر او بزرگتر بودند ، ولى چون كل‌امن مرد و اولاد ذكور نداشت و درىيه « 10 »\r\n\r\n\r\n","description":"","footnote":"\r\n( 1 ) -  Tegeates . \r\n( 2 ) -  Mantiniens . \r\n( 3 ) -  Orchomene . \r\n( 4 ) -  Phliunte . \r\n( 5 ) -  Locriens . Opontiens . \r\n( 6 ) -  Trachis . \r\n( 7 ) -  Leonidas . \r\n( 8 ) -  Anaxandride . \r\n( 9 ) -  Hercule  ( پهلوان داستانى يونانيها ، كه پس از مرگش او را نيم خدا خواندند ) .\r\n( 10 ) -  Doriee . \r\n","page_name":" 777 ","page_number":795},
  {"content":"\r\n\r\nدر سيسيل فوت كرد ، پادشاهى به او رسيد . لئونيد سيصد نفر اسپارتى با خود برداشت ، سيصد نفرى كه اولاد داشتند ، و از اهالى تب فقط سيصد نفر دعوت كرد ، تا آنها را بيازمايد ، چه شهرت داشت ، كه اهالى تب با پارسيها بودند . اسپارتيها لئونيداس را حركت دادند ، تا ساير يونانيها هم حركت كنند ، ولى خيال نداشتند تمام قوهء خود را بفرستند ، چه منتظر بودند ، عيد كارنى « 1 » كه 9 روز طول ميكشد ، بگذرد . ساير يونانيها هم ميخواستند اعياد المپى بگذرد و از اين جهت فقط دستجاتى حركت دادند . وقتى كه خبر پيش‌آمدن قشون خشيارشا بيونانيهائى ، كه در ترموپيل بودند رسيد ، بوحشت و اضطراب افتاده مشورت كردند ، كه چه كنند . تمام پلوپونسىها مصمم شدند ، كه عقب نشسته ايستم يعنى تنگهء كرنت را دفاع كنند ، ولى چون لكريها و فوسيديها اين پيشنهاد را با تنفر رد كردند ، لئونيداس تصميم كرد در محل بماند و رسولهائى به اطراف فرستاد ، تا كمك براى او بفرستند . در اين احوال خشيارشا مفتشى فرستاد ، تا ببيند دشمن چه مىكند و عدهء آن چيست . سوار پارسى آمد و باردوى يونانى نزديك شده تفتيش كرد ، بىاينكه يونانىها مزاحمتى به او برسانند و ، چون عدّه‌اى در جلو ديوار اين تنگ و قسمتى از پس ديوار بودند ، سوار پارسى فقط عدهء اولى را ديد . در اين حال يونانيها بورزش‌هاى عادى اشتغال داشتند ، و عده‌اى موهاى خود را شانه مىكردند . هرودوت گويد ( كتاب هفتم ، بند 209 ) وقتى كه سوار برگشت و آنچه را كه ديده بود بشاه گفت ، خشيارشا در حيرت شد ، كه چرا يونانىها ميخواهند بميرند و به قدر قوّه از طرف بكشند . اين رفتار لاسدمونيها را مضحك دانسته دمارات پسر آريستون را خواست ، تا تحقيقاتى دربارهء لاسدمونيها بكند . دمارات چنين گفت : « شاها ، سابقا هم زمانيكه ما بعزم اين جنگ حركت مىكرديم ، من لاسدمونيها را براى تو توصيف كردم . وقتى كه من چيز هائى را از پيش مىديدم و مىگفتم ، تو ميخنديدى . سعى من بر اين است ، كه در پيشگاه تو حقيقت را بگويم ، حرف مرا حالا هم گوش كن . اين‌ها آمده‌اند ، كه با ما در سر اين تنگ جنگ كنند . عادت اين مردم چنين است ، كه چون مصمم\r\n\r\n\r\n","description":"","footnote":"\r\n( 1 ) -  Carnies . \r\n","page_name":" 778 ","page_number":796},
  {"content":"\r\n\r\nشدند بميرند ، موهايشان را شانه ميكنند . اگر تو اينها و آنهائى را ، كه در اسپارت مانده‌اند ، مطيع كنى ديگر قومى نخواهد بود ، كه با تو ستيزه كند . پس تو حالا يك دولت نيرومند يونانى و شجاع‌ترين مردم يونان را در پيش دارى » . اين حرف مورد اعتماد خشيارشا واقع نشد و دوباره پرسيد ، چگونه اين عدهء قليل با من جنگ خواهند كرد ؟ دمارات گفت : « اگر چنين نشد ، كه من گويم ، با من همان رفتار كن ، كه با دروغگو ميكنند » . باوجوداين خشيارشا حرف‌هاى او را باور نكرد .\r\n\r\nجدال ترموپيل\r\nهرودوت گويد ( كتاب 7 ، بند 210 - 239 ) : « پس از آن شاه چهار روز جدال را بتاخير انداخت ، تا شايد يونانى ها عقب نشسته بروند . روز پنجم او ماديها و كيس‌سى « 1 » ها را فرستاد كه يونانيها را زنده گرفته نزد او آرند . ماديها حمله كردند و هرچند تلفات زياد ميدادند ، ولى جاى خالى فورا پر ميشد . به ماديها آسيب زياد ميرسيد و باوجوداين عقب نمىنشستند . به همه كس و مخصوصا بشاه نشان دادند ، كه سپاهى زياد است ولى مرد كم است ( اين نوشتهء هرودوت جمله‌هاى متناقض دارد : اگر جاى خالى فورا پر ميشد و با وجود تلفات عقب نمىنشستند ، چگونه ميتوان گفت كه مرد كم بود . حمله‌كننده آن هم در تنگى ، كه فقط يك ارّابه ميتواند از آن بگذرد ، در يك طرف آن كوهى بلند و در طرف ديگر دريا يا باتلاق است ، البته تلفاتش زياد مىشود .\r\nچنان كه بيايد ، آرىبرزن هم در دربند پارس ( كوه‌گيلويه ) جلو قشون عظيم اسكندر را در چنين جائى گرفت و اسكندر ، چون نتوانست تنگ را بشكافد ، همان كار كرد ، كه خشيارشا در اين‌جا خواهد كرد . م . ) . بالاخره ماديها نتوانستند تنگ را بشكافند و بجاى آنها پارسىها ، كه موسوم بجاويدانها و در تحت رياست هىدارنس بودند ، آمدند . اينها هم نميتوانستند كارى بكنند ، زيرا در تنگنائى جنگ مىكردند و نميتوانستند از كثرت خود نتيجه بگيرند و نيزه‌هاى آنها كوتاه‌تر از نيزه‌هاى يونانىها بود . لاسدمونيها شجاعانه جنگ ميكردند و نشان ميدادند ، كه با اشخاصى\r\n\r\n\r\n","description":"","footnote":"\r\n( 1 ) - اينها همان مردم‌اند ، كه مكرّر در تاريخ عيلام و جاهاى ديگر اين كتاب از آنها ذكرى شده .\r\n","page_name":" 779 ","page_number":797},
  {"content":"\r\n\r\nكه مهارت ندارند ، ماهرانه جنگ ميكنند . از جمله مهارت لاسدمونيها اين بود ، كه فرار ميكردند و در اينمورد پارسيها با فريادهاى شادى آنها را تعقيب ميكردند و همين كه نزديك ميشدند ، لاسدمونيها برگشته دليرانه ميجنگيدند و عده‌اى زياد از دشمن مىكشتند . آن روز بدين منوال گذشت و كارى از پيش نرفت . روز ديگر هم جنگ به همين نهج گذشت . پارسيها باميد اينكه عدهء يونانيها كم است و از جهت برداشتن زخم نخواهند توانست مقاومت كنند ، حملات مكرر كردند ، ولى يونانيها از حيث نوع اسلحه و مردم بقسمت‌هائى تقسيم شده بنوبت جنگ ميكردند ، باستثناى اهالى فوسيد ، كه روى كوه قرار گرفته بودند ، تا كوره راهى را را محافظت كنند . شاه در فكر بود ، كه چه كند ، كه ناگاه يكنفر يونانى مليانى افىيالت « 1 » پسر اورىدم « 2 » بطمع پاداش بزرگ نزد خشيارشا رفته گفت ، راهى است كه از آن ميتوان پيشرفت و به ترموپيل درآمد . اين شخص باعث هلاك يونانيهاى ترموپيل گرديد ( بعدها اين شخص به تسّالى گريخت و يونانيها براى سر او قيمتى معين كردند ، ولى بعلّت ديگر كشته شد و در جاى خود گفته آيد . م . ) .\r\nهرودوت گويد روايتى هست ، كه شخصى ديگر به خشيارشا راه‌نمائى كرد ، ولى من باور ندارم . خشيارشا با شعف پيشنهاد افىيالت را پذيرفت و هىدارنس مأمور شد ، از آن راه برود . چون شب در رسيد و چراغها روشن گشت ، پارسيها حركت كردند . اين كوره راه از رود آسپ شروع شده متابعت آن را مىكند و به آلپن « 3 » شهر اوّل لكريها ميرسد . پارسىها پس از عبور از آسپ تمام شب در كوره راه حركت كرده در طليعهء صبح بقلّهء كوه رسيدند . در اين‌جا ، چنان كه بالاتر گفته شد ، هزار نفر فوسيدى براى حفاظت فوسيد و پاسبانى راه ايستاده بودند . پائين راه قشونى بود ، كه بالاتر آن را توصيف كرده‌ايم ( يعنى قشون ترموپيل ) چون كوه از جنگل پوشيده بود ، حركت پارسيها را فوسيديها در نيافتند ، ولى ، وقتى كه پارسيها نزديك شدند ، اسلحه برداشته حاضر جنگ گرديدند و هىدارنس در ابتداء تصوّر كرد ، كه\r\n\r\n\r\n","description":"","footnote":"\r\n( 1 ) -  Ephialte . \r\n( 2 ) -  Eurydeme . \r\n( 3 ) -  Alpene . \r\n","page_name":" 780 ","page_number":798},
  {"content":"\r\n\r\nاين‌جا هم لاسدمونيها هستند ، ولى بعد ، كه از افىيالت تحقيقات كرده دانست كه اين‌ها از اهل فوسيدند ، حمله كرد و فوسيديها در مقابل تيرهاى زياد ، كه به آنها باريد نتوانستند ، پافشارند و گريختند ، ولى هىدارنس اعتنائى نكرده از كوه سرازير شد .\r\nدر لشكر لئونيداس غيب‌گوئى بود مژيستياس « 1 » نام . او از روده‌هاى قربانى ، چنان كه عادت غيب‌گوهاى يونانى بود ، تفأل كرده گفته بود ، كه در طليعهء صبح مرگ در پيش دارند . پس از آن فراريهائى در رسيده خبر دادند ، كه پارسيها از كوره راه ميآيند . در طليعهء صبح ديده‌بانها رسيده همان خبر را آوردند . در اينحال يونانيها مشورت كردند ، كه بمانند يا بروند و تشتّت آراء حاصل شد . در نتيجه يونانيها متفرق شدند و فقط عدّه‌اى با لئونيداس ماند . هرودوت گويد : حكايت كنند ، كه خود لئونيداس عده‌اى را نگاهداشته باقى سپاهيان يونانى را مرخص كرد و اين روايت بيشتر مورد اعتماد است ، چه او ميديد ، كه متحدين ميل ندارند در محل مانده بميرند و از طرف ديگر او نميتوانست محل را بدشمن واگذارد . در نتيجه حاضر شد اين افتخار را نصيب خود و سپاهيان اسپارتى كند . بقول مورّخ مذكور در ابتداء جدال اسپارتيها از غيب‌گوى دلف پرسيدند ، كه عاقبت جنگ چه خواهد بود ؟ پىتى جواب داد :\r\n« اهالى اسپارت وسيع ، شهر نامى شما بدست اعقاب پرسه خراب خواهد شد يا لاسدمون براى مرگ پادشاه خود ، كه از دودمان هركول است ، عزا خواهد گرفت . نه قوّهء گاوهاى نر ميتواند حملهء پارسيها را دفع كند و نه زورمندى شيران . او قدرت زوس را دارد ، چيزى با او مقاومت نكند ، تا اينكه او يكى از دو پادشاه را به سهم خود ببرد » ( كتاب 7 ، بند 220 ) . هرودوت گويد : « من ترجيح مىدهم به اين عقيده باشم ، كه لئونيداس در جواب پىتى تفكر كرده مصمم شد ، اين افتخار را نصيب خود و اسپارتيها كند و با اين مقصود متحدين را روانه كرد ، نه اينكه آنها از ترس او را رها كرده باشند .\r\nلئونيداس مژيستياس غيب‌گو را هم ميخواست با ديگران از محل حركت دهد ، ولى او راضى نشد ، با لئونيداس بماند و فقط پسرش را با آنهائى ، كه خارج ميشدند ، روانه كرد » .\r\n\r\n\r\n","description":"","footnote":"\r\n( 1 ) -  Megistias . \r\n","page_name":" 781 ","page_number":799},
  {"content":"\r\n\r\nچنين است عقيدهء هرودوت ، ولى چنان كه از اخلاق و عادات اسپارتيها در موارد ديگر ديده مىشود ، جهت ماندن لئونيداس با سپاه اسپارتى در ترموپيل از اين‌جا بود ، كه او پادشاه اسپارت بود و موافق عادات اسپارتى ، مردى كه بجنگ ميرفت ، ميبايست فاتح برگردد يا كشته شود . مادران اسپارتى ، وقتى كه اولاد خود را بجنگ مشايعت ميكردند ، به آنها مىگفتند : « فرزند ، با سبر يا بر سپر » يعنى فاتح شو و با سپر برگرد يا كشته‌شو ، كه روى سپر با افتخار نعش تو را به خانه آرند . بعد هرودوت گويد : « متحدين رفتند و فقط تسپيانها و اهالى تب با لئونيداس ماندند . اهالى تب بر خلاف ميلشان ماندند ، زيرا لئونيداس آنها را مانند گروى نگاهداشته بود ، چه يونانيها به اين عقيده بودند ، كه اهالى تب باطنا طرفدار شاه پارس ميباشند ، ولى تسپيانها گفتند ، كه لئونيداس را تنها نخواهند گذاشت . چون روز شد ، بامر خشيارشا قشون ايران حمله كرد و يونانيها از تنگ دور رفته بدفع حملات پرداختند . توضيح آنكه تا حال يونانيها به دو قسمت شده قسمتى ديوار تنگ را حفظ ميكرد و قسمت ديگر بجاى باريك آن رفته مىجنگيد ، ولى حالا از جاى باريك گذشته جلو رفتند و كشتارى مهيب درگرفت و عدّهء زيادى از حمله كنندگان به خاك يا به دريا افتادند . باوجوداين سران سپاه ، چنان كه هرودوت گويد ، با شلّاق سپاهيان را بپيش ميراندند . زمانى در رسيد ، كه نيزه‌هاى يونانيها تماما شكست و شمشير به كار بردند . بالاخره لئونيداس و معروفين ديگر اسپارتى بالتمام كشته شدند و از بزرگان پارسى هم اينها افتادند : دو پسر داريوش آبراكوم « 1 » و هىپرانت « 2 » . اين دو پسر را داريوش از فراتاگون « 3 » دختر آرتان « 4 » داشت . آرتان برادر داريوش و پسر ويشتاسپ بود و ، چون اولاد ديگرى نداشت ، تمام دارائى او با دخترش به داريوش رسيد . دو برادر خشيارشا نيز كشته شدند . در سر نعش لئونيداس جدال درگرفت ، تا آنكه بالاخره اسپارتيها نعش را ربودند . چون پارسيهائى ، كه از كوره راه حركت ميكردند رسيدند ، بهره‌مندى با پارسيها شد و شكل جنگ يونانيها تغيير كرد ،\r\n\r\n\r\n","description":"","footnote":"\r\n( 1 ) -  Abracome . \r\n( 2 ) -  Hyperanthe . \r\n( 3 ) -  Phratagune . \r\n( 4 ) -  Artane . \r\n","page_name":" 782 ","page_number":800},
  {"content":"\r\n\r\n( 33 ) - تخت‌جمشيد ، دورنماى طالار خشيارشا ، زمانيكه برپا بوده ( ساختهء شىپيه )\r\n\r\n","description":"","footnote":"","page_name":" 783 ","page_number":801},
  {"content":"\r\n\r\nتوضيح آنكه يونانيها ، كه از تنگ‌ترين جاى معبر پيش رفته بودند ، حالا عقب نشسته از ديوار آن گذشتند ، بعد باستثناى سپاهيان تب از تپه بالا رفته در آنجا بدفاع پرداختند .\r\nاين تپه در مدخل تنگ در جائى بود ، كه امروز يك شير سنگى بيادگار لئونيداس در اينجا ديده مىشود ( قول هرودوت است ) . پارسىها ديوار را خراب كرده به تپه محله بردند . بعد مورّخ مزبور گويد در اينجا يونانيها با شمشير و بعد با دست و دندان جنگ كردند ، تا همه در زير تيرهاى پارسيها دفن شدند . از يونانيهائى ، كه شجاعت فوق‌العاده نمودند ، اسم دىيه‌نه‌سس « 1 » ، آلفه « 2 » و مارون « 3 » را مخصوصا ضبط كرده‌اند و اينها اسپارتى بودند . از تسپيانها اسم دىتىرامب « 4 » ثبت شده .\r\nيونانيها بر قبر سپاهيانى ، كه در اينجا به خاك افتادند و نيز روى قبر آنهائيكه قبل از عقب‌نشينى متحدين با لئونيداس جنگ كردند ، كتيبه‌اى نويساندند بدين مضمون : « در اينجا وقتى چهار هزار نفر پلوپونسى با سه ميليون نفر جنگيد » كتيبهء قبور اسپارتيها چنين بود : « اى رهكذر ، به لاسدمونيها بگو ، كه ما در اين‌جا خوابيده‌ايم ، تا بقوانين آن وفادار باشيم » اين كتيبه‌ها را بر لوحهء چوبين نوشته بودند و بوسيلهء آم‌فيك‌تيون‌ها تهيه شده بود ( آم‌فيك‌تيون‌ها عبارت بودند از اتّحاد چند طايفهء همجوار ، كه در نزديكى مكان مقدّسى مىزيستند . اين اتّحاد براى گرفتن جشنها و بعض كارهاى عمومى ديگر منعقد ميشد . م . ) .\r\nكتيبه‌اى هم يكى از دوستان مژيستياس غيب‌گو براى او نويساند : « اين قبر مژيستياس نامى است ، كه زمانيكه ماديها از رود اسپرخيوس « 5 » گذشتند ، بدست آنها كشته شد . غيبگوئى كه ، مىدانست فناى حتمى در پيش است و با وجود اين نخواست پادشاه اسپارت را رها كند » ( همان‌جا ، بند 227 ) . سپس هرودوت گويد از سيصد نفر اسپارتى آريستودم « 6 » نامى بسلامت جان دربرد و جهة آن بروايتى اين بود ، كه در عقب ماند و كشته نشد . بروايت ديگر لئونيداس او را بقاصدى باسپارت فرستاد و او در مراجعت مماطله كرد ، تا در جنك شركت نكند .\r\n\r\n\r\n","description":"","footnote":"\r\n( 1 ) -  Dieneces . \r\n( 2 ) -  Alphee . \r\n( 3 ) -  Maron . \r\n( 4 ) -  Dithyrambe . \r\n( 5 ) -  Sperchius . \r\n( 6 ) -  Aristodeme . \r\n","page_name":" 784 ","page_number":802},
  {"content":"\r\n\r\nبهرحال پس از آنكه او باسپارت برگشت ، اسپارتيها او را بىشرف و بىحميّت دانستند . بىشرف دانستند ، چه به او كسى از خانهء خود آتش نمىداد و با او حرف نمىزد . بىحميّت دانستند ، زيرا او را آريستودم ترسو ناميدند . چنين بود احوال او ، تا آنكه در جنگ ( پلاته ) اين لكّه را از نام خود شست . شخصى ديگر هم از سيصد نفر از جهت اينكه او را بقاصدى به تسّالى فرستاده بودند زنده ماند . اين شخص پان‌تىتس « 1 » نام داشت و ، چون باسپارت برگشت ، او را بىشرف دانستند و مجبور شد خود را خفه كند . سپاهيان تب تا زمانى ، كه يونانيها حملات پارسيها را دفع مىكردند ، با لئونيداس همراه بودند ، ولى وقتى كه تفوّق با پارسىها شد و يونانىها به تپه برآمدند ، از آنها جدا شده و دستهاى خود را به طرف پارسيها دراز كرده گفتند ، ما مجبور بوديم ، جنگ كنيم و بهترين دليل ما اين است ، كه در ميان يونانيها ما اوّل مردمى بوديم ، كه آب و خاك داديم . تسّالى هائى ، كه در قشون خشيارشا بودند ، تصديق كردند و آنها نجات يافتند ، ولى هرودوت گويد ، كه بعض آنها ، وقتى كه بقشون ايران نزديك مىشدند ، كشته شدند و باكثر آنها داغ شاهى زدند و رئيس آنها لئون‌تياد « 2 » اوّل شخصى بود ، كه داغ برداشت . ( اين گفتهء هرودوت به نظر غريب مىآيد ، زيرا منافع پارسيها اقتضا نميكرده با دشمنى ، كه تسليم مىشود ، چنين رفتار كنند . معلوم نيست ، كه مقصود چه بوده . م . ) . مورّخ مذكور گويد : ( كتاب 7 ، بند 234 ) : « چنين بود جدال ترموپيل . پس از آن خشيارشا دمارات را خواسته ، قبل از اينكه سئوالى بكند ، به او گفت دمارات ، تو مردى درست و راستگوئى . آنچه كه گفتى ، همان شد . حالا به من بگو ، كه عدهء لاسدمونيها چيست و چه عده‌اى از آنها در جنگ ماهرند . آيا تمام آنها بدين‌سان جنگ ميكنند ؟ دمارات جواب داد : شاها ، عدّهء لاسدمونيها زياد است و شهرهاى آنها هم زياد . چيزى كه ميخواهى بدانى ، خواهى دانست . در لاسدمون شهرى است موسوم به اسپارت ، كه هشت هزار نفر سكنه دارد و تمام آنها چنان‌اند ، كه در اين محل جنگ كردند . لاسدمونيهاى\r\n\r\n\r\n","description":"","footnote":"\r\n( 1 ) -  Pantites . \r\n( 2 ) -  Leontiade . \r\n","page_name":" 785 ","page_number":803},
  {"content":"\r\n\r\nديگر مانند اسپارتيها نيستند ، ولى باوجوداين باز شجاع‌اند . خشيارشا گفت :\r\nبچه وسيله ميتوان با كمترين زحمت آنها را مطيع كرد ؟ تو پادشاه آنها بودى و البته تمام فكرها و خيالات آنها را ميدانى . دمارات جواب داد : شاها ، اگر ميخواهى بطور جدّى با من شور كنى ، من بايد صحيح‌ترين وسيله را به تو بگويم . سيصد كشتى جدا كن و به قصد لاسدمون بفرست . نزديك لاسدمون جزيره‌ايست ، كه آن را كىتر « 1 » نامند . عاقل‌ترين مرد اسپارتى ، كه خيلن « 2 » نام داشت ، روزى گفت « براى لاسدمون بهتر ميبود ، اگر اين جزيره در آب فرو ميرفت و از سطح دريا بلند نميشد » خيلن از اين جزيره همواره منتظر حادثه‌اى بود ، كه من ميخواهم به تو بگويم .\r\nاو چنين ميگفت نه از اينجهت ، كه لشكركشى تو را پيش‌بينى ميكرد ، بلكه بدين‌سبب ، كه از هر لشكركشى نگران بود . از اين جزيره كشتيهاى خود را بفرست ، تا اسباب وحشت لاسدمونيها را فراهم سازند . وقتى كه لاسدمونيها در خانهء خود مشغول جنگ شدند ، ديگر نگران مباش ، كه بتوانند بساير يونانيها كمك كنند ، ولو اينكه قشون برّى تو تمام يونان را مطيع كند . بعد وقتى كه يونان را تسخير كردى ، لاسدمونيها ضعيف ميشوند . اگر اين كار نكنى ، منتظر چنين حادثه‌اى باش :\r\nبه پلوپونس برزخ تنگى اتصال مييابد . در اينجا بايد جدالى كنى ، كه بمراتب مشكل تر از جدال اين محل ( يعنى ترموپيل ) خواهد بود ، چه تمام لاسدمونيها بر ضد تو هم قسم شده‌اند ، ولى ، اگر چنان كنى ، كه من گفتم ، اين برزخ و تمام شهرهاى لاسدمون تسليم ميشوند ( مقصود از برزخ همان ايستم‌كرنت ، است كه بالاتر مكرّر ذكر شده . م . ) بعد از دمارات هخامنش برادر خشيارشا ، كه فرمانده كل بحرّيه بود و در اينجا حضور داشت ، چنين گفت « شاها ، من ميبينم ، كه تو با ملاطفت گوش ميدهى بحرفهاى كسى ، كه بسعادت تو حسد ميبرد و حتى خيالات خائنانه نسبت به تو ميپرورد . يونانيها معمولا چنين‌اند . بسعادت ديگران حسد ميورزند و از اقويا متنفرند . اگر با وجود سانحه‌اى ، كه براى بحريّه روى داده و چهارصد\r\n\r\n\r\n","description":"","footnote":"\r\n( 1 ) -  Cythere . \r\n( 2 ) -  Chilon . \r\n","page_name":" 786 ","page_number":804},
  {"content":"\r\n\r\nكشتى آن آسيب يافته ، تو باز سيصد كشتى از آن جدا كرده بفرستى ، كه پلوپونس را دور زنند ، دشمنان تو خواهند توانست با تو جنگ كنند و ، اگر تمام كشتيها باهم باشند نميتوانند بر ما غلبه يابند . گذشته از اين نكته ، اگر بحريه با قواى برّى حركت كند ، اين به آن و آن به اين كمك خواهند كرد و ، اگر جدائى بين آنها اندازى ، نه تو مىتوانى ببحريه كمك كنى و نه آن به درد تو خواهد خورد . عقيدهء من چنين است .\r\nاگر مىخواهى راه صحيح روى ، در فكر اين مباش ، كه وضع دشمن چيست ، چه عده دارد و چه مىخواهد بكند . آنها بهتر مىدانند ، كه چه كنند . ما هم بايد در فكر كار خود باشيم . هرگاه لاسدمونيها با پارسيها داخل جنگ شوند ، شكستى را ، كه خورده‌اند تلافى نخواهند كرد » .\r\nخشيارشا بسخنان هخامنش چنين جواب داد : « هخامنش ، به نظر من عقيدهء تو صحيح است و من چنان كنم ، كه تو گفتى ، اگرچه دمارات عقيده‌اى اظهار كرد ، كه به نظر او مفيدترين عقيده بود ، باوجوداين پيشنهاد تو برترى دارد ، ولى من نميتوانم باور كنم ، كه او بدخواه من باشد ، چه از سخنان و رفتار سابق او اين عقيده براى من حاصل نشده . راست است كه انسان ميتواند به ديگرى حسد ورزد و ، اگر عقيده‌اش را بپرسند ، سكوت اختيار كند و آنچه صلاح است نگويد ، مگر اينكه انسانى باتقوى باشد و اين نوع اشخاص نادرند ، ولى مردانى ، كه رشته‌هاى مهمان‌نوازى آنها را با يكديگر مربوط كرده ، خيرخواه‌ترين اشخاص نسبت به يكديگر ميباشند و بهترين صلاح‌انديشى نسبت بهم مىكنند . بنابراين من به تو امر ميكنم ، كه من‌بعد ، از بدگوئى نسبت به دمارات احتراز كنى ، زيرا رشته‌هاى ميهمان‌نوازى او را با من الفت داده » . بعد مورّخ مذكور گويد : « خشيارشا اين بگفت و روانه شد ، كه در ميان نعشها گردش كند . وقتى كه بنعش لئونيداس رسيد و شنيد ، كه او پادشاه و سردار لاسدمونيها بود ، امر كرد سر او را بريده بچوبى نصب كنند . اين رفتار خشيارشا مىرساند ، كه نسبت به لئونيداس ، زمانيكه او زنده بود ، بسيار خشمگين بوده و الّا مرتكب چنين عمل نكوهيده\r\n\r\n","description":"","footnote":"","page_name":" 787 ","page_number":805},
  {"content":"\r\n . \r\n","description":"","footnote":"","page_name":" الف 787 ","page_number":806},
  {"content":"\r\n . \r\n","description":"","footnote":"","page_name":" ب 787 ","page_number":807},
  {"content":"\r\n . \r\n","description":"","footnote":"","page_name":" پ 787 ","page_number":808},
  {"content":"\r\n . \r\n","description":"","footnote":"","page_name":" ت 787 ","page_number":809},
  {"content":"\r\n\r\nنميشد ، زيرا بقدرى ، كه من ميدانم ، پارسيها بيش از هر مردم ديگر مردان شجاعرا مىستايند . اشخاصيكه مأمور اين كار بودند حكم را اجرا كردند » .\r\nدر پايان اين قسمت لازم است كلمه‌اى چند از دمارات گفته شود . هرودوت گويد : « گويند ، كه او نسبت به لاسدمونيها حسّيّات خوبى نداشت و اين گفته بايد راست باشد ، ولى از طرف او اقدامى شد ، كه نميتوان گفت از راه خيرخواهى نسبت به لاسدمونيها بوده يا براى توهين آنها ؟ : وقتى كه خشيارشا در شوش تصميم كرد ، كه با يونان جنگ كند ، دمارات خواست لاسدمونيها را از اين تصميم آگاه دارد ، ولى نميدانست ، بچه وسيله اين كار كند ، تا اقدام او فاش نشود . بالاخره چنين كرد : يك لوحهء دوتائى برداشت و موم آن را تراشيد ، بعد روى چوب تصميم شاه را نوشته بر نوشته‌ها موم آب شده ريخت ، تا اگر در راه بدست مستحفظين شاه افتد ، ببينند ، كه چيزى بر آن ننوشته و متعرّض نشوند . اين لوحه بلاسدمون رسيد و مدتها لاسدمونيها نتوانستند معنى آن را بدانند ، تا آنكه دختر كل‌امن ، كه زن لئونيداس بود ، مقصود را دريافت ، و پس از آن‌كه موم را زايل كردند ، نوشته‌هاى او را خواندند و تصميم خشيارشا بر جنگ در لاسدمون و بعد در تمام يونان منتشر شد . چنين بود شيوع اين خبر ، چنان كه حكايت كنند » .\r\n\r\nقسمت پنجم جدالهاى آرتميزيوم ، فرار بحريهء يونان به سالامين\r\n\r\nعدّهء سفاين يونانى\r\nبحريهء يونان داراى اين قوّه بود ( هرودوت ، كتاب 8 ، بند 1 ) : آتنىها يكصد و بيست كشتى داده بودند . اهالى پلاته با وجود اينكه مردان دريائى نبودند ، بواسطه رشادت ، با آتنىها در دادن نفرات شركت كردند . كرنتىها « 1 » چهل كشتى دادند . اهالى مگار - بيست .\r\nاهالى كالسيد - نفرات براى بيست كشتى ، ولى كشتىهاى اين نفرات آتنى بود .\r\n\r\n\r\n","description":"","footnote":"\r\n( 1 ) -  Corinthiens , Megariens , Chalcidiens , \r\n","page_name":" 788 ","page_number":810},
  {"content":"\r\n\r\n( 35 ) - سرستون قصر شوش ( لوور ، نقّاشى سن‌الم‌گوتيه )\r\n\r\n","description":"","footnote":"","page_name":" 789 ","page_number":811},
  {"content":"\r\n\r\nاژىنت‌ها « 1 » - هيجده . اهالى سىسيون - دوازده . لاسدمونيها - ده . اپىدوريانها هشت . ارتريان - هفت . ترزنيان - پنج . ستيرنها - دو . اهالى جزيرهء سئوس - دو كشتى و دو كشتى پنجاه پاروئى . اهالى لكراپنتيانى - هفت كشتى پنجاه پاروئى . جمعا عدهء كشتىهائى ، كه به آرت‌ميزيوم رفت ، بىكشتيهاى پنجاه پاروئى ، 271 بود . رياست بحريّه را به اورىبياد « 2 » اسپارتى پسر اورىكليد « 3 » دادند ، زيرا متحدين اعلام كردند ، كه اگر رياست بحريه با يكنفر آتنى باشد ، متفرق خواهند شد و آتنىها از ترس اينكه نفاق يونان را بباد فنا دهد ، راضى شدند ، كه يكنفر اسپارتى رياست كند ، و حال آنكه قبل از فرستادن سفير به سيسيل صحبت از رياست يكنفر آتنى بود . هرودوت گويد ( كتاب 8 ، بند 3 ) :\r\nحق با آتنيها بود ، زيرا همان‌قدر ، كه جنگ بدتر از صلح است ، به همان اندازه نزاع داخلى بدتر از جنگى است ، كه با خارجه در سايهء اتحاد روى دهد . اين گذشت آتنيها در موقعى بود ، كه سخت محتاج متحدين بودند ، ولى پس از آنكه پارسيها را دفع كرده جنگ را بخارج يونان بردند ، ببهانهء گستاخى پوزانياس « 4 » رياست را از اسپارتيها گرفتند . بنابر نوشته‌هاى هرودوت ( كتاب هشتم ، بند 4 - 91 ) وقتى كه يونانيها وارد آرت‌ميزيوم شده عدّه كشتىها و مردان جنگى پارسى را ديدند ، وحشتى بزرگ به آنها دست داد و تصميم كردند ، كه گريخته بداخلهء يونان روند و ، چون اين خبر به اهالى اوبه رسيد ، از ترس اينكه مبادا اين تصميم را زود بموقع اجرا گذارند و آنها بىمدافع بمانند ، از فرماندهء بحريّه خواستند ، كه اين تصميم را زود اجرا نكند ، تا آنها زنان و اطفال خود را در پناهگاهى جا دهند ، فرمانده اسپارتى راضى نشد تعلل كند و ، چون اهالى اوبه اوضاع را چنين ديدند ، نزد تميستوكل رفته باوسىتالان « 5 » دادند ، تا آتنيها را مجبور كند در مقابل اوبه مانده بجنگند . تميستوكل پول را گرفت و براى پيشرفت كار خود بدينوسيله متوسّل شد :\r\nزاين پول پنج تالان به اورى به ياد داده چنين وانمود ، كه از جيب خود اين مبلغرا\r\n\r\n\r\n","description":"","footnote":"\r\n( 1 ) -\r\n Eginetes , Sicyoniens , Lacedemoniens , Epidauriens , Eretriens , Trezeniens , Styrenes , Ceos . \r\n( 2 ) -  Eurybiade . \r\n( 3 ) -  Euryclide . \r\n( 4 ) -  Pausanias . \r\n( 5 ) - سى تالان تقريبا سى و ششهزار تومان به پول امروزى مىشود .\r\n","page_name":" 790 ","page_number":812},
  {"content":"\r\n\r\nميدهد و او را به طرف خود كشيد . از سرداران ديگر فقط آدىمانت « 1 » پسر اسىتوس « 2 » سردار كرنتيها با تميستوكل ضدّيت كرده گفت در آرت‌ميزيوم نخواهد ماند . در اين احوال تميستوكل به او گفت : « تو ما را ترك نخواهى كرد ، بخدايان قسم ميخورم ، هدايائى كه من به تو مىدهم ، بيش از آن است ، كه شاه پارس به تو خواهد داد ، براى اينكه ما را ترك كنى . او چنين گفت و فورا بكشتى آدىمانت سه تالان نقره فرستاد . بدين ترتيب تميستوكل سرداران را جلب كرده تقاضاى اهالى اوبه را انجام داد و خودش هم فايدهء بزرگى برد ، چه بقيّهء پول را در نهان براى خود نگاه داشت . آنهائى ، كه از تميستوكل پولى دريافت داشتند ، پنداشتند ، كه اين وجوه را از آتن براى او فرستاده‌اند ( كتاب 8 ، بند 5 ) .\r\n\r\nجدالهاى آرتميزيوم\r\nيونانيها در آرتميزيوم ماندند و جدال دريائى وقوع يافت .\r\nشرح آن چنين است : سفاين ايران بعد از ظهر آن روز وارد آفت شدند . قبل از ورود به اين محل پارسيها شنيده بودند ، كه قوهء دريائى يونانيها كم است و اكنون ، چون كمى آن را مشاهده كردند ، نهايت اشتياق را يافتند ، كه زودتر تمام كشتىها را معدوم كنند ، ولى نگرانى داشتند از اينكه ، اگر مستقيما هجوم آرند ، كشتيهاى يونانى فورا فرار كنند و بواسطه تاريكى شب از تعقيب بسلامت جان بدر برند ، و حال آنكه ميخواستند مشعل‌دار هم جان بدر نبرد ( در عهد قديم ، قبل از اينكه شيپور متداول بشود ، معمول بود ، كه اعلان شروع جنگ را مشعل‌دارها ميكردند ، توضيح آنكه اين‌ها حركت كرده پيش ميرفتند ، تا بمنطقه‌اى ، كه حدّ فاصل بين دو قشون بود ، ميرسيدند و در آنجا مشعل‌هاى خود را ميانداختند . مشعل‌دارها مصونيّت جانى داشتند ، چه از خدمهء خداى جنگ بشمار ميرفتند و حتى ، پس از شكست قشونى ، رسم اين بود ، كه مشعل‌دارها را نكشند . بنابراين عبارت : « حتى مشعل‌دار هم جان درنبرد » به اين معنى است ، كه كليهء قشون معدوم شد . بعدها اين عبارت ضرب‌المثل گرديد و ، چنان كه بعضى\r\n\r\n\r\n","description":"","footnote":"\r\n( 1 ) -  Adimante . \r\n( 2 ) -  Ocytus . \r\n","page_name":" 791 ","page_number":813},
  {"content":"\r\n\r\nعقيده دارند ، اوّل كسى ، كه اين عبارت را استعمال كرده ، هرودوت است . م . ) .\r\nبنابراين پارسيها ، موافق منبع يونانى ، اين حيله را به كار بردند : دويست كشتى جدا كرده به سىياتوس فرستادند ، با اين مقصود ، كه پنهان از دشمن اين كشتيها اوبه را دور زده به اوريپ داخل شوند و پشت سر بحريّهء يونان را گرفته محاصره‌اش كنند . بعد از حركت كشتيهاى مزبور پارسيها فورا حمله نكردند ، چه منتظر بودند ، كشتىهائى ، كه فرستاده بودند ، به محل رسيده با علامتى ورود خود را اطلاع دهند . در موقعى كه پارسيها در انتظار رسيدن خبر مزبور مشغول سركشى بكشتىها بودند ، يك نفر يونانى از اهل سىيونه « 1 » كه سيل‌لياس « 2 » نام داشت و از مدتى قبل درصدد فرار كردن و رسانيدن خود به يونانيها بود ، موفق شد خيال خود را انجام دهد و خود را به اوبه رسانيد ( اين همان كس بود ، كه در موقع طوفان دريا درپليون با دخترش كيانه « 3 » نام در آب فرو رفته و لنگرهاى كشتىهاى ايرانى را كشيده باعث خسارت بحريّه ايران گرديد . راجع به او گفته‌اند كه غوّاصى ماهر بود و در زير آب مسافت هشتاد استاد يا تقريبا 14720 مطر راه مىپيمود . دخترش هم از پدر اين هنر را آموخته بود . بعدها يونانىها مجسمهء پدر و دختر را ساخته در معبد دلف گذاردند و نرون « 4 » قيصر روم مجسمهء دختر را بروم برد . م . ) . هرودوت گويد ، كه راجع به او چيزهاى افسانه‌آميز زياد گفته‌اند ، ولى عقيدهء من اين است ، كه او در قايقى به اوبه درآمد . بهرحال او يونانيها را از تلاطم دريا درپليون و آسيب‌يافتن كشتيهاى پارس و نيز از اينكه دويست كشتى براى محاصرهء يونانيها فرستاده‌اند آگاه كرد . يونانيها ، همين كه از قضيه مطلع شدند ، مجلس مشورتى آراستند . از پيشنهادات زياد اين پيشنهاد اكثريت آراء يافت : آن روز در جاهاى خود بمانند و فقط پس از نصف شب عقب نشسته باستقبال كشتيهائى ، كه ميخواهند جزيرهء اوبه را دور زنند بروند . بعد ، چون ديدند از هيچ طرف حمله‌اى به آنها نميشود ، شبانه خودشان درصدد حمله بكشتيهاى ايرانى برآمدند . با اين مقصود ،\r\n\r\n\r\n","description":"","footnote":"\r\n( 1 ) -  Scione . \r\n( 2 ) -  Scyllias . \r\n( 3 ) -  Ciana . \r\n( 4 ) -  Neron . \r\n","page_name":" 792 ","page_number":814},
  {"content":"\r\n\r\nكه توانائى جنگى دشمن را بيازمايند و ببينند ، كه آيا ممكن است از ميان كشتيهاى دشمن گذشته فرار كنند يا نه . هرودوت گويد : وقتى كه سپاهيان خشيارشا و بخصوص سران سپاه ديدند ، كه يونانيها با عدّه كمى از كشتيها حمله ميكنند ، يقين حاصل كردند ، كه يونانيها ديوانه شده‌اند و خود را بفناى حتمى سوق خواهند داد . حق هم با آنها بود ، چه كشتيهاى پارسى بر كشتيهاى يونانى از حيث عدّه و هم از حيث سرعت سير برترى داشت . بنابراين بحرّيهء ايران درصدد محاصرهء كشتيهاى يونانى برآمد . ينيانهائى ، كه در بحرّيهء پارس بودند ، حسّيّات خوب نسبت بيونانيها مىپروردند و بر خلاف ميل باطنى در جنگ شركت داشتند ، در وضع بدى واقع شدند ، چه يقين داشتند ، كه يكنفر يونانى جان درنخواهد برد ، ولى ينيانهائى كه دلشان با پارسىها بود ، از اين واقعه خوشوقت بودند و محاجه ميكردند ، كه كدام يك از آنها اوّلين كشتى آتّيكى را گرفته مستحق پاداشى بزرگ از طرف خشيارشا خواهد شد ، زيرا در قشون پارس فقط صحبت از آتنىها بود . كشتيهاى يونانى در شيپور اوّل صف بستند و در شيپور دوّم حمله كردند . جنگى سخت درگرفت و طرفين بيك اندازه شجاعت بروز دادند . يونانيها سى كشتى از طرف گرفتند و اوّل يونانى ، كه يك كشتى دشمن را گرفت ليك‌ميد « 1 » آتنى بود . جنگ بىنتيجه ماند ، چه هر دو طرف مزايائى داشتند . چون شب در رسيد ، طرفين دست از جنگ برداشتند . يونانيها به آرت‌ميزيوم و ايرانيها به آفت مراجعت كردند . در اين جنگ دريائى بقول هرودوت فيلائون « 2 » برادر پادشاه سالامين ( قبرس ) ، كه در بحرّيهء ايران يكى از متنفذين بود ، اسير گرديد و يكنفر يونانى آن‌تىدور « 3 » نام ، كه از تبعهء شاه بود ، فرار كرده خود را بيونانيها رسانيد و در ازاى اين فرار بعدها به او زمينى در سالامين دادند .\r\nراجع به اين قسمت از نوشته‌هاى هرودوت لازم است گفته شود ، كه با وجود اينكه ميگويد هر دو طرف بيك اندازه شجاعت نشان دادند و بعد افزوده ، كه\r\n\r\n\r\n","description":"","footnote":"\r\n( 1 ) -  Lycomide . \r\n( 2 ) -  Philaon . \r\n( 3 ) -  Antidore . \r\n","page_name":" 793 ","page_number":815},
  {"content":"\r\n\r\nهر دو طرف مزايائى داشتند ، از گرفتن سى كشتى ايرانى ذكرى مىكند ، ولى راجع ببهره‌مندى ايرانيها ساكت است . بهرحال روايت او را دنبال ميكنيم . مورّخ مذكور گويد ( كتاب 8 ، بند 12 - 22 ) « اين وقت تابستان بود . شب بارانى تند باريدن گرفت و ، رعدوبرقى كه روى داد ، سخت اسباب نگرانى پارسيها گرديد ، ولى بليّه‌اى ، كه براى كشتيهاى پارسى در نزديكى اوبه رويداد ( يعنى كشتيهائيكه مأمور بودند جزيره اوبى را دور زده پشت‌سر بحرّيهء يونانى را بگيرند . م . ) بمراتب وحشت‌انگيزتر بود . توضيح آنكه رعدوبرقى مهيب بالاى كشتيها حادث شد و در موقعى ، كه از پهلوى جزيرهء اوبه ميگذشتند ، تندبادى وزيد و اختيار كشتيها را از دست ملّاحان ربوده آنها را بسنگهاى ساحل زد و معدوم كرد . تمام اينكارها موافق ارادهء خدايان شد ، چه آنها ميخواستند بحرّيهء پارس تفوّق بر بحرّيهء يونان نداشته باشد » وقتى كه صبح شد بكمك يونانيها 53 كشتى آتّيكى رسيد . كمك مزبور و اين خبر ، كه دويست كشتى ايرانى در نزديكى اوبه از طوفان و باد تلف شده ، بر قوّت قلب آنها افزود و در نتيجه بعد از ظهر حمله به كشتيهاى كىلىكى كرده و ، پس از اينكه شب در رسيد ، باعدام كشتيهاى مزبور موفق شده به جاهاى خود برگشتند . روز سوّم پارسيها گفتند شرم‌آور است ، كه يونانيها با قلّت قواى دريائى خود بر ما حمله كنند و ما همواره منتظر حمله باشيم . از اين جهت و نيز از ترس محاكمهء خشيارشا تصميم كردند ، كه منتظر جنگ از طرف يونانيها نشده حمله برند و قبل از ظهر حمله را شروع كردند . اين جدال دريائى با جدال ترموپيل در يك وقت روى داد و ، چنان كه سپاهيان لئونيداس ميخواستند معبر ترموپيل را حفظ كرده نگذارند ، پارسيها بداخلهء يونان راه يابند ، همچنان در اينجا جنگ براى حفظ اوريپ بود ، تا راه دريائى بدست پارسيها نيفتد .\r\nبحرّيهء خشيارشا صفوف خود را آراسته و كشتيها را به خط نيم دائره درآورده حمله را شروع كرد ، تا بدين‌منوال بحرّيهء يونانى را محاصره كند . در اين جنگ دريائى نيز طرفين بيك اندازه قوى بودند ، توضيح آنكه كشتيهاى پارسى از جهت\r\n\r\n","description":"","footnote":"","page_name":" 794 ","page_number":816},
  {"content":"\r\n\r\nكثرت عدّه و بزرگى آنها دوچار بعضى اشكالات ميشدند ، يعنى يكى بر ديگرى ميجست و ترتيب بهم مىخورد . باوجوداين بحرّيهء پارس مقاومت كرده تلفات زياد ببحرّيهء يونان وارد آورد . هرودوت گويد ، كه تلفات دشمن هم زياد و بلكه زيادتر بود و بالاخره طرفين دست از جنگ برداشته بمواقع خود برگشتند . در اين جنگ در بحرّيهء خشيارشا مصريها كارهاى بزرگ كردند و از جمله پنج كشتى يونانى را گرفتند . در ميان يونانيها در آن روز آتنيها كارهاى نمايان كردند و در ميان آتنيها كلىنياس پسر آلسىبياد « 1 » معروف شد ، چه او بخرج خود دويست نفر سپاهى ترتيب داده با كشتى خود بميدان جنگ رفت . اگرچه آتنيها اجساد مقتولين و قطعات شكستهء كشتيهاى خود را داشتند ، ولى از جهت صدمه‌اى ، كه بانها وارد شده و نصف كشتيهاى آتنى از كار افتاده بود ، يونانيها مشورت كردند ، كه آيا بهتر نيست بداخلهء يونان فرار كنند . تميستوكل در اين احوال نقشه‌اى طرح ميكرد ، كه ينيان و كاريان را از شاه جدا كند ، زيرا پنداشته بود ، كه پس از اين كار يونانيها غلبه خواهند يافت . او نقشهء خود را براى رؤسا سپاه يونانى افشا كرد . بعد بانها گفت ، كه عجالة بايد اين كار كنيم : هركدام از ما بكوشد ، كه هرقدر ميتواند از حشم اوبيائى بكشد ، چه اگر اين حشم نصيب يونانيها گردد ، به از آن است ، كه بدست پارسيها افتد .\r\nاما در باب مراجعت بيونان او بسرداران گفت ، من در اين فكر هستم ، كه يونانيها سالما برگردند . سرداران حرف او را شنيده آتشها روشن كردند و بكشتن حشم اوبيائى پرداختند . چون يونانيها ديده‌بانهائى گماشته بودند ، كه نتيجهء جنگهاى دريائى را بقشون خشگى و نتيجهء جنگهاى خشگى را ببحرّيه برساند ، آبرونىخوس « 2 » نامى ، كه از اهل آتن و پسر لىسيكلس « 3 » بود ، در اين احوال در رسيد و خبر داد ، كه جنگ ترموپيل بفتح پارسيها خاتمه يافت و لئونيداس كشته شد . پس از رسيدن اين خبر يونانيها تصميم كردند ، كه ديگر معطل نشده جزيرهء اوبه را تخليه كنند و مردمان يونانى به همان ترتيب ، كه آمده و توقف\r\n\r\n\r\n","description":"","footnote":"\r\n( 1 ) -  Clinias fils d'Alcibiade . \r\n( 2 ) -  Abronichus . \r\n( 3 ) -  Lycicles . \r\n","page_name":" 795 ","page_number":817},
  {"content":"\r\n\r\nكرده بودند ، بولايات خود برگشتند . در اين كار كرنتىها اوّلين و آتنىها آخرين مردم بودند . هم در اين وقت تميستوكل از كشتىهاى آتنى يك كشتى تندروى برگزيده بدان درآمد و جزيرهء اوبه را دور زده ، در هر كجا كه آب شيرين بود ، كتيبه‌اى گذاشت بدين مضمون : « ينيانها ، شما بر خلاف عدالت رفتار مىكنيد ، كه با پدران خود ميجنگيد و ميخواهيد يونان را باسارت دهيد . از هر چيز بهتر اين است ، كه به طرف ما آئيد و ، اگر چنين نتوانيد كنيد ، از حالا كنار رويد و كاريان را هم با خود همراه كنيد و ، اگر نتوانيد نه اين كنيد و نه آن ، يعنى طوق رقيّت چنان بگردنهاى شما فشار مىدهد ، كه قادر نيستيد ، بر ضدّ شاه باشيد ، پس لااقل بخاطر آريد ، كه ما نياگان شما هستيم ، ابتداى اين جنگ ما با پارسيها براى شما شروع شده است و بنابراين در موقع جدالها بىقيد بمانيد » .\r\nنقشهء تميستوكل در نوشتن اين كتيبه‌ها چنين بود : اگر مضمون اين نوشته‌ها به اطلاع خشيارشا نرسيد ، شايد در مردم ينيان مؤثر افتد و آنها يكى از سه كار را بكنند و ، اگر به اطلاع او رسيد ، از ينيانها و كاريان ظنين شده آنها را از جنگ دريائى دور بدارد ( كتاب 8 ، بند 22 ) . پس از آن از شهر هيس‌تيه « 1 » يكنفر فرارى به طرف بحرّيهء ايران رفته خبر داد ، كه يونانيها از آرت‌ميزيوم گريخته‌اند .\r\nپارسيها در ابتداء باور نكردند و اين فرارى را توقيف كرده چند كشتى براى تفتيش به آرت‌ميزيوم فرستادند . كشتيها برگشته قول فرارى را تأييد كردند و پس از آن تمام بحرّيهء ايران به آرت‌ميزيوم درآمد و از آنجا به هيس‌تيه رفته اين شهر و تمام حوالى آن را تسخير كرد . وقتى كه بحرّيه در اين شهر بود ، خشيارشا يك جارچى با اين پيغام بميان سپاهيان فرستاد : متحدين ، هركس مىخواهد به ترموپيل برود و محلّ نبرد را تماشا كند ، مجاز است ( از اين گفتهء هرودوت معلوم است ، كه خشيارشا يونانيهاى مطيع را متحدين خود مىدانسته . م . ) . بر اثر اين خبر آن‌قدر اشخاص خواهان تماشا شدند ، كه قايق براى همه پيدا نشد .\r\n\r\n\r\n","description":"","footnote":"\r\n( 1 ) -  Histiee . \r\n","page_name":" 796 ","page_number":818},
  {"content":"\r\n\r\nهرودوت گويد ، كه عدهء مقتولين ايرانى در ترموپيل بيست هزار نفر بود ، ولى به حكم خشيارشا اجساد مقتولين را دفن كرده روى قبرهاى آنان برگ و خار و خسك ريختند و فقط اجساد هزار نفر را در تنگهء ترموپيل باقى گذاردند ، ولى اجساد مقتولين يونانى را دفن نكردند و چهار هزار نعش را بتماشاچيان نشان دادند . با وجود اين اقدام تماشاچيان ملتفت شدند ، كه اجساد سپاهيان پارس را دفن كرده‌اند .\r\n\r\nتسخير فوسيد\r\nدر اين احوال از آركادى فراريانى بقشون ايران آمده درخواست آذوقه كردند . وقتى كه اينها را نزد خشيارشا بردند پرسيد ، كه يونانيها مشغول چه كار بودند ؟ جواب دادند مشغول بازيها و ورزشها و مسابقه‌هاى المپ « 1 » خشيارشا پرسيد ، كه بفاتح چه جايزه مىدهند ؟ گفتند ، تاجى از شاخه‌هاى زيتون . هرودوت گويد ، در اين موقع ترىتان‌تخم پسر اردوان ، عموى شاه . رو به مردونيوس كرده گفت « واى بر ما ، با چه مردمى تو ما را در انداخته‌اى . مسابقهء اينها براى افتخار است نه پول » خشيارشا او را ملامت كرده گفت ، ترسو مباش . چون اهالى تسّالى دو دفعه از اهالى فوسيد شكست خورده بودند و نسبت به آنها كينه مىورزيدند ، در اين موقع رسولهائى نزد آنها با اين پيغام فرستادند : فوسيديها ، براى شما اكنون روشن است ، كه برترى با ما است و از پارسيها چنان قوتى داريم ، كه اگر بخواهيم تمام اراضى شما را انتزاع كرده خودتان را برده كنيم مىتوانيم ، ولى ما نمىخواهيم كينه بورزيم و فقط پنج تالان نقره از شما مىخواهيم ، كه شما را از اين بليه محفوظ داريم . هرودوت گويد فوسيديها يگانه مردمى بودند از اين نواحى يونان ، كه دلشان با پارسيها نبود و جهت آن هم\r\n\r\n\r\n","description":"","footnote":"\r\n( 1 ) - بازيهاى المپ هر چهار سال يك دفعه منعقد مىشد و نسبت تأسيس آن را بسه نفر ميدادند ، كه يكى از آنها هراكل نيم خداى يونانى بود . در اينجا اشخاصى ، كه در انواع بازيها و ورزشها و مسابقه‌ها ماهر بودند ، از تمام يونان گرد آمده مهارت خود را مىنمودند و بفاتح جايزه‌اى داده ميشد . مدّتى اين بازيها متروك بود ، تا اينكه لىكورگ قانونگذار اسپارتى آن را از نو برقرار كرد . چنان كه در مدخل گفته شده بازيهاى المپ در دفعه اولى در سنهء 776 ق . م وقوع يافت و در نزد يونانيها مبدء تاريخ شد . پس از آن هر چهار سال را المپياد ميناميدند . از اين تاريخ ببعد اسامى اشخاصى ، كه جايزه ميگرفتند ، در دفاترى ثبت ميشد .\r\n","page_name":" 797 ","page_number":819},
  {"content":"\r\n\r\nفقط از اينجا بود ، كه با اهالى تسّالى ضديت داشتند و ، اگر تسّالىها بر ضد پارسيها مىبودند ، يقينا اهالى فوسيد طرفدار پارسيها مىشدند . آنها جواب دادند ، كه پول نخواهند داد و ، اگر مىخواستند ، مىتوانستند طرفدار پارسيها گردند ، ولى هيچگاه بيونان خيانت نخواهند كرد . پس از شنيدن اين جواب اهالى تسّالى در خشم شده پارسيها را بمملكت آنها وارد كردند . پارسيها از تراخىنه بدوا به دريد رفتند و متعرّض كسى در اينجا نشدند ، زيرا اهالى اين محل طرفدار پارسيها بودند و ديگر اينكه تسّالىها نميخواستند آسيبى به آنها برسد . بعد ، از اينجا به فوسيد درآمدند قسمتى از اهالى فرار كرده با اموال خود بكوه پارناس « 1 » پناه برد و قسمت ديگر متفرق شد ( كتاب 8 ، بند 29 - 32 ) .\r\n\r\nتسخير شهرهاى ديگر\r\nهرودوت گويد : پارسيها با اين ولايات چنان رفتار كردند كه با ولايت دشمن معامله مىشود : ولايت را غارت و معابد را آتش زدند . بعد قشون ايران حركت كرده شهرهاى ديگر را موسوم به درىموس « 2 » ، خارادرا ، اروخوس ، تترونيوم ، آم‌فيسه ، نه‌ان ، په‌وىيه ، ترىته ، الاته ، هىيام‌پليس ، پاراپ‌تامى و آبس تسخير كردند . در آبس معبدى بود متعلق به آپلّن‌دلف ، كه اشياء نفيسه و ذخاير زياد داشت . ذخاير مزبوره به تصرف پارسيها درآمد . بعد پارسيها به دو قسمت تقسيم شدند و قسمت بزرگ‌تر با خشيارشا به ب‌اسى درآمدند . چون اهالى ان با پارسيها بودند ، غارتى در اينجا روى نداد ، بخصوص كه سپاهيان مقدونى بامر آلكساندر پادشاه مقدونيّه آن را حفاظت ميكردند و آلكساندر از اين جهت مقدونيها را بدينجا براى حفاظت فرستاد ، كه به خشيارشا بفهماند ، اهالى ب‌اسى مطيع ايرانند . كلية چنان كه از نوشته‌هاى هرودوت استنباط مىشود ، لشكر پارس با مردمان و شهرهاى مطيع\r\n\r\n\r\n","description":"","footnote":"\r\n( 1 ) - كوه پارناس بعقيدهء يونانيها اختصاص به آپلّن آلهه افتاب و موزها داشت ، بلندى آن تقريبا 2500 مطر است و امروز آن را ( لياكورا ) نامند .\r\n( 2 ) -\r\n Drymus , Charadra , Erochos , Tetronium , Amphice , Neon , Peviee , Tritee , Elatee , Hyampolis , Parapotamie et Abes . \r\n","page_name":" 798 ","page_number":820},
  {"content":"\r\n\r\nكارى نداشته و باموال آنها دست نميزده ، ولى شهرهاى غير مطيع را غارت ميكرده . قسمت ديگر قشون ايران به طرف معبد دلف رفت . اين معبد از حيث غيب‌گوهاى آن و ذخاير و نفايس زياد ، كه در آن جمع شده بود ، خيلى معروف بود و بقول هرودوت خشيارشا از اشياء نفيسهء آن‌چنان اطلاع داشت ، كه از اشياء نفيسهء معابد پارس آگاه نبود ، چه كسانى زياد از ذخاير آن و از هداياى كرزوس به اين معبد با خشيارشا صحبت داشته بودند . بعد مورّخ مذكور گويد ( كتاب 8 ، بند 37 - 40 ) : « وقتى كه اهالى دلف از پيش آمدن قشون پارس مطلع شدند ، متوحش گشته راجع بذخاير و نفايس معبد از خدا ( يعنى از آپلّن كه يكى از ارباب انواع يونانى بود . م . ) پرسيدند ، كه چه بايد كرد : اين ذخاير را دفن كنند يا با خودشان بجاى ديگر برند . او جواب داد ، كه دست بذخاير نزنيد ، خدا بقدرى قوى هست ، كه اموالش را حفظ كند . پس از رسيدن چنين جوابى اهالى دلف درصدد برآمدند ، كه فقط بفكر خودشان باشند . بعضى با اموال خود بكوه پارناس پناه بردند و عده‌اى به شهر آخاى و گروهى به ( آم‌فيس‌سا ) ى « 1 » لكريها . بعد چون قشون پارسى باندازه‌اى نزديك شد ، كه آن را ميديدند غيب‌گوئى آسراتوس « 2 » نام ديد ، در جلو معبد اسلحهء مقدسى است ، كه آن را از درون معبد بيرون آورده‌اند و كسى نميتواند بدان نزديك شود . او اهالى دلف را از اين معجزه مسبوق كرد ، ولى معجزه‌اى ، كه پس از آن روى داد ، از پيدايش اسلحه در جلو معبد مهمتر بود ، توضيح آنكه ، چون پارسيها بمعبد مىنرواپرنه‌آ « 3 » نزديك شدند ، از آسمان برقى در ميان آنها افتاد و از قلّهء كوه پارناس دو سنگ بزرگ جدا شده به طرف پارسيها غلطيد و عدّه‌اى را خرد كرد . در اين احوال از معبد مزبور صداها و فريادهاى جنگى شنيده ميشد . پارسيها ، چون احوال را چنين ديدند ، متوحش شده گريختند و اهالى از كوه پارناس پائين آمده آنها را تعقيب كردند . چنان كه من شنيدم ، پارسيهائى ،\r\n\r\n\r\n","description":"","footnote":"\r\n( 1 ) -  Amphissa . \r\n( 2 ) -  Aceratus . \r\n( 3 ) -  Minerva Pronea  ( اين ربّة النّوع را يونانىها آثنا ميناميدند ، مىنروا اسم لاطينى او است ) .\r\n","page_name":" 799 ","page_number":821},
  {"content":"\r\n\r\nكه نجات يافته بودند ، از معجزه‌هاى ديگر نيز حكايت ميكردند . از جمله دو نفر سوار سنگين اسلحه با قدوقامت خارق عادت آنها را تعقيب كرده ميكشتند . اهالى دلف حكايت كنند ، كه اين دو سوار از پهلوانان محلّ بودند و يكى را فيلاكوس « 1 » و ديگرى را اوتونااوس « 2 » ميناميدند ( پهلوانان بعقيدهء يونانيهاى قديم يعنى اشخاصى ، كه در زمان حيات شجاعتهاى فوق‌العاده نشان داده بودند و روح آنها ، بعد از مرگ ، اين محل را حمايت ميكرد . م . ) . سنگهائى ، كه از قلهء كوه به طرف پارسيها غلطيد ، تا زمان ما در زمينى ، كه وقف مىنرواپرنه‌آ است ، وجود دارد » ( كتاب 8 ، بند 36 - 39 ) .\r\nاين حكايت هرودوت مىرساند ، كه پارسيها بمعبد دلف از جهت اينكه در نزد يونانيها خيلى مقدس بود اصلا داخل نشده‌اند و درصدد تعرّض هم نبوده‌اند . جهت معلوم است : اوّلا پارسيها نسبت بمقدّسات ملل تابعه غالبا با نظر احترام مينگريستند و فقط در موارد نادر مانند ياغىگرى متعدد يا معامله به مثل از اين قاعده تجاوز ميكردند . موارد احترام بالاتر از قول هرودوت ذكر شده از جمله قضيّهء داتيس سردار ايران و مجسمهء آپلن است ، كه در صفحهء ( 681 ) ذكر شد و نيز حكايت جنگل مقدّس زوس‌لافيس‌تيانى ، كه در صفحهء ( 776 ) گذشت . ديگر اينكه معبد دلف نزد تمام يونانيها مقدس بود و ، چون در قشون ايران يونانيهاى زياد ، چه از مستعمرات يونانى در خارج و چه از خود يونان ، مانند تسّاليها و تبىهاوب اوسيها و غيره بودند ( صفحهء 771 ) ، سياست اقتضا ميكرده ، كه حسّيّات مذهبى آنان را مجروح نكنند ، بخصوص كه اهالى دلف مقاومت نكرده فرار كرده بودند . بعدها يونانيها خواسته‌اند ، اين مصونيّت معبد را برب النوع خودشان نسبت داده باشند و اين حكايت را از قول كاهنان معبد مزبور يا غيب‌گوها ساخته‌اند ، اما اينكه هرودوت آن را ذكر كرده ، جهت معلوم است . مورّخ مذكور كتاب‌هاى خود را براى يونانيها مينوشته و بروايتى ، چنان كه در مدخل ذكر شد ، در يكى از بازيهاى المپ براى جمعى از يونانيهائى ، كه در آنجا گردآمده بودند ، كتاب خود را ميخوانده و معلوم است ، كه ميبايست حسّيّات مذهبى يونانىها را\r\n\r\n\r\n","description":"","footnote":"\r\n( 1 ) -  Philacus . \r\n( 2 ) -  Autonaus . \r\n","page_name":" 800 ","page_number":822},
  {"content":"\r\n\r\nرعايت كرده باشد و الا روشن است ، كه اگر خشيارشا قصد داخل شدن بمعبد يا غارت كردن آن را داشت ، از غلطيدن دو سنگ از كوه پارناس يا شنيده شدن صداهاى بلند از درون معبد تصميم خود را تغيير نميداد .\r\n\r\nقسمت ششم فتح آتن ، وقايع بعد تا جنگ سالامين\r\n\r\nتسخير آتن\r\nبحرّيهء يونان پس از فرار از آرتميزيوم به سالامين درآمد .\r\nآتنىها اصرار داشتند ، در اين‌جا بمانند ، تا زنان و اطفال خود را در آن جزيره جا دهند و راجع به كارهاى بعد مشورت كنند . توضيح آنكه آتنيها اميدوار بودند ، كه قشون پلوپونس ولايت ب‌اسى را از قشون پارسى حفظ خواهد كرد ، ولى به زودى اين اميد مبدّل بيأس شد ، زيرا پلوپونسىها چنين نكردند و فقط به فكر خودشان بوده بكشيدن ديوارى در ايستم مىپرداختند . پس از ورود به سالامين آتنىها جارچيهائى به شهر آتن فرستاده اعلام كردند ، كه همه عيال و اطفال خود را برداشته به جائى پناهنده شوند و پس از اين اعلان ، از آتنيها بعضى به سالامين ، برخى به ترزن « 1 » و عده‌اى به اژين « 2 » مهاجرت كردند و اموال را هم با خود بردند . هرودوت گويد ، جهت اين اقدام دو چيز بود : يكى پيشگوئى غيب‌گو ، كه گفته بود ، آتنىها بقلعهء چوبين پناه برند و ديگر اينكه آتنىها عقيده داشتند ، كه در آك‌رپل يا ارگ‌آتن‌مارى است ، كه حافظ آن است و در معبد آن مأوا دارد . در اين عقيده چنان راسخ بودند ، كه همه ماهه نيازى براى اين مار ميدادند ، يعنى قرصهائى از عسل درست كرده در معبد ميگذاشتند .\r\nو سابقا اين قرصها صرف ميشد ، ولى حالا قرصها صرف نشد و ، چون كاهنهء معبد اين قضيه را اعلام كرد ، آتنىها به اين عقيده شدند ، كه خود خدا معبد را ترك كرده و رفته است و بر اثر آن ، هركس كه ميتوانست اموال خود را برداشته برود ، از شهر خارج ميشد .\r\n\r\n\r\n","description":"","footnote":"\r\n( 1 ) -  Trezene . \r\n( 2 ) -  Egine . \r\n","page_name":" 801 ","page_number":823},
  {"content":"\r\n\r\nوقتى كه بحرّيهء يونان از آرت‌ميزيوم به سالامين درآمد ، كشتيهاى ديگر يونانى هم به آن ملحق شدند . بهترين كشتيها در اين‌جا از آن آتنىها بود . فرماندهى بحريه را كما فى السابق اورىبياد اسپارتى داشت ، اگرچه او از خانوادهء سلطنتى نبود . عدّهء تمام كشتيهاى متحدين يونانى را هرودوت 378 نوشته و ميگويد ، اين عده غير از سفاين پنجاه پاروئى بود . پس از آن مجلس مشورتى آراسته شور كردند ، كه كجا براى جنگ دريائى مناسب‌تر است . چون آتّيك را يونانيها از دست داده بودند ، اورىبياد بفكر پيدا كردن جائى در ولايات ديگر يونان افتاد . اكثر ناطقين به اين عقيده بودند ، كه بايد به ايستم رفته در جلو پلوپونس براى جنگ دريائى حاضر شد و دليلى ، كه اقامه ميكردند چنين بود . در سالامين اگر شكست يابند جزيره محاصره و ارتباط محصورين با تمام يونان قطع خواهد شد ، ولى در نزديكى ايستم اگر جنگ كنند ، در صورت شكست ، مىتوانند بداخلهء پلوپونس عقب نشينند . در اين احوال شخصى در رسيد و خبر داد ، كه قشون ايران داخل آتّيك شده و آن را غارت مىكند و آتش مىزند . هرودوت گويد ، پارسيها محل‌هاى تسپيانها و پلاته را آتش ميزدند ، چه اهالى تب به آنها گفته بودند ، كه اهالى اين محل‌ها طرفدار پارسيها نيستند .\r\nبعد خبر رسيد ، كه قشون ايران وارد آتن شد . از زمان حركت خشيارشا از هلّس‌پونت تا ورود قشون او به آتّيك ( كه آتن در آن واقع است ) چهار ماه گذشت .\r\nيك ماه براى عبور از بوغاز مزبور و توقّف در كنار آن صرف شد و سه ماه براى پيمودن راه از كنار اين بوغاز تا آتّيك . راجع بتسخير آتن هرودوت چنين گويد ( كتاب 8 ، بند 52 - 56 ) : « وقتى كه پارسيها وارد آتن شدند ، آن را خالى از سكنه يافتند . فقط عده‌اى از آتنيها ، كه بمعبد پناهنده شده بودند و خزانه‌داران آن و عده‌اى از فقرا ، كه نتوانسته بودند از شهر بيرون روند ، در شهر مانده بودند .\r\nاينها در ارگ جمع شده با تيروتخته سنگرهائى ساختند ، تا از خودشان دفاع كنند .\r\nماندن اينها در آتن نه فقط از اين جهت بود ، كه فقير بودند ، بلكه نيز بواسطه\r\n\r\n","description":"","footnote":"","page_name":" 802 ","page_number":824},
  {"content":"\r\n\r\nپيشگوئى غيب‌گوى دلف ، كه گفته بود بايد آتنيها بقلعهء چوبين پناه برند و اين‌ها تصوّر ميكردند ، كه مقصود از قلعهء چوبين ارگ است ، زيرا ديوار آن از چوب بود .\r\nپارسيها براى تسخير ارگ در تپه‌اى ، كه محاذى آن بود و آن را آره‌اپاژ « 1 » ميناميدند ، جا گرفته و از آنجا تيرهاى خود را بنخهاى كتان پيچيده و آن را آتش زده بارگ ميانداختند . بدين منوال تيروتخته آتش گرفت ، استحكامات منهدم شد و محاصره از هر طرف شروع گرديد آتنيها بيچاره شدند ، ولي باوجوداين تسليم نگشتند ، پيشنهاد پيزيسترات را راجع بتسليم شدن با تنفر رد كردند و در موقع حملهء قشون پارسى به ارگ آتنيها يگانه وسيله‌اى ، كه به كار بردند ، اين بود ، كه سنگهاى بزرگ از بالا به زير مىغلطانيدند ، تا حمله‌كنندگان خرد شوند . محاصره به طول انجاميد ، تا آنكه چند نفر از پارسيها از جائى ، كه بواسطه استحكام طبيعى مستحفظ نداشت ، با وجود صعوبت بالا رفته داخل ارگ شدند . توضيح آنكه در مقابل ارگ و پشت دروازه‌ها و راهى ، كه از آن بارگ وارد ميشدند ، محلى بود ، كه ديوار سنگى طبيعى داشت و اين ديوار خيلى بلند بود . چون آتنيها هيچ تصوّر نميكردند ، كه از اين‌جا بتوان بالا رفت ، مدافعينى براى اين محل معين نكرده بودند .\r\nاما بر خلاف انتظار آتنيها ، چند نفر پارسى از اين‌جا بالا رفتند و ، چون آتنىها پارسيها را در ارگ ديدند ، بعضى خودشان را از بالا به زير انداخته هلاك شدند و برخى بمعبد پناه بردند . پارسيها اوّل كارى ، كه كردند ، دروازه‌ها را براى محاصرين باز كردند و بعد معبد را غارت كرده ارگ را آتش زدند . پس از تسخير آتن خشيارشا سوارى به شوش فرستاد ، كه اردوان را از اين بهره‌مندى آگاه كند » . چنين است مضمون نوشته‌هاى هرودوت در باب تسخير آتن . چون قبل از تسخير اين شهر هم قشون ايران بهره‌منديهائى داشت ، مانند تسخير ترموپيل و محلهاى ديگر و مطيع كردن مردمان متعددى از يونان ، جهت اينكه فقط پس از تسخير آتن خشيارشا لازم دانسته اردوان را ، كه نايب السلطنه بود ، از بهره‌مندى\r\n\r\n\r\n","description":"","footnote":"\r\n( 1 ) -  Areopage  ( يعنى كرسىآره ربّ النّوع جنگ ) .\r\n","page_name":" 803 ","page_number":825},
  {"content":"\r\n\r\nخود آگاه سازد ، چه بوده ؟ اگر مقصود خشيارشا را از اين قشون‌كشى درنظر آريم ، جهت معلوم است . مقصود او ، چنان كه او مكرّر ميگفته ، تنبيه آتنيها بود ، از جهت آتشى ، كه به سارد ، معبد و جنگل مقدس آن زده بودند و با تسخير آتن و كارهائى ، كه قشون ايران بقول هرودوت در اين‌جا كرد ، اين مقصود حاصل شد .\r\nروز ديگر خشيارشا آتنيهاى فرارى را ، كه از عقب قشون او ميآمدند ، احضار كرده گفت ، برويد بارگ و موافق آداب مذهبى خودتان در آنجا قربانى كنيد . هرودوت گويد معلوم نيست ، كه خشيارشا چرا چنين امر كرد ؟ آيا روحى را در خواب ديده بود ؟ يا سوزانيدن معبد وجدان او را عذاب ميكرد . بهرحال فراريهاى آتن حكم او را مجرى داشتند . بعد مورّخ مزبور گويد ، كه در معبد ارگ درخت زيتون مقدسى بود و اين درخت در موقع حريق بسوخت ، ولى وقتى كه آتنىها به حكم شاه براى قربان كردن داخل معبد شدند ، ديدند كه از تنهء درخت شاخه‌اى ببلندى يك ذراع روئيده و اين واقعهء فوق‌العاده را براى ديگران نقل كردند ( اين گفتهءهاى هرودوت صريحا مىرساند ، كه غارت كردن معبد و آتش زدن ارگ مبنى بر تعصب مذهبى نبوده . خشيارشا از حسّ انتقام بچنين عملى مبادرت كرده . م . ) .\r\n\r\nوقايع بعد تا جدال سالامين\r\nوقتى كه خبر تسخير ارگ به يونانيهائى ، كه در سالامين بودند ، رسيد ، بسيار متوحش شدند و اضطراب آنها بقدرى بود ، كه بعض رؤساء يونانى ، بىاينكه منتظر تصميم مجمع راجع به امور يونان شوند ، در كشتيهاى خود نشسته و بادبانها را كشيده از سالامين رفتند و برخى ، كه ماندند ، به اين عقيده بودند ، كه بايد جنگ دريائى در ايستم بشود .\r\nبالاخره همين كه شب در رسيد ، همه بكشتىهاى خود درآمدند . بعد هرودوت گويد ( كتاب 8 ، بند 47 - 76 ) : « چون تميستوكل بكشتى خود مراجعت كرد ، يكنفر آتنى من سىفيل « 1 » نام از او پرسيد ، كه بالاخره تصميم مجمع راجع بجنگ چه شد ؟ . او گفت ، قرار گذاشتند ، كه در ايستم جنگ كنند . آتنى مذكور\r\n\r\n\r\n","description":"","footnote":"\r\n( 1 ) -  Mnesiphile . \r\n","page_name":" 804 ","page_number":826},
  {"content":"\r\n\r\nجواب داد ، كه اگر چنين شود ، تو نخواهى توانست براى وطن خود جنگ كنى ، چه يونانيها ، همين كه از سالامين بيرون روند ، متفرق خواهند شد . بعد نه اورىبياد خواهد توانست آنها را جمع كند و نه كس ديگر . پس برو با اورى به ياد حرف بزن ، شايد بتوانى او را راضى كنى ، كه بماند و به اين وسيله از پراكندن بحرّيه و فناى يونان مانع شود . سخنان اين آتنى تميستوكل را پسند آمد و چيزى به او نگفته روانه شد ، كه اورىبياد را ملاقات كند و ، چون او را يافت ، عقيدهء من‌سىفيل را عقيدهء خود جلوه داده بالاخره موفق شد ، كه او را متقاعد كند . بعد ، وقتى كه رؤساء يونانى جمع شدند ، قبل از اينكه اورىبياد سخن بگويد ، تميستوكل شروع به حرف زدن كرد ، با اين مقصود كه عقيدهء خود را بقبولاند . در اينوقت آدىمانت « 1 » كرنتى اعتراض كرده چنين گفت : « تميستوكل ، در مسابقه‌ها شخصى را ، كه قبل از موقع برميخزد ميزنند » . تميستوكل براى برائت خود جواب داد :\r\n« صحيح است ، ولى كسى ، كه عقب ميماند ، جايزه نميگيرد » . بعد رو به اورىبياد كرده چنين گفت : « حالا نجات يونان در دست تو است به شرطى ، كه دلايل مرا گوش كرده در اينجا بمانى و گوش به حرف اشخاصى ، كه عقيدهء مخالف دارند ، ندهى و از اينجا به طرف ايستم نروى . گوش كن و دلايل مرا بسنج . در ايستم اگر جنگ كنى در درياى باز جدال خواهى كرد و چنين موقعى براى كشتيهاى ما ، كه از حيث عده كم‌تر از كشتيهاى دشمن است و از حيث وزن سنگين‌تر ، خطرناك خواهد بود و ، اگر هم ما موفّق شويم ، باز تو سالامين و مگار و اژين را از دست خواهى داد ، زيرا قشون برّى دشمن متابعت قواى بحرى آن را خواهد كرد . بدين منوال تو دشمن را به پلوپونس داخل خواهى كرد و واضح است ، كه يونان در مخاطره خواهد بود . به عكس اگر بعقيدهء من رفتار كنى ، اين مزايا را خواهى داشت . اولا اگر در جاى تنگ با عدّهء كمى از كشتيها با كشتيهاى زياد جنگ كنيم ، ما قوىتر خواهيم بود ، چه جاى تنگ براى ما مفيد است ، چنان كه جاى\r\n\r\n\r\n","description":"","footnote":"\r\n( 1 ) -  Adimante . \r\n","page_name":" 805 ","page_number":827},
  {"content":"\r\n\r\nفراخ براى دشمن . ثانيا سالامين ، كه پناهگاه زنان و اطفال ما است ، ايمن ميماند .\r\nبالاخره جنگ در اينجا مزيّتى دارد ، كه شما خواهان آنيد ، زيرا در سالامين پلوپونس را هم‌چنان دفاع خواهيد كرد كه ، اگر در ايستم جنگ روى ميداد .\r\nگذشته از اين نكته در صورتى كه جنگ در سالامين بشود ، دشمن را به پلوپونس نخواهيد كشانيد ، بل ، چنان كه عقيدهء من است ، ما فاتح خواهيم بود . پس از آن دشمن از آتّيك تجاوز نخواهد كرد ، پريشان عقب خواهد نشست و در نتيجه مگار ، اژين و سالامين نجات خواهند يافت . وقتى كه مردم فكرشان با عقل سليم موافق است ، معمولا بهره‌مند ميشوند و الّا خدايان هم بتصميمات آنها كمك نميكنند » . هرودوت گويد در اين مجمع تميستوكل نگفت ، كه اگر از سالامين برويد ، بحرّيهء متحدين خواهد پراكند ، و حال آنكه در شب قبل اين نكته را به اورىبياد مخصوصا تذكر داده بود . نگفت ، زيرا ذكر اين مطلب بمتحدين برميخورد و ممكن بود ، با نقشهء او جدا مخالفت كنند . پس از اينكه تميستوكل بيانات خود را به آخر رسانيد ، آدىمانت كرنتى باز به او حمله كرده چنين گفت : « شخصى ، كه وطن ندارد ، بايد سكوت اختيار كند و اورىبياد نبايد اجازهء نطق به كسى دهد ، كه شهر خود را از دست داده . هر زمان تميستوكل شهر خود را نشان داد ، اجازه خواهد داشت ، كه در رديف ديگران نطق كند » آدىمانت چنين گفت ، زيرا آتن تسخير شده و در دست پارسيها بود . تميستوكل در جواب آدىمانت ، اووكرنتيها را نكوهش كرده گفت ، هموطنان من بيش از شما شهر و اراضى دارند ، چه آنها داراى دويست كشتى كامل السلاح ميباشند و در يونان مردمى نيست ، كه حملهء آنها را دفع كند . پس از آن تميستوكل به طرف اورىبياد رفته به او چنين گفت :\r\n« در اينجا ميمانى و خود را مردى شجاع خواهى شناساند يا ميروى و يونان را باسارت سوق ميدهى ؟ زيرا نتيجهء جنگ بسته بكشتيها است . اگر خواهى رفت ، بگو تا بىتأخير عيال و اطفال خود را برداشته بايطاليا مهاجرت كنيم . در آنجا شهرى است سيريس « 1 » نام كه از قديم از آن ما است و غيب‌گوئى گفته ، كه بدست ما آباد\r\n\r\n\r\n","description":"","footnote":"\r\n( 1 ) -  Siris . \r\n","page_name":" 806 ","page_number":828},
  {"content":"\r\n\r\nخواهد شد . وقتى ، كه شما ما را فاقد شديد ، خواهيد دانست ، كه چه متحدى را از دست داده‌ايد » .\r\nتهديد تميستوكل در اورىبياد اثر كرد ، زيرا ترسيد ، كه بىآتنىها يونانيها نتوانند از عهدهء پارسيها برآيند . اين بود ، كه راضى شد مانده در سالامين جنگ كند . بر اثر اين تصميم يونانيها در تهيّهء جنگ شدند . سپاهيان بحرى ايران ، كه براى تماشاى ترموپيل رفته بودند ، به فالر « 1 » برگشتند و خشيارشا به طرف بحريهء خود رفت ، تا با رؤساء سفاين مذاكره كرده عقيدهء آنان را بداند و ، وقتى كه بكشتيها رسيد ، بيك بلندى درآمد و نشست . بعد پادشاهان و رؤساء مردمان مختلف و فرماندهان كشتيها بحضور رفته موافق مقامى ، كه در نزد شاه داشتند ، نشستند .\r\nجاى اوّل را پادشاه صيدا گرفت . جاى دوّم را پادشاه صور و پس از آن‌ها ساير مدعوين به جاهاى خود قرار گرفتند . سپس خشيارشا مردونيوس را فرستاد ، تا عقيدهء هريك از مدعوين را ، راجع باينكه بايد جنگ دريائى كرد يا نه ، بداند .\r\nمردونيوس چنين كرد و همه گفتند ، كه بايد جنگ كرد . فقط آرت‌ميز چنين گفت ( اين همان ملكه بود ، كه بالاتر ذكرش گذشت ) : « بشاه بگو ، چون در جنگ اوبه نشان دادم ، كه من ترسوتر از ديگران نيستم و ، كارهائى ، كه از من بروز كرد ، كوچك نبود ، حق است كه حسّيّات خود را اظهار كنم و آنچه را ، كه در صلاح تو است ، بگويم . اين است عقيدهء من : شاها ، جنگ دريائى مكن و كشتى هاى خود را نگاهدار ، چه اين مردم در دريا به همان اندازه قوىتر از تواند ، كه مرد قوىتر از زن است . مگر براى تو لازم است جنگ دريائى كنى ؟ تو آتن را در تصرف دارى و مقصود از قشون‌كشى اين بود . تو قسمت‌هاى ديگر يونانرا هم دارى و آنهائى كه مقاومت كردند ، بجزاى خود رسيدند . من پيش‌بينى ميكنم ، كه كار دشمن بكجا خواهد رسيد : اگر تو بجنگ دريائى عجله نكنى ، كشتيهاى خود را در اين ساحل نگاهدارى و با قشون برّى به طرف پلوپونس به روى ، تمام\r\n\r\n\r\n","description":"","footnote":"\r\n( 1 ) -  Phalere  ( بندر آتن ) .\r\n","page_name":" 807 ","page_number":829},
  {"content":"\r\n\r\nخيالات تو انجام خواهد يافت ، زيرا يونانيها نخواهد توانست مدّتى پافشارند و متفرق شده بشهرهاى خود خواهند رفت ، چه در اين جزيره آذوقه ندارند و ديگر اينكه چون بشنوند ، كه تو به طرف پلوپونس حركت كرده‌اى ، هرگز به اين فكر نخواهند افتاد ، كه براى آتن جنگ دريائى كنند . هرگاه تو شتابان جنگ دريائى كنى ، اين خطر هست ، كه كشتيهاى تو آسيب يابند و بدبختى دامنگير قشون برّى تو هم بشود . شاها ، بالاخره اين نكته را درنظر دار ، كه آقاى خوب بندگانى بد دارد و بالعكس آقايان بد بندگانى خوب دارند . تو كه بهترين مردى ، مستخدمينى دارى ، كه بندگان بد تواند . از مصرىها و كيليكىها و قبرسىها و پامفىليان براى تو فايده‌اى نيست » چون آرت‌ميز به مردونيه چنين گفت ، دوستان او در اندوه شدند ، چه ترسيدند ، كه خشيارشا نسبت به او غضبناك شود ، و حال آنكه او مقام ارجمندى نزد شاه داشت و شاه او را هميشه بر متحدين ديگر مقدّم مىداشت . دشمنان او به عكس مشعوف شدند ، چه منتظر بودند ، اين عقيده باعث فناى او گردد ، امّا خشيارشا ، بر خلاف انتظار همه ، رأى آرت‌ميز را صحيح دانست و بيش از دفعات سابق او را ستود ، ولى ، چون اكثر مدعوين رأى بجنگ داده بودند ، بجنگ تصميم كرد ، زيرا ميپنداشت ، كه در جنگ اوبه پارسىها بواسطهء غيبت او ، چنان كه ميبايست نكوشيده‌اند .\r\n\r\nقسمت هفتم جدال سالامين ، مراجعت خشيارشا به آسيا ( 480 ق . م )\r\n\r\nحوال يونانيها قبل از جدال\r\nپس از تصميم شاه بر جنگ دريائى ، بحرّيهء ايران به سالامين درآمد . سالامين جزيره‌ايست ، كه در نزديكى آتّيك در مقابل الوزين واقع است و از قارّه بواسطهء بوغاز تنگى جدا مىشود . سكنهء اين جزيره از عهد قديم اژينىها بودند و شهر قديم اين قوم در ساحل جنوبى آن جزيره واقع بود ( اين سالامين را نبايد با شهرى ، كه به همين اسم در جزيرهء قبرس بود مخلوط كرد . م . ) . بحرّيهء ايران پس از ورود بسالامين\r\n\r\n","description":"","footnote":"","page_name":" 808 ","page_number":830},
  {"content":"\r\n\r\nصفوف خود را بياراست ، ولى ، چون شب در رسيد ، بجنگ مبادرت نكرد .\r\nيونانىها ، همين كه از نزديك شدن سفاين ايران آگاه شدند ، مضطرب گشتند .\r\nاشخاصى ، كه از پلوپونس آمده بودند ، بيشتر نگرانى داشتند ، چه در اينجا براى آن جنگ ميكردند و در صورت شكست راه بازگشت براى آنان مسدود بود و وطنشان بىمدافع مىماند ، بخصوص كه در همان شب قشون برّى ايران به طرف پلويونس حركت كرد .\r\nاهالى پلوپونس ، از وقتى كه خبر كشته‌شدن لئونيداس را شنيدند ، جدّا به تهيهء استحكامات در تنگ ايستم پرداختند و چندين هزار پلوپونسى مشغول كشيدن ديوارى در تنگ مزبور گرديده راهى را ، كه بداخلهء پلوپونس هدايت ميكرد ، كور كردند ، تا قشون ايران دوچار موانع گردد . هرودوت گويد ، كه فقط بعض پلوپونسيها براى دفاع ايستم رفتند و ساير اهالى نسبت بايرانيها بىقيد بودند . اسامى مردمان اوّلى را چنين ذكر مىكند : ( كتاب 8 ، بند 72 ) لاسدمونيها « 1 » ، آركاديان ، ال‌يان ، كرنتىها ، سىسىينيان ، اپىدوريان ، فلىياسيان ، ترزنيان ، هرميونيان . از گفته‌هاى هرودوت چنين برميآيد ، كه در پلوپونس در آن زمان هفت تيره مردم ميزيسته‌اند ، يكى از آنها ينيانى بود ، ديگرى از مردم آخاى و سايرين از دريانها .\r\nفقط 9 شهر از اين هفت‌گونه مردم براى دفاع تنگ حاضر شدند و مابقى بىطرف ماندند ، زيرا باطنا طرفدار پارسيها بودند . اگرچه خبر كشيدن ديوارى در ايستم به پلوپونسىهائى ، كه در سالامين بودند ، رسيد ، باوجوداين نگرانىهاى آنها رفع نشد . بالاخره بر اثر تشتّت و اختلاف عقايد نقاضت شروع گرديد و پلوپونسيها به اين عقيده شدند ، كه بجاى اينكه براى شهرى از دست رفته ( يعنى آتن ) جنگ كنند ، بهتر است بدفاع پلوپونس بپردازند . آتنىها و مگارها و اژىنىها با اين عقيده مخالفت كردند ، ولى رأى پلوپونسىها برترى يافت و نزديك بود ، يونانيها متفرّق شوند ، كه تميستوكل دخالت كرده جنگ را تسريع كرد . توضيح آنكه ،\r\n\r\n\r\n","description":"","footnote":"\r\n( 1 ) -\r\n Lacedemoniens , Arcadiens , Eleens , Corinthiens , Sicyeniens , Epidauriens , Phliasiens , Trezeniens , Hermieuneens . \r\n","page_name":" 809 ","page_number":831},
  {"content":"\r\n\r\nچون ديد رأى پلوپونسىها غالب آمده ، فورا از مجلس بيرون آمد و شخصى را سىسين‌نوس « 1 » نام ، كه غلام تميستوكل و معلم اطفال او بود ، در قايقى نشانده به طرف پارسيها روانه كرد ، تا در آنجا موافق دستورى ، كه به او داده بود ، رفتار كند .\r\nاين غلام ، وقتى كه بكشتيهاى پارسى رسيد ، چنين گفت : « مرا رئيس آتنىها مخفيانه فرستاده ، كه بشما بگويم : او طرفدار شاه است و فتح شما را بيش از فتح آتن طالب . چون يونانيها ميخواهند فرار كنند ، اگر مايل هستيد ، فتح نمايانى كنيد ، فرصت به آنها ندهيد و مطمئن باشيد ، كه غلبه با شما خواهد بود ، چه در ميان يونانيها منازعه و اختلاف است و از يونانيها اشخاصى ، كه با شما همراه‌اند ، با مخالفين شما جنگ خواهند كرد » غلام اين بگفت و برگشت . پارسيها اين حرف غلام را باور داشته مقدّمات جنگ را شروع كردند و ، چون نقشهء آنها بر اين بود ، كه نگذارند ، يونانيها فرار كنند ، قوّه‌اى بجزيرهء كوچك پسيت‌تالى « 2 » ، كه بين سالامين و قارّه واقع بود ، پياده كردند . جنگ ميبايست در بوغازى روى دهد ، كه اين جزيره در آن واقع است و داشتن قوّه‌اى در اين‌جا براى كشتيهاى آسيب يافته لازم بود . بعد پارسيها تمام شب را در نهان كار كردند ، با اين مقصود ، كه سالامين را محاصره كنند . در اين‌جا هرودوت باز از وقايع پيش‌افتاده گويد ( كتاب 8 ، بند 77 ) وقتى كه من راجع بوقايع فكر ميكنم ، نميتوانم در صحت گفته‌هاى غيب‌گويان ترديد داشته باشم ، زيرا آنها با اين صراحت خبر داده بودند :\r\n« وقتى كه آنها ( يعنى پارسيها ) سواحل مقدّس ديان « 3 » و سىنوزور « 4 » را با كشتيهاى خود بپوشانند و شهر نامى آتن را غارت كنند ، انتقام خدايان ، اهانت ، پسر جسارت را ( يعنى خشيارشا پسر داريوش را . م . ) كه در خشم غوطه‌ور شده و ميخواهد تمام عالم باسم او باشد ، دفع خواهد كرد . مفرغ با مفرغ مخلوط شود « 5 » و مارس ( رب‌ّالنوع\r\n\r\n\r\n","description":"","footnote":"\r\n( 1 ) -  Sicinnus . \r\n( 2 ) -  Psyttalie . \r\n( 3 ) -  Diane  ( رب‌النوع ماه بعقيدهء يونانيها ) .\r\n( 4 ) -  Cynosure . \r\n( 5 ) - مقصود مفرغى است ، كه با آن دماغه و پيشانى كشتىها را مىپوشيدند ، در اين زمان آهن كمتر به كار ميرفت .\r\n","page_name":" 810 ","page_number":832},
  {"content":"\r\n\r\nجنگ ) دريا را خونين كند . در اين وقت پسر ساتورن « 1 » و فتح همايون ، فرّخ روز آزادى را براى يونانيها بياورند » . در اين احوال يونانيها در منازعه بودند و نميدانستند ، كه سفاين پارسى آنها را محاصره كرده و فقط وقتى كه صبح شد ، اين نكته را درنيافتند . بعد از طليعهء صبح ، آريستيد « 2 » كه ، آتنىها او را از شهر خود نفى كرده بودند ، بمجلس مشورت روانه شد و تميستوكل را بخواند . اين شخص دشمن خونى تميستوكل بود ، ولى در اين احوال دشمنى خود را فراموش كرده خواست با او مذاكره كند و چنين گفت : « خصومت خودمان را بوقتى ديگر بگذاريم . در هر موقع و بخصوص در اين وقت ما بايد براى خدمت به وطن مسابقه كنيم .\r\nبنابراين به تو ميگويم ، كه منازعهء يونانيها براى رفتن از اينجا بيهوده است . نه اورىبياد ميتواند از اينجا برود و نه كسى از كرنتىها ، زيرا ما از هر طرف محاصره شده‌ايم .\r\nبرو مجلس را از قضيه آگاه كن . تميستوكل در جواب گفت : « اين مژده‌اى است ، كه تو ميدهى . آنچه را ، كه من ميخواستم شده و بدان ، كه پارسيها بر اثر پيغام من چنين كرده‌اند . حالا كه چنين خبر خوشى آورده‌اى ، بهتر است ، كه خودت بمجلس رفته مطلب را بيان كنى ، زيرا ، اگر من بگويم ، چنان پندارند ، كه من اين خبر را ساخته‌ام و باور نخواهند كرد ، ولى اگر تو بگوئى شايد باور كنند .\r\nاگر هم باور نكردند ، تفاوتى ، بين اينكه من گفته‌ام يا تو ، نخواهد بود » . آريستيد بمجلس درآمده مطلب را گفت و رفت . بعد باز منازعه بين يونانيها درگرفت ، چه حرف او را باور نميكردند . در اين حيص و بيص يك كشتى ترىرم وارد شد و فراريهاى تنيانى « 3 » خبر آوردند ، كه سالامين محاصره شده ( اسم اين اشخاص را بعدها در جزو فاتحين ثبت كردند . م . ) پس از آن يونانيها تصميم بر جنگ كرده رؤساء كشتيها را در يك‌جا گردآوردند و تميستوكل خطاب بانها كرده گفت ، كه انسان برحسب طبيعت و موقعى ، كه دارد ، ميتواند فاعل كارهاى\r\n\r\n\r\n","description":"","footnote":"\r\n( 1 ) -  Saturne  پدر ( زوس ) خداى بزرگ يونانى بود ، ساتورن بچه‌هاى خود را مىبلعيد ، ولي زوس نجات يافت و پدرش را از آسمان راند ( افسانه‌هاى يونانى ) .\r\n( 2 ) -  Aristide . \r\n( 3 ) -  Teniens . \r\n","page_name":" 811 ","page_number":833},
  {"content":"\r\n\r\nخوب و بد گردد و بايد در هر موقع كار خوب را بر بد ترجيح داد . بر شما است ، كه امروز كارهاى نامى بكنيد . بعد برؤساء گفت ، بكشتيهاى خود درآيند .\r\n\r\nجدال سالامين ( 480 ق . م )\r\nبفاصلهء كمى پس از آن كشتيهاى يونانى لنگر كشيده به طرف دريا روانه شدند ( عدهء كشتيهاى يونانى را در اينجا هرودوت 380 فروند نوشته . م . ) پارسيها همين كه حركت كشتيهاى يونانى را ديدند ، حمله كردند . در ابتداء يونانيها خواستند به طرف ساحل برگردند ، ولى در اين احوال آمىنياس « 1 » آتنى پيش رفته بيك كشتى ايرانى حمله كرد ، اين دو كشتى بهم پيوستند ، بطوريكه جنگيهاى آنها نميتوانستند از هم جدا شوند .\r\nساير كشتيهاى يونانى هم بكمك آمىنياس شتافتند و جنگ شروع شد . هرودوت گويد ( كتاب 8 ، بند 84 ) « گويندهء اين روايت آتنى است ، ولى روايت ديگرى هست ، كه چون يونانيها خواستند بساحل برگردند ، شكل زنى را مشاهده كردند ، كه بصداى رسا فرمان ميداد و فرمان خود را چنين شروع كرد : « اى ترسوها تا كى عقب خواهيد نشست ؟ » در مقابل كشتيهاى آتنى كشتيهاى فينيقى بودند و اين سفاين جناح شمال و غربى را تشكيل ميدادند . در مقابل لاسدمونيها - كشتيهاى ينيانى و از اينها جناح جنوب و شرقى تركيب يافته بود . فقط عدّهء كمى از ينيانها نوشتهء تميستوكل را پيروى كرده با اهمال جنگ ميكردند ، و همهء ينيانها چنين نبودند . ميتوانم اسامى اشخاصى را كه ، رؤساء كشتيها بودند و كشتيهاى يونانى را گرفتند ، ذكر كنم ، ولى از ذكر خوددارى كرده فقط اسم دو نفر ينيانى را ، كه از اهل سامس بودند ، مينويسم يكى تئومس‌تر پسر آندروداماس « 2 » بود و ديگرى فيلاكوس پسر هيس‌تيه . در ازاى اين خدمت نمايان اوّلى بتوسط پارسيها جبّار شد و دوّمى حاكم ولايتى بزرگ گرديد و او را خدمتگذار شاه خواندند .\r\nاين عنوان را در پارس ارسانگس « 3 » گويند » . بعد مورّخ مذكور گويد ( كتاب 8 ، بند 86 ) : غالب كشتيهاى پارسى در جنگ سالامين معدوم شد . قسمتى از اين\r\n\r\n\r\n","description":"","footnote":"\r\n( 1 ) -  Aminias . \r\n( 2 ) -  Theomestor fils d'Androdamas . \r\n( 3 ) -  Orosanges . \r\n","page_name":" 812 ","page_number":834},
  {"content":"\r\n\r\nكشتيها بدست آتنىها و قسمت ديگر بدست اژىنىها تلف گرديد جهت اين احوال از آنجا بود ، كه يونانيها صف خود را حفظ كرده در جاهاى خود جنگ ميكردند ، ولى كشتيهاى پارسى فرصت نيافتند صف خود را ببندند و ترتيبى نداشتند . با وجود اين در اينروز پارسيها بمراتب بيش از جنگ اوبه رشادت كردند ، زيرا هريك از جنگيها تصوّر ميكرد ، كه شاه او را ميبيند و از ترس خشيارشا دليرانه ميجنگيد .\r\nراجع بجنگيهاى يونانى و پارسى ديگر نميتوانم چيزى بگويم ، چه نميدانم چگونه جنگ ميكردند ، ولى آرت‌ميز كارى كرد ، كه بيشتر مورد احترام شاه گرديد :\r\nوقتى كه جنگ به ضرر شاه داشت تمام ميشد ، چند كشتى آتّيكى كشتى آرت‌ميز را تعقيب كردند . او ، چون ديد از پيش و پس كشتيهاى يونانى او را در محاصره دارند ، فورا حمله بكشتى كالينديان « 1 » ، كه جزو بحرّيه پارس بود ، برده آن را غرق كرد .\r\nنميدانم اين اقدام از جهت خصومتى بود ، كه اين زن با پادشاه كالينديان داشت ( چه او در كشتى مزبور بود ) يا از جهتى ديگر ، ولى محقق است ، كه اين حمله ، كشتى آرت‌ميز را نجات داد ، چه كشتيهاى آتّيكى ، همين‌كه حملهء او را بكشتى كالينديان ديدند ، پنداشتند ، كه او از متحدين يونانى است يا از پارسيهاى فرارى ، كه به يونانيها كمك مىكنند ( 36 ) - پايهء ستون قصر بزرگ شوش ، كه ديولافوا انقاض آن را بموزهء لوور پاريس برده . ارتفاع پايه يك مطر و نيم است\r\n\r\n\r\n","description":"","footnote":"\r\n( 1 ) -  Calyndiens . \r\n","page_name":" 813 ","page_number":835},
  {"content":"\r\n\r\nو از تعقيب ساير كشتيهاى او دست باز داشتند . اين اقدام آرت‌ميز دو نتيجه داشت : اوّل اينكه او دشمن خود را نابود ساخت و ديگر توجهء خشيارشا را بيش از پيش به خود جلب كرد . گويند ، وقتى كه شاه نظرش بكشتى آرت‌ميز افتاد ، يكى از مقرّبين او گفت : شاها ، اين آرت‌ميز است ، كه چنين حمله بكشتى دشمن كرده آن را بقعر دريا فرستاد . شاه با حيرت پرسيد ، واقعا اين كار از او است ؟ اطرافيان شاه تصديق كردند ، زيرا پنداشتند ، كه او كشتى يونانى را غرق كرده و از سپاهيان كشتى كالينديان كسى نجات نيافته بود ، كه حقيقت را آشكار كند ( يعنى بگويد ، كه اين كشتى از سفاين پارسى بود . م . ) . بنابراين خشيارشا تصديق اطرافيان خود را باور كرده ، گفت « مردان من زن شده‌اند و زنان من مرد » . در اين جنگ آريابيگ‌نس « 1 » پسر داريوش و برادر خشيارشا كشته شد و از بزرگان پارس و ماد عده‌اى زياد تلف شدند ، ولى تلفات يونانيها كم بود ، زيرا آنها ميتوانستند شنا كنند و از بيگانگان عدّهء كثيرى از اين هنر بهره‌مند نبودند .\r\nاز وقتى كه كشتيهاى اوّلى دشمن رو بفرار گذاشتند ، تلفات آنها زياد بود ، زيرا كشتيهائى ، كه در صف اوّل نبودند ، ميخواستند دلاورى و شجاعتشان را بشاه نشان دهند و سعى ميكردند ، كه پيش بروند ، ولى بكشتيهاى متحدين خود برخورده آسيب به آنها ميرسانيدند . در اين گيرودار واقعه‌اى روى داد : فينيقىهائى ، كه كشتىهايشان آسيب يافته يا معدوم شده بود ، نزد خشيارشا رفته گفتند ، از جهت خيانت ينيان كشتيهاى آنها معدوم گرديد . باوجوداين نتيجه چنين شد ، كه بجاى روساء كشتيهاى ينيانى فينيقيها سخت مجازات شدند . جهت اين بود ، كه در اين حين يك كشتى ساموتراسى « 2 » حمله بيك كشتى آتّيكى كرده آن را غرق كرد ( ساموتراسيها ينيانى بودند ) ولى بلافاصله يك كشتى اژىنى حمله بكشتى ساموتراس برده آن را به ته دريا فرستاد . اين واقعه باعث نجات ينيان گرديد ، چه همين كه خشيارشا شجاعت ساموتراسىها را ديد ، در خشم شده گفت « ترسوها مردان دلير را متهم\r\n\r\n\r\n","description":"","footnote":"\r\n( 1 ) -  Ariabignes . \r\n( 2 ) -  Samothrace . \r\n","page_name":" 814 ","page_number":836},
  {"content":"\r\n\r\nميكنند » و حكم كرد ، سر آنها را از تن جدا كنند . خشيارشا در دامنهء كوهى ، كه موسوم به اگال « 1 » و محاذى سالامين است ، نشسته جنگ دريائى را تماشا ميكرد و ، هر زمان رشادتى از يكى از سپاهيان خود ميديد ، اسم او را ميپرسيد و دبيران اسم رئيس كشتى و اسم پدر و موطن او را مينوشتند . در عدم بهره‌مندى فينيقيها آريارمن پارسى هم دخيل بود ، چه او با ينيان دوستى داشت . خلاصه آنكه جلادها به فينيقىها پرداختند . كشتيهاى ايرانى ، كه فرار ميكردند ، به فالرون پناه بردند ، تا در تحت حمايت قشون برّى باشند . در اين جنگ دريائى از طرف يونانيها بيش از همه اهالى اژين رشادت كردند و بعد از آنها آتنىها . از اژينىها پولىكريت « 2 » معروف شد و از آتنىها امن‌آناژىرونت « 3 » و آمىنياس‌پالنّى « 4 » . او در جستجوى آرت‌ميز بود ، و اگر ميدانست ، ملكه در آن كشتى است ، كه مورد تعقيب او واقع شده ، آنقدر پا مىفشرد ، تا او را اسير كند يا خودش اسير شود ، زيرا رئيس بحريهء آتنى چنين حكم كرده بود و علاوه بر آن ده هزار درخم جايزه معين شده بود براى كسى ، كه آرت‌ميز را زنده بدست آرد ، زيرا آتنىها فوق‌العاده خشمگين بودند از اينكه زنى بر ضدّ آنها قيام كرده و جنگ مىكند ، ولى يونانيها بگرفتن او موفق نشدند ، چه او فرار كرده به فالرون رفت . گويند ، كه آدىمانت در ابتداء جنگ فرار كرد و كرنتىها ، چون ديدند كشتى آميرال فرار مىكند ، آنها هم فرار كردند ، ولى بعد در نزديكى معبد مىنروسيراس « 5 » ( ربةالنوع عقل و حكمت ) بقايق كوچكى برخوردند ، كه بانها نزديك شد و اشخاصى ، كه در قايق بودند ، فرياد كردند « اىآدىمانت ، اى خائن يونان ، فرار ميكنى ، و حال آنكه آنها فاتح‌اند و به آنچه ميخواستند رسيده‌اند » .\r\nآدىمانت باور نكرد و آنهائى ، كه چنين ميگفتند ، حاضر شدند در نزد كرنتىها گروى باشند ، تا در صورتى كه فتح آتنىها صحيح نباشد ، كشته شوند . پس از آن آدىمانت برگشت و وقتى رسيد ، كه جنگ خاتمه يافته بود . آتنيها چنين گويند ، ولى كرنتيها اين روايت را تكذيب ميكنند . آريستيد هم در اين روز رشادت‌ها بروز داد\r\n\r\n\r\n","description":"","footnote":"\r\n( 1 ) -  Aegalee . \r\n( 2 ) -  Polycrite . \r\n( 3 ) -  Eumene Anagyronte . \r\n( 4 ) -  Aminias de Pallene . \r\n( 5 ) -  Sciras . \r\n","page_name":" 815 ","page_number":837},
  {"content":"\r\n\r\nو عده‌اى زياد از آتنىها سنگين اسلحه با خود برداشته وارد جزيرهء پسيت‌تالى گرديد و پارسيهائى را ، كه در آن جزيره بودند ، ريز ريز كرد .\r\nوقتى كه جدال به آخر رسيد ، يونانيها قطعات كشتيهاى خودشان را به سالامين كشيده در تهيّهء جنگ جديدى شدند ، چه تصور ميكردند ، كه شاه از باقىماندهء سفاين خود استفاده كرده باز خواهد جنگيد ، ولى در اين احوال باد غربى قطعات كشتيها را به طرف ساحل آتّيك و كلياد راند و سخن پيزيسترات غيب‌گو ، كه چند سال قبل گفته بود : « زنهاى كلياد روى پاروها غذا سرخ خواهند كرد » مصداق يافت ، چه بعد از رفتن شاه پارس چنين شد ( كتاب 8 ، بند 96 ) .\r\nاين است آنچه هرودوت راجع به اين جنگ نوشته و ، چون مدارك غير يونانى در دست نيست ، نميتوان دانست كه حقيقت امر همين بوده يا فاتح نشدن پارسىها جهتى ديگر داشته . از گفته‌هاى هرودوت مسلم است ، كه يونانيها ايرانىها را مخصوصا در بوغاز تنگ سالامين بجنگ كشانيده‌اند ، تا برترى بحريهء ايران از حيث عده و سرعت سير كشتيها به كار نيايد و كشتيهاى بزرگ نتوانند بچابكى حركت كنند ، بلكه به عكس ، مزاحم يكديگر شوند ، زيرا يقين داشته‌اند ، كه در درياى باز غلبه با بحريهء ايران خواهد بود . بهرحال جنگ مزبور به همين شكل هم ، كه مورّخ مذكور شرح ميدهد ، بىنتيجه قطعى مانده و كلمهء « شكست » كه هرودوت استعمال مىكند موافقت با واقع امر نميكند ، زيرا بحرّيهء ايران پس از اين جنگ هم وجود داشته و ، چون شب در رسيده ، دست از جنگ كشيده ، ولى بواسطه آسيب زياد ، كه به آن وارد آمده و از قدرتش كاسته بود ، روز ديگر بجنگ مبادرت نكرده . اين نكته ، كه بحريهء يونان هم روز ديگر از جنگ خوددارى كرده ، حاكى است ، كه با وجود عدم بهره‌مندى بحريهء ايران ، بحريهء يونانى هم ، از جهت تلفات زياد ، در خود آن توانائى را نميديده ، كه جدال دريائى را از نو شروع كند . اگر غير اين ميبود ، يونانيهاى بيدار فرصت را از دست نداده بحريهء ايران را مضمحل ميكردند ، تا برترى كامل با آنها گردد . بالاتر عقيدهء ناپلئون اوّل راجع به اين جدال ذكر شده . « 1 »\r\n\r\n\r\n","description":"","footnote":"\r\n( 1 ) - بصفحهء « 703 » رجوع شود .\r\n","page_name":" 816 ","page_number":838},
  {"content":"\r\n\r\n\r\nمراجعت خشيارشا به آسيا\r\nهرودوت گويد ( كتاب هشتم ، بند 97 - 122 ) : پس از عدم بهره‌مندى در جدال سالامين خشيارشا نگران شد ، كه مبادا يونانيها بصرافت طبع يا براه‌نمائى بعض ينيانها به طرف هلّس‌پونت رفته پل آن را خراب كنند و روابط او با آسيا قطع گرديده در اروپا مضمحل شود . بنابراين افكارش مشوّش گرديد . بعد ، براى اينكه خيال خود را از يونانيها و سپاهيان خود پنهان بدارد ، چنين وانمود ، كه ميخواهد سالامين را با قاره اتصال دهد و امر كرد كشتيهاى بارى فينيقى را بهم ببندند ، تا بدين ترتيب پل و هم ديوارى ايجاد شود و نيز در تدارك جدالى ديگر شد ، تا همه تصوّر كنند ، كه ميخواهد باز جنگ كند . از رفتار خشيارشا همه يقين حاصل كردند ، كه خشيارشا تصميم كرده بماند و جنگ كند . فقط مردونيه ، كه از همه بهتر باحوال شاه آشنا بود ، از ظواهر امر باشتباه نيفتاد . در اين احوال خشيارشا چاپارى بايران فرستاد ، تا خبر شكست او را برساند . در ميان موجودات فانى موجودى نيست ، كه زودتر از چاپار پارسى به مقصد برسد ، زيرا پارسيها ترتيب اين كار را بسيار ماهرانه داده‌اند . گويند ، راه هرقدر طويل باشد ، در آن آنقدر آدمى و اسب نگاه ميدارند ، كه هريك روز راه يك چاپار و يك اسب داشته باشد « 1 » . نه برف و باران ممكن است مانع از حركت سريع چاپار گردد و نه شب و گرما . چاپار اوّلى موضوع مأموريت خود را بدوّمى ميدهد و دوّمى به سوّمى و قس عليهذا ، چنان‌كه يونانيها در عيد وولكان « 2 » مشعل‌ها را دست بدست ميدهند . چنين چاپار را ، كه با اسب به مقصد ميرسد ، پارسيها آنگارين « 3 » مينامند .\r\nوقتى كه در شوش آگاه شدند ، كه خشيارشا آتن را تسخير كرد ، شعف مردم بحدّى بود ، كه تمام كوچه‌ها را با مورت « 4 » فرش كردند ، عطريات زياد بسوختند و كارها را تعطيل كرده بسور و ضيافت و عشرت پرداختند . خبر ثانوى مردم را\r\n\r\n\r\n","description":"","footnote":"\r\n( 1 ) - يك روز راه تقريبا بين چهار و پنج فرسخ بود .\r\n( 2 ) -  Wulcain  بعقيدهء يونانيها و روميهاى قديم پسر خداى بزرگ و ربّ النّوع آتش و فلزّات بود .\r\n( 3 ) -  Angareion . \r\n( 4 ) -  Myrthe . \r\n","page_name":" 817 ","page_number":839},
  {"content":"\r\n\r\nماتم‌زده كرد . لباس خود را دريده بناى نوحه و زارى را گذاشتند و تمام تقصير را به گردن مردونيه انداختند ، ولى بايد گفت ، كه براى شاهشان بيش از معدوم‌شدن سفاين نگرانى داشتند . اين نگرانى ، تا وقتى كه شاه غايب بود ، دوام داشت و فقط پس از مراجعت او بر طرف شد . بعد هرودوت گويد ( كتاب 8 ، بند 100 ) مردونيوس ، كه ميديد خشيارشا از شكست جنگ دريائى بسيار مغموم است ، دانست ، كه شاه در خيال فرار از آتن مىباشد و ، چون بنابر نصيحت او پارسيها جنگ را بيونان برده بودند ، خيال ميكرد ، كه بعد از چنين عدم بهره‌مندى مجازات خواهد شد . در اين احوال او صلاح خود را چنين تشخيص داد ، كه يونان را بايد مطيع ايران كند يا بحيات خود شرافتمندانه خاتمه دهد .\r\nفكر مطيع كردن يونان بفكر ديگر او غلبه كرد و ، پس از تفكر زياد ، به خشيارشا چنين گفت : « شاها ، اين‌قدر غم مخور و حادثه‌اى را ، كه روى داده بدبختى بزرگ مدان . بهره‌مندى در اين جنگ منوط بكشتيهاى تو نيست ، بل بسته بسواره نظام و پياده نظام تو است اين يونانيها ، كه تصور ميكنند ، كار تمام شده است ، جرئت نكردند ، از كشتىهاى خود بيرون آيند و با سپاه تو جنگ كنند و سپاه برّى آنها هم جرئت نخواهد كرد با تو ستيزه كند . آنهائى كه چنين كردند ، مجازات شدند .\r\nاگر مايل هستى ، هم آلان به پلوپونس هجوم ميبريم و ، اگر ميخواهى ضربت را بتأخير اندازى ، چنان مىكنيم ، بىاينكه اين مسئله باعث يأس ما بشود . يونانيها وسيله‌اى ندارند ، آنها نه مىتوانند از تابعيّت تو خلاصى يابند و نه از حسابى ، كه تو از بابت گذشته و حال از آنها خواهى خواست . بهتر است ، كه بمانى ، ولى ، اگر خواهى به روى و سپاه را هم با خود ببرى ، نصيحت ديگرى دارم ، كه با اين خيال بيشتر موافقت مىكند . چنان مكن ، كه پارسيها سخرّيهء يونانيها گردند .\r\nپارسيها ضررى به تو نرسانيده‌اند و تو نميتوانى بگوئى ، كه آنها مردمى ترسو ميباشند .\r\nاگر فينيقىها ، مصريها ، اهالى قبرس و كيليكيّه خودشان را ترسو نشان دادند ، اين امر چه ربطى بپارسيها دارد . بس آنها تقصير ندارند و بنابراين نصيحت مرا\r\n\r\n","description":"","footnote":"","page_name":" 818 ","page_number":840},
  {"content":"\r\n\r\nگوش كن . اگر نميخواهى در اين‌جا بمانى ، با قسمت بيشتر سپاهت برگرد و من تعهد ميكنم ، كه با 300 هزار نفر سپاهى ورزيده يونان را مطيع كنم » . خشيارشا با مسرت سخنان مردونيه را شنيد و گفت اين پيشنهاد را سنجيده بعد ميگويم ، چه بايد كرد . بعد او مجلس مشورتى از پارسىها ترتيب داد و پس از آن خواست عقيدهء آرت‌ميز را بداند ، زيرا فهميد كه او يگانه كسى ، بود ، كه به خشيارشا نصيحت خوبى داد . وقتى كه آرت‌ميز حاضر شد ، شاه تمام پارسىها و نيزه‌دارها را مرخص كرده به اين زن چنين گفت : « مردونيه پيش‌نهاد مىكند ، كه من در اينجا مانده به پلوپونس حمله برم . او عقيده دارد ، كه پارسىها و سپاهيان برّى تقصير ندارند و بىتقصيرى خودشان را با طيب خاطر ثابت خواهند كرد و نيز پيشنهاد مىكند ، كه من مطيع كردن يونان را با سيصد هزار سپاهى ورزيده به او وا گذارم و خودم بايران برگردم . چون تو در باب جدال دريائى به من پيشنهاد خوبى كردى و عقيده داشتى ، كه اين جنگ نشود ، حالا هم ميخواهم بدانم ، كه بهترين تصميم به نظر تو چيست ؟ » . آرت‌ميز در جواب گفت : « شاها ، در اين موقع خيلى مشكل است دانست ، كه بهترين تصميم چيست ، ولى چنين تصور ميكنم ، كه بهتر است تو به خانه مراجعت كنى و مردونيه را در اين‌جا بگذارى . اگر او موفق شد ، كار تو پيشرفت يافته ، چه او يكى از بندگان تو است و ، اگر بهره‌مندى نيافت ، بدبختى بزرگى دامن‌گير تو نخواهد شد ، چه تو و شوكت خانواده‌ات محفوظ خواهد ماند . در اين صورت يونانيهاى فاتح يكى از بندگان تو را شكست داده‌اند و براى حفظ هستى خودشان مجبور خواهند شد جنگهاى زياد با تو كنند . تو ميخواستى آتنىها را تنبيه كنى ، آتن را گرفته آتش زدى و حالا بخانهء خود برميگردى » .\r\nسخنان آرت‌ميز خشيارشا را خوش آمد . هرودوت گويد ، آرت‌ميز در اين اظهار عقيده ، متابعت ميل شاه را كرد ، چه اگر تمام مردان و زنان به او پيش‌نهاد ميكردند ، كه بماند ، نمىماند ، زيرا بسيار ترسيده بود . خشيارشا پسران خود را به اين زن سپرد ، تا آنها را به سارد ببرد ، زيرا چند تن از پسرانش ، كه مادرانشان غير عقدى\r\n\r\n","description":"","footnote":"","page_name":" 819 ","page_number":841},
  {"content":"\r\n\r\nبشمار ميرفتند ، در اين سفر از ملتزمين او بودند .\r\nپس از آن خشيارشا مردونيه را خواسته گفت از سپاهيان هركدام را ، كه ميخواهى انتخاب كن و بكوش ، كه كار را خوب انجام دهى . روز بدين منوال گذشت و شب به حكم خشيارشا بحرّيه حركت كرد ، كه با سرعت به پل هلّس‌پونت برسد . وقتى كه صبح شد ، يونانيها ديدند سپاه برّى پارس همانجا ، كه بود ، هست و تصوّر كردند ، كه بحرّيهء ايران هم در فالرون است و جدال شروع خواهد شد . بنابراين آمادهء جنگ شدند ، ولى بعد خبر يافتند ، كه كشتيهاى پارس رفته‌اند و براى تعقيب سفاين مزبور حركت كردند ، اما هرچند راه پيمودند بسفاين ايرانى نرسيدند . در اين حال تميستوكل پيشنهاد كرد ، كه سفاين يونانى از ميان جزاير حركت كرده و زود خود را به هلّس‌پونت رسانيده پل آن را خراب كند . اورىبياد با اين نقشه مخالفت كرده گفت ، براى ما بهتر است ، كه خشيارشا بممالك خود برگردد ، چه اگر راه عقب‌نشينى او را ببريم ، او ديگر چاره نخواهد داشت ، جز اينكه در اروپا بماند و در اين صورت معلوم است ، كه او بيكار نخواهد نشست ، چه بديهى است ، كه اگر چنين كند ، قشون او از گرسنگى خواهد مرد . پس جدا عازم جنگ خواهد شد ، تا از اضمحلال خلاصى يابد و ممكن است ، كه با اينحال در تمام اروپا شهرى پس از شهرى و ملتى پس از ملتى طوعا يا كرها به طرف او روند ، يا قبل از آن عقد اتحادى با او ببندند و يونانيها هم مجبور خواهند شد آذوقهء قشون او را برسانند ، ولى اكنون ، كه او ميخواهد بممالك خود برگردد ، بايد گذاشت برود و آنگاه جنگ را با او براى تسخير ممالكش شروع كنيم . رؤساء پلوپونسى با اين عقيده همراه شدند . تميستوكل ، چون ديد ، كه اكثريت آراء با اورىبياد است ، ولى آتنىها اشتياق غريبى دارند باينكه به هلّس‌پونت رسيده پل آن را خراب كنند و فوق‌العاده متأسف‌اند ، كه بحرّيه ايران رفته ، روى بآتنىها كرده چنين گفت :\r\nمن مكرّر ديده و بيش از آن شنيده‌ام ، كه هرگاه مردمى را ، كه شكست خورده تعقيب كنند ، او براى دفاع از خود پا ميفشارد و شكست اولى را جبران مىكند .\r\n\r\n","description":"","footnote":"","page_name":" 820 ","page_number":842},
  {"content":"\r\n\r\nما بطور غير مترّقب خودمان و يونان را نجات داديم و اين كار نه از قوّت و قدرت ما است ، بل خدايان و پهلوانان « 1 » كه حسودند ، نخواستند ، آسيا و اروپا در تحت حكومت يكنفر باشد و آن هم يكنفرى ، كه جنايت‌كار است و معابد را سوزانيده و دريا را تنبيه كرده . حالا موقع آن است ، كه ما در خانه‌هاى خود مانده در مزار عمان تخم افشانيم و ، پس از آنكه خارجى را به كلى از يونان رانديم ، سال ديگر به طرف هلّس‌پونت و يونيّه برويم . هرودوت گويد ، تميستوكل چنين ميگفت ، تا براى خود در آتيه عنايت شاه پارس را ذخيره كرده باشد ، زيرا درنظر داشت ، كه اگر از طرف آتنىها بليّه‌اى براى او روى دهد ، پناه بدربار پارس برد و چنين هم شد ( چنان كه بيايد ) . بارى تميستوكل با اين سخنان آتنيها را فريب داد و ، چون او را سابقا هم مردى عاقل ميدانستند و حالا بيشتر بمآل‌بينى او معتقد بودند ، سخنان او را باور كردند . همين كه تميستوكل ديد مقصود او حاصل شده ، از اشخاصى ، كه مورد اعتماد او بودند ، پنجنفر انتخاب كرد و ، از آنجا كه مطمئن بود ، اين پنجنفر پيغامى را ، كه او بشاه ميدهد ، در زير شكنجه هم بروز نخواهند داد ، آنها و سىسينّوس « 2 » غلام خود را ، مأمور كرد پيغام او را به خشيارشا برسانند . اينها به آتّيك روانه شدند ، پس از رسيدن بدانجا در كشتى ماندند و سىسينّوس نزد خشيارشا رفته چنين گفت « مرا تميستوكل ، كه دليرتر و عاقل‌ترين سردار يونانى است نزد تو فرستاده ، تا اين پيغام را برسانم . تميستوكل آتنى براى اينكه به تو خدمت كند ، مانع شد از اينكه بحرّيهء يونان به طرف هلّس‌پونت رفته پل را خراب كند و حالا تو ميتوانى با راحتى خيال برگردى » . سىسينّوس اين بگفت و برگشت ( كتاب 8 ، بند 110 ) .\r\nپس از آن تميستوكل ، طمّاع و حريص ، درصدد برآمد ، كه از جزاير وجوهى تحصيل كند و اوّل بجزيرهء آندروس « 3 » پرداخته مطالبهء پول كرد و ، چون اهالى جواب ردّ دادند ، تميستوكل بانها چنين گفت : « ما آتنىها با دو خداى پرزور بدينجا آمده‌ايم : خداى اخطار و خداى اجبار . بنابراين بايد فورا پول بدهيد »\r\n\r\n\r\n","description":"","footnote":"\r\n( 1 ) - يعنى پهلوانانى ، كه پس از مرگ بدرجهء الوهيّت ارتقا يافته‌اند .\r\n( 2 ) -  Sicinnus  ( اين همان كس بود ، كه در صفحهء 810 ذكرش گذشت ) .\r\n( 3 ) -  Andros . \r\n","page_name":" 821 ","page_number":843},
  {"content":"\r\n\r\nاهالى جواب دادند : « آتن البته بزرگ و غنى است ، زيرا دو خداى قوى دارد ، ولى اهالى آندروس از حيث اراضى فوق‌العاده فقيرند ، زيرا دو خداى بيمصرف - خداى فقر و خداى ناتوانى - دست از جزيرهء آنها برنميدارند . با داشتن چنين خدايانى بهيچوجه پولى نخواهند داد و قدرت آتنىها بر ناتوانى آنها نخواهد چربيد » ( همانجا ، بند 111 ) .\r\nبر اثر اين جواب تميستوكل جزيره را محاصره كرد . بعد طمع تميستوكل غلبه كرده رسولانى را ، كه نزد شاه فرستاده بود ، بجزاير ديگر فرستاده پول خواست و بعض جزاير پول دادند ، چه وقتى كه ديدند اهالى آندروس از جهت اينكه طرفدار ماديها ( پارسيها ) بودند ، محاصره شده‌اند از ترس حاضر شدند مبلغى بپردازند .\r\nسپاه خشيارشا چند روز پس از جنگ دريائى در محل مانده بعد به طرف ب‌اسى رفت ، تا از همان راه ، كه آمده بود ، مراجعت كند . مردونيه هم همراه او بود ، زيرا او لازم ميديد ، كه اولا شاه را مشايعت كند و ديگر چون موسم را براى جنگ مناسب نميديد ، ميخواست در تسّالى زمستان را گذرانيده سپس به پلوپونس حمله برد . بعد از ورود به تسّالى مردونيه از سپاهيان پارسى جاويدانها را برگزيد و پس از آنها پارسيهائى را ، كه جوشن داشتند . بعد هزار نفر سوار و نيز سپاه مادى و سكائى و باخترى و هندى را از پياده و سوار انتخاب كرد . از ساير مردمان فقط سپاهيانى ، كه ظاهر خوبى داشتند يا جلادتى نشان داده بودند ، ماندند .\r\nسپاهيان پارسى بيش از سايرين بودند ، بعد از آنها عدّهء ماديها زياد بود . اينها اگر از حيث عدّه كمتر از پارسيها نبودند ، ولى از حيث زورمندى بانها نميرسيدند .\r\nعدّهء تمام سپاه مردونيه با سواره نظام سيصد هزار بود . ( اين ارقام هرودوت را نيز اغراق‌آميز ميدانند . عدهء سپاهيان ايران ، كه با مردونيه در يونان ماندند ، ممكن بود ، كه به پنجاه هزار نفر برسد و نيز ممكن است ، ده هزار نفر هم از يونانيهاى متحد در قشون او داخل شده باشند ) « 1 » .\r\nهرودوت گويد : وقتى كه خشيارشا در تسّالى اقامت داشت ، به لاسدمونيها\r\n\r\n\r\n","description":"","footnote":"\r\n( 1 ) -  R . W . Rogers . A History of Ancient Persia P . 162 . \r\n","page_name":" 822 ","page_number":844},
  {"content":"\r\n\r\nاز غيب‌گوى دلف امر رسيد ، كه از خشيارشا ترضيه براى مرگ لئونيداس پادشاه خود بخواهند و آنها رسولى با عجله نزد شاه پارس فرستادند . وقتى كه رسول در رسيد و پيغام لاسدمونيها را ابلاغ كرد ، شاه بسيار خنديد و بعد از سكوت ممتدّى گفت :\r\n« مردونيه بشما ترضيه‌اى ، كه لايق شما باشد ، خواهد داد » رسولان اين جواب را شنيده برگشتند ، چه غيب‌گو گفته بود ، آنچه را كه شاه تكليف كند ، قبول كنند .\r\nخشيارشا از تسّالى حركت كرده به طرف هلّس‌پونت رفت و پس از 45 روز بدانجا رسيد .\r\nمورّخ مذكور گويد ( كتاب 8 ، بند 15 ) : سپاهيان خشيارشا دوچار بىآذوقه‌گى شدند ، بهرجا ميرسيدند ، حاصل مزارع را غارت ميكردند و ، اگر حاصلى نبود ، علف و برگ و پوست درختانرا ميخوردند . از اين جهت امراض گوناگون از قبيل طاعون و اسهال در لشكر افتاد و ، وقتى كه خشيارشا به هلّس‌پونت رسيد ، عدّهء كمى از لشكرش باقى بود .\r\nبيمارها را شاه در عرض راه در شهرها گذاشت و خود بعجله بساحل هلّس‌پونت درآمد .\r\nدر اين‌جا معلوم شد ، كه پل را طوفان دريا خراب كرده . اين بود ، كه پارسيها در كشتىها نشسته با عجله به آبيدوس گذشتند و ، چون در اين‌جا آذوقهء وافر يافتند ، زياد خوردند و باز عدّه‌اى زياد ناخوش يا تلف شد .\r\nعقب‌نشينى شاه را طور ديگر نيز روايت كرده گويند ، چون او به اين ، كه بر رود ستريمون است ، رسيد بردن قشون پارسى را به هلّس‌پونت ، بعهدهء هىدارن محوّل كرد و خودش در يك كشتى فينيقى نشسته عازم آسيا شد . در راه تندبادى از طرف ستريمون وزيده باعث طوفان خطرناكى گرديد . چون پارسىهاى زياد از ملتزمين شاه بر صفحهء كشتى بودند و آن را سنگين ميكردند ، خشيارشا از طوفان بوحشت افتاده از ناخداى كشتى پرسيد ، آيا وسيله‌اى براى نجات هست ؟\r\nناخدا جواب داد ، وسيله‌اى نيست ، مگر اينكه قسمتى از ملازمان شاه از سنگينى آن بكاهند . در اين حال ، چنان كه گفته‌اند ، خشيارشا رو بپارسىها كرده گفت ، « حالا بر شما است ، كه علاقمندى خودتان را به شاهتان نشان دهيد ، چه حيات من\r\n\r\n","description":"","footnote":"","page_name":" 823 ","page_number":845},
  {"content":"\r\n\r\nدر دست شما است » گويند كه پس از اين حرف پارسىها به خاك افتاده بعد خودشانرا به دريا انداختند . سپس ، كشتى ، چون سبك شده بود ، سالم به آسيا رسيد ، و نيز گويند ، كه شاه ، چون بساحل رسيد ، از اين جهت ، كه ناخدا حيات شاه را نجات داده بود ، تاجى به او بخشيد و از اين نظر ، كه باعث فناى جمعى از پارسىها گرديده بود ، امر كرد ، سرش را از بدن جدا كنند .\r\nبعد از ذكر روايت مذكور هرودوت ميگويد « اين روايت به نظر من باوركردنى نيست ، زيرا اگر ناخدا سبك كردن كشتى را پيشنهاد ميكرد ، يقينا خشيارشا بپارسىها حكم ميكرد كه از صفحهء كشتى بانبارهاى آن نزول كنند ، بخصوص كه اين پارسىها تماما از رجال درجه اوّل دربارى بودند و ، اگر هم لازم ميشد ، كسانى را به دريا بيندازند ، از پاروزنهاى فينيقى عدهء لازم را ميانداختند . روايت صحيح همان است ، كه خشيارشا از آبدر بآسيا رفته ، زيرا محقق است ، كه خشيارشا از شهر آبدر گذشت و مردمان آن را نواخته قمه‌اى از طلا « 1 » و كلاهى زربفت به شهر داد و آبدر به هلّس‌پونت نزديكتر از ستريمون و شهر اين است . اهالى اين شهر گفته‌اند ، كه خشيارشا فقط پس از ورود بدين محل كمربند ( يعنى شمشير ) خود را باز كرد ، زيرا تا اين‌جا خود را در مخاطره ميديد » .\r\n\r\nجدال سالامين بروايت پلوتارك\r\nپلوتارك جدال سالامين را چنين توصيف كرده ( تميستوكل ، بند هفدهم ) « روز ديگر در طليعهء صبح خشيارشا بر يك بلندى جا گرفت ، كه از آنجا تمام بحريهء خود و ترتيب آن را ميتوانست مشاهده كند . . . . او بر تخت زرّين قرار گرفته بود و در اطرافش چند كاتب براى ثبت وقايع جنگ ايستاده بودند . در حالى ، كه تميستوكل در كشتى امير البحر قربانى براى خدايان ميكرد ، سه نفر اسير جوان را نزد او آوردند . اين اسرا بسيار شكيل و صبيح بودند و لباس فاخر و زينت‌هاى وافر داشتند . معلوم شد ، جوانان مزبور پسران ارتاايكتوس « 2 » و زادهء ساندوسه « 3 » خواهر خشيارشا مىباشند . افران‌تيدس « 4 »\r\n\r\n\r\n","description":"","footnote":"\r\n( 1 ) - مقصود هرودوت قمه‌اى بوده ، كه غلافش را از زر ساخته بودند .\r\n( 2 ) -  Artayctos . \r\n( 3 ) -  Sandauce . \r\n( 4 ) -  Euphrantides . \r\n","page_name":" 824 ","page_number":846},
  {"content":"\r\n\r\nغيب‌گو ، همين‌كه اين جوانان را مشاهده كرد ، ديد كه در ميان قربانىها آتش تندى شعله‌ور شد و در همان حال صداى عطسه‌اى در طرف راست خود شنيد ، پس فورا دست تميستوكل را گرفته به او امر كرد ، كه اين سه نفر جوان را به باكوس‌امستا « 1 » قربان كند و ضمنا به او گفت ، كه يگانه وسيلهء بهره‌مندى يونانيان در اين جنگ همين است . تميستوكل از چنين پيش‌نهاد غريب غرق حيرت شد ، ولى از آنجا ، كه جماعت در پيش‌آمدهاى سخت و مخاطره‌هاى بزرگ نجات خود را ، هرقدر هم غريب باشد ، در وسايل فوق‌العاده پنداشته بعقل كمتر متوسل مىشود ، در اين مورد هم سپاهيان يونانى مانند يكنفر از خدا استغاثه كردند و اسرا را بپاى محراب برده تميستوكل را بر آن داشتند ، كه آنها را قربان كند . اين است حكايت فانياس « 2 » از اهل لس‌بس ، كه مورّخ و فيلسوف بود و آگاهى كامل بر وقايع عهود قديمه داشت » ( بصفحهء 749 رجوع شود ) . بعد پلوتارك حكايت خود را دنبال كرده گويد ( همانجا ، بند هيجدهم ) « اما در باب عدهء كشتىهاى خارجى اشيل « 3 » - شاعر ، كه خودش اطلاعاتى در اين باب داشت « 4 » ، در تراژدى ( نمايش حزن‌انگيز ) ، كه موسوم به « پارسىها » است گويد : در عقب خشيارشا هزار كشتى بزرگ حركت ميكرد و دويست و هفت كشتى امواج دريا را ميشكافت . آتنىها يكصد و هشتاد كشتى داشتند و در هركدام هيجده مرد جنگى بود . . . . تميستوكل چنان كه در انتخاب محل جنگ مهارت خود را نشان داد در انتخاب موقع جنگ هم نمود ، كه ماهر است ، توضيح آنكه او مراقب بود ، كه جدال فقط وقتى شروع شود ، كه بادهاى تند از طرف دريا بناى وزيدن گذاشته در بوغاز امواجى توليد كند . اين باد بكشتىهاى يونانى ، كه مسطّح و سبك بود مزاحمتى نداشت ، و ليكن به سفاين سنگين بيگانه با پيشانى و مهميز بسيار بلند آسيب ميرسانيد . باد كشتىهاى خارجى را طورى ميگردانيد ، كه از طرف پهلو در مقابل يونانيها واقع ميشدند و اينها ضربتهاى خود را وارد كرده همواره چشم خود را به تميستوكل ميدوختند ، زيرا او بهتر\r\n\r\n\r\n","description":"","footnote":"\r\n( 1 ) -  Bacchus Omesta  ( باكوس ، چنان كه معلوم است ، رب‌ّالنّوع شراب بود ) .\r\n( 2 ) -  Phanias . \r\n( 3 ) -  Eschile . \r\n( 4 ) - اشيل در اين جنگ بوده .\r\n","page_name":" 825 ","page_number":847},
  {"content":"\r\n\r\nاز سرداران ديگر ميدانست ، چه بايد كرد . تميستوكل با آريامن « 1 » امير البحر خشيارشا ، كه رشيد و شجاع و از تمام برادران شاه عادل‌تر بود ، مصاف داد . امير البحر مزبور بر يك كشتى بزرگ سوار بود و از آنجا تگرك تير و زوبين بيونانيها ميباراند ، چنان‌كه از بالاى ديوارى ببارند . در اين احوال آميناس از اهل دسل « 2 » و سوسيكلس از اهل پ‌دىيه « 3 » چنان با حرارت به او حمله كردند ، كه دو كشتى به يكديگر چسبيدند . آريامن بكشتى دشمن جست و پس از جدال ممتدى دو نفر آتنى مزبور با ضربت‌هاى زوبين آنقدر فشار به او دادند ، تا بالاخره او را به دريا افكندند . آرت‌ميز ، چون نعش او را در ميان ساير نعشها در دريا ديد ، آن را بلند كرده به خشيارشا رسانيد » .\r\nبعد پلوتارك گويد : « جنگ داشت در ميگرفت ، كه كمكى به يونانيها رسيد ، زيرا يونانيها قبل از جدال كمك اآسيدها « 4 » را با تضرّع طلبيده بودند و آنها حالا داخل جنگ ميشدند . آمدن آنها گردى بلند كرد ، كه به طرف يونانيها آمده آنها را يوشيد . پس از آن لىك‌مد « 5 » رئيس يك كشتى آتنى حمله بيك كشتى دشمن كرده آن را گرفت و بيرق آن را در حال برداشته به آپلّن‌دافن‌فور « 6 » نياز كرد .\r\nبعد جنگ سخت درگرفت و ، چون بواسطهء تنگى جا كشتيهاى خارجى نميتوانستند حركت كند ، مگر اينكه يكى پس از ديگرى بيايد ، بحرّيهء پارس در تنگنائى افتاد و جبههء كشتيهاى يونانى با كشتيهاى خارجى مساوى گرديد . جنگ پس از آن ادامه داشت و يونانيها آن‌قدر پا فشردند ، تا شب در رسيد و كشتيهاى خارجى فرار كرد . . . . . ( اگر شب در رسيد ، چگونه ميتوان گفت فرار كرد ؟ و ديگر عبارت :\r\n« پا فشردند ، تا شب در رسيد » بيشتر موهم ضعف يونانيها است . م . ) . پس از جنگ ، خشيارشا خواست مردانه با نكبت مواجه شود و امر كرد بوغاز سالامين را پر كنند ، تا قوهء برّى خود را از اين راه به سالامين وارد و معبر را به روى يونانيان سد كند .\r\nتميستوكل براى آزمايش آريستيد چنين وانمود ، كه لازم است يونانيها خودشان را به هلّس‌پونت رسانيده پل آن را براندازند و به او چنين گفت : « بايد آسيا را در\r\n\r\n\r\n","description":"","footnote":"\r\n( 1 ) -  Ariamene . \r\n( 2 ) -  Aminas de Decele . \r\n( 3 ) -  Socicles . de Pediee . \r\n( 4 ) -  Eacides . \r\n( 5 ) -  Lycomede \r\n( 6 ) -  Appollon Daphnephore . \r\n","page_name":" 826 ","page_number":848},
  {"content":"\r\n\r\nاروپا گرفت » آريستيد جواب داد « تا حال ما با پادشاهى جنگ ميكرديم ، كه پروردهء ناز و نعمت است ، ولى اگر او را در اروپا حبس كنيم ، با اين همه قشون ، كه دارد ، ديگر در زير سايه‌بان قرار نخواهد گرفت ، تا جنگ را با آسايش خيال تماشا كند . به عكس او بهر وسيله دست خواهد زد ، بهرجا ، كه خطر حضور او را اقتضا كند ، خواهد رفت ، جاى تلفات خود را پر خواهد كرد و ، چون مشاهده كند ، كه همه چيز او در معرض خطر است ، بهترين نصايح را خواهد پذيرفت .\r\nبنابراين بايد پل ديگرى براى او ساخت ، تا زودتر از اروپا بيرون رود » . تميستوكل در جواب گفت ، اگر اين رأى را مفيد ميدانى ، بس بايد بحيله‌اى متوسل شد ، كه او هرچه زودتر از يونان بيرون رود . پس از آنكه در اين باب تصميم كردند ، تميستوكل آرناس « 1 » خواجهء خشيارشا را ، كه در ميان اسرا بود ، نزد خود خواند و او را مأمور كرد ، نزد خشيارشا رفته از طرف او چنين گويد : « يونانيها مىخواهند به طرف هلّس‌پونت رفته پل را خراب كنند . چون من منافع شاه را هميشه درنظر دارم ، پيشنهاد مىكنم ، كه هرچه زودتر خود را به آب‌هائى ، كه در اطاعت تو است برسانى ، تا از آنجا به آسيا روى . من از طرف خودم بهانه هائى مىجويم ، كه نقشهء يونانىها را در خراب كردن پل به تأخير اندازم . اين پيغام بيگانه را بوحشت انداخت و او با شتاب عقب نشست . وقايع بعد نشانداد ، كه احتياط تميستوكل و آريستيد بجا بود ، چه يونان در جنگ پلاته از خطرى بزرگ جست ، و حال آنكه خشيارشا قسمت كمى از لشكرش را براى مردونيه گذاشته بود .\r\nبعد پلوتارك از افتخارات تميستوكل و پاداشهائى ، كه به او در يونان دادند ، صحبت مىدارد ، ولى ، چون مربوط بجاى ديگر اين تأليف است ، ميگذريم .\r\n\r\nقسمت هشتم وقايع بعد تا جدال پلاته\r\n\r\nاحوال يونان پس از جدال سالامين\r\nتميستوكل و يونانىهائى ، كه جزيرهء آندروس را محاصره كرده بودند ، بقول هرودوت ( كتاب 8 ، بند 121 ) نتوانستند آن را تسخير كنند و پس از غارت كاريست « 2 » به سالامين رفته\r\n\r\n\r\n","description":"","footnote":"\r\n( 1 ) -  Arnace . \r\n( 2 ) -  Caryste . \r\n","page_name":" 827 ","page_number":849},
  {"content":"\r\n . \r\n","description":"","footnote":"","page_name":" الف 827 ","page_number":850},
  {"content":"\r\n\r\n( 37 ) - تخت جمشيد ، طالار صد ستون روزهائى كه آباد بوده ، منظرهء درونى آن ( نقّاشى شىپيه )\r\n\r\n","description":"","footnote":"","page_name":" ب 827 ","page_number":851},
  {"content":"\r\n . \r\n","description":"","footnote":"","page_name":" پ 827 ","page_number":852},
  {"content":"\r\n . \r\n","description":"","footnote":"","page_name":" ت 827 ","page_number":853},
  {"content":"\r\n\r\nغنائمى را ، كه بدست آمده بود ، تقسيم كردند و سهمى هم براى معبد دلف فرستادند .\r\nبعد به طرف تنگهء كرنت راندند ، تا در معبد نپتون ( رب‌النوع درياها ) مجمعى تشكيل و معلوم كنند ، كه كى در اين جنگ بيشتر خدمت كرده . وقتى كه موقع اخذ آراء شد ، هريك از سرداران براى خود و بعد از خود براى تميستوكل راى داد . بدين ترتيب براى جايزهء اوّل هريك از سرداران داراى يك رأى شد و براى جايزهء دوّم تميستوكل داراى اكثريت آراء گرديد . اگرچه يونانيها از جهت حسد نخواستند اين جايزه را به تميستوكل بدهند و ، ببهانهء اينكه مسئله حل نشده ، بشهرهاى خودشان مراجعت كردند ، ولى نام تميستوكل در تمام يونان ورد زبانها بود و او را عاقل‌ترين مرد يونان ميدانستند . اما تميستوكل ، چون ديد كه يونانىها نخواستند حق او را ادا كنند ، به لاسدمون رفت و لاسدمونيها با احترامات فوق‌العاده او را پذيرفتند و در ازاى مآل‌بينى و زرنگى او تاجى از برگ‌هاى درخت زيتون به او هديه كردند . چنين تاجى نيز به اورىبياد دادند . اسپارتىها ، بعلاوه تاج ، بهترين عرابه‌اى ، كه در اسپارت بود ، به تميستوكل بخشيدند و هنگام مراجعت او سيصد نفر سوار زبده اسپارتى او را تا سر حد ت‌ژه مشايعت كرد . هرودوت گويد : « از تمام اشخاصى ، كه ما ميشناسيم ، اين يگانه كسى بود ، كه چنين مشايعتى از او شد » .\r\nدر اين احوال ارته‌باذ پسر فرناس ، كه در دربار ايران مورد توجه گرديده و خشيارشا را تا هلّس‌پونت با شصت هزار نفر مشايعت كرده بود ، برگشت و بمطيع كردن اهالى پوتىده « 1 » پرداخت ، زيرا مردم آن بعد از حركت خشيارشا از يونان از اطاعت پارس خارج شده بودند . او شهر مزبور را محاصره كرد و تىموكسن « 2 » يكى از مديران شهر با او قرار داد ، كه شهر را تسليم كند . چنان كه بعدها معلوم شد ، مكاتبهء اين شخص با ارته‌باذ بدين نحو به عمل ميامد ، كه مراسلات را به تير وصل ميكردند ، بطوريكه ( پر ) تير باشد و آن را به جائى ، كه لازم بود ، ميانداختند\r\n\r\n\r\n","description":"","footnote":"\r\n( 1 ) -  Potidee . \r\n( 2 ) -  Timoxene . \r\n","page_name":" 828 ","page_number":854},
  {"content":"\r\n\r\nروزى يكى از چنين تيرها منحرف شد و بشانهء يكى از اهالى فرود آمده او را مجروح كرد . مردم دور زخمى جمع شدند و ، وقتى كه تير را بلند كردند ، نامه‌اى يافتند و آن را نزد مديران شهر ، كه در اين موقع در يك جا اجتماع كرده بودند ، بردند . از مضمون نامه معلوم شد ، كه تىموكسن مواضعه با ارته‌باذ دارد ، ولى بملاحظاتى قرار گذاردند ، كه او را مقصّر ندانند . محاصره سه ماه طول كشيد و روزى مدّ شديدى در دريا روى داد ، كه مدّتى به طول انجاميد . پارسيها ، چون ديدند ، قسمت‌هائى از دريا ، كه در زير آب بود ، حالا مبدّل بباتلاقهائى شده ، خواستند به شهر پالّن بروند ، ولى پس از اينكه دو خمس راه را پيمودند ، جزرى روى داد ، كه بر اثر آن تمام اين اراضى مبدّل به دريا شد و از پارسيها ، آنهائيكه نميتوانستند شناو كنند ، در آب غرق شدند و اشخاصيكه ميتوانستند ، بدست اهالى پوتىده بقتل رسيدند ، زيرا اهالى ، همين كه پارسيها را در آب ديدند ، قايقهائى باب انداخته بكشتار پارسيها پرداختند . هرودوت گويد ، كه اهالى شهر مزبور ميگفتند ، نپ‌تون رب‌النوع درياها پارسيها را مجازات كرد ، زيرا آنها بهيكل او ، كه در حومهء شهر بود ، توهين كرده بودند و من تصوّر ميكنم ، كه حسّيّات اهالى پوتىده صحيح است . پس از آن ارته‌باذ با باقيماندهء قشون خود نزد مردونيه ، كه در تسّالى بود ، رفت .\r\nبعد او گويد : از سفاين ايران آن عدّه ، كه در جنگ آسيب يافته بود ، بعد از ورود خشيارشا به آبيدوس زمستان را درسيم ( كوم ) « 1 » گذراند و ، همين كه بهار در رسيد ، به سامس رفته در آنجا توقف كرد . بيشتر سپاهيان اين كشتيها پارسى و مادى بودند . اين سفاين از جهت آسيبى ، كه ببحرّيهء پارس رسيده بود ، دور تر از سامس نرفتند و نظارت داشتند بر اينكه مستعمرات يونانى در آسياى صغير نشورند . عدهء اين كشتيها با كشتيهاى ينيانى سيصد فروند بود . پارسيها منتظر نبودند ، كه يونانيها حمله بمستعمرات خودشان در آسياى صغير كنند ، چه ميدانستند ، كه بواسطه بودن\r\n\r\n\r\n","description":"","footnote":"\r\n( 1 ) -  Cyme ( Cume ) . \r\n","page_name":" 829 ","page_number":855},
  {"content":"\r\n\r\nمردونيه در يونان و تفوق قواى او بر قواى يونانى ، آنها توجّهى بخارج يونان نخواهند كرد . بنابراين بعضى درصدد بودند ، كه آسيبى بدشمن برسانند و برخى با نهايت مراقبت انتظار خاتمهء مأموريت مردونيه را داشتند . بودن مردونيه در تسّالى و رسيدن بهار باعث تشويش يونانيها گرديد . قشون برّى آنها هنوز جمع نشده بود ، ولى بحرّيهء يونان ، كه عبارت از يكصد و ده فروند كشتى بود عازم اژين شد ( از اينجا معلوم مىشود ، كه بيش از دو ثلث كشتيهاى يونانى در جنگ سالامين تلف شده بود زيرا هرودوت عدهء كشتيهاى يونانى را قبل از جنگ سالامين ، غير از كشتىهاى 50 پاروئى ، 380 فروند قلمداد كرده . م ) . رئيس آن ل‌اتىخيد « 1 » بود و فرماندهء آتنيها كسان‌تيپ « 2 » . پس از ورود بحريهء يونان به اژين قاصدهائى از طرف ينيان ( مستعمرات ينيانى در آسياى صغير ) رسيدند . اينها قبلا به اسپارت رفته كمك اسپارت را براى جدا شدن از پارس خواسته بودند و اكنون نيز همين مقصود را داشتند . با وجود اصرار آنها يونانيها از جزيرهء دلس دور تر نرفتند ، چه بواسطه بىاطلاعى از محل‌ها از عاقبت كار بيمناك بودند و تصوّر ميكردند ، كه محلها پر از قشون پارسى است . پارسيها هم بملاحظهء يونانيها از سامس حركت نكردند و بنابراين محل‌هاى زياد بواسطه نگرانى طرفين از يكديگر مأمون بودند .\r\n\r\nكارهاى مردونيه\r\nهرودوت گويد ( كتاب هشتم ، بند 133 - 144 ) : زمانيكه يونانيها در جزيرهء دلس بودند ، مردونيه پس از گذرانيدن زمستان در تسّالى قشون خود را حركت داد و قبل از حركت ، ميس « 3 » نامى را ، كه از مردمان اروپا بود ، نزد غيب‌گوهاى آن زمان بهر طرف فرستاد . مقصود او چه بوده ، معلوم نيست و كسى هم ندانست ، ولى گمان ميكنم ، كه سئوالاتى راجع باوضاع آن زمان ميكرد . اين شخص مأموريتهاى زياد انجام داد و از جمله بمعبد آپلّن موسوم به پتواوس « 4 » درآمد و غيب‌گو ، همين كه او را ديد ، به زبان غير يونانى كلماتى گفت . همراهان ميس ، كه از اهل تب بودند ، متحيّر\r\n\r\n\r\n","description":"","footnote":"\r\n( 1 ) -  Leotychide . \r\n( 2 ) -  Xanthippe . \r\n( 3 ) -  Mys . \r\n( 4 ) -  Ptous . \r\n","page_name":" 830 ","page_number":856},
  {"content":"\r\n\r\nشدند ، ولى خود ميس لوحه‌اى را ، كه در دست آنها بود ، ربوده سخن غيب‌گو را نوشت و بعد معلوم شد ، كه اين كلمات به زبان اهالى كاريّه است . بعد ميس به تسّالى برگشت و مردونيه ، پس از آنكه از جواب غيب‌گو آگاه شد ، اسكندر پسر آمينتاس « 1 » را ، كه پادشاه مقدونى بود ، به آتن فرستاد . انتخاب او از دو جهت بود .\r\nاوّلا اسكندر با پارسيها قرابت داشت ، توضيح آنكه گىگه « 2 » خواهر اسكندر ، يعنى دختر آمينتاس ، زن يكنفر پارسى بوبارس نام بود و از اين ازدواج پسرى داشت آمينتاس نام ، كه در آسيا ميزيست و شاه پارس شهر آلاباند « 3 » واقع در فريگيّه را به او براى سكنى داده بود . ثانيا اسكندر دوست آتنىها محسوب مىشد و مردونيه تصوّر ميكرد ، كه بتوسط چنين شخصى بهتر مىتواند آتنيها را به طرف خود جلب كند و ، چون شنيده بود ، كه عدم بهره‌مندى پارسيها در دريا از جدّ آتنىها رو داد ، گمان ميكرد ، كه اگر آنها را با خود همراه كند ، در دريا و خشگى برترى با او خواهد شد . شايد غيب‌گوها هم به او پيشنهاد كرده بودند كه ، آتن را با خود همراه كند .\r\nرسول مردونيه بآتن وارد شده به آتنىها چنين گفت : « آتنىها ، مردونيه مىگويد ، حكمى از شاه به او رسيده ، كه مضمونش اين است : « من آتنىها را از آنچه بر ضدّ من كرده‌اند عفو و تو را مأمور مىكنم ، كه تمام اراضى آنها را بخودشان رد كنى و ، اگر اراضى ديگرى نيز بخواهند ، مىتوانند تصاحب و مستقلا زندگانى كنند . ثانيا ، اگر حاضرند با من متحد شوند ، معابد آنها را ، كه من آتش زده‌ام تعمير كن » چون چنين حكمى رسيده من مأمورم ، در صورتى كه ممانعتى از طرف شما نباشد ، آن را اجرا كنم . بنابراين لازم است بشما بگويم ، كه آيا بر خلاف عقل نيست ، شما باز با شاه جنگ كنيد ، زيرا شما نمىتوانيد فاتح باشيد و نميتوانيد دائما با او بجنگيد . شما عدهء سپاهيان او و شجاعت‌هاى آنها را ديديد و عدهء سپاهيان من نيز بسمع شما رسيده . اگر بالفرض شما حالا فاتح شديد ، و حال آنكه چنين اميدى نبايد داشته باشيد ، قشون ديگر مىآيد . بس اين خيال را از\r\n\r\n\r\n","description":"","footnote":"\r\n( 1 ) -  Amyntas . \r\n( 2 ) -  Gygee . \r\n( 3 ) -  Alabande . \r\n","page_name":" 831 ","page_number":857},
  {"content":"\r\n\r\nسر بيرون كنيد ، كه با شاه مساوى باشيد و ، براى اينكه اراضى خود را از دست ندهيد و دائما خود را در خطر مشاهده نكنيد ، آشتى كرده دست از ستيزه برداريد .\r\nشما مىتوانيد با افتخار از اين جنگ بيرون آئيد ، زيرا ارادهء شاه چنين است .\r\nلذا آزاد بمانيد و فقط با ما اتحاد رزمى منعقد كنيد ، ولى اتحادى ، كه مبنى بر تزوير و تقلّب نباشد . بعد اسكندر چنين گفت : آتنىها ، اين است آنچه مردونيه به من گفته . از شما تمنى دارم ، كه سخنان مردونيه را گوش كنيد ، چه براى من روشن است ، كه شما نمىتوانيد دائما با خشيارشا بجنگيد . اگر براى من اين وضع روشن نبود ، با اين مأموريت نزد شما نمىآمدم . قدرت خشيارشا فوق قدرتهاى بشرى است و دست او بىاندازه دراز است . اگر حالا با او متحد نشويد ، شما در خطريد ، زيرا بيش از ساير يونانيها در وسط راه نظامى واقع شده از متحدين جدا هستيد و ولايات شما در موقع جنگ بين اردوهاى متحارب واقع خواهد شد . بس سخنان مردونيه را گوش كنيد و قدر بدانيد ، كه شاه قادر از ميان تمام يونانيها فقط گناهان شما را مىبخشد و مىخواهد با شما اتحاد رزمى منعقد كند » . بعد از ورود اسكندر مقدونى بآتن ، خبر به لاسدمونيها رسيد ، كه اسكندر بآتن آمده ، تا آتنىها را متمايل بانعقاد اتحاد نظامى با شاه كند و در اين موقع فورا بخاطرشان آمد ، كه غيب‌گوها گفته بودند : « ماديها ( يعنى پارسيها ) با آتنىها همدست شده لاسدمونيها و ساير مردم دريانى را از پلوپونس اخراج خواهند كرد » لذا بر اثر وحشتى ، كه بر آنها مستولى شد ، تصميم كردند فورا سفرائى بآتن فرستاده مانع از اتحاد آتنىها با شاه پارس شوند و چنين پيش آمد ، كه اظهارات لاسدمونيها در مجلس ملى آتن با اظهارات اسكندر در همان مجمع تصادف كرد . جهت تصادف از اينجا بود ، كه چون آتنىها مىدانستند ، خبر ورود اسكندر بآتن زود به لاسدمونيها خواهد رسيد ، مذاكرات خود را با اسكندر بدرازا كشانيدند ، تا رسولان لاسدمونيها رسيده احوال روحى آتنىها را مشاهده كنند .\r\nبنابراين ، وقتى كه نطق اسكندر خاتمه يافت ، سفراى اسپارت به آتنىها چنين\r\n\r\n","description":"","footnote":"","page_name":" 832 ","page_number":858},
  {"content":"\r\n\r\nگفتند : « ما را لاسدمونيها نزد شما فرستاده‌اند ، تا خواهش كنيم ضرر بيونان نرسانيد و تكاليف خارجى را نپذيريد . اگر چنين كنيد ، ظلم و جنگى بزرگ براى يونان و مخصوصا براى خودتان روا دانسته‌ايد . اين جنگ را شما باعث شديد ، و حال آنكه ما نمىخواستيم جنگ كنيم . در ابتداء منازعه در سر مستعمرات شما بود و حالا در سر تمام يونان است . گذشته از اين مسئله ، به هيچ وجه قابل تحمل نيست ، آتنىهائى ، كه باعث اين همه بليات براى يونان شده‌اند ، حالا بخواهند يونانيها را اسير بيگانه‌ها كنند و اين اقدام از طرف مردمى بشود ، كه از دير زمانى معروف‌اند از اين حيث ، كه مردمانى بسيار آزاد كرده‌اند . ما از وضع فلاكت‌بار شما و اينكه دو سال است از محصول زراعت‌هاى خودتان محروم مانده‌ايد و خانه‌هاى شما مدّتى است مخروبه مانده متأسفيم و در ازاى آن لاسدمونيها و ساير متحدين بشما اعلام ميكنند ، كه حاضرند زنان شما و اقرباى ناتوان آنها را در مدّت جنگ نگهدارى كنند . احوال اسف‌آور شما نبايد باعث شود ، كه بحرفهاى اسكندر مقدونى ، كه ميخواهد تكاليف مردونيه را بشما بقبولاند ، گوش دهيد . او مجبور است چنين كند ، زيرا خودش جبّار است و جبار به جبار كمك مىكند ، ولى شما ، اگر عاقليد ، نبايد چنين كنيد ، زيرا البته ميدانيد ، كه بربرها ( يعنى خارجىها ) نه راستند و نه درست » .\r\nپس از اينكه نطق لاسدمونيها بپايان رسيد ، آتنىها باسكندر چنين گفتند :\r\n« ما ميدانيم ، كه قشون خشيارشا زياد است و از اين حيث ما را بىاطلاع مدان ، ولى ما بآزادى خود علاقه‌منديم و در اين راه ، تا ميتوانيم مبارزه خواهيم كرد . با ما از اتحاد با خارجىها سخن مران ، حرف‌هاى تو هرگز اثرى در ما نخواهد كرد .\r\nبه مردونيه بگو ، كه تا آفتاب در مدار خود ميگردد ، ما اتحادى با خشيارشا نخواهيم كرد و با او به يارى خدايان و پهلوانانى ، كه معابد آن‌ها را خشيارشا خراب و مجسمهء آنان را طعمهء آتش كرده ، خواهيم جنگيد . تو هم من بعد با چنين پيشنهاد هائى نزد آتنىها ميا و تصوّر مكن ، كه با تحريك كردن ما به كار بد ، تو در صلاح\r\n\r\n","description":"","footnote":"","page_name":" 833 ","page_number":859},
  {"content":"\r\n\r\nما ميكوشى . اين اخطار را بخاطر بسپار ، زيرا ما نميخواهيم به تو ، كه دوست ما هستى ، از ما وهنى وارد آيد » . پس از آن برسولان اسپارتى آتنىها چنين گفتند :\r\n« طبيعى است ، كه لاسدمونيها بيمناك بودند ، از اينكه مبادا ما با خارجى متحد شويم ، ولى تصوّرى كه كرده‌ايد شرم‌آور است ، زيرا شما از احوال روحى آتنىها بىاطلاع نبوديد . چيزى در عالم يافت نميشود ، كه ما در ازاى آن يونان را باسارت بيفكنيم . اگر هم بخواهيم اين كار كنيم ، جهات زيادى ما را از اين اقدام باز مىدارد . اوّلا از خراب‌كننده و آتش زنندهء معابد و مجسمهء خدايانمان ، بايد انتقام بكشيم ، نه آنكه با او متحد شويم . ثانيا وحدت خون ما با خون ساير يونانىها و يكى بودن زبان ، امكنهء مقدسه ، اعياد ، آداب و اخلاق مانع از اين كار است . پس بدانيد ، كه تا يك نفر آتنى باقى است ، ما با خشيارشا متحد نخواهيم شد . تأسفات شما را از بليّات وارده بر ما و خانه‌هاى خراب خود قدر ميدانيم و از اظهار همراهى سپاس گذاريم ، ولى ما تصميم كرده‌ايم ، كه هرچه بر ما وارد آيد ، تحمل كنيم و بارى بر دوش شما نگذاريم . در اين موقع بهترين كمك اين است ، كه زودتر قشون بفرستيد ، چه همين كه خارجى اطلاع يافت ، كه پيشنهاد او قبول نشده است ، به آتّيك خواهد تاخت و بر شما است ، كه براى جلوگيرى به ب‌اسى در آئيد » .\r\n\r\nحركت مردونيه به طرف آتن\r\nبعد منبع يونانى گويد ( كتاب نهم ، بند 1 - 20 ) « : همين كه اسكندر برگشت و جواب آتنىها را به مردونيه رسانيد ، او حركت كرده به ب‌اسى در آمد . تسّالىها كمافىالسابق با پارسيها همراه بودند و ، وقتى كه قشون مردونيه از ب‌اسى حركت ميكرد ، تسّالىها به مردونيه گفتند ، به طرف آتن مرو و در همين‌جا مانده تمام يونان را تسخير كن .\r\nمطيع‌كردن يونانيها ، وقتى كه آنها متحدند ، براى تو مشكل است و ، اگر تمام مردمان متحد شوند ، اين كار صورت نگيرد ، ولى اگر در اينجا مانده و اشخاصى را با پول نزد متنفذّين آنها فرستى ، خواهى ديد ، كه خيالات آنها چقدر كودكانه است\r\n\r\n","description":"","footnote":"","page_name":" 834 ","page_number":860},
  {"content":"\r\n\r\nو تو موفق خواهى شد ، كه آنها را از يكديگر جدا و بعد مطيع كنى . مردونيه اين نصيحت تسّالىها را نپذيرفت ، چه براى نام خود ميخواست بار ديگر وارد آتن شود و از آنجا از راه جزائر بتوسط آتش به خشيارشا ، كه در سارد بود ، تسخير آتن را اطلاع دهد ( در آن زمان ، علاوه بر چاپارهاى سريع‌السير ، كه در ممالك ايران شب و روز در حركت بودند ، چيزى مانند تلگراف امروزى وجود داشته ، يعنى بجاى قوهء كهربائى ، كه اكنون معمول است ، روشنائى آتش را به كار ميبردند و بوسيله علاماتى مطالب خود را مىفهماندند . م . ) . مردونيه وارد آتن شده شهر را خالى ديد ، چه سكنهء آن در سالامين بودند . پس از تسخير آتن در دفعه دوّم ( در ده ماه قبل خشيارشا آن را تسخير كرده بود . م . ) مردونيه باز رسولى موريخيد « 1 » نام نزد آتنىها در سالامين فرستاد و او پيغام مردونيه را ، وقتى كه آتنىها در مجلس مشورت بودند ، به آنها رسانيد و يكى از اعضاى مجلس مشورت ، لىسيداس « 2 » نام ، گفت صلاح است ، كه اين تكليف مردونيه را بمردم بگوئيم . اين حرف باعث تنفر و هيجان آتنىها گرديد : اعضاى مجلس و مردم بيرون جمع شده لىسيداس را سنگ‌سار كردند و ، پس از آن موريخيد را از سالامين راندند . وقتى كه خبر سنگ‌سار شدن لىسيداس به آتن رسيد ، زنان آتنى بهيجان آمده بخانهء لىسيداس ريختند و زن و اطفال او را ، كه در آتن مانده بودند ، سنگ‌سار كردند . ( از اين‌جاى نوشته‌هاى هرودوت صريحا استنباط مىشود ، كه در يونانهم تقصير از مرتكب آن بخانوادهء او سرايت ميكرده ، در مقدونيه هم ، چنان كه در جاى خود بيايد ، خانوادهء مقصر را در مجازات شركت ميدادند . م . ) . آتنىهائى ، كه از ترس قشون ايران به جزيرهء سالامين رفته و اموال خود را نيز بدانجا حمل كرده بودند ، در انتظار و رود قشون لاسدمون روزها ميگذرانيدند ، ولى لاسدمونيها بجشن‌هاى عيد ( هىياسينت ) « 3 » مشغول بوده توجهى بامور جنگى نداشتند . خون‌سردى آنها از جمله از اين جهت بود ، كه ديوار يا سدّ برزخ كرنت تمام شده بود و دندانه‌هاى آن را ميساختند . بالاخره\r\n\r\n\r\n","description":"","footnote":"\r\n( 1 ) -  Murichide . \r\n( 2 ) -  Lycidas . \r\n( 3 ) -  Hyacinthe . \r\n","page_name":" 835 ","page_number":861},
  {"content":"\r\n\r\nآتنىها از مماطلهء لاسدمونيها عصبانى شده سفرائى به اسپارت فرستادند . سفراى مگاريان و اهالى پلاته نيز همراه آنان روانه شدند . سفرا بعد از ورود باسپارت به افورها ، ( كه زمام امور را در دست داشتند . م . ) چنين گفتند : « شاه ماد ( يعنى پارس ) حاضر است اراضى ما را ردّ كند و با ما اتحادى بر اصل مساوات ببندد و هر ولايتى را ، كه بخواهيم بما بدهد ، ولى ، نظر بمراتب قدس زوس و از اين جهت ، كه خائنين يونان نباشيم ، اين پيشنهادها را ردّ كرديم ، اما اكنون مىبينيم ، كه يونانيها نسبت بما خيانت ميكنند . اعتراف ميكنيم ، كه متحد شدن با پارسيها براى ما مفيدتر از جنگ با او است ، باوجوداين ما اتّحادى نخواهيم بست و نسبت بشما صادق هستيم . شما زمانى فوق‌العاده نگران بوديد ، كه ما اتحادى با پارسى منعقد نكنيم ، ولى همين كه آمديد و احوال روحى ما را ديديد ، يعنى دانستيد ، كه ما بيونان خيانت نخواهيم كرد و ضمنا ديوارى ، كه در برزخ كرنت ميساختيد ، باتمام رسيد ، ديگر بما اعتنائى نداريد و ، با وجود اينكه وعده كرديد باتفاق مادر ب‌اسى با دشمن بجنگيد ، كارى نكرديد و دشمن آتّيك را اشغال كرد .\r\nاين است ، كه آتنىها نسبت بشما خشمناك ميباشند و تقاضا ميكنند ، كه هرچه زودتر قشون بفرستيد ، تا در مقابل خارجى پافشاريم . چون ما بموقع ولايت ب‌اسى را اشغال نكرديم ، حالا مناسب‌ترين ميدان جنگ در ولايت ما در جلگهء تراس است » .\r\nافورها نطق سفراى آتنى را گوش كرده گفتند ، كه روز ديگر جواب خواهند داد و بعد باز جواب را بروز ديگر مجوّل داشتند . ده روز گذشت و در اين مدت تمام پلوپونسىها مشغول ساختن ديوار كرنت بودند و ديوار مزبور ساخته شد .\r\nهرودوت گويد ، جهت اينكه لاسدمونيها از شنيدن خبر ورود رسول مردونيه به آتن آنقدر مشوش شدند و بعد با خونسردى بوقايع يونان مينگريستند ، جز اين نيست ، كه در آنزمان ديوار كرنت ساخته نشده بود و لاسدمونيها از پارسيها فوق‌العاده وحشت داشتند ، ولى حالا ، چون اين كار با تمام رسيده بود ، تصوّر ميكردند ،\r\n\r\n","description":"","footnote":"","page_name":" 836 ","page_number":862},
  {"content":"\r\n\r\n( 38 ) - شوش ، فريز ، 4 تيراندازان ( نقّاشى بركلى ) ( كتاب ديولافوا ، در شوش صفحهء 295 )\r\n\r\n","description":"","footnote":"","page_name":" 837 ","page_number":863},
  {"content":"\r\n\r\nكه ديگر احتياجى به آتنىها ندارند . بالاخره شخصى ، خيل‌اوس نام از اهالى تژه ، كه مقيم اسپارت و از متنفذين آن بود ، به افورها گفت ، اگر آتنىها با پارسيها متحد شوند ، راه رسيدن قشون پارسى به پلوپونس با وجود ديوار برزخ كرنت باز خواهد شد ، بس سخنان سفرا را بشنويد و زودتر قشون بفرستيد . افورها حرف او را شنيده شبانه قشونى ، كه مركب از پنجهزار نفر بود ، بسركردگى پوزانياس « 1 » پسر كل‌ام‌برت « 2 » حركت دادند . روز ديگر ، وقتى كه قشون اسپارت از حدود آندولت خارج شده بود ، سفراى آتنى از جهت بىاطلاعى از حركت قشون مزبور نزد افورها رفته گفتند ، شما لاسدمونيها وقت را بجشنهاى هىياسينت صرف و بمتحدين خود خيانت ميكنيد . با اين‌حال ما هركدام به طرفى رفته با پارس اتحاد خواهيم كرد و در آنصورت او ما را بجنگ هر كس ببرد ، خواهيم رفت ، زيرا ما متحدين شاه خواهيم بود . بعد خواهيد ديد ، كه اين مسامحهء شما چه عاقبتى براى شما خواهد داشت . افورها بقيد قسم سفرا را متقاعد كردند ، كه قشون شب قبل براى جنگ با خارجيها حركت كرده ( هرودوت در اين موقع گويد ( كتاب نهم ، بند 11 ) : مقصود لاسدمونيها از خارجيها بربرها بودند و اين تذكر مىرساند ، كه لفظ بربر در يونان بمعنى بيگانه يعنى غير يونانى استعمال ميشد . م . ) . سفرا پس از حصول اطمينان شتابان حركت كردند و سپاه ديگر بعدهء پنجهزار نفر ، كه سنگين اسلحه بود ، با آنها عازم شد . اهالى آرگس ( قسمتى از پلوپونس ) قبلا بمردونيه وعده كرده بودند ، كه از حركت قشون اسپارتى ممانعت كنند و حالا ، چون ديدند ، كه قشون مزبور به طرف تنگ كرنت حركت كرد ، قاصدى را ، كه بسيار چابك بود ، يافته به آتّيك نزد مردونيه روانه كردند و او با كمال عجله خود را بمردونيه رسانيده چنين گفت : « مردونيه ، اهالى آرگس مرا فرستاده‌اند ، تا به تو بگويم ، كه قشون جوانى از لاسدمون حركت كرد و آرگسىها نتوانستند از حركت آن مانع شوند ، شما در فكر خودتان باشيد » .\r\n\r\n\r\n","description":"","footnote":"\r\n( 1 ) -  Pausanias . \r\n( 2 ) -  Cleombroste . \r\n","page_name":" 838 ","page_number":864},
  {"content":"\r\n\r\nمردونيه قبل از رسيدن اين خبر هم نميخواست در آتّيك بماند و در آتن مانده بود ، بىاينكه غارتى كند يا ضررى رساند ، در انتظار اينكه ببيند ، نتيجهء مذاكرات با آتنىها چه مىشود ، ولى حالا ، كه خبر حركت سپاه اسپارت را شنيد ، مصمم شد ، كه قبل از رسيدن آن از آتن خارج شده به تب برود ، چه اوّلا زمين آتّيك براى عمليّات سواره نظام مساعد نبود . ثانيا ، در صورت شكست ، لشكر پارس ، مجبور ميشد از تنگ‌هائى بگذرد و عدّهء كمى از سپاهيان يونان ميتوانست از عقب‌نشينى پارسيها مانع شود ، ولى در تب زمين مساعد بود و هم اهالى تب از دوستان پارس بودند . بنابراين مردونيه آنچه را كه در آتن از معابد و غيره سالم مانده بود ، خراب كرده بيرون رفت و ، چون در راه شنيد ، كه به مگار هزار نفر لاسدمونى وارد شده ، خواست اين عدّه را اسير كند . اين بود ، كه به طرف مگار راند . اين ولايت در مغرب يونان و دورترين نقطه‌اى در مغرب بود ، كه قشون پارس تا آن‌جا پيش رفت . بعد ، كه مردونيه شنيد ، يونانيها در تنگ كرنت جمع ميشوند ، باراضى تب رفت و توقف‌گاه خود را در كنار رود آسپ « 1 » قرار داد .\r\nاردوى او از ارىتر « 2 » شروع شده از نزديكى هىسى « 3 » ميگذشت و به پلاته ميرسيد .\r\nهركدام از اضلاع اين اردوگاه تقريبا ده استاد ( 1850 مطر ) بود .\r\nدر اين‌جا ، با وجود اينكه اهالى تب دوستان مردونيه بودند ، او حكم كرد ، جنگل را بيندازند . ضرورت او را بدين عمل مجبور ميكرد ، چه مردونيه ميخواست توقف‌گاه خود را محكم و براى خود جائى در صورت شكست تهيه كند . هرودوت گويد ، در اين احوال ، كه پارسيها مشغول ساختن استحكامات بودند ، يكى از اهالي تب‌آتّاگينوس « 4 » نام مردونيه را با پنجاه نفر از بزرگان پارس ميهمان كرد و پنجاه نفر هم از اهالى تب به اين ضيافت طلبيد . اما اينكه در آن ميهمانى ، چه گذشت ترساندر « 5 » ، يكى از اشخاص عمدهء شهر ارخ‌من « 6 » ، كه در اين ميهمانى بود ، به من چنين حكايت كرد : در موقع صرف غذا ، پارسيها از اهالى تب\r\n\r\n\r\n","description":"","footnote":"\r\n( 1 ) -  Asope . \r\n( 2 ) -  Erythre . \r\n( 3 ) -  Hysie . \r\n( 4 ) -  Attaginus . \r\n( 5 ) -  Thersandre . \r\n( 6 ) -  Orchomene . \r\n","page_name":" 839 ","page_number":865},
  {"content":"\r\n\r\nجدا نبودند ، بل بر هر بستر يكنفر پارسى و يكنفر تبى باهم بودند ( گويا مقصود هرودوت از بستر چيزى باشد ، كه امروز معروف به نيم‌كت است « 1 » و از اين‌جا چنين استنباط مىشود ، كه روى آن در موقع صرف غذا مىنشستند و در وقت خواب ميخوابيدند ) .\r\nپس از صرف غذا يك نفر پارسى رو به ترساندر ، كه پهلوى او نشسته بود ، كرد و به زبان يونانى پرسيد : تو از چه ولايتى ؟ او جواب داد ، از محل ارخ‌من . بعد پارسى گفت ، چون تو با من خوردى و آشاميدى ، ميخواهم چيزى به تو بگويم ، كه به ياد دوستى من نسبت به تو در خاطرت بماند و تو قبلا بدانى و آنچه در صلاح خود دانى بكنى : « اين پارسيها را ، كه در اين‌جا بعشرت مشغولند و آنهائى را ، كه در اردو هستند مىبينى ؟ مدّتى نخواهد گذشت ، كه از اين مردم عدّهء كمى زنده خواهد ماند » . پارسى اين كلمات را ميگفت و زار ميگريست . ترساندر در حيرت شد و گفت ، آيا بهتر نيست ، كه اين مطلب را به مردونيه و ساير پارسيها ، كه با او هستند بگوئى ؟ پارسى در جواب گفت : « دوست من ، آن‌چه مقدّر است ، خواهد شد . انسان نميتواند ، از آن فرار كند و عادتا انسان نصايح خوب را هم نميشنود .\r\nهرچند عدّهء زيادى از پارسيها همين عقيده را دارند ، باوجوداين ضرورت آنها را مجبور مىكند ، كه بجنگ بروند . بدترين درد انسان اين است ، كه چيزهاى زياد بفهمد و نتواند كارى كند » . من اين مطلب را از خود ترساندر شنيدم و او بعد افزود ، كه مضمون آن را ببسيارى از اشخاص قبل از جدال پلاته نقل كرده بود ( اين روايت ، اگر صحت داشته باشد ، حاكى است از اينكه يونانىها براى خالى كردن دل پارسىها ، چنين پيش‌گوئىهائى انتشار مىدادند . يك جاى اين روايت مخصوصا جلب توجه مىكند : اگر آن پارسى ، كه چنين پيش‌گوئى مىكرد ، زار مىگريست ، چه باعث بود ، كه مردونيه و ديگران ملتفّت اين حال او نشدند . م . ) . زمانيكه مردونيه در ب‌اسى توقف داشت ، از مردم يونان ، آنهائيكه با پارسىها بودند ، دسته‌هاى امدادى براى او فرستادند . باستثناى اهالى فوسيد ،\r\n\r\n\r\n","description":"","footnote":"\r\n( 1 ) -  Canape . \r\n","page_name":" 840 ","page_number":866},
  {"content":"\r\n\r\nكه با پارسىها بودند ، ولى نه از روى رضا و رغبت ، بل بواسطه فشار . با وجود اين پس از ورود مردونيه به تب هزار نفر از اهالى فوسيد ، كه سنگين اسلحه بودند ، بسركردگى هرموسيد « 1 » نزد مردونيه آمدند و او گفت در جائى ، كه جدا از ساير قسمتهاى قشون باشد ، اردو بزنند . آنها چنين كردند ، ولى فورا پس از آن سواره نظام پارس به طرف آنها تاخت و در تمام سپاه يونانى مردونيه اين خبر شايع شد ، كه مردونيه ميخواهد فوسيديها را تيرباران كند . در اين احوال فوسيديها براى جنگ حاضر شدند و ، چون سوارهاى پارس اينحال آنها را ديدند ، برگشتند و مردونيه رسولى ، نزد آنها فرستاد و گفت « فوسيديها ، خاطرتان آسوده باشد ، كه كسى كارى با شما ندارد ، شما نشان داديد ، كه مردان شجاعيد نه چنان كه شنيده بودم ترسو . جنگى را ، كه در پيش داريد ، دليرانه بكنيد . خدمت شما هرچه باشد ، توجهء من و شاه نسبت بشما بيش از آن خواهد بود » هرودوت گويد ، معلوم نيست ، كه حملهء سواره نظام به فوسيديها از چه جهت بود ؟ آيا مردونيه ميخواست مردانگى آنها را بيازمايد يا آنها را قلع و قمع كند و بعد ، كه ديد جنگ و خون ريزى خواهد شد ، دست باز داشت ( كتاب 9 ، بند 18 ) .\r\n\r\nزد و خوردهاى مختصر\r\nسپاه يونان در الوسيس « 2 » جمع شد و ، وقتى كه به ارىتر واقع در ب‌اسى رسيد ، ديد سپاه پارس به طول رود آسپ اردو زده . بنابراين بعد از مشورت در كوهپايهء سىترون صفوف خود را آراست و ، چون يونانيها كوهپايه را از دست ندادند ، زيرا از نزول بجلگه احتراز ميكردند ، مردونيه تمام سواره نظام پارس را در تحت فرماندهى ماسيس‌تيوس « 3 » سردار نامى ايران بجنگ فرستاد . اين سردار ، كه يونانيها او را ماكيس‌سيون « 4 » مينامند ، بر اسب نسا نشسته بود ، دهنهء اسب از طلا و يراق آن خيلى عالى مىنمود .\r\nسواره نظام به محل مذكور تاخت و بدسته‌هائى تقسيم شده بيونانيها حمله كرد ، تلفات زياد بدشمن وارد آورد و يونانيها را زن خواند . چون اهالى مگار در جائى توقّف داشتند ، كه حملات پارسيها به آنها بيش از همه متوجه ميشد و سخت در فشار\r\n\r\n\r\n","description":"","footnote":"\r\n( 1 ) -  Hermocyde . \r\n( 2 ) -  Eleusis . \r\n( 3 ) -  Masistius . \r\n( 4 ) -  Makission . \r\n","page_name":" 841 ","page_number":867},
  {"content":"\r\n\r\nسواره نظام بودند ، بالاخره رسولى نزد سرداران يونانى فرستادند و او چنين گفت :\r\nاهالى مگار گويند : « متحدين ، ما به تنهائى نميتوانيم تحمل فشار سواره نظام پارسى را بكنيم . تا حال پافشرده در جاهاى خود مانده‌ايم ، ولى اگر سپاهيان ديگرى نفرستيد ، كه جاى ما را بگيرند ما اينجا را ترك خواهيم كرد » . بعد از شنيدن اين پيغام پوزانياس ، سپهسالار قشون يونان ، از سپاهيان يونانى پرسيد ، كه آيا كسانى حاضر هستند بروند و جاى اهالى مگار را بگيرند ؟ هيچكدام از سپاهيان حاضر نشدند بروند و ، چون آتنيها وضع را چنين ديدند ، سيصد سپاهى زبده از قشون آتنى جدا شده در تحت سركردگى لام‌پن « 1 » پسر اليمپ‌ىدر « 2 » بمحلّ مزبور شتافتند .\r\nآتنيها چندى جنگ كردند و در آخر جنگ چنين اتفاق افتاد ، كه اسب ماسيس‌تيوس ، از جهت اينكه او در جلو قشون بود ، زخم برداشت و از شدّت درد بلند شده سوار خود را به زمين افكند . آتنيها ، همين كه ديدند ماسيس‌تيوس افتاده ، او را احاطه كردند و اسب و بعد نيز خود او را با وجود مقاومتهايش گرفته كشتند . در ابتداء اين امر بىاشكال نبود ، زيرا ماسيس‌تيوس زرهى از زر بر تن داشت ، قباى ارغوانى بر زره پوشيده بود و بواسطه زره ضربت‌ها مؤثر نبود . بالاخره شخصى ملتفت اين نكته شده ضربتى به چشم اين سردار زد و او افتاد و بمرد . اينواقعه را كسى از سواران ايرانى ملتفت نشد ، زيرا در موقع برگشتن و عقب‌نشينى افتادن او را كسى نديد ، ولى ، همين كه بجاى خود ايستاده دريافتند ، كه كسى فرمان نميدهد ، در جستجوى ماسيس‌تيوس شدند و ، چون بر واقعه آگهى يافتند ، يكديگر را تحريك كرده شتافتند ، تا جسد او را از دست آتنيها بربايند . وقتى كه يونانيها ديدند سواره نظام جمعا حمله مىكند ، ساير يونانيها را بكمك خود طلبيدند و ، قبل از اينكه كمك برسد ، جنگى سخت در اطراف نعش روى داد . آتنىها بواسطه فشار سواره نظام ايران عقب نشستند و نزديك بود ، كه جسد ماسيس‌تيوس را از دست بدهند ، ولى .\r\nدر اين احوال كمك زياد باتنيها رسيد و سواره نظام عقب نشست . بعد سواره نظام\r\n\r\n\r\n","description":"","footnote":"\r\n( 1 ) -  Lampon . \r\n( 2 ) -  Olympiodore . \r\n","page_name":" 842 ","page_number":868},
  {"content":"\r\n\r\nپارسى به قدر دو استاد ( تقريبا 360 مطر ) عقب رفته بمشورت پرداخت و ، پس از آن چون فرماندهى نداشت ، مصلحت را در آن ديد ، كه باردو برگردد . وقتى كه سواره نظام باردو برگشت ، مردونيه و تمام قشون ايران از تلف شدن ماسيس‌تيوس در غم و اندوه بزرگ شدند و افراد لشكر بعلامت عزادارى موها را چيدند و با يال اسبان و چهارپايان بارى همين كار كردند و صداى ضجّه و زارى از قشون ايران برخاسته در تمام ب‌اسى انعكاس يافت ، چه ماسيس‌تيوس در نظر پارسيها و شاه پس از مردونيه مهمتر از همه بود . مقاومت يونانيها در مقابل سواره نظام ايران دل آنها را قوى كرد و يونانيها نعش ماسيس‌تيوس را بر عرابه‌اى نهاده از پيش صفوف لشكر خود گذرانيدند . هرودوت گويد ، جسد ماسيس‌تيوس از حيث قد و قامت و صباحت شايان آن بود ، كه همه آن را تماشا كنند و بنابراين سپاهيان از جاهاى خود حركت كرده بديدن جسد مىشتافتند ( كتاب 9 ، بند 18 - 25 ) . پس از آن يونانيها تصميم كردند ، كه به محل پلاته روند ، زيرا اين محل بملاحظات نظامى از ارىتر بهتر بود و بعلاوه آب وافر داشت . بنابراين حركت كرده بسر چشمهء گارگافى « 1 » رفتند و بمردمانى تقسيم شده نزديك آندروكرات « 2 » اردو زدند .\r\nاينجا در سر اشغال جاها بين اهالى تژه و آتنىها منازعه درگرفت . هر دو ميخواستند در همان جناح قشون بايستند . اهالى تژه شجاعت‌هاى خود را در جنگها و مبارزه‌هاى سابق تذكر داده مىگفتند ، متحدين هميشه آنها را لايق مىدانستند ، كه اين جناح را اشغال كنند . آتنىها جواب مىدادند : « اگر در حال كارى نكنيم ، كارهاى زمان گذشته كافى نيست . ممكن است مردمى در گذشته كارهاى فوق‌العاده كرده باشند ، ولى در حال حاضر خود را بىقيد و عاطل و باطل نشان دهند . اگر ما در گذشته كارهاى فوق‌العاده نكرده‌ايم ، و حال آنكه كرده‌ايم ، همين يك كار ، يعنى جنگ ما در ماراتن با قشون پارس كافى است ، كه نه فقط اين جناح را بما وا گذاريد ، بل افتخارات ديگر نيز براى ما قائل شويد . چون با\r\n\r\n\r\n","description":"","footnote":"\r\n( 1 ) -  Gargaphie . \r\n( 2 ) -  Androcrate . \r\n","page_name":" 843 ","page_number":869},
  {"content":"\r\n\r\nاوضاع حاضر منازعه خوب نيست ، ما حاضريم بحكميّت لاسدمونيها در جائى كه شايسته ما است بايستيم » . لاسدمونيها پس از اين سخن آتنىها فرياد زدند ، كه حق با آتنىها است و آنها اليق‌اند ، كه اين جناح را اشغال كنند . بدين ترتيب منازعه خاتمه يافت ( كتاب 9 ، بند 27 ) .\r\n\r\nقسمت نهم جدال پلاته - ( 479 ق . م )\r\n\r\nنفرات طرفين متخاصمين . غيب‌گوئيها\r\nپس از آن يونانيها به آراستن صفوف مشغول شدند . هرودوت عدّهء قشون يونان را چنين نوشته : ميمنه را ده هزار لاسدمونى اشغال كرد . از اين عدّه پنجهزار نفر اسپارتى بودند ، كه سى و پنج هزار نفر اسلحه‌دار سبك اسلحهء ايلوت « 1 » همراه داشتند ( مردم ايلوت بوميهاى لاسدمون و مغلوبين اسپارتيها بودند و اينها با مردم مزبور بقسمى بدرفتارى ميكردند ، كه نظير آن كمتر در جاهاى ديگر ديده شده . ميتوان گفت ، كه آنها برده‌وار در تحت آقائى مطلق اسپارتيها مىزيستند و اربابها مخصوصا سعى داشتند مردم ايلوت را دائما در وحشت نگاهدارند ، تا فرصتى براى شورش نيابند . اگر خشيارشا يا مردونيه خواسته بودند وارد پلوپونس گردند ، تمام مردم ايلوت بر ضدّ اسپارتىها مىشوريدند . م . ) . پس از آنها 1500 نفر از اهالى تژه ، كه تماما سنگين اسلحه بودند ، جا گرفتند . بعد ، 5000 نفر كرنتى و پس از آنها 300 نفر پوتىدياتى « 2 » ، كه از شبه جزيره پال‌لن « 3 » آمده بودند . پوزانياس سپهسالار قشون يونان اين جاى پرافتخار را به آنها بواسطهء خواهش كرنتىها داده بود . بعد ، ترتيب مردمان يونان از حيث جاها چنين بود : 600 نفر آركادى ، سپس 3000 نفر سىسيونى ، پس از آنها 800 نفر اپىدريانى ، بعد 1000 نفر ترزيانى ، پس از ترزيانىها 200 نفر لپ‌رياتى « 4 » و 400 نفر از اهل مىسن و تىرنت . عدّهء ساير مردمان يونانى را هرودوت 7900 نفر و عدّهء آتنىها\r\n\r\n\r\n","description":"","footnote":"\r\n( 1 ) -  Ilote . \r\n( 2 ) -  Potideates . \r\n( 3 ) -  Pallene . \r\n( 4 ) -  Lepreates . \r\n","page_name":" 844 ","page_number":870},
  {"content":"\r\n\r\nرا 800 نفر نوشته . آتنىها بسردارى لىزىماك پسر آريستيد در ميسره قشون بودند و بدين جهت بقول هرودوت ابتداء و انتهاى لشكر محسوب ميشدند . عدّهء كل قشون يونان چنين بود : سپاهيان سنگين اسلحه 35700 نفر ، عدّهء سپاهيانى ، كه با اسپارتىها بودند و بالتمام اسلحهء خوب داشتند ، 35000 نفر ( از قرار هفت نفر براى يك اسپارتى ) و بالاخره عدّه سپاهيانى ، كه مانند ايلوت‌هاى سبك اسلحه همراه لاسدمونيها و يونانيها بودند ، به 34500 نفر مىرسيد . بنابر گفتهء هرودوت قشون يونان در پلاته به 108200 نفر بالغ بود و از اين عدّه 35700 نفر سنگين اسلحه بودند ، ولى خود هرودوت بعد ميگويد ، كه اگر سپاهيان تسّالى را هم حساب كنيم عدهء نفرات 110000 نفر ميرسيد ( كتاب 9 ، بند 28 - 30 ) .\r\nمردونيه لشكر ايران را ، پس از عزادارى براى ماسيس‌تيوس ، به طرف رود آسپ حركت داده در آنجا بدين ترتيب بياراست : پارسيها را در مقابل لاسدمونيها قرارداد و ، چون عدّهء پارسىها زيادتر بود ، اين قسمت چند صف بست و برحسب مشورت با اهالى تب سپاهيان زبدهء پارسى در مقابل لاسدمونيها و عده‌اى ، كه ضعيف‌تر بود ، روبروى اهالى تژه واقع شدند . پس از پارسيها ماديها جا گرفتند ، بدين ترتيب ، كه روبروى كرنتىها و پوتىدياتها و سىسيونها ايستادند . پهلوى ماديها باختريها در مقابل اپىدريانها و ترزيانها صف بستند . پس از باختريها هنديها و سكاها در مقابل مردمان ديگر يونانى ايستادند و بعد از سكاها سپاهيان يونانى ايران ، مانند ب‌اسى و لكرى و مليانى و تسّالى و فوسيدى صف بستند .\r\nاينها در مقابل آتنىها و مردم مگار و پلاته ايستادند . علاوه بر آن مردونيه مردم مقدونى را هم در مقابل آتنىها جا داد . ترتيب پياده نظام چنين بود و سواره نظام جاهاى جداگانه داشت . عدهء قشون مردونيه را هرودوت 300000 نوشته و گويد ، در ميان آن غير از مردمانى ، كه من ناميدم ، حبشىها و مصريها و بعض مردمان آسياى صغير نيز بودند . نظر باينكه در ارقام هرودوت مبالغه زياد است ،\r\n\r\n","description":"","footnote":"","page_name":" 845 ","page_number":871},
  {"content":"\r\n\r\nاين عده را هم نمىتوان صحيح دانست . عدهء سپاهيان يونانى مردونيه را مورّخ مذكور تا پنجاه هزار نفر تخمين كرده ، اگرچه علاوه مىكند ، كه اطلاع درستى ندارد .\r\nاين عدد هم اغراق‌آميز است ، زيرا بنابراين يونان ميبايست يكصد و شصت هزار سپاهى تهيه كند و اين كار از قوّه و استطاعت آن خارج بود . هرودوت گويد پس از آنكه طرفين در مقابل يكديگر صف بستند در هر دو طرف مراسم قربانى شروع شد و نتيجهء جنگ را هر دو طرف از غيب‌گوهائى ، كه داشتند سئوال كردند . در قشون يونانى غيب‌گوى معروفى بود موسوم به تىسامن « 1 » برادر هژياس « 2 » كه فال گرفت و گفت اگر يونانيها جنگ دفاعى پيش گيرند ، فاتح و اگر از رود آسپ بگذرند مغلوب خواهند شد . در طرف ديگر مردونيه ميخواست جنگ را شروع كند ولى تفألهاى غيب‌گوها مساعد نبود . آنها نيز ميگفتند ، كه مردونيه ، اگر جنگ دفاعى كند ، غالب خواهد بود و الا مغلوب . غيب‌گوى معروف قشون مردونيه هژزيسترات « 3 » يونانى از اهل إله « 4 » بود . اين غيب‌گو سابقا اسپارتيها را خيلى آزرده بود و اينها او را گرفته و در كنده و زنجير كرده ميخواستند با انواع عقوبتهاى سخت بكشند . هژزيسترات ، چون ديد قبل از مرگ بايد تحمل زجرهاى گوناگون كند ، تصميم بر كارى كرد ، كه شايان حيرت است . توضيح آنكه با آهن تيزى ، كه در محبس اتفاقا به دستش افتاد ، پاشنه و كف پاى خود را تا نزديكى انگشتان بريده پاى را از كنده بيرون آورد و بعد ديوار محبس را سوراخ كرده گريخت .\r\nروزها پنهان ميشد و شبها راه ميرفت ، تا خود را شب سوّم به تژه رسانيد .\r\nاسپارتيها ، وقتى كه نصف پاى او را در كنده ديدند ، در حيرت شدند و هرچند تلاش كردند ، نتوانستند او را بيابند . هژزيسترات در تژه بمعالجهء پا پرداخت و بعد يك پاى چوبين براى خود سفارش داد و دشمن علنى اسپارتىها گرديد .\r\nاگرچه اسپارتىها بعدها او را بدست آورده كشتند ، ولى اين قضيّه بعد از جنگ پلاته روى داد . در پلاته او طرف توجه مردونيه بود و پول زياد از او ميگرفت .\r\n\r\n\r\n","description":"","footnote":"\r\n( 1 ) -  Tisamene . \r\n( 2 ) -  Hegias . \r\n( 3 ) -  Hegesistrate . \r\n( 4 ) -  Elee . \r\n","page_name":" 846 ","page_number":872},
  {"content":"\r\n\r\nاين شخص نظر بكينه‌اى ، كه نسبت با سپارتيها ميورزيد ، و نيز از جهت بخششهاى سرشار مردونيه با نهايت جدّ صميمانه بقربان كردن و تفأل پرداخت . با وجود اين نتيجه براى جنگ مساعد نبود . در قشون يونانى مردونيه نيز غيب‌گوى ديگرى موسوم به هيپ‌پوماك « 1 » فال گرفت و به همان نتيجه رسيد . وضع بدين منوال بود ، و حال آنكه همه روزه بر عدهء قشون مخاصم يعنى يونانى ميافزود و مردونيه از اين جهت و نيز بواسطه كمى آذوقه عقيده داشت ، كه زودتر جنگ را شروع كند . هفت روز طرفين در ترديد گذراندند و روز هشتم شخصى از اهل تب ت‌م‌ژنيداس « 2 » نام به مردونيه پيشنهاد كرد ، كه قوه‌اى بفرستد ، تا معبر سىترن « 3 » را بگيرند ، چه همين كه يونانيها از اين واقعه آگاه شوند ، جمعى را براى دفاع معبر حركت خواهند داد و ميتوان عدهء زيادى از آنها كشت ( توضيح آنكه اين معبر از خطوط ارتباطيهء قشون يونانى بود و آذوقه به آنها از اين راه ميرسيد . م . ) مردونيه اين پيشنهاد را پذيرفت و دسته‌اى ، كه مأمور اين كار شد ، در موقعى بمعبر مزبور رسيد ، كه پانصد رأس چهار پا آذوقه از پلوپونس براى قشون يونانى ميآورد .\r\nپارسيها چهارپايان و مردانرا كشته و آذوقه را برگرفته باردوى مردونيه برگشتند . پس از اين واقعه دو روز ديگر گذشت ، بىآنكه جنگ شروع شده باشد . پارسىها تا رود آسپ پيش ميرفتند ، تا بدين وسيله يونانيها را بجنگ بكشانند ، ولى هيچ كدام از طرفين نميخواست از رود مزبور بگذرد . اما سواره نظام پارس بدستور مردونيه بدسته‌هائى تقسيم شده بقشون يونانى همواره زحمت ميداد و اهالى تب ، كه جدا طرفدار ايران بوده با حرارت براى پارسىها مىجنگيدند ، همواره بقشون يونانى نزديك ميشدند ، بىاينكه داخل جنگ گردند و پارسيها و ماديها بكمك آنها آمده كارهاى نمايان مىكردند . از زمانى ، كه طرفين روبروى هم اردو زدند ، ده روز گذشت و جدالى نشد . روز يازدهم بقشون يونانى كمك زياد رسيد و از طرف ديگر مردونيه از تعلل خسته شد و با ارته‌باذ پسر فرناس - يكى از پارسيهاى كمى ،\r\n\r\n\r\n","description":"","footnote":"\r\n( 1 ) -  Hippomaque . \r\n( 2 ) -  Temegenides . \r\n( 3 ) -  Citheron . \r\n","page_name":" 847 ","page_number":873},
  {"content":"\r\n\r\nكه مورد توجه و احترام خشيارشا بود - مشورت كرد . او گفت عقيدهء من اين است كه اردو را حركت داده بديوارهاى تب نزديك شويم ، چه در آن شهر آذوقه براى قشون و عليق براى اسبها و چهارپايان زياد است . پس از آن چون در آنجا طلاى مسكوك و غير مسكوك و نقره زياد داريم ، تمام اين فلزّات كريمه و نيز آبخوريها را براى يونانيهائى ، كه در شهرها نفوذ دارند ، بفرستيم . شكى نيست ، كه يونانيها پس از ديدن اين مقدار طلا ، نقره و اشياء قيمتى آزادى خودشان را خواهند فروخت و ما بىجنگ ، كه خطر دارد ، به مقصود خود نايل ميشويم . اهالى تب هم به اين عقيده بودند ، ولى مردونيه اين عقيده را نه پسنديد و گفت قشون ما بمراتب بيش از قشون يونان است و بهتر اين است ، كه تفألهاى هژزيسترات را كنار نهاده موافق آئين پارسى و عاداتمان جدال را شروع كنيم . چنين بود رأى مردونيه و ، چون فرماندهى قشون را خشيارشا به او داده بود ، ارته‌باذ مقاومت نكرد و ديگران نيز مخالفت نورزيدند ( كتاب 9 ، بند 31 - 43 ) .\r\nپس از آن او سران سپاه پارس و نيز سركردگان قشون يونانى را ، كه با او بودند خواسته گفت : آيا شما شنيده‌ايد كه يك غيب‌گو گفته باشد ، قشون ايران در يونان معدوم خواهد شد . حضار جوابى ندادند ، چه عدّه‌اى از آنها اصلا نميدانست ، كه غيب‌گوئى چيست و برخى از ترس مردونيه نميخواستند چيزى بگويند . در اين حال مردونيه چنين گفت : چون شما چيزى نميدانيد يا جرئت نداريد بيان كنيد ، من مانند شخصى آگاه حرف خواهم زد : موافق گفته غيب‌گوئى مقدّر است ، كه پارسىها معبد دلف را خراب كنند و بعد از آن در يونان هلاك شوند ، ولى چون ما بر اين پيش‌گوئى آگاهيم ، ابدا دست بمعبد نخواهيم زد و بالنتيجه در يونان هلاك نخواهيم شد ( اين نوشتهء هرودوت هم دليل نظرى است ، كه در صفحهء 800 اظهار شد ، راجع باينكه ايرانيها اصلا درصدد خراب كردن معبد دلف نبوده‌اند . م . ) بنابراين از ميان شما آنهائى ، كه دوست پارس‌اند ، شاد و مشعوف باشند ، كه ما بر يونانيها برترى داريم ( روى سخن ، معلوم مىشود ، بيونانيهائى بوده ، كه در قشون\r\n\r\n","description":"","footnote":"","page_name":" 848 ","page_number":874},
  {"content":"\r\n\r\nمردونيه حضور داشتند . م . ) . پس از اين نطق مردونيه امر كرد تداركات لازم را ببينند و چنان پندارند ، كه فردا در طليعهء صبح جدال شروع خواهدشد . بعد شب در رسيد و به جاهاى لازم قراول و كشيك گذاشتند . چون پاسى از شب گذشت و در هر دو اردو همه غرق خواب شدند ، اسكندر پسر آمين‌تاس پادشاه مقدونى ، كه يكى از سرداران لشكر پارس بود ، سوار اسب شده خود را به پيش قراول سپاه يونانى رسانيد و گفت ، ميخواهم با سرداران قشون يونان مذاكره كنم . خبر بسرداران دادند و آنها بمحلّ پيش قراول شتافتند . پس از آن اسكندر به آنها چنين گفت : « آتنىها ، ميخواهم سرّى را بروز دهم ، كه اگر بجز پوزانياس به كسى ديگر بگوئيد ، باعث فناى من خواهد شد . اگر من دوست مهربان نبودم ، اين سرّ را بروز نميدادم . من يونانىام و نياگان من از زمانى بودند ، كه خيلى قديم است ، و نميخواهم يونان را اسير ببينم . پس از اين مقدمه بشما ميگويم ، كه قربانيها و تفألها نسبت به مردونيه مساعد نيست و ، اگر چنين نبود ، تا حال جنگ شده بود ، ولي او تصميم كرده ، كه اعتنائى به نتيجهء تفأل‌ها نكرده فردا در طليعهء صبح جنگ را شروع كند بنابراين حاضر جنگ باشيد . اگر احيانا مردونيه جنگ را بتأخير انداخت ، محكم در جاهاى خودتان بمانيد ، زيرا آذوقهء قشون او براى چند روزى بيش نيست .\r\nهرگاه كارها موافق آرزوى شما انجام يافت ، عدالت اقتضا مىكند در فكر شخصى هم باشيد ، كه خود را بخطر انداخته شما را از مكنونات مردونيه آگاه كرد ، تا خارجيها ناگهان بشما حمله نكنند . من اسكندر مقدونى ميباشم » ( اين همان اسكندر است ، كه خواهرش را بقول هرودوت به بوبارس پارسى داده بود . م . ) اسكندر اين بگفت و بجاى خود در اردوى ايران بازگشت . پس از آن سرداران يونانى به ميمنه رفته آن چه را كه شنيده بودند ، به پوزانياس سپهسالار قشون يونان گفتند و ، چون او از پارسىها ميترسيد ، چنين گفت : حالا كه بنا است فردا جنگ بشود ، لازم است ، كه شما آتنىها در مقابل پارسىها بايستيد و ما در مقابل سپاهيان ب‌اسى و يونانيهاى ديگر ، كه روبروى شما اردو زده‌اند ، جا گيريم . جهت اين است ، كه شما پارسيها را\r\n\r\n","description":"","footnote":"","page_name":" 849 ","page_number":875},
  {"content":"\r\n\r\nمىشناسيد و ميدانيد چگونه جنگ ميكنند ، زيرا در ماراتن با آنها نبرد كرده‌ايد ، ولى ما با آنها جنگ نكرده‌ايم . اما ما جنگيان ب‌اسى و تسّالى را بهتر از شما ميشناسيم ، چه با آنها جنگيده‌ايم . پس اسلحهء خودتانرا برداشته بميمنه برويد و ما از ميمنه بميسره خواهيم رفت . آتنىها در جواب گفتند ، كه اين نقشه موافق همان نكته‌ايست ، كه ما دريافته بوديم ، ولى جرئت نميكرديم بگوئيم .\r\nاين است ، كه با مسرّت آن را پذيرفته اجرا خواهيم كرد . يونانيهاى ب‌اسى ، كه در قشون مردونيه بودند ، اين نقشه را دريافته در حال آن را بمردونيه اطلاع دادند و ، چون او بر اين تغيير آگاه شد ، فورا امر كرد پارسيها از جاهاى خود حركت كرده در مقابل لاسدمونىها بايستند . از طرف ديگر پوزانياس نيز از نقشهء مردونيه مطلع شد و ، چون ديد ، كه مردونيه نقشهء او را دريافته ، مجددا امر كرد لاسدمونيها به جاهاى خودشان برگردند و ، همين كه آنها چنين كردند ، مردونيه نيز پارسىها را به جاهاى اوّلى آنها برگردانيد .\r\nپس از آنكه لاسدمونيها در جاهاى خود قرار گرفتند ، مردونيه رسولى نزد اسپارتيها فرستاد ، كه اين پيغام را برساند : « اسپارتيها ، در اين مملكت شما را مردان شجاع دانسته ، از اين جهت ، كه هرگز از جنگ فرار نمىكنيد ، از صفوف خود خارج نمىشويد و در جاهاى خود محكم مانده ميكشيد يا مىميريد ، شما را ستايش ميكنند . اين است آنچه ميگويند ، ولى چيزى نيست ، كه از حقيقت به قدر اين شهرت شما دور باشد ، زيرا ، قبل از آنكه جدال را شروع كرده دست بگريبان شويم ، شما صفوف خود را ترك كرده ميگريزيد و آتنىها را در مقابل ما جا داده خودتان روبروى بندگان ما مىايستيد ( مقصود سپاهيان ب‌اسى و تسّالى ، يعنى يونانىهائى است ، كه مطيع ايران بوده‌اند ، هرودوت مطيع را غالبا بنده نوشته . م . ) چنين اقدامى درخور مردان بلند همت نيست و معلوم مىشود در عقيدهء خود نسبت بشما بخطا رفته‌ايم . ما متوقع بوديم ، كه رسولي نزد ما فرستاده پارسيها را بجنگ با خودتان به تنهائى دعوت كنيد ، ولي انتظار ما برآورده نشد ، زيرا شما از ترس\r\n\r\n","description":"","footnote":"","page_name":" 850 ","page_number":876},
  {"content":"\r\n\r\nپنهان ميشويد . حالا چون از طرف شما چنين پيشنهادى نشده ، آن را من پيشنهاد ميكنم . چرا ما بعدهء مساوى باهم جنگ نكنيم ؟ شما از طرف يونانيها و ما از طرف خارجيها . اگر سپاهيان ديگر هم ميخواهند بجنگند ، مىتوانند بعد جنگ كنند و اگر نميخواهند بجنگند ، جنگ ما كافى خواهد بود ، با اين شرط ، كه هر طرف غلبه كرد ، تمام سپاه آن طرف غالب محسوب شود » . رسول پس از بيان مطلب چندى مكث كرد و ، چون جوابى نشنيد ، برگشت و آنچه را ، كه ديده بود بمردونيه گفت . سردار پارسى از سكوت يونانيها مشعوف گرديد و سواره نظام خود را مأمور كرد به يونانيها حمله كند ( كتاب 9 ، بند 49 ) . سواره نظام ، كه ماهرانه زوبين پرتاب ميكرد و تير ميانداخت تلفات زياد بيونانيها وارد كرد ، زيرا نه بدشمن نزديك ميشد و نه ميگذاشت دشمن به آن نزديك شود . سواران پارسى پيش رفتند ، تا آنكه بچشمهء گارگافى رسيده آن را كور كردند . بر اثر اين اقدام ، چون پارسيها نمىگذاشتند يونانيها از رود آسپ هم آب ببرند ، سپاهيان بىآب مانده بسرداران خود رجوع كردند و آنها در ميمنه جمع شدند ، تا در باب بىآبى و صدماتى ، كه از سواره نظام ايرانى به آنها وارد ميشد ، شور كنند . علاوه بر بىآبى آذوقه هم نداشتند و كسانى ، كه براى حمل آذوقه به پلوپونس روانه شده بودند ، نمىتوانستند باردو برگردند . سرداران يونانى به اين عقيده شدند ، كه اگر پارسيها باز جنگ را بتأخير اندازند ، يونانيها بجزيره‌اى ، كه در مقابل پلاته واقع و بمسافت ده استاد از رود آسپ و چشمهء گارگافى است ، بروند . اين جزيره ، كه اورا « 1 » نام دارد ، از انشعاب رودى بوجود آمده ، كه از كوه سىترون جارى است . بنابر عقيدهء مذكور سرداران يونانى تصميم كردند ، كه در پاس دوّم شب به آن جزيره بروند ، چه ميترسيدند ، كه اگر زودتر حركت كنند ، پارسيها ملتفت شده آنها را تعقيب خواهند كرد .\r\nبر اثر اين تصميم قرار دادند ، كه بعد از ورود بجزيره ، نيمى از قشون خود را بكمك اشخاصى ، كه عقب آذوقه رفته بودند ، بفرستند ، زيرا ايرانيها معبر را گرفته\r\n\r\n\r\n","description":"","footnote":"\r\n( 1 ) -  Oeroe . \r\n","page_name":" 851 ","page_number":877},
  {"content":"\r\n\r\nمانع از رسيدن آذوقه باردوى يونانى بودند . تمام روز سواره نظام پارس زحمات زياد بيونانيها رسانيد و ، چون شب دررسيد ، باردوى خود برگشت .\r\nپس از آن عده‌اى زياد از يونانيها در وقت معهود حركت كردند ، ولى نه براى اينكه بجاى مقرر ( يعنى جزيره ) بروند ، بل با اين مقصود ، كه هزيمت كنند ، زيرا همين كه حركت كردند ، به اين بهانه ، كه ميخواهند از سواره نظام پارس در امان باشند ، راه را به طرف پلاته كج كرده فرار كردند و بمعبد ژونن « 1 » ، كه بمسافت بيست استاد ( تقريبا دو ثلث فرسخ ) از چشمهء گارگافى بود ، درآمدند . بعد از حركت اين يونانيها ، پوزانياس سپهسالار يونانى ، چون تصوّر ميكرد ، كه سپاهيان مذكور به طرف جزيره حركت كرده‌اند ، به لاسدمونيها نيز فرمان داد حركت كنند و آنها ميخواستند اين امر را مجرى دارند ، ولى آمّوفارت پسر پولىياد « 2 » ، كه سركردهء دسته پىتانات « 3 » بود ، سرپيچيده گفت ما از پيش دشمن فرار نخواهيم كرد و حاضر نيستيم ، اين بىشرافتى را براى اسپارت باعث شويم . جهت استنكاف آمّوفارت از اينجا بود ، كه در مشورت سرداران حاضر نبود و نميدانست براى چه يونانيها حركت كردند .\r\nپوزانياس از عدم اطاعت سركردهء اسپارتى افسرد ، ولى چون نميتوانست راضى شود ، كه دستهء اسپارتى تنها مانده مضمحل گردد ، تصميم كرد بماند و آمّوفارت را راضى كند ، كه مخالفت نورزد ، چه سرگردگان ديگر لاسدمونى اشكال در عزيمت نميكردند .\r\nاما آتنيها ، چنان كه هرودوت گويد ، نگرانى از عدم حركت لاسدمونيها نداشتند ، چه ميدانستند ، كه فعل آنها با حرفشان تفاوت دارد . بالاخره زمانى رسيد ، كه تمام قشون يونان برحسب تصميم مجلس مشورت به طرف جزيرهء اورا حركت كرد و آتنىها رسولى نزد پوزانياس فرستادند ، تا دستور بگيرد و ضمنا بفهمد ، كه لاسدمونيها حركت كرده‌اند يا نه . اين رسول وقتى رسيد ، كه پوزانياس و اورياناكس « 4 » با آمّوفارت محاجّه ميكردند و دعوا شروع شده بود . در اين حال آمّوفارت سنگى را با دست بلند كرده در پيش پاى پوزانياس گذارد و گفت « با\r\n\r\n\r\n","description":"","footnote":"\r\n( 1 ) -  Junon  بعقيدهء يونانيها و روميهاى قديم زن خداى بزرگ بود .\r\n( 2 ) -  Ammopharete fils de Poliade . \r\n( 3 ) -  Pitanates . \r\n( 4 ) -  Euryanaxe . \r\n","page_name":" 852 ","page_number":878},
  {"content":"\r\n\r\n( 39 ) - نقش رستم ، مقبرهء داريوش ، سر يك نفر قراول ( نقّاشى سن الم گوتيه ، از روى عكسى كه هوسّى برداشته )\r\nاين سنگ من رأى مىدهم ، كه از پيش بيگانه‌ها فرار نكنيم » ( براى فهم اين جمله بايد بخاطر آورد ، كه لاسدمونيها با سنگهاى ريز رأى ميدادند . هرودوت در اينجا نيز گويد ، كه لاسدمونيها بربرها را بيگانه ميگفتند ( كتاب 9 ، بند 55 ) و از اينجا صريحا استنباط مىشود ، كه كلمهء بربر را بعض يونانيها مانند آتنىها بمعنى بيگانه يا غير يونانى استعمال ميكردند و برخى مانند لاسدمونيها بجاى بربر بيگانه ميگفتند . م . ) .\r\n\r\n","description":"","footnote":"","page_name":" 853 ","page_number":879},
  {"content":"\r\n\r\nپوزانياس بسركردهء اسپارتى جواب داد : « تو ديوانه شده‌اى » و بعد برگشته برسول آتنى گفت : بآتنىها بگو ، كه وضع چنين است ، لازم است بدينجا بيايند و راجع به حركت هرچه ما كرديم بكنند . رسول برگشت و مشاجره بين پوزانياس و آمّوفارت تا سپيدهء صبح دوام يافت ، بىاينكه نتيجه داده باشد . تا بالاخره به نظر پوزانياس چنين رسيد ، كه اگر لاسدمونيها حركت كنند ، آمّوفارت نخواهد ماند . بنابر اين ، فرمان حركت را داد و لاسدمونيها به راه افتادند و سپاهيان تژه هم دنبال آنها روانه شدند ، ولى راهى ، كه لاسدمونيها مىپيمودند ، غير از راه آتنىها بود ، چه لاسدمونيها از ترس سواره نظام ايران در كوهپايهء سىترون حركت ميكردند و آتنىها در جلگه . بعد آمّوفارت ، چون ديد لاسدمونيها به حركت آمده‌اند ، او هم با دستهء خود حركت كرده آهسته از دنبال آنان روانه شد . سواره نظام پارس ، همين كه ديد يونانيها جاهاى سابقشانرا ترك كرده‌اند ، پيش رفته بناى تعرض را گذارد . هرودوت گويد : وقتى كه بمردونيه خبر رسيد ، كه يونانيها شبانه از اردوگاه خود حركت كرده‌اند ، تراكس « 1 » را ، كه از اهل لاريس « 2 » بود با برادران او خواسته چنين گفت : « پسران آله‌آس « 3 » ، شما كه همسايه‌هاى لاسدمونيها هستيد ، ميگفتيد ، آنها هيچ‌گاه از جنگ فرار نمىكنند . حالا كه اردوگاه آنان را خالى مىبينيد ، چه خواهيد گفت . لاسدمونيها ، همين كه ديدند با مردان شجاع طرف خواهند شد ، جاهاى خود را در صف تغيير دادند و حالا فرار كردند . اين‌ها در واقع امر ترسوهائى هستند و ، اگر امتيازى دارند نسبت بر ساير يونانيها است ، كه نيز ترسو ميباشند . چون شما هنوز شجاعت پارسىها را نديده‌ايد ، من از تمجيدات شما از لاسدمونيها بشما ايرادى ندارم ، ولى تعجب من از ارته‌باذ است ، كه پيشنهاد ميكرد ، ما در شهر تب خود را محصور كنيم . من در موقع خود اين صلاح‌بينى او را بعرض شاه خواهم رسانيد . عجالة نبايد گذاشت كه اين يونانيها از چنگ ما بيرون روند و بايد آنها را تعقيب كرده جزاى بدىهائى را ، كه بما كرده اند ، در كنارشان گذاشت ( كتاب 9 ، بند 49 - 60 ) .\r\n\r\n\r\n","description":"","footnote":"\r\n( 1 ) -  Thoraxe . \r\n( 2 ) -  Larisse . \r\n( 3 ) -  Aleas . \r\n","page_name":" 854 ","page_number":880},
  {"content":"\r\n\r\n\r\nجدال پلاته ( 479 ق . م )\r\nهرودوت گويد ( همان‌جا ) : مردونيه پس از اين نطق فرمان داد ، كه قشون ايران از آسپ گذشته يونانيها را تعقيب كند ، چه او پنداشته بود ، كه يونانيها واقعا فرار ميكنند و تمام حواس او متوجّه لاسدمونيها و اهالى تژه بود ، زيرا كوه مانع بود از اينكه سپاهيان پارس آتنىها را در جلگه ببينند . سرداران ديگر قشون ايران همين كه ديدند ، پارسىها يونانىها را تعقيب ميكنند ، آنها هم بيرق‌ها را برداشته بىنظم و ترتيب دنبال پارسيها رفتند . در اين حال فريادكنان مىتاختند و قيل و قال موحشى ميكردند ، مثل اينكه بخواهند يونانىها را بربايند . پوزانياس ، چون ديد در تحت فشار سواره نظام پارسى واقع شده ، سوارى نزد آتنىها فرستاده چنين پيغام داد : « آتنيها ، در چنين جدالى ، كه آزادى يا بندگى يونان به آن بسته است ، متحدين ما بما و شما خيانت كردند ، چه شب گذشته آنها گريختند ( مقصود پوزانياس آنعده بود ، كه فرار كرده بمعبد ژونن رفته بود ) و باوجوداين ما براى دفع دشمن و كمك كردن به يكديگر استقامت ميورزيم . اگر سواره نظام دشمن بشما حمله ميكرد ، ما و اهالى تژه ، كه نسبت بما باوفايند ، بكمك شما مىشتافتيم ، ولى چون تمام سواره نظام دشمن با ما جنگ مىكند و ما را خسته كرده ، بر شماست كه بكمك ما بيائيد . اگر نميتوانيد كمك كنيد ، تيراندازانى براى ما بفرستيد . حرارتى ، كه شما در اين جنگ نشان داديد و از طرف ما شايان قدردانى است ، ما را اميدوار مىكند ، كه شما خواهش ما را خواهيد پذيرفت » .\r\nبر اثر اين پيغام آتنىها به راه افتادند ، تا به لاسدمونيها رسيده آنها را كمك كنند ، ولى يونانيهائى ، كه در قشون شاه بودند ، حمله به آتنىها كرده آسيب زياد وارد كردند و نگذاشتند ، كه آنها به لاسدمونىها برسند . لاسدمونىها ، كه عده‌شان به 53000 نفر ميرسيد ، مشغول مراسم قربان كردن شدند ، تا معلوم شود كه اوضاع براى جنگ با مرونيه مساعد است يا نه . جواب تفأل مساعد نبود . در اين احوال بر تلفات يونانىها مىافزود و همواره عده‌اى بيشتر زخم برميداشت ،\r\n\r\n","description":"","footnote":"","page_name":" 855 ","page_number":881},
  {"content":"\r\n\r\nچه پارسىها در پناه سنگرى ، كه از سپرها ساخته بودند ، چنان باران تير بر اسپارتىها مىباريدند ، كه يونانىها را عاجز كرده بودند . چون مراسم قربانى دوام داشت و علائم آن براى جنگ مساعد نبود ، بالاخره پوزانياس روى خود را بمعبد ژونن كرده استغاثه كرد ، كه ربة النوع مزبوره نگذارد ، اميد سپاهيان او مبدل بيأس گردد . پوزانياس مشغول استغاثه بود ، كه سپاهيان تژه از جا كنده به طرف پارسىها يورش بردند . دعا و استغاثهء پوزانياس هنوز تمام نشده بود ، كه تفأل علايم مساعد براى جنگ نشانداد و لاسدمونىها حمله كردند . پارسىها پافشردند و جدال در ابتداء در نزديكى سنگر سپرها درگرفت .\r\nپس از اينكه اين سنگرها خراب شد ، جنگى سخت مدت مديدى در نزديكى معبد سرس « 1 » دوام داشت و پارسىها مدتى پافشردند ، تا اينكه يونانىها موفق شدند آنها را از آن مكان خارج كنند . پارسىها نيزهء يونانىها را از دست آنان گرفته مىشكستند . هرودوت گويد ( كتاب نهم ، بند 62 ) « در اين روز پارسىها نه از حيث زورمندى كمتر از يونانيها بودند و نه از حيث جسارت ، ولى چون سبك اسلحه بودند و چابكى و احتياط دشمن خود را نداشتند ، تك‌تك ، يا ده نفر ده نفر و بل بيشتر ، حمله به اسپارتىها مىكردند و همه ريزريز مىشدند ( كتاب 9 ، بند 62 ) .\r\nاز اين گفتهء هرودوت صريحا استنباط مىشود ، كه اگر اسلحهء پارسىها محكم ميبود ، فائق مىشدند ، زيرا عده‌اى زياد از آنها از جهت نداشتن اسلحه كشته ميشدند ، و حال آنكه جسارتشان بقدرى بود ، كه نيزه را از دست دشمن ربوده ميشكستند . بعد هرودوت ميگويد ( همانجا ، بند 63 ) « پارسيهائى ، كه در اطراف مردونيه بودند ، فشارى سخت به يونانيها ميدادند . او سوار اسبى سفيد بود و خود شخصا با هزار نفر سپاهى زبدهء پارسى ميجنگيد و تا او زنده بود ، پارسيها در مقابل لاسدمونيها پافشرده مردانه جنگيدند و عده‌اى زياد از آنها كشتند ، ولى پس از كشته شدن سردار مذكور اين\r\n\r\n\r\n","description":"","footnote":"\r\n( 1 ) - سرس  ( Ceres )  بعقيدهء يونانيها دختر ساتورن و ربّة النّوع زراعت بود .\r\n","page_name":" 856 ","page_number":882},
  {"content":"\r\n\r\nقسمت ، كه بهتر از قسمت‌هاى ديگر قشون پارسى بود ، شكست خورد ، ساير قسمت‌ها هم رو بفرار گذاشتند و فتح نصيب لاسدمونيها گرديد . پارسيها دو منقصت بزرگ داشتند ، يكى لبان بلند ، كه پر و پاى آنها را ميگرفت و ديگر اسلحهء سبك .\r\nاهميت نقص آخرى در اين مورد بيشتر بود ، چه پارسيها با مردانى جنگ ميكردند ، كه سنگين اسلحه بودند » ( راجع به لباس پارسيها ، كه هرودوت در اين‌جا بدان اشاره كرده ، بايد گفت ، كه معلوم نيست لباس پارسيها در ابتداء چه شكلى داشته ، ولى پس از غلبه بر ماديها ، چنان كه بالاتر گذشت ، كوروش لباس بلند مادى را پسنديد و پارسىها به اين لباس ملبّس شدند . م . ) . بعد هرودوت شرح وقايع جنگ را دنبال كرده مىگويد : « در اين روز اسپارتيها با مرگ مردونيه تلافى مرگ لئونيداس را ، چنان كه غيب‌گو گفته بود ، كردند و فتح درخشانى ، كه نظير آن را تا حال نشنيده‌ايم حكايت كرده باشند ، نصيب پوزانياس پسر كل‌ام‌برت و نوهء آناكساندريد گرديد . ما وقتى كه اسلاف پوزانياس را شمرديم اشاره باسلاف لئونيداس نيز كرديم ، زيرا نياگان يكى نياگان ديگرى هم بودند . مردونيه را يكنفر اسپارتى ممتاز كشت و نام او آايم‌نس‌توس « 1 » بود . اين شخص چندى بعد از جنگ پارسىها با سيصد نفر ، كه در تحت حكم او بودند ، در جنگى با اهالى مس‌سن كشته شد . پارسيها پس از شكست فرار كرده و باردوى خود پناه برده در پشت ديوار چوبين ، كه ساخته بودند ، پنهان شدند . من تعجب دارم ، از اينكه چرا آنها بجنگل سرس پناه نبردند و نخواستند در نزديكى معبد اين ربة النوع بميرند و در جاى غير مقدس معدوم گرديدند . اگر جايز است ، كه شخص حسّيّات خود را راجع بامور آسمانى ابراز كند ، من عقيده دارم ، كه ربة النوع نگذاشت آنها داخل محلّ او گردند ، چه آنها معبد او را در الوزيس سوزانده بودند » .\r\n( كتاب 9 ، بند 64 ) .\r\nبعد مورّخ مذكور گويد : « ارته‌باذ پسر فرناس ، كه در ابتداء با ماندن مردونيه در يونان موافق نبود ، پس از اينكه ديد مردونيه بدلايل او راجع بجنگ نكردن\r\n\r\n\r\n","description":"","footnote":"\r\n( 1 ) -  Aimnestus . \r\n","page_name":" 857 ","page_number":883},
  {"content":"\r\n\r\nبا يونانيان گوش نميدهد ، مصمم شد ، كه چنين كند : چون او سردار قسمت مهمى بود ، كه عدّه‌اش به 40000 نفر ميرسيد ، پس از اينكه جنگ شروع شد ، از آن‌جا كه نميدانست نتيجه جنگ چه خواهد بود ، بسپاهيانى كه در تحت فرمان او بودند ، امر كرد از او پيروى كنند و خودش پيش افتاده چنان وانمود ، كه ميخواهد در جنگ شركت كرده حمله برد ، ولى قدرى ، كه پيش رفت و ديد ، كه پارسيها فرار ميكنند ، شتابان به طرف ولايت فوسىديان « 1 » حركت كرد ، تا زودتر خود را به هلّس‌پونت برساند » . از اين‌جاى كتاب هرودوت صراحتا استنباط مىشود ، كه اين سردار از راه ضدّيت با مردونيه از دخول در جنگ خوددارى كرده و بموقع بجنگ وارد نشده ، تا ببيند كه فتح با كدام طرف است . اگر با پارسيها شد ، حركت كرده در جنگ شركت كند والّا راه فرار را پيش گيرد و ، وقتى كه ديده ، پارسيها از طرف لاسدمونيها سخت در فشارند ، حركت كرده ، به اين عنوان كه بكمك آنها ميرود ، ولى بعد كه قدرى پيش رفته ، راه را كج كرده و به طرف هلّس‌پونت روانه شده و الّا ( اگر ضديت با مردونيه نداشت ) بايستى بموقع داخل جنگ گشته يا لااقل با عدّه 40000 نفرى راه را بر فراريها بسته آنها را بدشت نبرد برگردانيده باشد . منبع يونانى گويد « يونانيهاى ب‌اسى مدّتى مديد با آتنىها جنگ كردند ، ولى ساير يونانيها ، كه هواخواه شاه بودند ، عمدا خود را ترسو نشان دادند .\r\nاز اهالى تب ، آنهائيكه طرفدار پارسيها بودند ، باحرارت جنگيده بقدرى پافشردند ، كه سيصد نفر از اعاظم و مردان دلير آنها بدست آتنىها كشته شدند ، ولى آنها هم بالاخره فرار كرده به شهر تب پناه بردند . كلية متحدين يونانى پارسيها ، كه جمعيتشان بهزاران نفر ميرسيد ، كار درخشانى نكردند و ، بىاينكه جنگ كنند ، رو بفرار گذاشتند . فرار خارجيها دليل نفوذ پارسيها نسبت به آنها است : اگر آنها قبل از اينكه داخل جنگ شوند ، فرار كردند ، از اين جهت بود ، كه لشكر پارسى سرمشق بدى براى آنها گرديد . نتيجه اين شد ، كه باستثناى سواره نظام و مخصوصا سواره نظام ب‌اسى تمام قشون فرار كرد . سواران\r\n\r\n\r\n","description":"","footnote":"\r\n( 1 ) -  Phocidiens . \r\n","page_name":" 858 ","page_number":884},
  {"content":"\r\n\r\nب‌اسى بفراريها كمك ميكردند . توضيح آنكه ، چون يونانيها فراريهاى پارسى را ميراندند و ميكشتند ، جنگيهاى ب‌اسى همواره بانها نزديك شده از دوستان خود ، كه مورد تعقيب يونانيها واقع شده بودند ، حمايت ميكردند . درحالىكه خارجيها فرار ميكردند ، به يونانيهائى ، كه در اطراف معبد ژونن اردو زده و در جنگ شركت نكرده بودند ، خبر رسيد ، كه جنگ روى داد و پوزانياس فاتح شد . بر اثر اين خبر كرنتىها ، مگارها و فلياسيانها « 1 » فرار كرده بعضى از راه كوهپايه و برخى از راه جلگه بمعبد سرس رفتند و ، چون سواره نظام تب ديد ، كه آنها با صفوف مشوّش به طرفى مىشتابند ، حمله كرده 600 نفر را از آنها به زمين افكند و مابقى را تا كوه سىترون تعقيب كرد . اينها كشته شدند بىاينكه افتخارى حاصل كرده باشند .\r\nپارسيها و تمام خارجيها فرار كرده پناه بسنگرهاى خود بردند و ، بقدرى كه توانستند ، باستحكام آن پرداختند . بعد ، وقتى كه لاسدمونيها نزديك شدند ، حمله به ديوار شروع شد . حملات اينان سخت و دفاع آنان كمتر از حملات لاسدمونيها نبود و عدّه‌اى زياد از اينها كشته شدند ، زيرا پارسيها ، از اينجهت كه لاسدمونيها از فنون محاصره بهره نداشتند ، فايق بودند ، ولى وقتى كه آتنيها رسيدند ، حملات سخت‌تر گرديد و به طول انجاميد . بالاخره بواسطه شجاعت و استقامت آتنيها قسمتى از ديوار خراب شد و يونانيها داخل اردوگاه گرديدند . يونانيهاى تژه اوّل كسانى بودند ، كه داخل شده خيمهء مردونيه را غارت كردند . در ميان اشياء ديگر آخورهاى اسبهاى او ، كه از مفرغ ساخته شده و در نهايت زيبائى بود ، مخصوصا جلب توجّه كرد و اين آخورها را بمعبد مىنروآله‌آ « 2 » هديه كردند . اما غنايم ديگر را به جائى بردند ، كه ساير غنائم را يونانيها در آنجا جمع كرده بودند . وقتى كه ديوار خراب شد ، خارجيها بپراكندند و كسى شجاعت سابق خود را بخاطر نياورد . از وحشت و اضطرابى ، كه از محصور شدن يك جمعيت\r\n\r\n\r\n","description":"","footnote":"\r\n( 1 ) -  Phliasiens . \r\n( 2 ) -  Minerve Alea . \r\n","page_name":" 859 ","page_number":885},
  {"content":"\r\n\r\nزياد در جاى كوچكى حاصل شده بود ، محصورين بقدرى كم مقاومت نشان دادند كه از 300000 نفر باستثناى آن 40000 نفر ، كه با ارته‌باذ رفته بودند ، فقط 3000 نفر جان بدر بردند » ( كتاب 9 ، بند 70 ) .\r\nبعد هرودوت گويد : « تلفات لاسدمونيها فقط نود و يك نفر بود و تلفات اهالى تژه شانزده و كشتگان آتنى پنجاه و دو » و حال آنكه چند سطر بالاتر گفته ، كه حملات لاسدمونيها شديد بود و ، چون از فن محاصره بىبهره بودند ، تلفات زياد مىدادند .\r\nاينهم مسلم است ، كه محاصرين در موقع حمله خيلى بيش از محصورين تلفات ميدهند .\r\nرباب اشيائى ، كه يونانيها غارت كردند هرودوت در اينجا همان آخورهاى مفرغ را ذكر كرده ، ولى از منابع ديگر يونانى معلوم است ، كه صندلى مردونيه پايه‌هاى نقره داشته و قمه او سيصد در يك ( 1200 تومان به پول امروز ) ميارزيده . اين دو شيئى نصيب آتنىها گشت و اينها آن را در خزانهء ارگ آتن براى افتخار نگاهداشتند .\r\nخزانه‌دار ارگ ، كه گلوس‌تس « 1 » نامى بود ، اين دو شيئى نفيس را بعدها دزديد « 2 » .\r\nموافق منبع يونانى پياده نظام پارس و سواره نظام سكائى و مردونيه از تمام افراد قشون ايران بهتر جنگيدند و در ميان يونانيها اهالى تژه و آتنىها دلاورى نشان دادند ، ولى لاسدمونيها از آنها بهتر جنگيدند ، زيرا اينها با بهترين قشون ايران طرف بودند . هرودوت گويد « آريستودم « 3 » از تمام يونانيها بهتر نبرد كرد ، زيرا او در جنگ ترموپيل فرار كرده بود . بعدها ، وقتى كه از مردان جنگ پلاته مذاكره شد ، اسپارتيها ، يعنى مردمى كه پهلوى او ايستاده بودند ، شهادت دادند ، كه آريستودم براى شستن لكهء بىشرافتى مذكور ، با اين نيت از صف خارج شد ، كه جنگ كند و كشته شود و كارهاى حيرت‌آور كرد ، تا افتاد . بعد گفتند ، كه پوسيدونيوس « 4 » هم رشادت هاى حيرت‌انگيز كرد ، ولى نيّت كشته شدن را نداشت و بنابراين افتخار دوّمى بيش از اوّلى است . چنين گويند ، ولى شايد حسد در اين حرفها بهرهء زياد داشته باشد . بالحاصل\r\n\r\n\r\n","description":"","footnote":"\r\n( 1 ) -  Glaucetes . \r\n( 2 ) - نطق دموستن ، نطّاق معروف يونان ، بر ضدّ تيموكرات .\r\n( 3 ) -  Aristodeme . \r\n( 4 ) -  Posidonius . \r\n","page_name":" 860 ","page_number":886},
  {"content":"\r\n\r\nبراى تمام اشخاصى ، كه رشادت‌ها كرده بودند ، يونانيها افتخارات زياد قائل شدند ، ولى آريستودم را مستثنى داشته گفتند ، كه او در جستجوى مرگ بود ، تا لكهء بىشرفى را از خود پاك كرده باشد . مان‌تىنيان « 1 » وقتى رسيدند ، كه جنگ خاتمه يافته بود و خواستند تلافى حرمان خود را كرده ارته‌باذ را تعقيب كنند ، ولى لاسدمونيها مانع شدند . پس از آن اينها با تأسف بخانه‌هاى خود برگشته سركرده‌هاى خود را اخراج كردند . اهالى إله هم بعد از آنها آمدند و بعد با تأسف بخانه‌هاى خود برگشته سركردگان خود را بيرون كردند . لام‌پن « 2 » نامى از اهل اژين نزد پوزانياس سپهسالار لشكر يونانى رفته گفت : « افتخارى تو تحصيل كرده‌اى ، كه تا حال نصيب هيچيك از يونانيها نشده و بايد براى تكميل آن تلافى كارى را ، كه خشيارشا با لئونيداس كرده ، بكنى و دست مردونيه را ببرى » پوزانياس جواب داد : « از عنايتى كه نسبت به من دارى ، متشكرم و قدر آن را ميدانم ، ولى ، پس از اينكه مرا اين‌قدر بلند كردى ، حالا ميخواهى پست كنى ، كه پند مىدهى مرده‌اى را توهين كنم .\r\nاين كار شايستهء خارجىها است نه يونانيها . اينهمه كشته ، كه مىبينى ، براى انتقام لئونيداس كافى است . برو و ديگر چنين نصايحى به من مده و خوشنود باش ، كه مجازات نميشوى » .\r\nبعد پوزانياس حكم كرد ، كه كسى دست بغنائم نزند و دستور داد آن را در جائى جمع كنند . ايلوت‌ها در اردوگاه متفرق شده بجستجوى اشياء پرداختند و چيزهائى ، كه يافتند از اين قرار بود : خيمه‌هائى ، كه از زر و سيم بافته بودند ، تخت خوابهاى مطلّا و مفضّض ، كاسه‌ها و آب‌خوريها و ساير اشيا ، كه براى آشاميدن آب به كار مىبرند و تماما از طلا بود ، ديك‌هاى طلا و نقره ، كه در كيسه‌ها جا داده و بر ارّابه‌ها استوار كرده بودند . ايلوت‌ها از كشتگان طوق‌ها و ياره‌ها و قمه‌هاى زرّين را خارج كرده نگاه ميداشتند و فقط اشيائى را نشان ميدادند ، كه نمىتوانستند پنهان كنند . اشياء مسروقه را به اهالي اژين فروختند و ثروت\r\n\r\n\r\n","description":"","footnote":"\r\n( 1 ) -  Mantinecns . \r\n( 2 ) -  Lampon . \r\n","page_name":" 861 ","page_number":887},
  {"content":"\r\n\r\n( 40 ) - شوش ، قطعه‌اى از چهارچوب در طالارى ، كه ديولافوا آن را به شكل سابقش از نو ساخته\r\nاهالى مزبوره از اين راه بود ، كه طلا را به قيمت برنج ميخريدند .\r\nغنائم را چنين تقسيم كردند : يك ده يك براى خدايان موضوع كرده باقى را ، كه ، بقول هرودوت ، عبارت بود از زنان و اسبان و چهارپايان و طلا و نقره و اشياء قيمتى بين يونانيها برحسب لياقتى ، كه نموده بودند ، تقسيم كردند و سهم پوزانياس ده يك اموال مزبوره بود بعد هرودوت گويد : « گويند ، وقتى كه خشيارشا از يونان رفت ، اثاثيه خود را ، كه عبارت از ظروف طلا و نقره و قاليهاى رنگارنگ بود ، براى مردونيه گذاشت و ، وقتى كه پوزانياس اين ثروت را مشاهده كرد ، خبّازان و آشپزان مردونيه را خواسته گفت : براى من غذائى تهيه كنيد ، چنان كه براى آقاى خودتان ميكرديد . بعد ، پوزانياس بر اثر اين حكم ديد ، كه بسترهائى از زر و سيم آوردند و ميزهاى زرّين و سيمين نهاده تمام اسباب و لوازم ضيافت درخشانى را تهيه كردند . پوزانياس با حيرت به اين ثروت و تجمل نگاه كرده بعد بخدمهء خود گفت ، غذائى موافق عادت لاسدمونيها براى من تهيه كنيد و ، چون غذا تهيه شد ، از تفاوتى ، كه بين دو نوع غذاى مزبور بود ، درشگفت شده امر كرد سرداران يونانى را احضار كنند و رو به آنها كرده گفت : يونانيها ، شما را احضار كردم ، تا ببينيد ، كه اين سردار پارسى چقدر ديوانه بوده : با وجود داشتن چنين ميزى ، ميخواست اين ميزها را هم ، كه به اين درجه حقير است ، از ما بگيرد » . از اين حكايت و حكايات ديگر هرودوت چنين مستفاد مىشود ، كه ايرانيان قديم روى ميز غذا\r\n\r\n","description":"","footnote":"","page_name":" 862 ","page_number":888},
  {"content":"\r\n\r\nميخوردند و بر صفّه‌هائى مىنشستند اگرچه هرودوت در دو جاى كتاب خود اين صفف را بستر گويد و براى خواننده ممكن است اين گمان حاصل شود ، كه ايرانيهاى قديم ، خوابيده غذا صرف ميكرده‌اند ، ولى تصوّر ميرود ، كه مقصود او چيزى بوده مانند نيمكت كنونى ، به اين معنى كه هنگام صرف غذا روى آن مىنشستند و در وقت خواب بر آن ميخوابيدند .\r\nمورّخ مذكور گويد : « مدت‌ها پس از اين جدال صندوقهائى مىيافتند ، كه پر از طلا ، نقره و ثروت‌هاى ديگر بود و بعدها ، چون از كشتگان گوشت زايل شد ، جمجمه‌اى يافتند ، كه از يك استخوان ساخته شده بود . اين استخوان را اهالى پلاته با استخوانهاى ديگر در جاى معيّن جمع كردند و نيز سرى يافتند ، كه دندانهاى فك اعلى و اسفلش از آسيابى و غير آن از يك پارچهء استخوان تركيب يافته بود و نيز استخوانهائى مشاهده كردند ، كه قدّ صاحب آن پنج ذراع بود . نعش مردونيه را يك روز بعد از جنگ دزديدند و نميتوانم بگويم ، كى دزديد ، ولى شنيدم ، كه چند نفر از ملل مختلفه نعش او را به خاك سپردند و اشخاصى ، كه اين خدمت را كرده بودند ، از طرف آرتون‌تس « 1 » پسر مردونيه بپاداش رسيدند .\r\nاما من نتوانستم از روى يقين بدانم ، كه كى نعش او را دزديده آخرين وظيفه را نسبت به آن بجا آورد . شايع است ، كه ديونىسيوفان « 2 » نامى از اهل افس اين كار كرد » ( كتاب 9 ، بند 84 ) .\r\nيونانيها پس از تقسيم غنائم و دفن مرده‌ها مجلس مشورتى آراسته قرار دادند ، كه به تب حمله كرده از اشخاصى ، كه طرفدار پارس بودند ، انتقام بكشند . بنابراين روز يازدهم پس از جنگ پلاته به تب رسيده از اهالى تقاضا كردند ، كه اين‌گونه اشخاص را به آنها تسليم كنند و مخصوصا تسليم تىمه‌ژنيداس « 3 » و آت‌تاژينوس « 4 » را خواستند . اهالي تب جواب رد دادند و يونانيها شروع بغارت زمين‌هاى آنها كرده بعد بتخريب ديوارهاى تب پرداختند . سپس تىمه‌ژنيداس به تبىها گفت :\r\n\r\n\r\n","description":"","footnote":"\r\n( 1 ) -  Artontes . \r\n( 2 ) -  Dionysiophans . \r\n( 3 ) -  Timegenidas . \r\n( 4 ) -  Attaginus . \r\n","page_name":" 863 ","page_number":889},
  {"content":"\r\n\r\n« اگر ما را مطالبه مىكنند ، تا پولى به آنها بدهيد ، بهتر است بدهيد ، زيرا ما تنها طرفدار پارس نبوديم و جمهورى اين تصميم را اتخاذ كرده بود ، ولى هرگاه مقصود يونانيها پول نيست ، ما نزد آنها ميرويم ، تا از خود دفاع كنيم . تبىها قبول كرده رسولى نزد پوزانياس فرستادند ، كه مطلب را به آنها برساند و پس از آن آت‌تاژينوس فرار كرد و اطفال او را نزد پوزانياس بردند . او آنها را مرخص كرده گفت در اين سن آنها نميتوانستند در اين جنايت شركت داشته باشند ، امّا ساير تبىها با اين اميد نزد پوزانياس رفتند ، كه بواسطه پول برائت خودشان را حاصل كنند . پوزانياس چون از نيت آنها مطلع شد ، از ترس اينكه مبادا موفق شوند ، تمام قشون متحدين را مرخص كرد و تبىها را با خود به كرنت برده با شديدترين زجزها كشت .\r\nارته‌باذ ، چنان كه منبع يونانى گويد ، وقتى ، كه از لشكر مردونيه جدا شد ، به طرف بيزانس شتافت . هنگامى كه از تسّالى عبور ميكرد ، اهالى با نهايت گرمى او را پذيرفتند و ، چون از واقعهء پلاته بىخبر بودند ، احوال ساير قسمتهاى قشون پارس را پرسيدند . آرته‌باذ ديد ، كه اگر حقيقت را بگويد ، مورد حمله خواهد شد . بنابراين جواب داد من براى انجام امر مهمى به طرف مقصد ميشتابم و به زودى قشون مردونيه ، كه از عقب من حركت مىكند ، خواهد رسيد . اين لشكر را خوب پذيرائى كنيد و بدانيد ، كه هيچگاه پشيمان نخواهيد شد . بعد با عجله از تسّالى گذشته بمقدونيه درآمد ، از آنجا به تراكيّه رفته و راه را ميان‌بر كرده خود را به بيزانس رسانيد و از راه هلّس‌پونت بآسيا گذشت . در اين حركت ارته‌باذ از پلاته تا هلّس‌پونت عدّه‌اى زياد از قشون او ، چه از گرسنگى و چه از حمله اهالى تراكيّه ، تلف شد ( كتاب 9 ، بند 89 ) .\r\n\r\nقسمت دهم جدال ميكال « 1 » و تسخير سس‌تس « 2 »\r\n\r\nجدال ميكال ( 479 ق . م )\r\nتاريخ اين جدال محققا معلوم نيست . هرودوت گويد ، كه اين جنگ در همان روز جنگ پلاته واقع شد ، ولى برخى تاريخ آن را بعدتر از جنگ مزبور ميدانند . بهرحال اين است شرح\r\n\r\n\r\n","description":"","footnote":"\r\n( 1 ) -  Mycale . \r\n( 2 ) -  Sestos . \r\n","page_name":" 864 ","page_number":890},
  {"content":"\r\n\r\nاين جدال . چنان كه هرودوت نوشته ( كتاب نهم ، بند 90 - 107 ) : وقتى كه بحرّيهء يونان در جزيرهء دلس لنگر انداخته بود ، اهالى جزيرهء سامس ، كه تابع پارس بودند ، پنهان از جبّار خودت امس‌تور « 1 » رسولانى نزد ل‌اتىخيد « 2 » رئيس بحرّيهء يونان فرستادند و در ميان رسولان شخصى بود هژزيسترات نام . او رؤساى بحرّيهء يونانى را تشجيع كرد ، كه يونانيهاى سامس و ينيانى را از قيد پارس خلاص كنند . ل‌اتىخيد در ترديد بود ، كه پيشنهاد مذكور را قبول كند يا نه . در اين حين اسم رسول را پرسيد . رسول جواب داد ، اسم من هژزيسترات است و هنوز حرف خود را تمام نكرده بود ، كه رئيس بحرّيهء يونان گفت ، اين تفأل را پذيرفتم ، ولى تو و رسولان ديگر سوگند ياد كنيد ، كه اهالى سامس با ما همراهى خواهند كرد « 3 » آنها چنين كردند و هژزيسترات در بحرّيهء يونان پذيرفته شد .\r\nپس از آن يونانيها به طرف سامس راندند و ، چون به كالام - محلى در اين جزيره - رسيدند ، در نزديكى معبد ژونن لنگر انداخته قواى خود را براى جنگ آماده كردند . در اين‌حال خبر آمدن يونانيها بپارسىها رسيد و آنها مجلسى براى مشورت آراسته قرار دادند با بحرّيهء يونان جنگ نكنند ، چه عدّهء سفاين يونانى زيادتر بود و بنابر اين بادبانها را كشيده به طرف ساحل آسيا رفتند ، تا در حمايت قوهء برّى ، كه خشيارشا در ميكال « 4 » براى حفظ ولايت ينيانها گذاشته بود ، لنگر اندازند . عدهء اين قوه موافق منبع يونانى به شصت هزار نفر ميرسيد و رئيس آن تيگران نامى بود ، كه از حيث صباحت و قد و قامت سرآمد پارسيها محسوب ميشد . سران بحرّيهء پارس صلاح ديدند ، كه كشتىهاى خود را بخشگى كشند ، تا سفاين در پناه قواى برّى بوده و هم سنگرى براى سپاهيان بحرى در موقع جنگ باشد . بر اثر اين تصميم كشتيها را بخشگى كشيده دور آن ديوارى از سنگ و چوب ساختند و با اين اميد ، كه بعد فاتح خواهند بود ، حاضر شدند ، محصور گردند . يونانيها ، چون شنيدند ،\r\n\r\n\r\n","description":"","footnote":"\r\n( 1 ) -  Theomestor . \r\n( 2 ) -  Leotichyde . \r\n( 3 ) -  Hegesistrate  بيونانى بمعنى رهبر قشون است و ل‌اتىخيد اين معنى را بفال نيك گرفته .\r\n( 4 ) -  Mycale  دماغه‌ايست از آسياي صغير در كنار درياى بحر الجزاير .\r\n","page_name":" 865 ","page_number":891},
  {"content":"\r\n\r\nكه ايرانيها به طرف قارّه يعنى آسيا رفته‌اند ، از اينكه بحرّيه از چنگشان دررفته مغموم شدند و بعد تصميم كردند ، كه به طرف ميكال بروند . پس از اينكه بساحل نزديك شدند ، ل‌اتىخيد رسولى فرستاد ، كه ينيانها را بهمراهى با يونانيها ترغيب كند و مقصود او از اين پيغام دو چيز بود : اگر اين پيغام به ينيانها رسيد و پارسيها از آن آگاه نشدند ، كه مقصود او حاصل شده ، يعنى ينيانها را بعدم همراهى با پارسىها تحريك كرده و ، اگر آگاه شدند ، از ينيانها ظنين گشته آنها را بر ضدّ يونانىها به كار نخواهند برد . رسول پيغام را رسانيد و برگشت ( بعبارت ديگر ل‌اتىخيد در اين‌جا همان كار كرد ، كه تميستوكل در اوبه كرده بود . م . ) .\r\nبعد يونانىها براى جنگ حاضر شدند و ، چون پارسىها آنها را در اين حال ديدند و نيز شنيدند ، كه پيغامى به ينيانها داده‌اند ، فورا اهالى سامس را خلع اسلحه كردند . سوءظن پارسىها نسبت به آنها صحيح بود ، زيرا اين‌ها چندى قبل پانصد نفر آتنى را ، كه اسراء پارسىها بودند ، خريده به يونان رجعت داده بودند . بعد از خلع اسلحه از اهالى سامس ، پارسىها اهالى مىلت را نيز مأمور كردند ، راهى را ، كه بقلهء ميكال ميرفت ، حفظ كنند . اين بهانه بود براى آنكه آنها را هم از محل جنگ دور كرده باشند . پس از اين اقدامات پارسىها سپرهاى خود را در يك‌جا جمع كردند ، تا سنگرى بسازند . از طرف ديگر يونانىها بناى تعرّض را گذاردند . هرودوت گويد : « در اين موقع در ساحل يك ( كادوسه ) « 1 » پديدآمد و فورا در ميان يونانىها خبرى منتشر شد ، مبنىبر اينكه در ب‌اسى يونانيها بر مردونيه غلبه كرده‌اند ( براى فهم اين گفتهء هرودوت بايد بخاطر آورد ، كه بعقيدهء يونانيها هرمس « 2 » رب‌النوع تجارت و پيغامبر خداى بزرگ عصائى داشت ، كه در بالا داراى دو پر بود و از پائين به بالا دو مار به آن پيچيده بودند ( علامت اتّحاد ) و يونانيها چنين عصا را نمايندهء رسولان و اتّفاق دانسته كادوسه مىناميدند . م . ) چيزى ، كه باجازهء خدايان پيش مىآيد ، از علامات آن پيدا است . فىالواقع ، روزيكه پارسىها\r\n\r\n\r\n","description":"","footnote":"\r\n( 1 ) -  Caducee . \r\n( 2 ) -  Hermes ( Mercure ) . \r\n","page_name":" 866 ","page_number":892},
  {"content":"\r\n\r\nدر پلاته مغلوب شدند ، ميبايست در ميكال هم مغلوب شوند و شايعهء شكست آنها ، همين كه بين يونانىها انتشار يافت ، دل آنها را قوى كرده باعث شد ، كه يونانىها با حرارتى بيشتر در ميكال با خطر مواجه گردند . پديدآمدن كادوسه از طرف خدايان نيز از اين‌جا معلوم است ، كه جنگ پلاته و جنگ ميكال در نزديكى معبد سرس « 1 » واقع شد . شايعهء فتح پلاته خيلى بموقع منتشر گشت ، چه جنگ پلاته صبح روى داد و جنگ ميكال بعد از ظهر و چندى بعد معلوم شد ، كه هر دو جنگ در يك روز و در يك ماه اتّفاق افتاده . قبل از اينكه اين خبر برسد ، يونانىها از بابت جنگ پلاته مضطرب بودند ، ولى پس از وصول خبر مذكور با دل قوى بجنگ رفتند . خارجيها هم مضطرب بودند ، چه ميدانستند ، كه جزاير هلّس‌پونت جايزهء فتح فاتح خواهد بود » ( كتاب 9 ، بند 100 - 101 ) . شرح مذكور از حسّيّات مذهبى و ملى هرودوت ناشى شده ، زيرا ، چنان كه در فوق گفته شد ، محقق نيست ، كه جنگ پلاته و ميكال در يك روز واقع شده باشد و بعض محققين عقيده دارند ، كه جنگ ميكال بر اثر فتح يونانيها در پلاته وقوع يافته .\r\nبارى منبع يونانى گويد ، حمله از طرف يونانىها شروع شد و ، مادام كه خارجيها در پشت سنگرها بودند ، دليرانه ميجنگيدند ، ولى وقتى كه لاسدمونيها جدّ خود را دو برابر كردند و سنگرها خراب شد ، يونانىها هجوم آوردند و پارسىها در مقابل اين تصادم سخت پافشرده مدتى دليرانه جنگ كردند ، ولى بالاخره پناه بسنگرهاى عقب بردند . در اين احوال يكى از جناحين قشون يونانى خارجىها را دنبال كرده با آنها داخل سنگرهايشان شد . آتنىها ، كرنتىها ، سىسى ينيان و ترزنيان جزو اين جناح بودند و خارجىها باستثناى پارسىها فرار كردند . اين‌ها ماندند و ، با وجود اينكه عدّه‌شان كم بود ، با يونانيهائى ، كه پىدرپى داخل سنگرهاى آنها ميشدند ، بمبارزه پرداختند . دو رئيس بحرّيه ، كه آرتااين‌تس و اىتاميترس « 2 » نام داشتند ، گريختند ، ولى مردن‌تس و تيگران « 3 » ، كه فرماندهان قواء بحرى\r\n\r\n\r\n","description":"","footnote":"\r\n( 1 ) -  Ceres Eleusinienne  معبد سرس را در ميكال معبد ( سرس الوسياني ) ميناميدند .\r\n( 2 ) -  Artayntes et Ithamitres . \r\n( 3 ) -  Mardontes et Tigrane . \r\n","page_name":" 867 ","page_number":893},
  {"content":"\r\n\r\nبودند ، آن‌قدر پافشردند ، تا كشته شدند . بعد از كشته‌شدن آنها پارسيها باز مقاومت كردند ، ولى ديرى نگذشت ، كه لاسدمونيها با يونانيهاى ديگر ، كه همراه آنها بودند ، در رسيدند و پارسيها را از دم شمشير گذرانيدند . هرودوت گويد : « در اين محل از يونانيها نيز عدهء كثيرى كشته شد و از جمله عده‌اى از سىسىينيان با رئيسشان پريلاس « 1 » تلف شدند . از اهالى سامس ، آنهائى كه در قشون پارس خلع سلاح شده بودند ، چون از ابتداى جنگ ديدند ، كه غلبه با يونانيها خواهد بود ، همه نوع همراهى با يونانيها كردند . باقى ينيانها هم مانند اهالى سامس شوريده بپارسىها تاختند . پارسىها اهالى مىلت را بحفظ راهى ، كه بقلهء ميكال ميرفت ، مأمور كرده بودند ، تا ضمنا آنها را از محل جنگ دور نگهدارند ، ولى آنها ، بجاى اينكه فراريها را بمأمنى هدايت كنند ، به طرف يونانىها برده بكشتن ميدادند . بعد جسارت را به جائى رسانيدند ، كه خودشان اقدام بكشتن فرارىها كردند . چنين بود شورش دوّم ينيانها بر پارسىها » ( شورش اوّل ، چنان كه بالاتر ذكر شده ، در زمان داريوش اوّل روى داد و خاموش شد . م . ) .\r\nاز ميان يونانيها در اين جنگ آتنىها از حيث رشادت معروف شدند . يونانيها پس از غلبه غنائم را در ساحل دريا جمع كردند و در ميان غنائم نقرهء زياد يافتند .\r\nبعد كشتيها و سنگرهاى ايرانى را بسوختند و بادبانهاى سفاين خود را كشيده به طرف سامس روانه گشتند . در آن‌جا مجلس مشورتى آراسته اين مسئله را مورد شور قرار دادند ، كه آيا بهتر نيست تمام ولايت ينيان را بپارسىها واگذارند ، ولى اهالى آن را كوچ داده بمملكت ديگر برند و بعد اين مطلب طرح شد ، كه در كدام قسمت يونان ميتوان آنها را جا داد . جهت شور مزبور از اين‌جا بود ، كه يونانيها حس ميكردند ، هميشه نخواهند توانست ولايت ينيان را از پارسىها حفظ كنند ، و اگر حمايت نكنند ، ينيان ، از اينكه به طرف يونانيها رفته‌اند ، پشيمان خواهند شد . متنفذين پلوپونس به اين عقيده بودند ، كه بايد مللي را ، كه طرفدار پارس بودند ، از يونان بيرون كرد و بجاى آنها ينيان آسياى صغير را نشانيد . آتنىها\r\n\r\n\r\n","description":"","footnote":"\r\n( 1 ) -  Perilas . \r\n","page_name":" 868 ","page_number":894},
  {"content":"\r\n\r\nاز كوچانيدن ينيان بيونان خوشنود نبودند و بنابراين به پلوپونسىها گفتند : شما حق نداريد ، در مستعمرات ما دخالت كنيد ( مستعمرات ما ، يعنى جاهائى كه بدست مهاجرين آتنى آباد شده ، نه اينكه تابع آتن بوده باشد ، چه ميدانيم كه كليهء مستعمرات يونانى در آسياى صغير تابع پارس بود م . ) .\r\nبالاخره ، چون پلوپونسىها ديدند ، كه آتنيها مخالفت ميكنند ، با آنها همراه شدند و يونانىها اهالى جزيرهء سامس و خيوس و لس‌بس و ساير جزائر را ، كه با يونانيها مساعدت كرده بودند ، در اتحاد خود پذيرفتند ، ولى قبلا از آنها بقيد قسم قول گرفتند ، كه هيچگاه بر ضدّ اين اتحاد اقدامى نكنند . پس از آن يونانيها به طرف هلّس‌پونت حركت كردند ، با اين نيت كه پل آن را خراب كنند ، چه تصوّر ميكردند ، كه پل مزبور تا اين زمان باقى است .\r\nدر اين وقت كه يونانيها به طرف هلّس‌پونت ميرفتند ، بقية السيف قشون پارس ، كه در قلهء ميكال مأمنى يافته بود ، به طرف سارد روانه شد و ماسيس‌تس « 1 » پسر داريوش ، كه شاهد شكست قشون پارس بود ، در راه آرتااين‌تس سردار پارسى را مورد خطاب و عتاب قرار داده و بسيار او را توبيخ كرده چنين گفت : « تو ، با وجود اينكه سردار بودى ، خود را ترسوتر از زن نشان دادى و از اين جهت مستوجب همه نوع مجازاتى ، زيرا تو زيانى بزرگ بخانوادهء سلطنت رسانيده‌اى » . هرودوت گويد ، در پارس بزرگترين توهينى ، كه به كسى ميتوان كرد ، اين است ، كه آنكسرا ترسوتر از زن بدانند . از اين جهت آرتااين‌تس در خشم شده قمهء خود را از غلاف كشيد ، تا برادر شاه را بكشد ، ولى در اين حال كس‌ناگراس « 2 » نامى از اهالى هاليكارناس ، كه پشت‌سر او بود ، آرتااين‌تس را بلند كرده به زمين زد و بعد قراولان در رسيدند . وقتى كه خشيارشا از اين واقعه مطلع شد ، يونانى مذكور را بسيار نواخت و ، بپاداش اينكه برادرش را نجات داده بود ، حكومت ولايت كيليكيّه را به او اعطا كرد .\r\n( كتاب 9 ، بند 107 )\r\n\r\n\r\n","description":"","footnote":"\r\n( 1 ) -  Masistes . \r\n( 2 ) -  Xenagoras . \r\n","page_name":" 869 ","page_number":895},
  {"content":"\r\n\r\nجدال ميكال اهميت داشت ، زيرا بر اثر آن جزائر سامس و لس‌بس و خيوس از اطاعت پارس خارج شدند و بعد روح ياغىگرى به تمام ينيانها سرايت كرد و حكومت پارس در مستعمرات يونانى ( در آسياى صغير ) و درياى ازه ( بحر الجزائر ) متزلزل گرديد . اين احوال ، چنان كه بيايد ، چندى دوام داشت ، تا آنكه بواسطه نفاق داخلى يونانيان مجددا دولت ايران حكومت خود را در اين صفحات استوار كرد . شرح اين وقايع مربوط به زمان شاهان ديگر هخامنشى است .\r\n\r\nسس‌تس ( 479 ق . م ) « 1 »\r\nيونانيها به طرف هلّس‌پونت راندند و ، وقتى كه به آبيدوس رسيدند ، ديدند كه پل خراب شده و مقصود آنها حاصل گشته . اين بود ، كه ل‌اتىخيد و پلوپونسىها تصميم كردند بيونان برگردند ولى آتنىها با سردار خود كسان‌تيپ ماندند ، با اين نيّت ، كه به خرسونس حمله برند . بنابراين به آبيدوس درآمده سس‌تس را ، كه در طرف آسيائى بوغاز هلّس‌پونت واقع بود ، محاصره كردند . چون اين شهر محكم‌ترين شهرهاى اين صفحات بود ، اهالى شهرهاى نزديك هم ، همين كه از آمدن يونانيها به هلّس‌پونت مطلع گشتند ، در سس‌تس جمع شدند . سكنهء اين شهر قوم االيان وعده‌اى از پارسيها و متحدين آنها بودند . حاكم اين شهر يك نفر پارسى ارتاايك‌تس « 2 » نام بود . هرودوت او را سبع و بىدين خوانده ميگويد ، او خشيارشا را در اشتباه انداخته چنين وانمود ، كه يكنفر يونانى پروت‌سيلاس « 3 » نام با اسلحه به خاك شاه تجاوز كرده و ، بر اثر سخنان غلط اين حاكم ، شاه خانه و اثاثيه و دارائى او را به حاكم سس‌تس بخشيد ، زيرا پارسيها عقيده دارند ، كه تمام آسيا از آن شاه و جانشينان او است و اگر كسى تجاوز بآسيا كند ، بر ضد آنها اقدام كرده ( كتاب نهم ، بند 116 ) ارتاايك‌تس تمام دارائى منقول پروت‌سيلاس را ازال‌انت « 4 » به سس‌تس برد و ، چون هيچ منتظر نبود ، كه يونانيها به اين شهر حمله كنند ، بتداركات دفاع نپرداخت ، ولى در اين احوال يونانيها بغتة به او حمله كردند .\r\nبعد پائيز در رسيد و يونانيها بگرفتن شهر موفق نشدند و بر اثر طول محاصره و مقاومت\r\n\r\n\r\n","description":"","footnote":"\r\n( 1 ) - بعضى 478 ق . م نوشته‌اند .\r\n( 2 ) -  Artayctes . \r\n( 3 ) -  Protesilas . \r\n( 4 ) -  Eleonte . \r\n","page_name":" 870 ","page_number":896},
  {"content":"\r\n\r\nشهر خسته شده از سرداران خود خواستند ، كه آنها را باوطانشان مراجعت دهند . سرداران گفتند ، كه تا شهر را نگيرند ، چنين كارى نكنند ، مگر اينكه مردم آتن آنها را بطلبند .\r\nاز محاصرهء طولانى آذوقهء شهر تمام شد و محصورين شروع به خوردن چرمهاى بستر هاشان كردند و ، وقتى كه اين چرمها هم تمام شد ، ارتاايك‌تس و ابازوس « 1 » رئيس قشون با پارسيها از پشت شهر ، از جائى كه دشمن اشغال نكرده بود ، شبانه فرار كردند و روز ديگر اهالى خرسونس با علاماتى به يونانيها اطلاع دادند ، كه پارسيها رفته‌اند و دروازه‌ها را به روى يونانيها گشودند . رئيس قشون به تراكيّه رفت و او را تراكىها گرفته براى خدايشان قربان كردند ( اسم اين رب النوع معلوم نيست چه بوده ، ولى از قراين چنين به نظر ميآيد ، كه او را رب النوع جنگ ميدانستند ، زيرا بعض مردمان وحشى ديگر هم يك قسمت از اسرا را براى رب النوع جنگ قربان ميكردند ) ارتاايك‌تس باكسان خود در نزديكى اگس‌پوتامس « 2 » بدست دشمن افتاد و بيشتر كسان او در موقع دفاع كشته شدند ، ولى ( 41 ) - كاشى لعاب‌دار ( موزهء لوور نقّاشى سن‌الم‌گوتيه )\r\n\r\n\r\n","description":"","footnote":"\r\n( 1 ) -  Oebasus . \r\n( 2 ) -  Aegos Potamos . \r\n","page_name":" 871 ","page_number":897},
  {"content":"\r\n\r\nارتاايك‌تس و پسر او را يونانيها به سس‌تس بردند و در آنجا پدر را مصلوب و پسر را سنگ‌سار كردند . هرودوت گويد : پدر را در جائى ، كه خشيارشا پل داردانل را بنا كرده بود ، كشتند يونانيها پس از آن با غنائم زياد بيونان مراجعت كردند و در اين سال ديگر اتفاقى روى نداد ( 478 ق . م ) .\r\nبا تسخير سس‌تس‌نه كتاب هرودوت خاتمه يافته و مورّخ مذكور به آخر كتاب خود اين چند جمله معترضه را افزوده اين ارتاايك‌تس ، كه مصلوب شد نوهء آرتم‌بارس « 1 » بود و او نطقى براى پارسيها كرد ، كه مضمون آن را به كوروش رسانيدند و چنين است : « چون خداى بزرگ قدرت بپارسىها بخشيد و ، پس از اينكه آستياگس را از تخت به زير آورد ، تو را ( يعنى كوروش را ) بر ديگران ترجيح داد ، لازم است ، مملكت كوچك و كوهستانى خود را ترك كرده در مملكت بهترى سكنى گزينيم . در همسايكى ما ممالكى هست و دور تر ممالكى ديگر . از ميان آنها مملكتى را انتخاب كنيم و در آنجا برقرار شويم ، تا نامىتر و غنىتر باشيم .\r\nاين كار در خور ملّتى است ، كه حكومت ملل را بدست گرفته . اگر اين كار را اكنون ، كه برترى به اين همه مردم و بر تمام آسيا داريم نكنيم ، ديگر كى چنين موقع مناسبى بدست ما خواهد افتاد ؟ » كوروش را اين سخنان خوش نيامد . اما بعد تقاضاى پارسيها را اجابت كرده به آنها گفت : « حالا كه ميخواهيد چنين كنيد ، آماده باشيد بندگان مردمانى شويد ، كه بر آنها حكومت ميكنيد ، زيرا ممالك خوب مردمانى مىپرورد ، كه سست و زن‌صفت‌اند و زمين‌هائى ، كه بهترين حاصل را ميدهد ، مردمان جنگى تربيت نمىكند . پارسيها تصديق كردند ، كه عقيدهء كوروش صحيح است و ترجيح دادند در مملكت كوچك خود ، كه با دولت بزرگ مناسبت نداشت ، مانده آقا باشند ، تا اينكه بممالك حاصل‌خيز رفته و برده گردند » ( كتاب نهم ، بند 132 ) .\r\n\r\nاداء وظيفه نسبت بنام هرودوت\r\nتا اينجا منبع اطّلاعات ما راجع بايران قديم اساسا كتابهاى 9 گانهء هرودوت\r\n\r\n\r\n","description":"","footnote":"\r\n( 1 ) -  Artembares . \r\n","page_name":" 872 ","page_number":898},
  {"content":"\r\n\r\nبود و گفته‌هاى مورّخين ديگر عهد قديم را با نوشته‌هاى او مىسنجيديم و ، اگر كمابيش تفاوتهائى ديده مىشد ، ذكر ميكرديم . جهت اتخاذ اين اسلوب براى خواننده روشن است : اوّلا زمان حيات هرودوت از زمان زندگانى مورّخين ديگر عهد قديم ، كه كتبشان بما رسيده ، به زمان وقايعى كه ذكر شد ، نزديكتر است و ديگر اين‌كه ديگران با اين تفصيل وقايع را ضبط نكرده‌اند و اگر هم چيزهائى نوشته‌اند ، بجز يكى دو نفر ، كه اسمشان در جاى خود ذكر شده ، كتب هرودوت را ديده و از آن استفاده كرده‌اند . امّا از اين ببعد ، چون نوشته‌هاى هرودوت در اينجا خاتمه مىيابد ، منبع اطّلاعات ما راجع بوقايع ايران قديم اساسا نوشته‌هاى مورّخين ديگر عهد قديم خواهد بود . در اين موقع كه از كتاب‌هاى هرودوت فراغت حاصل مىشود ، حسّ حق‌گذارى ما را بر آن مىدارد ، كه كلمه‌اى چند مبنىبر قدردانى از كتب او بگوئيم . مضامين كتب 9 گانهء او ، بقدريكه راجع بايران قديم بود ، باستثناى يكى دو فقره ، كه بمناسبت مطلب پائين‌تر خواهد آمد ، تماما ذكر شد . اين نوشته‌ها ، چنان كه در جاى خود گفته شده ، در جاهائى حاوى افسانه‌هائى است ، كه هرودوت شنيده و ضبط كرده ، جاهائى هم اغراق‌آميز است يا حكايت از حسّيّات ملى و مذهبى مورّخ مذكور مىكند و ديده مىشود ، كه قلم هرودوت تابع حسّيّات او شده ، ولى ، باوجوداين نكات ، نمىتوان از روى انصاف به اين عقيده بود ، كه روى همرفته كارى را ، كه او به عهده گرفته ، براى محيط و زمان خود خوب انجام نداده ، زيرا در جاهاى زياد بىغرضانه وقايع را روشن كرده و ديده مىشود ، كه علاقه‌مندى هم بحقيقت‌گوئى داشته ، مثلا وقتى كه نوشته‌هاى او را با نوشته‌هاى كتزياس ، كه مىخواسته با هرودوت رقابت كند و مستقلا تاريخ ايران قديم را بنويسد ، مقايسه مىكنيم ، مىبينيم ، چه تفاوتهاى بيّن بين نوشته‌هاى آنها است : گفته‌هاى هرودوت طبيعىتر است و بحقيقت نزديكتر و بعلاوه در موارد زياد كتيبه‌هاى داريوش نوشته‌هاى او را تأييد مىكند . اسامى ايرانى نيز كمتر تصحيف شده و اين‌قدر تصحيف هم در بعض موارد از مآخذ بابلى\r\n\r\n","description":"","footnote":"","page_name":" 873 ","page_number":899},
  {"content":"\r\n\r\nيا مصرى و غيره است ، زيرا هرودوت تاريخ ايران را در خارج ايران نوشته .\r\nبراى مثل يك مورد را ذكر مىكنيم : اسم يكى از همدستان داريوش در واقعهء بردياى دروغى بغابوخش است و هرودوت اين اسم را مگابوزس « 1 » نوشته ، زيرا بابلىها مگابوديسو مىگفتند ( نسخهء بابلى كتيبهء بيستون ) « 2 » و مگابوز هرودوت باملاء بابلى نزديكتر است تا باملاء پارسى . اما اسامى كه كتزياس ذكر مىكند ، غالبا موافق حقيقت نيست يا خيلى تصحيف شده و در مواردى هم اسم پدر را بجاى اسم پسر ذكر كرده . بعلاوه بايد بخاطر آورد ، كه راجع ببعض جاهاى كتابهاى خود ، هرودوت بعد از روايتى گويد : « من مجبورم ، آنچه را كه شنيده‌ام ذكر كنم ، ولى مجبور نيستم . تمامى اين چيزها را باور داشته باشم و مايلم ، كه اين تذكر را شامل كليهء كتاب‌هاى من بدانند » ( كتاب 7 ، بند 152 ) . بالحاصل پس از مطالعه در كتابهاى هرودوت داراى اين عقيده ميشويم ، كه كتب مذكوره براى تاريخ عهد قديم و ، مخصوصا ايران باستان ، حقيقة ذىقيمت و گران‌بها است . حتى بايد گفت ، كه از داستانها و افسانه‌هائى هم كه ذكر كرده ، ميتوان استنباطهائى كرد و چنين استنباطها نيز مفيد است . بنابراين ، اگر مورّخ مذكور اين كتابها را ننوشته بود ، با صرف‌نظر از اينكه ايرانيهاى قديم سالنامه‌ها يا مجلداتى داشته‌اند و در ازمنهء بعد از ميان رفته يا اصلا نداشته‌اند ، اطّلاعات ما بر وقايع سلطنت شاهان دورهء ماد و چهار شاه نامى دورهء اوّل پارسى چه مىبود و از كتب ديگران راجع بازمنهء مذكور آيا صد يك اين اطّلاعات هم بدست ميآمد ؟ جواب منفى است ، زيرا اگر هست ازمنه يا دوره‌هائى از تاريخ ايران قديم ، كه چند مورّخ دارد .\r\nمورّخ دورهء مادى و دورهء اوّل پارسى تا آخر سلطنت خشيارشا با اين شرح و بسط منحصر است به هرودوت ، بخصوص كه كتب بعض مورّخين گم شده .\r\nبنابراين در اين موقع ، كه از كتاب‌هاى هرودوت فارغ ميشويم ، حس وظيفه شناسى ما را بر آن ميدارد ، كه در سهم خود اظهار قدردانى از زحمات او كنيم و نامش\r\n\r\n\r\n","description":"","footnote":"\r\n( 1 ) -  Megabuzos  ( اكنون مگابيز گويند ) .\r\n( 2 ) -  Tolman . Anc . Pers . lexic . and texts p . 713 . \r\n","page_name":" 874 ","page_number":900},
  {"content":"\r\n\r\nرا با ذكر خير بريم .\r\n\r\nقسمت يازدهم جنگ‌هاى ايران و يونان بروايت ديودور سىسىلى « 1 »\r\nمضامين نوشته‌هاى هرودوت چنان بود كه ذكر شد . از مورّخين ديگر يونانى ، كسى كه بعد از هرودوت بالنسبه به ديگران مشروح‌تر وقايع جنگهاى خشيارشا را نوشته و نوشته‌هاى او بما رسيده ، ديودور سىسىلى است ، ولى ، چون مورّخ مذكور غالبا از نوشته‌هاى مورّخين قبل مانند هرودوت و غيره استفاده و همان مطالب را تكرار كرده ، لازم نيست مضامين تمام نوشته‌هاى او را ذكر كنيم اما بعض جاهاى كتاب يازدهم او ، چون حاوى مطالبى است ، كه هرودوت ننوشته يا باجمال گذرانده ، مقتضى است ذكر شود و چنين است مطالب مذكوره :\r\nديودور گويد ( كتاب 11 ، بند 1 - 2 ) مردونيوس پارسى ، پسر خاله و داماد خشيارشا « 2 » از حيث رشادت و عقل در ميان هموطنان خود ممتاز بود . خشيارشا در تحت نفوذ او واقع و عازم شد يونانيها را نابود كند و با اين مقصود همراهى و مساعدت اهالى قرطاجنه را طلبيد . قرار شد ، كه خشيارشا بيونان قشون بكشد و اهالى قرطاجنه با يونانيهائى ، كه در ايطاليا و سىسيل سكنى دارند ، جنگ كنند .\r\nبرحسب معاهده اهالى قرطاجنه پول وافرى را ، كه جمع كرده بودند ، به مصرف گرفتن سپاه از ايطاليا ، لىگورى « 3 » ، گل « 4 » ، ايبرى « 5 » ، ليبيا و قرطاجنه رسانيده در مدت سه سال قوه‌اى تجهيز كردند ، كه عدّهء نفراتش به سيصد هزار و عدّهء سفاين آن به دويست ميرسيد ( در اينجا لازم است گفته شود ، كه بعض محققين داخل شدن قرطاجنه را بجنگ ايران و يونان نتيجهء قرارداد اتحادى ميدانند ، كه از زمان مطيع‌شدن فينيقىها يا پس از آن بين قرطاجنه و ايران وجود داشته ، اما در اين مورد ، كه\r\n\r\n\r\n","description":"","footnote":"\r\n( 1 ) -  Diador de Sicile . \r\n( 2 ) - مردونيه پسر گبرياس از خواهر داريوش بود و ( ارته‌زوستر ) دختر داريوش را بزنى داشت .\r\n( 3 ) -  Ligurie  ( ايالت شمالي ايطاليا در كنار خليج‌ژن ) .\r\n( 4 ) -  Gaule .  ( فرانسهء كنونى ) .\r\n( 5 ) -  Iberie  ( اسپانياى امروز ) .\r\n","page_name":" 875 ","page_number":901},
  {"content":"\r\n\r\nدربار ايران دخول قرطاجنه را بجنگ تقاضا كرده ، منافع دولت مزبوره هم بواسطه رقابت با يونانيهاى ايطاليا و سىسيل اين جنگ را اقتضا ميكرده . م . ) ، ولى تداركات خشيارشا مهمتر بود ، چه در مصر ، فينيقيه ، قبرس ، كيليكيّه « 1 » ، پام‌فيليّه ، پىسيدّيه ، ليكيّه ، كاريّه ، مىسيّه ، تروآد ، بىتىنيّه ، پنت و تمام شهرهاى هلّس‌پونت كشتيها براى اين سفر جنگى ميساختند . خشيارشا از تداركاتى ، كه داريوش قبل از فوتش كرده بود ، نيز استفاده كرد . . . . « 2 » وقتى كه كشتيها حاضر شد بامير البحرها دستور داد در سيم « 3 » و در فوسه جمع شوند . . . . . . . . .\r\n\r\nبند سوّم\r\n« خوبست اسامى اقوام يونانى را ، كه طرفدار پارسيها گرديدند ذكر كنم ، تا نام آنان مطعون و اين ننگ باعث عبرت اشخاصى گردد ، كه بخواهند آزادى عموم را سلب كنند » ( اسامى اقوام يونانى و اظهارات اهالى آرگس همان است ، كه هرودوت ذكر كرده ) . . . . . . عدّه سپاهيان خشيارشا را ديودور چنين نوشته :\r\n« عدّهء سپاهيان برّى بيش از هشتصد هزار بود . بحرّيه مركب بود از 1200 كشتى دراز و از جمله 320 كشتى يونانى با سپاهيان يونانى تدارك شده بود . باقى كشتيها را مردمان غير يونانى از اين قرار تهيه كرده بودند . مصريها 200 فروند ، فينيقيها 300 ، كيليكىها 80 ، پام‌فيلىها 40 ، قبرسىها 150 ، دريان 40 ، ينيان با اهالى خيوس و سامس 150 ، االيان با اهالى لس‌بس و ته‌نه‌ديان 40 ، اهالى هلّس‌پونت و پونت 80 ، اهالى جزايرى ، كه مطيع شاه بودند 50 . اين بود عدهء كشتيهاى ترىرم و بعلاوهء اين كشتيها 850 كشتى براى حمل و نقل اسبها و سه هزار قايق نيز موجود بود » .\r\nدر جاى ديگر ( بند پنجم ) ديودور گويد « عدهء متحدين يونانى خشيارشا ، كه در قشون او داخل شدند 200 هزار نفر بود و بنابراين ، عدهء سپاهيان برّى او به\r\n\r\n\r\n","description":"","footnote":"\r\n( 1 ) - كيليكيّه و غيره تا شهرهاى هلّس‌پونت قسمتهاى آسياى صغير و در كنار درياها واقع بودند . بالاتر ذكرى از اين قسمت‌ها شده ( بنقشهء آسياى صغير رجوع شود ) .\r\n( 2 ) - جاهائى از نوشته‌هاى ديودور ، كه اطّلاعاتى بيش از آنچه هرودوت ذكر كرده ، نميدهد ، درج نميشود ، زيرا مكرّرات است .\r\n( 3 ) -  Cyme . \r\n","page_name":" 876 ","page_number":902},
  {"content":"\r\n\r\nيك ميليون نفر ميرسيد و بهمين‌قدر هم عدهء سپاهيان بحرى و خدمهء حمل آذوقه و غيره را بايد به حساب آورد » معلوم است ، كه اين عده هم اغراق است : سه هزار قايق براى حمل و نقل آذوقه به كار ميرفته و در اين صورت يك ميليون سپاهى را ممكن نبود با 1200 كشتى آنروزى حمل كنند ، زيرا بقول هرودوت ، ظرفيّت هر كشتى سه طبقه ، يعنى ترىرم جنگى ، دويست نفر بود . باوجوداين ، اغراق‌گوئى ديودور راجع بكل سپاه خشيارشا كم‌تر است ، زيرا ارقام هرودوت را كه پنج ميليون است ، تا دو ميليون تنزل داده .\r\n\r\nبند پنجم\r\nخشيارشا قبل از جنگ ترموپيل به يونانيها تكليف كرد اسلحهء خود را زمين گذارده متحد ايران شوند و در ازاى آن آزاد خواهند بود ، كه بخانه‌هاى خود برگشته با خاطرى آسوده زندگانى كنند و زمين‌هاى زياد هم به آنها داده خواهد شد . لئونيداس جواب داد ، اگر بايد متحدين شاه شويم بهتر است ، كه مسلّح باشيم و هرگاه بايد جنگ كنيم ، با اسلحه بهتر ميتوان آزادى را حفظ كرد . زمين هم خوب است ، در صورتى كه آن را با شجاعت تحصيل كنيم . پس از اين جواب خشيارشا عازم جنگ گرديد . اوّل ماديها بجنگ رفتند و بعد به ترتيب كيّسىها ، سكاها و جاويدانهاى پارسى . باقى كيفيات تقريبا همان است ، كه هرودوت نوشته ، ولى اپيالت « 1 » نام يونانى ، كه كوره راهى را بقشون خشيارشا نشان داد ، بروايت ديودور از اهل تراخينى « 2 » بود ، نه مليانى « 3 » و ديگر آنكه لئونيداس ، چون ديد قشون شاه پشت‌سر او را گرفته با پانصد نفر اسپارتى و ساير يونانيها شبانه از جان گذشته باردوى خشيارشا حمله كرد . در تاريكى شب بسيارى از يونانيها رفقاى خود را كشتند و همين اشتباه در قشون پارس نيز روى داد . در طليعهء صبح ، چون پارسيها عدّهء قليل يونانيها را ديدند ، از هر طرف آنها را احاطه و نابود كردند . ديودور در اينجا شجاعت لئونيداس و يونانيها را مىستايد . وقايع ديگر جنگ را مورّخ مذكور تقريبا مانند هرودوت ذكر كرده ( بند 12 - 19 ) و عرض تنگ كرنت را او چهل استاد نوشته\r\n\r\n\r\n","description":"","footnote":"\r\n( 1 ) -  Epialte . \r\n( 2 ) -  Trachinie . \r\n( 3 ) -  Melien . \r\n","page_name":" 877 ","page_number":903},
  {"content":"\r\n\r\n( تقريبا هفت هزار و چهار صد مطر ) ، ولى احوال فلاكت‌بار يونانيها را پس از جنگ ترموپيل و جنگ دريائى آرتميزيوم و فرار كشتيهاى يونانى به سالامين و داخل شدن خشيارشا به آتّيك روشن‌تر شرح داده و گفته ، : وحشت و اضطراب و تشتّت آراء بين يونانيها در سالامين بقدرى بود ، كه بسخنان اورىبياد سردار قشون يونان گوش نميدادند و لاسدمونيها مقصودى جز مراجعت باوطان خود نداشتند .\r\nدر اين حال تميستوكل حيله‌اى به كار برد و ايرانيها را بجنگ دريائى در جاى تنگ سالامين كشانيد و بعد از ذكر شرح كيفيات جنگ گويد ، كه تميستوكل باعث اين فتح شد .\r\n\r\nجنگ قرطاجنه با جبّار سىسيل\r\nديودور گويد ( كتاب 11 ، بند 20 - 27 ) : قرطاجنه سردار نامى خود آميلكار « 1 » را بفرماندهى معين كرد و او با سپاه برّى و بحرى نيرومند عازم سىسيل گرديد . سپاه برّى او مركب از 300000 نفر و قوّهء بحرى عبارت از 2000 كشتى دراز بود . 3000 كشتى هم براى حمل آذوقه تدارك كرده بودند . در موقع عبور از درياى مغرب ( مدىترانه ) ، يا چنان كه ديودور گويد ، درياى ( ليبيا ) طوفان آسيب زياد بكشتيهاى حمل آذوقه رسانيد و در نتيجه اسبها و ارّابه‌هائى از دست رفتند . در بندر پانورم « 2 » او سه روز براى تعميرات توقف كرده بعد عازم هىمر « 3 » شد . در نزديكى اين شهر دو اردو زد ، كشتيهاى دراز را بساحل كشيده دور آن خندقى كند و حصارى از چوب بساخت .\r\nبعد استحكاماتى براى اردوى سپاه برّى بساخت و آذوقه را بساحل برده كشتيها را بجزيرهء ساردين فرستاد ، تا باز آذوقه حمل كنند . پس از اين كارها او حمله به شهر هىمر كرده اهالى را ، كه براى جنگ بيرون آمده بودند ، شكست داد .\r\nدر اين موقع وحشت و اضطرابى در درون شهر ايجاد شد . ترون « 4 » ، كه در اين‌جا حكومت داشت و رئيس ساخلو اين‌جا بود ، رسولى به سيراكوز نزد گلن جبار سىسيل فرستاد ، كه بىدرنگ بكمك او بيايد . بمجرّد وصول اين خبر او با پنجاه\r\n\r\n\r\n","description":"","footnote":"\r\n( 1 ) -  Amilcar . \r\n( 2 ) -  Panorme . \r\n( 3 ) -  Himere . \r\n( 4 ) -  Theron . \r\n","page_name":" 878 ","page_number":904},
  {"content":"\r\n\r\nهزار نفر پياده و بيش از پنجهزار سوار به يارى شهر مزبور شتافت و در موقع مناسبى اردو زده استحكاماتى از چوب بساخت . بعد سواره نظام خود را مأمور كرد بسپاهيان قرطاجنه ، كه در حول و حوش براى تحصيل آذوقه متفرّق بودند ، حمله كند و آنها ده هزار نفر اسير گرفته به هىمر آوردند . بر اثر اين اقدام اهالى شهر جرئت يافتند و بامر گلن دروازه‌هاى شهر را ، كه سابقا با ديوارى مسدود كرده بودند ، گشودند . بعد او خواست ، كه بىجنگ بر دشمن غلبه كند و نقشهء سوزانيدن كشتيهاى قرطاجنه را ريخت . توضيح آنكه آميلكار سردار قرطاجنه كمكى از قوم سه‌لىنون‌تن « 1 » خواسته بود و آنها جواب داده بودند ، كه در فلان روز خواهند آمد . بنابراين گلن ، كه از اين جواب مسبوق بود ، قسمتى از سواره نظام خود را مأمور كرد در طليعهء صبح روز معهود باردوى بحرى آميلكار نزديك شده بگويند ، اينك ما بكمك آمده‌ايم و بعد ، كه داخل اردوگاه شدند ، آميلكار را بكشند و كشتىها را آتش زنند . آنها چنين كردند و ، در موقعى كه آميلكار مشغول مراسم قربانى بود ، او را كشتند و با علامتى ، كه معهود بود ، گلن را از واقعه آگاه كردند . او با قشون خود باردوگاه شتافت و جنگى سخت درگرفت .\r\nدر ابتداء سپاه قرطاجنه پافشرد ، ولى بعد ، كه آتش گرفتن كشتيها را ديد ، متوحش شده فرار كرد و ، چون گلن امر كرده بود ، فرارىها را هم بكشند و به كسى امان ندهند ، بقول ديودور ، 150 هزار نفر از سپاه قرطاجنه كشته شدند و بقيه پناه به جائى بردند ، كه آب نداشت و بعد مجبور گشتند تسليم شوند . ديودور و مورّخين زيادى اين جنگ را با جنگ پلاته مقايسه كرده‌اند و گويند ، حيله‌اى كه گلن به كار برد و دشمن قوى خود را در يك روز نابود كرد ، مساوى است با حيله‌اى ، كه تميستوكل در جنگ سالامين كرد و قواى پارسى را در بوغاز تنگ سالامين بجنگ كشانيد . تفاوت در اين است ، كه خشيارشا با چندين هزار نفر از يونان رفت ، ولى يكنفر قرطاجنه‌اى نتوانست فرار كند ، تا خبر اين سانحه را بقرطاجنه ببرد تفاوت\r\n\r\n\r\n","description":"","footnote":"\r\n( 1 ) -  Selinontins . \r\n","page_name":" 879 ","page_number":905},
  {"content":"\r\n\r\n( 42 ) - شوش ، قطعه‌اى از زينت پلّه‌كان ( لوور ، نقّاشى سن‌الم‌گوتيه )\r\nديگر بين پوزانياس و تميستوكل از يكطرف و گلن از طرف ديگر است . از دو نفر اوّلى پوزانياس مورد سوءظن واقع شده بدست هموطنانش كشته شد ( شرح قضيّهء او پائين‌تر بيايد ) ، دوّمى را از تمام يونان راندند و او پناه ببدترين دشمن خود ، يعنى خشيارشا برد . ( پلوتارك گويد ، كه بدربار اردشير دراز دست رفت ، چنان‌كه بيايد . م . ) ، ولى گلن در سرير سلطنت ماند ، تا در سنّ پيرى درگذشت و بيادگار خدمتى ، كه به سىسيل كرده بود ، اقرباى او سه پشت بعد از او در اين‌جا سلطنت كردند . پس از شكست مزبور چند كشتى ، كه آميلكار بمأموريت فرستاده بود ، فرار كرده راه قرطاجنه را پيش گرفتند ، ولى در دريا دوچار طوفان شديد شدند و سپاهيان باستثناى چند نفر هلاك گشتند . اين چند نفر خود را بقرطاجنه رسانيده خبر اضمحلال تمام قشون را دادند و تمام اهالى غرق ماتم شدند . بعد دولت قرطاجنه ، براى جلوگيرى از حملهء گلن به افريقا ، داخل مذاكره شد و قرارداد\r\n\r\n","description":"","footnote":"","page_name":" 880 ","page_number":906},
  {"content":"\r\n\r\nصلح بدين شرط منعقد گرديد ، كه قرطاجنه دو هزار تالان نقره براى خسارت جنگ بپردازد « 1 » و دو معبد بنا كرده نسخ عهدنامه را در آنجاها حفظ كند . پلوتارك گويد ، كه گلن علاوه بر اين شرايط از قرطاجنه خواست ، قربانى انسان را براى رب النوع ساتورن موقوف بدارد ( در دفعهء اولى ، چنان كه بالاتر گذشت ، داريوش قربانى انسان را قدغن كرد . م . ) . ديودور نوشته ( كتاب 11 ، بند 26 ) : دولت قرطاجنه اين شرايط را پذيرفت و ، چون دامارت « 2 » زن گلن براى انعقاد عهدنامهء صلح وساطت و خيلى كوشش كرده بود ، دولت قرطاجنه تاجى از زر براى او فرستاد ، كه وزن آن صد تالان طلا بود « 3 » . بعد ، ملكه از طلاى اين تاج سكه‌هائى زد ، كه هريك ده در خم آتّيك قيمت داشت « 4 » . راجع بتاريخ اين جنگ ديودور گويد ، كه قبل از جنگ ترموپيل روى داد . بعد بقول مورّخ مذكور گلن ميخواست بكمك يونانىها ، كه با خشيارشا در جنگ بودند ، برود ، ولى در اين اوان خبر رسيد ، كه يونانىها در سالامين بهره‌مند گرديده‌اند ، پس از آن گلن فسخ عزيمت كرد .\r\nراجع بنوشته‌هاى ديودور در باب اين جنگ بايد گفت ، كه بعض جاهاى آن متضاد است ، مثلا در بند اوّل گويد ، كه پس از سه سال تدارك قرطاجنه دويست كشتى تهيه كرد و دربند 20 عدّهء كشتيهاى دراز را دو هزار و شمارهء كشتى حمل و نقل را سه هزار نوشته . ديگر اينكه ، اگر براى حمل آذوقه سيصد هزار نفر سپاهى سه هزار كشتى حمل و نقل لازم بود ، بس چگونه عدهء نفرات قشون خشيارشا را به دو ميليون رسانيده ، و حال آنكه عدهء قايقهاى سى پاروئى بحرّيهء ايران را هم سه هزار نوشته .\r\nاز اين قرار پس عدهء سپاهيان ايران هم از 300 هزار تجاوز نميكرده . شرح وقايع جنگ هم شبيه بداستان‌گوئى است : اگر آميلكار چنان سردار نامى بود ، كه ديودور گويد ، چگونه سواره نظام گلن را بىرسيدگى و تحقيق باردوى خود در طليعهء صبح راه داد ؟ چون حقيقت امر معلوم نيست بايد گفت ، كه كيفيّات واقعى را نميدانيم .\r\n\r\n\r\n","description":"","footnote":"\r\n( 1 ) - دو ميليون و دويست و بيست و شش هزار تومان تقريبا .\r\n( 2 ) -  Damarete . \r\n( 3 ) - يك ميليون صد و دوازده هزار تومان تقريبا\r\n( 4 ) - نه فرنگ و ده سانتيم طلا .\r\n","page_name":" 881 ","page_number":907},
  {"content":"\r\n\r\n\r\nقسمت دوازدهم نوشته‌هاى ژوستن راجع به اين جنگ‌ها\r\nمضامين نوشته‌هاى ژوستن بطور اجمال همان است ، كه از قول هرودوت ذكر شد ، ولى نويسندهء مذكور در تمجيد يونانىها و تكذيب ايرانيها چيزهائى گفته ، كه در نوشته‌هاى هرودوت و ديودور ديده نمىشود . تفاوت‌ها اين است ( كتاب 2 ، بند 10 - 14 ) :\r\n1 - لئونيداس ، چون ديد ، كه به زودى محاصره خواهد شد ، شبانه باردوى خشيارشا حمله برد ، با اين قصد كه يونانيها خودشان را بخيمهء شاه رسانيده او را بكشند . جنگ شبانه درگرفت و تا قسمتى از روز ديگر امتداد يافت . يونانىها كشتند و كشته شدند ، ولى بخيمهء شاه نرسيدند باوجوداين ژوستن ميگويد ، كه ، چون خشيارشا دو دفعه در خشگى شكست خورد ، بفكر جنگ دريائى افتاد و معلوم نيست ، كه اين شكست‌ها در كجا روى داده ، زيرا خود ژوستن در اين باب چيزى نگفته و از روايات هرودوت هم معلوم است ، كه ايرانيها تا جنگ سالامين همه‌جا بهره‌مند بودند .\r\n2 - جنگ سالامين بفتح قطعى منتهى نشده بود كه كشتيهاى ينيان ( يونانيهاى تبعهء ايران ) بنابر نوشته‌هاى تميستوكل از ميدان جنگ يك‌بيك خارج شدند و كشتيهاى ديگر هم به آنها تاسّى كرده راه فرار پيش گرفتند .\r\n3 - مردونيوس بقول ژوستن در پلاته كشته نشد ، او پس از زد و خورد فرار كرد .\r\n4 - خبر شكست پارسيها در پلاته در همان روز از يونان به آسيا رسيد و جنگ پلاته و جدال ميكال در يك روز واقع شد .\r\n5 - ژوستن عدّهء سپاهيان خشيارشا را در موقع قشون‌كشى بيونان يك ميليون قلمداد كرده و خشيارشا را بدتر از هرودوت توصيف كرده .\r\nچيزى كه مخصوصا جالب‌نظر مىباشد ، اين است : اغراق‌گوئى هرودوت در باب عدّهء نفرات لشكر خشيارشا در قرون بعد جلب توجه كرده و از ارقام مورّخ\r\n\r\n","description":"","footnote":"","page_name":" 882 ","page_number":908},
  {"content":"\r\n\r\nمذكور همواره كاسته‌اند ، چنان كه چهار قرن و نيم بعد از هرودوت پنج ميليون دو ميليون شده و تقريبا دو قرن بعد تربيك ميليون رسيده .\r\n\r\nقسمت سيزدهم جهات عدم بهره‌مندى ايرانيان موافق روايات يونانى\r\n\r\nجهات عدم بهره‌مندى ايرانيها\r\nاولا بايد تكرار كرد ، كه منابعى براى دانستن وقايع جنگ هاى ايران و يونان جز نوشته‌هاى مورّخين يونانى در دست نيست و به اين مسئله هم ، كه اصلا منابعى نبوده يا بوده و در قرون بعد از ميان رفته با مداركى ، كه اكنون در دست است ، نميتوان يك جواب قطعى داد . بنابراين آنچه در باب اين جنگها گفته يا نوشته‌اند مبنى بر نوشته‌هاى يونانى است . از مورّخين يونانى هم كسى ، كه زمان حياتش به زمان وقايع مزبوره نسبتا خيلى نزديك بوده و مشروحا وقايع اين جنگ‌ها را نوشته هرودوت است . ديگران باختصار كوشيده‌اند و آنچه را هم كه نوشته‌اند ، تقريبا با مستثنيات كمى ، در همان زمينهء نوشته‌هاى هرودوت مىباشد . وقتى كه از بعض جاهاى كتاب مورّخ مذكور ، كه ناشى از حسّيّات مذهبى و تعصّب ملى او است ، صرف‌نظر كنيم و نيز داستانها و افسانه‌هائيرا كه ضبط كرده و خودش اقرار مىكند كه « مجبور نيست آنچه را ، كه شنيده و نوشته باور داشته باشد » ، بكنار نهيم و خطوط رئيسهء حكايات او را باهم بسنجيم به اين نتيجه ميرسيم ، كه ايرانيها پس از عبور از هلّس - پونت ( داردانل ) تا جنگ دريائى سالامين ، با وجود بادهاى نامساعد دريا ، از هر حيث در يونان برترى داشتند و قشون ايران موفق شد قسمتهاى شمالى و وسطاى يونان يعنى تسّالى ، تب ، ب‌اسى و شبه جزيرهء آتّيك و بعض ولايات ديگر را ، كه در جاى خود ذكر شده ، تسخير كند . خلاصه آنكه لشكر ايران از تنگ ترموپيل گذشت و آتن را تصرف كرد . پس از اين كارها نوبت پلوپونس رسيد . لاسدمونيها بدست و پا افتادند و تمام خيالشان اين بود ، كه آتنىها را رها كرده به پلوپونس براى دفاع مملكت خود بشتابند . آتنىها ، برعكس ، چون وطنشان را از دست داده\r\n\r\n","description":"","footnote":"","page_name":" 883 ","page_number":909},
  {"content":"\r\n\r\nبودند ، يگانه اميدشان ببحرّيهء يونان بود و نيز بكمك لاسدمونيها و يونانيهاى ديگر ، كه در سالامين اقامت گزيده يا بدان جا آمده بودند . اختلاف‌نظر بين آتنيها و لاسدمونيها با وجود مساعى آتنىها نزديك بود بىنتيجه بماند ، يعنى لاسدمونيها بوطنشان برگردند و با حركت آنها ساير يونانيها هم با كشتيهاى خودشان متفرق شوند ، ولى در اين موقع باريك تميستوكل حيله‌اى به كار برد و ايرانيها را بجنگ دريائى در سالامين كشانيد . وقايع بعد نشان داد ، كه حسابهاى تميستوكل صحيح بوده ، چه اگر اين جنگ دريائى در درياى باز ميشد ، يقينا بحرّيهء ايران فاتح بيرون ميآمد ، زيرا سفاين ايرانى ، بواسطه سرعت سير و فزونى عدّه ، از جناحين بحرّيهء يونان دور زده عقب سر آن را ميگرفتند و در اين حال بحرّيهء يونان محاصره ميشد . اين نكته را آتنىهاى دريانورد خوب دريافته بودند ، كه در معبر تنگى مانند سالامين جمع شده از آنجا حركت نكردند و ايرانيها را در همين‌جا بجنگ كشيدند . در نتيجه بحريهء ايران تمام مزايائى را ، كه از كثرت و تندروى سفاين خود داشت ، فاقد شد و نتوانست تمام قوهء خود را به كار برد . اينكه سهل است بزرگى كشتيها و كثرت عدّه آن باعث ضعف بحرّيه گرديد و ، چنان كه پلوتارك گويد ، حتى نتوانست صف خود را بيارايد . گذشته از اين نكته ، بواسطه تنگى جا سفاين ايران به يكديگر برمىخوردند و يك كشتى بكشتى ديگر مىجست . علاوه بر آن تندبادى برخاست و جبههء كشتىها را برگردانيد اين حادثه باعث شد ، كه يونانيها از پهلوها حمله كردند و در نتيجه بقدرى تلفات بر آن وارد شد ، كه روز ديگر نتوانست جنگ را از نو شروع كند . اين عدم بهره‌مندى را بچه ميتوان حمل كرد ؟ به هيچ چيز جز غرور ، كه از عظمت قواى بحرى و برّى ايران براى خشيارشا و سرداران او حاصل شده بود . فىالواقع ، اگر مغرور نبودند ، ميبايست بدى موقع را درنظر گيرند يا بواسطه طلاى وافرى ، كه داشتند ( طلاى ايران در يونان در هر زمان ، حتى در موقع آمدن اسكندر بايران ، اثرات حيرت‌آور داشت ) از اردوى مخالف خبرهاى صحيح داشته باشند و ، اگر ميدانستند ، يقينا فريب\r\n\r\n","description":"","footnote":"","page_name":" 884 ","page_number":910},
  {"content":"\r\n\r\nتميستوكل را نخورده در جائى مانند سالامين بجدال دريائى مبادرت نميكردند .\r\nدر اين صورت قواى يونانى خود به خود متفرق ميشد و بعد قواى برّى و بحرى ايران به پلوپونس حمله ميكرد و ، چون ديوار برزخ كرنت در آنزمان هنوز ساخته نشده بود و معبر كرنت بمراتب از معبر ترموپيل عريض‌تر است ، مزاياى قشون ايران و بحرّيهء قوى نتيجهء خود را ميداد ، يعنى بحرّيهء ايران يك بيك شهرهاى پلوپونس را تسخير ميكرد . قواى برّى هم از جناحين قشون پلوپونسى گذشته وارد آن شبه جزيره ميشد و بالنتيجه تمام شبه جزيرهء پلوپونس هم مطيع مىگشت و جنگهاى ايران و يونان براى اين زمان با بهره‌مندى خاتمه مييافت . مىگوئيم با بهره‌مندى خاتمه مىيافت ، زيرا بيشتر اهالى پلوپونس از اسپارتىها راضى نبودند :\r\nاولا اهالى آرگس علىرغم اسپارتيها دلشان با ايران بود ، ثانيا مردم ايلوت ، كه از تسلط يونانىها و رفتار آنان بيزار و متنفر بودند ، همين كه كشتىهاى ايران بسواحل لاسدمون نزديك ميشد و عملياتى ميكرد ، بر ضد اسپارتيها قيام ميكردند .\r\nبنابر آنچه گفته شد خبط بزرگ ايرانيان در اين جنگها جنگ دريائى در بوغاز سالامين بود ، كه فتوحات قبل را عقيم گذاشت و باعث ضعف بحريهء ايران گرديد .\r\nخبط دوّم ، كه از حيث اثرات كمتر از خبط اوّلى نيست ، واهمهء خشيارشا و عجله او در مراجعت بآسيا است . راست است ، كه پس از جنگ سالامين برترى ايران در درياها متزلزل شد ولى بحريه ايران وجود داشت و دو ثلث بحريّه يونان هم معدوم شده بود و ديگر اينكه برترى قواى ايران در خشكى كماكان منازعى نداشت و خشيارشا ميبايست بپر كردن جاهاى تلفات سفاين خود پرداخته در همانحال آنقسمت قشون خود را ، كه بيمصرف بود بآسيا مراجعت دهد و با قشون زبده حمله به تنگ كرنت كند . با مراجعت افراد بىمصرف ، كه به هزاران نفر ميرسيده ، مسئلهء آذوقه حل مىشد و تزلزل برترى ايران در درياها آنقدر در سپاه برّى مؤثر نميگرديد . امّا نگرانى خشيارشا از خراب شدن پل هلّس‌پونت مورد نداشت ، زيرا ، چنان كه اورىبياد خوب مسئله را شكافت ،\r\n\r\n","description":"","footnote":"","page_name":" 885 ","page_number":911},
  {"content":"\r\n\r\nبراى يونانيها فايده‌اى از ماندن خشيارشا با قشونى عظيم در يونان نبود . بارى خشيارشا رفت و اتمام جنگ را به مردونيه محوّل كرد . اين سردار ، چنان‌كه از نوشته‌هاى هرودوت ديده مىشود ، شخصى بوده نجيب و بزرگ‌منش ، ولى سردارى نالايق ، زيرا ، اگر لياقت داشت ، اينهمه مماطله نميكرد ، تا لاسدمونيها ديوار كرنت را بكشند و يونانيها قواى خود را چندين برابر كنند و بعد هم ، كه در پلاته مصمم شد جنگ كند ، باز آنقدر مماطله كرد ، كه هر روز بر قواى دشمن افزود . بنابراين مماطلهء مردونيه و رفتن بآتن بار دوّم و كارهاى ديگر او خبط سوّم است . مردونيه هرگاه سردارى بود قابل ، بىدرنگ به پلوپونس حمله ميكرد .\r\nاگر شكست مىخورد ، بدتر از آنچه در پلاته شد نميشد ، و اگر فاتح ميگرديد ، جنگ يونان در اين زمان خاتمه يافته بود . باوجوداين خبطها باز ايرانىها در پلاته فاتح ميشدند ، اگر اسلحهء دفاعى خوب داشتند ، زيرا هرودوت گويد ، كه در رشادت و جسارت پارسيها بهيچوجه كمتر از جنگيهاى يونانى در پلاته نبودند و متهوّرانه حمله كرده نيزه را از دست حريف مىگرفتند و ميشكستند ، ولى بالاخره بواسطه فقدان اسلحهء دفاعى از شمشيرهاى دشمن ريزريز ميشدند . اين گفته هرودوت از اين‌جا تائيد مىشود ، كه خود او گويد : « بعد از كشته‌شدن سردارشان باز مقاومت كردند ، ولى از شدت كشتار بالاخره عقب نشستند » . جهت معلوم است با كلاه‌هاى نمدين و با نداشتن جوشن يا زره محكم و با سپرهائى ، كه از تركهء بيد بافته بودند ، در مقابل سپاهيان سنگين اسلحهء يونانى ممكن نبود ، منتظر نتيجه‌اى بود جز آنكه حاصل شد .\r\nجهات عمدهء عدم بهره‌مندى ايرانيان در اين جنگها اين بود كه ذكر شد . جهات ديگرى هم ميتوان شمرد ، ولى ، اگر قدرى دقيق شويم ، مىبينيم ، كه چندان مؤثر نبوده . توضيح آنكه گويند ، سپاه عظيم ايران از ملل مختلف تركيب شده بود و اكثر اين ملل ، مانند مصريها و كاريان و ينيان و كيليكىها و غيره از جان و دل نمىجنگيدند . اين صحيح است ، ولى در يونان هم تمام اقوام\r\n\r\n","description":"","footnote":"","page_name":" 886 ","page_number":912},
  {"content":"\r\n\r\nيونانى متحد نبودند ، چه تسّاليان و تبىها و اهالى آرگس و غيره طرفداران ايران بودند و ، اگر بعض آنها با جان و دل براى ايران جنگ نكرده باشند به يونانيها هم كمك نكرده‌اند . از اين نكته گذشته ، هرودوت مكرّر گويد كه « پارسيها و ماديها و سكاها خوب مىجنگيدند » و اين عده ، اگر اسلحهء خوب ميداشت ، كافى بود براى اينكه بجنگ با بهره‌مندى خاتمه دهد . بعد ، ميگويند يونانيها در خانهء خودشان مىجنگيدند و براى آزادى ، ولى ايرانيان جنگ را از ترس شاه ميكردند . اينهم صحيح است ، ولى ، اگر خبطهاى مذكور در فوق نمىبود و ايرانيان اسلحهء دفاعى خوب داشتند ، آيا باز موفق نميشدند ؟ گمان نميكنيم ، كه نتيجه همان ميشد ، زيرا بالاخره فزونى عده كار خود را ميكرد . راست است ، كه تسخير يونان آسان‌تر از نگاهداشتن آن بود ، ولى اين موضوع ديگرى است و در اينجا بحث از نتيجهء اين جنگ است . بالاخره پس از اينكه تمام كيفيات جنگ را ، چنان كه مورّخين يونانى نوشته‌اند ، درنظر گرفته و جهات عدم بهره‌مندى را يك بيك مىسنجيم ، به اين نتيجه ميرسيم ، كه با وجود نواقص لشكر ايران و و خبطهائى ، كه روى داده بود ، اگر جنگ دريائى در بوغاز تنگ سالامين نميشد ، ظن قوى اين است ، كه خشيارشا بهره‌مند از يونان برميگشت . چون جهات اين‌نظر گفته شده ، تكرار جايز نيست . خلاصه آنكه اين قشون عظيم فرماندهى لايق نداشت .\r\n\r\nاهميّت اين جنگها در تاريخ\r\nوقتى كه خشيارشا از بوغار داردانل به طرف اروپا ميگذشت و يونانيها خودشان را براى جنگ با پارسىها آماده ميكردند ، يقينا هيچيك از طرفين نميدانست ، كه اين جنگ‌ها داراى چه اهميتى در تاريخ خواهد شد . در همان زمان و مخصوصا در قرون بعد ، اين جنگها در اروپا شهرتى حيرت‌آور يافت و در مصر اثراتى بخشيد ، كه پائين‌تر ذكرش بيايد . بعدها در روم هم اين جنگها را بخاطرها مىآوردند ، چنان كه يكى از امپراطوران روم مانوورى « 1 » در دريا ترتيب داد ، كه تكرار جدال دريائى سالامين بود و در اين\r\n\r\n\r\n","description":"","footnote":"\r\n( 1 ) -  Manoeuvre . \r\n","page_name":" 887 ","page_number":913},
  {"content":"\r\n\r\nمانوور سفاينى ، كه بحريهء ايران را مينمود ، شكست خورد . در عهد جديد ، كه تاريخ يونان و ادبيات آن مورد مطالعه گرديد و نهضت علمى و ادبى در اروپا شروع شد ، بر اهميت اين جنگها افزود و حالا هم در اروپا به اين جنگها اهميت شايانى داده در مدارس كيفيّات اين جنگ‌ها را موافق نوشته‌هاى مورّخين قديم ، خاصة هرودوت ، براى محصلين با آب و تاب بيان ميكنند و ميل دارند كه كليهء گفته‌هاى هرودوت ، حتى ارقام اغراق‌آميز او را ، صحيح بدانند . معلوم است ، كه بعض دانشمندان ، مانند نيبور راجع به جنگهاى ايرانيان با يونانيان با نظر ترديد بنوشته‌هاى هرودوت و مورّخين ديگر يونانى نگريسته‌اند ( بصفحهء 677 رجوع شود ) و ناپلئون اوّل نظرى در باب جنگهاى خشيارشا با يونان اظهار كرده ، كه بالاتر گذشت ( صفحهء 703 ) و حاصل آن اين است كه ، چون گزاف‌گوئى و لاف‌زنى يونانيها معلوم است و نوشته‌هائى هم از پارسيها در باب اين جنگها بدست نيامده ، نميتوان در اين باب قضاوتى كرد ، ولى باوجوداين اكثر اروپائيها مايل‌اند ، كه نوشته‌هاى مورّخين يونانى را صحيح بدانند و با عقيدهء علمائى ، كه اين نوشته‌ها را انتقاد ميكنند ، همراه نيستند . جهت چيست ؟ جهت آن است كه مردمان اروپا از حيث تمدن خودشانرا مديون يونان ميدانند ، چه علوم ، ادبيات و صنايع يونانى بود ، كه به روم رفت و از آن‌جا باروپا سرايت كرد و معلوم است ، كه با اين مقدمه اروپائيها حسّيّاتى رقيق نسبت بيونانيهاى قديم ميپرورند و اكثرا عقيده دارند ، كه اگر ايرانيها در اين جنگ‌ها بهره‌مند ميشدند ، اساس تمدن يونانى و بالنتيجه رومى و اروپائى متزلزل ميگشت .\r\nنلدكه عالم آلمانى در اين باب گويد : « روح يونانى فقط در مملكتى آزاد ميتوانست نشو و نما كند . ثمرات آن فقط در هواى آزاد حكومت ملى ميتوانست برسد و براى نسل‌هاى آتيه ذخيره شود . آسيائيها ميتوانستند از حيث تمدن ظاهرى از يونان بگذرند ، ولى تمدن حقيقى آزاد در دفعهء اولى در ميان يونانيها بوجود آمد . اگر در موردى غرور بجا بود ، اين مورد است ، كه يونانيهاى متمدن غيريونانى را بربر ميخواندند . يونانيها هرگز نميتوانستند بدانند ، كه وقتى كه كليهء هستيشان را\r\n\r\n","description":"","footnote":"","page_name":" 888 ","page_number":914},
  {"content":"\r\n\r\nدر جنگ سالامين بكفّهء ترازو گذارده بودند ، تمام انسانيت در نتيجهء اين جنگ تا چه اندازه ذىنفع بود » « 1 »\r\nچنين سطورى از قلم نلدكه طبيعى است ، زيرا خود او در مقدمهء كتابش گويد ، كه قضاوتهايش براى مشرق زمينىها و بالخصوص براى پارسيها مساعد نيست ، زيرا مطالعات شرقى بر حبّ او نسبت بيونانيها افزوده ، ولى مسپرو « 2 » عالم فرانسوى ، كه ذكرش در مدخل و در جاهاى ديگر اين تأليف گذشته ، در اين باب عقيدهء ديگر دارد . او گويد : اگر ايرانيها بهره‌مند ميشدند ، تمدن يونانى از ميان نميرفت ، زيرا اين تمدن در تحت تسلّط خارجى هم برترى خود را مينمود . اگر آتنىها پارسىها را بربر ميگفتند ، در واقع امر كه آنها بربر بمعنى حقيقى اين لفظ نبودند .\r\n\r\nمبحث چهارم - خشيارشا پس از مراجعت از يونان ، حملهء يونانيها به آسياى صغير و قبرس\r\n\r\nاحوال خشيارشا\r\nدر باب احوال اين شاه پس از مراجعت او به آسيا اطلاعات زيادى در دست نيست و هرودوت فقط شمه‌اى از احوال او و وضع دربارش نوشته ، كه چنين است ( كتاب نهم ، بند 108 - 113 ) :\r\nخشيارشا از زمانيكه از يونان برگشت در سارد اقامت داشت و در اين‌جا عاشق زن ماسيس‌تس « 2 » « 3 » برادر خود گرديد ، ولى هرچند در مهرورزى خود پافشرد ، زن روى مساعدى نشان نداد و خشيارشا هم بملاحظه برادرش بجبر متوسل نميشد .\r\nبالاخره به نظر خشيارشا چنين رسيد ، كه اگر دختر ماسيس‌تس را از اين زن براى پسر خود داريوش بگيرد ، بزن برادر خود نزديكتر و مورد توجه او واقع خواهد شد . چنين كرد و بعد از عروسى ، كه موافق آداب به عمل آمد ، خشيارشا به شوش\r\n\r\n\r\n","description":"","footnote":"\r\n( 1 ) -  Noldeke . Et . His . Sur la Perse Anc . p . 12 . \r\n( 2 ) -\r\n Maspero . Hist . Anc . des peuples de l'Orient . eh . 14 . \r\n( 3 ) -  Masistes  اين اسم بايد يونانى شدهء مهشت باشد ، كه بمعنى بزرگترين است .\r\n","page_name":" 889 ","page_number":915},
  {"content":"\r\n\r\n( 43 ) - شوش ، زينتى از كاشىسازى ( لوور ، نقّاشى سن‌الم‌گوتيه )\r\nرفت . پس از ورود ، آرتااينت « 1 » زن داريوش را بقصر خود احضار كرد ، زيرا در اين زمان از مادر او منصرف و عاشق عروس خود گرديده بود . چيزى نگذشت ، كه قضيّه فاش شد و شرح آن چنين است : آمس‌تريس « 2 » زن خشيارشا ، كه ملكه بود ، پارچه‌هائى رنگارنگ بدست خود بافته لباس گرانبهائى براى شاه تهيه كرد و خشيارشا از داشتن چنين لباسى غرق شعف گرديده و آن را پوشيده بديدن آرتااينت رفت . بعد ، در موقعى كه فريفتهء دلربائيهاى اين زن بود ، به دو گفت ، از من چيزى بخواه ، تا هرآنچه خواهى بدهم . زن گفت : شاها ، واقعا هرچه خواهم ميدهى ؟\r\n\r\n\r\n","description":"","footnote":"\r\n( 1 ) -  Artaynte . \r\n( 2 ) -  Amestris . \r\n","page_name":" 890 ","page_number":916},
  {"content":"\r\n\r\nخشيارشا قسم ياد كرد ، كه چنين خواهد كرد و هيچ گمان نميكرد ، كه او همين لباس را خواهد خواست . پس از آنكه آرتااينت از وعدهء شاه مطمئن گشت ، از خشيارشا خواست ، كه لباس خود را به او بدهد . شاه در موقع مشكلى واقع شد ، چه ميترسيد كه آمس‌تريس از سرّ او آگاه شود ، زيرا قبلا هم ملكه از طرز رفتار شاه ظنين بود .\r\nبنابراين بالتماس افتاد و آنچه بنظرش آمد از دهات ، نقود طلا ، جواهر و حتى سردارى لشكرى به او وعده داد ، تا او را از مسئلهء لباس منصرف دارد . ( هرودوت گويد ، كه سردارى لشكر بزرگترين عطيه‌ايست ، كه در پارس ميدهند ) ، ولى هيچكدام از اين وعده‌ها زن را راضى نكرد و بالاخره خشيارشا لباس خود را به او داد و زن آن را پوشيد . ملكه به زودى آگاه شد ، كه لباس شاه را آرتااينت در بر مىكند و مطلب را فهميد ، ولى غضب خود را متوجه مادر او كرد ، زيرا پنداشت ، كه مادر آرتااينت باعث اين قضيه شده . بارى انتظار كشيد ، تا روز جشن و ضيافت در رسيد . هرودوت گويد : عادت پارسىها بر اين است ، كه روز تولد شاه را جشن ميگيرند و آن را تيكتا « 1 » نامند . اين يگانه روزى است ، كه شاه سر خود را با عطرّيات ميسايد و عطاياى زياد بپارسىها ميدهد . در اين روز آمس‌تريس از شاه خواست ، كه زن ماسيس‌تس را به او تسليم كند . خشيارشا از چنين خواهشى متوحش شد ، چه از جهت آن آگاه نبود و بعلاوه تسليم زن برادر خود را بملكه جنايتى بزرگ مىدانست ، بخصوص كه او تقصيرى نداشت . اين بود ، كه در پذيرفتن خواهش ملكه خوددارى كرد ، ولى آنچه كرد ، كه او را منصرف كند ، مفيد نيفتاد . بالاخره از اين جهت ، كه قانون پارس اجازه نميدهد ، شاه در جشن تولدش خواهشى را رد كند ، خشيارشا زن ماسيس‌تس را تسليم ملكه كرد و به او گفت ، هرچه خواهى ، با او بكن و بعد ماسيس‌تس را خواسته به او چنين گفت : « تو پسر داريوش و برادر منى و مردى هستى نيك ، ديگر به اين زن نزديك مشو ، من دختر خود را به تو خواهم داد .\r\nاو را زن خود بدان و اين زن را از خود دور كن . اين است ارادهء من » . ماسيس‌تس\r\n\r\n\r\n","description":"","footnote":"\r\n( 1 ) -  Tyeta . \r\n","page_name":" 891 ","page_number":917},
  {"content":"\r\n\r\nاز اين حرف در حيرت شده جواب داد : « شاها ، چه سخنان غريب ميگوئى ؟ ميخواهى از زنى جدا شوم ، كه ميخواهمش و سه پسر جوان و نيز دخترانى از او دارم ، كه يكى را از آنها براى پسرت برگزيده‌اى . تو حكم ميكنى ، او را بيرون كنم و دختر تو را بگيرم . قدر و قيمت چنين افتخارى را ميدانم ، ولى نه زنم را رها ميكنم و نه دخترت را مىپذيرم . به من جبر مكن و بگذار من با زن خود باشم . تو براى دخترت اشخاصى بهتر از من خواهى يافت » . خشيارشا از اين جواب در خشم شده گفت :\r\n« همين است كه ميگويم . ماسيس‌تس ، حالا كه چنين است ، دخترم را اگر هم بخواهى ، به تو نخواهم داد و زنت را هم ديگر نخواهى داشت ، تا بدانى كه حرف مرا نبايد رد كرد » . در اين حال ماسيس‌تس از پيش خشيارشا بيرون رفت و ، در حينى كه خارج ميشد اين كلمات را ادا كرد : « شاها ، تو مرا هنوز نكشته‌اى » .\r\nهنگامى كه خشيارشا با برادر خود حرف ميزد ، ملكه قراولان شاهى را خواسته امر كرد زن ماسيس‌تس را ناقص كنند و آنها پستانهاى او را بريده پيش سگ انداختند و بعد گوشها و بينى و لبان او را بريده بدين حال بخانه‌اش فرستادند .\r\nماسيس‌تس از ناقص‌شدن زنش اطلاع نداشت ، ولى چون حسّ ميكرد ، كه اين قضيهء شوم نتايجى بد خواهد داشت ، وقتى كه از پيش شاه بيرون آمد ، با عجله به خانه شتافت و ، همين كه زن خود را در آن حال ديد ، با پسران خود شور كرده به طرف باختر روانه شد ، تا در آنجا انتقام از برادرش بكشد . هرودوت گويد من يقين دارم ، كه اگر بباختر و مملكت سكاها ميرسيد ، موفق ميشد ، زيرا او والى اين ايالات بود و مردم او را دوست ميداشتند ، ولى خشيارشا از نيّاتش آگاه شده قشونى براى بدست‌آوردن او فرستاد و او را با پسرانش و سوارانى ، كه همراه او بودند ، گرفته كشتند .\r\nچنين است گفتهء هرودوت دربارهء خشيارشا . صحت يا سقم آن معلوم نيست ، ولى با گفتهء ديگر هرودوت ، كه بالاتر ذكر شد متضادّ است ( صفحهء 622 ) . توضيح آنكه مورّخ مذكور گويد ، در پارس و كليهء آسيا رسم نيست زنان كار كنند و ديگر اين نكته است :\r\nلباس رنگارنگى را ، كه ملكه براى شوهرش بافته و دوخته بود ، چگونه يك زن\r\n\r\n","description":"","footnote":"","page_name":" 892 ","page_number":918},
  {"content":"\r\n\r\nميتوانست بپوشد ، چنان كه بزيبد و مضحك نباشد .\r\nمورّخ مذكور در جاى ديگر كتاب خود ( كتاب 4 ، بند 43 ) نيز دربارهء خشيارشا گويد : فينيقىها گويند ، ساتاس‌پس « 1 » نامى پسر چيش‌پش « 2 » كه از خانوادهء هخامنشى بود ، دختر دوشيزهء زوپير پسر مگابيز را ( ذكر هر دو بالاتر گذشته . م . ) بىسيرت كرد و در ازاى اين خيانت محكوم باعدام گرديد ، ولى ، مادر ساتاس‌پس كه خواهر داريوش بود ( مقصود داريوش بزرگ است ) ، عفو شاه را تمنّى كرده افزود : خودش مجازاتى براى او معين خواهد كرد ، كه سخت‌تر از مصلوب‌شدن باشد . مجازات اين بود ، كه پسر او ميبايست دور ليبيا بگردد ، تا اينكه وارد خليج‌عربستان شود ( يعنى از درياى مغرب روانه شده بدرياى سرخ بازگشت كند . م . ) خشيارشا با اين شرط او را معفوّ داشت و ساتاس‌پس بمصر درآمده يك كشتى گرفت و تا ستون‌هاى هرقل پيشرفت . پس از آن او انتهاى ليبيا را از طرف مغرب ، كه سل‌انت نام داشت ، دور زده به طرف جنوب راند و در مدّت چند ماه همواره دريا نورديد ، تا مسافتى بزرگ پيمود ، ولى ، چون دانست ، كه راهى كه در پيش دارد ، بيش از راهى است كه آمده ، بمصر برگشت و از آنجا نزد شاه رفته گفت : « در جاهاى دور دريا ما بساحلى رسيديم ، كه مردم آن كوتاه قدّند و لباس آنها از برگ درختان خرما است . هر زمان كه ما بساحل نزديك ميشديم ، اين مردم شهرهاى خودشان را رها كرده بكوهها ميگريختند . ما هم داخل شهرهاى آنان ميشديم ، بىاينكه آزارى بمردم برسانيم ، فقط حشم آن‌ها را تصاحب ميكرديم . اما جهت اينكه ما دور تر نرفتيم از اين نكته بود ، كه كشتى ما ، چون به گل نشست ، قادر نبود دور تر برود » . خشيارشا عذر او را نپذيرفت و ، چون مأموريت خود را انجام نداده بود ، امر كرد او را مصلوب كنند ، يعنى مجازات اوّلى را مجرى دارند . خواجهء ساتاس‌پس ، همين كه از مرگ آقايش آگاه شد ، گنج او را ربوده بجزيرهء سامس فرار كرد . در آنجا اين گنج بدست يك نفر از سكنهء سامس افتاد ، كه من اسمش را ميدانم ، ولى در اين باب سكوت اختيار\r\n\r\n\r\n","description":"","footnote":"\r\n( 1 ) -  Sataspes  يونانى شده ست‌اسپ است ، كه اكنون صد اسب گوئيم .\r\n( 2 ) -  Theaspes . \r\n","page_name":" 893 ","page_number":919},
  {"content":"\r\n\r\nميكنم » . اين نوشتهء هرودوت بايد صحيح باشد ، زيرا اوّلا از فينيقىها نقل قول مىكند و فينيقىها البته در اين دريانوردى با ساتاس‌پس بوده‌اند ، چه راه‌هاى دريائى را آنها خوب ميشناختند و ، چنان كه در مدخل اين تأليف ذكر شد ، از آثارى معلوم شده ، كه در افريقاى جنوبى هم تجارتخانه داشته‌اند . ثانيا هرودوت در اين حكايت اسامى اشخاصى را منجزا ذكر مىكند و در آخر هم گويد ، كه اسم شخص سامسى مذكور را ميداند ، ولى در اين باب ساكت خواهد ماند .\r\nبهرحال اين خبر و تحقيقاتى ، كه در زمان داريوش راجع بدرياها و اروپا ميكردند و موارد آن بالاتر ذكر شده ( صفحات 559 - 562 و 630 ) ، دلالت دارد بر اينكه شاهان هخامنشى درصدد تحقيقات راجع بممالك غير معلوم بوده با اين مقصود هيئت‌ها و اشخاصى را براى اكتشافات ميفرستاده‌اند .\r\n\r\nحملات يونانيان بمستملكات ايران\r\nچنان كه در فوق گفته شد نوشته‌هاى هرودوت راجع بجنگهاى ايران و يونان با جدال ميكال و تسخير سس‌تس ( 478 ق . م ) خاتمه مىيابد و براى دانستن وقايع بعد بايد بمنابع ديگر رجوع كرد . بنابر نوشته‌هاى ديودور سىسىلى ( كتاب يازدهم ، فصل 44 ) و توسيديد ( كتاب اوّل ، فصل 94 ) وقايع بعد چنين بوده : در سال دهم سلطنت خشيارشا ( 476 ق . م ) يونانيها تصميم كردند پارسيها را از صفحاتى ، كه مستعمرات يونانى بشمار ميرفت ، بيرون كنند و با اين مقصود بحريهء بزرگى تجهيز كرده رياستش را به پوزانياس پادشاه اسپارت و نيز به آريستيد - يكى از رجال نامى آتن - دادند . اين دو امير البحر به طرف جزيرهء قبرس رانده ساخلوهاى ايرانى را از تمام شهرهاى يونانى جزيرهء مزبور خارج كردند . پس از آن سفاين يونان از اينجا به طرف بوغاز هلّس‌پونت رفته شهر بيزانس را گرفت . در اينجا چند نفر پارسى ، كه در ميان آنها بعضى اقرباى خشيارشا بودند ، اسير گشتند و پوزانياس با آنها داخل مذاكره شده پيشنهادى بدربار ايران كرد و ، براى اينكه مطالب او به خشيارشا برسد ، اسراى ايرانى را فراراند .\r\n\r\n","description":"","footnote":"","page_name":" 894 ","page_number":920},
  {"content":"\r\n\r\n\r\nقضيهء پوزانياس\r\nوقتى كه آتنىها در دريا و در بعض نقاط از سواحل آسياى صغير بهره‌مندى يافتند ، اسپارتىها هم خواستند جاهائى داشته باشند و با اين مقصود پوزانياس ، چنان كه بالاتر گفته شد ، به محلى موسوم به بيزانس در كنار داردانل ، كه مستعمرهء يونانى بود ، حمله برد و آن را ، چون مدافعى نداشت ، تسخير كرد . پس از آن بين آتنىها و اسپارتيها گفتگوئى در اين باب پيش آمد و بالاخره اين محلّ در دست اسپارتىها بماند . بعد پوزانياس از اينجا با خشيارشا داخل مذاكره شد ، كه اسپارت و تمام يونان را بتصرّف ايران بدهد ، به شرط اينكه شاه دختر خود را براى او عقد كند . نامهء پوزانياس در نهان بدربار ايران رسيد و ارته‌باذ مأمور شد ، كه با پوزانياس در اين باب مذاكره كند .\r\n( اين همان ارته‌باذ است ، كه قبل از جنگ پلاته مردونيه را گذاشته به طرف هلّس‌پونت رفت ) براى اينكه اين امر مخفى بماند ، ارته‌باذ را والى فريگيّهء سفلى كردند و كرسى اين ايالت داسكيليون « 1 » بود . والى مزبور قرارهائى با پوزانياس داد ، ولى راجع باينكه شاه دختر خود را به او خواهد داد ، چيزى نگفت . به نظر چنين ميآيد ، كه وعده كرد : هرگاه پوزانياس تعهد خود را انجام كند ، والي تمام يونان خواهد شد .\r\nپس از آن پوزانياس لباس ايرانى پوشيده مستحفظين خود را از ماديها و مصريها قرار داد و عادات پادشاهان مشرق زمين را اتخاذ كرد . در اسپارت او را متهم و ديگرى را بجاى او معين كردند ، ولى متعرّض خود او نشدند ، زيرا ل‌اتىخيد ، پادشاه ديگر اسپارت - از خانواده آله‌آد - « 2 » طرفدار ايران شده بود و موافق مقاصد آله‌آدها و دربار ايران رفتار ميكرد . پوزانياس باز به بيزانس بطور داوطلب برگشته با ارته‌باذ موافقت حاصل كرد ، ولى ، چون در بعض امور بر ضدّ آتنىها رفتار ميكرد ، از آنجا بيرونش كردند و او در ك‌لن‌تروآد « 3 » برقرار شد و بدسايس خود بر عليه يونانيها مداومت داد . بالاخره دولت اسپارت ، با وجود اينكه با نظر اغماض به كارهاى او مىنگريست ، احضارش كرد و او با پول زيادى ، كه داشت ، در آنجا هم\r\n\r\n\r\n","description":"","footnote":"\r\n( 1 ) -  Daskylion ( Dascylion ) . \r\n( 2 ) -  Aleades . \r\n( 3 ) -  Colone de troade . \r\n","page_name":" 895 ","page_number":921},
  {"content":"\r\n\r\nاين و آن را خريد و باعث اغتشاش و اختلال شد . اسپارتيها بواسطهء قدرت و نفوذ فوق‌العاده‌اش جرئت نميكردند ، اقدامى بر ضد او كنند ، تا آنكه نامه‌اش بدست آمد . توضيح آنكه پوزانياس زمانى هم ، كه در اسپارت بود ، مكاتبات مرتبى با ارته‌باذ مذكور داشت و قاصدهائى به طرف او روانه ميكرد . اين دفعه نامه را بيكى از غلامان امين خود داد و در پنهان داشتن اين سرّ اصرارى بليغ كرد . غلام ، وقتى كه بيرون آمد ، پيش خود گفت : خيلى غريب است ، هر قاصد ، كه آقاى من باينطرف روانه كرده ، ديگر برنگشته . اين نكته باعث تفكر او گرديد . بالاخره حسّ كنجكاوى غلبه كرد و سر نامه را گشوده ديد ، در ابتداى نامه نوشته شده ، كه ارته‌باذ بايد غلام را بكشد ، تا سرّ رسانيدن نامه فاش نگردد . معلوم است ، كه چه حالى بغلام دست داد و بىدرنگ نامه را بامناى دولت رسانيد و معلوم گشت ، كه پوزانياس پادشاه اسپارت براى ايران كار مىكند و ميخواهد ايلوت‌ها را بر دولت اسپارت و نجبا بشوراند ( ايلوت‌ها ، چنان كه بالاتر ذكر شد ، برده‌وار در تحت تسلّط اسپارتىها مىزيستند و حاضر بودند ، هر آن كه موقع بيابند ، شوريده انتقام از آنها بكشند . مظالم اسپارتىها نسبت بايلوت‌ها معروف است ) باوجوداين احوال بواسطهء نفوذ پوزانياس قضات اسپارتى نتوانستند حكمى بر عليه او بدهند ، تا اينكه او از حرفهائيكه در مجلس محاكمه زد ، خود را مقصر كرد . پس از آن به او رسانيدند ، كه توقيف خواهد شد و بر اثر اين خبر فرار كرده بمعبد نپ‌تون « 1 » در دماغه ت‌نار رفت « 2 » و در آنجا مخالفين او ، كه در باطن دوستانش بودند ، براى حفظ جان او قرار دادند ، در معبد را با ديوارى مسدود كنند ، تا پوزانياس بىقوت در معبد بماند ، ولى بعد همان مخالفين او گفتند ، هتك احترام رب النوع است ، كه كسى در معبد بميرد و ديوار را شكافته او را بيرون آوردند . پس از آن پوزانياس مرد و نعش او را در نزديكى معبد دفن كردند ( 474 ق . م ) ، و حال آنكه نعش خائنين را دور ميانداختند . در اين وقت غيب‌گوى معبد دلف گفت ، كه اين رفتار عادلانه\r\n\r\n\r\n","description":"","footnote":"\r\n( 1 ) -  Neptune . \r\n( 2 ) - ديودور گويد بمعبد مىنرو در كال‌سيوك رفت .\r\n","page_name":" 896 ","page_number":922},
  {"content":"\r\n\r\nنبوده و بايد نعش او را در همانجا ، كه مرده دفن كنند . يونانيها چنين كردند ، ولى با اين اقدام هم قضيه خاتمه نيافت ، زيرا بعد گفتند ، به هىك‌سيوس « 1 » خداى عارضين و پناهندگان توهينى بزرگ شده و بايد براى كفارّه دو نفر را قربان كنند . بعد از گفتگوى زياد قرار شد بجاى قربانى انسان دو مجسمهء برنجى براى رب النوع مزبور بسازند ، ولى توسيديد گويد ، كه مردم از اينكه دو قربانى آدمى نكردند ، ناراضى و در هيجان بودند . ( بالاتر از قول پلوتارك ذكر شد ، كه تميستوكل بتقاضاى سپاهيان يونانى راضى شد سه جوان پارسى را ، كه اسير شده بودند ، قبل از جنگ سالامين قربان كنند . اينجا هم توسيديد چنين نوشته و از نوشته‌هاى دو مورّخ درست‌نويس يونان ، بايد چنين استنباط كرد ، كه در بعض موارد قربانى انسانرا سواد مردم يونان جايز ميدانسته‌اند ) .\r\n\r\nمبحث پنجم - دربار خشيارشا بروايت تورية\r\nدر كتاب استر ( باب 1 - 10 ) حكايتى راجع به خشيارشا ذكر شده ، كه مضمون آن را درج ميكنيم . سابقا اين حكايت را راجع بدربار اردشير درازدست ميدانستند و حالا هم بعضى ، كه در اقليت‌اند ، ترديد دارند در اينكه حكايت مزبور راجع به خشيارشا است يا اردشير مذكور ، ولى اندك دقتى ثابت مىكند ، كه راجع به خشيارشا است ، زيرا در تورية اسم اردشير اوّل و دوّم يعنى اردشير درازدست و با حافظه را ارته‌خشثتا ضبط كرده‌اند ، كه با جزئى تصحيفى همان ارته‌خشثراى كتيبه‌هاى اين شاهان است و ، اگر اين حكايت راجع باردشير دراز دست بود ، همين اسم را مىنوشتند ، نه اخشورش ، كه مصحّف خشيارشا مىباشد و از خود اسم اخشورش پيدا است ، كه باوجود اينكه تصحيف شده ، به خشيارشا خيلى نزديك‌تر از ارته‌خشثتا مىباشد . از اين نكته گذشته از رفتار شاه در اين حكايت به خوبى ديده مىشود ، كه صفات خشيارشا را توصيف كرده‌اند ، نه احوال خلف او را . بهرحال اين است مضمون حكايت مذكور : « در زمان سلطنت اخشورش ، اين واقعه روى داد . اين همان\r\n\r\n\r\n","description":"","footnote":"\r\n( 1 ) -  Hikesios . \r\n","page_name":" 897 ","page_number":923},
  {"content":"\r\n\r\nاخشورش است ، كه از هند تا حبش بر صد و بيست و هفت ولايت سلطنت ميكرد .\r\nپادشاه مزبور در سال سوّم سلطنت خويش ، وقتى كه بر كرسى دار السلطنهء شوش نشسته بود ، ضيافتى براى جميع سروران و خادمان خود برپا كرد . تمام بزرگان پارس و ماد از امرا و سروران ولايات در حضور او بودند و شاه در مدت مديد يكصد و هشتاد روز جلال و عظمت دربار خود را نشان ميداد . بعد از انقضاى آن روزها پادشاه ، براى تمام كسانى كه در دارالسلطنهء شوش از خرد و بزرگ بودند ، ضيافت هفت روزه در باغ قصر برپا كرد . پرده‌ها از كتان سفيد و لاجورد با ريسمانهاى سفيد و ارغوان در حلقه‌هاى نقره بر ستونهاى مرمر سفيد آويخته و تخت‌هاى طلا و نقره بر سنگ‌فرشى از سنگ سماق و مرمر سفيد و درّ و مرمر سياه نهاده و ظروف زرّين ، كه بانواع اشكال ساخته شده بود ، از آشاميدنيها مملوّ و شرابهاى ملوكانه برحسب كرم پادشاه فراوان و آشاميدن برحسب قانون معيّن ، تا كسى بر كسى تكلف نكند ، زيرا پادشاه دربارهء همهء بزرگان خانه‌اش چنين امر فرموده بود ، كه هركس موافق ميل خود رفتار كند و وشتئى ملكه نيز ضيافتى براى زنان خانهء خسروى اخشورش برپا كرده بود .\r\nدر روز هفتم ، چون پادشاه از نوشيدن شراب سرخوش شد ، هفت خواجه سرا يعنى مهومان « 1 » ، بزثا ، حربونا ، بگشا ، ابگشا ، زىبژ و كركس را ، كه در حضور اخشورش خدمت ميكردند ، فرمود ، كه وشتئى ملكه را با تاج ملوكانه بحضور پادشاه آرند ، تا زيبائى او را بمردم و سروران نشان دهد ، زيرا ملكه نيكو منظر بود .\r\nامّا وشتئى نخواست بمجلس شاه درآيد . پس پادشاه بسيار خشمناك شد و بهفت نفر سروران پارس ، كه بينندگان روى ملك و صدرنشين و بوقايع زمانهاى گذشته آگاه بودند ، گفت موافق قوانين با وشتئى ، كه از فرمان من سرپيچيده ، چه بايد كرد ؟ آنگاه مموكان « 2 » ، كه يكى از هفت نفر مزبور بود ، عرض كرد ، كه وشتئى\r\n\r\n\r\n","description":"","footnote":"\r\n( 1 ) -  Mehouman . \r\n( 2 ) -  Memoukan . \r\n","page_name":" 898 ","page_number":924},
  {"content":"\r\n\r\nنه فقط در پيشگاه شاه مقصر است ، بلكه به تمام رؤساء و جميع طوايفى ، كه در ولايات شاه ميباشند ، توهين كرده ، زيرا ، چون رفتار ملكه نزد زنان شايع شود ، به آنها خواهد آموخت ، كه اطاعت از امر شوهرانشان نكنند . بنابراين ، اگر شاه صلاح بداند ، خوب است فرمانى صادر شود ، كه ملكه وشتئى ديگر حق ندارد در پيشگاه شاه حاضر شود و زنى ديگر تاج او را بر سر نهد . اين فرمان صادر شد و پس از آن به اطراف و اكناف مملكت اشخاصى فرستادند ، تا دخترى بيابند ، كه در زيبائى سرآمد دختران مملكت باشد و دختران زياد از اطراف مملكت بپاى تخت آورده بدست خواجه‌سرائى هىجاى « 1 » نام مىسپردند . در آنوقت در شوش يك نفر يهودى بود مردخا نام ، پسر يائير و از نژاد بنيامين . اين مرد عموزاده‌اى داشت هدسّه نام ، كه نيكو منظر بود و ، چون پدر و مادر دختر مرده بودند ، مردخا او را بدخترى پذيرفته تربيت ميكرد . او را هم آورده بدست خواجه سرا سپردند . اين دختر خواجه را بسيار خوش آمد و هفت كنيز براى خدمت او معيّن كرده سپرد ، آنچه اسباب زينت است براى او مهيّا سازند . هدسّه به كسى نمىگفت ، از كدام مملكت و چه ملتى است ، زيرا مردخا به او سپرده بود ، كه در اين باب چيزى نگويد . پس از يكسال تربيت و مالش بدن دختر با مرّ و عطريات گرانبها ، در روز معيّن او را نزد شاه بردند و شاه وى را بساير زنان ترجيح داد و تاج بر سر او نهاد . پس از آن او را استر ناميدند ، كه بپارسى بمعنى ستاره است .\r\nمقارن اين احوال مردخا كنكاشى را ، كه دو نفر از خواجه‌سرايان بغتان ، و تارس نامان بر ضد شاه ترتيب داده بودند ، كشف كرده قضيه را توسط استر به اطلاع شاه رساند . شاه آن دو نفر را بدار آويخت . در دربار هامان نامى مورد توجه شاه بود و او از اين جهت ، كه مردخا به او تعظيم نميكرد ، كينهء او را در دل گرفت و ، وقتى كه دانست مردخا يهودى است ، درصدد برآمد ، كه او و تمام يهوديها را بكشد . براى اينكه در كدام ماه به اين كار مبادرت كند ، قرعه انداخت و قرعه\r\n\r\n\r\n","description":"","footnote":"\r\n( 1 ) - در نسخهء ديگر تورية هيكى نوشته‌اند .\r\n","page_name":" 899 ","page_number":925},
  {"content":"\r\n\r\nبه ماه دوازدهم درآمد . بعد هامان بشاه چنين گفت ، مردمى هستند در مملكت تو ، كه در اطراف و اكناف آن پراكنده‌اند ، قوانين جديد و آداب مخصوص دارند و فرامين تو را اطاعت نميكنند ، اجازه بده ، آنها را بكشند . من ده هزار وزنه نقره به تو مىدهم . شاه انگشتر خود را از انگشت بيرون آورده به او داد و گفت نقره و هم اين مردم را به تو دادم . هرچه خواهى بكن . پس از آن هامان پسر همّدآثاىآگاگى « 1 » به تمام ايالات فرمان صادر كرد ، كه در روز معين تمام يهوديها را از مرد و زن ، بزرگ و كوچك بكشند . مردخا از قضيه آگاه و سخت اندوهگين گرديد . بر اثر غم و الم زياد لباسهاى خود را كنده كيسه‌اى در بر كرد و خاكستر بر سر ريخت . استر ، چون حال او را چنين ديد ، جهت آن را پرسيد . او سواد فرمان شاه را براى استر فرستاد و گفت ، اين است سبب غم‌واندوه من . حالا آنچه توانى براى نجات هم‌كيشان خود بكن .\r\nاستر جواب داد : رسم اين است ، كه هركس داخل اطاق درونى عمارت شاه شود ، محكوم باعدام ميگردد ، مگر اينكه شاه دست خود را به طرف او دراز كند .\r\nباوجوداين من اين كار خواهم كرد ، ولى لازم است بيهوديها بگوئى ، كه سه روز تمام براى نجات من دعا كنند و روزه بگيرند روز سوّم استر لباسهاى ملوكانهء خود را در بر كرده باطاق درونى شاه داخل شد . شاه دست خود را به طرف او دراز كرده گفت : استر تو را چه مىشود ؟ استر گفت من از شاه خواستارم ، كه امروز با هامان ميهمان من باشند . شاه پذيرفت و پس از اينكه در ميهمانى ملكه شراب زياد نوشيد ، رو به استر كرده گفت ، خواهش تو چيست ؟ بگو تا بجا آرم ، اگر نصف مملكتم را بخواهى ، مىدهم . استر اجازه خواست مطلب خود را در ميهمانى روز ديگر بگويد و هامان را باز دعوت كرد . امّا هامان سپرده بود ، دارى براى بدار آويختن مردخا ببلندى 50 آرش تهيه كنند . شب شاه را خواب نبرد و فرمود ، تا سالنامه‌هاى سلطنتش را بخوانند . خواننده رسيد به جائى ، كه راجع\r\n\r\n\r\n","description":"","footnote":"\r\n( 1 ) - همّدآثايآگاگى را در نسخهء ديگر تورية همّداناى اجاجى نوشته‌اند و بايد آخرى صحيح‌تر باشد .\r\n","page_name":" 900 ","page_number":926},
  {"content":"\r\n\r\n( 44 ) - تخت‌جمشيد ، قراولان ( فلاندن و كست ، ايران قديم ، گراور 101 )\r\nبكشف كنگاش بغتان و تارس بود . شاه پرسيد ، كه چه پاداشى به مردخا در ازاى اين خدمت دادم . خدمه گفتند ، پاداشى ندادى . در اين‌وقت هامان وارد شد . شاه از او پرسيد ، چه بايد كرد دربارهء چنين كسى ، كه شاه ميخواهد سرافرازش كند . هامان ، بتصور اينكه مقصود شاه خود او است ، گفت چنين كس را بايد بفرمائى لباس شاه را بپوشد ، بر اسب شاه سوار شود ، تاج شاهى بر سر گذارد و اوّل مرد دربار در پيش او حركت كرده بمردم بگويد ، چنين كند شاه ، چون بخواهد كسى را سرافراز بدارد . شاه گفت در حال برو و همين چيزهائى كه گفتى ، دربارهء مردخا بكن . هامان چنان كرد و بعد بىاندازه مهموم و مغموم\r\n\r\n","description":"","footnote":"","page_name":" 901 ","page_number":927},
  {"content":"\r\n\r\nبه خانه برگشت . پس از آن خواجه‌سرايان آمده او را بميهمانى ملكه بردند .\r\nشاه بعد از صرف غذا و شراب باز از ملكه پرسيد مطلبت چيست ؟ آن‌چه خواهى بخواه .\r\nملكه گفت : اگر من مورد عنايت شاه هستم ، حيات من و ملتم را تأمين كن ، چه ما دشمنى بىرحم داريم . شاه پرسيد ، كه اين دشمن كيست ؟ ملكه هامان را نشان داد . هامان نتوانست كلمه‌اى بگويد و چشمان خود را به زير انداخت .\r\nپس از آن شاه غضبناك برخاسته داخل باغ شد . هامان نيز برخاست و از ملكه تمنى كرد او را از مرگ نجات دهد ، زيرا دانست ، كه شاه قصد كشتن او را كرده .\r\nپس از لحظه‌اى چند شاه برگشت و ديد ، كه هامان به بسترى ، كه استر بر آن بود ، افتاده . شاه گفت « عجب ! او در خانهء من و در حضور من بملكه زور ميگويد » .\r\nهمين كه اين سخن از دهان شاه بيرون آمد ، روى هامان را با پارچه‌اى پوشيدند .\r\nاين علامت حكم اعدام بود . يكى از خواجه‌سرايان بشاه گفت ، چوبهء دارى هست ، كه هامان براى مردخا تهيه كرده . شاه جواب داد : الان او را به همان دار بكشيد . در همين روز مردخا بحضور شاه آمد ، چه استر اعتراف كرد ، كه اين مرد از اقرباى او است . پس از آن استر بپاى شاه افتاده با چشمان پر از اشك درخواست كرد ، كه از اجراى فرمانى ، كه هامان صادره كرده بود ، جلوگيرى كند . شاه گفت ، حكمى ، چنان كه خواهى ، خطاب به يهوديها بنويسان و به مهر من برسان . معمول مملكت اين بود ، كه كسى نميتوانست در مقابل چنين حكمى ، كه باسم شاه صادر شده و به مهر او رسيده بود ، مقاومت كند . بعد بىدرنگ دبيران را خواسته گفتند ، حكمى به يهوديها و بزرگان و حكّام 127 ولايت ، كه تابع شاه و از هند تا حبشه بودند ، بنويسند . اين حكم را بزبانها و خطوط مختلف نوشتند ، تا در ايالات بتوانند بخوانند . احكام را چاپك‌سوارانى ، كه بر اسبهاى ممتاز و قاطر سوار بوده حركت مىكردند ، بايالات مختلف رسانيدند و يهوديها انتقام خود را از دشمنانشان كشيده عدّه‌اى زياد از آنها در شوش كشتند .\r\n\r\n","description":"","footnote":"","page_name":" 902 ","page_number":928},
  {"content":"\r\n\r\nاين است مضمون حكايت استر و مردخا و ، اگر از شاخ و برگهاى داستانى آن صرف‌نظر كنيم ، اطّلاعاتى كه ميدهد ، همان است ، كه مورّخين يونانى هم داده‌اند : وسعت مملكت از هند تا حبشه موافق تاريخ است . هفت نفر مشاور مخصوص همان كسانند ، كه هرودوت هفت نفر قضات شاهى ناميده . اينها رؤساء هفت خانوادهء درجه اوّل پارس و ماد بودند . در اين حكايت بسالنامه‌ها اشاره شده . كتزياس هم در اين باب ذكرى كرده ، اين سالنامه‌ها را ديفتراى بازيليكاى ، يعنى دفاتر شاهى ناميده و هرودوت ، چنان كه گذشت ، ميگويد در جنگ سالامين دبيران شاه اسامى اشخاصى را ، كه خوب مىجنگيدند ، ثبت ميكردند . در باب بسترى ، كه بر آن نشسته غذا صرف ميكردند ، نيز در سه جاى كتاب هرودوت ، چنان كه گذشت ، ذكرى شده . چابك‌سواران نيز همان‌اند ، كه از منبع يونانى ميدانيم ( نوشته‌هاى هرودوت و كزنفون كه در جاى خود بيايد ) خود اخشورش هم از حيث صفات شبيه همان خشيارشا است كه يونانيها توصيف كرده‌اند ، يعنى شخصى است بزرگ‌منش و بلند نظر ، كه دوازده هزار وزنه نقره را رد مىكند ، چنان كه موافق نوشته‌هاى هرودوت ، تقديمى چندين ميليونى پاثيوس ليدى را رد كرد . از طرف ديگر بوالهوس ، كم عقل و ضعيف‌النفس است ، چه اختيار امور مملكت را به آسانى به اين و آن ميدهد .\r\nتجملات دربار و غيره هم همان است ، كه از منبع يونانى معلوم است . در خاتمه بايد گفت ، كه اين ضيافت قبل از عزيمت خشيارشا ، يا اخشورش تورية ، بجنگ يونان بوده و هرودوت هم اشاره به گردآمدن بزرگان مركز و ايالات در شوش كرده ، منتها مورّخ مذكور گويد ، كه براى مشورتى راجع بجنگ يونان اين مجلس بزرگ منعقد شده بود .\r\nراجع باسم ملكه ، كه تورية او را وشتئى ناميده ، ظن قوى اين است ، كه اسم مذكور مصحّف وهشتيه است ، كه به زبان كنونى بهشت يا بهترين بايد گفت . از اينجا بايد حدس زد ، كه اين اسم در واقع لقبى بوده . هرودوت اسم ملكه را آمس‌تريس نوشته ، كه ممكن است يونانى شده هماشتر يعنى هماى مملكت باشد . اما تخالفى ، كه بين حكايت مزبور\r\n\r\n","description":"","footnote":"","page_name":" 903 ","page_number":929},
  {"content":"\r\n\r\nو نوشته‌هاى هرودوت ديده مىشود ، اين است ، كه آمس‌تريس هيچگاه مغضوب نشد و چندان بزيست ، كه بكهولت رسيد . نوشته‌هاى اشيل در نمايش حزن‌انگيز « پارسىها » « 1 » هم نميرساند ، كه او مغضوب شده باشد . بنابراين ممكن است ، كه وشتئى زنى غير از آمس‌تريس بوده و بعد زنى ديگر جاى او را گرفته و در كتاب استر و مردخا ، از جهت تقرّب بشاه ، وشتئى را ملكه دانسته باشند .\r\n\r\nمبحث ششم - قتل خشيارشا ، خصائل او\r\n\r\nقتل خشيارشا ( 466 ق . م )\r\nخشيارشا از جهت عدم بهره‌منديهاى متواتر ، كه در اوايل سلطنتش روى داد ، به كلى فاقد اراده شد و جهانگيريرا فراموش كرده در عيش‌وعشرت فرو رفت . بزرگان پارس از اين جهت ، كه در خط كشورگشائى افتاده و در هر سلطنت ممالكى به ايران ضميمه كرده بودند ، از سستى خشيارشا ناراضى گشته با نظر حقارت در او نگريستند . در اين احوال اردوان رئيس قراولان مخصوص شاه كنگاشى بر ضد او ترتيب داده خواجه‌اى را ميترىدات ( مهرداد ) در آن داخل كرد . كتزياس اسم اين خواجه را اسپاتاميترس « 2 » نوشته . اردوان بدستيارى خواجهء مذكور شب وارد خواب‌گاه خشيارشا شده او را در خواب كشت . پس از اين واقعه نزد اردشير ، پسر سوّم خشيارشا ، رفته او را از فوت شاه آگاه كرد و گفت ، كه قتل شاه كار داريوش پسر بزرگ خشيارشا است ، او براى رسيدن بتخت اين كار كرده و خود اردشير هم در خطر است . سخنان اردوان چنان در مزاج اردشير نوجوان اثر كرد ، كه او در حال براى كشيدن انتقام پدر و حفظ جان خود بسراى داريوش رفته بهمدستى اردوان و چند نفر از قراولان او را بكشت . پس از قتل داريوش ، تخت به ويشتاسپ پسر دوّم خشيارشا ميرسيد ، ولى ، چون او ايالت باختر داشت ، و غايب بود ، اردوان اردشير را بر تخت نشانيد ، با اين مقصود ، كه چندى با او مماشات كند ، تا موقع قتلش برسد و خودش تخت را صاحب\r\n\r\n\r\n","description":"","footnote":"\r\n( 1 ) -  Eschile . , , Les Perses . \r\n( 2 ) -  Spatamithres  بايد مصحّف ( سپنت‌ميثر ) باشد ، كه بمعنى مهر مقدّس است . مهر ، چنان كه بيايد ، مورد پرستش بود .\r\n","page_name":" 904 ","page_number":930},
  {"content":"\r\n\r\nشود . جهت اميدوارى او را ببهره‌مندى از اين‌جا بايد دانست ، كه در زمان خشيارشا اعتبارى زياد و اهميتى يافته بود و هفت پسر او مشاغل مهم در دوائر دولتى داشتند ، ولى اردشير ، همين كه بر كنگاش او آگهى يافت ، پيش‌دستى كرده نابودش كرد ( شرح قضيه در جاى خود بيايد ) .\r\n\r\nخصائل خشيارشا\r\nاسم اين شاه در داستانهاى ما فراموش شده و در بعض كتب قرون اسلامى چنان كه در مبحث اوّل اين فصل ذكر شد ، اسم او را نويسندگانى مانند ابو ريحان بيرونى و ابن عبرى و غيره ذكر كرده‌اند ، ولى چيزى راجع به او نگفته يا اگر هم گفته‌اند بسيار مختصر و مندمج است . در كتيبه‌هائى ، كه از اين شاه مانده و ذكر آن در جاى خود بيايد ، اطلاعاتى مندرج نيست ، جز اينكه اين شاه خود را معرفى كرده و گفته فلان بنا را من كرده‌ام ، يا فلان سنگ را پدرم داريوش تهيه كرد و ، چون چيزى بر آن ننوشت ، اكنون من مينويسم . بنابراين يگانه منبع اطلاعات ما بر احوال اين شاه مورّخين يونانىاند و از همه مفصل‌تر هرودوت به او پرداخته ، زيرا نام خشيارشا با جنگهاى مهم ايران و يونان ملازم است . پس ، اگر بخواهيم دربارهء او چيزى بگوئيم ، مبنا را بايد تنها مدارك يونانى قرار دهيم . از اين‌نظر ، يعنى ، اگر اين شاه چنان بوده ، كه يونانيها او را توصيف كرده‌اند ، خشيارشا شخصى است شكيل ، صبيح و خوش محضر . رفتارش نجيبانه است و نظرش بلند . دست باز دارد و دل جوانمرد ، ولى با همين احوال عقب‌نشينى او به آن شتاب پس از جنگ سالامين خبطى است بزرگ ، كه ضعف او را آشكار مىكند . نظرش در انتخاب اشخاص صائب نيست و بخطا ميرود . رأى صحيح را مىپسندد ، ولى قوّت اراده براى اجراى آن ندارد . مغلوب زنان است و زمام امور را بدست خواجه‌سرايان و زنان ميسپارد . دربارهء اشخاص مفرط است يا مفرّط . خلاصه آنكه از او دورهء انحطاط در خانوادهء هخامنشى شروع شد و زمام امور بدست زنان و خواجه‌سرايان افتاد ، ولى شايان ذكر است ، كه با وجود اينكه يونانىها او را بدترين دشمن خود\r\n\r\n","description":"","footnote":"","page_name":" 905 ","page_number":931},
  {"content":"\r\n\r\nميدانستند ، باز نتوانسته‌اند بزرگ‌منشى ، يا چنان كه نوشته‌اند ، بزرگى روح او را اذعان نكنند . گذشته از هرودوت و مورّخين ديگر يونانى ، اسكندر نيز اين صفت او را ستوده ، توضيح آنكه در موقع حريق قصور تخت‌جمشيد و ازدحام مقدونيها و يونانيها در آن‌جا ، اسكندر بمجسمهء خشيارشا برخورد و ، چون آن را افتاده ديد ، ايستاد و گفت :\r\n« آيا بايد بگذرم و بگذارم تو به زمين افتاده باشى ، تا مجازات شوى در ازاى اينكه به يونان لشكر كشيدى ، يا تو را ، باحترام آن روح بزرگ و صفات خوبى كه داشتى ، بلند كنم » . اسكندر اين بگفت ، لختى در انديشه فرو رفت و پس از آن بگذشت ( پلوتارك ، كتاب اسكندر ، بند 51 ) .\r\nآخر جلد اوّل\r\n\r\n","description":"","footnote":"","page_name":" 906 ","page_number":932},
  {"content":"\r\n\r\n\r\nتوضيحات :\r\n( 1 ) - در صفحهء 166 ، بعض مقادير عهد قديم با مقادير جديد ايران مقايسه شده و مسكوكات طلا و نقره را با ريال طلا مقايسه كرده‌ايم ، جهت اين است ، كه لايحهء اصلاح قانون مسكوكات جديد در 22 اسفند 1310 از مجلس شوراى ملى گذشت و در اين وقت مجلّد اوّل اين تأليف بطبع رسيده بود . چون نسبت ريال نقره به ريال طلا معلوم است و مقادير جديد ايران با سلسله مطرى هم مقايسه شده ، تفاوت را به آسانى مىتوان دريافت .\r\n( 2 ) - در صفحهء 626 ، در سطر اوّل نوشته شده است « جزيرهء آن‌تاندر » يكى از مترجمين هرودوت اين‌جاى كتاب مورّخ مزبور را چنين ترجمه كرده ، ولى در ترجمهء مترجم ديگر لفظ جزيره ديده نمىشود و بنابر تحقيقات ، كه بعد به عمل آمده ، ترجمهء آخرى صحيح‌تر است .\r\n( 3 ) - در ذيل صفحه 698 در ترجمه خطّى ، مطبعه  a  را بجاى  a  ، كه صداى ( آ ) دارد ، استعمال كرده . جهت آن است ، كه مطبعه حرف مزبور را نداشته . بنابراين بايد  a  را ( آ ) خواند و  a  را ( ا ) .\r\n( 4 ) - در صفحهء 837 ، در ذيل گراور 38 نوشته شده است فريز . چون در اين مجلّد ، مؤلّف بمبحث صنايع نرسيد ، تا معنى اين لفظ را بنويسد ، اين است كه توضيح مىشود :\r\nفريز چند معنى دارد ، ولى در اين‌جا عبارت است از تزيينات برجستهء ديوار عمارت ، بطوريكه طول تزيينات بيش از عرض آن است و صورت‌ها بلافاصله يكى پس از ديگرى واقع شده .\r\n\r\n","description":"","footnote":"","page_name":" 907 ","page_number":933},
  {"content":"\r\n . \r\n\r\n","description":"","footnote":"","page_name":" 908 ","page_number":934}
  ]