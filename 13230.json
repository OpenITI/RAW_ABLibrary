[
  {"content":"\r\n\r\nبسم الله الرحمن الرحيم\r\nمشاهير مدفون در حرم رضوى\r\n\" جلد چهارم \"\r\nرجال سياسى ، نظامى ، اجتماعى\r\nگروه تراجم و انساب\r\nزير نظر : غلامرضا جلالى\r\nپژوهشگران : ابراهيم زنگنه / اسماعيل رضايى / محمدجواد هوشيار / رسول سعيدى زاده / على جان سكندرى / سيد حسن حسينى / رجبعلى يحيايى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمشاهير مدفون در حرم رضوى / زير نظر غلامرضا جلالى ؛ پژوهشگران ابراهيم زنگنه / اسماعيل رضايى / محمدجواد هوشيار و . . . [ ديگران 
  ] . - ويرايش 2 . - مشهد : بنياد پژوهشهاى اسلامى ، 1386 -\r\nج : مصور .\r\n( شابك : دوره ) ISBN set : 978 - 964 - 971 - 202 - 4\r\n( شابك : ج 4 ) ISBN : 978 - 964 - 971 - 239 - 0\r\nفهرستنويسى بر اساس اطلاعات فيپا .\r\nكتابنامه .\r\nمندرجات : ج . 1 . عالمان دينى . ج . 2 . شاعران وهنرمندان ، دانشوران . ج 3 . صاحب منصبان و واقفان آستان قدس رضوى . ج . 4 . رجال سياسى ، نظامى ، اجتماعى . 1 . مشهد - آرامگاه . 2 . آستان قدس رضوى - آرامگاهها . 3 . اسلام - سرگذشتنامه . الف - جلالى . غلامرضا . 1333 - ب . زنگنه . ابراهيم - 1314 ج . رضايي . اسماعيل . د . هوشيار ، محمد جواد . ه‍ بنياد پژوهشهاى اسلامى . و . عنوان .\r\n1386 5 م 9 ز / 2 / 264 bp 92 / 297\r\nكتابخانه ملى ايران\r\nمشاهير مدفون در حرم رضوى\r\nجلد چهارم : رجال سياسى ، نظامى ، اجتماعى\r\nگروه تراجم و انساب\r\nزير نظر غلامرضا جلالى\r\nپژوهشگران : ابراهيم زنگنه - اسماعيل رضايى - محمد جواد هوشيار -\r\nرسول سعيدى زاده - على جان سكندرى - سيد حسن حسينى - رجبعلى يحيايى\r\nچاپ اول : 1387 / 5000 نسخه / قيمت 60000 ريال\r\nچاپ وصحافى : مؤسسه چاپ آستان قدس رضوى\r\nبنياد پژوهشهاى اسلامى مشهد : صندوق پستى 366 - 91735\r\nتلفن ودورنگار واحد فروش بنياد پژوشهاى اسلامى : 2230803\r\nفروشگاه هاى كتاب بنياد پژوهشهاى اسلامى ، مشهد : 2233923 ، قم : 7733029\r\nمدرسهء عالى شهيد مطهرى ، تهران : صندوق پستى 115613117 - تلفاكس 33124472\r\nWeb site : www . islamic - rf . ir / email : info @ islamic - rf . ir\r\nحق چاپ محفوظ است\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nجلد چهارم\r\n\r\nفهرست مطالب\r\nآ\r\n1 / آسايش اغلى استاجلو - قنبر سلطان ( - 967 ه . ق ) / 13\r\nالف\r\n2 / اردوبادى - ابو تراب بيگ ( - بعد از 985 . ق ) / 15\r\n3 / اسدآبادى - ملك بيگ ( - 1020 ه . ق ) / 16\r\n4 / اسداللّه‌زاده - جواد ( 1339 - 1360 ه . ش ) / 17\r\n5 / اسدى - سلمان ( 1280 - 1345 ه . ش ) / 19\r\nاشرف السلطنه - قاجار - عزت الملك خانم\r\n6 / اصفهانى - ابو القاسم ( - 1318 ه . ق ) / 21\r\n7 / افشار - ابراهيم خان ( - 1162 ه . ق ) / 24\r\n8 / افشار - الله‌وردى خان ( - 158 - ه . ق ) / 28\r\n9 / افشار - امامقلى ميرزا ( 1142 - 1160 ه . ق ) / 31\r\n10 / افشار - سوندوگ بيگ ( 879 - 969 ه . ق ) / 32\r\n11 / افشار - قربانعلى بيگ ( - 1139 ه . ق ) / 33\r\n12 / افشار - كاظم خان ( - زنده 1161 ق ) / 34\r\n13 / افشار - نصر اللّه ميرزا ( 1137 - 1160 ه . ق ) / 35\r\n14 افشار - نصر اللّه ميرزا ( 1165 - 1200 ه . ق ) 38\r\n15 / افشار كوسه احمدلو - بابا على بيك ( - 1129 ه . ق ) / 45\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n16 / افغان - محمد كاظم خان ( - 1222 ه . ق ) / 47\r\n17 / افغان - ملك قاسم ميرزا ( - زنده 1248 ه . ق ) / 48\r\n18 / اقبال - منوچهر ( 1288 - 1356 ه . ش ) / 50\r\n19 / امامى خويى - جمال الدّين ( - 1345 ه . ش ) / 54\r\n20 / امجد الدوله - ناصر قلى خان ( - 1335 ه . ق ) / 56\r\n21 / امين السلطان - آقا ابراهيم ( - 1300 ه . ق ) / 57\r\n22 / انجو - شاه مظفر الدّين على ( - 986 ه . ق ) / 64\r\n23 / اوزنگو - داود بيگ ( - 1073 ه . ق ) / 65\r\nايشيك آقاسىباشى - شاملو - مهدى قلى خان\r\nب\r\nبانك - يزدى - محمد ابراهيم\r\n24 / باوندى - گرده‌بازو ( - ح 552 ه . ق ) / 66\r\n25 / بيگدلى شاملو - محمد بيگ ( - 1021 ه . ق ) / 67\r\nپ\r\n26 / پارسا - محمد على ( 1270 - 1322 ه . ش ) / 69\r\nت\r\n27 / تاتى اغلى ذو القدر - على سلطان ( - 965 ه . ق ) / 71\r\n28 / تبريزى - ميرزا محمد ( - 997 ه . ق ) / 73\r\n29 / تركمان - اوتار خان ( - 1072 ه . ق ) / 75\r\n30 / تكلو - اردوغدى خليفه ( - 990 ه . ق ) / 78\r\n31 / تكلو - محمد خان شرف الدّين ( - 964 ه . ق ) / 81\r\n32 / توكلى چغتاى - شاه نظر خان ( - 1027 ه . ق ) / 86\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n33 / تيمورى - ابو القاسم بابر ( 825 - 861 ه . ق ) / 88\r\n34 / تيمورى - امير قليچ‌خان ( - 1237 ه . ق ) / 93\r\n35 / تيمورى - دوست محمد خان ( - 1264 ه . ق ) / 95\r\n36 / تيمورى - عباس خان ( - 1340 ه . ق ) / 96\r\n37 / تيمورى - عطاء اللّه خان ( - 1309 ه . ق ) / 99\r\n38 / تيمورى - على مرادخان ( - 1319 ه . ق ) / 100\r\nج\r\n39 / جابرى اصفهانى - سلمان ( - 991 ه . ق ) / 105\r\nجلال الدوله - قاجار - حسين ميرزا\r\nحسام الدوله - علم - امير على اكبر خان\r\nحسام السلطنه - قاجار - محمد تقى ميرزا\r\nحشمت الدوله - قاجار - حمزه ميرزا\r\nحشمت الملك - علم - امير علم خان سوم\r\nچ\r\n40 / چاپشلو - بابا خان ( - 1150 ه . ق ) / 110\r\n41 / چاندبىبى ( - 1009 ه . ق ) / 113\r\n42 / چاوشلو - حسين بيگ ( - 967 ه . ق ) / 114\r\n43 / چركس - فريدون خان ( - 1030 ه . ق ) / 115\r\nخ\r\n44 / خان‌زاده بيگم - سوين بيگ ( ق 770 - 814 يا 816 ه . ق ) / 117\r\n45 / خلعتبرى تنكابنى - حبيب اللّه خان ( - 1326 ه . ق ) / 118\r\n46 / خلعتبرى تنكابنى - ولى خان ( - 1255 ه . ق ) / 121\r\n47 / خمسه - ابراهيم خان ( - 1284 ه . ق ) / 123\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n48 / خيامى - سيد على اكبر ( 1269 - 1351 ه . ش ) / 125\r\nد\r\n49 / دادخواه اندخودى - نيازقلى ( - 1159 ه . ق ) / 127\r\n50 / دامغانى - اسماعيل خان ( - 1241 ه . ق ) / 131\r\n51 / دامغانى - عيسى خان ( - 1241 ه . ق ) / 136\r\n52 / دامغانى - مطلب خان ( - 1237 ه . ق ) / 137\r\n53 / دهقان - على اكبر ( 1327 - 1360 ه . ش ) / 139\r\nدهلوى - يوسف - مشهدى - يوسف\r\nر\r\n54 / راجه محمودآباد - احمد على خان ( 1323 - 1393 ه . ق ) / 142\r\n55 / رومى - على پاشا ( - 1028 ه . ق ) / 146\r\nز\r\n56 / زعفرانلو - امير گونه خان ( - 1234 ه . ق ) / 149\r\n57 / زعفرانلو - حسن خان ( 1289 - 1368 ه . ش ) 152\r\n58 / زعفرانلو - حسين خان ( - 1311 ه . ق ) / 153\r\n59 / زعفرانلو - رضا قلى خان ( - 1249 ه . ق ) / 157\r\n60 / زعفرانلو - سام خان ( - 1275 ه . ق ) / 160\r\n61 / زعفرانلو - عبد الرضا خان ( - 1337 ه . ق ) / 164\r\n62 / زعفرانلو - قهرمان خان ( - 1306 ه . ق ) / 167\r\n63 / زعفرانلو - محمد ناصر خان ( 1281 - 1320 ه . ق ) / 168\r\n64 / زيك - گنج‌على خان ( ح 958 - 1033 ه . ق ) / 171\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nس\r\nساعد الدوله - خلعتبرى - حبيب اللّه خان\r\nسالار اشجع - تيمورى - عباس خان\r\n65 / سرهنگ - اسكندر خان ( - 1255 ه . ق ) / 180\r\n66 / سفره‌چىباشى - فتحعلى بيگ ( - 1077 ه . ق ) / 181\r\n67 / سيفى حسنى قزوينى - قاضى جهان ( 888 - 960 ه . ق ) / 183\r\nش\r\n68 / شاملو - حسين خان ( - 1027 ه . ق ) / 189\r\n69 / شاملو - دورميش خان ( - 932 ه . ق ) / 191\r\n70 / شاملو - عليقلى خان ( - 997 ه . ق ) / 195\r\n71 / شاملو - مجنون السلطان ( - 959 ه . ق ) / 201\r\n72 / شاملو - مهدى قلى خان ( - 1073 ه . ق ) / 202\r\n73 / شاملو - ولى خليفه ( - 987 ه . ق ) / 204\r\n74 / شمس السلطنه - بىبى خانم ( 1265 - 1309 ه . ق ) / 207\r\n75 / شيروانى - زينب سلطان خانم ( - 978 ه . ق ) / 208\r\nص\r\n76 / صدر قزوينى حسنى - قاضى خان ( - 1030 ه . ق ) / 210\r\n77 / صفوى - آنا خانم ( - 1057 ه . ق ) / 212\r\n78 / صفوى - ابراهيم ميرزا ( 947 - 984 ه . ق ) / 213\r\n79 / صفوى - اسماعيل دوم ( 943 - 985 ه . ق ) / 220\r\n80 / صفوى - اسماعيل ميرزا ( 1010 - 1022 ه . ق ) / 234\r\n81 / صفوى - القاص ميرزا ( - 957 يا 984 ه . ق ) / 234\r\n82 / صفوى - امام قلى ميرزا ( - 986 ه . ق ) / 238\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n83 / صفوى - بهرام ميرزا ( 923 - 956 ه . ق ) / 239\r\n84 / صفوى - حسن ميرزا ( ح 966 - 984 ه . ق ) / 243\r\n85 / صفوى - حسين ميرزا ( حدود 947 - 984 ه . ق ) / 246\r\n86 / صفوى - حيدر ميرزا ( 963 - 985 ه . ق ) / 250\r\n87 / صفوى - خير النساء بيگم ( - 986 ه . ق ) / 253\r\n88 / صفوى - رستم ميرزا ( 945 - 961 ه . ق ) / 259\r\n89 / صفوى - زينب سلطان بيگم ( - 1050 ه . ق ) / 259\r\n90 / صفوى - شاه‌طهماسب ( 919 - 984 ه . ق ) / 260\r\n91 / صفوى - شاه‌طهماسب دوم ( ح 1114 - 1151 ه . ق ) / 273\r\n92 / صفوى - فاطمه سلطان بيگم ( - 1151 ه . ق ) / 280\r\n93 / صفوى - گوهر سلطان خانم ( - 984 ه . ق ) / 282\r\n94 / صفوى - مصطفى ميرزا ( 964 - 984 ه . ق ) / 284\r\nظل السلطان - قاجار - مسعود ميرزا\r\nع\r\n95 / عرب زنگويى - حسن ( - 1235 ه . ق ) / 287\r\n96 / علم - اسد اللّه ( 1299 - 1357 ه . ش ) / 288\r\n97 / علم - امير علم خان اول ( - 1168 ه . ق ) / 295\r\n98 / علم - امير علم‌خان دوم ( - 1241 ه . ق ) / 297\r\n99 / علم - امير علم خان سوم ( 1244 - 1309 ه . ق ) / 298\r\n100 / علم - امير على اكبر خان ( - 1333 ه . ق ) / 304\r\n101 / علم - خديجه ( 1307 - 1351 ه . ق ) / 309\r\n102 / علم - محمد ابراهيم خان ( 1259 - 1323 ه . ق ) / 310\r\n103 / علم - هاجر ( - 1309 ه . ش ) 318\r\n104 / على خان بيگ ( - قبل از 1038 ه . ق ) / 319\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n105 / على قلى خان ( - قبل از 1090 ه . ق ) / 319\r\n106 / عنايت كل ( - 1017 ه . ق ) / 320\r\nف\r\n107 / فراهانى - ميرزا حسن خان ( - 1225 ه . ق ) / 322\r\nفرمانفرما - قاجار - فريدون ميرزا\r\nق\r\n108 / قاجار - احمد ميرزا ( 1234 - 1310 ق ) / 324\r\n109 / قاجار - پرويز ميرزا ( 1239 - 1305 ق ) / 326\r\n110 / قاجار - جان محمد خان ( - 1237 ه . ق ) / 327\r\n111 / قاجار - حسين ميرزا ( 1269 - 1285 ق ) / 331\r\n112 / قاجار - حمزه ميرزا ( - 1297 ق ) / 332\r\n113 / قاجار - رضا قلى خان ( - 1207 ق ) / 340\r\n114 / قاجار - زينب خانم ( - 1310 ق ) / 345\r\n115 / قاجار - عباسقلى خان ( - 1076 ق ) / 346\r\n116 / قاجار - عباس ميرزا ( 1203 - 1248 ه . ق ) / 347\r\n117 / قاجار - عزت الملك خانم ( ح 1280 - 1333 ه . ق ) / 356\r\n118 / قاجار - فريدون ميرزا ( بعد از 1222 - 1274 ه . ق ) / 359\r\n119 / قاجار - گوگچه سلطان ( - 962 ه . ق ) / 366\r\n120 / قاجار - محراب خان ( - 1032 ه . ق ) / 368\r\n121 / قاجار - محراب خان ( - 1058 ه . ق ) / 374\r\n122 / قاجار - محمد تقى ميرزا ( 1206 - 1265 ه . ق ) / 376\r\n123 / قاجار - محمد على خان ( - 1218 ه . ق ) / 378\r\n124 / قاجار - محمد ولى ميرزا ( 1203 - 1281 ه . ق ) / 380\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n125 / قاجار - مراد ميرزا ( 1233 - 1299 ه . ق ) / 383\r\n126 / قاجار - مريم خانم ( 1209 - 1265 ه . ق ) / 390\r\n127 / قاجار - مسعود ميرزا ( 1266 - 1336 ه . ق ) / 392\r\n128 / قاجار - نياز قلى خان ( - 1141 ه . ق ) / 401\r\n129 / قاجار عزالدين‌لو - بيرامعلى ( - 1210 ه . ق ) / 402\r\n130 / قرائى - اسحاق خان ( 1161 - 1231 ه . ق ) / 404\r\n131 / قرائى - مهدى قلى خان ( حدود 1150 - 1231 ه . ق ) / 405\r\n132 / قرخلو افشار - سردار خان ( - 1149 ه . ق ) / 407\r\n133 / قرشى - محمد ( 1324 - 1396 ه . ق ) / 408\r\n134 / قورغلوى ذو القدر - شاه‌قلى ( - 964 ه . ق ) / 410\r\nك\r\n135 / كاخكى هراتى - ميرزا منصور ( - 1073 ه . ق ) / 414\r\n136 / كججى - امير شمس الدّين زكريا ( - 918 ه . ق ) / 414\r\n137 / كدكنى - ميرزا محمد شفيع ( - 1018 ه . ق ) / 416\r\n138 / كردبچه - على محمد خان ( - 1253 ه . ق ) / 422\r\nكرد جهانبيگلو - - ميرپنج - عباسقلى خان\r\n139 / كريمى - محمد ( 1311 - 1396 ه . ق ) / 423\r\n140 / كلاوند - محمد امين آقا ( - ح 1135 ه . ق ) / 424\r\n141 / كوثر - حسن ( - 1322 ه . ش ) / 425\r\n142 / كوشك اغلى استاجلو - امت خان ( - 997 ه . ق ) / 426\r\nگ\r\n143 / گروسى - زين العابدين ( - 1310 ه . ق ) / 431\r\n144 / گوركانى - محمد اكبر ( 1067 - 1115 ه . ق ) / 432\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nل\r\n145 / لشكرنويس نورى - ميرزا سيد محمد ( - زنده 1303 ه . ق ) / 437\r\nم\r\n146 / مرعشى حسينى - بدر شرف بيگم ( - بعد از 1135 ه . ق ) / 442\r\n147 / مرعشى حسينى اصفهانى - ميرزا عبد اللّه ( 1042 - 1074 ه . ق ) / 444\r\n148 / مروى - احمد خان ( - 1148 ه . ق ) / 446\r\n149 / مروى - پير محمد خان ( - 1150 ه . ق ) / 451\r\n150 / مروى - پدر محمد كاظم ( - 1149 ه . ق ) / 455\r\n151 / مروى - محمد زمان خان ( - 1132 ه . ق ) / 457\r\n152 / مروى - محمد سليم بيگ ( - 1160 ه . ق ) / 459\r\nمستشار الملك - مستوفى سبزوارى\r\n153 / مستوفى - عليرضا ( - بعد از 1252 ه . ق ) / 461\r\n154 / مستوفى - محمد ابراهيم ( - 1252 ه . ق ) / 461\r\n155 / مستوفى - محمد حسين ( 1236 - 1321 ه . ق ) / 462\r\n156 / مستوفى سبزوارى - ميرزا محمد رضا ( ح 1241 - 1308 ه . ق ) / 463\r\n157 / مستوفى شيرازى - ميرزا شفيع ( 1230 - 1300 ه . ق ) / 468\r\n158 / مشهدى - يوسف ( - 1010 ه . ق ) / 470\r\n159 / مشير الدوله قزوينى - ميرزا يحيى خان ( 1247 - 1309 ه . ق ) / 471\r\nمظفر الدوله - خمسه - ابراهيم خان\r\n160 / معاون التجار - محمد حسن ( 1273 - 1330 ه . ق ) / 478\r\nمعين الدوله - قاجار - احمد ميرزا\r\n161 / مكرم - محمود ( - 1353 ه . ق ) / 478\r\nملك التجار - اصفهانى - ابو القاسم\r\nمؤتمن السلطنه - مستوفى سبزوارى\r\n162 / موسوى - مير سيد شريف ( - زنده 975 ه . ق ) / 479\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n163 / ميرپنج - عباسقلى خان ( - 1269 ه . ق ) / 480\r\nن\r\nنايب‌السلطنه - قاجار - عباس ميرزا\r\n164 / نجد السلطنه - ميرزا صدر الدّين ( - زنده 1300 ه . ش ) / 482\r\n165 / نجفى فردوسى - عزيز اللّه ( 1287 - 1336 ه . ش ) / 484\r\n166 / ندر محمد خان ( - 1060 ه . ق ) / 485\r\nنصرت الملك - تيمورى - على مراد خان\r\n167 / نصيرى - محمد خان ( 1280 - 1345 ه . ق ) / 486\r\nنير الدوله - قاجار - پرويز ميرزا\r\n168 / نيك‌نيان - عليرضا ( 1331 - 1361 ه . ش ) / 488\r\nو\r\n169 / وزير مشهد - ميرزا كاظم ( - 1135 ه . ق ) / 491\r\n170 / وفادار - احمد ( 1306 - 1383 ه . ش ) / 492\r\nه\r\n171 / هارون الرشيد ( 147 - 193 ه . ق ) / 494\r\n172 / هروى - حسين ( ح 1225 ه . ق - ) / 500\r\nى\r\n173 / يزدى - محمد ابراهيم ( - بعد از 1312 ه . ق ) / 501\r\nفهرست منابع 503\r\nالف . كتاب‌ها : 503\r\nب . مقالات : 522\r\nج . اسناد ، روزنامه‌ها و مصاحبه‌ها 522\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nآ\r\n\r\n( 1 ) آسايش اغلى استاجلو - قنبر سلطان ( - 967 ه . ق )\r\nاز سرداران عصر صفوى ، حاكم اسفراين . همان‌طور كه از نام وى برمىآيد وى از طايفه استاجلو بود ، كه در به قدرت رسيدن صفوىها نقش داشتند . از زندگى او اطلاعى در دست نيست و منابع عصر صفوى به آن اشاره چندانى نكرده‌اند . خلاصة التواريخ تنها منبع مهمى است كه در ذيل حوادث 967 ه . ق در دو جا از او ياد كرده است .\r\nيك جا در آغاز حكمى كه شاه‌طهماسب به پسرش ابو الفتح ميرزا ، حاكم مشهد و بزرگان دولتى مقيم مشهد نوشته و فرمان داده است كه به مناسبت تشرف عيسى خان فرزند حاكم گرجستان به اسلام ، در حرم حضرت رضا عليه السّلام جشن بر پاى دارند . آغاز اين حكم چنين است :\r\n« فرزند اعز ارجمند نصرت شعارى ابو الفتح سلطان ابراهيم ميرزا و امراى عظام تابين قنبر بيگ آسايش اغلى استاجلو . . . » « 1 » از آنجا كه نام وى در خطاب شاه‌طهماسب بلافاصله پس از نام ابراهيم ميرزا حاكم مشهد آمده و او را از امراى بزرگ خوانده است ، جايگاه وى به خوبى درك مىشود و مىتوان گفت او در اين هنگام از ديگر امرا برتر بود و در خراسان كه\r\n\r\n\r\n","description":"","footnote":"\r\n( 1 ) - قاضى احمد قمى : خلاصة التواريخ 1 / 410 .\r\n","page_name":" 13 ","page_number":13},
  {"content":"\r\n\r\nدر آن عهد منطقه‌اى بسيار حساس براى دولت صفوى بود ، از نظاميان برجسته به شمار مىرفته است .\r\nدومين جايى كه نام قنبر سلطان آمده ، از وى با عنوان حاكم اسفراين ياد شده كه در نبرد با ازبك‌ها كشته شده است . شرح حادثه بدين‌گونه است كه على سلطان ازبك به اسفراين حمله كرد و ساتلمش بيگ پسر قنبر سلطان و دونمز بيگ برادرزاده‌اش را كه به جنگ شتافته بودند ، كشت . قنبر سلطان از اين واقعه ناراحت و از سپاه خود جدا شده و به صفوف ازبكان حمله برد و در جنگ اسير شد . على سلطان ازبك او را به همراه خود به خوارزم برد . قنبر سلطان در خوارزم به شدت مريض گرديد و على سلطان براى رهايى او صد تومان فديه درخواست نمود ، ولى مقارن آن قنبر سلطان وفات كرد . على سلطان پول را گرفت و جنازه وى را به مشهد فرستاد . « 1 » به احتمال قوى جنازه وى در حرم مطهر دفن شده است .\r\nرجبعلى يحيايى\r\n\r\n\r\n","description":"","footnote":"\r\n( 1 ) - همان 1 / 412 .\r\n","page_name":" 14 ","page_number":14},
  {"content":"\r\n\r\n\r\nالف\r\n\r\n( 2 ) اردوبادى - ابو تراب بيگ ( - بعد از 985 . ق )\r\nابو تراب بيگ چهارمين فرزند ملك بهرام اردوبادى و برادر كوچكتر حاتم بيگ اعتماد الدوله وزير شاه‌عباس اول ، مستوفى مشهد و وزير مرتضى قلى خان پرناك حاكم مشهد ( 985 . ق ) . « 1 » پدرش ملك بهرام از مالكان بزرگ منطقه‌ى اردوباد در شمال رودخانه ارس بود ، كه در زمان حكومت شاه اسماعيل اول ( 906 - 930 ه . ق ) به خاطر حسادت رقيبان براى چندى مجبور به ترك وطن و سكونت در مصر شد . چون املاك او روى به ويرانى نهاده بود ، به توصيه‌ى شاه اسماعيل به ايران برگشت و سرپرستى املاك خود را به عهده گرفت . « 2 »\r\nملك بهرام در عهد شاه‌طهماسب ( 930 - 986 . ق ) به كلانترى شهر اردوباد رسيد . پس از آن نيز فرزندانش به مشاغل مهم دولتى مالى و ادارى منصوب شدند . از آن ميان حاتم بيگ براى مدت بيست سال وزير شاه‌عباس اول شد . « 3 » ابو تراب بيگ كه به احتمال قوى در اردوباد زاده و بزرگ شده بود و « در علم سياقت و نويسندگى مشهور و معروف بود »\r\n\r\n\r\n","description":"","footnote":"\r\n( 1 ) - اسكندر بيگ منشى : تاريخ عالم‌آراى عباسى 2 / 1189 .\r\n( 2 ) - همان 2 / 1182 .\r\n( 3 ) - همان 2 / 1182 - 1187 ؛ نصر اللّه فلسفى ؛ زندگى شاه‌عباس اول / 808 .\r\n","page_name":" 15 ","page_number":15},
  {"content":"\r\n\r\nدر زمان شاه‌طهماسب مدتى همراه با حكومت شاه محمد خدابنده صفوى ( 984 - 985 ه . ق ) به وزارت مرتضى قلى خان پرناك كه از طرف شاه اسماعيل دوم در اوايل 985 ه . ق به حكومت مشهد رسيده بود انتخاب شد و اختيار و اعتبار كامل يافت . « 1 » چون در همين زمان ازبك‌ها به خراسان حمله كرده بودند ، در جنگى كه بين مرتضى قلى خان و ازبك‌ها واقع شد ، سپاه خان قزلباش پيروز شد و جلال خان فرمانده ازبكان كشته شد . ابو تراب بيگ اردوبادى و ديگر خان‌ها سر او را به قزوين بردند و مورد عنايت شاه واقع شدند . ابو تراب سپس به خراسان بازگشت « 2 » و پس از چندى در وزارت مرتضى قلى خان پرناك وفات كرد و در حرم مطهر به خاك سپرده شد . « 3 »\r\nرجبعلى يحيايى\r\n\r\n( 3 ) اسدآبادى - ملك بيگ ( - 1020 ه . ق )\r\nملك بيگ وزير قورچيان شاه‌عباس اول ( 966 - 1038 ه . ق ) و از ملك‌زادگان اسدآباد همدان بود . در آغاز جوانى به خراسان آمد و پس از چندى خدمت در مشاغل فرودست دولتى و فراگيرى فنون انشاء ، در شمار ديوان‌سالاران و « ارباب قلم » دربار شاه‌عباس اول قرار گرفت و « مستوفى قورچيان » ( مسئول امور مالى قزلباشان و محافظان سلطنتى ) شد . پس از قتل مرشد قلى خان استاجلو در سال 996 ه . ق توسط شاه‌عباس به منصب وزارت قورچيان خاصه گماشته شد و تا آخر عمر ( 1020 ه . ق ) اين منصب را براى حدود 26 سال در اختيار داشت . « 4 »\r\n\r\n\r\n","description":"","footnote":"\r\n( 1 ) - اسكندر بيگ منشى : پيشين 2 / 1189 .\r\n( 2 ) - قاضى احمد قمى : خلاصة التواريخ 2 / 675 - 676 .\r\n( 3 ) - اسكندر بيگ منشى : پيشين 2 / 1189 .\r\n( 4 ) - اسكندر بيگ منشى : تاريخ عالم‌آراى\r\n","page_name":" 16 ","page_number":16},
  {"content":"\r\n\r\nدر نوروز سال 999 ه . ق كه خواجه شاه على دولت‌آبادى اصفهانى لشكر نويس خاصه ، از سوى شاه به مقام مستوفىالممالكى ارتقاء درجه يافت و چندى به واسطه برخى حسابرسىها در اصفهان حضور داشت . در اين مدت ملك بيك وزير ، كارهاى او را نيز انجام مىداد و به جاى او احكام را امضا مىكرد . « 1 »\r\nملك بيگ در سال 1017 ه . ق با كسب اجازه از شاه‌عباس روانه زيارت بيت اللّه الحرام شد . « 2 » در اواخر عمر به دليل مبتلا به مريضى مثانه و پيمودن راه‌هاى طولانى به همراه اردوى شاهى دچار ضعف و سستى شد و در سال 1020 ه . ق در ميانه آذربايجان درگذشت . « 3 » نعش او را به مشهد مقدس منتقل و در روضه رضوى به خاك سپردند . « 4 »\r\nرجبعلى يحيايى\r\n\r\n( 4 ) اسداللّه‌زاده - جواد ( 1339 - 1360 ه . ش )\r\n( به تصوير صفحه مراجعه شود ) جواد اسداللّه‌زاده فرزند غلامرضا به سال 1339 ه . ش در مشهد متولد گرديد . تحصيلات ابتدايى و متوسطه را در مشهد گذراند و سپس در دانشگاه تهران پذيرفته شد و در رشته اقتصاد\r\n\r\n\r\n","description":"","footnote":"\r\nعباس 2 / 1404 - 1405 .\r\n( 1 ) - قاضى احمد قمى : خلاصة التواريخ 2 / 3 - 1082 .\r\n( 2 ) - اسكندر بيگ منشى : پيشين 2 / 1405 .\r\n( 3 ) - همان 2 / 1404 - 1405 ؛ جلال الدّين محمد منجم يزدى : تاريخ عباسى / 430 .\r\n( 4 ) - اسكندر بيگ منشى : پيشين 2 / 1405 .\r\n","page_name":" 17 ","page_number":17},
  {"content":"\r\n\r\nفارغ التحصيل گرديد . پس از گذراندن دوره خدمت نظام‌وظيفه عازم آمريكا شد و پس از اخذ مدرك فوق ليسانس اقتصاد در مقطع دكتراى رشته مديريت به تحصيل ادامه داد . دوره اقامت او در آمريكا با فعاليت‌هاى سياسى همراه بود . تأسيس انجمن‌هاى اسلامى در پنج شهر امريكا و برگزارى نخستين تظاهرات افشاگرانه كه بدون ماسك انجام گرفت و برپايى نماز جماعت با شركت هفتصد دانشجوى مسلمان از جمله اقدامات او و همرزمانش بود .\r\nهنگامى كه امام خمينى رحمه اللّه اعلام نمودند كه به ايران باز خواهند گشت جواد با ناتمام گذاشتن تز دكتراى خود بلافاصله رهسپار فرانسه شد تا در كنار امام و با نيت شهادت در راه خدا به ميهنش بازگردد .\r\nاو در راه بازگشت به ايران طى اقامتى كوتاه در سوريه با همكارى تنى چند از همفكرانش ، سفارت ايران در آن كشور را اشغال كرد و پس از پاك‌سازى آن مكان از آثار طاغوت ، تصاوير امام خمينى رحمه اللّه را بر سر در نصب كرد . پس از ورود به ايران ، فعاليت‌هاى خود را در حزب جمهورى اسلامى ، شاخه مشهد آغاز كرد و در دبيرستان‌هاى اين شهر به تدريس اقتصاد اسلامى پرداخت .\r\nاو مىگفت : « بعضى تصور مىكنند اسلام راهى است بين سوسياليسم و سرمايه‌دارى ، در حالى كه در واقع اين‌چنين نيست ، اقتصاد اسلامى نظام بينابينى نيست ، بلكه نظامى است مستقل و برتر از اين دو نظام . اين استقلال و برترى به علت داشتن ويژگىهاى خاص آن مىباشد » .\r\nشهيد اسداللّه‌زاده در تهران به‌عنوان مدير عامل صندوق ضمانت و صادرات برگزيده شد و هم‌زمان در مدرسه عالى بازرگانى نيز به تدريس پرداخت . وى پس از چندى به معاونت بازرگانى خارجى وزارت بازرگانى ، در دولت شهيد رجايى برگزيده شد و پيشنهاد دولتى كردن تجارت خارجى را ارائه داد .\r\nاو به روحانيت مبارز و در خط امام و در رأس آن شهيد مظلوم دكتر بهشتى عشق مىورزيد و سرانجام نيز در كنار او و 72\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nتن از ياران ، خون پاكش را تقديم اسلام نمود . اين واقعه در هفتم تير 1360 ه . ش در دفتر مركزى حزب جمهورى اسلامى تهران اتفاق افتاد . از اسداللّه‌زاده كه در سال 1358 ه . ش ازدواج كرد يك فرزند دختر باقى مانده است .\r\nعلى سكندرى\r\n\r\n( 5 ) اسدى - سلمان ( 1280 - 1345 ه . ش )\r\n( به تصوير صفحه مراجعه شود ) سلمان اسدى فرزند ارشد محمد على اسدى ( مصباح السلطنه ) نايب‌التوليه آستان قدس رضوى است . وى در جوانى براى ادامه تحصيل به اروپا سفر كرد و در دانشگاه كمبريج به تحصيل علوم سياسى و اقتصاد پرداخت و به درجه ليسانس نايل آمد . « 1 » پس از به پايان رساندن تحصيلات به تهران بازگشت و در دوره هفتم مجلس شوراى ملى به جاى پدر به نمايندگى انتخاب شد . او سه دوره نماينده مجلس شوراى ملى بود تا اينكه به مديريت بانك فلاحت كه تازه تشكيل شده بود انتخاب گرديد و برادرش على اكبر اسدى به مجلس راه يافت .\r\nپس از اعدام پدرش مدتى زندانى شد و پس از آزادى در بيرجند تحت نظر بود ، بعد از شهريور 1320 ه . ش ابتدا تدين وزير فرهنگ وقت او را به رياست تبليغات گمارد ، بعد در كابينه قوام السلطنه به معاونت وزارت خواروبار منصوب شد . وقتى دكتر ميليسپو به ايران آمد سلمان به معاونت رئيس كل دارايى ايران رسيد ، در كابينه\r\n\r\n\r\n","description":"","footnote":"\r\n( 1 ) - باقر عاقلى : شرح حال رجال سياسى و نظامى معاصر ايران 1 / 96 .\r\n","page_name":" 19 ","page_number":19},
  {"content":"\r\n\r\nاول حكيم الممالك ، معاون نخست وزير بود . سپس مدير عامل بانك صنعتى و معدنى ايران و بالاخره وزير كار و تبليغات كابينه قوام شد .\r\nسلمان در انتخابات دوره پانزدهم كانديداى نمايندگى مجلس گرديد و از مشهد انتخاب شد و به مجلس رفت .\r\nمدتى رئيس شركت معاملات خارجى و رئيس هيئت‌مديره و مدير عامل بانك رفاه كارگران بود ، در بهمن 1324 ه . ش همراه قوام السلطنه به مسكو سفر كرد . در اين سفر مذاكرات اقتصادى به عهده وى گذاشته شده بود ، وى مدتى به‌عنوان عضو هيئت پارلمانى به كانادا رفت . در مجلس سنا به سمت عضو هيئت نظارت اندوخته اسكناس انتخاب گرديد و مدتى نيز سرپرستى وزارت كار را به عهده داشت . « 1 »\r\nسلمان اسدى در مسايل سياسى نظريات خيال‌پردازانه‌اى داشت . او به تمام دوستان خود وعده انجام كار مىداد ولى كمتر به وعده‌هاى خود عمل مىكرد . نسبت به محمد على فروغى كه پدر همسر برادرش بود و قوام السلطنه ارادت مىورزيد . اهل‌قلم بود ، و در مطبوعات مقالاتى مىنوشت . در انتخابات دوره چهارم سنا سلمان اسدى از مشهد به‌عنوان سناتور انتخاب شد ، ولى قبل از اتمام دوره روز آخر ارديبهشت 1345 ه . ش به مرض سرطان درگذشت و در حرم مطهر رضوى دفن گرديد . به هنگام فوت نزديك 65 سال از عمر او مىگذشت . دو همسر انتخاب نمود ، ولى از هيچ‌كدام صاحب فرزند نشد . همسر اولش دختر مرتضى قلى خان نائينى بود كه قبل از پدرش نيابت توليت آستان قدس رضوى را داشت ، همسر دوم او يك لهستانى بود .\r\nدر تشييع جنازه سلمان اسدى ، آيت‌اللّه فقيه سبزوارى شركت كرد و بر جنازه وى نماز خواند . « 2 » در مجلس ترحيم او كه در دار الضيافه برگزار شد استاندار وقت ،\r\n\r\n\r\n","description":"","footnote":"\r\n( 1 ) - حسين ملكى زاوش : دولتمردان ايران / 195 .\r\n( 2 ) - روزنامه‌ى آفتاب شرق 28 / 2 / 1345 و 1 / 3 / 1345 / ص 2 .\r\n","page_name":" 20 ","page_number":20},
  {"content":"\r\n\r\nآيت‌اللّه ميرزا احمد كفايى و آيت‌اللّه فقيه سبزوارى و چهره‌هاى ديگر شركت داشتند و ضياء الواعظين سخنرانى كرد .\r\nغلامرضا جلالى\r\nاشرف السلطنه - قاجار - عزت الملك خانم\r\n\r\n( 6 ) اصفهانى - ابو القاسم ( - 1318 ه . ق )\r\n( به تصوير صفحه مراجعه شود ) ميرزا ابو القاسم ملك التجار فرزند آقا محمد حسين صراف و نواده حاج محمد مهدى صراف « 1 » و نيز برادر حاج محمد حسن كمپانى معروف به امين الضرب از تجار معروف و افراد سرشناس مشهد در عصر ناصر الدّين شاه قاجار ( 1313 - 1264 ه . ق ) « 2 » و از خدام آستان قدس رضوى . « 3 »\r\nتاريخ تولد او نامشخص است ولى مكان تولدش اصفهان مىباشد . مادرش بىبى ماه خانم ( م 1305 ه . ق ) نام داشت كه اصالتا از مردم خوى است ، ظاهرا پدر ابو القاسم قبل از اينكه وى به سن تحصيل برسد فوت كرد . مادرش او را به مكتب حاج ابو القاسم نامى فرستاد تا خواندن و نوشتن بياموزد . « 4 » او از همان اوان كودكى در حجره\r\n\r\n\r\n","description":"","footnote":"\r\n( 1 ) - عبد الحسين نوايى ، نيلوفر كسرى : اسناد ميرزا عبد الوهاب خان آصف الدوله 1 / 76 ؛ كريم سليمانى : القاب رجال دوره‌ى قاجاريه / 44 .\r\n( 2 ) - محمد تقى ركن الدوله : سفرنامه / 128 .\r\n( 3 ) - اداره اسناد سازمان كتابخانه‌ها و موزه‌ها و آستان قدس : سند شماره‌ى 14 / 11858 .\r\n( 4 ) - شيرين مهدوى : زندگىنامه‌ى حاج محمد حسن كمپانى / 55 .\r\n","page_name":" 21 ","page_number":21},
  {"content":"\r\n\r\nبازرگانان ديگر كار مىكرد و دستمزد اندكى در حد نهار دريافت مىكرد . « 1 » وى از سال 1282 ه . ق با برادرش محمد حسن امين الضرب به‌طور مشترك كار در سراى امير واقع در تهران را آغاز كرد « 2 » و در موقعى كه امين الضرب به مسافرت خارج از كشور مىرفت او در تهران فعاليت‌هاى تجارى برادرش را اداره مىكرد . وى در جمادى الاول 1282 ه . ق با گوهر سلطان خانم دختر حاج رسول بزاز ازدواج كرد و در رمضان سال بعد به سفر حج مشرف شد . « 3 »\r\nميرزا ابو القاسم در ربيع الثانى 1285 ه . ق جهت فعاليت‌هاى تجارى به استانبول رفت « 4 » و تا ربيع الاول 1288 ه . ق در آنجا مشغول فعاليت‌هاى تجارى بود و كالا و اجناس مختلفى براى امين الضرب به تهران مىفرستاد .\r\nاو در ذىالقعده 1288 ه . ق براى بار دوم به سفر عتبات عاليات و مكه مكرمه رفت و از شعبان 1289 ه . ق در مشهد ساكن شد . « 5 »\r\nاو با حاكمان قاجار در مشهد ميانه خوبى داشت ، چنان كه هنگام بازگشت ركن الدوله ، حاكم خراسان در عهد ناصرى ، از سفر سرخس به استقبال او رفت . « 6 »\r\nميرزا ابو القاسم ملك التجار به هنگام سفر دوم ناصر الدّين شاه به مشهد مأمور تهيه لوازم و امكانات سفر بازگشت ناصر الدّين شاه به تهران بوده است . « 7 » ميرزا قهرمان امين لشكر نيز در همان روز از ميهمانى و مجلس فاتحه‌اى كه جهت ابراهيم خان امين السلطان در منزل وى برقرار بوده است ، ياد كرده و از تحف و هدايايى كه جهت وى ارسال كرده است سخن مىگويد . « 8 »\r\n\r\n\r\n","description":"","footnote":"\r\n( 1 ) - همان / 64 .\r\n( 2 ) - همان / 105 .\r\n( 3 ) - همان / 107 .\r\n( 4 ) - همان / 108 .\r\n( 5 ) - همان / 370 .\r\n( 6 ) - محمد تقى ركن الدوله : پيشين / 128 .\r\n( 7 ) - ميرزا قهرمان امين لشكر : روزنامه‌ى سفر خراسان / 160 .\r\n( 8 ) - همان / 137 - 143 .\r\n","page_name":" 22 ","page_number":22},
  {"content":"\r\n\r\nاز اين مطالب چنين استنباط مىشود كه نامبرده از افراد متمول و با نفوذ مشهد در امور سياسى و اقتصادى بوده است .\r\nاو از طرف ناصر الدّين شاه مفتخر به دريافت لقب ملك التجار گرديد تا سرپرستى جامعه بازرگانان شهر را به عهده داشته باشد . « 1 » او علاوه بر تجارت در ايران شريكى در شهر مارسى و شريكى هم در مسكو داشته است . « 2 » و در سال 1276 ه . ش كار حمل و نقل و همچنين دليجان‌هاى راه مشهد - عشق‌آباد را در مقاطعه خود داشت . « 3 »\r\nبرادرش حاج محمد حسن اصفهانى ( 1316 - 1253 ه . ش ) معروف به كمپانى و ملقب به امين الضرب از تجار معروف عصر قاجار و متمول‌ترين فرد عصر مذكور است . سواد چندانى نداشته اما بسيار زيرك بود و شم اقتصادى قوى داشت . او ابتدا از فروشندگان دوره‌گرد و كرباس‌فروش جزء بوده است . « 4 » اما پس از كسب نمايندگى فروش چلوار قوزى ، نوعى پارچه پنبه‌اى ، از كمپانى انگليس معروف به قوزى (  Kozy  ) مراتب ترقى را پيمود و امور ضراب‌خانه دولتى و اجازه ضرب سكه را از دولت گرفت و سود كلانى به دست آورد و يكى از عوامل قدرت در كشور گرديد . « 5 » برادر ديگرش آقا محمد رحيم ، تاجر ابريشم بود و تمام عمر خويش را در فرانسه سپرى كرد . « 6 » ميرزا ابو القاسم ملك التجار در 5 ربيع الاول 1318 ه . ق فوت نمود « 7 » و در حرم مطهر امام رضا عليه السّلام در مقبره‌اى كه براى خودش ساخته بود دفن گرديد . « 8 »\r\nحاج ابو القاسم صاحب پنج فرزند\r\n\r\n\r\n","description":"","footnote":"\r\n( 1 ) - شيرين مهدوى : پيشين / 159 .\r\n( 2 ) - عزيز اللّه عطاردى : فرهنگ خراسان 2 / 538 .\r\n( 3 ) - جورج پ . چرچيل : فرهنگ رجال قاجار / 182 .\r\n( 4 ) - كريم سليمانى : پيشين / 44 .\r\n( 5 ) - عبد الحسين نوايى ، نيلوفر كسرى :\r\nپيشين / 76 ؛ مهدى بامداد : شرح حال رجال ايران 1 / 429 .\r\n( 6 ) - عزيز اللّه عطاردى : پيشين 2 / 538 .\r\n( 7 ) - شيرين مهدوى : پيشين / 370 .\r\n( 8 ) - محمد حسن خان اعتماد السلطنه : مطلع الشمس 2 / 404 .\r\n","page_name":" 23 ","page_number":23},
  {"content":"\r\n\r\nبود : آقا رضا رئيس التجار خراسانى كه او نيز مانند پدر از ملاكين بزرگ خراسان بود و امتياز راه شوسه بين قوچان و مشهد در ابتدا به وى واگذار گرديد و همچنين در دوره اول مجلس شوراى ملى ( 1325 ه . ق ) از خراسان وكيل شد . « 1 »\r\nمحمد مهدى كه در كودكى درگذشت . فاطمه سلطان ( م 1320 ه . ق ) . طوبى خانم همسر حاج محمد حسين امين الضرب دوم و قمر خانم همسر آقا عبد الحسين صراف . « 2 »\r\nسيد حسن حسينى\r\n\r\n( 7 ) افشار - ابراهيم خان ( - 1162 ه . ق )\r\nابراهيم خان فرزند ابراهيم ظهير الدوله ( مقتول 1151 ه . ق ) ، برادرزاده نادر شاه افشار . « 3 » نام اصلى ابراهيم خان ، سومين پسر ظهير الدوله ، محمد على بيگ بود ولى بعد از قتل پدرش « 4 » در سال 1155 ه . ق از سوى نادر شاه به نام ابراهيم خان خوانده شد و حكومت آذربايجان به او واگذار گرديد . « 5 » مهمترين كار او طى دوره حكومتش ، كه دو سال طول كشيد ، دستگير كردن سام ميرزا بود . اين شخص كه خود را از فرزندان شاه سلطان حسين صفوى مىدانست ، در اردبيل شورش كرد و در نواحى گيلان و آذربايجان طرفدارانى به دست آورد .\r\nابراهيم خان او را دستگير و بعد از مثله كردن رهايش كرد . « 6 »\r\nازآن‌پس تا سال 1157 ه . ق از ابراهيم خان اطلاعى در دست نيست ؛ به نظر مىآيد او همچنان حاكم منطقه\r\n\r\n\r\n","description":"","footnote":"\r\n( 1 ) - سيد ابو الحسن علوى : رجال عصر مشروطيت / 51 .\r\n( 2 ) - شيرين مهدوى : پيشين / 370 - 381 .\r\n( 3 ) - ميرزا محمد خليل مرعشى : مجمع التواريخ / 85 .\r\n( 4 ) - ميرزا مهدى خان استرآبادى :\r\nجهانگشاى نادرى / 396 .\r\n( 5 ) - همان .\r\n( 6 ) - محمد كاظم مروى : عالم‌آراى نادرى 3 / 1036 .\r\n","page_name":" 24 ","page_number":24},
  {"content":"\r\n\r\nآذربايجان بوده است . در همين سال در نواحى ارس به دستور نادر هم‌زمان مراسم ازدواج امام قلى ميرزا پسر نادر و ابراهيم خان برگزار شد . بعد از مراسم ازدواج حكومت عراق به او واگذار شد . « 1 » منظور از عراق در اينجا عراق عجم است كه نواحى غرب ايران را شامل مىشده است .\r\nپس از اينكه عليشاه در جمادى الثانى 1160 ه . ق با لقب عادل شاه بر تخت سلطنت نشست ، برادرش ابراهيم خان را به‌عنوان حاكم اصفهان انتخاب كرد . « 2 » او خيلى زود روانه اصفهان شد و در آنجا زمينه‌هاى استقلال را مهيا كرد .\r\nعليشاه كه اعتماد چندانى به برادر نداشت ، سهراب خان ، غلام گرجى را به اصفهان فرستاد تا اعمال او را زير نظر داشته باشد . ابراهيم خان كه هدف او را دريافته بود سهراب خان را به قتل رساند و سركشى و طغيان خود را عليه برادر اعلام كرد . « 3 » او در اولين قدم سعى كرد با بخشش مال فراوان ، افاغنه و ازبك‌هاى سپاهش را با خود همراه كند .\r\nلازم به ذكر است كه نادر شاه افشار نيز در اواخر كار خويش بيشتر به قوم ازبك و افغان متمايل شد و جنگاوران ايرانى را كه به‌عنوان قزلباش شناخته مىشدند تا حدى كنار گذاشت . ابراهيم خان هم همين رويه را در پيش گرفت و بيشترين توجه خويش را به اين دو قوم معطوف كرد . او همچنين تعدادى ديگر از سرداران و فرماندهان را به خود جلب نمود و از فردى به نام شفيعاى آبرو كه در اصفهان ادعاى مكاشفه داشت ، استمداد طلبيد . اين درويش چهل سال سلطنت براى او پيش‌گويى كرد و نقشى به او داد كه آن را به نشانه پيروزى در جلوى لشكريان خويش حركت دهد . « 4 »\r\nاولين لشكركشى ابراهيم خان حمله\r\n\r\n\r\n","description":"","footnote":"\r\n( 1 ) - همان 3 / 1047 .\r\n( 2 ) - ميرزا مهدى خان استرآبادى : پيشين / 429 .\r\n( 3 ) - همان / 429 ؛ ميرزا محمد خليل مرعشى : پيشين / 85 .\r\n( 4 ) - ميرزا مهدى خان استرآبادى : پيشين / 85 .\r\n","page_name":" 25 ","page_number":25},
  {"content":"\r\n\r\nبه كرمانشاه بود . علت آن بود كه در قلعه اين شهر مقدار قابل توجهى از توپخانه و ادوات نظامى كه نادر شاه براى حمله به عثمانى جمع آورده بود نگهدارى مىشد . ابراهيم خان سپاهى متشكل از افاغنه و ازبك راهى اين شهر كرد . در اين زمان امير خان ميش مست توپچى باشى از جانب عليشاه در كرمانشاه حكومت مىكرد . امير خان به مقابله نيروهاى ابراهيم خان آمد اما شكست خورد و قلعه با تمام امكانات آن به تصرف ابراهيم خان درآمد . البتّه اميرخان بار ديگر با سمت توپچى باشى سپاه ، فرماندهى توپخانه ابراهيم خان را به عهده گرفت . « 1 »\r\nابراهيم خان حمايت امير اصلان خان قرقلو عمه‌زاده نادر شاه كه توسط نادر به‌عنوان سردار آذربايجان انتخاب شده بود و بعد از قتل نادر نيروى عظيم و نيرومندى در اختيار داشت ، را هم به دست آورد و با نيرويى عظيم كه تعداد آن را بالغ بر صد هزار نفر نوشته‌اند به مصاف برادرش عليشاه رفت . جنگ بين دو برادر در محلى بين سلطانيه و زنجان به نام سماخى رخ داد . در طى جنگ بسيارى از سپاهيان عادل شاه به لشكر ابراهيم پيوستند و موجب شكست او شدند . عليشاه به سمت تهران فرار كرد ، ابراهيم عده‌اى را به تعقيبش فرستاد كه در تهران به دست محسن خان حاكم شهر دستگير و به دستور ابراهيم نابينا گرديد . « 2 »\r\nابراهيم خان در ذىالحجه 1161 ه . ق خود را شاه ناميد و عليشاه نابينا را با ديگر افراد خانواده خويش به قم فرستاد . او سعى كرد با دربار عثمانى هم ارتباط برقرار كند و به مصطفى خان شاملو ، نماينده نادر كه در بغداد بود ، دستور داد مأموريت خود را به پايان برساند . « 3 » همچنين نامه‌هايى به احمد\r\n\r\n\r\n","description":"","footnote":"\r\n( 1 ) - محمد كاظم مروى : پيشين / 429 .\r\n( 2 ) - ميرزا محمد خليل مرعشى : پيشين / 85 ؛ ابو الحسن گلستانه : مجمل التواريخ / 37 ؛ ميرزا مهدى خان استرآبادى : پيشين / 430 .\r\n( 3 ) - عبد الحسين نوايى : نادر شاه و بازماندگانش / 515 .\r\n","page_name":" 26 ","page_number":26},
  {"content":"\r\n\r\nپاشا حاكم بغداد ، براى شناسايى سلطنتش از طرف عثمانى فرستاد . « 1 »\r\nدر همين زمان يكى از فرماندهانش به نام امير اصلان خان كه بعد از جنگ دو برادر به سمت تبريز حركت كرده بود ؛ به فكر خودسرى افتاد ، ابراهيم شاه به قصد سركوب او حركت كرد و در حوالى مراغه در جنگى كه به وقوع پيوست امير اصلان خان شكست خورد و به قتل رسيد . « 2 » ابراهيم خان از تبريز سيد محمد متولى را جهت تعمير و بازسازى حرم حضرت معصومه و سد نمودن رودخانه‌اى كه در آن حوالى هميشه طغيان مىكرد روانه قم نمود . « 3 »\r\nبعد از اتمام كار امير اصلان خان ، مهمترين رقيب و مشكل ابراهيم ، شاهرخ ميرزا بود . شاهرخ كه حدود 15 سال بيشتر نداشت ، بعد از مرگ نادر توسط عليشاه در ارگ مشهد زندانى شده بود . ابراهيم خان براى اينكه از شر او راحت شود ، حسين بيگ برادر كوچك خويش را به‌عنوان سردار خراسان تعيين و به‌سوى مشهد روانه نمود . او شايع كرد كه سلطنت متعلق به شاهرخ ميرزا مىباشد و او ( ابراهيم خان ) در راستاى رساندن اين حق به صاحبش است ؛ پس بايد شاهزاده به اصفهان بيايد و بر تخت حكومت تكيه زند . « 4 » اين كار ترفندى بود كه ابراهيم به كار برد تا بتواند هم شاهرخ را فروگيرد و هم خزاين سرشار نادرى را كه در مشهد قرار داشت به دست آورد . اما خوانين خراسان كه چشم طمع به اموال نادر بسته بودند ، شاهرخ نوجوان را از زندان بيرون آورده و بر تخت نشاندند .\r\nبه دستور شاهرخ لشكرى به مقابله ابراهيم گسيل شد . ابراهيم نيز از تبريز با لشكر مستعد و مجهز روانه خراسان گرديد اما بين اين دو لشكر جنگى رخ نداد زيرا در سرخه سمنان قزلباشان سپاه ابراهيم به علت توجه و تمايل\r\n\r\n\r\n","description":"","footnote":"\r\n( 1 ) - همان / 524 .\r\n( 2 ) - محمد كاظم مروى : پيشين 3 / 1198 - 1199 .\r\n( 3 ) - ابو الحسن گلستانه : پيشين / 31 .\r\n( 4 ) - محمد كاظم مروى : پيشين 3 / 1199 .\r\n","page_name":" 27 ","page_number":27},
  {"content":"\r\n\r\nبيشتر ابراهيم خان به افاغنه و ازبك از او جدا شدند . « 1 »\r\nابراهيم با همراهان باقىمانده‌اى كه اغلب از دو قوم مذكور بودند به سمت قم برگشت ، كه در آن سيد محمد متولى اختياردار امور بود . پيش از رسيدن ابراهيم شاه به قم بين افاغنه شهر و اهالى اختلافاتى رخ داد و افغانىها از شهر بيرون رانده شدند ، زمانى هم كه ابراهيم شاه قصد ورود به شهر داشت دروازه‌هاى شهر به روى او بسته شد و دستور او براى غارت شهر به جايى نرسيد . اقوام ازبك و افغان هم كه خود را در شرايط سختى مىديدند ، از او جدا شده و راهى وطن خويش شدند .\r\nابراهيم كه تنها مانده بود با عده كمى از نزديكان خويش به قلعه قلاپور ، بين قزوين و ساوه ، پناهنده شد . اهل قلعه او را دستگير و خبر آن را نزد شاهرخ فرستادند . به دستور شاهرخ ، او را نابينا و پس از چندى همراه برادرش عليشاه روانه مشهد كردند . در بين راه ، قبل از رسيدن به شهر ابراهيم در سال 1162 كشته شد و جسدش را به مشهد آوردند . « 2 »\r\nاسماعيل رضايى\r\n\r\n( 8 ) افشار - الله‌وردى خان ( - 1158 ه . ق )\r\nالله‌وردى خان قرخلو افشار از سرداران نادر شاه افشار است كه شرح مختصرى از زندگى او در كتاب عالم‌آراى نادرى آمده است . اولين‌بار در حوادث سال 1146 ه . ق از وى نام برده شده است ؛ در اين سال لطف‌على خان افشار در نواحى آذربايجان با گنج‌على پاشا سردار عثمانى درگير بود و الله‌وردى خان به‌عنوان يكى از سرداران خراسان از فرماندهان اين\r\n\r\n\r\n","description":"","footnote":"\r\n( 1 ) - ميرزا محمد خليل مرعشى : پيشين / 86 .\r\n( 2 ) - همان / 87 ؛ ابو الحسن گلستانه : پيشين / 36 ؛ ميرزا مهدى خان استرآبادى : پيشين / 432 .\r\n","page_name":" 28 ","page_number":28},
  {"content":"\r\n\r\nجنگ‌ها بود . « 1 » مشهورترين حادثه‌اى كه وى در آن شركت داشته است ، سركوب شورش تقى خان ، بيگلربيگى شيراز بود . تقى خان شيرازى در سال 1155 ه . ق عليه نادر شورش كرد و بعد از تصرف نواحى عمان و سواحل خليج فارس ، وارد شيراز شد . نادر شاه به الله‌وردى خان افشار كه در مشهد بود دستور داد به همراه ساروخان قرخلو و محمد خان افشار ، بيگلربيگى هرات همراه با لشكرى از خراسان راهى فارس شود . « 2 »\r\nالله‌وردى خان كه فرماندهى اين لشكر را به عهده داشت از راه اصفهان راهى شيراز شد و قبل از اينكه درگير جنگ با تقى خان شود او را به ترك سركشى دعوت كرد . همچنين نامه‌هايى كه نادر خطاب به بزرگان شيراز و تقى خان نوشته بود ، فرستاد . « 3 » اما آنها همچنان بر مخالفت خود اصرار ورزيدند بنابراين الله‌وردى خان شهر را در محاصره گرفت ولى نتوانست آن را فتح كند . با طولانى شدن مدت محاصره ، نادر شاه فردى به نام قياقلى خان جارچىباشى را به همراه آزاد خان افغان با نيروى بيشترى به كمك الله‌وردى خان فرستاد . ولى فتح شيراز ممكن نشد . در نهايت حاجى محمد بيگ يكى از سرداران تقى خان با محاصره‌كنندگان وارد مذاكره شد و آنها را به داخل قلعه راه داد . « 4 » بدين‌ترتيب شهر به تسخير نيروهاى شاهى درآمد و توسط ياران الله‌وردى خان در سال 1157 ه . ق غارت شد . در اين غارت كه يكى از هولناك‌ترين صحنه‌هاى تاريخ شهر شيراز يا به قول ميرزا محمد ، « اعظم مصائب شيراز » به حساب مىآمد . « 5 » تعداد زيادى از زنان و كودكان به دست نيروهاى فاتح كه اغلب افغان و ازبك بودند ، اسير شدند و مردان به قتل\r\n\r\n\r\n","description":"","footnote":"\r\n( 1 ) - محمد كاظم مروى : عالم‌آراى نادرى 1 / 312 .\r\n( 2 ) - همان 3 / 913 .\r\n( 3 ) - همان 3 / 946 .\r\n( 4 ) - همان 3 / 952 .\r\n( 5 ) - ميرزا محمد كلانتر : روزنامه / 18 .\r\n","page_name":" 29 ","page_number":29},
  {"content":"\r\n\r\nرسيدند ؛ آنها حتى به كسانى كه به حرم شاهچراغ پناهنده شده بودند امان ندادند . « 1 » تقى خان از شيراز گريخت و الله‌وردى خان گروهى را به تعقيب او فرستاد كه او را دستگير و نزد نادر فرستادند . جالب اين است كه ميرزا محمد كلانتر كه خود شاهد اين قضايا بوده است نامى از الله‌وردى خان نبرده است ؛ به احتمالى او فرمانده اصلى نبوده است . البتّه ميرزا محمد تأييد كرده است كه قشون دولتى از خراسان و كرمان به سمت فارس حركت كردند و به حسين خان افشار سردار فارس پيوستند . « 2 » ولى نامى از الله‌وردى خان نبرده است .\r\nدر سال 1158 ه . ق در خوارزم شورش‌هايى رخ داد و نادر برادرزاده‌اش عليقلى خان را به سركوب شورش و انتظام امور آن ديار فرستاد ؛ ولى چون او كم سن بود ، الله‌وردى خان را در پى او فرستاد ، و به عليقلى خان دستور داد كه از صلاح ديد او بيرون نرود . « 3 » در اين لشكركشى الله‌وردى خان كه از تجارب جنگى خوبى برخوردار بود فرماندهى اصلى را برعهده داشت . آنها بعد از سركوب شورش‌هاى منطقه به دستور نادر در شوال 1158 ه . ق از آن ديار برگشتند .\r\nدر راه برگشت اردو در منزل گوگرچين ، كنار رود جيحون اطراق كرد . در همين مكان الله‌وردى خان يك روز به خيمه عليقلى خان رفت و مدتى طولانى در آنجا بود و چون وارد خيمه خود شد بعد از مدت كوتاهى درگذشت . مؤلف عالم‌آرا كه در آن محل حضور داشته است مىنويسد ؛ اغلب بر اين عقيده بوده‌اند كه عليقلى خان به الله‌وردى خان پيشنهاد كرده است همراه هم عليه نادر شورش كنند اما الله‌وردى خان نپذيرفت و با نصايح سعى كرد او را نيز از اين كار باز دارد . عليقلى خان از ترس اينكه خبر به گوش نادر برسد الله‌وردى را مسموم كرد .\r\nبعد از مرگ الله‌وردى خان ، عليقلى\r\n\r\n\r\n","description":"","footnote":"\r\n( 1 ) - محمد كاظم مروى : پيشين 3 / 955 .\r\n( 2 ) - ميرزا محمد كلانتر : پيشين / 16 .\r\n( 3 ) - محمد كاظم مروى : پيشين 3 / 967\r\n","page_name":" 30 ","page_number":30},
  {"content":"\r\n\r\nدستور داد جسد او را در تابوت گذاشته و روانه مشهد نمايند . « 1 »\r\nاسماعيل رضايى\r\n\r\n( 9 ) افشار - امامقلى ميرزا ( 1142 - 1160 ه . ق )\r\nامامقلى سومين پسر نادر شاه افشار كه مادر وى دختر دوم بابا على بيگ كوسه احمدلو بود . « 2 » با توجه به اينكه در هنگام مرگ 18 سال سن داشت ، تولد وى در سال 1141 يا 1142 ه . ق بوده است . امامقلى در مراسم تاجگذارى نادر در دشت مغان حضور داشته و پدر را در لشكركشى به قفقاز همراهى كرد . « 3 » با توجه به سن پايين در زمان حيات پدرش ، او بيشتر همراه اردوى شاهى بود . وى در لشكركشى به هند هم حضور داشت و نامش در فتحنامه نادر آمده است . « 4 »\r\nدر 1157 ه . ق نادر شاه مراسم ازدواج او را در قفقاز برگزار كرد و از همان‌جا زمام اختيار خراسان را به وى تفويض نمود . « 5 » امام قلى راهى خراسان شد تا منصب حكومتى خود را تجربه كند .\r\nاز سرگذشت او در مدت حكومتش اطلاعى در دست نيست . فقط مىدانيم كه او در حالى كه بيش از 18 سال نداشت ، بعد از قتل پدر به دستور عليشاه در سال 1160 ه . ق در مشهد كشته شد . « 6 »\r\nاسماعيل رضايى\r\n\r\n\r\n","description":"","footnote":"\r\n( 1 ) - همان 3 / 976 - 977 .\r\n( 2 ) - ميرزا مهدى خان استرآبادى :\r\nجهانگشاى نادرى / 28 .\r\n( 3 ) - محمد كاظم مروى : عالم‌آراى نادرى 2 / 833 .\r\n( 4 ) - مؤلف نامعلوم : حديث نادر شاهى / 104 .\r\n( 5 ) - ميرزا مهدى خان استرآبادى : پيشين / 407 ؛ محمد كاظم مروى : پيشين / 1047 .\r\n( 6 ) - ميرزا مهدى خان استرآبادى : پيشين / 427 ؛ محمد كاظم مروى : پيشين / 1197 .\r\n","page_name":" 31 ","page_number":31},
  {"content":"\r\n\r\n\r\n( 10 ) افشار - سوندوگ بيگ ( 879 - 969 ه . ق )\r\nسوندوگ بيگ يا سوكند بيك « 1 » از امراى نظامى برجسته عصر شاه‌طهماسب اول صفوى ( 630 - 984 ه . ق ) بود . وى قورچىباشى ، فرمانده محافظان سلطنتى بود و همان‌طور كه از عنوانش برمىآيد ، رياست نظاميانى را كه از عموم قزلباش‌ها تركيب مىشده است ، برعهده داشت . در دوره شاه‌طهماسب قزلباش‌ها از جمله سوندوگ بيگ قدرتى فراوان داشتند .\r\nدر سال 953 ه . ق كه بين امراى افشار و ذو القدر در تبريز اختلاف پيش آمد و به وساطت شاه‌طهماسب باهم آشتى كردند ؛ سوندوگ بيگ به‌عنوان يكى از سران افشار براى مصالحه با امراى ذو القدر در دولتخانه شاهى حاضر شد . « 2 » در سال 955 ه . ق سلطان سليمان عثمانى به خاك ايران حمله كرد و تا تبريز پيش آمد اما به خاطر كمبود آذوقه مجبور به عقب‌نشينى شد . در همين هنگام شاه‌طهماسب سردارانش را براى شبيخون زدن به خاك عثمانى فرستاد تا صدماتى به عقبه سپاه عثمانىها وارد سازند . يكى از اين سرداران سوندوگ بيگ بود كه با دو هزار و پانصد قورچى به شكى تاخت . « 3 » در 957 ه . ق وى به همراه حسن بيگ يوزباشى و رستم بيگ افشار مأمور سركوبى والى شهر زور شد . او پس از حمله به شهر زور و خرابى آن ولايت در قزوين به شاه‌طهماسب پيوست . « 4 »\r\nدر سال 963 ه . ق دستور يافت پسر ياغىشاه ، يعنى اسماعيل ميرزا را از هرات به قزوين آورد . « 5 » سال 967 ه . ق به همراه معصوم بيگ صفوى و سيد بيگ كمونه و على قلى خليفه مردار ،\r\n\r\n\r\n","description":"","footnote":"\r\n( 1 ) - شاه‌طهماسب صفوى : تذكره / 26\r\n( 2 ) - قاضى احمد قمى : خلاصة التواريخ / 316 .\r\n( 3 ) - همان / 322 .\r\n( 4 ) - همان / 343 .\r\n( 5 ) - محمود افوشته‌اى نطنزى : نقاوة الآثار / 54 .\r\n","page_name":" 32 ","page_number":32},
  {"content":"\r\n\r\nمأمور شد تا در كنار شاه در مراسم استقبال با يزيد ، شاهزاده فرارى عثمانى كه به ايرانيان پناهنده شده بود ، شركت نمايد . « 1 » سرانجام سوندوگ بيگ در حالى كه عمرش از نود سال گذشته بود در روز چهارشنبه اول جمادى الاول 969 ه . ق درگذشت . جسد او براى دفن به مشهد مقدس انتقال داده شد و در پايين پاى حضرت ، ما بين قبور قاضى جهان ، وزير برجسته شاه‌طهماسب ، و مير اسد اللّه صدر به خاك سپرده شد . « 2 »\r\nرجبعلى يحيايى\r\n\r\n( 11 ) افشار - قربانعلى بيگ ( - 1139 ه . ق )\r\nاز زندگى قربانعلى بيگ افشار اطلاع چندانى در دست نيست . تنها همين مقدار مىدانيم كه او برادر بابا على بيگ حاكم ابيورد بوده است . بعد از كشته شدن بابا على او به حكومت ابيورد رسيد . « 3 » هرچند منابع اين دوره براى بزرگ‌نمايى كارهاى نادر از همان ابتدا نقش اطرافيان او را كم جلوه داده‌اند ، اما از نوع بيان آنها برمىآيد كه قربانعلى بيگ داراى كفايت و « عقل و تميز » بوده است . « 4 »\r\nدر زمان حكومت قربانعلى بيگ ، نادر به تدريج برترى خود را بر اطرافيان ثابت كرد و اختيار اغلب امور حكومت ابيورد را به دست گرفت . در اين زمان اقوام تركمان در نواحى شمال شرق خراسان به تاخت‌وتاز مشغول بودند . از جمله در نساء و اطراف آن غارت‌هايى صورت دادند و مردم از قربانعلى بيگ درخواست كمك كردند .\r\nاو نادر را با پانصد سوار به مقابله قوم مزبور فرستاد . آنها موفقيت چشمگيرى به دست آوردند و اين امر براى نادر و قربانعلى بيگ شهرت به همراه داشت . « 5 »\r\n\r\n\r\n","description":"","footnote":"\r\n( 1 ) - قاضى احمد قمى : پيشين / 406 .\r\n( 2 ) - همان / 435 .\r\n( 3 ) - محمد كاظم مروى : عالم‌آراى نادرى 1 / 35 .\r\n( 4 ) - همان .\r\n( 5 ) - همان .\r\n","page_name":" 33 ","page_number":33},
  {"content":"\r\n\r\nپس از چندى قربانعلى بيگ دچار مرض استسقاء شد و درگذشت . جسد او را به مشهد آوردند و در اين شهر دفن نمودند . فوت او به احتمال زياد در سال 1139 ه . ق اتفاق افتاده است . « 1 »\r\nاسماعيل رضايى\r\n\r\n( 12 ) افشار - كاظم خان ( - زنده 1161 ق )\r\nكاظم خان فرزند ابراهيم خان ظهير الدوله ( م 1151 ه . ق ) و برادرزاده نادر شاه افشار . پدرش ابراهيم خان ظهير الدوله افشار برادر نادر شاه و يكى از سرداران سپاه او ، براى مدتى در خراسان و آذربايجان حاكم بود . ابراهيم خان زن صيدال خان افغان را كه دختر ميرزا محمد على متولى آستان قدس بود ، به رضايت يا به زور به عقد خود در آورد و از اين ازدواج كاظم خان متولد گرديد . « 2 » بنابراين كاظم خان از طرف پدر افشارى است و از طرف مادر به خاندان بسيار برجسته و متنفذ سادات حسينى مرعشى منتسب بود .\r\nاز زندگانى كاظم خان اطلاع دقيقى در دست نيست اما مشخص است كه خيلى زود پدرش ابراهيم خان را در جنگ با لزگىها از دست داد .\r\nكاظم خان در جوانى به دست شاهرخ شاه ، نواده نادر شاه در مشهد كور شد . علت كور شدن وى آن بود كه شاهرخ همه كسانى را كه به خاندان صفويه مربوط و طرفدار شاه سليمان ثانى بودند ، سد راه خود مىدانست .\r\nكاظم خان پس از كور شدن به علم فقه و اصول و گاهى رياضى و هيئت پرداخت . در اوايل زاهد و عابد و متورع و متقى و محتاط بود اما در اواخر عمر از اين شيوه منحرف شد . سال درگذشت او مشخص نيست .\r\nاز وى فرزندان زيادى به جاى ماند كه در زمان نگارش زبور آل داود توسط سلطان هاشم ميرزا ( 1218 - 1236 ) برخى زنده و برخى درگذشته بودند . از\r\n\r\n\r\n","description":"","footnote":"\r\n( 1 ) - همان / 36 .\r\n( 2 ) - سلطان هاشم ميرزا : زبور آل داود / 67 .\r\n","page_name":" 34 ","page_number":34},
  {"content":"\r\n\r\nجمله دختران او يكى زن شاهرخ شاه افشار و يكى هم در طبس همسر امير خان فرزند على مراد خان زنگويى بوده است . « 1 »\r\nرجبعلى يحيايى\r\n\r\n( 13 ) افشار - نصر اللّه ميرزا ( 1137 - 1160 ه . ق )\r\nنصر اللّه ميرزا دومين پسر نادر شاه افشار ، مادرش دختر دوم بابا على بيك كوسه احمدلو افشار بود و در سال 1137 ه . ق متولد شد . « 2 » محمد كاظم مروى نام او را مرتضى قلى ذكر كرده است كه بعد از فتح قندهار پدر وى را نصر اللّه ميرزا خواند . « 3 »\r\nاولين بار از او در حوادث سياسى سال 1145 ه . ق ياد شده است . در اين سال نادر خود در غرب ايران بود و به نصر اللّه ميرزا دستور داد از خراسان راهى شيراز شود . او به لشكر پدر پيوست و با اينكه كم‌سن‌وسال بود به علت عدم حضور برادر بزرگترش رضا قلى ميرزا ، در جنگ‌ها اغلب عهده‌دار فرماندهى « باروبنه » بود . « 4 »\r\nنصر اللّه در مراسم تاجگذارى پدرش در سال 1148 ه . ق حضور داشت . بعد از پايان مراسم ، نادر شاه برادرش را به حكومت آذربايجان انتخاب كرد و نصر اللّه را به همراه دوازده هزار نيرو مأمور سركوبى اكراد يزيدى كرد .\r\nشاهزاده بعد از اين مأموريت در حدود قزوين به اردوى شاهى پيوست . « 5 » او در فتح قندهار در 1149 ه . ق شركت داشت . در 1150 ه . ق كه نادر به فتح كابل مشغول بود ، نصر اللّه همراه مؤمن خان مروى مأمور سركوب فتنه غوريان و قلعه ضحاك شد و به آن سمت رفت .\r\n\r\n\r\n","description":"","footnote":"\r\n( 1 ) - همان / 68 .\r\n( 2 ) - ميرزا مهدى خان استرآبادى :\r\nجهانگشاى نادرى / 28 .\r\n( 3 ) - محمد كاظم مروى : عالم‌آراى نادرى 1 / 14 .\r\n( 4 ) - ميرزا مهدى خان استرآبادى : پيشين / 226 و 234 و 316 .\r\n( 5 ) - همان / 276 ؛ محمد كاظم مروى :\r\nپيشين 2 / 459 .\r\n","page_name":" 35 ","page_number":35},
  {"content":"\r\n\r\nدر فتح اين قلعه كه در ميان كوهستان و داراى حصار بلندى بود ؛ لشكر همراه نصر اللّه دچار مشكلات فراوانى شد و تا مرز شكست پيش رفت اما پايدارى شاهزاده تحسين برانگيز بود و پيروزى را نصيب او نمود . همچنين ابراهيم هزاره ، كه از جمله سركشان بود ، توسط نصر اللّه سركوب شد « و از نواحى قندهار تا سرحد كابل ، دشمن و متمرد و سركشى نماند . . .\r\nهمگى در اطاعت و انقياد صاحبقران درآمدند » . « 1 »\r\nدر سال 1151 ه . ق قبل از حركت نادر به هند ، رضا قلى ميرزا به نيابت سلطنت انتخاب و نصر اللّه هم مفتخر به دريافت « افسر سربلندى » ( جقه شاهى ) شد « 2 » و همراه پدر راهى هند گرديد . او در نبردهايى كه در اين لشكركشى صورت گرفت اغلب فرماندهى قلب سپاه را برعهده داشت . بعد از تسليم شدن محمد شاه گوركانى ، پادشاه هندوستان ، نصر اللّه با دختر يزدان‌بخش ، نوه اورنگ زيب ( 1068 - 1077 ه . ق ) ازدواج كرد « 3 » تا حلقه پيوندى بين دو خاندان گوركانى و افشارى باشد . بنا به درخواست نادر ، شاه گوركانى سرزمين‌هاى شرق رودخانه سند را به داماد خود نصر اللّه واگذار كرد . « 4 »\r\nدر راه بازگشت از هند ، نصر اللّه در هرات از اردوى پدر جدا و بعد از پايان زمستان راهى مشهد شد . در اين دوره رضا قلى به تدريج مورد بىمهرى پدر قرار گرفت و از منصب خود بر كنار شد و نصر اللّه جاى او را گرفت ؛ تا جايى كه وقتى نادر در اواخر سال 1153 ه . ق به سمت داغستان حركت كرد ، او را به عنوان حاكم خراسان و به قولى نايب سلطنت انتخاب كرد . « 5 »\r\n\r\n\r\n","description":"","footnote":"\r\n( 1 ) - محمد كاظم مروى : پيشين 2 / 567 - 571 .\r\n( 2 ) - همان 2 / 624 ؛ ميرزا مهدى خان استرآبادى : پيشين / 315 .\r\n( 3 ) - ميرزا مهدى خان استرآبادى : پيشين / 232 ؛ محمد شفيع تهرانى : تاريخ نادر شاهى / 232 .\r\n( 4 ) - ژان اوتر : سفرنامه / 170 .\r\n( 5 ) - ميرزا مهدى خان استرآبادى : پيشين / 362 ؛ حديث نادر شاهى / 35 ؛ ژان اوتر :\r\n","page_name":" 36 ","page_number":36},
  {"content":"\r\n\r\nدر همين زمان اهالى آرال و خوارزم به سركردگى نور على خان ، فرزند ابو الخير خان والى قزاق و ارتوق ايناق سر به شورش برداشتند و خيوه را تصرف كردند . نصر اللّه ميرزا با سپاهى كه در اختيارش بود به قصد سركوب اين شورش حركت كرد . با شنيدن خبر اين لشكركشى ، ارتوق ايناق و ديگر شورشيان به پيشواز آمدند و در مرو خود را تسليم و تقاضاى عفو نمودند . با وساطت شاهزاده ، آنها مورد بخشش قرار گرفتند و نصر اللّه ، تعدادى از جوانان آن قوم را براى سپاه نادر انتخاب كرد ، اسرا را آزاد ساخت و تعدادى از خانواده‌هاى قوم تكه و يموت را به خراسان كوچاند و دوم جمادى الاول 1154 ه . ق به مشهد برگشت . « 1 »\r\nدر سال 1155 ه . ق حاجى سيف الدّين خان بيات به حكومت خراسان انتخاب و نصر اللّه به اردوى شاهى فرا خوانده شد . او در جنگ‌هاى نادر با عثمانيان حضورى فعال داشت و چندين مأموريت مهم را به انجام رساند .\r\nدر سال 1156 ه . ق سام ميرزا ، كه ادعا داشت فرزند شاه سلطان حسين صفوى است و از طرف سلطان عثمانى حمايت مىشد « 2 » در داغستان شورش كرد و مردم اين ناحيه به همراه اهالى دربند و شيروان او را همراهى نمودند . نصر اللّه ميرزا به همراه فتحعلى خان افشار چرخچى ، فرزند بابا على بيك ، از همدان مأمور فرونشاندن اين شورش شدند . آنها سام ميرزا را شكست دادند و بسيارى از اهالى منطقه را به اتهام شركت در شورش ، قتل عام كردند . « 3 » در راه برگشت از اين مأموريت نصر اللّه به‌وسيله يكى از اهالى لزكى در ناحيه قره\r\n\r\n\r\n","description":"","footnote":"\r\nپيشين / 222 .\r\n( 1 ) - ميرزا مهدى خان استرآبادى :\r\nجهانگشاى نادرى / 378 - 379 .\r\n( 2 ) - پادرى بازن : نامه‌هاى طبيب نادر شاه / 26 .\r\n( 3 ) - محمد كاظم مروى : پيشين 3 / 1037 - 1040 ؛ ميرزا مهدى خان استرآبادى :\r\nپيشين / 398 ، 402 ؛ حديث نادرشاهى / 41 .\r\n","page_name":" 37 ","page_number":37},
  {"content":"\r\n\r\nباغ مورد سوءقصد قرار گرفت ولى جان سالم به در برد . نادر به شكرانه آن « شصت هزار تومان نقد و پانصد هزار خروار غله به فقراى مملكت عراق و آذربايجان و فارس تصدق » « 1 » نمود .\r\nدر سال 1160 ه . ق نادر شاه از سمت كرمان راهى خراسان شد ، در بين راه نصر اللّه ميرزا و شاهرخ ميرزا را كه همراهش بودند به همراه باقى شاهزادگان و جواهرخانه و نفايس سلطنت روانه كلات كرد و خود به مشهد بازگشت . « 2 » با كشته شدن نادر ، در رجب 1160 ه . ق ، عليشاه نيروهايى را براى تسخير قلعه كلات روانه كرد . نصر اللّه به همراه دو تن ديگر از شاهزادگان قبل از سقوط قلعه به سمت مرو فرار كرد . كاظم بيك ، برادر عليشاه ، به تعقيب آنها پرداخت ولى موفقيتى به دست نياورد ؛ اما دوست محمد چهچه‌اى ، كه از خدمتكاران نصر اللّه بود ، به تعقيب ادامه داد و امامقلى و شاهرخ ميرزا را دستگير كرد و قربانعلى نامى را به دنبال نصر اللّه فرستاد ، قربانعلى در محلى به نام حوض سنگ به شاهزاده رسيد اما نتوانست او را متوقف كند . در بين راه جمعى از قراولان مروى به نصر اللّه برخوردند و او را به كلات باز گرداندند . او و برادر ديگرش امامقلى ميرزا را به مشهد آوردند و به دستور عليشاه كشتند . « 3 » هفت تن از فرزندان وى نيز در كلات كشته شدند . نصر اللّه در اين زمان 23 سال بيشتر نداشت .\r\nاسماعيل رضايى\r\n\r\n( 14 ) افشار - نصر اللّه ميرزا ( 1165 - 1200 ه . ق )\r\nنصر اللّه ميرزا ، پسر شاهرخ افشار كه جنگاورىهايش خاطره نادر شاه را در اذهان زنده مىكرد ، در حدود 1165 ه . ق متولد شد . او مانند جدش ،\r\n\r\n\r\n","description":"","footnote":"\r\n( 1 ) - محمد كاظم مروى : پيشين 3 / 1041 .\r\n( 2 ) - ميرزا مهدى خان استرآبادى : پيشين / 420 .\r\n( 3 ) - همان / 427 ؛ محمد كاظم مروى :\r\n3 / 1197 .\r\n","page_name":" 38 ","page_number":38},
  {"content":"\r\n\r\nسوداى جهانگشايى داشت اما شرايط به او اجازه چنين كارى نداد .\r\nپدر نصر اللّه ، در شوال 1161 ه . ق توسط امراى خراسان بر تخت سلطنت نشست . « 1 » از اين زمان او بجز مدت كوتاهى كه به‌وسيله سيد محمد متولى و طرفدارانش از كار بر كنار و نابينا شد ؛ تا سال 1210 ه . ق كه آغا محمد خان قاجار مشهد را تصرف كرد ، حكومت اسمى خراسان به‌ويژه مشهد را در اختيار داشت . در ابتداى كار ، فريدون خان گرجى نيابت سلطنت شاهرخ را برعهده داشت و همه كارها و تربيت شاهزادگان از جمله نصر اللّه ميرزا تحت نظر او صورت مىگرفت . « 2 »\r\nنصر اللّه ، كه پسر ارشد شاهرخ بود ، وقتى به سن بلوغ رسيد با همراهى برادر كوچكترش نادر ميرزا سعى نمود از سيطره فريدون خان خارج شود . اين تلاش در نهايت به قتل غلام گرجى توسط دو برادر انجاميد . شاهرخ نابينا هرچند از اين حادثه خشمگين شد ؛ اما نتوانست كارى به‌جز كشتن يكى از غلامان شركت‌كننده در قتل انجام دهد .\r\nاين حادثه در حدود سال 1180 ه . ق رخ داد و بعد از آن نصر اللّه ميرزا خود نيابت پدر را برعهده گرفت و با اينكه در سن پايين بود ، در كارها مستقل شد . « 3 »\r\nفعاليت‌هاى نصر اللّه ميرزا ، كه از حس برترىجويى و زياده‌خواهى او سرچشمه مىگرفت اغلب حادثه‌آفرين بود اما شاهرخ ، خواهان آرامش بود حتى اگر قلمرو حكومتش فقط به مشهد محدود مىشد . شاهرخ كه بيشتر متمايل به نادر ميرزا بود ، با ترفندهاى مختلف سعى كرد نصر اللّه را به كنترل درآورد ؛ از جمله حكومت هرات را كه در دست افاغنه بود به اميد فتح آن ، به نام نصر اللّه كرد ولى « 4 » اين كار نتيجه‌اى در بر\r\n\r\n\r\n","description":"","footnote":"\r\n( 1 ) - ابو الحسن گلستانه : مجمل التواريخ / 30 .\r\n( 2 ) - همان / 94 .\r\n( 3 ) - همان / 95 .\r\n( 4 ) - ابو الحسن غفارى كاشانى : گلشن مراد / 633 .\r\n","page_name":" 39 ","page_number":39},
  {"content":"\r\n\r\nنداشت . سپس تصميم گرفت كه نصر اللّه را از خراسان دور كند . در پى آن به بهانه گرفتن كمك از كريم خان زند ، براى دفع شر افاغنه وى را روانه شيراز كرد و در غيابش اختيار همه كارها را به نادر ميرزا سپرد . « 1 »\r\nكريم خان زند ( 1163 - 1193 ه . ق ) دستور داد از نصر اللّه و هيئت همراهش در بين راه و هنگام ورود به شيراز استقبال شايانى به عمل آيد و به عنوان يك شاهزاده مورد پذيرايى قرار گيرد . اما شاهرخ از طريق يكى از همراهان شاهزاده به كريم خان پيغام داد كه نصر اللّه سرخود روانه شيراز شده است « تا بين اهل عراق و خراسان بانى مفسده گردد اگر درخواست كمك كرد قبول نفرماييد . » شاهرخ از خان زند خواسته بود كه او را تحت نظر خود در شيراز نگه دارد . « 2 »\r\nنصر اللّه وقتى از مضمون پيغام پدرش مطلع شد به سرعت به خراسان برگشت . پيش از ورود او به مشهد برادرش نادر ميرزا به چناران فرار كرد و نصر اللّه بار ديگر بدون درگيرى سررشته‌دار امور گشت . در همين زمان جعفر خان ، يكى از خوانين كرد ، در چناران جريان نهرى را كه به سمت مشهد روان بود قطع كرد در حالى كه اهالى و امراى مشهد توانايى مقابله با او را نداشتند و با فرار نادر ميرزا به چناران اين قضيه شدت گرفت . نصر اللّه ميرزا با وجود اينكه نيروى كمى در اختيار داشت توانست جعفر خان و برادرش نقد على خان را شكست دهد . « 3 » او همچنان در شمال خراسان پيش رفت و خوانين و سركردگان آن مناطق ؛ از جمله محمد رضا خان و محمد حسين خان زعفرانلو ، الله‌وردى خان ، حاكم قوچان و ديگران به ظاهر اطاعت او را پذيرفتند . « 4 » در همين زمان خبر لشكركشى احمد شاه درانى به نصر اللّه رسيد و او ناچار به مشهد برگشت . در بين راه خوانين شمال خراسان به همراه ياران\r\n\r\n\r\n","description":"","footnote":"\r\n( 1 ) - ابو الحسن گلستانه : پيشين / 96 .\r\n( 2 ) - همان / 97 .\r\n( 3 ) - همان / 98 .\r\n( 4 ) - همان / 112 .\r\n","page_name":" 40 ","page_number":40},
  {"content":"\r\n\r\nخويش از او جدا شدند و با او همراهى نكردند .\r\nدر لشكركشى افغان‌ها ، كه در سال 1182 ه . ق صورت گرفت ، احمد شاه با لشكرى گران و مجهز مشهد را محاصره كرد ؛ اين در حالى بود كه نيروهاى مدافع از شهر به زحمت به دو هزار نفر مىرسيد و فرماندهى مقاومت در مقابل مهاجمان برعهده نصر اللّه ميرزا بود . او با مسدود كردن تمام دروازه‌هاى شهر و حملات غافلگيرانه به اردوى افغان‌ها چنان عرصه را بر آنها تنگ كرد كه احمد شاه متقاضى صلح شد . در مذاكرات صلح كه بين وزير اعظم احمد شاه با شاهرخ و نصر اللّه صورت گرفت ، شاهرخ به صراحت عنوان كرد كه « ما را هم با شاه درانى جنگ نمىباشد ، نصر اللّه بنا را بر حرب گذاشته است » . « 1 »\r\nدر واقع شاهرخ حاضر بود تسلط شاه افغانى را بر خود بپذيرد به شرط اينكه حكومتش بر مشهد پابرجا باشد ؛ اما نصر اللّه كه احمد شاه و ديگر افاغنه را زيردستان جد خويش مىدانست ، حاضر به پذيرفتن اين سلطه نبود .\r\nشرايط صلح بيشتر توسط احمد شاه تعيين شد و يكى از موارد آن پيشكش كردن اسب مشهور نصر اللّه به پادشاه درانى بود كه مورد پذيرش وى قرار گرفت . البتّه در مقابل ، هداياى باارزشى هم دريافت كرد و احمد شاه از او به فرزندى ياد نمود . « 2 » بعد از انعقاد صلح ، لشكر افغان در 1184 ه . ق به‌سوى قندهار برگشت ، محاصره شهر به پايان رسيد و نصر اللّه ميرزا با موقعيت محكم‌تر از پيش در مشهد ماند .\r\nموفقيت نصر اللّه در مقابل افاغنه جايگاه ويژه‌اى براى او به ارمغان آورد ؛ تا جايى كه خوانين و سركردگان خراسان او را به‌عنوان ولى نعمت « 3 » خود پذيرفتند و شاعران در مدح وى شعرها سرودند ؛ از جمله قصيده‌اى كه آذر بيگدلى سرود و با اين مطلع شروع\r\n\r\n\r\n","description":"","footnote":"\r\n( 1 ) - همان / 117 .\r\n( 2 ) - همان / 119 .\r\n( 3 ) - ابو الحسن قزوينى : فوائد الصفوية / 156 .\r\n","page_name":" 41 ","page_number":41},
  {"content":"\r\n\r\nمىشود :\r\n نقل جهان گذارمت هان به خلاف نشمرى * راز جهان شمارمت ، هان به گزاف نشمرى « 1 » \r\n* * * اين موقعيت باعث شد كه نصر اللّه به فكر تدارك اسباب سرورى بيافتد . او قصد داشت بار ديگر قلمرو از دست رفته‌اى را كه زمانى تحت سيطره نادر شاه بود به دست آورد ؛ در مقابل پدرش هيچ كمك مالى به او نمىكرد تا در تنگنا قرار گيرد . نصر اللّه بر آن شد كه از خزاين و اموال حرم رضوى استفاده كند ، در اين بين عده‌اى به وى گوشزد كردند كه او حق دارد از اموال موقوفه نادر در حرم برداشت كند . « 2 » او مبلغى از طلا و مرصع آلات حرم را برداشت كرد و سكه زد تا مواجب نيروهاى خويش را بپردازد . اين عمل توسط برخى از مورخين كه در عهد قاجار به ذكر اين حوادث پرداخته‌اند به‌عنوان غارت حرم امام رضا عليه السّلام توصيف شده است . « 3 »\r\nدر اين دوره نصر اللّه با تسلط و استقلال كامل به اداره كارهاى حكومتى مشغول بود و پدرش در فكر چاره‌اى بود تا اين وضعيت را تغيير دهد ؛ اما نفوذ نصر اللّه مانع از اين كار بود . در نهايت شاهرخ با جلب حمايت چند تن از سرداران ، نادر ميرزا را به‌عنوان جانشين خود برگزيد . اين كار دامنه اختلاف بين دو برادر را بيشتر كرد ، اما در كشمكش قدرت بازهم نصر اللّه پيروز شد و نادر ميرزا به طبس فرار كرد . « 4 »\r\nبعد از پيروزى ، نصر اللّه راهى شمال خراسان شد و خوانين محلى به اجبار اطاعت خود را از او اعلام كردند . از همان‌جا به دعوت حسن خان قرايى راهى دولت‌آباد ، از توابع تربت حيدريه شد . حسن خان علاوه بر اينكه خزانه\r\n\r\n\r\n","description":"","footnote":"\r\n( 1 ) - ابو الحسن غفارى كاشانى : پيشين / 637 ؛ لطف‌على آذر بيگدلى : آتشكده‌ى آذر 2 / 859 .\r\n( 2 ) - ابو الحسن غفارى كاشانى : پيشين / 639 .\r\n( 3 ) - ابو الحسن قزوينى : پيشين / 158 .\r\n( 4 ) - ابو الحسن غفارى كاشانى : پيشين / 639 .\r\n","page_name":" 42 ","page_number":42},
  {"content":"\r\n\r\nخود را تقديم او نمود ، دختر خويش را به ازدواج او درآورد . « 1 » بعد از مدتى نامه‌اى به دست نصر اللّه افتاد كه طبق آن حسن خان قصد داشته است او را به شاه درانى تحويل دهد . هرچند در دنباله اين روايت آمده كه نامه توسط دشمنان حسن خان جعل شده است ؛ اما با توجه به همكارى و ارتباط خاندان قرايى با افاغنه اين امر دور از واقعيت نيست . به هر صورت اين نامه باعث شد كه خان مذكور توسط نصر اللّه كشته شود .\r\nخانواده و طرفداران حسن خان در مقابل جبهه‌آرايى كردند و محمد سياه كه يار نزديك نصر اللّه بود ، به آنها پيوست و در روزى كه او براى شكار از قلعه خارج شده بود ، دروازه‌ها را بستند و او به ناچار راهى مشهد شد . در بين راه بيشتر همراهانش متفرق شدند و با تعداد كمى از نزديكانش باقى ماند .\r\nشاهرخ كه در جريان اخبار مربوط به فعاليت‌هاى نصر اللّه بود ، نادر ميرزا را از طبس فراخواند و دروازه‌هاى شهر را مسدود كرد . نصر اللّه به سمت نيشابور حركت كرد ؛ عباس قلى خان حاكم شهر از او به گرمى پذيرايى كرد اما چون آوازه بدعهدى ميرزا را با حسن خان شنيده بود بسيار محتاطانه رفتار مىكرد . « 2 » نصر اللّه مدت شش ماه در نيشابور ماند و چون در خراسان احدى از امرا و سركردگان با او دم موافقت نمىزد در حدود سال 1190 ه . ق راهى شيراز شد .\r\nكريم خان زند از او به گرمى استقبال كرد و او مدت شش سال ، تا پايان عمر كريم خان و دوره حكومت ابو الفتح خان ( 1193 ه . ق ) ، وكالت زكى خان و صادق خان ( 1193 - 1196 ه . ق ) در شيراز مىزيست . در سال 1196 ه . ق شيراز به محاصره على مراد خان ( 1196 - 1199 ه . ق ) درآمد . نصر اللّه در روز قبل از سقوط شهر به اردوى خان مزبور پيوست و همراه او شد . بعد از اينكه پسران كريم خان به دستور على مردان خان كشته يا نابينا شدند ،\r\n\r\n\r\n","description":"","footnote":"\r\n( 1 ) - همان / 640 .\r\n( 2 ) - همان / 641 .\r\n","page_name":" 43 ","page_number":43},
  {"content":"\r\n\r\nنصر اللّه احساس خطر كرد و شبانه به‌سوى خراسان فرار نمود . در اين زمان نادر ميرزا در هرات تحت حمايت تيمور شاه ، جانشين احمد شاه درانى ، قرار داشت و وقتى خبر حركت برادرش به سمت مشهد را شنيد با سپاهى از افاغنه به مقابله او آمد و مانند گذشته شكست خورد و به توس فرار كرد .\r\nبدين‌ترتيب بعد از سال‌ها نصر اللّه در حدود 1196 ه . ق وارد مشهد شد و بار ديگر كارها را در اختيار گرفت . « 1 »\r\nدر اين دوره شهرهاى ايران صحنه كشمكش بين مدعيان قدرت به‌ويژه قاجارها و زندها بود . نصر اللّه هم قصد داشت وارد اين درگيرىها شود . يك‌بار هم در جاجرم به نزد حسين قلى خان قاجار ( جهانسوز ) رفت تا با او همراه شود اما كارى از پيش نبرد و به توصيه خان مزبور به مشهد برگشت . « 2 »\r\nنصر اللّه تا سال 1200 ه . ق كه در قيد حيات بود اختياردار امور مشهد بود .\r\nگويا در اواخر عمر به استعمال دخانيات دچار شد و از رشادت‌هاى پيشين چيزى در او نماند و عاقبت براثر همين عارضه در سن 35 سالگى درگذشت . او علاوه بر اشتغال به مسايل سياسى و نظامى ، طبع شعر داشت . اين دو بيت از او است :\r\n مستوفى ديوان قضا روز نخست * مجموعه شادى و الم كرد درست\r\nشادى به تمام مردمان قسمت كرد * غم باقى ماند ، گفت اين قسمت توست \r\n* * * همچنين يكى از پسران او به نام اكبر ميرزا در نجوم ، رياضى و « جميع فنون » استاد عصر خويش بوده و اشعارى هم از او بر جاى مانده است . « 3 »\r\nاسماعيل رضايى\r\n\r\n\r\n","description":"","footnote":"\r\n( 1 ) - همان / 647 .\r\n( 2 ) - محمد تقى لسان الملك سپهر : ناسخ التواريخ 1 و 2 / 31 .\r\n( 3 ) - همان / 580 .\r\n","page_name":" 44 ","page_number":44},
  {"content":"\r\n\r\n\r\n( 15 ) افشار كوسه احمدلو - بابا على بيك ( - 1129 ه . ق )\r\nبابا على بيك كوسه احمدلو افشار ، رئيس ايل افشار و حاكم ابيورد و نواحى اطراف آن در اواخر عهد صفوى بود . او از زمانى مورد توجه مورخين قرار گرفت كه با نادر شاه افشار پيوند خورده است . نادر در ابتداى راهى كه منجر به پادشاهى او و تأسيس سلسله افشاريه شد ، در دستگاه حكومتى بابا على حضور يافت . پدر نادر به نام امام قلى ، مقام ايشيك آقاسى بابا على بيك را عهده‌دار بوده است . « 1 »\r\nبنا به گزارش برخى از منابع ، بابا على بيك با مادر نادر كه شوهرش را از دست داده بود ازدواج كرد و از او صاحب دو فرزند به نام‌هاى فتحعلى و لطف‌على شد . « 2 » در برخى منابع از فرزندان بابا على بيشتر به‌عنوان برادرزن نادر نه برادران ناتنى او ياد كرده‌اند ؛ به‌ويژه اينكه نادر با دو تن از دختران بابا على ازدواج كرد كه رضا قلى ، نصر اللّه و امام قلى ميرزا از آن دو به وجود آمدند . « 3 »\r\nمهم‌ترين مشغله بابا على بيك در حوزه حكومتى ، مقابله با تهاجم و يورش اقوام تركمن به شمال شرق خراسان بود كه هرازچندگاهى منطقه را غارت مىكردند .\r\nدر همين درگيرىهاى محلى بود كه نادر لياقت خود را نشان و راه را براى موفقيت‌هاى بعدى خويش هموار كرد .\r\nدر عهد شاه سلطان حسين صفوى ( 1105 - 1135 ه . ق ) قوم يموت به سركردگى آدينه قورت ، همراه نيرويى بالغ بر هشت هزار نفر به نواحى دره گز حمله كردند و بابا على بيك در جنگ با آنها به پيروزى رسيد . اين موفقيت تا حدى بود كه او و نادر مفتخر به دريافت\r\n\r\n\r\n","description":"","footnote":"\r\n( 1 ) - محمد شفيع تهرانى : تاريخ نادر شاهى / 4 .\r\n( 2 ) - محمد كاظم مروى : عالم‌آراى نادرى 1 / 14 .\r\n( 3 ) - ميرزا مهدى خان استرآبادى :\r\nجهانگشاى نادرى / 28 .\r\n","page_name":" 45 ","page_number":45},
  {"content":"\r\n\r\nخلعت از شاه صفوى شدند . « 1 »\r\nدر سال 1129 ه . ق ابدالىها به فرماندهى عبد اللّه خان سدوزايى و پسرش اسد اللّه خان به هرات هجوم آوردند . « 2 » جعفر خان استاجلو ، بيگلربيگى شهر از منصور خان ، حاكم مشهد ، تقاضاى كمك كرد . او هم به ولايات تابعه خويش دستور داد كه براى مقابله با افاغنه نيرو روانه هرات كنند . بابا على بيك ، نادر را به نيابت در ابيورد گذاشت و خود راهى هرات شد .\r\nدر جنگ بين سپاهيان صفوى و افاغنه او جزو چرخچيان « 3 » سپاه بود و طى يك درگيرى به ضرب گلوله دشمن از پاى در آمد . يارانش جسد او را از معركه جنگ خارج و روانه مشهد نمودند تا در حرم امام رضا عليه السّلام دفن شود . « 4 »\r\nبرخى از نويسندگان معتقدند كه او به‌وسيله نادر كشته شده است . « 5 » اين امر دور از واقعيت به نظر مىرسد ؛ چرا كه بنا به مفاد وقفنامه‌اى كه از نادر به جاى مانده است چنين برمىآيد كه رابطه او و پدرزنش خوب بوده است و نادر موفقيت‌هاى خويش را تا حدى مديون او مىدانست . اين وقف‌نامه در زمان سپهسالارى نادر و در سال 1145 ه . ق نوشته شده است . برطبق آن نادر مقدارى از اموال و مستغلات خود را براى قبر بابا على بيك و آرامگاه خويش و والدينش واقع در نزديك پنجره فولاد حرم مطهر وقف كرده است . « 6 » سه تن از پسران بابا على بيك به نام‌هاى لطف‌على بيك ، كلب‌على بيك و فتحعلى بيك داراى شهرت تاريخى هستند كه جزو سرداران نادر شاه بوده‌اند .\r\nشرح حال لطف‌على خان جداگانه در كتاب مشاهير مدفون در گورستان‌هاى\r\n\r\n\r\n","description":"","footnote":"\r\n( 1 ) - محمد كاظم مروى : پيشين 1 / 11 .\r\n( 2 ) - ميرزا مهدى خان استرآبادى : پيشين / 6 .\r\n( 3 ) - چرخچيان : گروه سوار مأمور به تاخت‌وتاز سريع براى ايجاد وحشت و بىنظمى در اردوى دشمن .\r\n( 4 ) - محمد كاظم مروى : پيشين 1 / 21 .\r\n( 5 ) - سرجان ملكم : تاريخ كامل ايران 2 / 47 .\r\n( 6 ) - عبد الحسين نوايى : نادر شاه و بازماندگانش / 436 .\r\n","page_name":" 46 ","page_number":46},
  {"content":"\r\n\r\nمشهد مقدس خواهد آمد . كلب‌على خان در سال 1148 ه . ق به حكومت ناحيه عليشكر انتخاب شد و فتحعلى خان به منصب چرخچىباشى سپاه رسيد . « 1 » در سال 1155 ه . ق كلب‌على سردار فارس شد تا شورش مسقط و بحرين را به كمك محمد تقى خان شيرازى بيگلربيگى فارس ، سركوب كند . اما بين اين دو سردار اختلاف افتاد و عاقبت كلب‌على توسط تقى خان به قتل رسيد . « 2 »\r\nاسماعيل رضايى\r\n\r\n( 16 ) افغان - محمد كاظم خان ( - 1222 ه . ق )\r\nمحمد كاظم خان فرزند محمد على خان از امرا و معاريف افغانستان در اوايل قرن سيزده هجرى است .\r\nهنگامى كه پدرش درگذشت او دوازده سال بيشتر نداشت . چندى نگذشت كه او مورد توجه محمود شاه بن شاه تيمور افغان قرار گرفت . مدتى در خدمت محمود شاه در كمال عزت روزگار گذرانيد . پس از چندى مورد توجه تيمور شاه افغان ، پدر محمود قرار گرفته تا آخر عمر او از ملازمان درگاهش به حساب مىآمد . پس از مرگ تيمور شاه در سال 1207 ه . ق و روى كار آمدن شاه زمان خان در افغانستان از قدرت و اعتبار وى كاسته شد و كمتر مورد توجه قرار گرفت . اما در سال 1215 ه . ق كه حكومت افغانستان به محمود شاه رسيد ، بار ديگر مورد توجه و اعتماد قرار گرفت و در امور مختلف صاحب‌نظر شد به طورى كه محمود شاه بدون مشورت وى كارى انجام نمىداد . وى پيرو مذهب تشيع و در نتيجه مورد كينه و حسد ديگر افاغنه بود . به همين علت محمود شاه وى را از پايتخت دور كرد و حكومت برمه در منطقه كشمير را به وى داد . محمد كاظم خان حدود دو سال در كمال عزت و احترام در كشمير زندگى\r\n\r\n\r\n","description":"","footnote":"\r\n( 1 ) - حديث نادرشاهى / 28 .\r\n( 2 ) - ميرزا مهدى خان استرآبادى : پيشين / 399 .\r\n","page_name":" 47 ","page_number":47},
  {"content":"\r\n\r\nكرد و پس از آن توسط شجاع الملك به پايتخت افغانستان يعنى كابل فرا خوانده شد . در آنجا به علت مريضى كه داشت در سال 1222 ه . ق درگذشت .\r\nجسدش توسط ميرزا زين العابدين شيروانى به مشهد مقدس منتقل و در دار الحفاظ حرم مطهر به خاك سپرده شد . « 1 »\r\nسيد حسن حسينى\r\n\r\n( 17 ) افغان - ملك قاسم ميرزا ( - زنده 1248 ه . ق )\r\nملك قاسم ميرزا فرزند فيروز الدّين ميرزا افغان ( م 1245 ه . ق ) از شاهزادگان معروف افغانستان در نيمه اول قرن سيزدهم بود . پدرش فيروز الدّين ميرزا ، حاكم هرات بود كه با كمك فتحعلى شاه قاجار آنجا را به تصرف خود درآورد « 2 » و خود را تابع دولت ايران مىدانست . هرچند در سال‌هاى 1229 و 1332 ه . ق به نافرمانى عليه حكومت ايران دست زد ولى هر دو بار شكست خورد . « 3 »\r\nملك قاسم ميرزا در دوره حكومت پدرش در هرات ، مسئوليت‌هاى مختلفى را برعهده داشت . از جمله در سال 1222 ه . ق از طرف پدر مأمور تسخير قندهار ، كه شاهزاده قيصر حكومت آنجا را برعهده داشت ، شد و توانست آن را فتح كند . در همين زمان كه محمد ولى ميرزا حاكم خراسان مأمور فتح هرات شد ، پدرش او را از قندهار به كمك طلبيد . ملك قاسم هم سپاهى شامل از چهل هزار نفر از افغان و ازبك به كمك پدر فرستاد ولى اين سپاه از نيروهاى ايران شكست خورد . « 4 »\r\nملك قاسم در سال 1229 ه . ق از طرف پدرش مأمور فتح غوريان گرديد\r\n\r\n\r\n","description":"","footnote":"\r\n( 1 ) - زين العابدين شيروانى : رياض السياحه / 483 - 485 .\r\n( 2 ) - محمد تقى لسان الملك سپهر : ناسخ التواريخ 1 / 120 .\r\n( 3 ) - همان 1 / 163 ، 276 - 277 ؛ سيد على ميرنيا : وقايع تاريخى خاور ايران 1 / 31 ، 39 .\r\n( 4 ) - رضا قلى خان هدايت : تاريخ روضة الصفاى ناصرى 10 / 657 .\r\n","page_name":" 48 ","page_number":48},
  {"content":"\r\n\r\nو حاجى آقا خان هراتى وزير فيروز شاه نيز همراه وى بود . او به غوريان رفت و محمد خان پسر اسحاق خان قرايى را كه از طرف دولت ايران مأمور آنجا بود ، در محاصره خود قرار داد . در همين زمان اسحاق خان قرايى ، كامران ميرزا حاكم قندهار را براى گرفتن هرات تحريك كرد و كامران ميرزا هرات را محاصره كرد . فيروز الدّين ميرزا چون اوضاع را چنين ديد پسرش را از غوريان فراخواند . « 1 » ملك قاسم ميرزا در سال 1231 ه . ق بار ديگر از طرف پدر به فتح غوريان مأمور شد ، اما همين‌كه حسنعلى ميرزا شجاع السلطنه در محرم 1232 ه . ق به حكومت خراسان رسيد ، از غوريان باز خوانده شد . « 2 » در همين سال محمود شاه افغان كه به كمك كارداران ايران بر افغانستان مستولى شده بود ، وزير خود فتح خان را به‌سوى هرات فرستاد . او هرات را تسخير و ملك قاسم را كه مجروح شده بود دستگير كرد و همراه پدر و خانواده‌اش به قندهار برد . « 3 »\r\nدر سال 1248 ه . ق كه محمد ميرزا فرزند عباس ميرزا از طرف دولت ايران مأمور فتح هرات شده بود ، گروهى از خوانين خراسان و چند تن از بزرگان افغان كه از كامران ميرزا حاكم هرات دل‌خوشى نداشتند ، از جمله ملك قاسم ميرزا و شاه پسند خان افغان به او پيوستند . ولى سرانجام به علت مرگ عباس ميرزا ، با كامران ميرزا مصالحه كرده و بازگشتند . « 4 » تاريخ دقيق مرگ ملك قاسم ميرزا در منابع دوره قاجاريه وجود ندارد ولى وى در هرات درگذشت و جنازه‌اش به مشهد حمل و در دار السعاده حرم مطهر حضرت رضا عليه السّلام به خاك سپرده شد . « 5 » بر لوح\r\n\r\n\r\n","description":"","footnote":"\r\n( 1 ) - محمد تقى لسان الملك سپهر : پيشين 1 / 256 - 257 .\r\n( 2 ) - همان / 275 ؛ محمد حسن خان اعتماد السلطنه : تاريخ منتظم ناصرى 3 / 1534 .\r\n( 3 ) - محمد تقى لسان الملك سپهر : پيشين 1 / 293 .\r\n( 4 ) - همان 1 / 500 - 503 ؛ رضا قلى خان هدايت : پيشين 10 / 55 - 67 .\r\n( 5 ) - محمد حسن خان اعتماد السلطنه : مرآة\r\n","page_name":" 49 ","page_number":49},
  {"content":"\r\n\r\nمزار وى ابيات زير نگاشته شده است :\r\n* * *\r\n از خزان عمر شاهان در بهار روزگار * لاله را دلسوخته بين و نرگس را سقيم\r\nاى دريغ از آفتاب آسمان سلطنت * كاسمان دارد ندم تا گشت خان آن را نديم\r\nشاه شهزاده ملك قاسم كه بودى ملك را * چون پدر فيروز دين و دولتش بر در مقيم \r\nسيد حسن حسينى\r\n\r\n( 18 ) اقبال - منوچهر ( 1288 - 1356 ه . ش )\r\nدكتر منوچهر اقبال فرزند ميرزا ابو تراب مقبل السلطنه خراسانى از چهره‌هاى سياسى دهه بيست و سى و از نخست وزيران ايران در دوره محمد رضا پهلوى ، روز دهم مهر ماه 1288 ه . ش در كاشمر متولد شد .\r\nتحصيلات ابتدايى را در مشهد به اتمام رساند سپس به تهران رفت و در مدرسه دار الفنون ادامه تحصيل داد و ديپلم گرفت . در سال 1306 ه . ش براى ( به تصوير صفحه مراجعه شود ) تحصيلات عالى به فرانسه رفت ، ابتدا در دانشكده علوم دانشگاه مونپليه و سپس در دانشكده پزشكى پاريس در رشته پزشكى تحصيل كرد . در سال 1313 ه . ش موفق به اخذ دكترى شد و همان سال به ايران بازگشت و در مشاغل پزشكى به فعاليت پرداخت .\r\nوى در آخرين سال سلطنت رضا شاه رئيس بهدارى خراسان بود و مدتى به نمايندگى مجلس شوراى ملى از شهرستان مشهد انتخاب شد . « 1 » در سال 1321 ه . ش با تلاش برادر بزرگترش\r\n\r\n\r\n","description":"","footnote":"\r\nالبلدان 3 / 1547 .\r\n( 1 ) - روزنامه‌ى آفتاب شرق 6 / 9 / 1356 .\r\n","page_name":" 50 ","page_number":50},
  {"content":"\r\n\r\nعلى اقبال كه نماينده مجلس و از دوستان قوام السلطنه بود ، به معاونت وزارت بهدارى رسيد . در سال 1324 ه . ش در كابينه احمد قوام وزير بهدارى شد و آنگاه در كابينه‌هاى ساعد ، هژبر ، منصور و رزم‌آرا در پست‌هاى ديگرى از جمله فرهنگ ، بهدارى ، كشور و راه به وزارت رسيد .\r\nوى پنج بار وزير فرهنگ شد . « 1 »\r\nاقبال در جوانى آن اندازه مطيع و وفادار شاه بود كه در زمره محرمان او جاى گرفت و خود را چاكر جان‌نثار شاه مىناميد . « 2 » او از پديدآورندگان جمعيت ياران بود كه پس از كودتاى سال 1332 ه . ش با همكارى دكتر كاسمى ، مهندس روحانى ، سناتور نبيل سميعى ، عباس شاهنده و شمارى از نمايندگان مجالس شوراى ملى تأسيس شد . « 3 » براساس گزارش محرمانه استيوارد راكول كاردار موقت سفارت امريكا در تاريخ 21 دسامبر 1963 / آذر 1342 ه . ش كه در آن به رقابت مهره‌هاى دست‌نشانده انگليس و آمريكا اشاره كرده ، از دوره‌هاى فراماسونرى نام مىبرد كه منوچهر اقبال هم جزو افراد برجسته آن بوده است . « 4 » وى همچنين عضو كميته ملى پيكار جهانى با بىسوادى بود و رياست انجمن دوستى و روابط فرهنگى ايران و تركيه و رياست انجمن قلم و عضويت در آكادمى طب فرانسه و كارشناس سازمان بهداشت جهانى را برعهده داشت .\r\nپس از كنار گذاردن حسين علاء ، منوچهر اقبال در 15 فروردين 1336 ه . ش از طرف محمد رضا پهلوى مأمور تشكيل كابينه شد و با انتصاب وى به رياست دولت ، ديكتاتورى محمد رضا پهلوى رسما شروع شد .\r\nاقبال در استقرار و تحكيم اين\r\n\r\n\r\n","description":"","footnote":"\r\n( 1 ) - حسين ملكى : دولتمردان ايران 2 / 260 - 262 .\r\n( 2 ) - محمد على كاتوزيان : اقتصاد سياسى ايران 2 / 241 .\r\n( 3 ) - حسين فردوست : ظهور و سقوط سلطنت پهلوى 2 / 335 - 348 .\r\n( 4 ) - حسين ملكى : پيشين / 64 - 67 .\r\n","page_name":" 51 ","page_number":51},
  {"content":"\r\n\r\nديكتاتورى سهم قابل ملاحظه‌اى ايفا كرد . وى كابينه خود را در بيست فروردين به محمد رضا معرفى كرد . به نقل استيوارد راكول يازده نفر اعضاى كابينه او از ميان فراماسونرىهايى بود كه اقبال در عصرهاى يكشنبه به‌عنوان يك عضو در ميان آنها شركت مىكرد . « 1 » اولين اقدام كابينه اقبال لغو حكومت نظامى در تهران بود كه از 28 مرداد 1332 ه . ش تا اواسط فروردين 1336 ه . ش وجود داشت . « 2 » وى برنامه دولت خود را اجراى منويات شاهنشاه اعلام كرد . « 3 » نخست وزيرى اقبال از 15 فروردين 1336 تا هشتم شهريور 1339 دوام آورد . تشكيل ساواك و قبول نمودن دكترين آيزنهاور در دوره صدارت او بود . در دوره نخست وزيرى اقبال مشكلات اقتصادى ايران روزبه روز افزايش يافت و فساد ادارى آن چنان گسترده شد كه تحت فشار آمريكا مجلس قانون « از كجا آورده‌اى » را تصويب نمود و طرح اوليه اصلاحات ارضى را به مجلس ارائه نمود .\r\nدامنه اعتراضات مردم در زمان اقبال روز به روز افزايش يافت ، دولت به جاى حل مشكلات و معضلات مردم ، فشار و اختناق را تشديد نمود كه اين خود سبب تعميق تضاد بين مردم و رژيم گرديد . تحولات غير منتظره در همسايگى ايران كه ناشى از پيروزى كودتاى عبد الكريم قاسم و سرنگونى رژيم پادشاهى عراق و سرنگونى ديكتاتورى عدنان ( پاپا ) در تركيه و تشديد اختلاف بين ايران و شوروى ، رژيم ايران را وادار به عقب‌نشينى نمود .\r\nازسوىديگر مبارزات انتخاباتى در ايالات متحده آمريكا و تأكيد حزب دموكرات بر انجام اصلاحات در كشورهاى اقمارى ، جهت مقابله با كمونيسم ، موقعيت رژيم ايران را تضعيف مىنمود . در اين دوره رجال سر سپرده و وابسته به دو جناح آمريكايى -\r\n\r\n\r\n","description":"","footnote":"\r\n( 1 ) - همان / 67 .\r\n( 2 ) - مسعود بهنود : نخست وزيران ايران از سيد ضياء تا بختيار / 424 .\r\n( 3 ) - همان / 479 .\r\n","page_name":" 52 ","page_number":52},
  {"content":"\r\n\r\nانگليسى به نمايندگى مردم در كرسىهاى مجلس سنا و شورا جا خوش كرده و به قرارداد كنسرسيوم رسميت حقوقى دادند و احزاب دولتى مليون و مردم كه به تبعيت ظاهرى از شيوه دموكراسى مرسوم آمريكا تشكيل يافته بودند ، به نام ملت ايران عرصه را بر مردم تنگ كردند .\r\nدوره نوزدهم مجلس شوراى ملى رو به پايان بود و زمزمه‌هاى آزادى انتخابات جامعه را فراگرفته بود و شاه در سخنرانىهاى خود از انتخابات آزاد صحبت مىكرد . او پيش از انتخابات دوره بيستم در سخنرانى روز 15 خرداد 1339 گفت : « انتخابات آينده كاملا آزاد خواهد بود » ، با اين حال منوچهر اقبال اعلام كرد : « مصدقىها و توده‌اىها ، نمىتوانند نامزد انتخابات شوند » . « 1 »\r\nاز ميان دو حزب يادشده حزب مليون به رهبرى دكتر منوچهر اقبال در زمستان 1337 ه . ش ظهور كرد . « 2 » اقبال بااين‌كه در آغاز نخست وزيرى خود روز 19 فروردين 1336 ه . ش در مجلس گفت كه قصد تشكيل حزب را ندارد ، ولى چون سردار فاخر حكمت رئيس مجلس شوراى ملى حاضر به تشكيل حزب مليون در كنار حزب مردم شد ، با اينكه حزب مليون به‌عنوان حزب اكثريت به ايفاى نقش مىپرداخت ، عمر چندانى نيافت و تنها رقابت حزبى پارلمانى آن در انتخابات مجلس دوره بيستم سال 1339 ه . ش متجلى شد . اوج فعاليت حزب مليون در انتخابات تابستان سال يادشده ، نقطه فرود آن نيز بود . تقلبات و تخلفات در انتخابات دوره بيستم ، به حدى بود كه محمد رضا شاه به نادرستى آن اعتراف كرد . وى در مصاحبه مطبوعاتى در كاخ سعدآباد ، در پاسخ به عباس مسعودى مدير روزنامه اطلاعات درباره انتخابات گفت : « من از اين انتخابات راضى نيستم » و چون خود در مظان\r\n\r\n\r\n","description":"","footnote":"\r\n( 1 ) - غلامرضا نجاتى : تاريخ سياسى بيست و پنج‌ساله ايران 1 / 132 .\r\n( 2 ) - محمود تربتى سنجابى : قربانيان باور و احزاب سياسى ايران / 256 - 257 .\r\n","page_name":" 53 ","page_number":53},
  {"content":"\r\n\r\nاتهام قرار گرفته بود دستور توقف انتخابات را صادر كرد . « 1 » علم در خاطرات محرمانه‌اش به اين انتخابات اشاره كرده است و مىگويد : « دولت ما از انتخابات مجلس گرفته تا انتخابات محلى و انجمن شهر ، آزادى را از مردم سلب كرده و اراده خود را تحميل و نامزدهاى خود را از صندوق بيرون مىآورد . » « 2 »\r\nدكتر اقبال به دنبال شكست سياسى و در پى اظهارنظر شاه در ششم شهريور 1339 ه . ش ، از مقام خود استعفا كرد . « 3 » در سال 1342 ه . ش از طرف اسد اللّه علم نخست وزير به‌عنوان رئيس هيئت‌مديره و مديرعامل شركت ملى نفت ايران منصوب شد و اين سمت را تا پايان عمر خود حفظ كرد . وى همچنين در سال 1352 ه . ش به عضويت هيئت امناى دانشگاه تهران و در سال 1353 ه . ش به رياست هيئت‌رئيسه نظام پزشكى مركز رسيد . سرانجام در چهارم آذرماه 1356 ه . ش پس از 68 سال زندگى براثر سكته قلبى درگذشت و جنازه‌اش روز ششم آذر 1356 به مشهد انتقال و در مقبره خانوادگى در صحن عتيق به خاك سپرده شد .\r\nاز عمده‌ترين وقايع زمان صدارت اقبال مىتوان به تشكيل كنگره‌اى جهت اصلاح بعضى از اصول قانون اساسى ، تشكيل احزاب سياسى كشور ، تأسيس بانك مركزى ، تأسيس ساواك ، تأسيس سازمان بازرسى شاهنشاهى و انتخابات دوره بيستم مجلس شوراى ملى اشاره كرد .\r\nغلامرضا جلالى\r\n\r\n( 19 ) امامى خويى - جمال الدّين ( - 1345 ه . ش )\r\nجمال الدّين امامى خويى فرزند حاج ميرزا يحيى امام جمعه خويى در خوى چشم به جهان گشود و پس از\r\n\r\n\r\n","description":"","footnote":"\r\n( 1 ) - غلامرضا نجاتى : پيشين 1 / 140 .\r\n( 2 ) - اسد اللّه علم : گفتگوى من با شاه ( خاطرات محرمانه ) / 362 .\r\n( 3 ) - پيتر آورى : تاريخ معاصر ايران 2 / 205 .\r\n","page_name":" 54 ","page_number":54},
  {"content":"\r\n\r\n( به تصوير صفحه مراجعه شود ) تحصيلات مقدماتى عازم اروپا شد و در بلژيك به تحصيل خود ادامه داد .\r\nپس از بازگشت به ايران وارد وزارت دارايى گرديد . مدتى هم در بانك رهنى انجام‌وظيفه كرد . و آخرين سمت ادارى او رياست اداره باربرى داخلى بود . در انتخابات دوره چهاردهم از طرف مردم خوى نماينده مجلس شوراى ملى گرديد و با ايراد نطق و حمله به متفقين و مخالفت با حزب توده وجهه زيادى براى خود كسب كرد و از طرف حزب توده بعد از سيد ضياء الدّين طباطبايى به‌عنوان مرتجع شماره دو خوانده شد .\r\nخويى با همكارى على دشتى و ابراهيم خواجه نورى ، حزب عدالت را تأسيس نمود و پس از على دشتى رهبرى اين حزب را به عهده گرفت و موقعيت سياسى خوبى يافت ، ولى پس از پايان انتخابات دوره چهاردهم از طرف قوام السلطنه بازداشت و به زندان افتاد ، تا اينكه در سال 1327 ه . ش در كابينه عبد الحسين هژير به سمت وزارت مشاور منصوب شد . « 1 »\r\nجمال امامى در كابينه محمد ساعد مراغه‌اى نيز كه از پنجشنبه 22 آبان 1327 مأمور تشكيل كابينه شد ، تا 23 آبان 1328 به‌عنوان وزير مشاور خدمت كرد . « 2 » وى در كابينه احمد قوام نيز از 27 تير 1331 تا 30 تير همين سال به‌عنوان وزير كشور معرفى شد . « 3 »\r\nآخرين سمت سياسى جمال امامى سفارت ايران در رم بود كه در همين\r\n\r\n\r\n","description":"","footnote":"\r\n( 1 ) - باقر عاقلى : شرح حال رجال سياسى و نظامى معاصر ايران 1 / 182 .\r\n( 2 ) - دولت‌هاى ايران از ميرزا نصر اللّه خان مشير الدوله تا مير حسين موسوى / 229 .\r\n( 3 ) - همان / 253 .\r\n","page_name":" 55 ","page_number":55},
  {"content":"\r\n\r\nسمت بيمار شد و درگذشت . « 1 » جنازه وى با قطار به مشهد منتقل و در روز 29 آبانماه 1345 طى مراسمى با حضور تيمسار باتمانقليچ استاندار و نيابت توليت آستان قدس و آيت‌اللّه ميرزا احمد كفايى خراسانى و تنى چند از علما و شخصيت‌هاى محلى تشييع و در حرم دفن شد . « 2 »\r\nغلامرضا جلالى\r\n\r\n( 20 ) امجد الدوله - ناصر قلى خان ( - 1335 ه . ق )\r\nناصر قلى خان عميد الملك ملقب به امجد الدوله ، پسر امير اصلان خان مجد الدوله قاجار قوانلو و پسر دايى ناصر الدّين شاه قاجار بود . « 3 »\r\nپدرش امير اصلان خان از پيشخدمتان مقرب محمد شاه بود كه در زمان وليعهدى ناصر الدّين شاه ايشيك آقاسىباشىگرى ( رياست قشون ) وى را برعهده داشت و در دوره ناصر الدّين شاه مناصب و مشاغلى از جمله ( به تصوير صفحه مراجعه شود ) حكومت كيلان ، زنجان ، خوزستان ، پيشكارى مسعود ميرزا ظل السلطان حاكم اصفهان و ميرآخورى اصطبل شاهى را عهده‌دار بوده است . « 4 »\r\nناصر قلى خان در سال 1285 ه . ق از طرف ناصر الدّين شاه ملقب به عميد الملك لقب سابق پدر خود گرديد . « 5 » وى\r\n\r\n\r\n","description":"","footnote":"\r\n( 1 ) - باقر عاقلى : پيشين 1 / 183 .\r\n( 2 ) - روزنامه‌ى آفتاب شرق 29 / 8 / 1345 .\r\n( 3 ) - محمد حسن خان اعتماد السلطنه :\r\nروزنامه‌ى خاطرات / 542 .\r\n( 4 ) - كريم سليمانى : القاب رجال دوره‌ى قاجاريه / 134 .\r\n( 5 ) - محمد حسن خان اعتماد السلطنه :\r\nتاريخ منتظم ناصرى 3 / 1904 .\r\n","page_name":" 56 ","page_number":56},
  {"content":"\r\n\r\nچهار بار در سال‌هاى 1285 ، 1295 ، 1301 و 1310 ه . ق حكومت زنجان را برعهده داشت . « 1 » در سفر دوم ناصر الدّين شاه در سال 1300 ه . ق به مشهد جزو عمله خلوت وى بود « 2 » و در همان سال به رياست ديوان‌خانه خراسان منصوب شد . « 3 »\r\nدر سال 1304 ه . ق او به نيابت وزارت عدليه رسيد و ظاهرا ميان وى و عليرضا خان عضد الملك رئيس عدليه رابطه خوبى وجود نداشت . « 4 » امجد الدوله با علماى بزرگ زمان خويش از جمله شيخ فضل اللّه نورى مجتهد نيز رفت و آمد و معاشرت داشته است . « 5 » وى در سال 1313 ه . ق ملقب به امجد الدوله و پس از رفتن به مكه و بازگشت از آنجا معروف به حاجى امجد الدوله گرديد . نامبرده فردى تنومند و قوى هيكل بود و در حدود 5 / 112 كيلو وزن داشته است . « 6 » مهدى بامداد احتمال داده كه مرگ وى پيش از سال 1330 ه . ق بوده است « 7 » ولى از قراين چنين برمىآيد كه وى در 25 ربيع الثانى 1335 ه . ق فوت كرده و جسدش در توحيدخانه مبارك حرم حضرت رضا عليه السّلام به خاك سپرده شده است . « 8 » .\r\nسيد حسن حسينى\r\n\r\n( 21 ) امين السلطان - آقا ابراهيم ( - 1300 ه . ق )\r\nآبدارچى و وزير دربار و يكى از\r\n\r\n\r\n","description":"","footnote":"\r\n( 1 ) - مهدى بامداد : شرح حال رجال ايران 5 / 311 .\r\n( 2 ) - ميرزا قهرمان امين لشكر : روزنامه‌ى سفر خراسان / 166 .\r\n( 3 ) - همان / 156 .\r\n( 4 ) - محمد حسن خان اعتماد السلطنه :\r\nروزنامه‌ى خاطرات / 542 ؛ مهدى بامداد :\r\nپيشين همان‌جا .\r\n( 5 ) - محمد حسن خان اعتماد السلطنه :\r\nروزنامه‌ى خاطرات / 981 .\r\n( 6 ) - مهدى بامداد : شرح حال رجال ايران / همان‌جا ؛ محمد حسن خان اعتماد السلطنه : پيشين / 1024 .\r\n( 7 ) - مهدى بامداد : شرح حال رجال ايران همان‌جا .\r\n( 8 ) - اداره اسناد سازمان كتابخانه‌ها و آستان قدس ، سند شماره‌ى 21 / 12150 .\r\n","page_name":" 57 ","page_number":57},
  {"content":"\r\n\r\n( به تصوير صفحه مراجعه شود ) برجسته‌ترين افراد در عصر ناصر الدّين شاه قاجار و پدر على اصغر خان امين السلطان وزير مشهور دوره قاجار ( 1275 - 1325 ه . ق ) .\r\nآقا ابراهيم امين السلطان فرزند زال ارمنى از اهالى دهى از دهات سلماس آذربايجان بود . به گفته محمد حسن خان اعتماد السلطنه در كتاب خلسه ، امير سليمان خان اعتضاد السلطنه ، پدر آقا ابراهيم را كه از پادوهاى گرگين خان بود در شمار نوكران خود درآورد .\r\nاو مسلمان شد و دخترى مسلمان را به زنى گرفت . آقا ابراهيم و اسكندر از همين زن زاده شدند . آقا ابراهيم مدتى را به شاگردى در مغازه كفش‌دوزى گذراند . « 1 » چون آقا اسكندر ، برادر بزرگتر ابراهيم ، در آبدارخانه سليمان خان كار مىكرد آقا ابراهيم هم به او پيوست و خانه شاگرد شد . « 2 »\r\nدر سال 1263 ه . ق كه ناصر الدّين ميرزا ، وليعهد محمد شاه ، به جاى بهمن ميرزا به حكمرانى آذربايجان منصوب گرديد ، « 3 » آقا اسكندر مسئول آبدارخانه وليعهد شد و آقا ابراهيم نيز به همكارى با وى پرداخت . پس از اينكه ناصر الدّين شاه در سال 1264 ه . ق به سلطنت رسيد و روانه تهران شد ، آقا اسكندر و آقا ابراهيم هم به تهران آمدند .\r\nآقا اسكندر در تهران آبدارخانه و سقاخانه شاهى را در اختيار گرفت و آقا ابراهيم در كنار او ابتدا حقوق جزيى\r\n\r\n\r\n","description":"","footnote":"\r\n( 1 ) - مهدى بامداد : شرح حال رجال ايران 1 / 2 ؛ عبد الحسين نوايى : ايران و جهان 2 / 761 - 762 .\r\n( 2 ) - عبد الحسين نوايى : همان‌جا .\r\n( 3 ) - نادر ميرزا قاجار : تاريخ و جغرافى دار السلطنه تبريز / 176 .\r\n","page_name":" 58 ","page_number":58},
  {"content":"\r\n\r\nساليانه از محل حقوق سقايان مىگرفت اما پس از چندى مسئول خريد لوازم آبدارخانه سلطنتى شد و كم‌كم مورد توجه شاه واقع گرديد . پس از اينكه آقا اسكندر در سال 1280 ه . ق درگذشت ، سقاخانه به يوسف پسر آقا اسكندر و آبدارخانه به آقا ابراهيم داده شد . آقا ابراهيم گرچه شخصى بىسواد بود اما با ذكاوتى كه داشت كارش رو به رشد گذاشت ، تا جايى كه همه‌كاره مملكت شد . « 1 » آقا ابراهيم تا سال 1286 ه . ق عنوان آبدارباشى خاصه را داشت . در اين سال لقب امين السلطان به وى اعطا شد . « 2 » در 1288 ه . ق منصب صاحب جمعى يعنى تصدى شترخانه و قاطر خانه ، كه از مشاغل پرسود و مهم آن دوره و چيزى شبيه اداره راه بود ، به وى محول گرديد . « 3 »\r\nدر سال 1290 ه . ق در اولين سفر ناصر الدّين شاه در شمار ملازمان اصلى شاه به اروپا رفت و كشورهاى روسيه ، آلمان ، بلژيك ، انگليس ، فرانسه ، سويس ، ايتاليا و اتريش را بازديد كرد و در ركاب شاه از راه مجارستان و عثمانى به ايران بازگشت . « 4 » در 1294 ه . ق به لقب « جنابى » مفتخر و به عضويت دارالشوراى دولتى برگزيده شد . « 5 » در 1295 ه . ق در سفر دوم ناصر الدّين شاه از راه روسيه به اروپا رفت و در 25 رجب همان سال به ايران بازگشت و به فرمان شاه عمارت سلطنتى شاه را در ييلاق شهرستانك ساخت . « 6 » در 1296 ه . ق به مباشرت وى كار ساخت راه شوسه تهران به آذربايجان شروع شد ، « 7 » در 1296 ه . ق\r\n\r\n\r\n","description":"","footnote":"\r\n( 1 ) - مهدى بامداد : پيشين 1 / 3 .\r\n( 2 ) - محمد حسن خان اعتماد السلطنه :\r\nتاريخ منتظم ناصرى 3 / 1908 .\r\n( 3 ) - مهدى بامداد : پيشين 1 / 3 .\r\n( 4 ) - على اصغر شميم : ايران در دوره‌ى سلطنت قاجار / 188 - 189 .\r\n( 5 ) - محمد حسن خان اعتماد السلطنه :\r\nتاريخ منتظم ناصرى 3 / 1971 .\r\n( 6 ) - همان / 1983 ؛ على اصغر شميم : پيشين / 189 .\r\n( 7 ) - محمد حسن خان اعتماد السلطنه :\r\nتاريخ منتظم ناصرى 3 / 1991 .\r\n","page_name":" 59 ","page_number":59},
  {"content":"\r\n\r\nضراب‌خانه جديد دولتى را داير كرد « 1 » و در 1297 ه . ق انبار غله ديوانى دولت را در نزديك دروازه شاه عبد العظيم ساخت « 2 » و در 1299 ه . ق در رياست اداره گمرك ابقا شد . « 3 » در همين سال به خاطر افزايش وجوه مالياتى گمرك و تنظيم ليست صادرات و واردات از شاه خلعت دريافت نمود . « 4 » و در 23 ذىحجه 1299 ه . ق وزير دربار اعظم شد . « 5 » سرانجام آقا ابراهيم امين السلطان پس از عمرى تلاش در سال 1300 ه . ق به بيمارى سل مبتلا شد و از رجب همان سال اوضاع جسمىاش رو به وخامت گذاشت . اعتماد السلطنه كه چندين‌بار به عيادت وى رفته است در روزنامه خاطرات خود مىنويسد : « با وجود اينكه او مىداند از اين بيمارى رهايى ندارد به من اصرار مىكرد كه در سالنامه ، كارگزاران خلوت‌خانه را در شمار افراد تحت امر او بنويسم .\r\nاين در حالى است كه تا زمان چاپ سالنامه معلوم نيست زنده باشد يا نه » « 6 » ناصر الدّين شاه در ششم شعبان همين سال مسافرت خود را به مشهد آغاز كرد و امين السلطان را هم با وجود بيمارى به خاطر اينكه همه‌كاره دربار بود به اجبار روانه مشهد كرد . « 7 » اما از آنجا كه ضعف بر وى مستولى بود ، وى را با تخت روان پيشاپيش كاروان شاه فرستادند . « 8 »\r\nاز منابع برمىآيد كه در اين سفر سه تن از پسرانش همراه اردو بودند كه از جمله آنها على اصغر خان امين الملك بود كه كارهاى پدر را انجام مىداد . « 9 » حكيم تولوزان كه طبيب مخصوص شاه بود و در اين سفر از امين السلطان مواظبت مىكرد در اول رمضان از\r\n\r\n\r\n","description":"","footnote":"\r\n( 1 ) - همان 3 / 1992 .\r\n( 2 ) - همان 3 / 2004 .\r\n( 3 ) - همان 3 / 2031 .\r\n( 4 ) - همان 3 / 2039 .\r\n( 5 ) - محمد حسن خان اعتماد السلطنه :\r\nروزنامه‌ى خاطرات / 202 .\r\n( 6 ) - همان / 230 - 236 .\r\n( 7 ) - ميرزا قهرمان امين لشكر : روزنامه‌ى سفر خراسان / 20 ؛ ميرزا على خان امين الدوله : خاطرات سياسى / 91 .\r\n( 8 ) - ميرزا قهرمان امين لشكر : پيشين / 48 ؛ ميرزا على خان امين الدوله : پيشين / 91 .\r\n( 9 ) - ميرزا قهرمان امين لشكر : پيشين / 39 .\r\n","page_name":" 60 ","page_number":60},
  {"content":"\r\n\r\nبهبودى او قطع اميد كرد . « 1 » سرانجام امين السلطان در داورزن ، نزديك سبزوار ، به تاريخ 17 رمضان 1300 ه . ق درگذشت « 2 » ولى بنا به مصالحى شاه فوت او را تا هفت روز بعد فاش نكرد . « 3 » اعتماد السلطنه مىنويسد :\r\n« شاه مىخواهد به قدرت سلطنت خود به مردم مشتبه سازد كه امين السلطان نمرده است » . « 4 » همو درباره سرنوشت امين السلطان مىنويسد : « در تلگرافى كه از سبزوار آمده نوشته شده كه او هفت روز است كه مرده و بىغسل و كفن افتاده و جسدش عفونت برداشته و شاه به عمد خود را به نادانى زده است » . « 5 » شاه پس از افشاى خبر مرگ امين السلطان تمام مشاغل و مناصب و لقب امين السلطانى را به پسر او ، على اصغر خان امين الملك كه جوانى 28 ساله بود ، داد زيرا او « خوش‌فطرت و خوش‌نيت » بود اما به برادر بزرگتر او اطمينان نداشت . « 6 » پسران ديگر آقا ابراهيم يعنى آقا محمد على به امين حضرت و آقا اسماعيل به امين الملك ملقب شدند . « 7 »\r\nامين لشكر نكات پندآموزى را در مورد فوت و محل دفن امين السلطان نوشته است كه خالى از لطف نيست . او مىگويد : « امين السلطان باآن‌همه اعتبارات و مشاغل و خيالات آتيه در جايى فوت كرد كه پسر و زن و قوم و منسوب او احدى پيش او نبود و كفن او را هم از بازار آورده بودند و سالها بود تدارك دفن خودش را در زاويه مقدسه معصومه عليه السّلام قم ديده و مكان ساخته و قارى و اسباب گذارده بودند و به حكم تقدير او را به مشهد مقدس حمل مىدهند و هر امساك و قناعتى كه در دنيا كرده بود ، ذخيره نموده بود حال به دست ديگران آيا چه مىشود » ؟ « 8 »\r\nجنازه امين السلطان پس از حمل به مشهد در صفه جنوبى دار السعاده در\r\n\r\n\r\n","description":"","footnote":"\r\n( 1 ) - همان / 67 - 66 .\r\n( 2 ) - محمد حسن خان اعتماد السلطنه :\r\nروزنامه‌ى خاطرات / 244 .\r\n( 3 ) - ميرزا قهرمان امين لشكر : پيشين / 105 .\r\n( 4 ) - همان / 245 .\r\n( 5 ) - محمد حسن خان اعتماد السلطنه :\r\nپيشين / 246 .\r\n( 6 ) - ميرزا قهرمان امين لشكر : پيشين / 109 .\r\n( 7 ) - ميرزا على خان امين الدوله : پيشين / 93 - 94 .\r\n( 8 ) - ميرزا قهرمان امين لشكر : پيشين / 105 .\r\n","page_name":" 61 ","page_number":61},
  {"content":"\r\n\r\nحرم مطهر به خاك سپرده شد . « 1 » پس از اينكه ناصر الدّين شاه به مشهد رسيد و بر سر قبر او در حرم حاضر شد پسرانش امين السلطان دوم و محمد على قول دادند كه دار السعاده را آيينه‌كارى كنند . « 2 »\r\nآقا ابراهيم امين السلطان انسانى زرنگ بود كه از موقعيتى بسيار پايين خود را به درجات بسيار بالا رساند .\r\nيكى از وقايعى كه ميزان هوش او را نشان مىدهد واكنشى است كه او در آستانه سفر ناصر الدّين شاه به اروپا نسبت به قتل چند سرباز به دستور شاه ، انجام مىدهد . او به خاطر اين عمل شاه چند روز در دربار حاضر نمىشود و هنگامى هم كه به دستور شاه به دربار مىرود از شاه درخواست اجازه براى سفر عتبات مىكند . شاه به او مىگويد تو همه‌كاره سفر ما به اروپا هستى چرا مىخواهى به عتبات به روى ؟ امين السلطان به گريه مىافتد و مىگويد : با اين كشتار كه كردى اروپايىها چه خواهند گفت ! بهتر است اين سفر را لغو كنى . شاه مىگويد حالا كه اتفاق افتاده است چه مىشود كرد . امين السلطان مىگويد بهتر است از خانواده‌هاى آنها دلجويى به عمل آورى و شاه مجبور مىشود اين كار را انجام دهد . « 3 »\r\nمهدى بامداد درباره خصوصيات اخلاقى آقا ابراهيم مىنويسد : « نامبرده مردى بىسواد ، بسيار زرنگ ، باهوش ، عاقل ، فعال ، زحمتكش ، پشت كاردار ، مدير ، نقشه‌كش ، مرتب و با نظم و ترتيب ، مدبر ، بدون تظاهر ، حريص ، پركار و دقيق ، صرفه‌جو ، با عقل معاش ، مال‌جمع‌كن ، ساكت و آرام ، كم‌حرف ، قانع و بىتكلف ، مردم‌دار ، موقع‌شناس بود . » « 4 » به همين دليل او همان‌طور كه اشاره شد در پايان عمر داراى مشاغل مهم فراوانى بود كه عبارت بودند از : « ادارات صندوق‌خانه ، شترخانه ، انبار غله مركزى ، ضراب‌خانه‌ها ، قنوات ، باغ‌ها ،\r\n\r\n\r\n","description":"","footnote":"\r\n( 1 ) - على مؤتمن : تاريخ آستان قدس / 339 - 340 .\r\n( 2 ) - ميرزا قهرمان امين لشكر : پيشين / 142 .\r\n( 3 ) - مهدى قلى هدايت : خاطرات و خطرات / 94 - 95 .\r\n( 4 ) - مهدى بامداد : پيشين 1 / 7 .\r\n","page_name":" 62 ","page_number":62},
  {"content":"\r\n\r\nساختمان‌ها ، وزارت گمرك ، وزارت خزانه ، وزارت دربار » . « 1 » اين پست‌ها را يا خودش و يا توسط فرزندانش اداره مىكرد . امين السلطان در تمام مدت عمر خود روابط فوق‌العاده نزديكى با شاه داشت و بجز مواردى اندك « 2 » هميشه مورد توجه شاه بود . « 3 » او از پول دوستى شاه آگاهى داشت . و خود را خيرخواه دولت نشان مىداد . « 4 » خود را به‌عنوان تنها نوكر شاه جا زده بود « 5 » و همه‌كاره دولت شده بود . « 6 » و بقاى پادشاه را براى جمع‌آورى ثروت لازم مىدانست . « 7 »\r\nمهدى قلى خان هدايت مىنويسد :\r\n« در مجلس شاه اگر سر قليان حاضر بود از سوزاندن كبريت ديگران را منع مىكرد و خود را صرفه‌جو نشان مىداد . پنجاه تا سكه پنجاه هزارى طلا را بالاى اتاق آبدارخانه از مدتى پيش گذاشته بود و روى آن گرد و غبار نشسته بود و پس از چندى به خاطر اينكه خود را امانتدار نشان دهد هنگامى كه ناصر الدّين شاه وارد آبدارخانه شد آن را به شاه داد و گفت اين را فلان شخص داده و من مدت‌ها آن را امانت نگه داشته‌ام ، در حالى كه خود هزارها اشرفى مىبرد . » « 8 » امين السلطان ثروت فراوان اندوخت اما بر خلاف پسرش از ثروت خود بذل و بخشش نمىكرد . « 9 » وى ده پسر داشت كه پنج نفر از آنها داراى مشاغل مهم بودند از جمله آقا محمد على امين حضرت كه رياست آبدارخانه و سقاخانه شاهى را برعهده داشت « 10 » ، اسماعيل خان كه رياست خزانه و غلات را در دست داشت ، « 11 » محمد قاسم خان كه اداره شترخانه و\r\n\r\n\r\n","description":"","footnote":"\r\n( 1 ) - عبد الحسين نوايى : پيشين 2 / 761 .\r\n( 2 ) - محمد حسن خان اعتماد السلطنه :\r\nروزنامه‌ى خاطرات / 53 .\r\n( 3 ) - همان / 238 .\r\n( 4 ) - مهدى قلى هدايت : پيشين / 321 .\r\n( 5 ) - محمد حسن خان اعتماد السلطنه :\r\nپيشين / 53 .\r\n( 6 ) - همان / 63 .\r\n( 7 ) - همان / 68 .\r\n( 8 ) - مهدى قلى هدايت : پيشين / 32 .\r\n( 9 ) - همان .\r\n( 10 ) - محمد حسن خان اعتماد السلطنه :\r\nتاريخ منتظم ناصرى / 2112 .\r\n( 11 ) - همان / 2111 - 2113 .\r\n","page_name":" 63 ","page_number":63},
  {"content":"\r\n\r\nقاطرخانه را عهده‌دار بود « 1 » و على اصغر خان كه مدت ده سال صدر اعظم ناصر الدّين شاه قاجار بود و دار السعاده حرم رضوى را كه قبر پدرش در آن بود تزيين و آيينه‌كارى كرد . « 2 »\r\nرجبعلى يحيايى\r\n\r\n( 22 ) انجو - شاه مظفر الدّين على ( - 986 ه . ق )\r\nشاه مظفر الدّين على انجو از سادات انجوى شيراز كه نسل آنها به ابراهيم طباطبايى حسنى مىرسد ، از نقبا و اكابر شيراز بود . او در ايامى كه سلطان محمد خدابنده در شيراز حكومت مىكرد ( 985 - 979 ه . ق ) خود را به شاهزاده نزديك كرد و از محرمان و مخصوصان او شد . « 3 » در 985 ه . ق كه سلطان محمد خدابنده به تخت شاهى رسيد ، به شاه مظفر الدّين على منصب « قاضى عسگرى » واگذار كرد . « 4 » اما مقرر شد كه تا زمان رسيدن صدر يعنى مير شمس الدّين محمد خبيصى ، امور مربوط به « سيور غلات و مناصب شرعيه » را به عهده گيرد و « مهر توقيع » را بر احكام شاه بزند . « 5 » گويا او در نزد سلطان محمد از احترام خاصى برخوردار بود تا جايى كه مواجب قاضى عسگرى را كه تا آن زمان سى تومان بود به صد تومان افزايش داد . « 6 » شاه مظفر الدّين على گرچه عنوان قاضى عسگرى داشت اما همه امور صدر را انجام مىداد و علاوه بر آن لقب شيخ الاسلامى هم به او داده شد . « 7 »\r\nالبتّه مدت حضور او در دربار صفوى چندان طول نكشيد ؛ زيرا يك سال بعد در پنج‌شنبه 11 جمادى الاول 986 ه . ق بيمار شد و در قزوين فوت\r\n\r\n\r\n","description":"","footnote":"\r\n( 1 ) - همان / 2113 .\r\n( 2 ) - همو : مطلع الشمس 1 / 397 .\r\n( 3 ) - حسن حسينى فسايى : فارسنامه‌ى ناصرى 1 / 418 .\r\n( 4 ) - اسكندر بيك منشى : تاريخ عالم‌آراى عباسى 1 / 342 .\r\n( 5 ) - قاضى احمد قمى : خلاصة التواريخ 2 / 663 .\r\n( 6 ) - همان .\r\n( 7 ) - همان 2 / 671 .\r\n","page_name":" 64 ","page_number":64},
  {"content":"\r\n\r\nكرد . جسد او را براى مدتى در امامزاده حسين آن شهر به امانت گذاشتند و پس از آن به مشهد منتقل و در حرم رضوى دفن كردند . « 1 »\r\nاسماعيل رضايى\r\n\r\n( 23 ) اوزنگو - داود بيگ ( - 1073 ه . ق )\r\nداود بيك اوزنگو از دولتمردان عصر شاه صفى ( 1038 - 1052 ه . ق ) و شاه‌عباس دوم ( 1052 - 1077 ه . ق ) .\r\nاز جزئيات زندگى وى در منابع ذكرى به ميان نيامده است . فقط مىدانيم كه وى در دوران شاه صفى به منصب مهترى رسيد . « 2 » اين منصب به افراد خاصى از خواجه سرايان داده مىشد كه به نام مهتر شاهى خوانده مىشدند .\r\nدارنده اين مقام هميشه در حضور شاه و از نزديكان و رازداران شاه بود و به واسطه نزديكى به شاه سرنوشت بسيارى از مردم به دست آنان بود . « 3 »\r\nپس از مرگ شاه صفى ، شاه‌عباس دوم او را در منصب خود ابقا كرد و در سال 1053 ه . ق حكومت ايالت دشتستان را به او داد . « 4 » داود بيگ تا سال 1073 ه . ق كه فوت نمود در مقام‌هاى خود باقى ماند . او شاه‌عباس را وصى خود قرار داده بود ، شاه دستور داد جنازه او را به مشهد آورده و در حرم دفن كنند . همچنين دستور داد از اموال او حج و روزه و نماز استيجارى به جاى آورده شود و از اموال او املاكى خريد و درآمد آن را وقف مرقد او كرد . « 5 »\r\nرجبعلى يحيايى\r\nايشيك آقاسىباشى - شاملو - مهدى قلى خان\r\n\r\n\r\n","description":"","footnote":"\r\n( 1 ) - همان .\r\n( 2 ) - محمد طاهر وحيد قزوينى : عباسنامه / 317 .\r\n( 3 ) - ابراهيم دهگان : تعليقات عباسنامه / 335 .\r\n( 4 ) - ولى قلى شاملو : قصص الخاقانى 1 / 283 .\r\n( 5 ) - محمد طاهر وحيد قزوينى : پيشين / 317 .\r\n","page_name":" 65 ","page_number":65},
  {"content":"\r\n\r\n\r\nب\r\nبانك - يزدى - محمد ابراهيم\r\n\r\n( 24 ) باوندى - گرده‌بازو ( - ح 552 ه . ق )\r\nگرده‌باز باوندى فرزند شاه غازى رستم بن على ( م 558 ه . ق ) از باونديان مازندران .\r\nاز زندگانى بازو اطلاع زيادى در منابع نيست . پدرش شاه غازى رستم كه وليعهد پدر خود علاء الدوله بود ، در سالهاى آخر حكومت سلطان سنجر سلجوقى ( 490 - 552 ه . ق ) به‌عنوان فرمانرواى طبرستان بر تخت نشست . « 1 » مرداويج بن على برادر شاه غازى كه لقب تاج الملوك داشت و از طرف پدر به سفارت نزد سلطان سنجر رفته و خواهر سنجر را به همسرى گرفته بود ، از سنجر خواست ، شاه غازى را وا دارد كه نيمى از قلمرو حكومتى پدر را به او واگذار كند . به همين دليل به كمك سنجر سى هزار نيرو فراهم آورد و به مازندران لشكر كشيد . شاه غازى كه درخواست برادر و دستور سلطان سنجر را نپذيرفته بود در برابر اين لشكركشى ايستاد و چون نتوانست كارى از پيش ببرد ، بازگشت و در هرات اقامت گزيد . « 2 » پس از چندى سنجر از شاه غازى خواست كسى را به‌عنوان گروگان به مرو بفرستد . از آنجا كه تاج الملوك اين هنگام در هرات بود ، شاه غازى به ناچار پسر خويش را كه گرده‌بازو نام داشت و جوانى خوش‌سيما بود به همراه هزار مرد به مرو فرستاد و خورشيد بن ابو القاسم را به اتابكى او تعيين كرد .\r\n\r\n\r\n","description":"","footnote":"\r\n( 1 ) - اولياء اللّه آملى : تاريخ رويان / 125 .\r\n( 2 ) - همان .\r\n","page_name":" 66 ","page_number":66},
  {"content":"\r\n\r\nگرده‌بازو در حدود سال 552 ه . ق روزى در شهر سرخس به گرمابه رفت .\r\nپس از استحمام در حالى كه در رخت‌كن حمام به استراحت نشسته بود به دست دو تن از فداييان اسماعيلى به قتل رسيد . « 1 » اسماعيليان او را به انتقام حملات و كشتارهايى كه پدرش شاه غازى رستم از آنها نموده بود كشتند .\r\nشاه غازى اعتقاد داشت كه آنها به اشاره سنجر سلجوقى پسرش را كشته‌اند . « 2 » جنازه گرده‌بازو توسط خدمتگزارانش براى دفن در مشهد على بن موسى الرضا عليه السّلام در صندوقى نهاده شد و به مشهد انتقال يافت و در حرم آن حضرت دفن گرديد . قبه‌اى برايش ساخته شد و چند ديه بر آن مقام وقف گرديد . « 3 »\r\nقتل گرده‌بازو بر پدرش بسيار گران آمد و بر اين واقعه بىتابىهاى فراوان كرد و چون دست سنجر سلجوقى را در قتل فرزند خود دخيل مىدانست ، روابط خود را با سنجر قطع نمود و اين عمل زشت سنجر را به دوستان سنجر يادآور شد . « 4 » همچنين لشكركشىهاى فراوانى را عليه قلاع اسماعيليه ترتيب داد . « 5 »\r\nرجبعلى يحيايى\r\n\r\n( 25 ) بيگدلى شاملو - محمد بيگ ( - 1021 ه . ق )\r\nمحمد بيگ بيگدلى از بزرگان طايفه شاملو و از سرداران بزرگ و مورد توجه شاه‌عباس اول صفوى ( 996 - 1038 ه . ق ) بوده ، كه شرح مختصرى از حيات وى براى ما روشن است .\r\nمحمد بيگ در سال 1006 ه . ق از طرف شاه‌عباس مأمور ضبط اموال ملك بهمن والى لاريجان شد و قلعه‌هاى لاريجان را تصرف كرد و ملك بهمن را « با اتباع و اولاد و فرزندان به دار السلطنه قزوين آورد » . « 6 »\r\n\r\n\r\n","description":"","footnote":"\r\n( 1 ) - اولياء اللّه آملى : پيشين / 127 .\r\n( 2 ) - ظهير الدّين مرعشى : تاريخ طبرستان و رويان و مازندران / 86 .\r\n( 3 ) - همان ؛ اولياء اللّه آملى : همان‌جا .\r\n( 4 ) - ظهير الدّين مرعشى : همان‌جا .\r\n( 5 ) - همان / 87 ؛ اولياء اللّه آملى : همان‌جا .\r\n( 6 ) - اسكندر بيك منشى : تاريخ عالم‌آراى\r\n","page_name":" 67 ","page_number":67},
  {"content":"\r\n\r\nاو در 1014 ه . ق در جنگ‌هاى شاه‌عباس با عثمانىها حضور داشته است . « 1 » در همين زمان شاه‌عباس وى را به گرجستان فرستاد تا احكام و خلعت‌هاى شاهى را به حاكم جديد گرجستان ببرد . « 2 » همچنين شاه‌عباس در سال 1019 ه . ق در پى درگذشت حاتم بيگ اردوبادى وى را به سردارى برگزيد و به جانب قلعه دمدم فرستاد تا از پديد آمدن اختلال در امور قلعه‌گيرى و جنگ با عثمانىها جلوگيرى شود .\r\nشاه‌عباس پس از تسخير قلعه دمدم حكومت ولايت ارومى را به برادر محمد بيگ يعنى قبان خان سپرد . « 3 » سال فوت محمد بيگ بيگدلى را مورخين در 1021 ه . ق « 4 » و به هنگام حضور در اردوى شاه در مازندران ذكر كرده و نوشته‌اند كه وى مريض بود اما دستورات پزشكان را هم به كار نمىبست و اغذيه نامناسب مىخورد و سرانجام در اول زمستان اين سال درگذشت . شاه‌عباس نسبت به تكفين او اقدام كرد و جنازه او را براى دفن در حرم مطهر ، به مشهد مقدس فرستاد . « 5 » نكته جالب توجه در مورد محمد بيگ اين است كه در عالم‌آراى عباسى هرجا كه از وى ياد شده عنوان « مقرب الحضرة » ( مقرب شاه ) در مورد وى به كار رفته و از نزديكى او به شاه سخن به ميان آمده است و اين مطلبى است كه در مورد ديگر سرداران به كار نرفته است .\r\nمحمد شفيع حسينى عاملى نويسنده محافل المؤمنين وى را در زمره شيعيان خالص دانسته و مىنويسد وى ثروت و املاك زيادى داشت « كه وقف خيرات و مبرات » كرد . « 6 » او چون فرزندى نداشت آنچه از وى بازماند به برادرش حيدر سلطان ايشيك آقاسى ، داده شد . « 7 »\r\nرجبعلى يحيايى\r\n\r\n\r\n","description":"","footnote":"\r\nعباسى 853 - 854 .\r\n( 1 ) - همان 2 / 1139 .\r\n( 2 ) - همان 2 / 1173 - 1174 .\r\n( 3 ) - همان 2 / 1329 ، 1332 ، 1335 .\r\n( 4 ) - حسين استرآبادى : تاريخ سلطانى / 203 .\r\n( 5 ) - اسكندر بيگ منشى : پيشين 2 / 1418 .\r\n( 6 ) - محمد شفيع حسينى عاملى : محافل المؤمنين / 146 .\r\n( 7 ) - اسكندر بيگ منشى : پيشين 2 / 1418 .\r\n","page_name":" 68 ","page_number":68},
  {"content":"\r\n\r\n\r\nپ\r\n\r\n( 26 ) پارسا - محمد على ( 1270 - 1322 ه . ش )\r\nمحمد على پارسا از افسران برجسته شهربانى . وى در سال 1270 ه . ش متولد شد ، در كاشان تحصيلات ابتدايى خود را به اتمام رسانيد و سپس به تهران رفت و در مدرسه اليانس به ادامه تحصيل پرداخت ، اما به علت مشكلات زندگى و مسئوليت سرپرستى برادران كوچكتر خود ، ترك تحصيل و وارد اداره كل شهربانى شد . وى پس از اتمام دوران آموزشى به ستوان دومى و سپس با درجه ستوان يكمى به رياست كارگزينى منصوب شد . « 1 »\r\nپارسا به خاطر علاقه‌اى كه به تحصيل داشت در حين خدمت دولتى به مطالعه پرداخت و در رشته‌هاى تاريخ ، جغرافيا ، فلسفه و زبان‌هاى خارجى مطالعاتى انجام داد . وى بيش از سى سال در بخش‌هاى مختلف شهربانى كل خدمت كرد و ضمن تصدى دواير و ادارات مهم ، مدير و نويسنده نشريه نامه شهربانى و مدتى نيز رئيس اداره نگارش شهربانى بود . « 2 »\r\nسرهنگ پارسا به علت آگاهى گسترده در رشته‌هاى پليس فنى و جنايى به آموزش دانشجويان مدرسه افسرى شهربانى نيز مىپرداخت . وى هنگام اقامت در تهران چند كنفرانس در\r\n\r\n\r\n","description":"","footnote":"\r\n( 1 ) - حسن مرسل‌وند : زندگينامه رجال و مشاهير ايران 2 / 156 - 157 ؛ محمد صدر هاشمى : تاريخ جرايد و مجلات ايران 3 / 91 ؛ مرتضى سيفى قمى تفرشى : پليس خفيه ايران / 221 .\r\n( 2 ) - همان .\r\n","page_name":" 69 ","page_number":69},
  {"content":"\r\n\r\nزمينه جاسوس و جاسوسى در محل كانون افسران ارتش ايراد كرد كه متن آنها در نامه شهربانى به چاپ رسيد . او داراى نشان درجه اول دانش از رژيم پهلوى بود . « 1 » آخرين سمت پارسا رياست شهربانى مشهد بود ، وى در سىام دىماه 1322 ه . ش بعد از پنج ماه رياست شهربانى استان خراسان در سن پنجاه‌سالگى و به قولى پنجاه و پنج‌سالگى در مشهد فوت كرد . « 2 »\r\nآثار قلمى او عبارت است از :\r\nتبهكاران ، دسته جنايتكاران ، شبح مرموز ، شهوت‌پرست ، مىپرست ، مهمان‌خانه مرگ و ترجمه كتاب واترلو . « 3 »\r\nرسول سعيدىزاده\r\n\r\n\r\n","description":"","footnote":"\r\n( 1 ) - همان .\r\n( 2 ) - همان ؛ مرتضى سيفى قمى تفرشى :\r\nپيشين / 222 .\r\n( 3 ) - همان .\r\n","page_name":" 70 ","page_number":70},
  {"content":"\r\n\r\n\r\nت\r\n\r\n( 27 ) تاتى اغلى ذو القدر - على سلطان ( - 965 ه . ق )\r\nاز سران طايفه ذو القدر و فرماندهان نظامى دوره شاه‌طهماسب اول صفوى و حاكم شيراز ( 962 - 965 ه . ق ) .\r\nاولين‌بار كه از او در كتاب‌ها ياد شده ، در حوادث سال 943 ه . ق است .\r\nوى به همراه شاه‌طهماسب جهت عقب راندن نيروهاى عبيد اللّه خان ازبك كه خراسان را مورد حمله قرار داده و بر اين ايالت مسلط شده بودند ، به اين ديار آمد . « 1 » در سال 944 ه . ق مأموريت يافت قلعه استا و خواف را كه خواجه كلان به آن پناه جسته و با شاه‌طهماسب مخالفت مىكرد با همكارى امراى ديگر بگشايد . اين لشكركشى پس از سه ماه با پيروزى به پايان رسيد . « 2 »\r\nدر سال 953 ه . ق كه بين افشار و ذو القدر درگيرى شديدى رخ داد ، على سلطان به‌عنوان يكى از سران ذو القدر با ديگر سرداران اين طايفه و نيز سرداران افشار در حضور شاه‌طهماسب سوگند ياد كردند كه از آن به بعد با يكديگر دشمنى نورزند . « 3 » در سال 955 ه . ق در جنگ‌هاى تدافعى شاه‌طهماسب صفوى در برابر سلطان سليمان عثمانى در رأس ده هزار تن حضور داشت و بنا به دستور شاه ، مناطقى همچون عادل جواز و اخلاط را مورد تاخت‌وتاز قرار\r\n\r\n\r\n","description":"","footnote":"\r\n( 1 ) - حسن بيگ روملو : احسن التواريخ / 357 .\r\n( 2 ) - همان / 365 .\r\n( 3 ) - همان / 408 .\r\n","page_name":" 71 ","page_number":71},
  {"content":"\r\n\r\nداد . « 1 »\r\nعلى سلطان در سال 962 ه . ق به همراه برخى از سرداران مأمور سركوب شورش تركمانان در ناحيه استرآباد شد . « 2 » در ربيع الاول همين سال و پس از مغضوب شدن ابراهيم خان ذو القدر ، حاكم شيراز ، وى به حكومت اين شهر منصوب گرديد . « 3 »\r\nدر سال 965 ه . ق شاه‌طهماسب به وى ، كه در اين زمان حاكم شيراز بود دستور داد براى كمك برادرزاده‌اش شاهزاده سلطان حسين ميرزا ، فرزند بهرام ميرزا ، به طرف شرق ايران رفته و روانه قندهار شود ، و آن شهر را ، كه همايون ، پادشاه هند قول داده بود در صورت كمك شاه‌طهماسب براى بازيابى سلطنتش به ايران بدهد ، تصرف كند ، زيرا تا اين زمان كه همايون نيز از دنيا رفته بود ، هند به وعده خود وفا نكرده و اين شهر را به تصرف كارگزاران ايران نداده بود .\r\nسپاهيان ايران به فرماندهى على سلطان ذو القدر روانه شدند اين سپاه توانست پس از شش ماه محاصره قندهار ، شاه محمد قلاتى را كه حاكم قندهار بود از شهر رانده و آن را تصرف كند . پس از آن به مدت بيست سال اين شهر در اختيار دولت ايران بود . « 4 »\r\nدر جريان محاصره قندهار على قلى سلطان مورد اصابت گلوله قرار گرفت و به ديار عدم شتافت .\r\nپسر بزرگش ، شاه ولى سلطان ، نعش پدر را به همراه سپاهيان و قشون او برداشته ، روانه مشهد شد و او را در حرم مطهر امام رضا عليه السّلام مدفون ساخت و حكومت شيراز را پس از پدر برعهده\r\n\r\n\r\n","description":"","footnote":"\r\n( 1 ) - همان / 431 ؛ اسكندر بيگ منشى :\r\nتاريخ عالم‌آراى عباسى 1 / 120 ؛ شاه‌طهماسب صفوى : تذكره / 57 .\r\n( 2 ) - حسن بيگ روملو : پيشين / 496 ؛ اسكندر بيگ منشى : تاريخ عالم‌آراى عباسى 1 / 120 ؛ شاه‌طهماسب صفوى :\r\nتذكره / 57 .\r\n( 3 ) - حسن بيگ روملو : پيشين / 502 .\r\n( 4 ) - قاضى احمد قمى : خلاصة التواريخ 1 / 396 - 397 ؛ اسكندر بيگ منشى :\r\nپيشين 1 / 151 .\r\n","page_name":" 72 ","page_number":72},
  {"content":"\r\n\r\nگرفت . « 1 »\r\nرجبعلى يحيايى\r\n\r\n( 28 ) تبريزى - ميرزا محمد ( - 997 ه . ق )\r\nميرزا محمد تبريزى مشهور به ميرزا محمد وزير از بزرگان طبقه ديوان‌سالاران ايرانى و اولين وزير شاه‌عباس اول بود . او در زمان حكومت سلطان محمد خدابنده ( 985 - 996 ه . ق ) وزارت و مميزى بيشتر نواحى غرب ايران را برعهده داشت و در اين كار توفيق زيادى به دست آورد ، سپس مستوفى كل ايران شد . با كمال قدرت و كاردانى انجام‌وظيفه كرد و هرچه بيشتر به شاه نزديك شد . « 2 » و بر همه كارها مسلط گرديد . چون شاه محمد خدابنده از ضعف بينايى رنج مىبرد ، امرا طرفدار ميرزا محمد وزير بودند ، پس از فوت شاه محمد خدابنده ميرزا محمد وزير ابتدا كوشيد ابو طالب ميرزا ، برادر كوچكتر شاه‌عباس را كه خود در خدمت او « وزير اعتماد الدوله » شده بود به حكومت بردارد . « 3 »\r\nهنگامى كه مرشد قلى خان استاجلو شاه‌عباس را در سال 996 ه . ق به قزوين آورد و بر تخت نشاند ، بسيارى از امرا و ديوان‌سالاران مخالف شاه‌عباس را كشت يا دستگير ساخت .\r\nميرزا محمد وزير هم از كسانى بود كه بازداشت شد و پس از اينكه مقدار زيادى پول از او گرفتند او را آزاد ساختند . « 4 » ولى براى مدتى از كارهاى دولتى بر كنار ماند . شاه‌عباس جوان كه براى به دستگيرى قدرت و رهاندن خود از سلطه امراى قزلباش و كسانى كه قدرت او را محدود مىكردند ، سعى كرد ميرزا محمد را با خود همراه كند . شاه در\r\n\r\n\r\n","description":"","footnote":"\r\n( 1 ) - قاضى احمد قمى : پيشين 1 / 397 .\r\n( 2 ) - محمود افوشته‌اى نطنزى : نقاوة الآثار / 315 .\r\n( 3 ) - همان / 316 ؛ اسكندر بيگ منشى :\r\nتاريخ عالم‌آراى عباسى 2 / 625 .\r\n( 4 ) - محمود افوشته‌اى نطنزى : پيشين / 285 .\r\n","page_name":" 73 ","page_number":73},
  {"content":"\r\n\r\nمقابل همكارى ميرزا محمد در قتل مرشد قلى خان استاجلو به او وعده وزارت داد . شاه‌عباس پى برده بود كه او با اتكا به شخصى همچون ميرزا محمد ، خواهد توانست بر مرشد قلى خان كه اينك خود را تاج‌بخش مىدانست و بر همه امور مسلط شده و اجازه هيچ كارى را به شاه نمىداد پيروز شود . « 1 » ميرزا محمد هم امرا را عليه او تحريك كرد و همراه شخص شاه ، مرشد قلى خان را در راه سفر به خراسان در حدود شاهرود به قتل رساند . بلافاصله شاه ، ميرزا محمد را در روز 20 رمضان 997 ه . ق به وزارت ديوان اعلى منصوب كرد . « 2 » پس از قتل مرشد قلى خان اردوى شاه به مشهد رهسپار شد تا تدارك جنگ با ازبكان كه هرات را در محاصره داشتند ديده شود . ميرزا محمد در كمال اقتدار به امر وزارت ديوان اعلى پرداخت . « 3 » شاه‌عباس پس از چندى توقف در مشهد براى جنگ با ازبكان در هرات از شهر خارج شد و تا بند فريمان پيش رفت اما مجبور شد تغيير مسير داده و به قزوين برگردد . علت آن بود كه برخى فرماندهان از فرمانش روى برتافته و در غرب كشور بعضى حكام نافرمانى مىكردند و عثمانىها نواحى غربى را مورد حمله قرار داده بودند . شاه‌عباس كه پيش‌بينى مىكرد جنگ با ازبكان طولانى خواهد شد ، « 4 » به‌سوى غرب كشور حركت كرد . او كه اينك سلطه‌جويى هيچ‌كس را بر خود نمىتافت ، به تحريك برخى امرا به زودى از قدرت‌گيرى ميرزا محمد وزير هراسيد و در حالى كه بيش از پنج ماه از وزارت ميرزا نگذشته بود ، در حدود دوغ‌آباد زاوه ، نزديكىهاى تربت حيدريه ، فرمان دستگيرى و كشتن او را صادر كرد . فرهاد خان قرامانلو كه به قتل ميرزا\r\n\r\n\r\n","description":"","footnote":"\r\n( 1 ) - اسكندر بيگ منشى : پيشين 2 / 624 .\r\n( 2 ) - همان 2 / 625 ؛ قاضى احمد قمى :\r\nخلاصة التواريخ 2 / 883 ؛ محمود افوشته‌اى نطنزى : پيشين / 317 .\r\n( 3 ) - اسكندر بيگ منشى : پيشين 2 / 628 .\r\n( 4 ) - همان 2 / 629 .\r\n","page_name":" 74 ","page_number":74},
  {"content":"\r\n\r\nمحمد مأمور شده بود او را در روز پنجشنبه بيست و نهم ربيع الاول 997 ه . ق كشت . « 1 »\r\nاسكندر بيگ مىنويسد : هرچند معلوم نشد دليل اصلى خشم شاه بر او چه بوده اما طرفدارى او از ابو طالب ميرزا ، تلاش براى كسب قدرت بيشتر در هنگام وزارت ، شايعه همكارى او با بيكتاش خان افشار حاكم يزد و مير ميران و تصميم آنها براى به قدرت رساندن شاهزاده‌اى ديگر به جاى شاه‌عباس ، شركت در تحريك بوداق خان چگنى در نافرمانى از شاه و بالاخره سخن‌چينى كسانى كه از توسعه اقتدار او خرسند نبودند از دلايل عزل و كشته شدن او بوده است . « 2 » اموال و دارايى او كه نزديك بيست و پنج هزار تومان بود مصادره گرديد « 3 » و جنازه او را براى دفن به مشهد آوردند و در آستانه مطهر رضوى به خاك سپردند . « 4 »\r\nرجبعلى يحيايى\r\n\r\n( 29 ) تركمان - اوتار خان ( - 1072 ه . ق )\r\nاوتار خان ملقب به ذو الفقار خان از امراى برجسته دوره شاه‌عباس دوم صفوى ( 1052 - 1077 ه . ق ) ، حاكم درون و قوچان و بيگلربيگى قندهار بود .\r\nاز بخش نخستين حيات اوتار خان همچون بسيارى از افراد نظامى ديگر اطلاعى در دست نيست . دكتر سادات ناصرى مصحح قصص الخاقانى كه يكى از مهمترين كتاب‌ها در مورد فتح قندهار توسط شاه‌عباس دوم است ،\r\n\r\n\r\n","description":"","footnote":"\r\n( 1 ) - همان 2 / 630 ؛ قاضى احمد قمى :\r\nپيشين 2 / 889 ؛ ولى قلى شاملو : قصص الخاقانى 1 / 165 .\r\n( 2 ) - اسكندر بيگ منشى : پيشين 2 / 630 ؛ محمود افوشته‌اى نطنزى : پيشين : 318 - 319 .\r\n( 3 ) - ملا جلال الدّين محمد منجم يزدى :\r\nتاريخ عباسى / 65 ؛ قاضى احمد قمى :\r\nپيشين 2 / 889 .\r\n( 4 ) - قاضى احمد قمى : پيشين 2 / 889 .\r\n","page_name":" 75 ","page_number":75},
  {"content":"\r\n\r\nاوتار خان را از تركمانان دانسته است . « 1 » او قبل از حمله شاه‌عباس ، در سال 1058 ه . ق به قندهار ، حاكم درون قوچان بوده است . « 2 »\r\nپس از اين نام اوتار خان فقط در حوادث مربوط به درگيرى ايران و هند بر سر قندهار ذكر شده است .\r\nمغولان هند علاوه بر اينكه مدعى قندهار بودند ، خود را وارث ماوراءالنهر مىدانستند و در اغتشاشات آنجا مداخله و حتى بلخ را تصرف كردند و شخصى به نام جان نثار خان را براى جلوگيرى از واكنش ايران به دربار شاه‌عباس روانه كردند . شاه‌عباس دوم نيز اوتار خان را براى سفارت به هند فرستاد . « 3 » اين مسايل نشانگر اين است كه اوتار خان شخصيتى برجسته و مورد اعتماد شاه‌عباس دوم بوده است . از آنجا كه سفارت اوتار خان و نامه‌نگاريهاى شاه نتيجه‌اى نداشت « 4 » شاه‌عباس در پاييز 1058 ه . ق لشكريان خود را با حمايت توپخانه به درون افغانستان سوق داد و توانست قندهار و قلاع پيرامون آن را پيش از آنكه قواى كمكى به سركردگى شاهزاده اورنگ زيب از راه برسد تصرف كند . « 5 »\r\nاوتار خان در اين لشكركشى و در محاصره شهر قندهار از امراى برجسته شاه‌عباس دوم بود . « 6 » شاه پس از فتح قندهار حكومت اين شهر را به محراب خان قاجار ( م 1058 ه . ق ) داد « 7 » و خود از طريق خراسان به اصفهان بازگشت .\r\nاما اوتار خان در كنار محراب خان در قندهار ماند . با بازگشت قسمت اعظم سپاه ايران ، هندىها براى بازپس‌گيرى قندهار اقدام كردند و مدت چهار ماه\r\n\r\n\r\n","description":"","footnote":"\r\n( 1 ) - سيد حسن سادات ناصرى : مقدمه‌ى قصص الخاقانى / 17 .\r\n( 2 ) - ولى قلى شاملو : قصص الخاقانى 1 / 351 ، 504 .\r\n( 3 ) - محمد طاهر وحيد قزوينى : عباسنامه 84 - 87 .\r\n( 4 ) - همان / 88 - 100 .\r\n( 5 ) - پژوهش دانشگاه كمبريج : تاريخ ايران دوره‌ى صفويان / 112 .\r\n( 6 ) - ولى قلى شاملو : پيشين 1 / 351 ؛ محمد طاهر وحيد قزوينى : پيشين / 115 .\r\n( 7 ) - ولى قلى شاملو : پيشين 1 / 433 .\r\n","page_name":" 76 ","page_number":76},
  {"content":"\r\n\r\nشهر را محاصره كردند . محراب خان و ديگر سرداران از جمله اوتار خان به شدت مقاومت كردند و با رسيدن سپاهيان كمكى ايران هندىها دست از محاصره كشيدند ؛ اما در همين هنگام ، نهم رمضان 1058 ه . ق ، محراب خان حاكم شهر درگذشت . « 1 » پس از اينكه خبر درگذشت محراب خان به شاه‌عباس دوم رسيد وى حكومت اين شهر را به اوتار خان داد و امرا و كلانتران و ريش‌سفيدان و رؤساى طوايف را به اطاعت او دستور داد . « 2 » اولين كارى كه اوتار خان انجام داد اين بود كه به اوضاع قندهار سروسامان داد ، زيرا مىدانست كه هندىها به زودى دوباره قندهار را مورد حمله قرار خواهند داد .\r\nولى قلى بيگ شاملو كه خود در خدمت اوتار خان بوده است مىگويد : « با رسيدن فرمان حكومت ، اوتار خان بر مسند نشست و به انتظام امور و تعمير عمارت‌ها و سروسامان دادن كشاورزى پرداخت نيز خندق دور قلعه قندهار را از 40 گز عرض به 60 گز توسعه داد و بر عمق خندق و بر باره شهر افزود و سه برج در آن بنا كرد و دستور داد سه توپ ريخته شود . همچنين تالارى در شهر ساخت و دو برج نيز در داخل حصار قندهار بر پا كرد . » « 3 »\r\nپيش‌بينى اوتار خان درست بود و هندىها بلافاصله در سال بعد به شهر حمله كردند و قندهار را به مدت هفتاد و يك روز محاصره كردند . اوتار خان به شدت مقاومت كرد و هندىها كه خبر نزديك شدن سپاه ايران را شنيدند دست از محاصره كشيده و عقب نشستند . « 4 » پس از چندى هندىها براى بار سوم به رهبرى دارا شكوه ، وليعهد هند با سپاه گران به قندهار لشكر كشيدند . اوتار خان اين‌بار هم مقاومت نمود و شهر را تا رسيدن نيروهاى كمكى ايران حفظ كرد . با نزديك شدن آنها ، هندىها شهر را ترك كردند . محاصره\r\n\r\n\r\n","description":"","footnote":"\r\n( 1 ) - محمد طاهر وحيد قزوينى : پيشين / 137 .\r\n( 2 ) - ولى قلى شاملو : پيشين / 504 - 505 .\r\n( 3 ) - همان / 506 - 509 .\r\n( 4 ) - محمد طاهر وحيد قزوينى : پيشين / 151 .\r\n","page_name":" 77 ","page_number":77},
  {"content":"\r\n\r\nسوم قندهار 6 ماه طول كشيد و چون اوتار خان مقاومت بسيار كرده بود از سوى شاه‌عباس مورد توجه ويژه قرار گرفت . شاه براى او پنج هزار تومان پول و خلعت‌هاى گرانبها فرستاد و به او لقب ذو الفقار خان اعطا كرد . « 1 » همچنين بسيارى از افراد زيردست اوتار خان را مورد نوازش قرار داد و انعام بخشيد . « 2 » اوتار خان تا پايان عمر خود ( 1072 ه . ق ) حاكم قندهار بود . پس از درگذشت وى فرزندانش طى نامه‌اى به شاه‌عباس فوت وى را اطلاع دادند . شاه‌عباس دوم دستور داد به جاى وى برادرش گرجاسپ بيگ ( گرشاسب بيگ ) حكومت قندهار را به دست گيرد و جنازه اوتار خان به مشهد منتقل گردد و در حرم رضوى به خاك سپرده شود . « 3 »\r\nفرزند او صفى قلى خان براى مدتى حاكم درون و قوچان بود ، اما چون در مقابل تركمانان قلماق سستى ورزيد شاه‌عباس او را از اين مقام بر كنار ساخت . « 4 »\r\nرجبعلى يحيايى\r\n\r\n( 30 ) تكلو - اردوغدى خليفه ( - 990 ه . ق )\r\nاردوغدى خليفه از امراى ايل تكلو در رديف امراى نامدار عهد شاه‌طهماسب اول بود كه در ناحيه گيلان املاكى از طرف شاه در اختيار داشت . « 5 » وقتى شاه اسماعيل دوم ( 985 - 986 ه . ق ) به سلطنت رسيد ، بسيارى از شاهزادگان صفوى را به قتل رساند و برخى از امراى قزلباش را مورد تعقيب قرار داد ، از جمله اردوغدى خليفه و چند تن ديگر به اتهام اينكه قصد به تخت نشاندن سلطان حسن ميرزا ، پسر سلطان محمد خدابنده ، را دارند ، زندانى\r\n\r\n\r\n","description":"","footnote":"\r\n( 1 ) - همان / 162 - 166 .\r\n( 2 ) - همان / 167 .\r\n( 3 ) - محمد حسن خان اعتماد السلطنه :\r\nتاريخ منتظم ناصرى 2 / 968 ؛ همان : مطلع الشمس 2 / 623 .\r\n( 4 ) - ولى قلى شاملو : پيشين 2 / 15 - 16 .\r\n( 5 ) - اسكندر بيگ منشى : تاريخ عالم‌آراى عباسى 1 / 226 .\r\n","page_name":" 78 ","page_number":78},
  {"content":"\r\n\r\nشدند . « 1 » اردوغدى در اين زمان حاكم رى بوده است . « 2 »\r\nدر سال 986 ه . ق كه سلطان محمد خدابنده به شاهى رسيد ، اردوغدى را مورد عنايت قرار داد و در ناحيه شيروان قفقاز املاكى به اقطاع او داد . « 3 » در همين سال عثمان پاشا ، از فرماندهان نظامى عثمانى به منطقه قفقاز حمله كرد .\r\nدر جنگى كه در حوالى شيروان رخ داد ، ارس خان حاكم آن شهر ، و چند تن ديگر به قتل رسيدند و دو تن از پسران اردوغدى ناپديد شدند ، اما اردوغدى به همراه پسران حاكم جان سالم بدر بردند و خود را به اردوى شاهى كه در تبريز مستقر بود رساندند . « 4 »\r\nپس از اين واقعه حكومت سبزوار به اردوغدى واگذار شد اما خودش در پايتخت ماند و نمايندگانى به آن شهر فرستاد . در سال 988 ه . ق عده‌اى از امراى شاملو و استاجلو در خراسان عليه سلطان محمد و امراى مستقر در پايتخت ( قزوين ) شورش كردند تا عباس ميرزا را به تخت بنشانند . آنها شهرهاى خراسان را يكى پس از ديگرى تصرف كردند ، از جمله سبزوار را هم از دست عمال اردوغدى بيرون آوردند . سلطان محمد هم براى جبران اين امر ، حكومت منطقه ورامين و رى را در ربيع الاول 988 ه . ق به او واگذار كرد . در همين زمان قاضى احمد قمى مؤلف خلاصة التواريخ به‌عنوان وزير اردوغدى و مأمور مميزى منطقه تحت حكومت او انتخاب شد . « 5 »\r\nبه تدريج دامنه شورش امراى شاملو و استاجلو مستقر در خراسان افزايش يافت . شاه صفوى به امراى تكلو و تركمان دستور داد براى فرونشاندن اين شورش آماده شوند .\r\nاين امرا در بهار 988 ه . ق به همراه\r\n\r\n\r\n","description":"","footnote":"\r\n( 1 ) - همان 1 / 334 ؛ قاضى احمد قمى :\r\nخلاصة التواريخ 2 / 649 .\r\n( 2 ) - حسن بيگ روملو : احسن التواريخ / 643 .\r\n( 3 ) - اسكندر بيگ منشى : پيشين 1 / 349 .\r\n( 4 ) - همان 1 / 365 ؛ قاضى احمد قمى :\r\nپيشين 1 / 683 ، 706 .\r\n( 5 ) - همان 2 / 710 .\r\n","page_name":" 79 ","page_number":79},
  {"content":"\r\n\r\nنيروهاى خود در ورامين گرد آمدند و به سمت خراسان حركت نمودند . « 1 » اين نيروها ، كه يكى از فرماندهان آنها اردوغدى خليفه بود ، خود را به مشهد رساندند تا مرتضى قلى خان پرناك ، حاكم مشهد ، را كه جزو شاهىسوون‌ها ( طرفداران محمد شاه ) بود يارى رسانند . اين گروه كارى از پيش نبردند بلكه باعث خرابى بيشتر اطراف مشهد شدند و بدون نتيجه در 989 ه . ق به سمت عراق ( غرب ايران ) برگشتند . « 2 »\r\nدر سال 990 ه . ق سلطان محمد خود براى سركوب شورشيان خراسان روانه اين ديار شد ، پيشاپيش اردوغدى خليفه را به همراه سپاهى روانه كرد كه تا دامغان پيش رفتند . در دامغان اردوغدى به اردوى شاهى پيوست .\r\nوى با همكارى ميرزا سلطان اعتماد الدوله ، صدر اعظم شاه ، برخى از امرا و افرادى را كه گمان مىرفت با مخالفان همراهى كنند به قتل رساند . « 3 » پس از انتشار خبر حضور اردوى محمد شاه در خراسان ، عليقلى خان شاملو و مرشد قلى استاجلو ، كه سردسته شورشيان خراسان بودند از سبزوار عقب‌نشينى كردند . عليقلى خان شاملو به همراه عباس ميرزا به هرات رفت و مرشد قلى از راه ترشيز به سمت تربت حيدريه رفت و در قلعه آنجا موضع گرفت .\r\nاردوغدى و ديگر امراى مستقر در اردوى شاهى در تعقيب آنها به اطراف قلعه تربت رسيدند و آن را در محاصره گرفتند . « 4 »\r\nدر شب ششم شوال 990 ه . ق كه اردوغدى خليفه به همراه سلطان معصوم تركمان به‌عنوان كشيك سنگر و جبهه مأمور بودند ، عده‌اى از داخل قلعه بر سر آنها ريختند ، سلطان معصوم پنهان شد و مهاجمان بر سر اردوغدى خليفه آمده او را به قتل آوردند . روز بعد جسد اردوغدى را به مشهد منتقل كردند و در\r\n\r\n\r\n","description":"","footnote":"\r\n( 1 ) - همان 2 / 712 .\r\n( 2 ) - همان 2 / 721 - 723 .\r\n( 3 ) - همان 2 / 726 - 727 .\r\n( 4 ) - همان 2 / 728 .\r\n","page_name":" 80 ","page_number":80},
  {"content":"\r\n\r\nحرم مطهر امام رضا عليه السّلام دفن نمودند . « 1 »\r\nمؤلف خلاصة التواريخ كه مدتى وزير او بوده است ، او را مردى شجاع و دلاور معرفى كرده است كه هرچه به هم مىرسانيد به لشكر مىداد . همچنين مىنويسد « به غايت كج خلق و تندمزاج بود » و زمانى كه در گيلان بود ، بسيارى از سادات آنجا را به قتل رساند ولى بعد از ناپديد شدن پسرانش در جنگ با عثمانى ، توبه كرد كه ديگر سيدى را به قتل نرساند . « 2 »\r\nاسماعيل رضايى\r\n\r\n( 31 ) تكلو - محمد خان شرف الدّين ( - 964 ه . ق )\r\nاز امراى بسيار بلندپايه شاه‌طهماسب اول صفوى و حاكم بغداد و خراسان ( 935 - 963 ه . ق ) آمر به نقاشى داخل حرم حضرت رضا عليه السّلام .\r\nمحمد خان شرف الدّين اوغلى تكلو همان‌طور كه از دنباله نامش برمىآيد متعلق به طايفه قدرتمند قزلباش تكلو از قبايل مهاجر ترك آسياى صغير بوده است كه نقش مهمى در به قدرت رساندن صفويه داشتند . اين طايفه پس از به قدرت رسيدن شاه‌طهماسب در سال 930 ه . ق موقعيت ممتازى يافت و سران آن با كنار زدن استاجلوها مشاغل بسيار مهمى همچون اميرالامرايى را به دست گرفتند . « 3 »\r\nمحمد خان شرف الدّين اوغلى يكى از اين افراد بود كه در فرايند قدرت‌يابى طايفه‌اش رشد كرد و به مشاغل مهمى گمارده شد . حضور او در مسايل نظامى و سياسى از حدود سال 934 ه . ق ثبت شده است زيرا در اين سال ازبك‌ها به فرماندهى عبيد اللّه خان مناطقى از خراسان و استرآباد را گرفته و بر دامغان يورش بردند ، محمد خان به دستور شاه‌طهماسب در ركاب جوقه‌سلطان تكلو\r\n\r\n\r\n","description":"","footnote":"\r\n( 1 ) - همان 2 / 729 .\r\n( 2 ) - همان 2 / 729 - 730 .\r\n( 3 ) - فاروق سومر : نقش تركان آناتولى در تشكيل و توسعه‌ى دولت صفوى / 58 - 59 ، 76 .\r\n","page_name":" 81 ","page_number":81},
  {"content":"\r\n\r\nبه‌سوى دامغان فرستاده شد تا با سردار عبيد اللّه خان كه زمش بهادر نام داشت بجنگد . آنها موفق شدند با شكست زمش بهادر ، دامغان را بازپس گيرند .\r\nشاه‌طهماسب كه از اين پيروزى خرسند شده بود املاك ( اقطاع ) اخى سلطان را كه در جنگ كشته شده بود - و قزوين و قشون آن را شامل مىشد - به محمد خان واگذار كرد و لقب سلطان نيز به دو داد . « 1 » محمد خان در جنگ دوم شاه‌طهماسب و عبيد اللّه خان ازبك در منطقه جام يكى از فرماندهان اصلى بود . دو لشكر در محرم 935 ه . ق باهم روبه‌رو شدند . در اين جنگ خونين برخى از فرماندهان سپاه ايران گريختند اما محمد خان از كسانى بود كه رشادت‌هاى فراوانى به خرج داد و پس از پيروزى مورد تفقد شاه واقع شد . « 2 »\r\nهنگامى كه شاه‌طهماسب در شرق كشور مشغول نبرد با ازبك‌ها بود در غرب ذو الفقار بيگ موصلو مشهور به نخود سلطان با شنيدن شايعه شكست شاه سر به شورش برداشت و بر بغداد و عراق عرب مستولى شد . شاه كه با سرداران خود در قم بود به‌سوى بغداد شتافت اما قبل از درگيرى ، خود طوايف موصلوى بايندريه نخود سلطان را كشتند . با از ميان برداشته شدن نخود سلطان ، شاه‌طهماسب حكومت بغداد و عراق عرب را به همراه لقب خانى به محمد خان شرف الدّين اوغلى داد و به او سفارش نمود كه در نظم و نسق عتبات عاليات « 3 » و حفظ امنيت شيعيان بكوشد . « 4 » محمد خان تا سال 940 ه . ق حكومت عراق عرب را در اختيار داشت . در اين سال سلطان سليمان عثمانى كه تبريز را گرفته بود قصد بغداد كرد . محمد خان در مورد رويارويى با سلطان عثمانى و استمداد از شاه‌طهماسب ، نامه‌اى نوشت اما شاه\r\n\r\n\r\n","description":"","footnote":"\r\n( 1 ) - ميرزا بيگ جنابدى : روضة الصفوية / 393 - 394 ؛ قاضى احمد قمى : خلاصة التواريخ 1 / 172 .\r\n( 2 ) - ميرزا بيگ جنابدى : پيشين / 396 - 397 .\r\n( 3 ) - همان / 400 - 403 .\r\n( 4 ) - قاضى احمد قمى : پيشين 1 / 190 .\r\n","page_name":" 82 ","page_number":82},
  {"content":"\r\n\r\nطهماسب به او دستور داد بغداد را گذاشته به درگاه بپيوندد . « 1 » در سال 942 ه . ق محمد خان پيشنهاد طايفه خود را مبنى بر ريش‌سفيدى او در عراق عرب ، كه اينك در قلمرو عثمانى بود ، نپذيرفت و چون بار ديگر وفادارى خود را به شاه‌طهماسب اثبات كرد ، شاه او را به سرپرستى فرزند خود سلطان محمد ميرزا انتخاب كرد و به‌عنوان والى خراسان كه ولايتى پراهميت و البتّه آسيب‌پذير بود و در واقع جايگاه نايب‌السلطنه به شمار مىآمد به اين منطقه اعزام داشت . محمد خان از اين زمان تا هنگام مرگ خود در سال 964 ه . ق ، بجز چند ماه ، در اين سمت باقى ماند و خدمات فراوانى به شاه صفوى كرد . شاه به تمامى خوانين خراسان دستور داد كه به فرمان محمد خان گردن نهند و حكم وى را مانند حكم خود لازم‌الاجرا ساخت . « 2 »\r\nمحمد خان در دوره اول حكومت خود ، كه تا سال 953 ه . ق طول كشيد ، هرات را آباد ساخت و در خراسان عدالت گسترانيد و مساجد و مدارسى را كه در دوره انتقال قدرت از تيموريان به صفويه در اين سامان رو به نابودى گذارده بود تعمير كرد و سادات ، علما و فضلا را در حمايت خود گرفت . مرگ عبيد اللّه خان به او اجازه داد تا خراسان را از امنيت و رفاه بيشترى برخوردار سازد . همين مسأله به اعتقاد نويسنده روضة الصفوية باعث حسادت رقباى او و طايفه‌اش در دربار گرديد و مرتب به بدگويى از وى نزد شاه پرداختند . اما شاه كه وفادارى محمد خان برايش به اثبات رسيده بود كمتر به اين سخن چينىها اهميت مىداد . اصرار سخن چينان به جايى رسيد كه دوستان محمد خان از او خواستند براى پايان دادن به اشتباهات خود روانه دربار شاه در قزوين شود . لذا محمد خان شاهزاده محمد ميرزا را به فرزندان خود قزاق\r\n\r\n\r\n","description":"","footnote":"\r\n( 1 ) - همان 1 / 235 - 236 ؛ ميرزا بيگ جنابدى : پيشين / 426 - 427 .\r\n( 2 ) - قاضى احمد قمى : پيشين 1 / 266 ؛ ميرزا بيگ جنابدى : پيشين / 456 - 462 .\r\n","page_name":" 83 ","page_number":83},
  {"content":"\r\n\r\nسلطان و تاتار سلطان سپرد و در آغاز محرم 953 ه . ق روانه قزوين شد . در ورود به شهر قزوين مورد استقبال بسيارى از بزرگان و طرفداران و توجه شاه قرار گرفت . « 1 » اين مسأله بار ديگر آتش حسادت را در دل رقباى او شعله ور ساخت و بدگويى از او تا جايى ادامه يافت كه شاه بالاخره به عزل او از حكومت خراسان فرمان داد و پس از چند روز حكومت اصفهان را به نام او نوشت . ظاهرا هنوز به اصفهان نرفته بود كه شاه دوباره فرمان حكومت خراسان را به نام او كرد . محمد خان با گرفتن خلعت از شاه به محل مأموريت خود يعنى هرات بازگشت . « 2 » از كارهاى مهم او در اين دوره از حكومتش جنگ او با بيرام اوغلى حاكم ازبك غرجستان بود كه هراز چندگاه نواحى هرات رود را مورد تعرض خود قرار مىداد . محمد خان توانست شكست سختى در 955 ه . ق بر او وارد آورد « 3 » و تا مدت‌ها امكان حمله ازبك‌ها را به خراسان از بين ببرد . « 4 » سرپرستى محمد خان نسبت به شاهزاده سلطان محمد ميرزا تا سال 962 ه . ق ادامه يافت . در اين سال شاه‌طهماسب به واسطه رنجشى كه از فرزند ديگرش اسماعيل داشت ، سلطان محمد ميرزا را به قزوين خواند و سرپرستى اسماعيل ميرزا را به محمد خان سپرد .\r\nاما ورود اسماعيل ميرزا به هرات موجب دردسرهاى فراوان و ناسازگارىهايى بين اين شاهزاده جوان با محمد خان گرديد . نزديكى اسماعيل ميرزا به فرزند محمد خان ، قزاق سلطان ، سوءظن شاه‌طهماسب را برانگيخت و با توجه به گزارش‌هاى محمد خان درباره اعمال و انديشه‌هاى اسماعيل ميرزا بر آن شد كه در سال 963 ه . ق دوباره سلطان محمد ميرزا را به خراسان بفرستد و محمد خان را هم\r\n\r\n\r\n","description":"","footnote":"\r\n( 1 ) - ميرزا بيگ جنابدى : پيشين / 502 - 503 .\r\n( 2 ) - همان / 504 - 505 .\r\n( 3 ) - همان / 525 - 528 .\r\n( 4 ) - اسكندر بيگ منشى : تاريخ عالم‌آراى عباسى 1 / 152 .\r\n","page_name":" 84 ","page_number":84},
  {"content":"\r\n\r\nسرپرست محمد ميرزا كند . « 1 »\r\nمحمد خان در اواخر سال 964 ه . ق تصميم گرفت براى طلب مغفرت به حرم حضرت رضا عليه السّلام بيايد . او در ذىحجه آن سال وارد مشهد شد و مورد استقبال سادات و نقباى شهر ، متولى و خدام حرم و وكلاى شاهزاده ابراهيم ميرزا قرار گرفت . وى را در « منزل بالينگاه » ( محل اقامت متولى ) اسكان دادند .\r\nمحمد خان پس از اداى مراسم عبادت و زيارت در چهارباغ به خدمت شاهزاده ابراهيم ميرزا صفوى رسيد و مورد احترام او قرار گرفت . پس از گذراندن ده روز عبادت نذرى در حرم مطهر مقبره‌اى براى خود در گنبد امير عليشير نوايى ترتيب داد و « سادات و خدام و عمله و فعله » و « مدرسين و طلبه و فقرا و زوار » حرم مطهر را از « انعامات و صدقات » بهره‌مند گردانيد و شربت و غذاى فراوانى به مردم داد و از درگاه خداوند طلب آمرزش كرد و روى به هرات نهاد . اما در حدود غوريان در اواخر ذىحجه درگذشت . جسد او را به مشهد مقدس آوردند و در آرامگاهى كه ساخته بود مدفون كردند . « 2 » لازم به ذكر است كه صاحب تكملة الاخبار وفات او را سه‌شنبه هفتم شوال نوشته است كه ظاهرا درست به‌نظر نمىرسد . « 3 »\r\nمهمترين اقدام محمد خان شرف الدّين اوغلى در حرم رضوى اين بوده كه دستور داد داخل حرم مطهر توسط آقا حسن نقاش هراتى نقاشى شود . « 4 » احتمالا اين كار را محمد خان در زمان اقامت خود در مشهد صورت داده است .\r\nاز ديگر مواردى كه راجع به زندگانى خود محمد خان قابل ذكر است اين است كه شخصى به نام خواجه محمود\r\n\r\n\r\n","description":"","footnote":"\r\n( 1 ) - ميرزا بيگ جنابدى : پيشين / 544 - 545 .\r\n( 2 ) - قاضى احمد قمى : پيشين 1 / 390 - 391 ؛ مهدى سيدى : تاريخ شهر مشهد / 113 .\r\n( 3 ) - عبدى بيگ شيرازى : تكملة الاخبار / 112 .\r\n( 4 ) - قاضى احمد قمى : گلستان هنر / 141 - 142\r\n","page_name":" 85 ","page_number":85},
  {"content":"\r\n\r\nكه خود را فرزند مير خواند مىدانست ، ذيلى بر تاريخ حبيب السير نوشت و حوادث را از جنگ چالدران ( 920 ه . ق ) تا آغاز سلطنت شاه‌طهماسب نگاشت و به محمد خان شرف الدّين اوغلى اهدا و به نام وزير او نامگذارى كرده است . « 1 » پس از درگذشت محمد خان ، شاه‌طهماسب حكومت هرات را به فرزند بزرگش قزاق سلطان داد و او را ملقب به خان كرد و براى ديگر فرزندان محمد خان نيز خلعت فرستاد . « 2 »\r\nرجبعلى يحيايى\r\n\r\n( 32 ) توكلى چغتاى - شاه نظر خان ( - 1027 ه . ق )\r\nشاه نظر خان چغتاى از امراى نظامى عهد شاه‌عباس اول و حاكم مشهد ( 1018 - 1027 ه . ق ) .\r\nدرباره او اطلاعات چندانى در دست نيست . اما مسلم است كه وى مانند بسيارى از افراد ديگرى كه شاه‌عباس صفوى به جاى نيروى قزلباش بركشيد و قدرت خود را توسط آنها مستقر ساخت ، مورد توجه شاه‌عباس قرار گرفت و به قول اسكندر بيگ منشى : « از مرتبه نوكرى به مرتبه ايالت و خانى رسيد » . « 3 »\r\nمؤلف تاريخ عباسى اسم او را شاه منظر تكلو ذكر كرده است كه اگر اين عنوان را بپذيريم نشانگر اين است كه وى از طايفه قزلباش تكلو بوده است . « 4 » اما اسكندر بيگ همه جا او را شاه نظر توكلى چغتاى ناميده است . « 5 » اين امر شايد نشانگر اين باشد كه وى از تكلوها نبوده بلكه به بازماندگان مغولى چغتاى تعلق داشته است . حتى خود منجم\r\n\r\n\r\n","description":"","footnote":"\r\n( 1 ) - ميرزا بيگ جنابدى : پيشين / 902 - 903 .\r\n( 2 ) - قاضى احمد قمى : خلاصة التواريخ 1 / 391 .\r\n( 3 ) - اسكندر بيگ منشى : تاريخ عالم‌آراى عباسى 3 / 1558 .\r\n( 4 ) - ملا جلال الدّين محمد منجم يزدى :\r\nتاريخ عباسى / 437 .\r\n( 5 ) - اسكندر بيگ منشى : پيشين 2 / 1323 ، 3 / 1558 .\r\n","page_name":" 86 ","page_number":86},
  {"content":"\r\n\r\nيزدى نويسنده تاريخ عباسى هم او را از طوايف چغتاى دانسته است « 1 » و احتمال دارد به سهو به جاى توكلى او را شاه نظر تكلو خوانده است . حسينى گنابادى هم او را نظر قلى خان توكلى خوانده است . « 2 »\r\nبه‌هرحال شاه نظر خان در سال 1010 ه . ق جزو مأموران دربارى و ديوانى و در سفر شاه‌عباس به مشهد از همراهان او بوده است . « 3 » در سال 1015 ه . ق در جنگ‌هاى شاه‌عباس اول صفوى با عثمانىها در غرب كشور حضور داشته و در زمره امرايى بود كه شاه براى فتح قلعه نارين و حفظ دربند به كمك منوچهر بيگ غلام فرستاد . « 4 » در سال 1016 ه . ق پس از آنكه ايالت شروان به تصرف قواى ايران درآمد و بين امرا تقسيم شد ، دربند و شابران به چراغ سلطان استاجلو داده شد و نظر بيگ به‌عنوان معاون او برگزيده شد . « 5 » در 1017 يا 1018 ه . ق وى حاكميت ولايت جام در استان خراسان را داشت و به واسطه خدماتى كه در مناطق غربى كشور و شروان كرد به حكومت مشهد منصوب شد ؛ زيرا بكتاش خان حاكم شهر مرو در اين سال مرد و شاه ، محراب خان قاجار را كه حاكم مشهد بود به حكومت مرو برگزيد و جاى او را در مشهد به شاه نظر داد و او را به مرتبه خانى ، كه از بالاترين مراتب نظامى بود ، نايل كرد . « 6 »\r\nمنجم يزدى مىنويسد : « . . . و حكومت مشهد را به شاه نظر سلطان تكلو دادند و از ماليه مشهد سيصد و هفتاد تومان به جهت سركار فيض آثار ثامن ضامن عليه السلام مقرر فرمودند و تتمه الكاى جام به شاه نظر بيگ شفقت شد » . « 7 »\r\nشاه نظر خان در سال‌هاى حاكميت\r\n\r\n\r\n","description":"","footnote":"\r\n( 1 ) - ملا جلال الدّين محمد منجم يزدى :\r\nپيشين / 437 .\r\n( 2 ) - ميرزا بيگ جنابدى : روضة الصفوية / 779 .\r\n( 3 ) - ملا جلال الدّين محمد منجم يزدى :\r\nپيشين / 220 .\r\n( 4 ) - اسكندر بيگ منشى : پيشين 2 / 1202 .\r\n( 5 ) - همان 2 / 1234 .\r\n( 6 ) - همان 2 / 1323 .\r\n( 7 ) - ملا جلال الدّين محمد منجم يزدى :\r\nپيشين / 366 .\r\n","page_name":" 87 ","page_number":87},
  {"content":"\r\n\r\nدر مشهد به امر شاه به مأموريت‌هاى نظامى خود ادامه داد . از جمله در سال 1020 ه . ق وى برادر خود ، ميرزا عرب را به نيابت در مشهد گذاشت و خود در منطقه باب الابواب در غرب درياى خزر به دفاع از مرزها در برابر روس‌ها پرداخت و ظاهرا حكومت خوى را هم در اختيار داشت . برادرش از جانب وى و شاه صفوى ، ولى محمد خان ازبك حاكم ماوراءالنهر و تركستان را كه مجبور شده بود براى كمك از شاه‌عباس در بازيابى حكومتش روانه اصفهان شود در مشهد به مدت 20 روز پذيرفت و در دار السياده حرم مطهر با غذاهاى آشپزخانه او را پذيرايى كرد . « 1 » از اين به بعد از زندگانى شاه نظر خان تا زمان فوت او در سال 1027 ه . ق اطلاعى نداريم . اسكندر بيگ منشى در پايان حوادث اين سال از وى نام مىبرد و مىنويسد شاه نظر خان در اين سال بيمار گشت و درگذشت ، او مردى شجاع بود كه به واسطه خدمات شايسته‌اى كه انجام داد از نوكرى به « مرتبه ايالت و خانى » ترقى نمود و پس از فوت او رياست ايل توكلى به قلندر سلطان برادرزاده او تعلق گرفت و ولايت جام نيز به او داده شد . « 2 » احتمال مىرود كه شاه نظر خان در حرم مطهر به خاك سپرده شده است .\r\nرجبعلى يحيايى\r\n\r\n( 33 ) تيمورى - ابو القاسم بابر ( 825 - 861 ه . ق )\r\nميرزا ابو القاسم بابر فرزند غياث الدّين ميرزا بايسنقر و نوه‌ى شاهرخ تيمورى « 3 » از پادشاهان سلسله تيمورى ، فردى كريم الطبع و شاعر بود « 4 » و در روز سه‌شنبه دهم رجب سال 825 ه . ق در\r\n\r\n\r\n","description":"","footnote":"\r\n( 1 ) - همان / 382 ، 437 ؛ اسكندر بيگ منشى : پيشين 2 / 1372 - 1377 .\r\n( 2 ) - اسكندر بيگ منشى : پيشين / 1558 .\r\n( 3 ) - مير خواند : روضة الصفا 2 / 1164 ، 1172 ؛ ملا هاشم خراسانى : منتخب التواريخ / 703 .\r\n( 4 ) - دولتشاه سمرقندى : تذكرة الشعراء / 488 .\r\n","page_name":" 88 ","page_number":88},
  {"content":"\r\n\r\nشهر هرات متولد شد . « 1 »\r\nميرزا بابر در آغاز جوانى مقام و منصبى نداشت و با مواجب دريافتى روزگار مىگذرانيد . « 2 » بعد از مرگ پدر در سال 837 ه . ق به دستور پدر بزرگش شاهرخ تيمورى به همراه دو برادرش وارث حكومت توس و مشهد شد . تا سال 852 ه . ق علاء الدوله كه برادر بزرگتر بود داراى موقعيت و مقام بود ، اما بعد از آن بين او و ابو القاسم بابر و عمويشان الغ بيگ ميرزا و فرزندش عبد الطيف كشمكش‌هايى رخ داد ، ميرزا بابر توانست در اين سال و سال بعد حكومت توس و هرات و در نتيجه همه خراسان را به دست آورد . « 3 » بعد از اينكه الغ بيگ به ماوراءالنهر رفت ميرزا بابر اوايل سال 853 ه . ق در هرات بر تخت شاهى نشست و خطبه و سكه به نام خود زد و شهر تون را به برادر ديگرش ميرزا علاء الدوله داد . علاء الدوله فرزند خود ميرزا ابراهيم را به تون فرستاد . پس از مدتى ميانه اين دو برادر به هم خورد و به دستور بابر ، علاء الدوله به زندان افتاد . حكومت تون نيز از ابراهيم گرفته شد . و او هم به زندان افتاد . « 4 » بابر در حدود دامغان از بازگشت الغ بيگ آگاه شد و روانه هرات گرديد و چون دانست كه الغ بيگ عازم ماوراءالنهر است ، امير هندوكه را به تعقيب او فرستاد . لشكر الغ بيگ فرار كرد و بابر در سال 853 ه . ق كل خراسان را متصرف شد . امراى بابر وارد هرات شدند و به ظلم و ستم بر رعايا مشغول شدند . « 5 »\r\nبابر ، شاه حسين والى سيستان را هم كه سر مخالفت داشت مطيع خود\r\n\r\n\r\n","description":"","footnote":"\r\n( 1 ) - فصيح الدّين احمد خوافى : مجمل فصيحى / 251 ؛ سيد عبد الحسين خاتون‌آبادى : وقايع السنين / 407 .\r\n( 2 ) - دايرةالمعارف مصاحب / 27 .\r\n( 3 ) - مولانا محمد هفت قلمى دهلوى : تذكره خوشنويسان / 45 ؛ مهدى سيدى : تاريخ شهر مشهد / 69 .\r\n( 4 ) - ميرخواند : پيشين 2 / 1178 ؛ مهدى سيدى : پيشين / 70 .\r\n( 5 ) - ميرخواند : پيشين 2 / 1176 ؛ دايرةالمعارف مصاحب / همان‌جا .\r\n","page_name":" 89 ","page_number":89},
  {"content":"\r\n\r\nساخت . سپس قلعه عماد را با حسن تدبير تسخير كرد . در اين هنگام برادرش علاء الدوله از حبس فرار و به نيمروز سيستان رفت . بابر داماد خود امير شجاع الدّين خداىداد را به دفع او فرستاد ، ميرزا علاء الدوله دوباره فرار كرد و اين دفعه به يزد نزد برادر ديگرش سلطان محمد رفت ولى سلطان محمد به وى امان نداد . علاء الدوله به‌سوى بلخ رفت و گروهى را دور خود جمع نمود .\r\nميرزا بابر با سپاهى به بلخ رفت و علاء الدوله را فرارى داد . « 1 » ميرزا سلطان محمد با سپاهى فراوان از عراق و فارس به قصد تسخير خراسان رو به‌سوى بابر نهاد ، ابو القاسم با شنيدن اين خبر با سپاهى از هرات بيرون آمد و در ولايت جام جنگ سختى بين دو برادر درگرفت ، سلطان محمد پيروز شد و وارد هرات گرديد . بابر به قلعه عماد گريخت و از آنجا از راه ابيورد به استرآباد رفت و لشكرى فراوان آماده ساخت و عازم جنگ با سلطان محمد شد . در جنگ سختى كه بين طرفين روى داد ، سپاهيان بابر پيروز شدند . بابر به‌سوى هرات رفت و سلطان محمد به سمت عراق گريخت . « 2 »\r\nميرزا سلطان محمد كه در عراق و فارس حكومت داشت در سال 855 ه . ق « 3 » بار ديگر به قصد تصرف خراسان لشكركشى كرد . ميرزا بابر خواجه مولانا را واسطه كرد تا شايد از جنگ و خونريزى جلوگيرى كند . پس از چندبار رفت و آمد قرار بر صلح شد ، اما ميرزا بابر در مازندران شنيد كه برادرش نقض عهد كرده و قصد اسفراين دارد . بابر به‌سوى سلطان محمد شتافت و در ناحيه چناران جنگ سختى بين دو برادر درگرفت . سلطان محمد شكست خورد و زخمى شد ، به دستور بابر وى را كشتند و علاء الدوله برادر ديگرش را كور كردند . سپس بابر متوجه تسخير عراق و فارس شد ، در سال 856 ه . ق از\r\n\r\n\r\n","description":"","footnote":"\r\n( 1 ) - ميرخواند : پيشين 2 / 1181 - 1183 .\r\n( 2 ) - همان 2 / 1182 ؛ سيد عبد الحسين خاتون‌آبادى : پيشين / 415 - 416 .\r\n( 3 ) - دايرةالمعارف مصاحب / 27 .\r\n","page_name":" 90 ","page_number":90},
  {"content":"\r\n\r\nراه يزد به عراق رفت و آنگاه به شيراز روى نمود . « 1 » پس از استيلا بر فارس ، بر قم و ساوه حاكم گماشت ، و از جهان شاه قراقويونلو درخواست كرد خراج آذربايجان را كه پيشتر به شاهرخ تيمورى مىداد به وى بپردازد . « 2 »\r\nميرزا بابر با شنيدن وضعيت آشفته خراسان دوباره به هرات بازگشت . پس از زيارت مشهد به قوچان رفت و زمستان سال 857 ه . ق را در مازندران اردو زد . در مازندران با خبر شد كه سلطان ابو سعيد بلخ و بدخشان را تصرف كرده است . بابر رو به‌سوى سمرقند نهاد ولى در جنگى كه روى داد هيچ‌كدام از آن دو پيروز نشدند . بابر از آنجا به خراسان آمد و در چهارم محرم سال 859 ه . ق وارد هرات شد . « 3 »\r\nميرزا بابر در سال 861 ه . ق پس از مرضى كه بر وى عارض شد به جلگه جرغلنگ رفت . در بيست و پنجم شعبان همين سال به قصد زيارت مشهد حركت كرد و در چهاردهم ماه ذىالقعده در چهار باغ مشهد فرود آمد و ترك شراب نمود و اهتمام ويژه‌اى به احوال رعيت و زراعت از خود نشان داد . اين كار وى موجب اندك آبادانى شهر مشهد شد . « 4 »\r\nميرزا بابر زمستان سال 861 ه . ق را در مشهد ماند . در بيست و پنجم ربيع الثانى سال 861 ه . ق براثر افراط در شراب‌خوارى مرد « 5 » و پسر خردسالش ميرزا شاه محمود بهادر به حكومت رسيد . « 6 » جسد ميرزا بابر را در زير گنبدى نزديك روضه رضوى دفن كردند . « 7 »\r\n\r\n\r\n","description":"","footnote":"\r\n( 1 ) - همان ؛ ميرخواند : پيشين 2 / 1185 - 1189 .\r\n( 2 ) - پژوهش دانشگاه كمبريج : تاريخ ايران دوره‌ى تيمورى / 121 .\r\n( 3 ) - ميرخواند : پيشين 2 / 1185 - 1189 ؛ دايرةالمعارف مصاحب / 27 ؛ مهدى سيدى : پيشين / 4 - 73 .\r\n( 4 ) - ميرخواند : پيشين 2 / 1185 - 1189 مهدى سيدى : پيشين / 74 .\r\n( 5 ) - ميرخواند : پيشين 2 / 1190 ؛ دايرةالمعارف بزرگ اسلامى 2 / 449 .\r\n( 6 ) - دايرةالمعارف مصاحب / همان‌جا .\r\n( 7 ) - ميرخواند : پيشين 2 / 1190 ؛ سيد\r\n","page_name":" 91 ","page_number":91},
  {"content":"\r\n\r\nسلطنت ميرزا بابر از آغاز حكومتش در استرآباد تا مرگش ده سال بود ، و حكومت وى در خراسان و سيستان و مازندران هفت سال به طول انجاميد . « 1 »\r\nابو القاسم بابر همانند پدرش بايسنقر ميرزا دانشمندان و هنرمندان را گرامى مىداشت و خود داراى طبع موزون بود . « 2 » او مثل ديگر شاهزادگان تيمورى به زبان تركى شعر مىسرود . « 3 » غزل زير از اوست :\r\n در دور ما ز كهنه سواران يكى مى است * آن دم كه از قبول نفس مىزند نى است\r\nاين سلطنت كه ما ز گداييش يافتيم * دارا نداشت هرگز و كاوس را كى است\r\nمى نوش و جرعه‌اى به من دردمند بخش * رند شراب‌خواره به از حاتم طى است « 4 » \r\n* * * درباره سخاوت ميرزا بابر حكايت كنند كه چون وى قلعه عماد را تصرف كرد ، بدره‌هايى را پيش او آوردند ، بدره‌اى از آن را به يكى از خواص خود بخشيد ، وزيرش خواجه وجيه الدّين اسماعيل سمنانى گفت : اى سلطان سر بدره‌اى را بگشاى ، شايد خراج ناحيه‌اى در اين بدره باشد ، بابر گفت اى خواجه مقرر است كه در اين بدره جواهر نفيس باشد بالاتر از اين نيست ، هرگاه سر اين بدره بگشايم جواهرات دلپذير دل مرا فريب دهد و مفتون خود سازد و از گفته‌ام پشيمان شوم ، پس همان بهتر كه به مصداق اين شعر عمل كنم :\r\n از شمع رخش ديده همان به كه بدوزيم * چون فايده‌اى نيست نبينيم و نسوزيم « 5 » \r\n* * * از آثار برجاىمانده از بابر مىتوان به موارد زير اشاره كرد :\r\n\r\n\r\n","description":"","footnote":"\r\nعبد الحسين خاتون‌آبادى : وقايع السنين / 418 - 419 .\r\n( 1 ) - همان .\r\n( 2 ) - مولانا محمد هفت قلمى دهلوى / همان‌جا ؛ دولتشاه سمرقندى : پيشين / 488 .\r\n( 3 ) - پژوهش دانشگاه كمبريج : پيشين / 147 .\r\n( 4 ) - دولتشاه سمرقندى : پيشين / 485 .\r\n( 5 ) - همان / 488 - 489 .\r\n","page_name":" 92 ","page_number":92},
  {"content":"\r\n\r\nساخت مسجد آنو به تاريخ 848 ه . ق . « 1 » مسجد شاه ( هفتاد و دو تن كنونى ) واقع در بازار بزرگ مشهد كه در سال‌هاى 854 - 855 ه . ق مصادف با زمان تسلط بابر بر مشهد به دستور وى و يا يكى از اميرانش ساخته شد . « 2 » تعمير مقبره حافظ و تزيين آن در سال 856 ه . ق « 3 » نيز از آثار ديگر وى مىباشد .\r\nرسول سعيدىزاده\r\n\r\n( 34 ) تيمورى - امير قليچ خان ( - 1237 ه . ق )\r\nامير قليچ خان تيمورى از خوانين و امراى بزرگ و برجسته خراسان در دوره سلطنت فتحعلى شاه قاجار بود . او از اعقاب امير سيد كلال بخارايى ( م 772 ه . ق ) مرشد شيخ بهاء الدّين نقشبند مروج سلسله نقشبنديه ( م 791 ه . ق ) است كه امير تيمور گوركانى به جد وى ارادت خاص مىورزيد . « 4 » قليچ خان تيمورى در سال 1212 ه . ق به تحريك شاه زمان افغان شهر هرات را كه آن زمان در دست شاهزاده محمود افغان بود به تصرف درآورد . در پى اين امر شاهزاده محمود با دو برادرش به دربار ايران پناهنده شد و دولت ايران امير علم خان و امير حسن خان عرب را به كمك وى فرستاد . آنها افغانستان را تسخير كردند و حكومت هرات را از امير قليچ خان بازپس گرفته به فيروز الدّين ميرزا تحويل دادند . « 5 »\r\nقليچ خان در سال 1218 ه . ق در ركاب حسين خان قاجار به همراه خوانين ديگر ، از جمله محمد ولى ميرزا حاكم سمنان و امير گونه خان زعفرانلو با هفت هزار نيرو شهر مشهد را محاصره و از چنگ نادر ميرزاى افشار بيرون\r\n\r\n\r\n","description":"","footnote":"\r\n( 1 ) - پژوهش دانشگاه كمبريج : پيشين / 150 .\r\n( 2 ) - مهدى سيدى : پيشين / 72 .\r\n( 3 ) - دايرةالمعارف مصاحب / 27 .\r\n( 4 ) - مهدى بامداد : شرح حال رجال ايران 3 / 130 .\r\n( 5 ) - رضا قلى خان هدايت : تاريخ روضة الصفاى ناصرى 10 / 655 .\r\n","page_name":" 93 ","page_number":93},
  {"content":"\r\n\r\nآوردند . « 1 » در سال 1224 ه . ق مصطفى قلى خان حاكم ترشيز ( كاشمر ) كه از اطاعت حكومت مركزى سرباززده بود ، توسط محمد ولى ميرزا حاكم وقت خراسان و امير قليچ خان دستگير و توسط امير قليچ خان به دربار فتحعلى شاه فرستاده شد . « 2 » وى در سال 1231 ه . ق ، كه خوانين خراسان عليه محمد ولى ميرزا قاجار والى خراسان شورش كرده بودند ، به همراه چند تن از سرداران از سوى محمد ولى ميرزا به جنگ امير قوجه خان و محاصره رادكان فرستاده شد و چون خوانين خراسان نزد فتحعلى شاه از امير قوجه خان شفاعت خواستند ، شاه دستور لغو محاصره را صادر كرد . « 3 »\r\nامير قليچ خان در جنگ حسنعلى ميرزا شجاع السلطنه حاكم خراسان با افغانان هزاره در 1232 ه . ق نيز شركت داشت و مأمور محاصره هرات از سمت دروازه قوطى چاى بوده است . در سال 1233 ه . ق نيز در ركاب شجاع السلطنه عازم ملاقات فتحعلى شاه شد كه در آن وقت مشغول محاصره قوچان بود « 4 » و در همان سال مأمور حراست قلعه غوريان و محاصره محمودآباد شد . « 5 »\r\nدر سال 1235 ه . ق شجاع السلطنه حكومت باخزر و شهر نو از دهستان‌هاى بخش تايباد مشهد را به امير قليچ خان تيمورى واگذار نمود و در همان سال حكومت خواق را هم ضميمه حكومت وى كرد . « 6 » امير قليچ خان تيمورى نقش مهمى در حفظ امنيت منطقه خواف و باخزر و جام در دوره فتحعلى شاه قاجار داشت . او\r\n\r\n\r\n","description":"","footnote":"\r\n( 1 ) - سيد على ميرنيا : وقايع خاور ايران 1 / 22 .\r\n( 2 ) - محمد حسن خان اعتماد السلطنه :\r\nتاريخ منتظم ناصرى 3 / 1494 .\r\n( 3 ) - محمد تقى لسان الملك سپهر : ناسخ التواريخ 1 / 272 ؛ مهدى بامداد : پيشين 3 / 130 .\r\n( 4 ) - محمد تقى لسان الملك سپهر : پيشين 1 / 283 - 284 ؛ محمد حسن خان اعتماد السلطنه : صدر التواريخ / 85 .\r\n( 5 ) - محمد تقى لسان الملك سپهر : پيشين 1 / 296 .\r\n( 6 ) - مهدى بامداد : پيشين 1 / 372 .\r\n","page_name":" 94 ","page_number":94},
  {"content":"\r\n\r\nحدود دوازده هزار ايل تيمورى را در زورآباد ، 40 كيلومترى سرخس ، سكنى داد و در آنجا سنگر ، ارگ و قلعه‌اى هم احداث كرد . پس از مرگ وى رفته‌رفته زورآباد خراب و ايل تيمورى از آنجا كوچ نمودند . « 1 »\r\nقليچ خان در سال 1237 ه . ق فوت كرد و در حرم مطهر امام رضا عليه السّلام در عقب صفه شاه‌طهماسبى به خاك سپرده شد . « 2 » اعقاب قليچ خان تا اواخر دوره قاجاريه بر ولايات خواف ، باخزر و جام به نام خوانين كلالى حكومت داشته‌اند . از جمله آثار قليچ خان تيمورى علاوه بر ارگ و قلعه زورآباد ، مىتوان از حصار قلعه دولت‌آباد « 3 » كه در 1331 ه . ق آن را ساخت و ارگ دولتى شهر خواف كه هم‌اكنون بنام ارگ قليچ‌خانى در حاشيه خيابان شاه‌سنجان خواف پابرجاست ، « 4 » ياد كرد .\r\nسيد حسن حسينى\r\n\r\n( 35 ) تيمورى - دوست محمد خان ( - 1264 ه . ق )\r\nدوست محمد خان تيمورى فرزند امير قليچ خان تيمورى از امرا و خوانين برجسته خراسان در دوره محمد شاه قاجار است . او از اعقاب امير سيد كلال بخارايى ( م 772 ه . ق ) است « 5 » كه آباء و اجداد وى از سادات خراسان به شمار مىروند و نسبت خود را به امام صادق مىرسانند . دوست محمد خان نيز مانند پدر خويش ، امير قليچ خان رياست ايل تيمورى را پس از مرگ وى عهده‌دار گرديد و در نواحى تحت نفوذ پدر كه شامل منطقه خواف ، جام و باخزر بود\r\n\r\n\r\n","description":"","footnote":"\r\n( 1 ) - غلامحسين خان افضل الملك :\r\nسفرنامه‌ى خراسان و كرمان / 89 .\r\n( 2 ) - محمد حسن خان اعتماد السلطنه : مطلع الشمس 2 / 520 .\r\n( 3 ) - محمد تقى لسان الملك سپهر : پيشين 1 / 274 .\r\n( 4 ) - ابراهيم زنگنه : تاريخ رجال شرق خراسان / 65 .\r\n( 5 ) - مهدى بامداد : شرح حال رجال ايران 3 / 130 .\r\n","page_name":" 95 ","page_number":95},
  {"content":"\r\n\r\nحكومت مىكرد . « 1 »\r\nدوست محمد خان در منطقه شرق خراسان به‌عنوان عامل دولت قاجار عمل كرده و در سركوبى ياغيان و شورشيان و لشكركشىهاى دولت نقش مهمى داشت . او در سال 1253 ه . ق در ركاب محمد شاه قاجار جهت فتح هرات حضور داشت و در جنگى كه به فرماندهى آصف الدوله والى خراسان با تركمانان خوارزم در جريان محاصره هرات صورت گرفت ، وى از سركردگان افواج سپاه ايران بود و با يورش و حمله ناگهانى آنها تركمانان شكست خورده ، عقب‌نشينى كردند و حدود هفتصد نفر از سپاهيان دشمن به اسارت سپاه ايران درآمد . « 2 »\r\nدوست محمد خان در سال 1264 ه . ق كه حسن خان سالار ، پسر آصف الدوله حاكم خراسان بر ضد حكومت مركزى دست به شورش زد به مخالفت با سالار پرداخت و از پيوستن به وى خوددارى ورزيد بنابراين سالار او را دستگير كرد و به قتل رساند . در خصوص نحوه مرگ وى در سفرنامه خراسان و كرمان آمده است : « سالار ، دوست محمد خان سيد بيچاره بىتقصير را به چنگ آورد . او را برهنه ساخت و در تمام بدن او شيره ماليد و او را در مقابل آفتاب نگاهداشت .\r\nزنبورهاى زيادى از اطراف به آن سيد مظلوم هجوم آوردند و بر بدن او نيش زدند تا او جان بداد و هلاك شد » . « 3 » جنازه وى را به مشهد منتقل و در دار السعاده حرم مطهر امام رضا عليه السّلام كنار قبر پدرش به خاك سپردند . « 4 »\r\nسيد حسن حسينى\r\n\r\n( 36 ) تيمورى - عباس خان ( - 1340 ه . ق )\r\nعباس خان سالار اشجع از سران طوايف تيمورى « 5 » و پدر دكتر تيمور\r\n\r\n\r\n","description":"","footnote":"\r\n( 1 ) - غلامحسين افضل الملك : سفرنامه‌ى خراسان و كرمان / 117 - 119 .\r\n( 2 ) - محمد تقى لسان الملك سپهر : ناسخ التواريخ 2 / 682 - 688 .\r\n( 3 ) - غلامحسين افضل الملك : پيشين / 119 .\r\n( 4 ) - على مؤتمن : تاريخ آستان قدس / 343 .\r\n( 5 ) - كاوه بيات : انقلاب خراسان / 60 .\r\n","page_name":" 96 ","page_number":96},
  {"content":"\r\n\r\n( به تصوير صفحه مراجعه شود ) كلالى ، طبيب وزارت فرهنگ . وى از در 14 مرداد 1300 ه . ش / اول ذىحجه 1339 ه . ق به حكومت گناباد و خواف برگزيده شد . « 1 »\r\nدر زمان حكومت قوام السلطنه در خراسان و قيام محمد تقى خان پسيان طايفه تيمورى ، دو تيره بودند . يك گروه از شوكت السلطنه كلالى حمايت مىكردند . او چون داماد شجاع الملك هزاره بود در رديف هزاره‌ها قرار گرفته بود و عليه كلنل محمد تقى خان پسيان در برابر اردوى كاوه به فرماندهى ماژور عليرضا خان شمشير ، صف‌آرايى كرده بود . در مقابل دسته حاج عباس خان سالار اشجع ، از مخالفان سرسخت شجاع الملك هزاره بودند . « 2 »\r\nسالار اشجع در زمان حكومت قوام السلطنه حاكم سرخس بود . در همين زمان كه انقلاب روسيه روى داد وى از اوضاع آشفته روس استفاده كرد و بدون اطلاع و دستور مقامات ما فوق به مرز روسيه حمله نمود و سرخس روس را به تصرف درآورد و به طرف تاشكند حركت كرد و پس از آن قوام السلطنه را آگاه ساخت . كنسول انگليس قوام السلطنه را وادار كرد تا سالار اشجع را به ايران بازگرداند و قوام با پيك ويژه‌اى وى را به سرخس ايران بازگرداند . « 3 »\r\nسالار اشجع با توجه به سوءظنى كه به او مىرفت ، به دستور كلنل محمد تقى خان پسيان دستگير و زندانى شد . وى از زندان به كلنل محمد تقى خان پيغام فرستاد كه بىجهت زندانى شده است و\r\n\r\n\r\n","description":"","footnote":"\r\n( 1 ) - كاوه بيات : پيشين / 59 ، 66 .\r\n( 2 ) - على آذرى : قيام كلنل محمد تقى خان پسيان در خراسان / 299 .\r\n( 3 ) - همان / 300 .\r\n","page_name":" 97 ","page_number":97},
  {"content":"\r\n\r\nاو با برادران خود نسبت به گروه شجاع الملك هزاره مخالف و بلكه دشمنى ديرينه دارد . سالار اشجع به‌وسيله ملك ايرج ركنى كه شوهر خواهرش بود با كلنل ارتباط برقرار نمود و توجه او را جلب كرد و از زندان رها شد . « 1 »\r\nبه دستور كلنل محمد تقى پسيان سالار اشجع مأمور حكومت تربت‌جام ، باخزر و خواف گرديد . مقصود كلنل از اعزام اين سردار ، مطيع ساختن شجاع الملك هزاره بود . « 2 » سالار اشجع از طريق تربت حيدريه حملات خود را آغاز نمود و تا يوسف‌آباد باخزر ، مركز شجاع الملك هزاره ، پيشروى كرد و شجاع الملك به خاك افغانستان گريخت . آخرين جنگ‌هاى سالار اشجع در حالى بود كه چهل درجه تب داشت . وى به محض ورود به يوسف‌آباد كه مصادف با خروج قواى هزاره از خاك ايران بود « 3 » در 23 محرم 1340 ه . ق دار فانى را وداع گفت . « 4 »\r\nسالار اشجع در آخرين لحظات زندگى خود به كلنل محمد تقى پسيان پيام فرستاد : « من مأموريتم را انجام دادم .\r\nتقاضايم اين است كه جنازه مرا در خور احترامات نظامى تشييع فرماييد » . « 5 » كلنل هم طبق وصيت او عمل كرد . پس از حمل جنازه سالار اشجع از يوسف‌آباد به مشهد ، چندين دسته موزيك و متجاوز از دو هزار ژاندارم ، نمايندگان خارجى ، عموم كارمندان ادارات دولتى ، تجار ، پيشه‌وران و شاگردان مدارس ، در تشييع جنازه سالار اشجع شركت نمودند و با تجليل شايانى جنازه را به حرم مطهر رسانيدند و در آنجا به خاك سپردند . « 6 »\r\nقابل ذكر است بين شوكت الملك علم و سالار اشجع مكاتبات زيادى در خصوص قيام كلنل پسيان صورت\r\n\r\n\r\n","description":"","footnote":"\r\n( 1 ) - همان .\r\n( 2 ) - غلامحسين ميرزا صالح : جنبش كلنل محمد تقى خان پسيان / 77 .\r\n( 3 ) - على آذرى : پيشين / 300 .\r\n( 4 ) - كاوه بيات : پيشين / 220 ؛ غلامحسين ميرزا صالح : پيشين / 103 .\r\n( 5 ) - على آذرى : پيشين / 301 .\r\n( 6 ) - همان ؛ غلامحسين ميرزا صالح : پيشين / 103 .\r\n","page_name":" 98 ","page_number":98},
  {"content":"\r\n\r\nگرفته است . « 1 » امير شوكت الملك علم در خلال اين نامه‌نگارىها تلاش مىكرد كه با وساطت آيت‌الله‌زاده خراسانى و حاج حسين آقا ملك ، پسيان را از قيام منصرف سازد . « 2 »\r\nعلى جان سكندرى\r\n\r\n( 37 ) تيمورى - عطاء اللّه خان ( - 1309 ه . ق )\r\nمير عطاء اللّه خان فرزند نوروز خان تيمورى ، از مشاهير و امراى خراسان در عهد سلطنت ناصر الدّين شاه قاجار آباء و اجداد مير عطاء اللّه از سادات و امراء بزرگ خراسان بودند ، كه از عهد امير تيمور گوركانى به بعد ايلخانى ايل تيمورى را برعهده داشته‌اند . « 3 » زمانى كه رياست اصلى ايل تيمورى با على مراد خان نصرت الملك بود ، « 4 » عطاء اللّه خان رياست بخشى از ايل را برعهده داشت .\r\nمير عطاء اللّه خان در سال 1272 ه . ق هنگامى كه سلطان مراد ميرزا حسام السلطنه حاكم خراسان مأمور فتح هرات شد ، در هرات بود و حدود چهارصد نفر از سربازان وى از نگهبانان برج و باروى هرات بودند . با شنيدن خبر سقوط قلعه غوريان توسط لشكر ايران ، سربازان او دست از نگهبانى هرات برداشته فرار كردند و عطاء اللّه خان به همراه چهار هزار خانوار تيمورى از كنار هرات كوچ كرد و به نزد حسام السلطنه آمد ، و در ركاب حسام السلطنه جنگيد . پيوستن ايل تيمورى به سپاه ايران تأثير زيادى در فتح هرات و تزلزل مدافعان آن داشت .\r\nمير عطاء اللّه خان پس از پيروزى سپاه ايران در هرات از طرف ناصر الدّين شاه به دريافت خلعت ، مفتخر شد . « 5 » و پس\r\n\r\n\r\n","description":"","footnote":"\r\n( 1 ) - كاوه بيات : پيشين / 139 - 140 ، 148 ، 151 .\r\n( 2 ) - همان ؛ على آذرى : پيشين / 301 .\r\n( 3 ) - غلامحسين خان افضل الملك :\r\nسفرنامه خراسان و كرمان / 116 - 117 .\r\n( 4 ) - همان / 116 ، 118 .\r\n( 5 ) - محمد تقى لسان الملك سپهر : پيشين 3 / 1350 ؛ رضا قلى خان هدايت : پيشين 10 / 708 .\r\n","page_name":" 99 ","page_number":99},
  {"content":"\r\n\r\nاز آن به سمت مهمان‌دارى فرستادگان ولايت كابل و قندهار و سفيران ديگر بلاد و سرزمين‌ها تعيين گرديد . « 1 »\r\nمير عطاء اللّه خان در سال 1276 ه . ق در جنگ مرو به فرماندهى حشمت الدوله استاندار خراسان ، كه بين لشكر خراسان و تركمانان مرو صورت گرفت ، شركت داشت و از فرماندهان ارشد سپاه ايران محسوب مىشد كه نتيجه اين جنگ شكست سپاه خراسان از تركمانان بود . « 2 » عطاء اللّه خان در سال 1278 ه . ق بنا به تشخيص حكومت قاجار با دو هزار نفر ايل خود به كوه سرخ و ربع شامات از حوالى سبزوار كوچيد و سكنى اختيار نمود . در همين سال مورد لطف ناصر الدّين شاه واقع شد و به منصب سرتيپى مفتخر گرديد . « 3 »\r\nمير عطاء اللّه خان كه همواره با حاكمان خراسان همكارى داشت « 4 » در سال 1309 ه . ق درگذشت و در دار السعاده حرم مطهر رضوى به خاك سپرده شد . « 5 » از فرزندان وى مىتوان از مير اسد اللّه خان شوكت الدوله ياد كرد كه پس از فوت على مراد خان نصرت الملك به رياست كل ايل تيمورى رسيد . « 6 »\r\nسيد حسن حسينى\r\n\r\n( 38 ) تيمورى - على مراد خان ( - 1319 ه . ق )\r\nعلى مراد خان تيمورى فرزند دوست محمد خان ، از نوادگان قليچ خان تيمورى است . جد اعلاى نصرت الملك به نام مير شمس الدّين محمد ، كه\r\n\r\n\r\n","description":"","footnote":"\r\n( 1 ) - محمد تقى لسان الملك سپهر : پيشين 3 / 1353 .\r\n( 2 ) - سيد على ميرنيا : وقايع خاور ايران 1 / 128 - 132 .\r\n( 3 ) - محمد حسن خان اعتماد السلطنه : مرآة البلدان / 1395 .\r\n( 4 ) - عبد الحسين نوايى : اسناد ميرزا عبد الوهاب خان آصف الدوله 1 / 124 .\r\n( 5 ) - محمد على خان سديد السلطنه :\r\nسفرنامه / 223 .\r\n( 6 ) - غلامحسين خان افضل الملك : پيشين / 117 - 118 .\r\n","page_name":" 100 ","page_number":100},
  {"content":"\r\n\r\n( به تصوير صفحه مراجعه شود ) نسب خود را به امام جعفر صادق عليه السّلام مىرساند ، با فرزندان خود جهت ترويج دين از شهر تزمير به هرات رفت و در آنجا خانقاهى جهت ارشاد و تربيت مريدان خود ترتيب داد و در همان‌جا نيز درگذشت . « 1 » على مراد خان در دوره حكومت ناصر الدّين شاه از سرداران نامى خراسان به شمار مىرفت و رياست ايل تيمورى را در مناطق مشهد ، جام ، باخرز ، زورآباد و سرخس عهده‌دار بود و حدود شش هزار خانوار تيمورى زير نظر وى قرار داشتند . « 2 »\r\nوى ابتدا درجه سرهنگى گرفت و به تدريج به رتبه سردارى ارتقاء يافت . « 3 »\r\nاو در سال 1239 ه . ش در جنگ مرو ، كه بين ايران و تركمانان مرو صورت گرفت ، شركت كرد و يكى از فرماندهان ارشد سپاه ايران بود كه نتيجه جنگ مزبور شكست ايران از تركمانان مرو بود . « 4 » على مراد خان در سال 1245 ه . ش در سفر دوم ناصر الدّين شاه به مشهد به سبب خدمات ارزشمند در مقابله با تهاجم تركمن‌ها در مرز خراسان ، به دريافت لقب نصرت الملكى مفتخر شد . او در سال 1262 ه . ش حاكم سرخس شد و چند بار نيز نايب الاياله خراسان و سيستان بود . « 5 »\r\nسال 1263 ه . ش منطقه سرخس كه\r\n\r\n\r\n","description":"","footnote":"\r\n( 1 ) - غلامحسين خان افضل الملك : پيشين / 117\r\n( 2 ) - فرهنگ جغرافيايى ايران ( خراسان ) / 294 .\r\n( 3 ) - همان .\r\n( 4 ) - سيد على ميرنيا : وقايع خاور ايران 1 / 128 - 132 .\r\n( 5 ) - فرهنگ جغرافيايى ايران ( خراسان ) / 294 .\r\n","page_name":" 101 ","page_number":101},
  {"content":"\r\n\r\nتحت حكومت على مراد خان بود ، به تصرف دولت روسيه تزارى درآمد و نصرت الملك گزارشى در خصوص تصرفات و تجاوزات عليخانف روسى به محمد تقى خان ركن الدوله ، استاندار وقت خراسان ارائه داد . « 1 » در سال 1265 ه . ش نيز كه آصف الدوله شيرازى حاكم وقت مشهد قصد تصرف املاك محمد خان قرايى ، از خوانين خراسان ، را داشت ، وى املاك خود را به نصرت الملك به اجاره داد تا از گزند تصرف حاكم مشهد مصون بماند . « 2 » على مراد خان در آغاز سال 1273 ه . ش به فرماندهى كل نيروهاى شاهنشاهى مستقر در خراسان منصوب شد ولى در همان سال توسط آصف الدوله در روستايى واقع در 48 كيلومترى مشهد محبوس گرديد . تيرگى روابط آصف الدوله و نصرت الملك به دربار ناصر الدّين شاه نيز كشيده شد و ناصر الدّين شاه از اقدامات آصف الدوله در خصوص نصرت الملك خشمگين شده وى را به سختى تنبيه كرد . « 3 »\r\nنصرت الملك در مقام حاكم مناطق متحده مرز هرات ( جام ، باخزر و خواف ) كه زمانى طولانى آنها را اداره مىكرد ، مناسب‌ترين فرد جهت نمايندگى انگليس به شمار مىرفت . او هميشه دوست انگلستان بود و كاهش نفوذ وى در مرز هرات ضربه مهلكى به منافع انگليس به شمار مىرفت . مناطقى كه توسط نصرت الملك اداره مىشد نه تنها شامل اكثريت افراد ايل وى بود ، بلكه مناطق ديگرى را هم كه مورد توجه خاص انگليس بود ، نيز دربر مىگرفت .\r\nوى در مقام يك صاحب منصب ايرانى به‌گونه‌اى با نمايندگى بريتانيا هماهنگى داشت كه به مصالح كشور زيان نرسد . در اثر نفوذ نمايندگى انگليس سرانجام نصرت الملك بنا به درخواست خودش توسط ناصر الدّين\r\n\r\n\r\n","description":"","footnote":"\r\n( 1 ) - سيد على ميرنيا : پيشين 1 / 174 .\r\n( 2 ) - محمد رضا افشار : خراسان و حكمرانان / 561 ؛ سيد على ميرنيا : پيشين 1 / 214 .\r\n( 3 ) - فرهنگ جغرافيايى ايران ( خراسان ) / 294 .\r\n","page_name":" 102 ","page_number":102},
  {"content":"\r\n\r\nشاه به تهران احضار شد . « 1 »\r\nبه هنگام غيبت نصرت الملك در خراسان و حضورش در تهران آصف الدوله شيرازى ( شهاب الملك ) سعى كرد وى را از رياست ايل تيمورى بر كنار كند و اسد اللّه خان ، پسر عموى نصرت الملك ، را جايگزين وى نمايد ؛ اما هيچ موفقيتى به دست نياورد ؛ « 2 » زيرا ايل تيمورى همچنان به نصرت الملك وفادار ماند .\r\nدر مورد روابط نصرت الملك و آصف الدوله بايد گفت كه طبق اسناد آصف الدوله ، پس از استعفاى نصرت الملك از حكومت سرخس روابط دوستانه و مسالمت‌آميزى بين اين دو حاكم برقرار بود و آن دو در آبادى زورآباد جام و تأسيس تلگراف‌خانه در سرخس باهم همكارى داشته‌اند . « 3 » آصف الدوله قسمتى از املاك را به نصرت الملك واگذار كرد تا وى را به امور زراعت ترغيب نمايد تا فضاى سياسى مشهد را آرام سازد . « 4 »\r\nناصر الدّين شاه شخصا نصرت الملك را مىشناخت و با وى به‌عنوان تنها رئيس نيرومندى كه در منطقه خراسان به حكومت او وفادار مانده است ، با كمال احترام و عطوفت برخورد مىكرد . به اين دليل تصميم گرفت او را به مشهد برگرداند و در سمت فرماندهى لشكر خراسان و حكومت جام ، باخزر و خواف ابقاء كند . اما پس از مرگ ناصر الدّين شاه روس‌ها به بهانه اينكه وى با انگليسىها روابط پنهانى و با آنها دشمنى دارد ، كوشيدند از عزيمت او به خراسان جلوگيرى كنند . دولت ايران در ابتدا تسليم اين خواسته شد اما سرانجام پس از اينكه نصرت الملك قول داد به روس‌ها حمله نكند با دخالت پدرزنش ركن الدوله ، والى خراسان ، اجازه يافت كه به مشهد برگردد و رياست ايل تيمورى را به عهده گيرد . او در اواخر\r\n\r\n\r\n","description":"","footnote":"\r\n( 1 ) - همان / 294 .\r\n( 2 ) - همان .\r\n( 3 ) - عبد الحسين نوايى : اسناد ميرزا عبد الوهاب خان آصف الدوله / 96 ، 113 .\r\n( 4 ) - همان / 12 .\r\n","page_name":" 103 ","page_number":103},
  {"content":"\r\n\r\nحكومت خود به شدت تحت فشار روس‌ها قرار داشت و ملزم شده بود كه با كنسول روس تماس داشته و از هرگونه ارتباط با نمايندگى انگليس خوددارى ورزد . « 1 »\r\nاز نظر خصوصيات فردى برخى او را فردى دسيسه‌باز و فتنه‌انگيز خوانده‌اند ، آصف الدوله شيرازى در مورد وى مىگويد : « اصل اين مرد اين است كه هيچ نمىفهمد خوب و بد را از هم تشخصى نمىدهد » . در خصوص ماليات گيرى نصرت الملك نقل شده كه برخى اوقات بر افراد زيردست خود سخت مىگرفته است . « 2 »\r\nعلى مراد خان نصرت الملك در سال 1319 ه . ق / 1280 ه . ش درگذشت و در رواق پشت سر مبارك حرم مطهر مدفون گرديد . « 3 » پس از او رياست ايل تيمورى به دليل نبودن پسر بزرگ در خانواده نصرت الملك ، به مير اسد اللّه خان شوكت الدوله ، پسر عموى نصرت الملك ، رسيد كه وى سرپرستى دو پسر كوچك نصرت الملك را پذيرفت و املاك باقيمانده او را حفظ كرد . « 4 » از اقدامات نصرت الملك در رابطه با آستان قدس مىتوان وقف 200 نسخه خطى به كتابخانه آستان قدس رضوى « 5 » و واگذارى چهارصد متر از اراضى باغ سالار واقع در بالا خيابان مشهد به آستان قدس در 1307 ه . ق ياد كرد . « 6 »\r\nسيد حسن حسينى\r\n\r\n\r\n","description":"","footnote":"\r\n( 1 ) - فرهنگ جغرافيايى ايران ( خراسان ) / 294 - 295 .\r\n( 2 ) - عبد الحسين نوايى : پيشين / 145 - 146 .\r\n( 3 ) - على مؤتمن : تاريخ آستان قدس / 343 .\r\n( 4 ) - غلامحسين خان افضل الملك : پيشين / 118 .\r\n( 5 ) - رمضانعلى شاكرى : واقفين عمده‌ى كتاب / 20 .\r\n( 6 ) - عبد الحميد مولوى : پيش‌نويس موقوفات آستان قدس 3 / 267 .\r\n","page_name":" 104 ","page_number":104},
  {"content":"\r\n\r\n\r\nج\r\n\r\n( 39 ) جابرى اصفهانى - سلمان ( - 991 ه . ق )\r\nميرزا سلمان جابرى اصفهانى ، فرزند ميرزا على وزير شاه اسماعيل دوم و شاه محمد خدابنده صفوى در اصل اصفهانى است . « 1 » اما از تاريخ و محل تولد وى اطلاع دقيقى در دست نيست .\r\nپدرش چند سال وزير ابراهيم خان ذو القدر حاكم فارس ( حدود 955 ه . ق ) بود . ميرزا سلمان در شهر شيراز به كسب علم پرداخت و پس از چندى به اردوى شاه‌طهماسب اول ( 930 - 984 ه . ق ) پيوست . سپس به خدمت ميرزا عطاء اللّه وزير آذربايجان گماشته شد . پس از اين كه از سوى ميرزا عطاء اللّه به اردوى شاه مأموريت يافت ، به واسطه استعدادى كه داشت توجه شاه را به خود جلب كرد .\r\nشاه‌طهماسب او را پس از عزل آقا جمال كرمانى از مقام نظارت بيوتات شاهى به اين منصب گماشت و تا سال مرگ شاه‌طهماسب ( 984 ه . ق ) در اين شغل باقى ماند . « 2 » پس از فوت شاه‌طهماسب پسرش شاه اسماعيل دوم در 26 ربيع الاول 985 ه . ق ميرزا سلمان جابرى را به وزارت خود برداشت . « 3 » از آنجايى كه شاه اسماعيل دوم خود به امور مملكتى توجه چندانى نداشت همه كارها به دست خواهرش پريخان خانم و ميرزا سلمان افتاد . « 4 » اسماعيل به ميرزا\r\n\r\n\r\n","description":"","footnote":"\r\n( 1 ) - اسكندر بيك منشى : تاريخ عالم‌آراى عباسى 1 / 257 .\r\n( 2 ) - همان‌جا ؛ محمود افوشته‌اى نطنزى : نقاوة الآثار / 53 .\r\n( 3 ) - حسن بيگ روملو : احسن التواريخ / 639 .\r\n( 4 ) - محمود افوشته‌اى نطنزى : پيشين / 53 - 54 .\r\n","page_name":" 105 ","page_number":105},
  {"content":"\r\n\r\nسلمان چنان اقتدارى داد كه ديگر لازم نبود در مقابل امرا از جاى برخيزد . « 1 » ميرزا سلمان در ايام يك و نيم‌ساله حكومت شاه اسماعيل دوم وزارت او را برعهده داشت و با فوت شاه در 13 رمضان 985 ه . ق ، ميرزا سلمان كه رابطه‌اش با پريخان خانم تيره بود به شيراز گريخت تا با عذرخواهى از او و پناه بردن به سلطان محمد خدابنده كه اينك از سوى امرا نامزد پادشاهى بود خود را از مهلكه نجات دهد . او در شيراز موفق شد تا با شفاعت چند تن خود را به شاه جديد و زن وى نزديك نمايد و با بدگويى از پريخان خانم ، دل آنها را به دست آورد . « 2 » سلطان محمد خدابنده وى را به وزارت خود انتخاب كرد و ميرزا سلمان در دوران پادشاهى او از اقتدار بيشترى برخوردار گرديد .\r\nضعف بينايى شاه جديد موجب شده بود او دخالت چندانى در كارها نداشته باشد و ميرزا سلمان با مهد عليا همسر شاه ، بر همه كارها مسلط شدند . گرچه در اين زمان اوضاع كشور نابسامان بود ولى ميرزا سلمان تا حدى از خود لياقت به خرج داد . حسن بيگ روملو مىنويسد : « ميرزا سلمان كه فردى دانا بود سعى كرد از اختلافات بكاهد و ترس از خدا را پيشه كرد .\r\nاو در رسيدگى به امور مظلومان ، گردآورى ماليات ، خوشرفتارى با دهقانان و زارعان ، رساندن علوفه و پرداخت حقوق مستحقان كوتاهى نكرد . « 3 » اما با اين حال بذل و بخشش او و شاه خزانه را تهى كرد ، رشوه و ارتشاء در كارها رونق گرفت و بين كسانى كه از كارها معزول مىشدند و كسانى كه بر كارها گمارده مىشدند اختلاف پيش آمد « 4 » و به آشفتگى اوضاع افزود » . امراى قزلباش ، رقيب اصلى ميرزا سلمان محسوب مىشدند ، او در ابتداى كار با وجود همسر شاه از پشتوانه خوبى برخوردار بود ، اما ميان آنان در اردوكشى به قراباغ براى جنگ با تاتارها و عثمانىها اختلاف افتاد و او\r\n\r\n\r\n","description":"","footnote":"\r\n( 1 ) - اسكندر بيك منشى : پيشين 1 / 257 .\r\n( 2 ) - نصر الله فلسفى : زندگانى شاه‌عباس اول 1 / 64 .\r\n( 3 ) - حسن بيگ روملو : پيشين / 655 .\r\n( 4 ) - نصر الله فلسفى : پيشين / 64\r\n","page_name":" 106 ","page_number":106},
  {"content":"\r\n\r\nسرانجام در اختلاف متمايل به امرا شد و اين امر به قتل زن شاه در سال 987 ه . ق انجاميد . « 1 » پس از قتل مهد عليا قدرت ميرزا سلمان افزايش يافت به‌ويژه كه دختر خود را نيز به عقد پسر و وليعهد شاه ، حمزه ميرزا ، درآورد . « 2 » ميرزا سلمان تا سال 991 ه . ق مقام وزارت را در اختيار داشت . در اين سال شاه و امراى قزوين تصميم گرفتند با حمله به خراسان ، عباس ميرزا را از امراى آن سامان بگيرند . زيرا امراى خراسان از 989 ه . ق عباس ميرزا را در خراسان بر تخت شاهى نشانده و خطبه و سكه به نام وى زده و از فرمان قزوين سرپيچيده بودند . « 3 » امراى قزلباش سپاه سلطان محمد خدابنده كه از نفوذ روز افزون ميرزا سلمان جابرى و محدود شدن قدرت خود به ستوه آمده بودند در اين لشكركشى تصميم گرفتند ميرزا سلمان را از ميان بردارند . لذا هنگامى كه لشكر شاه در گشودن قلعه تربت حيدريه كه مرشد قلى خان استاجلو در آن سنگر گرفته بود ناكام ماند ، ميرزا سلمان جابرى فتح آن را به تنهايى برعهده گرفت ولى به علت همراهى نكردن سپاهيان كارى از پيش نبرد و امرا بر مخالفت خود افزودند و او را مورد سرزنش قرار دادند ، ميرزا سلمان هم آنها را تهديد به قتل كرد . لشكر شاه محمد به ناچار به‌سوى هرات حركت كرد تا آن شهر را از دست عليقلى خان شاملو بيرون آورد . هنگامى كه لشكر در اطراف هرات مستقر شد ، امراى مخالف وزير و در رأس آنها قورچىباشى شاه فرصت يافتند و در 21 شوال 991 ه . ق ميرزا سلمان وزير را كشتند و بدنش را قطعه كردند . سر وزير را براى دشمن او ، عليقلى خان شاملو ، به شهر هرات فرستادند . پس از دوسه روزى كه بدن وى بىسر افتاده بود\r\n\r\n\r\n","description":"","footnote":"\r\n( 1 ) - قاضى احمد قمى : خلاصة التواريخ 2 / 695 - 698 .\r\n( 2 ) - نصر الله فلسفى : پيشين 1 / 75 - 78 و 101 ؛ ولى قلى شاملو : قصص الخاقانى 1 / 106 .\r\n( 3 ) - نصر اللّه فلسفى : پيشين 1 / 100 - 101\r\n","page_name":" 107 ","page_number":107},
  {"content":"\r\n\r\nبه دستور شاه و وليعهد حيدر ميرزا و بنا به وصيتى كه خود ميرزا سلمان در هنگام زندگانى به قاضى لشكر امير ابو الولى انجوى شيرازى كرده بود ، سرش را بر بدن دوختند و جسدش را به مشهد منتقل ساختند و در گنبد مير ولى بيگ در حرم مطهر مدفون ساختند . « 1 » با قتل ميرزا سلمان امراى قزلباش يك‌بار ديگر نشان دادند كه هنوز در دولت صفويه جايگاهى براى ديوان‌سالارى ايران قايل نيستند . ميرزا سلمان به لحاظ نسب خود را از نسل جابر بن عبد اللّه انصارى صحابى معروف پيامبر صلى اللّه عليه و آله مىدانست و از اشراف اصفهان به شمار مىآمد . « 2 » در هنگام وزارت ، صاحب سپاه ويژه پنج هزار نفرى و طبل و علم بود . « 3 » ميرزا سلمان انسانى اديب و شاعر بود و به همين دليل به شعرا و ادبا توجهى ويژه داشت . « 4 » به گفته ميرزا صادقى كتابدار بسيار خوش‌طبع و صحبت دوست و داراى ديوان شعر بود . از اشعار وى است :\r\n طاعت آن است كه راهى به حقيقت دارد * ور نه در بتكده هم طاعت معبود كنند \r\n* * * پسران او ميرزا عبد اللّه و ميرزا نظام كه در دربار صاحب نفوذ بودند و در لشكركشى به هرات در اردوى شاه حضور داشتند ، به هنگام قتل پدر گرفتار حبس شدند و پس از چند روز با دادن مبلغى جريمه جان خود را نجات دادند و روانه شيراز شدند . « 5 » موقوفات ميرزا سلمان جابرى و اموالش در همه جا مصادره شد . امرا به اين بسنده نكردند بلكه در روز بعد از قتل وزير ، شاهزاده حمزه ميرزا را وادار ساختند\r\n\r\n\r\n","description":"","footnote":"\r\n( 1 ) - محمود افوشته‌اى نطنزى : پيشين / 147 - 148 ؛ قاضى احمد قمى : پيشين 2 / 746 .\r\n( 2 ) - محمود افوشته‌اى نطنزى : پيشين / 144 .\r\n( 3 ) - همان / 146 .\r\n( 4 ) - همان / 144 - 145 .\r\n( 5 ) - اسكندر بيگ منشى : پيشين 1 / 43 - 44 ؛ قاضى احمد قمى : پيشين 2 / 747 .\r\n","page_name":" 108 ","page_number":108},
  {"content":"\r\n\r\nدختر وى را نيز طلاق دهد . « 1 »\r\nرجبعلى يحيايى\r\nجلال الدوله - قاجار - حسين ميرزا\r\nحسام الدوله - علم - امير على اكبر خان\r\nحسام السلطنه - قاجار - محمد تقى ميرزا\r\nحشمت الدوله - قاجار - حمزه ميرزا\r\nحشمت الملك - علم - امير علم خان سوم\r\n\r\n\r\n","description":"","footnote":"\r\n( 1 ) - قاضى احمد قمى : پيشين 2 / 746 - 747 .\r\n","page_name":" 109 ","page_number":109},
  {"content":"\r\n\r\n\r\nچ\r\n\r\n( 40 ) چاپشلو - بابا خان ( - 1150 ه . ق )\r\nبابا خان چاپشلو از سرداران معروف نادر شاه و بيگلربيگى هرات .\r\nتاريخ تولد و اصل و نسب بابا خان معلوم نيست . او به روستاى چاپشلو منسوب است كه محل تولد نادر شاه افشار نيز همان روستا بوده است . « 1 » در جلد اول فرهنگ جغرافيايى ايران كه توسط نظاميان انگليسى در حدود 1910 ميلادى تهيه شده است از اين روستا به‌عنوان آبادى مستحكم و با وسعتى قابل توجه توصيف شده كه در منطقه دره گز در شمال خراسان و در كنار جاده كلات واقع است و ساكنانى از نژاد ترك و كرد دارد . « 2 »\r\nاحتمالا بابا خان به خاطر هم‌ولايتى بودن با نادر از همان ابتدا در كنار نادر بوده و در جنگ و گريزهاى وى شركت داشته و به واسطه رشادتهايش در سال 1142 ه . ق در جنگ نادر با اشرف افغان در مهمان‌دوست ، از سرداران سپاه ايران گشته است . بعد از جنگ در كنار سردارانى نظير امام وردى خان ، امير اصلان خان و اسماعيل خان خزيمه از او نيز قدردانى شد و مورد نوازش و\r\n\r\n\r\n","description":"","footnote":"\r\n( 1 ) - محمد كاظم مروى : عالم‌آراى نادرى 2 / 824 .\r\n( 2 ) - فرهنگ جغرافيايى ايران ( خراسان ) / 265 .\r\n","page_name":" 110 ","page_number":110},
  {"content":"\r\n\r\nبخشش نادر قرار گرفت . « 1 » نادر پس از عزل شاه‌طهماسب دوم ، بابا خان را كه بيگلربيگى لرستان شده بود به سركوبى بختيارىها فرستاد و او در 29 ربيع الثانى 1145 ه . ق عازم اين مأموريت شد . « 2 » همچنين مأمور سركوبى سيصد خانوار از ايل زند شد ، كه با استفاده از حمله افغان‌ها در سرابند و سيلاخور مشغول شرارت بودند . « 3 »\r\nدر سال 1145 ه . ق ، كه نادر شاه عزم كرد تا پس از تصرف كرمانشاه با والى بغداد به نبرد پردازد ، تعدادى از فرماندهان خراسانى از جمله بابا خان حضور داشتند . نادر ، بابا خان را به عنوان پيشقراول سپاه با هفت هزار نفر روانه جنگ با كوه بيگى كرد نمود ، كه از طرف احمد پاشا حاكم بغداد ، روانه جنگ با نادر شده بود . « 4 » او مأمور شد با عبور از دجله ، نجف و كربلا را متصرف شود . « 5 » بابا خان ابتدا از كوه بيگى شكست خورد اما چون خود نادر به كمك او شتافت نيروى كوه بيگى درهم شكسته شد و بابا خان او را دستگير و به خدمت نادر برد . نادر دوباره بابا خان را به همراه جان‌على كوكلان در رأس شش هزار تن براى حمله به نيروهاى عثمانى در بغداد روانه كرد و آنها توانستند نيروهاى دوازده هزار نفرى عثمانى را درهم شكنند . « 6 »\r\nبابا خان در محاصره بغداد به‌عنوان فرماندهى بزرگ شركت داشت ؛ « 7 » اما پس از چندى نادر وى را براى سركوبى شورش محمد خان بلوچ به فارس فرستاد . در همين زمان كه سلطان محمود عثمانى ، سپاهى سيصد هزار نفره به كمك احمد پاشا به بغداد فرستاد ،\r\n\r\n\r\n","description":"","footnote":"\r\n( 1 ) - محمد كاظم مروى : پيشين 1 / 112 .\r\n( 2 ) - ميرزا مهدى خان استرآبادى :\r\nجهانگشاى نادرى / 188 .\r\n( 3 ) - همان / 189 .\r\n( 4 ) - محمد كاظم مروى : پيشين 1 / 254 - 255 .\r\n( 5 ) - ميرزا مهدى خان استرآبادى :\r\nپيشين / 219 .\r\n( 6 ) - محمد كاظم مروى : پيشين 1 / 254 / 260 .\r\n( 7 ) - همان 1 / 261 - 262 .\r\n","page_name":" 111 ","page_number":111},
  {"content":"\r\n\r\nنادر سپاهى را به فرماندهى بابا خان و سرداران ديگر از قبيل شاه‌قلى بيگ قاجار مروى و محمد رضا بيگ كپنك لو فرستاد تا در نواحى شامات تاخت‌وتاز كنند و در آن نواحى وحشت ايجاد نمايند . « 1 » بابا خان قلعه « آنه » را گرفت و اموال زيادى به دست آورد و پس از چند روز به اردوى نادر پيوست و به زيارت كربلا نايل شد . در 1146 ه . ق او مأمور سركوبى طايفه بختيارى شد . « 2 » بابا خان در جنگ دوم با عثمانىها در كرمانشاه نيز حضور داشت . « 3 » نادر كه پس از شكست توپال پاشا ، قصد كرد به سمت بغداد حركت كند ، بازهم بابا خان را با هشت هزار نفر پيش فرستاد تا حله را فتح كند و او در اندك فرصتى آن را گشود . « 4 » بزرگان و سادات قلعه به حضور وى رسيدند و خواستار جلوگيرى از قتل و غارت شدند ؛ بابا خان هم كه مردى نيكواخلاق بود ، دستور داد سپاهيان دست از غارت بردارند و دينارى از كسى به زور نگيرند . پس از دوسه روز كه نادر به حله وارد شد بابا خان هدايايى را كه شيخ شرف الدّين و ديگر بزرگان شهر به او داده بودند در اختيار نادر گذاشت و مورد محبت وى واقع شد . « 5 »\r\nدر سال 1147 ه . ق نادر او را روانه فتح قلعه گنجه كرد و پس از تاجگذارى در پنجشنبه 24 شوال 1148 ه . ق در دشت مغان ، ايالت هرات را هم به بابا خان چاپشلو داد . « 6 » بابا خان در جنگ‌هاى رضا قلى خان فرزند نادر شاه عليه ، ابو الفيض خان حاكم ماوراءالنهر در 1150 ه . ق با عنوان بيگلربيگى و پيشقراول حضور داشت و بخش‌هايى از سپاه ابو الفيض خان ازبك را شكست داد و در تعقيب نيروهاى دشمن و محاصره قلعه شلدوگ سعى\r\n\r\n\r\n","description":"","footnote":"\r\n( 1 ) - ميرزا مهدى خان استرآبادى : پيشين / 223 .\r\n( 2 ) - همان / 245 .\r\n( 3 ) - محمد كاظم مروى : پيشين 1 / 301 .\r\n( 4 ) - همان 1 / 334 .\r\n( 5 ) - همان 1 / 335 .\r\n( 6 ) - ميرزا مهدى خان استرآبادى : پيشين / 273 .\r\n","page_name":" 112 ","page_number":112},
  {"content":"\r\n\r\nفراوانى از خود نشان داد ، اما مورد اصابت گلوله قرار گرفت . رضا قلى خان كه از زخمى شدن بابا خان بسيار ناراحت شده بود ، به پزشكان دستور داد آنچه در توان دارند در معالجه وى به كار برند . اما اين كوشش‌ها سودى نبخشيد و او دار فانى را وداع گفت . رضا قلى خان در غسل و تكفين وى شركت جست و مراسم سوگوارى و تعزيه بر پا كرد . پس از آن جسد بابا خان را به خراسان ارسال كرد كه در حرم مطهر حضرت رضا عليه السّلام به خاك سپرده شد . « 1 »\r\nرجبعلى يحيايى\r\n\r\n( 41 ) چاندبىبى ( - 1009 ه . ق )\r\nچاندبىبى دختر حسين نظام‌شاه بحرى ( 961 - 972 ه . ق ) و خواهر مرتضى نظام‌شاه ديوانه ( 972 - 996 ه . ق ) « 2 » و همسر على عادل شاه ، « 3 » حاكم دكن ، از زنانى بود كه در تاريخ سياسى كشور هند نقش مؤثرى داشته است ؛ از جمله در سال 1004 ه . ق سپاهيان مراد بن اكبر شاه به فرماندهى ميرزا عبد الرحيم خان‌خان به قلعه احمد نگر تاختند ، چاندبىبى مانع تسخير قلعه شد و آنان ناگزير تن به صلح دادند . بار ديگر در سال 1008 ه . ق با ابو الفضل علامى كه پس از سلطان مراد ( م 1007 ه . ق ) مأمور دكن شده بود پيمان دوستى بست ، عاقبت در سال 1009 ه . ق كه دانيال بن اكبر به قصد فتح قلعه احمدنگر واقع در غرب هند آمده بود به دست سپاهيان كشته شد . « 4 »\r\nمير ابو تراب مشهدى از طرف نظام‌شاه دكن مأموريت يافت تا استخوان‌هاى چاندبىبى را به مشهد آورد و در كنار بارگاه امام رضا عليه السّلام به\r\n\r\n\r\n","description":"","footnote":"\r\n( 1 ) - همان / 295 ؛ محمد كاظم مروى : پيشين 2 / 592 - 599 .\r\n( 2 ) - دايرةالمعارف تشيع / 200 - 201 .\r\n( 3 ) - امين احمد رازى : تذكره هفت اقليم 1 / 63 .\r\n( 4 ) - احمد گلچين معانى : كاروان هند 1 / 214 .\r\n","page_name":" 113 ","page_number":113},
  {"content":"\r\n\r\nخاك سپارد اما او در راه خراسان از سوى نور الدّين محمد جهانگير ( 1014 - 1037 ه . ق ) زندانى شد و بعد از چهار سال به مشهد آمد . « 1 »\r\nمحمد جواد هوشيار\r\n\r\n( 42 ) چاوشلو - حسين بيگ ( - 967 ه . ق )\r\nحسين بيگ چاوشلو از امراى بزرگ نظامى و قورچى تير و كمان شاه‌طهماسب اول صفوى است كه از زندگى وى اطلاع دقيقى در دست نيست . وى در امور نظامى صاحب استعداد بود و مراتب ترقى را پيمود و از مقربان و معتمدان شاه‌طهماسب گرديد و « 2 » در مأموريت‌هاى نظامى مختلف شركت داشت . از جمله در سال 959 ه . ق به دستور شاه ، همراه سوندوگ بيگ افشار كه او نيز قورچىباشى بود به نواحى ارجيش از خاك عثمانى دستبرد زدند . « 3 » در 967 ه . ق به‌عنوان قورچىباشى تير و كمان شاه در مراسم استقبال از شاهزاده با يزيد عثمانى كه به دربار ايران پناهنده شده بود حضور داشت .\r\nقاضى احمد مىنويسد : « شاه با سوندوگ بيگ قورچىباشى و حسين بيگ چاوشلو قورچىباشى تير و كمان و ديگر مقربان به استقبال توجه فرمود » از اين عبارت مقام و منزلت حسين بيگ در دوره‌اى كه قزلباشان در نهايت اقتدار خود بودند به خوبى هويدا است . حسين بيگ چاوشلو در روز دوشنبه هفدهم ذىحجه 967 ه . ق در قزوين درگذشت و جسدش به مشهد مقدس منتقل « 4 » و در حرم مطهر به خاك سپرده شد .\r\nاز عبارت قاضى احمد در مورد او كه مىنويسد : « او از مقربان و معتمدان ( شاه ) بود و گمان تسلط و استيلا بر بندگان خدا داشت » « 5 » خوى استبدادى و نظاميگرى او قابل\r\n\r\n\r\n","description":"","footnote":"\r\n( 1 ) - عبد الباقى نهاوندى : مآثر رحيمى / 668 .\r\n( 2 ) - قاضى احمد قمى : خلاصه التواريخ 1 / 415 .\r\n( 3 ) - همان 1 / 360\r\n( 4 ) - همان 1 / 415 ، 2 / 983 .\r\n( 5 ) - همان‌جا .\r\n","page_name":" 114 ","page_number":114},
  {"content":"\r\n\r\nدرك است .\r\nرجبعلى يحيايى\r\n\r\n( 43 ) چركس - فريدون خان ( - 1030 ه . ق )\r\nفريدون خان چركس حاكم استرآباد ( 1012 - 1030 ه . ق ) در عصر شاه‌عباس اول .\r\nوى اصالتا از چركسىهايى بوده است كه به ايران آورده شد . در عصر شاه‌عباس قزلباش‌ها بنا به سياست اين شاه كنار گذاشته شدند و نيروهاى جديد گرجى و چركسى جايگزين آنها گرديدند . وى نيز ابتدا از نوكران شاه‌عباس بود كه به سبب استعداد و شايستگىاش مورد توجه ويژه شاه قرار گرفت و در حدود سال 1012 ه . ق به حكومت ولايت مهم استرآباد برگزيده شد . او تا آخر عمر به مدت 18 سال اين ولايت مرزى را در اختيار داشت . « 1 » طول مدت حكومت او مىتواند نشانگر استعداد و حسن حاكميت او باشد . اسكندر بيگ نيز به اين مطلب اشاره كرده مىنويسد : رفتار خوبى با مردم داشت و در بين آنها به « سلامت نفس مشهور و به صفت عدالت موصوف بود . » « 2 » او در مدت حكومت خود هميشه با اشرار و سركشان ايل تركمان صاين‌خانى كه در حدود استرآباد موجب ناامنى بودند ، جنگ‌هاى فراوان و بزرگى كرد و هميشه در اين نبردها پيروزى با وى بود به‌ويژه از كوكلن‌ها و اوخلوها تعداد زيادى را به قتل رساند . « 3 » در سال 1021 ه . ق كه ولى محمد خان ، پادشاه ازبك و حاكم ماوراءالنهر توسط برادرزادگانش ، امام قلى سلطان و ندر محمد سلطان ، از قلمرو خود رانده شد و مجبور گرديد به شاه ايران توسل جويد ؛ فريدون خان به عنوان حاكم استرآباد به بسطام رفت و مطابق دستور شاه‌عباس از او استقبال و پذيرايى كرد . « 4 » اسكندر بيگ مىنويسد :\r\n\r\n\r\n","description":"","footnote":"\r\n( 1 ) - اسكندر بيك منشى : تاريخ عالم‌آراى عباسى 3 / 1600 .\r\n( 2 ) - همان‌جا .\r\n( 3 ) - همان‌جا .\r\n( 4 ) - همان / 1372 - 1377 .\r\n","page_name":" 115 ","page_number":115},
  {"content":"\r\n\r\n« چون ( ولى محمد خان ) به حدود بسطام رسيد فريدون خان حاكم استرآباد به بسطام آمده تا چشمه الهاك كه هشت فرسخ است استقبال كرد و تحف و هدايا گذرانيده خدمات شايسته به تقديم رسانيد و تا سمنان و خوار كه ملك عراق است وكلاى فريدون خان متكفل خدمت بودند » . « 1 »\r\nفريدون خان تا سال 1030 ه . ق حاكم استرآباد بود و در اين سال به رحمت ايزدى پيوست و جنازه‌اش به همراه اجساد شيخ بهايى و قاضى خان صدر به مشهد مقدس منتقل و در حرم مطهر عليه السّلام مدفون گرديد . « 2 »\r\nرجبعلى يحيايى\r\n\r\n\r\n","description":"","footnote":"\r\n( 1 ) - همان / 77 .\r\n( 2 ) - همان 3 / 1600 ؛ محمد حسن خان اعتماد السلطنه : مطلع الشمس 2 / 619 ؛ محمد تقى مدرس رضوى : سالشمار وقايع مشهد / 97 .\r\n","page_name":" 116 ","page_number":116},
  {"content":"\r\n\r\n\r\nخ\r\n\r\n( 44 ) خان‌زاده بيگم - سوين بيگ ( ق 770 - 814 يا 816 ه . ق )\r\nسوين بيگ مشهور به خان‌زاده « 1 » دختر حسين صوفى خوارزمشاه « 2 » و برادرزاده خوارزم سلطان « 3 » و مادر گوهرشاد آغا بود . « 4 »\r\nسوين بيگ قبل از سال 770 ه . ق در خوارزم تولد يافت . پدرش حاكم خوارزم بود ، و بعد از آنكه تيمور ( 771 - 807 ه . ق ) خوارزم را در سال 775 ه . ق تسخير نمود ؛ وى از دست تيمور فرار و در همان سال فوت كرد .\r\nبرادرش يوسف صوفى از طريق مصالحه با تيمور ، حاكم آنجا گرديد .\r\nتيمور ، دختر برادر او يعنى خان‌زاده را براى پسر خود جهانگير نامزد كرد . « 5 »\r\nخان‌زاده خانم در سال 775 ه . ق از خوارزم راهى سمرقند و در اواخر همان سال با جهانگير ازدواج نمود . « 6 » پس از مرگ جهانگير در سال 777 ه . ق « 7 » خان‌زاده خانم به ازدواج ميران شاه گوركانى برادر شوهر خويش درآمد ، « 8 »\r\n\r\n\r\n","description":"","footnote":"\r\n( 1 ) - غياث الدّين خواند مير : حبيب السير فى اخبار البشر 3 / 422 .\r\n( 2 ) - فصيح احمد خوافى : مجمل فصيحى / 207 .\r\n( 3 ) - كلاويخو : سفرنامه / 354 .\r\n( 4 ) - محمد حسن خان اعتماد السلطنه : مطلع الشمس 2 / 573 .\r\n( 5 ) - معين الدّين نطنزى : منتخب التواريخ / 302 - 303 ؛ فصيح احمد خوافى : پيشين / 106 .\r\n( 6 ) - شرف الدّين على يزدى : ظفرنامه 1 / 83 - 182 ، 188 .\r\n( 7 ) - همان 1 / 201 .\r\n( 8 ) - نيكلاى كلاويخو : سفرنامه / 354 .\r\n","page_name":" 117 ","page_number":117},
  {"content":"\r\n\r\nكه مدتى حاكم خراسان بود . « 1 » گويند ميران شاه در اثر عارضه‌اى كه بر سرش پديد آمد زن خويش را دشنام‌هاى تهمت‌آميز داد ، ازاين‌رو خان‌زاده خانم نزد تيمور ، كه تازه از سفر جنگى هند بازگشته بود ، رفت و از ميران شاه شكايت نمود و گفت شوهرش خيال شورش و پادشاهى را در سر دارد . تيمور او را از كار بر كنار و ميرزا عمر پسر ميران شاه را به حكومت منصوب كرد . « 2 »\r\nتيمور با كمال احترام از عروسش پذيرايى كرد و خان‌زاده به نزد شوهر خويش بازنگشت « 3 » بلكه در كاخ خود در سمرقند باقى ماند . « 4 » كلاويخو سفير پادشاه اسپانيا در سفر خود به سمرقند در جشنى كه از سوى تيمور به افتخار جشن عروسى شش‌تن از نوه‌هايش به پا داشته بود ، شركت داشت و مورد پذيرايى شاهزاده خان‌زاده خانم قرار گرفت . « 5 »\r\nعاقبت خان‌زاده خانم در رجب سال 814 ه . ق در مشهد مقدس وفات و در جوار امام رضا عليه السّلام مدفون گرديد . « 6 » وى دو فرزند داشت : خليل سلطان از ميران شاه كه در رجب همان سال در گذشت . « 7 » و ديگر محمد سلطان از جهانگير بود « 8 » كه در سال 805 ه . ق در جنگ آنقره كشته شد . « 9 »\r\nمحمد جواد هوشيار\r\n\r\n( 45 ) خلعتبرى تنكابنى - حبيب اللّه خان ( - 1326 ه . ق )\r\nحبيب اللّه خان پسر ولى خان\r\n\r\n\r\n","description":"","footnote":"\r\n( 1 ) - همان 1 / 225\r\n( 2 ) - عبد الحسين نوايى : ايران و جهان 1 / 110\r\n( 3 ) - كلاويخو : پيشين / 172\r\n( 4 ) - همان / 311\r\n( 5 ) - همان / 245 ، 248 ، 362 .\r\n( 6 ) - حافظ ابرو : زبدة التواريخ 3 / 436 - 437 ؛ فصيح احمد خوافى : پيشين / 207 ؛ محمد حسن خان اعتماد السلطنه : پيشين / 5732\r\n( 7 ) - حافظ ابرو : پيشين 3 / 436 . فصيح احمد خوافى : پيشين / 207\r\n( 8 ) - شرف الدّين على يزدى : پيشين 1 / 201\r\n( 9 ) - كلاويخو : پيشين / 364\r\n","page_name":" 118 ","page_number":118},
  {"content":"\r\n\r\nتنكابنى و پدر محمد ولى خان سپهسالار ( 1264 - 1345 ه . ق ) از رجال عهد قاجار .\r\nاو از خاندان خلعت‌برىهاى تنكابن است كه از حدود اواخر عهد كريم خان زند ( 1163 - 1193 ه . ق ) بر منطقه تنكابن و اطراف آن حكومت داشته‌اند . ولى خان پدر حبيب اللّه خان يكى از فرماندهان سپاه محمد شاه قاجار در لشكركشى به هرات در سال 1253 ه . ق بود . او كه از خود رشادت‌ها و شايستگىهايى نشان داد در همين جنگ كشته شد « 1 » و منصب وى به پسر بزرگش حبيب اللّه خان واگذار شد . « 2 »\r\nحبيب اللّه خان همچون پدرش حكومت محال ثلاث ( تنكابن ، كجور و كلاردشت ) را به دست آورد . او توانست خود را بيشتر به دربار قاجارى نزديك كند و با استفاده از نفوذ خود املاك و اراضى بيشترى را به تملك درآورد به طورى كه اين خاندان در زمان او به يكى از بزرگترين ملاكين منطقه تبديل شدند .\r\nدر سال 1280 ه . ق حبيب اللّه خان به درجه سرتيپى رسيد و در سال بعد يكى از فرماندهان لشكرى بود كه براى سركوبى طوايف تراكمه يموت كوكلان راهى استرآباد شد ، اين لشكركشى با موفقيت همراه بود . « 3 » چند سال بعد در 1286 ه . ق به حبيب اللّه خان لقب ساعد الدوله اعطاء شد « 4 » و در سال 1298 ه . ق حكومت استرآباد به او واگذار شد و مدت پنج سال در اين منطقه بود . در سال 1303 ه . ق به اشاره روس‌ها معزول شد و سهام الدوله شادلو بجنوردى حاكم آنجا شد . « 5 »\r\nيكى از عمده‌ترين كارهاى ساعد الدوله سركوب شورش سيد عالمگير در كلاردشت بود . در سال 1308 ه . ق فردى به نام سيد محمد يا به گفته اعتماد\r\n\r\n\r\n","description":"","footnote":"\r\n( 1 ) - محمد تقى لسان الملك سپهر : ناسخ التواريخ 2 / 717\r\n( 2 ) - همان 2 / 721\r\n( 3 ) - مرآة البلدان / 1465 .\r\n( 4 ) - محمد حسن خان اعتماد السلطنه :\r\nتاريخ منتظم ناصرى 3 / 1907\r\n( 5 ) - همو : روزنامه خاطرات / 436\r\n","page_name":" 119 ","page_number":119},
  {"content":"\r\n\r\nالسلطنه سيد باقر ، از اهالى صحنه كرمانشاه به كلاردشت مازندران آمد و خود را به فرقه على اللهى منتسب كرد .\r\nاو خيلى زود طرفدارانى در ميان اهالى بومى و كردان خواجه‌وندى به دست آورد ، اين زمانى بود كه بيشتر نواحى ايران در مخالفت با امتياز توتون و تنباكو ملتهب بود . در منطقه كلاردشت هم اهالى ، كه به علت ظلم خوانين منطقه از وضعيت ناراحت بودند ، به اين سيد پيوستند و عليه عمال حكومتى شورش كردند . آنها تعدادى از وابستگان به دربار ؛ از جمله سبحان قلى خواجه‌وند را به قتل رساندند . هنگامى كه اين خبر به تهران رسيد ، ساعد الدوله با لشكرى مأمور سركوب شورش شد . ساعد الدوله در مرزن‌آباد ، از روستاهاى كلاردشت ، از سيد تقاضا كرد خود را تسليم نمايد اما او امتناع كرد . در جنگى كه بين طرفين رخ داد ، سيد شكست خورد و دستگير گرديد و يارانش كشته و متوارى شدند . « 1 » در سال 1309 ه . ق حبيب اللّه خان و لشكرش در اين منطقه كشتار وسيعى از مخالفان صورت دادند ؛ به‌طورى كه ساعد الدوله خودش اقرار كرد : « هزار نفر كشته‌ام . . . و خيلى هم از اين فقره مفتخر بود . » « 2 »\r\nساعد الدوله پس از پيروزى در اين جنگ با سروصداى زياد به همراه اسرايى كه داشت وارد تهران شد و ناصر الدّين شاه كه از شر فتنه بزرگى خلاصى يافته بود ، درجه امير تومانى يا سردارى را به ساعد الدوله اعطا كرد . « 3 »\r\nدر سال 1310 ه . ق حكومت منطقه اراك ( عراق ) به او واگذار شد « 4 » ولى يك سال بعد در 24 شوال 1311 ه . ق استعفاى خود را از حكومت اين منطقه تقديم شاه كرد و عماد الدوله جانشين او\r\n\r\n\r\n","description":"","footnote":"\r\n( 1 ) - منوچهر ستوده : از آستارا تا استرآباد 3 / 501 - 503 .\r\n( 2 ) - محمد حسن خان اعتماد السلطنه :\r\nپيشين / 778\r\n( 3 ) - روانس فووريه : سه سال در دربار ايران / 319\r\n( 4 ) - محمد حسن خان اعتماد السلطنه :\r\nروزنامه خاطرات / 862\r\n","page_name":" 120 ","page_number":120},
  {"content":"\r\n\r\nشد . « 1 » او در سال‌هاى پايانى به علت پيرى چندان حضورى در حوادث از جمله جريان مشروطيت نداشت و بيشتر كار در اختيار فرزندش محمد ولى خان بود . بالاخره در سال 1326 ه . ق / فروردين 1287 ه . ش در همان روزى كه پسرش سپهسالار همراه اتابك وارد تهران شد ، فوت نمود . « 2 » جسد او به مشهد منتقل و در حرم دفن شد . چون پسر بزرگش محمد ولى خان داراى القاب گوناگون بود ، لقب ساعد الدوله به پسر كوچكش جمشيد خان و پس از او به پسر كوچك محمد ولى خان به نام على اصغر خان داده شد . « 3 »\r\nاسماعيل رضايى\r\n\r\n( 46 ) خلعتبرى تنكابنى - ولى خان ( - 1255 ه . ق )\r\nمحمد ولى يا ولى خان خلعتبرى تنكابنى از بزرگان نظامى و سياسى عهد قاجار .\r\nاو پسر هادى خان فرزند مهدى خان خلعتبرى است . خاندان خلعتبرىها به عنوان يكى از خانواده‌هاى تاريخى و با پيشينه شمال ايران چندين دهه در نواحى محال ثلاث ( كجور ، كلاردشت ، تنكابن ) به‌عنوان حاكم و خوانين محلى شناخته شده بودند . نام خلعتبرى بنا به عقيده برخى مورخين از واژه خلابر گرفته شده است . « 4 » در زبان گيلانى به تازيانى كه در درگاه پادشاهان و سلاطين مرسوم خوار باشند خلابر مىگفته‌اند . « 5 » واژه خلابر به‌ويژه براى تنكابن در تاريخ‌هاى محلى منطقه از جمله در تاريخ گيلان و ديلمستان ظهير الدّين مرعشى بارها ذكر شده است .\r\nاز اواخر حكومت كريم خان زند\r\n\r\n\r\n","description":"","footnote":"\r\n( 1 ) - همان / 951\r\n( 2 ) - رحيم رضازاده ملك : انقلاب مشروطه ايران / 43 - 44 .\r\n( 3 ) - مهدى بامداد : شرح حال رجال ايران 1 / 305 - 306 .\r\n( 4 ) - على اصغر يوسف‌نيا : تاريخ تنكابن / 322 ؛ منوچهر ستوده : تعليقات تاريخ گيلان و ديلمستان / 482\r\n( 5 ) - فرهنگ لغت دهخدا / ذيل كلمه خلابر\r\n","page_name":" 121 ","page_number":121},
  {"content":"\r\n\r\n( 1139 - 1163 ه . ق ) مهدى بيگ ، كه رئيس اين خانواده بود ، توانست حكومت منطقه را به دست گيرد . در سال‌هاى بعدى قدرت و نفوذ آنها بيشتر شد و همكارى مهدى بيگ با آقا محمد خان قاجار به اين امر كمك كرد . بعد از مهدى بيگ رياست ايل به پسرش هادى خان رسيد ، پس از او بين پسرانش فتحعلى خان و ولى خان بر سر رياست ايل رقابت درگرفت و منجر به دخالت حكومت مركزى در اين منطقه شد . در سال 1251 ه . ق به موجب حكمى از جانب محمد شاه قاجار رياست ايل به فتحعلى خان واگذار شد . « 1 »\r\nولى خان كه تاريخ تولد آن مشخص نيست پيش از اين در سال 1242 ه . ق در جنگ‌هاى ايران و روس همراه نايب‌السلطنه عباس ميرزا در تبريز حضور داشت . « 2 »\r\nهمان‌طور كه ذكر شد در اوايل سلطنت محمد شاه ، حكومت و رياست به برادرش فتحعلى خان رسيد اما ولى خان با حضور در جنگ هرات اين امتيازات را براى فرزندان خود تثبيت كرد . در سال 1253 ه . ق محمد شاه قاجار براى تسخير هرات و به اطاعت درآوردن كامران ميرزا حاكم آن به‌سوى خراسان لشكر كشيد ، براى اين منظور حاكمان و خوانين محلى هركدام با نيروى خود به اردوى شاه ملحق شدند .\r\nولى خان هم كه درجه سرتيپى داشت در نيشابور به اين لشكر پيوست . سپاه ايران در 23 شعبان 1253 ه . ق به اطراف هرات رسيد و اولين گروه از افغانان كه از شهر بيرون تاخته بودند با ولى خان سرتيپ تنكابنى و فتح اللّه خان ما فى « كه با مردم خود بر مقدمه سپاه بودند ، برخورد كردند . . . محمد ولى خان كه از نامداران شجعان ( شجاعان ) بود خود علم برداشته حمله افكند ، در پايان كار افغانان شكسته شدند . » « 3 »\r\n\r\n\r\n","description":"","footnote":"\r\n( 1 ) - على اصغر يوسف‌نيا : پيشين / 337\r\n( 2 ) - محمد حسن خان اعتماد السلطنه :\r\nتاريخ منتظم ناصرى 3 / 1578 . محمد تقى لسان الملك سپهر : ناسخ التواريخ 1 / 384\r\n( 3 ) - محمد تقى لسان الملك سپهر : پيشين\r\n","page_name":" 122 ","page_number":122},
  {"content":"\r\n\r\nدر آن هنگام كه لشكر ايران از چهار جانب حمله كردند ، خان تنكابنى همراه با فوج قزوين ، تنكابن و خمسه ، سمنان ، دامغان و گروهى از كجور و كلارستاق مأمور يكى از برج‌هاى هرات به نام برج خاكستر شد . « 1 » او كه مهندسى لشكرش را پروسكى لهستانى به عهده داشت توانست موفقيت‌هاى خوبى به دست آورد . محاصره شهر هرات تا اوايل 1255 ه . ق به طول انجاميد . در روز شنبه هشتم جمادى الاول 1255 ه . ق « ولى خان سرتيپ كه جگر شير داشت » به همراه ياران خود حمله‌اى سريع به سمت ارگ هرات انجام داد ، او به گمان اينكه مصطفى قلى خان سمنانى و صمصام خان ارس ، كه با او در يك سنگر بودند ، پشتيبان او هستند به پيشروى خود ادامه داد و توانست از خندق بگذرد و با افغانان تن‌به‌تن درگير شد .\r\nاو خود را به پاى ديوار قلعه رساند اما چون كسى را در پشت خود نديد و تعداد افراد را براى مقابله و پيشروى كافى ندانست ، به ناچار براى كمك گرفتن به سمت لشكر برگشت « اما در بين راه گلوله‌اى از دهان توپ باز شد و بر پس گردنش آمد چنان كه سرش برفت . »\r\nپس از پايان محاصره ، محمد شاه دستور داد مقتولين از جمله ولى خان را به مشهد مقدس منتقل كنند و در جوار حرم مطهر امام رضا عليه السّلام دفن نمايند . « 2 » پس از ولى خان منصب وى به پسرش حبيب اللّه خان واگذار شد ، پسر حبيب اللّه خان به نام محمد ولى خان سپهسالار تنكابنى يكى از رجال مشهور عهد مشروطه است .\r\nاسماعيل رضايى\r\n\r\n( 47 ) خمسه - ابراهيم خان ( - 1284 ه . ق )\r\nميرزا ابراهيم خان خمسه ملقب به مظفر الدوله از سرداران و بزرگان سپاه دوره قاجار كه مسئوليت فوج ( لشكر )\r\n\r\n\r\n","description":"","footnote":"\r\n1 / 677\r\n( 1 ) - همان 1 / 682\r\n( 2 ) - همان / 721\r\n","page_name":" 123 ","page_number":123},
  {"content":"\r\n\r\nقديم و جديد خمسه از سپاه پنجم ناصر الدّين شاه را داشت . « 1 » وى در بيستم شعبان سال 1265 ه . ق همراه با امير اصلان خان و گروهى ديگر مأمور سركوبى فتنه طرفداران باب در زنجان به سركردگى ملا محمد على شد . « 2 » مدتى بعد با درجه فرماندهى و سرتيپى لشكر كلات مأمور مقابله با تركمانان گرديد .\r\nلشكر تحت امرش مأموريت حفاظت از كلات و حومه را داشت كه هراز چندگاهى مورد هجوم تركمانان واقع مىشد . وى توانست در سال 1270 ه . ق تركمانان را فرارى و قلعه‌هاى آنان را تخريب كند و به پاداش اين كار ، علاوه بر دريافت خلعت سلطانى داراى مواجب ديوانى گرديد . در همين سال از طرف شاهزاده فريدون ميرزا فرمانفرما فرزند ناصر الدّين شاه به حكومت كلات رسيد . « 3 » در سال 1272 ه . ق به دستور حسام السلطنه همراه با لشكر تحت امرش براى تسخير هرات عازم اين شهر شد . « 4 » در سال بعد به خاطر خدماتى كه در سيستان انجام داده بود به مرتبه امير تومانى رسيد . « 5 » وى به خاطر ارتباطى كه با حاكم هرات و ساير رؤساى افغان داشت توانست آنها را در ربيع الثانى سال 1284 ه . ق به ديدار ناصر الدّين شاه در تهران ببرد . « 6 »\r\nميرزا ابراهيم خان سرانجام در ذىقعده سال 1284 ه . ق فوت كرد .\r\nپيكرش را در جنب درب قرآن‌خانه واقع در ايوان طلاى صحن عتيق حرم رضوى دفن كردند . پس از مرگش به احترام خدماتى كه انجام داده بود ، منصب سرتيپى لشكر خمسه به پسرش\r\n\r\n\r\n","description":"","footnote":"\r\n( 1 ) - محمد تقى لسان الملك سپهر : ناسخ التواريخ 3 / 1062 ، 1240 ، 1404 ؛ محمد حسن خان اعتماد السلطنه : تاريخ منتظم ناصرى 3 / 1239 ، 2082 .\r\n( 2 ) - ناسخ التواريخ 3 / 1062\r\n( 3 ) - همان 3 / 1239 - 1240 .\r\n( 4 ) - همان 3 / 1404\r\n( 5 ) - محمد حسن خان اعتماد السلطنه :\r\nپيشين 3 / 1887\r\n( 6 ) - همان 3 / 1894\r\n","page_name":" 124 ","page_number":124},
  {"content":"\r\n\r\nآقا خان واگذار شد . « 1 » از آثار مظفر الدوله مىتوان به نقره‌كارى درب قرآن‌خانه ( كتابخانه ) مباركه در ايوان طلاى صحن عتيق در سال 1274 ه . ق به وزن 171 مثقال اشاره كرد . « 2 » بر روى اين درب به خط ثلث و نستعليق احاديث و دور چهارچوب آن آياتى منعكس گرديده است . روى درب مذكور قصيده‌اى نوشته‌اند كه خلاصه‌اش اين است :\r\n* * *\r\n زهى جلالت شاهى كه جبرئيل امين * بر آستانه آن بنده‌اى است بىمقدار\r\nكليد مخزن رحمت در مدينه علم * ملاذ و ملجا امت ، شفيع روزشمار\r\nبه عهد خسرو اسلام ناصر الدّين شاه * كزوست تا به ابد فخر دوده قاجار\r\nدر آن زمان كه درين به توليت منصوب * فرشته فر عضد الملك آسمان مقدار\r\nجلال كشور و لشكر مظفر الدوله * كه فتنه نصرت و فتحش به تيغ صاعقه‌بار\r\nفخار فخر خوانين خمسه ابراهيم * كه از حرارت آذر مباد در آزار \r\nرسول سعيدىزاده\r\n\r\n( 48 ) خيامى - سيد على اكبر ( 1269 - 1351 ه . ش )\r\n( به تصوير صفحه مراجعه شود ) حاج ميرزا على اكبر خيامى فرزند سيد عبد اللّه خيامى ، از بازرگانان متعهد و پرتلاش و يكى از شخصيت‌هاى بزرگ خراسان و سرسلسله سادات حسينى و از مجاهدان صدر مشروطيت .\r\nسيد على اكبر خيامى در سال\r\n\r\n\r\n","description":"","footnote":"\r\n( 1 ) - همان 3 / 1900 ؛ نوروز على بسطامى :\r\nفردوس التواريخ / 429 .\r\n( 2 ) - نوروز على بسطامى : پيشين 429 / ؛ محمد حسن خان اعتماد السلطنه : مطلع السمش 1 / 373 .\r\n","page_name":" 125 ","page_number":125},
  {"content":"\r\n\r\n1269 ه . ش در مشهد متولد شد و در جوانى به كار تجارت داخلى و خارجى روى آورد . ايشان پايه‌گذار امور حمل و نقل سريع در خراسان بود ، اين ابتكار و روش او به ترويج حمل و نقل در ايران انجاميد و كار مسافربرى و باربرى از وضع نابسامان و ابتدايى درآمد و شكل راحت و منظمى به خود گرفت . در سال‌هاى آخر حيات ايشان با راهنمايى فرزندانش احمد و محمود خيامى با روى آوردن به صنعت اتومبيل‌سازى كه فكر تازه به شمار مىآمد به تأسيس يكى از صنايع مهم كشور يعنى ايران ناسيونال اقدام نمود . حاج ميرزا على اكبر خيامى تا آخرين روز حيات عضو هيئت‌مديره كارخانجات صنعتى ايران ناسيونال بود . خيامى در تمام دوران زندگى نمونه بارز و مشخص يك فرد پرهيزگار به شمار مىرفت . ايشان علاوه بر زهد و تقوا ، توجه به مذهب و مسايل دينى ، اجتماعى و عام‌المنفعه و امور خيريه داشت و مدرسه سادات حسينى ، كه از اولين مدارس مشهد پس از مشروطيت بود ، به همت ايشان و ديگر اعضاى جمعيت سادات تأسيس گرديد و مدرسه عالىحسينى نيز كه در شمار مدارس مرحوم آيت‌الله‌العظمى ميلانى قرار داشت با حمايت مالى او اداره مىشد . همچنين او به تأسيس بيمارستان مجهزى به منظور درمان بيمارىهاى سرطانى در خيابان كوه‌سنگى مشهد اقدام كرد . مرحوم خيامى روز 17 دىماه 1351 ه . ش در مشهد چشم از جهان فروبست و در حرم مطهر رضوى دفن شد .\r\nغلامرضا جلالى\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nد\r\n\r\n( 49 ) دادخواه اندخودى - نياز قلى ( - 1159 ه . ق )\r\nنياز قلى از امراى اندخود ، از توابع بلخ ، در عهد نادر شاه افشار ( 1160 - 1148 ه . ق ) بود . مؤلف عالم‌آراى نادرى يك جا او را از طايفه آليلى ( على ليلى ) اندخود مىشمارد « 1 » و در جاى ديگر از طايفه بيات مىداند . « 2 » طايفه آليلى يكى از طوايف تركمن بود در حالى كه بيات‌ها از ايلات ترك به حساب مىآيند ؛ بنابراين از گفته‌هاى محمد كاظم مروى نمىتوان به نتيجه واحدى رسيد ، از طرف ديگر مهدى خان استرآبادى مىنويسد : « اندخود معظم ولايت بلخ بود كه به سكناى ايل افشار اختصاص داشت » . « 3 » با توجه به اينكه در حوادث بلخ از طايفه آليلى به تكرار ياد شده است و در قضيه درويش رسول ، كه ذكر آن بعد از اين مىآيد ، فقط اين طايفه به نياز خان وفادار ماندند ؛ مىتوان نتيجه گرفت كه نياز خان از طايفه تركمن آليلى بوده است .\r\nاز نام پدر و سرگذشت خانواده نياز خان چندان اطلاعى در دست نيست فقط مىتوان گفت كه او از خاندانى معتبر در ناحيه بود كه در اواخر عهد صفوى در اندخود صاحب قدرت بوده‌اند . او و برادر بزرگترش عزيز قلى با فردى به نام علىمردان براى تصاحب قدرت به رقابت برخاستند كه مغلوب\r\n\r\n\r\n","description":"","footnote":"\r\n( 1 ) - محمد كاظم مروى : عالم‌آراى نادرى 2 / 572\r\n( 2 ) - همان 2 / 483\r\n( 3 ) - ميرزا مهدى خان استرآبادى :\r\nجهانگشاى نادرى / 293\r\n","page_name":" 127 ","page_number":127},
  {"content":"\r\n\r\nشدند « 1 » و از ابتداى نشو و نماى نادر به او پيوستند . در سال 1149 ه . ق رضا قلى ميرزا فرزند نادر شاه ، به همراه طهماسب قلى خان جلاير براى به اطاعت درآوردن علىمردان خان حاكم اندخود و ابو الحسن خان حاكم بلخ كه از اطاعت نادر شاه خارج شده بودند ، بدان‌سو روانه شد و نياز قلى به همراه برادرش نيز با اين لشكر همراه شدند . « 2 »\r\nرضا قلى دستور داد قلعه اندخود محاصره شود و با طولانى شدن محاصره بين اهالى داخل قلعه اختلاف افتاد و كمبود آب و آذوقه بر آن دامن زد ، در نهايت بعد از چهل روز علىمردان از شاهزاده تقاضاى امان كرد كه مورد پذيرش واقع شد . « 3 »\r\nبعد از تسخير قلعه اندخود ، نياز قلى به دستور نادر شاه و به‌وسيله رضا قلى ميرزا به حكومت آن منصوب شد . « 4 » اين دو برادر در ادامه لشكركشى رضا قلى ميرزا به سمت بلخ با او همراه شدند . بعد از تسخير يكى از قلاع اطراف بلخ به نام « شلوك » در سال 1150 ه . ق عزيز قلى بيگ به دست يكى از اهالى آن قلعه كشته شد . « 5 »\r\nاز اين زمان به بعد نياز قلى به مرتبه خانى ارتقاء درجه پيدا كرد . بعد از به تصرف درآمدن شهر بلخ ، توسط نيروهاى نادر شاه در 1150 ه . ق ، رضا قلى ميرزا با لشكر خود به نزد نادر برگشت و نياز قلى را به حكومت بلخ منصوب نمود و او در ضبط و نسق آن ولايت كمال اهتمام به عمل آورد . « 6 »\r\nالبتّه استرآبادى مىنويسد : « ايالت بلخ به حسن خان بيات و بدر خان افشار بيگلربيگى هرات . . . » سپرده شد . « 7 » اما خود او در حوادث سال 1154 ه . ق نياز خان را\r\n\r\n\r\n","description":"","footnote":"\r\n( 1 ) - محمد كاظم مروى / همان‌جا .\r\n( 2 ) - همان 2 / 571 - 572 .\r\n( 3 ) - همان 2 / 574 ؛ ميرزا مهدى خان استرآبادى : پيشين / 293 .\r\n( 4 ) - محمد كاظم مروى / همان‌جا .\r\n( 5 ) - همان 2 / 601 .\r\n( 6 ) - همان 2 / 616 .\r\n( 7 ) - ميرزا مهدى خان استرآبادى : پيشين / 314 .\r\n","page_name":" 128 ","page_number":128},
  {"content":"\r\n\r\nوالى بلخ معرفى كرده است . « 1 » به احتمال زياد دونفرى كه استرآبادى از آنها ذكر كرده است براى مدت كوتاهى براى حفظ نظم در منطقه حضور داشته‌اند و پس از آن نياز خان حكومت بلخ را به دست گرفته است . در سال 1153 ه . ق دانيال بيگ قنقرات كه در اطراف رود جيحون با ايلات خود حضور داشت سر از اطاعت نادر شاه پيچيد . نياز خان به همراه سرداران و لشكرى كه از طرف نادر فرستاده شده بود توانست اين شورش را فروبنشاند و با وساطت او اسرايى كه از طوايف شورشى گرفته شده بود ، آزاد شدند . « 2 »\r\nدر سال 1154 ه . ق در بلخ و نواحى اطراف آن شورش و غوغايى به پا شد كه دامنه وسيعى پيدا كرد و مشكلات فراوانى براى نياز خان به وجود آورد .\r\nاين شورش توسط فردى به نام درويش رسول و مريدانش سازماندهى شد . اين شخص ، كه ادعاى كرامات و معجزه داشت ، توانست در بين اهالى منطقه طرفداران بسيارى به دست آورد .\r\nنارضايتىهاى مردم از اعمال نادر و مهارت اين درويش در استفاده از حيله‌هاى جادويى و خرافى بودن اهل منطقه در اوج گرفتن سريع اين حركت نقش داشت ، به حدى كه همه اهالى منطقه حتى بلخ به‌جز طايفه آليلى در سلك طرفداران درويش درآمدند . « 3 »\r\nدرويش رسول با همراه كردن عصمت اللّه خان قبچاقى كه او هم به دنبال كسب قدرت و حكومت بود ، توانست همه نواحى اطراف بلخ را به تصرف درآورد . حتى نياز خان هم مجبور شد خود به ديدار اين درويش برود و نتوانست تعجب خود را از افعال درويش پنهان كند . « 4 »\r\nبا اوج گرفتن اين شورش و افزايش طرفداران درويش ، آنها توانستند اطراف بلخ را تصرف كنند و قلعه شهر را\r\n\r\n\r\n","description":"","footnote":"\r\n( 1 ) - همان / 379 .\r\n( 2 ) - محمد كاظم مروى : پيشين 2 / 830 .\r\n( 3 ) - همان 3 / 989 - 994 .\r\n( 4 ) - ميرزا مهدى خان استرآبادى :\r\nپيشين / 379 .\r\n","page_name":" 129 ","page_number":129},
  {"content":"\r\n\r\nدر محاصره بگيرند . در جنگى كه بين نيروهاى نياز قلى و ياران درويش در قريه لولى رخ داد ، نياز قلى شكست خورد و به قلعه بلخ عقب‌نشينى كرد .\r\nالبتّه در اين جنگ عصمت اللّه خان قبچاقى زخمى و بعد از چند روز كشته شد ؛ با توجه به اينكه درويش او را در نظر مريدان رويين‌تن كرده بود ، مرگش باعث كم اعتقادى طرفداران درويش شد و به تدريج از اطراف او پراكنده شدند . « 1 » نياز خان هم عده‌اى را براى دستگيرى درويش ، كه در محل شاه مردان ( مزار شريف كنونى ) مستقر بود ، فرستاد و بعد از دستگيرى او را به قتل رساند . « 2 »\r\nدر همين زمان سپاهى از جانب نادر به فرماندهى محمد حسين چشم‌گزك كه براى سركوبى شورش درويش رسول به سمت بلخ مىآمد ، با شنيدن خبر كشته شدن درويش همچنان به راه ادامه دادند و طرفداران و ايلاتى را كه در اين شورش شركت داشتند به شدت سركوب و از آنها كله مناره ساختند . « 3 »\r\nدر اواخر عمر نادر شاه كه در گوشه و كنار قلمرو او شورش‌هايى رخ داد ، والى بدخشان به نام ميرزا نبات به همراه ميرزا قلى آرالى هم از اطاعت خارج شدند و از دادن خراج ساليانه امتناع كردند . نياز قلى عده‌اى از سركردگانش را به نزد آنها فرستاد ولى نتيجه‌اى حاصل نشد . « 4 » در همين زمان يعنى سال 1158 ه . ق ، كه عليقلى خان برادرزاده نادر شاه براى سركوب شورش‌هاى ماوراءالنهر راهى آن نواحى بود ، نياز خان موظف شد « سور و سات » اين لشكركشى را فراهم سازد اما در انجام آن كوتاهى كرد . نصر اللّه ميرزا ، حاكم خراسان و پسر نادر ، در اين زمينه نامه‌اى به نزد نياز خان فرستاد و او را توبيخ كرد ، نياز خان هم در جواب شاهزاده را سرزنش نمود . « 5 »\r\n\r\n\r\n","description":"","footnote":"\r\n( 1 ) - همان / 380 ؛ محمد كاظم مروى : پيشين 3 / 994 .\r\n( 2 ) - محمد كاظم مروى : پيشين 3 / 995 .\r\n( 3 ) - همان 3 / 998 ؛ ميرزا مهدى خان استرآبادى : پيشين / 380 .\r\n( 4 ) - محمد كاظم مروى : پيشين 3 / 1093 .\r\n( 5 ) - همان 3 / 1093 - 1094 .\r\n","page_name":" 130 ","page_number":130},
  {"content":"\r\n\r\nچون اين اخبار به نادر رسيد لشكرى به سردارى مهدى خان علمدارباشى و چند تن ديگر از سرداران روانه بلخ نمود ، آنها نياز خان را روانه درگاه نادر نمودند . « 1 » وى در حالى كه به شدت از بيمارى تب رنج مىبرد در شهر دامغان به اردوى نادر شاه پيوست و چون نادر عهد كرده بود كه « مادام‌الحيات خللى به احوال او ( نياز خان ) نرساند » به او دستور داد به مشهد برود و به مداواى خود بپردازد تا بعد از آن به وضعيت او رسيدگى شود . نياز قلى وارد مشهد شد اما تلاش طبيبان و حكيمان نتيجه‌اى نداد و او در 10 جمادى الاول 1159 ه . ق در آستان ملائك پاسبان رضوى درگذشت . « 2 »\r\nاسماعيل رضايى\r\n\r\n( 50 ) دامغانى - اسماعيل خان ( - 1241 ه . ق )\r\nاز سرداران مشهور عصر فتحعلى شاه قاجار ( 1212 - 1250 ه . ق ) در جنگ‌هاى اول ايران و روس و ناآرامىهاى خراسان .\r\nاسماعيل خان سنگسرى سمنانى يكى از پنج برادر مشهور به سرداران دامغانى است . او و برادرانش در اصل از طالب‌آباد سنگسر سمنان بوده‌اند كه به واسطه زندگى در دامغان و داشتن املاك در آن شهر به دامغانى شهرت يافته‌اند . « 3 » اسماعيل كه از همه برادران نظامى خود شهرت بيشتر به دست آورد ، در ابتدا از غلامان پيشخدمت فتحعلى شاه قاجار بود . « 4 » از فعاليت‌هاى وى با عنوان اسماعيل خان سردار از 1216 ه . ق گزارش‌هاى فراوانى در دست است . در اين سال وى از طرف فتحعلى شاه به سركوبى حسينقلى خان قاجار كه در اصفهان نافرمانى مىكرد\r\n\r\n\r\n","description":"","footnote":"\r\n( 1 ) - همان 3 / 1095 .\r\n( 2 ) - همان 3 / 1094 .\r\n( 3 ) - مهدى بامداد : شرح حال رجال ايران 1 / 132 .\r\n( 4 ) - همان‌جا .\r\n","page_name":" 131 ","page_number":131},
  {"content":"\r\n\r\nفرستاده شد . « 1 »\r\nوى در دوره اول جنگ‌هاى ايران و روس شركت داشت و در سال 1218 ه . ق توسط شاه ، مامور جنگ با سيسيانف ، فرمانده مشهور روس‌ها گرديد و با رشادت‌هاى فراوان صدمات زيادى به روس‌ها وارد ساخت و پيروزمندانه به حضور شاه بازگشت . « 2 » در سال‌هاى 1219 و 1221 ه . ق نيز او در جنگ‌ها شركت داشت « 3 » و فتحعلى شاه او و نيروهاى تحت امرش را ، كه بيشتر سمنانى و دامغانى بودند ، در اختيار عباس ميرزا نهاده بود و او نايب‌السلطنه را يارى فراوان كرد . « 4 » در 1224 ه . ق او با برادران خود ذو الفقار خان و مطلب خان و امراى ديگر توسط شاه به همراه شاهزاده محمد على ميرزا به جنگ روس‌ها به تفليس اعزام شد .\r\nاسماعيل خان در راه ايروان به فرماندهى جنگ منصوب گرديد .\r\nبسيارى از روس‌ها كشته شدند و قبايل بزچلو و طوايف ديگر به شفاعت او به شاه ايران پناه آوردند . « 5 » در 1225 ه . ق پس از اينكه مذاكرات سردار روسى و قائم مقام فراهانى براى صلح به جايى نرسيد ، اسماعيل خان بار ديگر با برادران خود به همراه شاهزاده على خان روانه نخجوان شدند تا با روس‌ها مبارزه كنند . در جنگ با روس‌ها در پنبك و آباران بر آنها پيروز شدند و تا نزديكى قراباغ و گنجه تاختند و بسيارى از ايلات آن نواحى را كوچ داده و به ايروان بازگشتند . « 6 »\r\nدر 1226 ه . ق فتحعلى شاه از تهران حركت كرد و در رجب همان سال اسماعيل خان را از چمن سلطانيه براى\r\n\r\n\r\n","description":"","footnote":"\r\n( 1 ) - محمد تقى لسان الملك سپهر : ناسخ التواريخ 1 / 112 - 114 .\r\n( 2 ) - همان 1 / 127 - 137 .\r\n( 3 ) - محمد حسن خان اعتماد السلطنه :\r\nتاريخ منتظم ناصرى 3 / 1472 - 1482 .\r\n( 4 ) - محمد تقى لسان الملك سپهر : پيشين 1 / 138 - 150 .\r\n( 5 ) - همان 1 / 185 - 186 .\r\n( 6 ) - همان 1 / 194 ؛ محمد حسن خان اعتماد السلطنه : پيشين 3 / 1497 - 1498 .\r\n","page_name":" 132 ","page_number":132},
  {"content":"\r\n\r\nجنگ با روس‌ها مأمور آذربايجان و نخجوان كرد . « 1 » ظاهرا اسماعيل خان در اصلاندوز از روس‌ها شكست خورد و پس از آن مدتى به امر عباس ميرزا در مغان و اردبيل اسكان گزيد . « 2 » با پايان يافتن دوره اول جنگ‌هاى ايران و روس كار اسماعيل خان پايان نيافت بلكه به امر شاه به جبهه‌هاى شرق يعنى خراسان ناآرام اعزام شد . او با دو برادرش ذو الفقار خان و مطلب خان در رأس نيروهاى سمنانى و دامغانى و خواجه‌وند و عبد الملكى در روز دوازدهم ربيع الاول 1229 ه . ق رهسپار خراسان شد . « 3 » آنها در ربيع الآخر به مشهد رسيدند تا به جنگ با اتحاديه خوانين خراسان مركب از افرادى همچون رضا قلى خان كرد زعفرانلو حاكم قوچان ، نجفعلى خان حاكم بجنورد ، بيگلر خان چاپشلو حاكم اتك ، صيد محمد خان جلاير حاكم كلات و . . . همت گمارند . اما خوانين پيش‌دستى كردند و شبانه به اردوى اسماعيل خان حمله بردند . در اين حمله كه در 19 ربيع الثانى 1229 ه . ق اتفاق افتاد ، نيروهاى بيست هزار نفره خوانين با مقاومت سخت اسماعيل خان كه بيشتر از پنج هزار نيرو نداشت روبه‌رو شدند و شكست خوردند . اسماعيل خان تا قوچان به تعقيب آنها پرداخت و تعداد زيادى از سپاهيان آنها را كشت يا به اسارت گرفت و به واسطه اين شجاعت از سوى شاه تشويق شد . « 4 »\r\nاز ديگر رويدادهايى كه اسماعيل خان در همين سال در آن حضور داشت مداخله در كشاكش افاغنه بر سر هرات و تلاش براى تثبيت حاكميت ايران بر آن شهر و نيز غوريان بود . ظاهرا اسماعيل خان پس از بازگشت از هرات به تهران فرا خوانده شد و به جاى وى\r\n\r\n\r\n","description":"","footnote":"\r\n( 1 ) - محمد تقى لسان الملك سپهر : پيشين 1 / 204 .\r\n( 2 ) - همان 1 / 237 - 238 .\r\n( 3 ) - همان 1 / 251 ؛ رضا قلى خان هدايت :\r\nروضة الصفاى ناصرى 9 / 503 .\r\n( 4 ) - رضا قلى خان هدايت : پيشين 9 / 503 - 504 .\r\n","page_name":" 133 ","page_number":133},
  {"content":"\r\n\r\nدو تن معتمد و كاردان راهى خراسان شدند تا شايد به نصيحت خوانين بپردازند اما شورش بيش از آن بود كه با نصيحت خاتمه يابد ؛ لذا بار ديگر سردار دامغانى عازم خراسان شد و شاهزاده والى به تهران احضار گرديد . « 1 »\r\nدر سال 1230 ه . ق خوانين خراسان بار ديگر به تحريك اسحاق خان قرايى طغيان كردند و فتحعلى شاه ، اسماعيل خان را روانه سركوب آنان كرد .\r\nاسماعيل خان به محاصره قلعه قوچان پرداخت زيرا با پادرميانى خود اسحاق خان قرايى خوانين تسليم شدند . « 2 » و سرانجام شاهزاده محمد ولى ميرزا ، اسحاق خان قرايى و فرزندش را كه عامل اساسى تشنج مىدانست به قتل رساند . « 3 » در نتيجه قتل آن دو اوضاع وخيم‌تر شد و پسر ديگر اسحاق خان كه محمد خان قرايى نام داشت در زاوه تربت حيدريه عليه حكومت دست به شورش زد و جنوب خراسان تا هرات آشفته شد . « 4 » اسماعيل خان در سركوبى اين ناآرامىها شركت داشت و برادرش ذو الفقار خان را هم در همين اوقات به جنگ محمد رحيم خان خوارزم گسيل كرد و او موفق به شكست رحيم خان شد .\r\nاسماعيل خان در 1232 ه . ق به همراه حاكم جديد خراسان حسنعلى ميرزا شجاع السلطنه به خراسان آمد و محمد خان قرايى را به تسليم وادار ساخت ، هرچند اين اطاعت دوامى نياورد . بار ديگر شاهزاده قاجار مجبور شد وى را به سركوبى اتحاديه نيرومند خوانين خراسان و افغانى كه مدعى بخش‌هاى شرقى خراسان بودند بفرستد و اسماعيل خان با حمله به اردكان و قوچان بار ديگر خوانين را مطيع ساخت . « 5 » او در نبردهاى بعدى با\r\n\r\n\r\n","description":"","footnote":"\r\n( 1 ) - مهدى سيدى : تاريخ شهر مشهد / 293 .\r\n( 2 ) - رضا قلى خان هدايت : پيشين 9 / 516 - 518 ؛ محمد تقى لسان الملك سپهر :\r\nپيشين 1 / 268 - 269 .\r\n( 3 ) - رضا قلى خان هدايت : پيشين 9 / 527 .\r\n( 4 ) - مهدى سيدى : پيشين / 294 .\r\n( 5 ) - محمد تقى لسان الملك سپهر : پيشين 1 / 275 - 276 .\r\n","page_name":" 134 ","page_number":134},
  {"content":"\r\n\r\nخوانين خراسان در سال‌هاى بعد هم حضور داشت . « 1 » در جنگ‌هاى اواخر 1232 ه . ق هنگامى كه فتح خان از سوى محمود ميرزا ، حاكم قندهار ، هرات را گشود و غوريان را به برادر خود كهندل خان داد و با لشكر انبوه روانه فتح بقيه نواحى خراسان شد و خان خوارزم نيز به نواحى شمال خراسان حمله آورد ، فقط نام برادران اسماعيل خان در اين جريان ذكر شده است . شايد وى اين زمان در تهران بوده است ، چون در سال 1234 ه . ق دوباره براى كمك به حسنعلى ميرزا به مشهد آمده است . « 2 »\r\nاز اين سال به بعد از فعاليت‌هاى او خبرى نداريم . مهدى بامداد هم كه با او هم‌ولايتى بوده است ، حوادث زندگانى وى را فقط تا 1230 ه . ق دنبال كرده است « 3 » اما مسلم است كه وى تا 1241 ه . ق زنده بوده است چون مطابق ماده تاريخى كه بر سنگ مزار وى نوشته شده و صاحب مطلع الشمس در كتاب خود درج كرده است ، مىتوان فهميد كه وى تا اين سال زيسته است .\r\nماده تاريخ چنين است :\r\n از پى تاريخ فوتش منشى كلك صبا * زد رقم جاويد اسماعيل خان مير جنان « 4 » \r\n* * * اعتماد السلطنه جايگاه قبر وى را در پشت سر حضرت رضا عليه السّلام در دار السعاده حرم مطهر مشخص كرده است .\r\nهمان‌طور كه از زندگانى اسماعيل خان برمىآيد ، او فردى شجاع بود و نيروى خود را در راه دفاع از ميهن خويش و همچنين تثبيت دولت تازه‌تأسيس قاجار به كار گرفت و رقباى شاه قاجار را از ميان برداشت و از جمله پسر عموى شاه را در تهران كور كرد . « 5 » اسماعيل خان با شاه قاجار ارتباط سببى هم برقرار ساخت و يكى از\r\n\r\n\r\n","description":"","footnote":"\r\n( 1 ) - همان 1 / 281 - 286 .\r\n( 2 ) - همان 1 / 293 - 312 .\r\n( 3 ) - مهدى بامداد : پيشين 1 / 132 - 134 .\r\n( 4 ) - محمد حسن خان اعتماد السلطنه :\r\nپيشين 2 / 521 .\r\n( 5 ) - محمد تقى لسان الملك سپهر : پيشين 1 / 564 - 565 .\r\n","page_name":" 135 ","page_number":135},
  {"content":"\r\n\r\nدختران شاه به نام مولود سلطان خانم را به ازدواج فرزندش رضا قلى خان در آورد . البتّه اين ازدواج ناموفق بود و مولود سلطان پس از چندى از رضا قلى خان طلاق گرفت و به ازدواج پسر عموى رضا قلى يعنى پسر ذو الفقار خان دامغانى درآمد . « 1 »\r\nرجبعلى يحيايى\r\n\r\n( 51 ) دامغانى - عيسى خان ( - 1241 ه . ق )\r\nاز سرداران نظامى عصر فتحعلى شاه قاجار ( 1212 - 1250 ه . ق ) .\r\nعيسى خان سردار دامغانى اصالتا از طالب‌آباد سنگسر سمنان بود اما به واسطه اقامت در دامغان و داشتن املاك در آنجا به دامغانى مشهور شد . « 2 » عيسى خان مانند ديگر برادرانش ، اسماعيل خان ، مطلب خان و ذو الفقار خان مشهور نشد ولى او نيز مثل برادران خود در خدمت فتحعلى شاه قاجار بود و مدتى مير آخور فتحعلى شاه بود . « 3 »\r\nاز فعاليت‌هاى نظامى وى گزارش زيادى در دست نيست . در سال 1229 ه . ق كه عنوان مير آخور ، غلام پيشخدمت ، شاه را داشته در شمار سرداران نظامى از سوى فتحعلى شاه براى سركوبى تركمانان دشت گرگان به آن ناحيه اعزام شده است . « 4 » در سال 1233 ه . ق در كنار برادر بزرگترش اسماعيل خان در سركوبى ناآرامىهاى خراسان شركت كرد « 5 » و در 1234 ه . ق از سوى فتحعلى شاه با ده هزار نيرو مأمور شد تا شاهزاده محمد على ميرزا دولتشاه را براى حمله به بغداد و مطيع كردن پاشاى بغداد كمك كند . « 6 » فتحعلى\r\n\r\n\r\n","description":"","footnote":"\r\n( 1 ) - همان 1 / 549 .\r\n( 2 ) - مهدى بامداد : شرح حال رجال ايران 4 / 118\r\n( 3 ) - همان 2 / 512\r\n( 4 ) - محمد حسن خان اعتماد السلطنه :\r\nتاريخ منتظم ناصرى 3 / 1519\r\n( 5 ) - محمد تقى لسان الملك سپهر : ناسخ التواريخ 1 / 302\r\n( 6 ) - همان 1 / 311 ؛ محمد حسن خان اعتماد السلطنه : پيشين 3 / 1542\r\n","page_name":" 136 ","page_number":136},
  {"content":"\r\n\r\nشاه در سال 1237 ه . ق عيسى خان را به كرمانشاه فرستاد تا سرپرستى خانواده فرزند تازه‌درگذشته‌اش ، شاهزاده محمد على ميرزا دولتشاه را به عهده بگيرد . « 1 » سرانجام عيسى خان سردار در سال 1241 ه . ق درگذشت و در دار السعاده حرم مطهر حضرت رضا عليه السّلام نزديك برادرانش اسماعيل خان و مطلب خان دفن شد . « 2 »\r\nرجبعلى يحيايى\r\n\r\n( 52 ) دامغانى - مطلب خان ( - 1237 ه . ق )\r\nاز سرداران نظامى فتحعلى شاه قاجار ( 1212 - 1250 ه . ق ) در جنگ‌هاى ايران و روس و ناآرامىهاى خراسان و حاكم دامغان .\r\nمطلب خان يكى از پنج برادرى است كه به سرداران دامغانى مشهور بودند . البتّه به اعتقاد مهدى بامداد اصل آنان از طالب‌آباد سنگسر سمنان بود كه به واسطه اقامت طولانى در دامغان و داشتن املاك در آن شهر به دامغانى شهرت يافتند . « 3 » از اوايل زندگى او اطلاعى در دست نيست اما مىتوان گفت او نيز مانند برادرش اسماعيل خان در سال‌هاى اوليه حكومت قاجارها به فتحعلى شاه پيوسته و با كمك برادران خود در امور نظامى ، فعاليت‌هاى شايانى ذكر كرده است . از جمله در سال 1224 ه . ق به همراه برادرانش اسماعيل خان و ذو الفقار خان در جبهه تفليس با روس‌ها جنگيد و « 4 » در 1225 ه . ق بار ديگر شاه او را در ركاب شاهزاده على خان از چمن سلطانيه مأمور جنگ با روس‌ها كرد . « 5 » او پس از اتمام جنگ‌هاى دوره اول ايران و روس همراه برادران خود براى شركت در\r\n\r\n\r\n","description":"","footnote":"\r\n( 1 ) - مهدى بامداد : پيشين 2 / 512\r\n( 2 ) - محمد حسن خان اعتماد السلطنه : مطلع الشمس 2 / 522\r\n( 3 ) - مهدى بامداد : شرح حال رجال ايران 4 / 118\r\n( 4 ) - محمد تقى لسان الملك سپهر : ناسخ التواريخ 1 / 185\r\n( 5 ) - همان 1 / 195\r\n","page_name":" 137 ","page_number":137},
  {"content":"\r\n\r\nسركوبى ناآرامىهاى خراسان و يا حاكمان افغانى هرات شركت كرد . « 1 » فتحعلى شاه در سال 1231 ه . ق او را با برادرش ذو الفقار خان مأمور كرد تا با نيروهاى سمنانى و دامغانى به فرماندهى فرج اللّه خان افشار به جنگ با خان خوارزم كه با حدود سى هزار نيرو به حوالى گرگان هجوم آورده بود بشتابند . در اين جنگ نيروهاى ايرانى ، خان خوارزم را شكست دادند و غنايم زيادى به چنگ آوردند . « 2 »\r\nدر سال 1232 ه . ق مطلب خان در جنگ با افغانان هزاره شركت كرد و با ياران خود ، بنياد خان رئيس طايفه هزاره را كه در محمودآباد جام سنگر گرفته بود شكست داد و قلعه را گشود . « 3 » در سال 1233 ه . ق شاه پس از عيد نوروز ، عبد الوهاب معتمد الدوله را براى نظم امور خراسان و كمك به شجاع السلطنه به خراسان اعزام كرد و مطلب خان دامغانى را كه اينك حاكم دامغان هم شده بود با لشكر سمنانى و دامغانى همراه او كرد . آنها به شجاع السلطنه پيوستند و با فتح خان كه هرات را متصرف شده بود به جنگ پرداختند . « 4 » آخرين مأموريت مطلب خان در سال 1237 ه . ق و به هنگامى بود كه فتحعلى شاه به قصد تسخير بغداد و شهرزور وى را با برادرش ذو الفقار خان و لشكر سمنان و دامغان همراه عبد اللّه ميرزا حاكم خمسه كرد و به‌سوى شهرزور فرستاد . در اين لشكركشى سرداران اعزامى شاه قبايل بابان و شهرزور را كيفرى سخت دادند اما به واسطه بيمارى و با كه در لشكر ايران افتاد تعداد زيادى از آنها درگذشتند و لشكر ايران پراكنده شدند . مطلب خان يكى از افرادى بود كه در اثر اين بيمارى در ذىحجه 1237 ه . ق درگذشت . « 5 » جنازه وى را به حرم رضوى در مشهد\r\n\r\n\r\n","description":"","footnote":"\r\n( 1 ) - همان 1 / 257\r\n( 2 ) - همان 1 / 271 - 273 ؛ مهدى بامداد :\r\nپيشين 4 / 118 - 119\r\n( 3 ) - محمد تقى لسان الملك سپهر : پيشين 1 / 85 - 282\r\n( 4 ) - همان 1 / 295 - 297\r\n( 5 ) - همان 1 / 339 - 340\r\n","page_name":" 138 ","page_number":138},
  {"content":"\r\n\r\nمنتقل كردند « 1 » و در دار السعاده ، به خاك سپردند . « 2 »\r\nرجبعلى يحيايى\r\n\r\n( 53 ) دهقان - على اكبر ( 1327 - 1360 ه . ش )\r\n( به تصوير صفحه مراجعه شود ) على اكبر دهقان فرزند محمد جواد از فرهنگيان انقلابى كشور در شهرستان تربت جام كه در جريان پيروزى انقلاب اسلامى ايران نقش مؤثرى به عهده داشت . وى در سال 1327 ه . ش در شهر تربت جام و در يك خانواده متوسط كارگرى ، كه از موطن اصلىشان يزد به اين شهر مهاجرت كرده بودند ، متولد گرديد . پس از اخذ ديپلم در همين شهر دوره سربازى را در مهر ماه 1348 ه . ش با خدمت در آموزش و پرورش سپرى كرد و در يكى از روستاهاى مجاور شهر به‌عنوان مدير و آموزگار به كار مشغول گرديد . در ضمن خدمت موفق به اخذ ديپلم رشته علوم تجربى شد و على رغم رشته تحصيلى خود در مدارس راهنمايى و دبيرستان به تدريس درس تعليمات دينى پرداخت و نيز جلسات و انجمن‌هاى مذهبى را اداره مىكرد . او براى همه مردم شهر يك چهره شناخته شده مذهبى بود و در تمام ساعات روز با انبوهى از مشتاقان كه به دور او جمع بودند به اشاعه شريعت اسلام اشتغال داشت و تمام اوقاتش به همين جلسات مىگذشت .\r\nشهيد دهقان در عين جوانى حتى در\r\n\r\n\r\n","description":"","footnote":"\r\n( 1 ) - مهدى بامداد : پيشين 4 / 120\r\n( 2 ) - محمد حسن خان اعتماد السلطنه : مطلع الشمس 2 / 521\r\n","page_name":" 139 ","page_number":139},
  {"content":"\r\n\r\nآن زمان كه يك شاگرد ساده دبيرستان بود به علت ويژگىهاى خاص مورد توجه بود و در راه روشنگرى و بالا بردن سطح بينش جوانان تلاش مىكرد .\r\nاو اولين كسى بود كه پايه جلسات مذهبى را در شهرستان تربت جام پى ريزى كرد و از حدود سال‌هاى 1345 ه . ش در جلساتى تحت عنوان مبارزه با بهائيت شركت مىكرد و خود يكى از پايه‌گذاران انجمن در سطح شهرستان‌هاى جام ، تايباد و فريمان بود . تأسيس صندوق قرض الحسنه المهدى تربت جام ، تشكيل يك صندوق خيريه و تشكيل كتابخانه المهدى جام از جمله ديگر اقدامات مؤثر او مىباشد .\r\nچون او در شهر تربت جام يك محور تشكيلاتى بود ؛ هميشه مورد تعقيب مقامات امنيتى رژيم پهلوى قرار داشت . در حدود سال‌هاى 1355 ه . ش خانه‌اش مورد هجوم مأمورين قرار گرفت و او را تحت الحفظ به ساواك تايباد بردند ولى به علت نداشتن مدارك كافى آزاد شد . اما او مرعوب نگرديد و لحظه‌اى دست از مبارزه عليه طاغوت برنداشت تا اينكه در اوج مبارزات انقلابى توانست رسالت خود را به نحو مطلوب انجام دهد و در آن زمان تمام مسايل مربوط به اين مبارزات در شهر جام از خانه او شروع مىشد . وى يك الگوى انقلابى مورد قبول براى جامعه فرهنگيان و روشنفكران و طبقه جوان اين شهر بود .\r\nبا پيروزى انقلاب در 22 بهمن 1357 فرماندهى كميته انقلاب امام را به عهده گرفت و عاشقانه وقت خود را صرف اداره اين نهاد نوپاى اسلامى كرد و مرجعى مورد اعتماد براى رفع مشكلات مردم شد . با شروع انتخابات نخستين دوره مجلس شوراى اسلامى همه اقشار متعهد به خط امام يك صدا و به‌عنوان يك وظيفه شرعى او را براى نامزدى اين كار بزرگ دعوت كردند .\r\nشهيد نيز اين تكليف را براساس يك وظيفه اسلامى پذيرفت و نامزد نمايندگى در مجلس شد و در اسفندماه\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n1358 از مجموع آراى مأخوذه 48800 رأى 24417 رأى را به خود اختصاص داد و به مجلس شوراى اسلامى راه يافت . و پس از تصويب اعتبارنامه‌اش در تاريخ 17 خرداد 1359 رسما در سنگر مجلس قرار گرفت و در كميسيون آموزش و پرورش به كار نمايندگى خود پرداخت . او در هفتم تيرماه 1360 در انفجار حزب جمهورى اسلامى در كنار شهيد مظلوم دكتر بهشتى به شهادت رسيد . جنازه او را از تهران به مشهد حمل و با تشييع باشكوهى در غرفه شماره 5 صحن آزادى حرم مطهر به خاك سپردند .\r\nعلى جان سكندرى\r\nدهلوى - يوسف - مشهدى - يوسف\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n\r\nر\r\n\r\n( 54 ) راجه محمودآباد - احمد على خان ( 1323 - 1393 ه . ق )\r\n( به تصوير صفحه مراجعه شود ) احمد على خان مشهور به راجه محمودآباد از رجال بزرگ و شخصيت‌هاى سياسى و فرهنگى شيعه در هند ، روز پانزدهم ذىحجه 1323 ه . ق در محمودآباد هندوستان به دنيا آمد . وى تنها پسر محمد على خان فرمانرواى محمودآباد است كه عنوان مهارجه داشت و از اعقاب محمد بن ابى بكر بوده است . از طرف مادر نسب او به موسى بن جعفر عليه السّلام مىرسد . جد مادرى او يكى از علما و رجال شهر كنتور به نام سيد فياض حسين از مشاهير عصر خود مىباشد .\r\nراجه امير احمد على خان آخرين حاكم از اين خاندان بود كه در ناحيه محمودآباد حكومت مىكرد . وى مردى فاضل ، درس خوانده و سياستمدار و مدير بود . در جوانى طى تشريفات در حضور حكام ولايات هند و رجال و سياست‌مداران به جاى پدر نشست .\r\nراجه محمودآباد در نزد سيد ظفر مهدى فارسى و عربى را آموخت و با معارف دينى و اسلامى و آيين تشيع آشنا\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nگرديد ، و زبان انگليسى را هم از استادان خصوصى فراگرفت و تا مرحله پايان تحصيلات متداول آن عصر در نزد سيد مقبول حسين به كسب علم و دانش پرداخت .\r\nراجه محمودآباد در طول زندگى با توجه به پشتوانه مالى كه داشت توانست خدمات مؤثرى در حوزه‌ى فرهنگ و دين انجام دهد . وى در شهر لكهنو ، كه در زمان سلسله پادشاهان نيشابورى ( سلاطين اود ) به مركز شيعى تبديل شده بود ، ساختمانى بنا نمود كه محل اجتماع شيعيان هند قرار گرفت و خود رياست اين اجتماع را به عهده گرفت .\r\nچاپخانه‌اى هم به نام چاپخانه سرافراز در آنجا تأسيس كرد كه علما و نويسندگان شيعه آثار خود را در آنجا به چاپ مىرساندند .\r\nراجه با معرفتى كه به ائمه و بخصوص به امام حسين عليه السّلام داشت ضمن برپايى عزادارى سالار شهيدان كربلا ، در مجالس عزادارى سالار شهيدان كربلا ، در مجالس عزادارى شركت مىنمود و خود نيز مرثيه مىخواند و اشك مىريخت . در سال ، چهار ماه مراسم عزادارى بر پا مىكرد و به نيازمندان رسيدگى مىنمود و سالى حدود چهارصد روپيه خرج عزادارى امام حسين عليه السّلام مىكرد .\r\nوى همچنين دبير كل دانشكده‌ى شيعه كالج لكهنو بود و توليت مدرسه الواعظين را كه رسالتش تربيت وعاظ و سخنران مذهبى بود ، به عهده داشت . از ديگر خدمات وى تأسيس مركز نشر كتاب بود كه كتاب‌هاى متعددى براى اهل علم و ادب به چاپ رسانيد . راجه محمودآباد در ميدان سياست ، از سياست‌مداران برجسته‌اى بود كه در كنار محمد على جناح در حزب مسلم ليگ فعاليت داشت و در سال‌هاى 1912 تا 1919 م رياست اين حزب را برعهده داشت . در سال 1936 كه اجلاس مهم و تاريخى مسلم ليگ در شهر لكهنو برگزار گرديد هزينه حزب را كه حدود دويست هزار روپيه بود تأمين نمود .\r\nاحمد على خان مورد لطف و توجه و عنايت قائد اعظم محمد على جناح\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nبود شخصيت متين و باوقار او موجب شد تا او به‌عنوان يكى از رهبران فعال در حزب مسلم درآيد و مورد اعتماد رهبر حزب جناح قرار گيرد و بعد از محمد على جناح مهمترين شخصيت حزب مسلم ليگ به شمار مىرفت و از شخصيت‌هايى بود كه در استقلال پاكستان نقش مهمى ايفا نمود . او تمام زندگى و هستىاش را در راه تأسيس كشور پاكستان نهاد و پس از آزادى هند اين كشور را ترك كرد و به پاكستان رفت .\r\nدولت ايران از نخستين كشورهايى بود كه پاكستان را به رسميت شناخت و با آن ارتباط نزديك برقرار نمود ، با اين كشور هم‌پيمان شد و در جنگ‌هايى كه بين هند و پاكستان رخ داد از پاكستان حمايت كرد . راجه با اطلاعاتى كه از گذشته‌ى روابط ايران با هندوستان داشت و همچنين شناختى كه از سياست‌مداران عالىمقام پاكستان داشت از اين موضع‌گيرىهاى دولت ايران رضايت چندانى نداشت و آن را به ضرر ايران مىدانست . وى معتقد بود كه سران قبايل بلوچ و همچنين علماى مذهبى كه حنفى هستند با ايران و تشيع در باطن مخالف مىباشند ولى به خاطر منافع خويش و اختلافاتى كه مقامات پاكستان و هندوستان با يكديگر دارند با ايران روابط سياسى سودجويانه برقرار مىكنند .\r\nپس از استقلال پاكستان در سال 1947 م به عراق مهاجرت كرد و در عراق اقامت گزيد . دولت هندوستان به خاطر طرفدارى از محمد على جناح و تأسيس كشور پاكستان تصميم گرفت اموال و املاك او را در هندوستان مصادره كند . اما رجال و شخصيت‌هاى سياسى هندوستان از مسلمانان و غير مسلمانان كه به وى علاقه داشتند ، از دولت هندوستان خواستند تا از ضبط و مصادره اموال او خوددارى كند .\r\nامير احمد على خان در سال 1955 م عراق را ترك كرد و به پاكستان بازگشت و در كراچى اقامت گزيد ، ولى در كارهاى سياسى دخالتى نكرد . او در\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nآنجا هيچ پست و مقامى را نپذيرفت و به‌عنوان يك فرد عادى در كراچى زندگانى نمود و بسيار محترم بود و شيعيان پاكستان و رهبران سياسى جماعت شيعه از افكار و انديشه‌هاى وى بهره‌مند بودند و او را يكى از رهبران بزرگ خود مىدانستند . هنگامى كه وى در پاكستان بود به دليل جنگ بين هند و پاكستان و جانب‌داريش از دولت پاكستان تمام اموال و املاك وى به تصرف دولت هند در آمد و منزل وى در لكهنو و محمودآباد و همچنين كتابخانه و حسينيه او تعطيل شد ، ولى پس از مدتى منازل و كتابخانه و حسينيه او آزاد گرديد .\r\nراجه محمودآباد پس از چندى اقامت در پاكستان ، عازم انگلستان شد و در لندن اقامت گزيد و قطعه زمينى در آنجا خريدارى كرد و يك مركز فرهنگ اسلامى در آنجا به وجود آورد . وى در اين مركز اسلامى مسجد و كتابخانه‌اى تأسيس نمود و رياست سازمان اسلامى لندن را كه اعضاى آن سفيران كشورهاى اسلامى بودند ، پذيرفت و خدمات شايان انجام داد . احمد خان هنگام اقامت در لندن روز چهاردهم رمضان سال 1393 ه . ق / 1352 ه . ش گرفتار حمله قلبى شد و در رمضان همان ماه درگذشت . پس از غسل و كفن با حضور تعدادى از رجال و شخصيت‌هاى علمى و مذهبى پاكستان از جمله مولانا سيد سبط حسن و سيد زوار حسن زيدى و دكتر رضا ، تشييع و طبق وصيتش مقرر شد كه جنازه را براى دفن به عراق حمل كنند ولى به دليل ناآرام بودن اوضاع عراق و ممنوع بودن هرگونه پرواز به عراق ، خويشاوندان ايشان تصميم گرفتند كه جنازه او را به مشهد مقدس رضوى منتقل سازند و در جوار مرقد مطهر على بن موسى الرضا عليه السّلام به خاك بسپارند .\r\nمرجع بزرگ شيعه مرحوم آيت‌الله‌العظمى سيد محمد هادى ميلانى بر جنازه وى نماز گزارد و در باغ رضوان به خاك سپرده شد . در سال 1354 ه . ش با تخريب بناهاى اطراف\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nحرم مطهر حضرت رضا عليه السّلام ، باغ رضوان هم در معرض خرابى قرار گرفت . قبر احمد على هم شكافته شد و بقاياى جسد او جمع گرديد و در كنار گنبد الله‌وردى خان دفن شد .\r\nپس از فوت امير راجه محمودآباد پسرش پروفسور امير محمد خان استاد برجسته دانشگاه كمبريج ، كتابخانه پدرش در هندوستان را وقف آستان قدس نمود .\r\nعلى جان سكندرى\r\n\r\n( 55 ) رومى - على پاشا ( - 1028 ه . ق )\r\nعلى پاشا از سرداران عثمانى در عصر شاه‌عباس اول صفوى ( 996 - 1038 ه . ق ) .\r\nوى در آستانه حمله شاه‌عباس به تبريز ، بيگلربيگى اين شهر بوده است .\r\nتوضيح اينكه پس از مرگ شاه‌طهماسب اول ( 930 - 984 ه . ق ) دولت صفوى دچار آشفتگى شد و عثمانىها كه در اوج قدرت بودند از فرصت استفاده نموده مناطق غربى ايران را تصرف كردند ؛ از جمله تبريز به مدت بيست سال در تصرف آنها قرار گرفت .\r\nعلى پاشا يكى از سرداران عثمانى بود كه بعد از جعفر پاشا به‌عنوان حاكم تبريز از طرف سلطان عثمانى انتخاب شد . در سال 1012 ه . ق قاضى خان ( غازى بيگ ) كرد حاكم قلعه قاريناق عليه او طغيان كرد ، على پاشا به همراه لشكر تبريز ، ايروان و نخجوان به‌سوى او لشكر كشيد ، ازسوىديگر غازى بيگ به شاه‌عباس پيغام داد كه تبريز خالى از بيگلربيگى است و او را براى حمله به آنجا فراخواند . « 1 »\r\nشاه‌عباس ابتدا اعلام كرد قصد حركت به‌سوى فارس دارد ، بعد شايع ساخت كه به سمت مازندران مىرود اما از قزوين شش‌روزه خود را به تبريز رساند و بدون درگيرى در 21 ربيع الثانى 1011 ه . ق وارد شهر شد و در\r\n\r\n\r\n","description":"","footnote":"\r\n( 1 ) - اسكندر بيگ منشى : تاريخ عالم‌آراى عباسى 2 / 1028\r\n","page_name":" 146 ","page_number":146},
  {"content":"\r\n\r\nحالى كه على پاشا هنوز در اطراف قلعه قاريناق بود « 1 » طرفداران او در ارگ شهر محصور شدند .\r\nهنگامى كه على پاشا از لشكركشى شاه صفوى باخبر شد در ابتدا چندان اهميتى نداد و در برگشت از قلعه قاريناق ، در بين راه به لشكر نخجوان و ايروان اجازه داد كه به موطن خود برگردند و خود به‌سوى تبريز آمد . او در محلى به نام صوفيان متوقف شد و شاه‌عباس به جنگ او آمد ، در طى جنگى كه رخ داد هرچند ابتدا عثمانىها پيروزىهايى به دست آوردند اما در نهايت با شكست مواجه شدند و سردارانى چون خليل پاشا و محمود پاشا كشته شدند ، على پاشا هم كه با فرار سپاهيانش مواجه شده بود ، دستگير گرديد و به نزد شاه صفوى آورده شد . « 2 » شاه‌عباس او را به همراه پسرخوانده‌اش محمد بيك ، كه او هم اسير شده بود ، بخشيد و مورد عنايت قرار داد . سپس او را به‌عنوان واسطه به‌سوى محصورشدگان در قلعه ، كه هنوز فتح نشده بود ، فرستاد تا آنها را وادار به تسليم كند اما افراد قلعه با على پاشا با خشونت رفتار كردند و حاضر به تسليم نشدند ، ولى در نهايت با شدت يافتن محاصره خود را تسليم نمودند . « 3 » على پاشا ازآن‌پس يكى از درباريان شاه‌عباس شد و اغلب در اردوى شاهى حضور داشت ؛ از جمله در لشكركشى به سمت قفقاز حضور يافت و در 1015 ه . ق در قلعه شماخى از يك حادثه طبيعى جان سالم بيرون برد . « 4 »\r\nاو در سال‌هاى بعد به‌عنوان يكى از درباريان نزديك به شاه مورد توجه قرار داشت و از هداياى شاهى برخوردار مىشد . « 5 » در سال 1027 ه . ق خليل پاشا به سمت ايران لشكركشى كرد . على پاشا كه خود از سرداران\r\n\r\n\r\n","description":"","footnote":"\r\n( 1 ) - همان 2 / 1029 ؛ ملا جلال الدّين منجم يزدى : تاريخ عباسى / 247 - 248\r\n( 2 ) - اسكندر بيگ منشى : پيشين 2 / 1035\r\n( 3 ) - همان 2 / 1037 - 1038\r\n( 4 ) - ملا جلال الدّين منجم يزدى : پيشين / 318\r\n( 5 ) - همان / 345 ، 356\r\n","page_name":" 147 ","page_number":147},
  {"content":"\r\n\r\nعثمانى بود براى اينكه درگير ماجرا نشود كناره‌گيرى كرد و در مشهد مستقر شد . براى او هرساله سيصد تومان عراقى نقره و پانصد خروار غله مقرر شد . يك سال بعد در 1028 ه . ق در مشهد مقدس دار فانى را وداع كرد و در حرم مطهر دفن شد و چون وارثى نداشت اموالى كه از او باقى ماند به عثمانى فرستاده شد . « 1 »\r\nاسماعيل رضايى\r\n\r\n\r\n","description":"","footnote":"\r\n( 1 ) - اسكندر بيگ منشى : پيشين 3 / 1565\r\n","page_name":" 148 ","page_number":148},
  {"content":"\r\n\r\n\r\nز\r\n\r\n( 56 ) زعفرانلو - امير گونه خان ( - 1234 ه . ق )\r\n( به تصوير صفحه مراجعه شود ) امير گونه خان كرد زعفرانلو پسر محمد حسين ايلخانى زعفرانلو « 1 » و پدر رضا قلى خان از امراى بزرگ خراسان . « 2 » وى از معاصرين آقا محمد خان و فتحعلى شاه قاجار بوده است .\r\nلرد كرزن سياستمدار معروف انگليسى كه در سال 1889 م / 1307 ه . ق به ايران سفر كرده است مىنويسد : « امير گونه خان در اوايل قرن حاضر به قوچان آمد و بارها با تركمن‌ها درافتاد . در حدود سال 1815 ميلادى ( 1231 ه . ق ) پسرش رضا قلى خان او را از اين مقام برانداخت و مىبايستى در حدود پنجاه سال امارت كرده باشد » . در زمان سفر فريزر به قوچان وى سمت ايلخانى داشت و فريزر او را مردى بصير و نيكنام ولى\r\n\r\n\r\n","description":"","footnote":"\r\n( 1 ) - محمد حسن خان اعتماد السلطنه : مطلع الشمس 1 / 161 ؛ رمضانعلى شاكرى :\r\nاتركنامه / 43\r\n( 2 ) - مهدى بامداد : شرح حال رجال ايران 6 / 53\r\n","page_name":" 149 ","page_number":149},
  {"content":"\r\n\r\nفاقد دلاورى و يا هرگونه هنر توصيف كرده است . « 1 »\r\nدر سال 1210 ه . ق آغا محمد خان قاجار در حركت به‌سوى مشهد ، از شيروان عبور كرد و امير گونه خان حاكم شيروان نسبت به او اعلام وفادارى نمود . « 2 »\r\nفتحعلى شاه قاجار در برگشت از سفر خراسان در 15 ربيع الاول 1213 ه . ق در قصبه چناران ، با امير گونه خان زعفرانلو ديدار كرد و ميرزا محمد شفيع صدر اعظم را مأمور نمود تا از دختر امير گونه براى فرزندش حسينعلى ميرزا خواستگارى نمايد . « 3 » دختر امير گونه خان به تهران منتقل و در نيمه جمادى الآخر همان سال به عقد شاهزاده حسينعلى ميرزا در آمد . « 4 »\r\nدر سال 1216 ه . ق اللّه يارخان قليجه ( قليچى ) حاكم شيروان و جعفر خان بيات عليه حكومت مركزى طغيان كردند و اعتماد الدوله ابراهيم خان با بيست هزار پياده و سواره از سوى دربار مأمور شد تا سبزوار را تصرف كند . به امير گونه خان و ابراهيم خان شادلو و ديگر خوانين خراسان نيز دستور داده شد به لشكر ابراهيم خان بپيوندند و در سركوب شورشيان هيچ كوتاهى نكنند . « 5 »\r\nدر 12 محرم 1217 ه . ق كه فتحعلى شاه براى دستگيرى نادر ميرزا عازم خراسان شد و مشهد را محاصره كرد ، كارى از پيش نبرد و به رادكان بازگشت . خوانين خراسان از جمله امير گونه خان زعفرانلو حاكم قوچان و ابراهيم خان كرد شادلو حاكم اسفراين و اسحاق خان قرائى پسر محمد خان قرائى حاكم تربت حيدريه و حكام قهستان و نيشابور در چمن رادكان به حضور شاه رسيدند . « 6 »\r\n\r\n\r\n","description":"","footnote":"\r\n( 1 ) - رمضانعلى شاكرى : پيشين / 43\r\n( 2 ) - محمد اسماعيل مقيمى : جغرافياى تاريخى شيروان / 50\r\n( 3 ) - مهدى بامداد : پيشين 6 / 53\r\n( 4 ) - محمد تقى لسان الملك سپهر : ناسخ التواريخ 1 / 106\r\n( 5 ) - همان 1 / 109 - 110\r\n( 6 ) - كليم اللّه توحدى : حركت تاريخى كرد به خراسان / 242\r\n","page_name":" 150 ","page_number":150},
  {"content":"\r\n\r\nيكى از مأموريت‌هاى مهم اميرگونه خان ، سركوبى شورش تركمانان بود . به دنبال صدور فرمانى از سوى شاه به نام امراى خراسان ، محمد ولى ميرزا با خوانين خراسان عازم مازندران شدند .\r\nدر اين نبرد سپاهيان زعفرانلو ، شادلو و قراجورلو به فرماندهى امير گونه خان به همراه ديگر سلحشوران خراسانى با تمام توان خويش بر تركمانان يورش بردند و در روز نهم 1228 ه . ق ممش خان حاكم چناران فرزند امير گونه خان با 1500 نفر اسير تركمن به همراه محمد ولى ميرزا والى خراسان به حضور شاه رسيد . « 1 »\r\nامير گونه خان زعفرانلو زمانى كه از سركوبى تركمانان دشت گرگان باز مىگشت ، به دليل رفتارهاى مستبدانه محمد ولى ميرزا والى خراسان ، روز چهارشنبه 27 شعبان 1228 ه . ق پرچم مخالفت برافراشت . در همين راستا گله‌هاى گوسفند والى خراسان را از مراتع چناران گرفته به قوچان برد و بين مردم تقسيم كرد و آماده حمله به مشهد شد . اسحاق خان قرايى سربازان خود را بر برج و باروى مشهد گماشت تا مبادا امير گونه بر شهر دست يابد اما در همين زمان رضا قلى خان پسر امير گونه ، پدرش را از حكومت بر كنار و خود حكومت قوچان را به دست گرفت . « 2 » وى پدرش را روى تپه‌اى در كوه‌هاى شيروان در اتاقى تحت الحفظ نگهدارى و حبس نمود . موى سر او در اين مدت به روى شانه و سينه ريخته و موى چانه با عانه به هم تابيده شده بود و زبان حالش اين رباعى بود :\r\n از جور زمان فسرده مانند نخم * زانو پس پشت داده همچون ملخم\r\nچنبر شدمى چنان كه مىنشناسد * كس موى زهار را ز موى زنخم « 3 » \r\n* * * سرجان ملكم در مورد قدرت و وسعت حكومت امير گونه خان زعفرانلو و پسرش ممش خان و ماليات پرداختى به دولت مىنويسد : « جزيى از\r\n\r\n\r\n","description":"","footnote":"\r\n( 1 ) - همان / 244\r\n( 2 ) - همان / 247 - 248\r\n( 3 ) - رمضانعلى شاكرى : پيشين / 64 - 65\r\n","page_name":" 151 ","page_number":151},
  {"content":"\r\n\r\nماليه ايشان خاصه ممش خان از اسب است ، اسب‌هاى اين صفحات همه عربى نژادند نادر شاه اسبان عربى طلبيده بر ماديان خراسانى انداخت و نژاد عربى پس از مخالصت با جنس خراسانى امتياز ديگرى يافت زيراكه نيكى منظر عربى و عظيمى جثه و قدرت خراسانى را باهم جمع داشت و قيمت اين قسم اسب به حدى رسيد كه هريك از پادشاهان كه ممش خان را خراج‌گذار ساختى جزيى از خراج را از كره‌هاى اصيل وى مقرر نمودى » . « 1 »\r\nامير گونه خان زعفرانلو ، در سال 1234 ه . ق / 1198 ه . ش درگذشت و در رواق توحيدخانه حرم مطهر امام رضا عليه السّلام دفن گرديد . وى تا وقتى زنده بود از دولت مركزى اطاعت مىكرد ولى پسرش چندان اطاعتى نداشت . « 2 »\r\nعلى جان سكندرى\r\n\r\n( 57 ) زعفرانلو - حسن خان ( 1289 - 1368 ه . ش )\r\nامير حسن خان شجاع الدوله پنجم ، فرزند عبد الرضا خان حدود سال ( به تصوير صفحه مراجعه شود ) 1289 ه . ش در قوچان به دنيا آمد . « 3 » اجداد او از اكراد زعفرانلو و حكمرانان قوچان بودند كه از زمان حكومت صفويه تا پادشاهى ناصر الدّين شاه در آنجا حكومت مىكردند . « 4 »\r\nزمانى كه امير عبد الرضا خان پدر امير حسن خان در مشهد تحت نظر بود ، حكومت قوچان از دست خان‌هاى\r\n\r\n\r\n","description":"","footnote":"\r\n( 1 ) - سرجان مسلم : تاريخ كامل ايران / 598 - 599\r\n( 2 ) - مهدى بامداد : پيشين 6 / 54\r\n( 3 ) - ملك‌الشعراى بهار : تاريخ مختصر احزاب سياسى ايران 1 / 258 ؛ على حيدرى : رجال و مشاهير قوچان / 164\r\n( 4 ) - على حيدرى : پيشين / 164\r\n","page_name":" 152 ","page_number":152},
  {"content":"\r\n\r\nزعفرانلو خارج گرديد و افرادى همچون تيمور كلالى ، سالار حشمت ، شاهزاده شجاع السلطان قهرمان ، امير معتمد برادر امير اعلم ، سلطان محمود نوذرى معروف به ماژور محمود خان و محمد ابراهيم خان بر قوچان حكومت كردند . « 1 » در زمان جان محمد خان والى و فرمانده قواى خراسان ، عده‌اى از خوانين قوچان از جمله تاج محمد خان بهادرى به مشهد آمدند تا وضع حكومت قوچان را مشخص كنند . پس از مراجعت خوانين از مشهد ، امير حسن خان فرزند عبد الرضا خان شجاع الدوله كه شانزده‌ساله بود ، با پيشكارى تاج محمد بهادرى حاكم قوچان ، از جانب قوام السلطنه به تاريخ نهم تيرماه 1305 ه . ش به حكومت رسيد . « 2 »\r\nامير حسن خان شش ماه در قوچان حكومت كرد و موقعى كه جنگ تركمن‌صحرا خاتمه يافت و خلع سلاح عشاير و خوانين قوچان و شيروان انجام گرفت از حكومت قوچان كناره‌گيرى كرد . « 3 »\r\nپس از اين وى به مشهد مهاجرت كرد و بقيه عمرش را در اين شهر گذراند . امير حسن خان در مردادماه 1368 ه . ق در مشهد زندگى را بدرود گفت . « 4 »\r\nعلى سكندرى\r\n\r\n( 58 ) زعفرانلو - حسين خان ( - 1311 ه . ق )\r\n( به تصوير صفحه مراجعه شود ) امير حسين خان شجاع الدوله قوچانى رئيس طايفه كردهاى زعفرانلو\r\n\r\n\r\n","description":"","footnote":"\r\n( 1 ) - رمضانعلى شاكرى : اتركنامه / 96 - 97\r\n( 2 ) - همان‌جا .\r\n( 3 ) - رمضانعلى شاكرى : پيشين / 97\r\n( 4 ) - على حيدرى : پيشين / 164\r\n","page_name":" 153 ","page_number":153},
  {"content":"\r\n\r\nفرزند رضا قلى . « 1 » پس از فوت برادرش سام خان در سال 1238 ه . ق بنا به فرمان ناصر الدّين شاه قاجار فرمانرواى خبوشان ( قوچان ) ، درگز ، بجنورد و شيروان شد . « 2 » به دليل خدماتى كه به دولت كرد پس از مدتى لقب ايلخانى و اميرالامرايى قوچان را گرفت « 3 » و نزديك به سى سال حكومت كرد . « 4 »\r\nاعتماد السلطنه مىنويسد : « امير حسين خان در زمان حيات خود از بزرگترين امراى طراز اول خراسان بود و بطور موروثى حكومت شيروان و قوچان را داشت » . « 5 » در جنگ هرات ( 1273 ه . ق ) و در لشكركشى ايران به مرو كه در سال 1276 ه . ق ، انجام شد و عاقبت بدى داشت ، شركت كرد . « 6 » همچنين مقابله با تركمانان مرو در / 1291 ه . ق به عهده شجاع الدوله بود . « 7 »\r\nدر سال 1279 ه . ق امير حسين خان كه در غياب حسام السلطنه در خراسان مأمور سرحددارى بود و اشرار تراكمه را تنبيه نمود ، « 8 » به يك قبضه شمشير تفنگ گل مرصع و كمر و نشان حمايل سفيد مباهى شد . « 9 » لرد كرزن وى را مردى عاطل و جاه‌طلب و بىاندازه مغرور دانسته و مىنويسد : « در بىعقلى او همين بس كه پس از احراز مقام ايلخانى با والى خراسان درافتاد ، به اين نحو كه وقتى براى تسويه‌حساب به مشهد احضار شد از رفتن امتناع ورزيد و آن‌قدر استقامت نمود كه شاه براى گوشمالى دادنش لشكر فرستاد و چون اين عده به نزديك شهر رسيدند توافقى حاصل شد كه در نتيجه اختيار قوچان در دست ايلخانى باقى\r\n\r\n\r\n","description":"","footnote":"\r\n( 1 ) - رمضانعلى شاكرى : اتركنامه / 66 ؛ مهدى بامداد : شرح حال رجال ايران 1 / 390\r\n( 2 ) - على حيدرى : رجال و مشاهير قوچان / 158\r\n( 3 ) - علينقى حكيم الممالك : روزنامه سفر خراسان / 330\r\n( 4 ) - غلامحسين خان افضل الملك : سفرنامه خراسان و كرمان / 119\r\n( 5 ) - على حيدرى : پيشين / 158\r\n( 6 ) - لرد كرزن : ايران و قضيه ايران 1 / 154\r\n( 7 ) - محمد حسن خان اعتماد السلطنه :\r\nتاريخ منتظم ناصرى 3 / 1953\r\n( 8 ) - همان 3 / 1905\r\n( 9 ) - همان / 1852 ؛ محمد حسن خان اعتماد السلطنه : مرآة البلدان 3 / 1432\r\n","page_name":" 154 ","page_number":154},
  {"content":"\r\n\r\nماند مشروط بر اينكه وى جريمه‌اى به شاه پرداخت كند و من به تفاوت شنيدم كه آن مبلغ سه‌تا هفت هزار ليره بوده است » . « 1 »\r\nامير حسين خان بار ديگر مظنون واقع شد كه درصدد شورش بوده و يا چنين نيتى داشته است و به دولت ماليات پرداخت نمىكرد و آصف الدوله ، حاكم خراسان ، چاره‌يى نديد جز اينكه وى را به تهران بفرستد . آنجا به دستور شاه زندانى گرديد و پسرش جاى او را گرفت . پس از چندى شايد با پرداخت جريمه‌اى سنگين از زندان آزاد و دوباره ايلخانى شد . « 2 » امير حسين خان با دو پسرش ابو الحسن خان ( متولد 1271 ه . ق ) و محمد ناصر خان رابطه‌ى خوبى نداشت . ابو الحسن خان مدتى حاكم شيروان ، دومين شهر آن اميرنشين ، بود ولى پدرش او را معزول و زندانى كرد . ابو الحسن خان از افراد ناراضى بود كه به تحريك روس‌ها عليه پدرش سر به شورش گذاشت ولى در همان آغاز ، كارش عقيم ماند . « 3 » در زمان حكومت امير حسين خان شهر قوچان بر خلاف گذشته اندكى رو به آبادى گذاشت ، به‌طورى كه در سفر دوم شاه به قوچان نوشته شده است : « در قوچان برج و بارو و خندق عظيم است ولى عمارت داخلى آن اكثرا خراب است و به تازگى در ايام حكومت امير حسين خان رو به آبادى گذاشته اين شهر حمام و مساجد متعددى دارد ، داراى بازار طولانى است كه ابتداى آن دروازه مشهد و انتهاى آن دروازه بجنورد است . در اين بازار همه نوع متاع يافت مىشود . » « 4 »\r\nاگرچه امير حسين خان را مردى باهوش و با اقتدار دانسته‌اند « 5 » كه از سوى شاه به دليل رشادت‌ها و ايجاد امنيت در منطقه لقب شجاع الدوله گرفت ، اما لرد كرزن چهره خوبى از وى ترسيم نكرده و او را فردى مشروب\r\n\r\n\r\n","description":"","footnote":"\r\n( 1 ) - لرد كرزن : پيشين 1 / 154 - 155\r\n( 2 ) - همان 1 / 155 ؛ عبد الحسين نوايى :\r\nاسناد ميرزا عبد الوهاب خان آصف الدوله / 37 و 79 - 80\r\n( 3 ) - قدرت اللّه روشنى زعفرانلو :\r\nسفرنامه‌هاى سهام الدوله بجنوردى / 14 - 15 ؛ على حيدرى : پيشين 158 - 159\r\n( 4 ) - على حيدرى : پيشين / 158\r\n( 5 ) - لرد كرزن : پيشين 1 / 159\r\n","page_name":" 155 ","page_number":155},
  {"content":"\r\n\r\nخوار معرفى كرده و مىنويسد : « بايد بگويم كه بدبختانه شهرت عمده ايلخانى پير در نزد نويسندگان انگليسى كه غالبا ذكر كرده‌اند ، مى خوارى اوست . طى بيست سال گذشته چندين نفر انگليسى با او ملاقات و صحبت كرده‌اند از جمله سرهنگ والنتين بيكر در سال 1873 / 1290 ه . ق و سروان ناپير در سال 1874 / 1291 ه . ق ، سرمك ، گرگور در 1875 / 1292 ه . ق و ادموند او دونوان در سال 1881 / 1298 ه . ق و بيشتر اين نويسندگان هم او را يا مست ديده‌اند يا در حالت ميگسارى » . « 1 »\r\nدر واقعه تحويل سرحد فيروزه به روس‌ها كه سركار ميرزا صادق خان امين نظام و جناب ميرزا جهانگير خان ناظم الملك از تهران مأمور انجام خدمت سرحدى فيروزه و تعيين حدود خراسان به قوچان آمدند ، امير حسين خان از آنها پذيرايى نمود و تهيه اردو را در فاروج ، تدارك ديد . فرداى آن روز كه به طرف سرحد فيروزه در حركت بودند نيم فرسنگ از شهر گذشته ، در محلى به نام برزل‌آباد اسب شجاع الدوله مستى كرد و به پشت افتاد و شجاع الدوله زير تنه اسب آمد و بدنش كوبيده شد و در سال 1311 ه . ق گرفتار چنگ صياد اجل گرديد و شب دوم اين واقعه وفات يافت . ملك‌الشعراى صبورى به مناسبت اين واقعه گويد :\r\n آن پيل فكن شجاع بىشبه و قرين * كز دولت‌شه داشت ، مقام فرزين\r\nديدى كه پياده شد به يك بازى اسب * مات آمد و رخ نهاد بر نطع زمين « 2 » \r\n* * * جنازه حسين خان را به مشهد مقدس حمل و در حرم مطهر امام رضا عليه السّلام در مقبره خانوادگى دفن كردند .\r\nپسرش محمد ناصر خان از طرف دولت ملقب به شجاع الدوله و به حكومت قوچان منصوب گرديد . « 3 »\r\nامير حسين خان موقوفاتى براى بارگاه امام رضا عليه السّلام و امور خيريه دارد كه به شرح ذيل مىباشد :\r\n\r\n\r\n","description":"","footnote":"\r\n( 1 ) - همان / 156\r\n( 2 ) - رمضانعلى شاكرى : پيشين / 79\r\n( 3 ) - مهدى بامداد : پيشين 1 / 392 ؛ رمضانعلى شاكرى : پيشين / 79 - 80\r\n","page_name":" 156 ","page_number":156},
  {"content":"\r\n\r\n1 - مزرعه قهرمان‌آباد اسفراين پس از وضع حقوق پنج نفر حافظ بقيه براى مصرف دارالشفاء مباركه و آبدارخانه خدام در شب‌هاى كشيك سوم آستانه كه در سال 1307 ه . ق وقف شده است .\r\n2 - روستاهاى حسين‌آباد جنگل نيشابور دو ثلث ، مثافيل ميان ولايت ، محمديه و كلاته ميان ولايت چهار زوج و جوقان چناران دو زوج كه بر حفاظ پايين پاى مبارك و ناهار خدام و غيره وقف شده است .\r\n3 - مزرعه بحرآباد كه در سال 1291 ه . ق وقف شده است .\r\n4 - دو زوج در ملك دوين شيروان براى حقوق دو نفر حافظ قرآن و بقيه درآمد خيرات و مبرات . « 1 »\r\nعلى سكندرى\r\n\r\n( 59 ) زعفرانلو - رضا قلى خان ( - 1249 ه . ق )\r\nرضا قلى خان فرزند امير گونه خان زعفرانلو ، حكمران قوچان و شيروان و يكى از امرا و خان‌هاى مقتدر خراسان .\r\n( به تصوير صفحه مراجعه شود ) وى در مدت حكومت محمد ولى ميرزا در خراسان ( 1218 - 1231 ه . ق ) به مخالفت و دشمنى با او برخاست و چندين‌بار با او جنگيد . پس از آن در سال 1231 ه . ق حسنعلى ميرزا شجاع السلطنه برادر محمد ولى ميرزا به حكومت خراسان منصوب گرديد . « 2 »\r\nدر سال 1233 ه . ق كه فتح خان\r\n\r\n\r\n","description":"","footnote":"\r\n( 1 ) - نوروز على بسطامى : فردوس التواريخ / 407 ؛ عبد الحميد مولوى : پيش‌نويس فهرست موقوفات آستان قدس رضوى 2 / 128 ، 6 / 528\r\n( 2 ) - مهدى بامداد : شرح حال رجال ايران 2 / 25 ؛ رمضانعلى شاكرى : اتركنامه / 59\r\n","page_name":" 157 ","page_number":157},
  {"content":"\r\n\r\nوزير با سى هزار سوار افغان و هزاره براى گرفتن مشهد از هرات عزيمت نمود امراى خراسان را با خود همساز كرد و در اغلب خراسان شورش بر پا شد . فتحعلى شاه براى سركوبى شورشيان به سمت خراسان رهسپار گرديد و ابتدا در صفىآباد ، سعادت قلى خان بغايرى ، حكمران سبزوار و برادرش مرتضى قلى خان را ، كه دم از ياغيگرى مىزدند به طاعت واداشت . و پس از آن به دفع رضا قلى خان كرد زعفرانلو و مطيع نمودن او پرداخت .\r\nرضا قلى خان قوچان را رها كرد و به شيروان رفت . فتحعلى شاه كه از سركشى رضا قلى خان ، سخت خشمگين شده بود ، حكم يورش به قلعه‌ها و تاراج ايلات و احشام او را داد كه خسارات زيادى به وى وارد گرديد .\r\nسرانجام با شفاعت برخى از بزرگان ، مورد عفو واقع شد ولى خودش از آمدن نزد شاه امتناع ورزيد . « 1 »\r\nدر سال 1243 ه . ق در غياب حسنعلى ميرزا شجاع السلطنه ، در خراسان بىنظمى شديدى پديد آمد .\r\nفتحعلى شاه در سال 1244 ه . ق حسين خان سردار و برادرش حسن خان سارى اصلان را براى برقرارى نظم به خراسان فرستاد . رضا قلى خان كه در اين ايام ، نيشابور و چناران و رادكان را در تصرف داشت ، اعتنايى به حسين خان سردار نكرد . حسين خان ناچار شد با محمد خان پسر اسحاق خان قرائى ، عليه رضا قلى خان سازش كند و او را با لشكرى شش هزار نفرى براى سركوبى رضا قلى خان به نيشابور مأمور ساخت . اين كار موجب افزايش سركشى و عدم اطاعت رضا قلى خان گرديد . رضا قلى خان پس از اين واقعه شرحى به فتحعلى شاه نوشت و يادآور شد ، در صورتى كه يكى از شاهزادگان به جاى حسين خان سردار فرستاده شود از او اطاعت خواهد كرد . فتحعلى شاه نيز احمد على ميرزا ، پسر نوزدهم خود را به حكومت خراسان گماشت و\r\n\r\n\r\n","description":"","footnote":"\r\n( 1 ) - مهدى بامداد : پيشين 2 / 26\r\n","page_name":" 158 ","page_number":158},
  {"content":"\r\n\r\nحسين خان را به تهران احضار نمود .\r\nخوانين خراسان به‌ويژه رضا قلى خان به‌گونه‌اى كه قول داده بودند از فرستاده شاه اطاعت كردند و به نزد وى آمدند . « 1 »\r\nاز جمله كارهاى رضا قلى خان خريدارى مهدى قلى خان جلال الدوله پسر سعادت قلى خان و برادر آصف الدوله وزير لكهنو از تركمن‌هاست كه در سال 1246 ه . ق روى داد . جلال الدوله در اين سال به قصد زيارت رهسپار مشهد شد و تركمن‌ها با قواى اللّه قلى خان او را اسير كردند . شاه طى حكمى از رضا قلى خان خواست كه به هر صورت جلال الدوله را از تراكمه خريدارى و روانه نمايد ، رضا قلى خان پس از مذاكره در اين خصوص سرانجام او را به ده هزار تومان خريد . « 2 »\r\nدر ماه صفر 1248 ه . ق ميان نايب‌السلطنه عباس ميرزا و رضا قلى خان زعفرانلو جنگ درگرفت و اميرآباد كه به دست رضا قلى خان ساخته شده و اطرافش خندقى به عمق نه ذرع كنده بود ، به تسخير نايب‌السلطنه درآمد .\r\nالكساندر برنس كه در همين سال سفرى به خراسان داشت ، مىنويسد : « در ربيع الاول 1348 ه . ق جنگى ميان نايب‌السلطنه عباس ميرزا و رضا قلى خان زعفرانلو ، ايلخانى قوچان ، درگرفت كه پايدارى رضا قلى خان در برابر دست كم سيزده هزار تن لشكريان مهاجم و توپخانه نيرومندى كه عباس ميرزا زير نظر افسران انگليسى تدارك ديده بود نمودارى از قدرت خان‌هاى مقتدر خراسان بود كه حضور نايب‌السلطنه را در خراسان ايجاب مىكرد » . تسليم شدن خان زعفرانلو و افتادن قوچان به دست عباس ميرزا مژده بزرگى بود كه به گفته برنس همه مردم به‌ويژه مأموران حكومت را خرسند ساخت . از اهميت اين رويداد همين بس كه سه شبانه‌روز در مشهد چراغانى كردند . « 3 »\r\nپس از اين ، پسر رضا قلى خان به نام سام خان ، ايلخان شد و رضا قلى در\r\n\r\n\r\n","description":"","footnote":"\r\n( 1 ) - همان 2 / 26 - 27\r\n( 2 ) - همان 2 / 28 ؛ رمضانعلى شاكرى : پيشين / 62\r\n( 3 ) - ابو القاسم طاهرى : جغرافياى تاريخى خراسان از نظر جهانگردان / 54 - 55\r\n","page_name":" 159 ","page_number":159},
  {"content":"\r\n\r\nارگ مشهد زندانى گرديد . عباس ميرزا به خاطر اهميتى كه وى در بين خوانين داشت ، با او به احترام رفتار مىكرد و چندان فشار زياد بر او نمىآورد تا اين كه به بهانه رفتن به حمام فرار كرد و در حين فرار سه تن از نگهبانان ، كه او را تعقيب نمودند ، كشت و خواست خود را به حرم امام رضا عليه السّلام برساند ولى در ميان راه بعضى افراد لشكرى او را شناخته و دستگيرش كردند و به نزد عباس ميرزا بردند . نايب‌السلطنه در اول سال 1249 ه . ق امرا و خوانين خراسان را با خود به تهران برد كه از آن ميان رضا قلى خان و محمد خان قرائى را به آذربايجان فرستادند . « 1 »\r\nرضا قلى خان به واسطه صدمات و لطمات وارده در شهر ميانه ناخوش شد و در همين سال درگذشت . جسد وى را به مشهد منتقل و در حرم امام رضا عليه السّلام دفن كردند . « 2 »\r\nعلى جان سكندرى\r\n\r\n( 60 ) زعفرانلو - سام خان ( - 1275 ه . ق )\r\n( به تصوير صفحه مراجعه شود ) سام خان پسر رضا قلى خان زعفرانلو حكمران قوچان ، وى مردى با كفايت ، دلير و با تدبير « 3 » بود كه سال 1247 يا 1248 ه . ق به فرمان فتحعلى شاه به حكومت رسيد . « 4 » وى اولين\r\n\r\n\r\n","description":"","footnote":"\r\n( 1 ) - رمضانعلى شاكرى : پيشين / 63\r\n( 2 ) - مهدى بامداد : پيشين 2 / 28 ؛ على مؤتمن : تاريخ آستان قدس / 340\r\n( 3 ) - رمضانعلى شاكرى : اتركنامه / 65 .\r\n( 4 ) - كليم الله توحدى : حركت تاريخى كرد به خراسان / 314 .\r\n","page_name":" 160 ","page_number":160},
  {"content":"\r\n\r\nحاكم قوچان است كه از سوى ناصر الدّين شاه ملقب به شجاع الدوله گرديد . « 1 »\r\nمهدى بامداد مىنويسد : « پس از اينكه عباس ميرزا وليعهد ، قوچان را به غلبه گرفت و وارد شهر شد براى رفع خستگى و شستشوى خويش قصد كرد كه در حمام ايلخانى به استحمام و استراحت بپردازد . وقتى كه از حمام بيرون آمد ، سام خان فرزند ايلخانى به حضور وى شتافت و از جانب مادر خود ده طاقه‌شال و آنچه اسب ممتاز در چادرهاى قبيله بود تقديم كرد . آوردن اين هدايا توسط فرزند خردسال ايلخانى در نزد وليعهد خيلى حسن اثر بخشيد و هيچ تغييراتى در امور ايل زعفرانلو و حكومتى نداد . فقط رضا قلى خان ايلخانى را از سمت ايلخانىگرى حكومت قوچان بر كنار نمود و پسرش را بجاى وى برقرار كرد . سام خان در آينده شخص باعرضه‌اى از كار درآمد و خدماتى نسبت به مملكت انجام داد . » « 2 »\r\nبا آغاز قيام سالار تمام نواحى استان خراسان به جزء قوچان و نيشابور به تصرف سالار و جعفر قلى خان شادلو در آمد و فقط كردهاى زعفرانلو و ايل بيات در برابر سالار مقاومت نمودند و اين دو شهر را محفوظ داشتند .\r\nشاهزاده حمزه ميرزا ، حاكم خراسان از بيم جانش ، مشهد را ترك و به حدود فريمان متوارى شد و طى نامه‌اى از يزدان و يردى خان زعفرانلو برادر سام خان كمك خواست . « 3 » سام خان ، كه اين زمان در زندان قصر تهران محبوس بود ، با برادرش ابو الفيض از زندان گريخت و آهنگ قوچان كرد . وى سال 1265 ه . ق به خراسان آمد و از اوضاع و اغتشاش و فتنه سالار آگاه شد . در بين راه در يكى دو جنگ در حدود سبزوار و نيشابور شركت نمود و پس از آن راهى قوچان گرديد . « 4 »\r\nدر پنجم ذىحجه به فرمان محمد شاه ، شاهزاده سلطان مراد ميرزا حسام\r\n\r\n\r\n","description":"","footnote":"\r\n( 1 ) - رمضانعلى شاكرى : پيشين / 65 .\r\n( 2 ) - مهدى بامداد : شرح حال رجال ايران 6 / 114 - 115\r\n( 3 ) - محمد تقى لسان الملك سپهر : ناسخ التواريخ 3 / 886\r\n( 4 ) - همان 3 / 980 - 982\r\n","page_name":" 161 ","page_number":161},
  {"content":"\r\n\r\nالسلطنه از تهران مأموريت يافت تا آرامش را به خراسان برگرداند و فتنه سالار را فرونشاند . وى در ماه محرم به خراسان رسيد . هم‌زمان با ورودش به خراسان ، سام خان زعفرانلو طى نامه‌اى به حسام السلطنه آمادگى براى همكارى خود با وى را اعلام داشت .\r\nحسام السلطنه از پيام او خرسند شد و از وى خواست تا هرچه زودتر به جبهه‌اش بپيوندد . سام خان بلافاصله به لشكرگاه وى پيوست و از او اجازه خواست تا با سپاهيان قوچان به جنگ حسن خان سالار و جعفر قلى خان شادلو در نيشابور برود . حسام السلطنه ضمن موافقت با نظر وى ، گروهى از سپاهيان و چند عراده توپ در اختيارش گذاشت ، در بين راه سربازان ترك آذربايجان از اطاعت وى سرپيچى كردند و به اردوگاه برگشتند .\r\nهواى سرد و برفى موجب شد كه حسام السلطنه آهنگ تهران نمايد ، ولى سام خان مانع از اين كار شد و آنها را به سر ولايت و نيشابور هدايت كرد و هم‌زمان قلعه عنبران را فتح كردند . « 1 »\r\nروز دهم جمادى الاول حسن خان سالار براى نجات خويش به حرم مطهر امام رضا عليه السّلام پناه برد . سام خان به همراه علما و بزرگان شهر مشهد كه از اين حادثه اطلاع يافتند نزد وى رفته گفتند :\r\n« خاك خراسان از آتش فتنه تو بر باد رفت و جوانان زيادى در راه تو به خاك و خون غلطيدند اموال حرم را به غارت بردى ، امروز چگونه به اين مكان پناهنده شده‌اى » پس از اين گفتگو ، سام خان او را به نزد حسام السلطنه برد و به دستور دولت مركزى محمد حسن خان سالار و پسرش امير اصلان خان و برادرش محمد على خان كشته شدند .\r\nپس از فتح مشهد و دفع فتنه سالار ، سام خان زعفرانلو مفتخر به دريافت خنجر و نشان مرصع از سوى ناصر الدّين شاه گرديد . « 2 »\r\nدر سال 1267 ه . ق ناصر الدّين شاه كه سام خان زعفرانلو را براى قدردانى\r\n\r\n\r\n","description":"","footnote":"\r\n( 1 ) - همان 3 / 986 - 989\r\n( 2 ) - همان 3 / 1101 - 1105\r\n","page_name":" 162 ","page_number":162},
  {"content":"\r\n\r\nبه تهران خواسته بود ، پس از پايان مراسم دو عيد اسلامى قربان و غدير به او فرمان داد كه تركمانان مرو و سرخس را سركوب كند . چون سام خان به خراسان رسيد و به‌سوى سرخس حركت كرد ، تركمانان ياغى و شرور با شنيدن اين مأموريت ، به مشهد آمده و خود را به سام خان معرفى كردند و خود را خراج‌گذار دولت ايران دانستند . « 1 »\r\nپس از درگذشت وزير يارمحمد خان ظهير الدوله ، حاكم هرات در سال 1267 ه . ق اوضاع هرات دچار هرج و مرج شد . سام خان زعفرانلو از سوى حسام السلطنه مأموريت پيدا كرد تا به كمك سواران كرد زعفرانلو به دفع مدعيان حكومت صيد محمد خان فرزند يارمحمد خان بپردازد كه موفق به انجام اين مأموريت شد . « 2 »\r\nدر سال 1272 ه . ق كه امير دوست محمد خان ، حاكم قندهار آماده حمله به هرات بود . شاهزاده محمد يوسف و بزرگان هرات بيمناك شده از ناصر الدّين شاه خواستند كه سام خان ايلخانى را با گروهى از سپاه سلطانى به طرف هرات گسيل دارد « 3 » ناصر الدّين شاه نيز به سام خان زعفرانلو فرمان داد كه با يك هزار و پانصد شمخالچى خود هرچه زودتر به هرات بشتابد . سام خان با سواران خبوشانى وارد هرات شد و خود را براى مبارزه با سپاه افغان و قندهار آماده نمود . « 4 » ناصر الدّين شاه به پاس جنگ‌آورى سام خان در فتح هرات وى را ملقب به شجاع الدوله كرد و هدايايى به وى داد . « 5 » وى اولين كسى بود كه در بين زعفرانلوها لقب شجاع الدوله به خود گرفت . مقاومت سام خان در برابر توطئه‌هاى انگليس در حدى بود كه شيل سفير انگليس در ايران از سرسختى و لجاجت سام خان به ستوه آمد و رفتار او را به باد انتقاد و نكوهش\r\n\r\n\r\n","description":"","footnote":"\r\n( 1 ) - كليم اللّه توحدى : پيشين / 335\r\n( 2 ) - رمضانعلى شاكرى : پيشين / 65 - 66\r\n( 3 ) - محمد تقى لسان الملك سپهر : پيشين 3 / 1304\r\n( 4 ) - كليم اللّه توحدى : پيشين / 353\r\n( 5 ) - محمد تقى لسان الملك سپهر : 3 / 1350\r\n","page_name":" 163 ","page_number":163},
  {"content":"\r\n\r\nگرفته و با تهديد دربار ايران مىگويد :\r\n« رفتار سام خان ايلخانى طورى است مثل اينكه هرات داخل خاك ايران باشد . » « 1 »\r\nحسام السلطنه به دليل رشادت‌هاى سام خان نهايت التفات در حق وى مبذول كرد و حكومت قوچان را به ضميمه لشكر خراسان به سام خان داد .\r\nحكومت قوچان از آن به بعد تا سال 1338 ه . ق در خانواده سام خان شجاع الدوله به صورت ميراثى باقى ماند . « 2 » پس از جريان هرات ، سام خان به قوچان بازگشت و در بستر بيمارى فوت كرد . جسد وى به مشهد انتقال و در دار التوحيد حرم مطهر امام رضا عليه السّلام كه مقبره خانوادگى زعفرانلوها بود ، به خاك سپرده شد . « 3 » توحدى تاريخ فوت او را بر خلاف مهدى بامداد كه 1282 ه . ق نوشته با دلايلى كه آورده در 1275 ه . ق دانسته است . « 4 » پس از سام خان برادرش امير حسين خان به جاى وى به حكومت قوچان رسيد . « 5 » سام خان براى مخارج حرم مطهر امام رضا عليه السّلام املاك زيادى وقف نمود و مادرش نيز آرامگاهى را كه در قوچان به نام سلطان ابراهيم فرزند امام رضا عليه السّلام معروف شده بود تعمير و نوسازى نمود .\r\nحمام شجاع الدوله نيز از آثار سام خان زعفرانلو در محله نوقان مشهد مىباشد . « 6 »\r\nعلى جان سكندرى\r\n\r\n( 61 ) زعفرانلو - عبد الرضا خان ( - 1337 ه . ق )\r\nامير عبد الرضا خان زعفرانلو فرزند ابو الحسن خان و برادرزاده محمد ناصر خان « 7 » ، نايب الحكومه شيروان .\r\n\r\n\r\n","description":"","footnote":"\r\n( 1 ) - كليم اللّه توحدى : پيشين / 369 .\r\n( 2 ) - على حيدرى : رجال و مشاهير قوچان / 157 .\r\n( 3 ) - كليم اللّه توحدى : پيشين / 370 - 371\r\n( 4 ) - همان / 371 ؛ مهدى بامداد : پيشين 6 / 117\r\n( 5 ) - مهدى بامداد / همان‌جا\r\n( 6 ) - كليم اللّه توحدى : همان‌جا ؛ محمد حسن خان اعتماد السلطنه : مطلع الشمس 2 / 529\r\n( 7 ) - رمضانعلى شاكرى : اتركنامه / 90\r\n","page_name":" 164 ","page_number":164},
  {"content":"\r\n\r\n( به تصوير صفحه مراجعه شود ) پس از فوت محمد ناصر خان شجاع الدوله سوم ، چون وى فرزندى نداشت تا جانشين نمايد ؛ مردم قوچان دو دسته شدند : يك دسته هواخواه خسرو خان فرزند امير گونه خان و برادر رضا قلى خان ، و گروهى ديگر طرفدار عبد الرضا خان شدند . « 1 » در زمانى كه عبد الرضا خان نايب الحكومه شيروان بود و به تهران سفر كرد ، در غياب او خسرو خان حكومت قوچان را به دست گرفت و حدود شش ماه حكومت كرد . در همين زمان ولى خان بهادرانلو نايب الحكومه قوچان بود . « 2 » از تهران تلگراف‌نامه‌اى محرمانه مبنى بر اينكه حكومت قوچان به‌طور موقت به او سپرده شده است به دست وى رسيد . خسرو خان از محتواى اين تلگراف‌نامه باخبر شد و ولى خان را به قتل رساند و در مقابل توران بىبى دختر ولى خان ، عباس قره‌باغى را مأمور قتل خسرو خان كرد . اين فرد ، خسرو خان را در مسجد گوهرشاد هدف تير قرار داد و به قتل رساند . « 3 »\r\nپس از قتل خسرو خان ، امير حسين خان پسر آصف الدوله والى خراسان ، به عنوان حاكم وارد قوچان شد چندى بعد عبد الرضا خان پسر ابو الحسن خان با مساعدت ميرزا على اصغر خان امين السلطان ، صدر اعظم مظفر الدّين شاه ، حكمران قوچان شد . « 4 » حكمرانى او مصادف با حضور سپاهيان روسيه تزارى در قوچان بود . عبد الرضا خان ضمن ممانعت از ورود آنها اين مسئله را\r\n\r\n\r\n","description":"","footnote":"\r\n( 1 ) - همان‌جا\r\n( 2 ) - على حيدرى : رجال و مشاهير قوچان / 162\r\n( 3 ) - همان‌جا\r\n( 4 ) - همان‌جا\r\n","page_name":" 165 ","page_number":165},
  {"content":"\r\n\r\nتلگرافى به تهران منعكس كرد . تهران پاسخ داد كه مانع ورود آنها نشويد .\r\nروس‌ها با ورود به قوچان ، عبد الرضا خان را دستگير و با خود بردند . « 1 » براثر اختلافى كه بين عبد الرضا خان حاكم قوچان و محمد ابراهيم خان حاكم شيروان وجود داشت ، كردهاى زعفرانلو سر به شورش برداشتند . به سبب اين شورش ، دولت وى را به تهران فراخواند . « 2 » والى خراسان فرزندش رضا قلى ميرزا را به‌عنوان حاكم ، مأمور حكومت آن شهر مىنمود .\r\nپس از سه ماه هم‌زمان با به توپ بستن مجلس شوراى ملى توسط محمد على شاه در 1326 ه . ق عده‌اى از مردم قوچان به تهران رفته و خواستار بازگشت عبد الرضا خان شدند . براثر اين تقاضا وى به قوچان برگشت و تا زمان حكومت قوام السلطنه در خراسان حكومت اين شهر را به عهده داشت . « 3 » در همين سال كه قحطى وجود داشت ، عبد الرضا خان شجاع الدوله دستور داد تا چندين نانوايى ساخته شود و همه‌روزه نان مورد نياز مردم پخته و در بين آنها توزيع گردد . وى شخصا به روستاها مىرفت و از كسانى كه احتكار آرد و گندم كرده بودند ارزاق را گرفته و بين مردم توزيع مىكرد . « 4 » پس از آنكه قوام السلطنه به‌عنوان والى خراسان تعيين گرديد ، از شاهرود و مشهد تلگراف شد كه خوانين خراسان براى استقبال از او در سبزوار اجتماع نمايند . سرهنگ صفاپور ، از محافظان قوام السلطنه ، در تشريح علت اين دستور مىگويد : « قوام خواست در اولين روز ورودش زهر چشمى از خراسانىهاى ناآرام بگيرد . به‌همين‌جهت تلگراف‌هاى متعددى از شاهرود به بزرگان خراسان مخابره و آنان را دعوت به استقبال از خود نمود تا با دبدبه و جلال وارد مشهد شود . خوانين و حكام خراسان به استثناى شجاع الدوله ، در سبزوار\r\n\r\n\r\n","description":"","footnote":"\r\n( 1 ) - همان‌جا ؛ رمضانعلى شاكرى : پيشين / 93\r\n( 2 ) - كليم اللّه توحدى : حركت تاريخى كرد به خراسان 4 / 177 ؛ على حيدرى : پيشين / 162\r\n( 3 ) - على حيدرى : پيشين / 162 - 163\r\n( 4 ) - كليم اللّه توحدى : پيشين 4 / 195\r\n","page_name":" 166 ","page_number":166},
  {"content":"\r\n\r\nبه حضور وى رسيدند . عدم حضور وى كه بزرگترين توهين به قوام تلقى مىشد ، قوام را به شدت خشمگين ساخت و پرسيد شجاع الدوله كجاست . » « 1 » قوام السلطنه با ورود به مشهد وى را دستگير و در ارگ مشهد تحت نظر قرار داد « 2 » و شجاع السلطان را به حكومت قوچان گماشت . « 3 »\r\nعبد الرضا خان شجاع الدوله ، از همان دوران جوانى معتاد به كشيدن ترياك و نوشيدن مشروبات الكلى بود ، اين اعتياد منحصر به اين خوانين نبود .\r\nهمان‌طور كه در گزارش روزنامه حبل المتين آمده است : « 4 » « اغلب مردم درگز ، بجنورد ، قوچان ، شيروان و توابع آنها دچار اين بيمارى شده بودند . و همين مسأله موجب شده بود كه تعصب خود را از دست بدهند . » « 5 » وى بعد از مدتى در 16 صفر 1337 ه . ق براثر بيمارى يا به قولى مسموميت در مشهد فوت و در حرم مطهر امام رضا عليه السّلام در مقبره خانوادگى به خاك سپرده شد . « 6 »\r\nعلى جان سكندرى\r\n\r\n( 62 ) زعفرانلو - قهرمان خان ( - 1306 ه . ق )\r\nقهرمان خان فرزند نجفعلى خان زعفرانلو ملقب به ميرپنجه و سرتيپ از رجال معروف عهد ناصر الدّين شاه قاجار در شهر قوچان بود . وى در زمان حكومت امير حسين خان شجاع الدوله دوم بر قوچان ( 1238 - 1311 ه ق ) ، نايب الحكومه قوچان بود . « 7 » در ربيع الثانى سال 1284 ه . ق موفق به دريافت خلعت و هديه از جانب ناصر الدّين شاه شد . « 8 » او كه پسر عموى امير حسين خان\r\n\r\n\r\n","description":"","footnote":"\r\n( 1 ) - همان / 217\r\n( 2 ) - رمضانعلى شاكرى : پيشين / 93 ؛ كليم اللّه توحدى : پيشين 4 / 217\r\n( 3 ) - كليم اللّه توحدى : پيشين 4 / 218\r\n( 4 ) - همان 4 / 136\r\n( 5 ) - همان 4 / 138\r\n( 6 ) - مهدى بامداد : شرح حال رجال ايران 5 / 264 - 265 ؛ رمضانعلى شاكرى :\r\nپيشين / 93\r\n( 7 ) - محمد على خان سديد السلطنه :\r\nسفرنامه / 214\r\n( 8 ) - كليم اللّه توحدى : حركت تاريخى كرد به\r\n","page_name":" 167 ","page_number":167},
  {"content":"\r\n\r\nزعفرانلو بود ، صاحب كتابخانه‌اى با كتاب‌هاى متعددى بوده است . « 1 »\r\nقهرمان خان سرانجام در ذىحجه سال 1306 ه . ق درگذشت . جنازه‌اش به حرم مطهر امام رضا عليه السّلام حمل و در دار السياده به خاك سپرده شد . « 2 » ظاهرا قهرمان‌آباد از مزارع قهرمان خان بوده كه امير حسين خان شجاع الدوله در محرم 1307 ه . ق آن را وقف بر آستان قدس كرد ، موارد مصرف آن جهت پنج نفر حافظ مقبره قهرمان خان و روشنايى مقبره و مصارف روضه‌خوانى و حقوق يك نفر فراش و بقيه جهت بيماران دارالشفاى آستان قدس در نظر گرفته شده است . « 3 »\r\nسيد حسن حسينى\r\n\r\n( 63 ) زعفرانلو - محمد ناصر خان ( 1281 - 1320 ه . ق )\r\nمحمد ناصر خان زعفرانلو متولد 1281 ه . ق پسر دوم امير حسين خان شجاع الدوله كرد زعفرانلو . « 4 » پس از ( به تصوير صفحه مراجعه شود ) فوت پدر با لقب شجاع الدوله سوم در سال 1311 ه . ق از سوى دولت مركزى به حكومت قوچان منصوب شد . صدور فرمان حكومت محمد ناصر خان از سوى ناصر الدّين شاه با مطالبه صد هزار تومان از وى و سى هزار تومان از\r\n\r\n\r\n","description":"","footnote":"\r\nخراسان / 399 - 401\r\n( 1 ) - رمضانعلى شاكرى : اتركنامه / 72\r\n( 2 ) - محمد على خان سديد السلطنه :\r\nپيشين / 214\r\n( 3 ) - عبد الحميد مولوى : پيش‌نويس فهرست موقوفات آستان قدس رضوى 4 / 311\r\n( 4 ) - جورج . ب . چرچيل : فرهنگ رجال قاجار / 102\r\n","page_name":" 168 ","page_number":168},
  {"content":"\r\n\r\nرمضان خان نايب الحكومه بود . او پس از به حكومت رسيدن روانه سرحد فيروزه براى تقسيم سرحدات بين خراسان و روسيه گرديد ؛ « 1 » هرچند اين مأموريت در حد او نبود چون اقتدار پدرش را نداشت و « 2 » نتيجه اين مأموريت جدايى چندين روستا و كوهسار فيروزه و بسيارى از اراضى سرحدات نواحى كلات و سرخس از ايران و ضميمه آن به روسيه بود . « 3 » محمد ناصر در بازگشت از اين مأموريت با دختر حاج مستشار زن‌برادر ابو الحسن خان ازدواج كرد . « 4 » هنوز دو سالى از حكومت وى نگذشته بود كه زلزله‌هاى تاريخى قوچان اتفاق افتاد . چون در زلزله سال 1312 ه . ق آن شهر به كلى ويران و قريب ده هزار نفر از اهالى آن تلف شدند ؛ محمد ناصر خان به ناچار اراضى خود ، معروف به نظرآباد را با مقدارى از زمين‌هاى خريدارى دولت براى ايجاد شهر جديد واگذار كرد . طبق نقشه سرتيپ عبد الرضا خان مهندس نقشه‌كش و معمار ، قوچان جديد را با خيابان‌هاى متقاطع مستقيم و عريض ، آباد كرد و مردم آسيب‌ديده و خسارت كشيده را در شهر جديد اسكان داد . « 5 »\r\nناصر الدّين شاه در اواخر 1311 ه . ق محمد ناصر خان را از حكومت قوچان بر كنار و پسر عمويش بابا خان مظفر السلطنه پسر سام خان را به حكومت قوچان گمارد . « 6 » در همين زمان بود كه دودستگى بين مردم پيش آمد و سرانجام محمد ناصر خان دوباره به حكومت رسيد . « 7 »\r\nمحمد ناصر خان شجاع الدوله حاكمى خيرخواه و ادب‌دوست و در عين حال ترسو و معتقد به موهومات و طلسمات بود . شب‌هاى جمعه را تا اذان\r\n\r\n\r\n","description":"","footnote":"\r\n( 1 ) - على حيدرى : رجال و مشاهير قوچان / 160\r\n( 2 ) - صديق صفىزاده : تاريخ كرد و كردستان / 693\r\n( 3 ) - رمضانعلى شاكرى : اتركنامه / 85\r\n( 4 ) - همان / 86\r\n( 5 ) - همان / 88\r\n( 6 ) - جورج . ب . چرچيل : پيشين / 103 ؛ رمضانعلى شاكرى : پيشين / 88\r\n( 7 ) - رمضانعلى شاكرى / همان‌جا\r\n","page_name":" 169 ","page_number":169},
  {"content":"\r\n\r\nصبح روضه‌خوانى مىكرد و خود در مجلس حاضر مىشد ، خيلى به حضرت سيد الشهداء علاقه داشت ، طعام به فقرا مىداد ، خودش هم در مجلس ، گلاب‌پاش به دست مىگرفت و به مردم گلاب مىداد ، با پاى برهنه به تكايا مىرفت و شمع مىسوخت ، ولى بعد از عاشورا همان آدم قبلى بود . « 1 » وى سخت به مشروبات الكلى و كشيدن ترياك عادت داشت و از امور امارتش غافل مىماند . « 2 » آن‌چنان‌كه در عين الوقائع آمده : « از كثرت آلايش مسكرات در مدت عمر فرقى بين محرم و نوروز نگذاشت . » « 3 »\r\nاز اعمال ديكتاتورى و خود خواهانه محمد ناصر خان اين بود كه از نيمه‌شب به بعد رفت و آمد در شهر را ممنوع كرده بود ، اگر كسى را مىگرفتند او را تا صبح بازداشت مىكردند و پس از بازجويى آزاد مىكردند . « 4 » از جمله تشريفات و رسومى كه به هنگام حركت بانوان شجاع الدوله در معابر عمومى معمول بود آن بود كه فراش‌ها سواره و يا پياده جلو كالسكه فرياد « دور شو كور شو » سر مىدادند . « 5 » همچنين در زمان حركت حاكم در سطح شهر و يا در ايام تشريفات و اعياد رسمى گروهى مأمور نواختن موزيك بودند . « 6 »\r\nمحمد ناصر خان پس از ده سال حكومت در قوچان در ماه ذىحجه 1320 ه . ق در مقر حكومتش در گذشت . جنازه‌اش را به مشهد منتقل كردند و در دار التوحيد حرم مطهر امام رضا عليه السّلام جنب مقبره پدرش دفن نمودند . او فرزندى نداشت . « 7 » وى در سال 1290 ه . ق دو ثلث از كل مزرعه علىآباد قوچان را وقف آستان قدس رضوى كرد . « 8 »\r\nعلى جان سكندرى\r\n\r\n\r\n","description":"","footnote":"\r\n( 1 ) - همان / 89\r\n( 2 ) - صديق صفىزاده : پيشين / 692\r\n( 3 ) - محمد يوسف رياضى هروى : عين الوقائع / 150\r\n( 4 ) - رمضانعلى شاكرى : پيشين / 89\r\n( 5 ) - همان / 90\r\n( 6 ) - همان‌جا\r\n( 7 ) - همان‌جا\r\n( 8 ) - كليم اللّه توحدى : حركت تاريخى كرد به خراسان / 461\r\n","page_name":" 170 ","page_number":170},
  {"content":"\r\n\r\n\r\n( 64 ) زيك - گنج‌على خان ( ح 958 - 1033 ه . ق )\r\nاز نامدارترين سرداران شاه‌عباس اول ( 996 - 1038 ه . ق ) حاكم كرمان و قندهار ( 1004 - 1033 ه . ق ) و از واقفين عمده آستان قدس .\r\nگنج‌على خان از طايفه زيك ، يكى از طوايف كرد بود . « 1 » از زمان كودكى و سال و محل تولد او اطلاعى در دست نيست . نام وى از هنگامى كه شاه‌عباس در دوران كودكى به دستور پدربزرگش شاه‌طهماسب ( 930 - 984 ه . ق ) در هرات اقامت داشت ، در كتاب‌هاى تاريخى آمده است . « 2 » وى در اين سال‌ها ( 978 - 994 ه . ق ) با نام گنج‌على بيگ به‌عنوان سردار نظامى در رديف خدمتگزاران مخصوص عباس ميرزا بود . « 3 » بنابراين بايد تاريخ تولدش را حداقل بيست سال قبل از اين تاريخ و در حدود سال‌هاى 958 ه . ق بدانيم .\r\nهمان‌طور كه خواهد آمد حضور او در خدمت شاهزاده عباس ميرزا باعث رسيدن او به مقامات بالاتر گرديد . پس از اينكه شاه‌طهماسب در صفر 984 ه . ق در قزوين درگذشت ، فرزندش اسماعيل ميرزا به كوشش عده‌اى از قزلباشان در همان سال به حكومت رسيد . او كه حدود بيست سال به دستور پدر در قهقهه زندانى شده بود و خوى انتقامجويى داشت ، در همان سال براى از ميان برداشتن كسانى كه احتمال مىرفت آينده‌اش را به خطر اندازند و از سوى امراى ديگر به پادشاهى برداشته شوند ، اقدام كرد . از جمله اين افراد كه بايد كشته مىشدند ، شاهزاده عباس ميرزا بود كه در هرات اقامت داشت . شاه اسماعيل يكى از سرداران مشهور به نام عليقلى خان شاملو را با سپاه بسيار روانه هرات\r\n\r\n\r\n","description":"","footnote":"\r\n( 1 ) - محمود افوشته‌اى نطنزى : نقاوة الآثار / 448 ، 480 ؛ احمد على خان وزيرى :\r\nتاريخ كرمان 2 / 616\r\n( 2 ) - محمود افوشته‌اى نطنزى : پيشين / 448 ؛ قاضى احمد قمى : خلاصة التواريخ 1 / 567\r\n( 3 ) - احمد على خان وزيرى : پيشين 2 / 616\r\n","page_name":" 171 ","page_number":171},
  {"content":"\r\n\r\nكرد « 1 » تا عباس ميرزا را به قتل رساند .\r\nعليقلى خان پس از رسيدن به هرات مدتى در انجام مأموريت خود كوتاهى كرد . چون در همين روزها خبر فوت شاه اسماعيل از قزوين به هرات رسيد ، عليقلى خان تصميم گرفت نه تنها شاهزاده را نكشد بلكه كمر به خدمت او ببندد و سپس او را به پادشاهى بردارد .\r\nيكى از كسانى كه در به تأخير انداختن قتل شاه‌عباس نقش ايفا كرد گنج‌على زيك بود . « 2 »\r\nعليقلى خان با مرشد قلى خان استاجلو ، حاكم تربت حيدريه در برابر پدر و مادر شاه‌عباس كه اينك در قزوين قدرت را در دست داشتند و وجود فرزند خود را در دست امراى قدرتمند خراسان براى خود خطرى بزرگ مىدانستند مقاومت زيادى نمودند . در سال 989 ه . ق عليقلى خان ، عباس ميرزا را شاه خواند و از هرات به‌سوى نيشابور حركت كرد . امرا به عباس ميرزا به شاهى سلام كردند و اول كسى كه بوسه بر ركاب وى زد گنج‌على حاكم كوسويه ، شهرى نزديك هرات ، بود و به واسطه همين عمل آفتاب اقبال او رو به درخشش نهاد . « 3 »\r\nپس از اختلاف و جنگى كه ميان دو سردار طرفدار عباس ميرزا يعنى عليقلى خان شاملو و مرشد قلى خان استاجلو روى داد ، عباس ميرزا به چنگ مرشد قلى خان ، كه اينك حاكم مشهد شده بود افتاد . گنج‌على خان هم كه در زمره افراد عباس ميرزا بود به اردوى مرشد قلى خان پيوست . « 4 » مرشد قلى خان ، عباس ميرزا را در مشهد بر تخت نشاند و شاه‌عباس ناميد . « 5 »\r\n\r\n\r\n","description":"","footnote":"\r\n( 1 ) - حسين بيگ روملو : احسن التواريخ / 643\r\n( 2 ) - محمد ابراهيم باستانى پاريزى : آسياى هفت سنگ / 127\r\n( 3 ) - ولى قلى شاملو : قصص الخاقانى 1 / 121 - 122\r\n( 4 ) - احمد على خان وزيرى : پيشين 2 / 616\r\n( 5 ) - قاضى احمد قمى : پيشين / 712 ؛ اسكندر بيگ منشى : تاريخ عالم‌آراى عباسى 1 / 466 - 471\r\n","page_name":" 172 ","page_number":172},
  {"content":"\r\n\r\nگنج‌على از سوى اتابك جديد شاه‌عباس ، به واسطه خدمات شايسته‌اى كه در حفظ شاهزاده انجام داده بود به عنوان‌خانى دست‌يافت و خود شاهزاده عباس ميرزا هم به واسطه محبتى كه از گنج‌على مىديد گاهى او را « بابا » خطاب مىكرد و كم‌كم لقب بابا هم جزو القاب گنج‌على خان گرديد . « 1 » در هنگامى كه مرشد قلى خان قصد داشت خود براى بردن عباس ميرزا به‌سوى پايتخت حركت كند گنج‌على خان را كه مورد اعتمادش بود ، در خراسان حكومت داد . در نسخه برلين خلاصة التواريخ در اين‌باره آمده است : « گنج‌على خان كه در جنگ سوسفيد خدمات پسنديده به تقديم رسانيده بود او را به عواطف پادشاهانه ممتاز و سرافراز ساخته ، اول خانى كه در ميانه امرا تعيين كرد او بود كه حكومت خواف و باخزر به او دادند . » « 2 » اسكندر بيگ منشى هم خدمات گنج‌على را به عباس ميرزا ستوده است . « 3 » تعيين امرايى مثل گنج‌على خان به حكومت و باقى گذاشتن آنان در خراسان به واسطه شجاعت آنان براى ايستادگى در مقابل حملات مداوم ازبك‌ها به ناحيه خراسان و نيز حفظ اين قلمرو از افتادن به دست امراى مخالف قزلباش بود . در سال 997 ه . ق به هنگامى كه شاه‌عباس تا مشهد پيش تاخته بود تا با ازبكان بجنگد ، پيشاپيش سردارانى ؛ از جمله گنج‌على خان را به‌سوى هرات فرستاد اما در پايان به دليل مشكلاتى كه در غرب كشور در نتيجه حملات عثمانىها و سرپيچىهاى امرا روى داد مجبور به دست كشيدن از نبرد با ازبك‌ها شد . در هر حال گزارش‌هايى در دست است كه نشان مىدهد گنج‌على خان در رويارويى با ازبكان به خوبى از قلمرو خود ، خواف و باخزر ، دفاع كرده است . « 4 » بايد يادآور شد كه وجود\r\n\r\n\r\n","description":"","footnote":"\r\n( 1 ) - احمد على خان وزيرى : پيشين 2 / 617 ؛ محمد ابراهيم باستانى پاريزى :\r\nپيشين / 127\r\n( 2 ) - قاضى احمد قمى : پيشين 2 / 1069 ، 1407 - 1048\r\n( 3 ) - اسكندر بيگ منشى : پيشين 3 / 1733\r\n( 4 ) - قاضى احمد قمى : پيشين 2 / 1083\r\n","page_name":" 173 ","page_number":173},
  {"content":"\r\n\r\nگنج‌على خان براى عباس جوان كه در سال‌هاى آغازين حكومتش با آشفتگىهاى داخلى و هجوم دشمنان خارجى روبه‌رو بود بسيار ارزشمند بود . اين ارزش زمانى بيشتر درك مىشود كه بدانيم شاه‌عباس مىخواست با تكيه بر اين افراد به سلطه تركمانان قزلباش كه سال‌ها بر همه جوانب حكومتى مسلط بودند ، پايان دهد .\r\nپس از اينكه ولى خان حاكم كرمان در سال 1004 ه . ق درگذشت ، شاه‌عباس حكومت اين ناحيه پهناور و مهم را به گنج‌على خان داد . « 1 » گنج‌على خان در آغاز سال 1005 ه . ق وارد كرمان شد و مردم و سپاهيان آنجا را مورد لطف خويش قرار داد ، امور را سامان بخشيد و مردم را به « خدمت و دادن مال » وادار ساخت . « 2 » در سال 1006 ه . ق كه سال دوم حكومت گنج‌على خان بر كرمان بود بنا به دستور شاه‌عباس ، سپاه كرمان را از راه يزد به‌سوى خراسان حركت داد و در جنگ‌هاى متعدد با ازبكان شركت كرد و دلاورىهاى زيادى از خود نشان داد . پس از رانده شدن ازبكان از خراسان و مراجعت شاه به قزوين ، گنج‌على خان به كرمان بازگشت و به امور قلمرو خود مشغول شد . « 3 »\r\nدر سال 1007 ه . ق شاه حكومت سيستان را هم به گنج‌على خان داد . « 4 » در سال 1011 ه . ق نيز كه شاه‌عباس براى جنگ با عبد الباقى خان ازبك به خراسان لشكر كشيد ، گنج‌على خان با سپاه كرمانى خود ، در نبرد حضور چشمگيرى داشت . « 5 » او اين‌بار پس از بازگشت به كرمان شروع به اقداماتى عمرانى كرد و در فاصله سال‌هاى 1006 تا 1020 ه . ق مجموعه‌اى از بناهاى عالى را كه امروزه به نام\r\n\r\n\r\n","description":"","footnote":"\r\n( 1 ) - احمد على خان وزيرى : پيشين 2 / 615\r\n( 2 ) - همان 2 / 617\r\n( 3 ) - اسكندر بيگ منشى : پيشين 2 / 902 - 905 ؛ احمد على خان وزيرى : پيشين 2 / 617 - 618 ؛ ميرزا حسن حسينى فسائى :\r\nفارسنامه ناصرى 1 / 440\r\n( 4 ) - اسكندر بيگ منشى : پيشين 2 / 925\r\n( 5 ) - همان 2 / 1000\r\n","page_name":" 174 ","page_number":174},
  {"content":"\r\n\r\nمجموعه گنج‌على خان شهرت يافته مشتمل بر ميدان ، كاروانسرا ، بازار و حمام احداث نمود . « 1 » نيز قنات‌ها ، باغ‌ها و آب‌انبارهاى بسيارى را در قلمرو خود تأسيس يا آباد كرد . « 2 »\r\nگنج‌على خان در سال 1013 ه . ق شاه را در مقابل عثمانىها كه بار ديگر به غرب ايران تاخته بودند يارى نمود ، و در فتح ايروان و نخجوان جان‌نثارىهاى فراوان كرد . « 3 » در 1014 ه . ق در كنار اللّه وردى خان سپهسالار از عوامل اصلى شكست سردار مشهور عثمانى چغال‌اغلى بود كه تا تبريز پيش رانده بود . « 4 » پس از آن در فتح شماخى حضور داشت « 5 » و تفنگچىهاى كرمان ، به‌ويژه تفنگچىهاى بلوك بافق ، كه در لشكر او بودند ، خدمات نمايانى كردند و مورد توجه و عنايت شاه واقع شدند . « 6 » گنج‌على خان پس از چند سال حضور در نواحى غرب ايران از شاه‌عباس اجازه گرفت و همراه با نيروهايش به‌سوى كرمان حركت كرد و در راه ، قلعه دم‌دم اروميه را تسخير نمود . « 7 » گنج‌على خان در 1021 ه . ق با سپاه كرمان و از راه جيرفت به سمت بلوچستان حمله برد تا قلعه بن فهل و بمپور را بگشايد .\r\nملك شمس الدّين ، حاكم آن ناحيه سپاهى از همه مكران گرد آورد و با وى جنگيد ؛ اما گنج‌على خان او را شكست داد و پس از دو ماه وادار به تسليم ساخت . گنج‌على خان نواحى فتح‌شده را به قلمرو خود افزود و حاكم جديدى براى بمپور انتخاب كرد و پس از به اطاعت واداشتن امراى محلى آن سامان به كرمان بازگشت . « 8 » گنج‌على خان در\r\n\r\n\r\n","description":"","footnote":"\r\n( 1 ) - احمد على خان وزيرى : پيشين 2 / 618 - 620\r\n( 2 ) - همان 2 / 621\r\n( 3 ) - اسكندر بيگ منشى : پيشين 2 / 1089\r\n( 4 ) - همان 2 / 1111 - 1114\r\n( 5 ) - همان 2 / 1198\r\n( 6 ) - احمد على خان وزيرى : پيشين 2 / 622\r\n( 7 ) - همان 2 / 624 ؛ اسكندر بيگ منشى :\r\nپيشين 2 / 1303 - 1332\r\n( 8 ) - اسكندر بيگ منشى : پيشين 2 / 1405 ، 1421 ؛ احمد على خان وزيرى : پيشين 2 / 624 - 625 ؛ ميرزا حسن حسينى فسائى :\r\nپيشين 1 / 459\r\n","page_name":" 175 ","page_number":175},
  {"content":"\r\n\r\n1025 ه . ق به‌عنوان فرماندهى كارديده « 1 » در كنار شاه براى سركوبى طهمورث خان حاكم كاخت گرجستان رهسپار آن نواحى شد . شاه‌عباس او را از گرجستان به تبريز فرستاد تا ايرانيان را در برابر عثمانىها كه به سركردگى محمد پاشا با بيست هزار تن ايروان را محاصره كرده بودند يارى نمايد . او در نبردهاى متعدد با اللّه وردى خان ، سپهسالار ايران ، همكارى كرد . اين مأموريت بيش از دو سال به درازا كشيد و پس از آن گنج‌على خان با اجازه شاه به قلمرو حكومتى خود برگشت . « 2 » در 1031 ه . ق شاه‌عباس تصميم گرفت تا قندهار را از مغولان هند پس گيرد گنج‌على خان را نيز با لشكر كرمان به ميدان جنگ خواند . به‌طور مسلم نقش گنج‌على خان در اين لشكركشى بسيار بود ، زيرا سپاه ايران براى رسيدن به قندهار بايد از قلمرو او عبور مىكرد و گنج‌على خان وظيفه داشت نيازمندىهاى آنها را تدارك ببيند .\r\nشايستگىهاى بيشتر گنج‌على خان باعث گرديد تا شاه‌عباس حكومت شهر قندهار را كه داراى اهميتى فوق‌العاده براى ايرانىها بود ، پس از فتح آن شهر ، به او بسپارد . « 3 » همچنين شاه‌عباس به تمام كردهاى همراه گنج‌على خان نيز فرمان داد با وى در قندهار سكونت گزينند . « 4 » پسر گنج‌على خان ، على مراد خان ، كه در اين هنگام نيابت پدر را در كرمان عهده‌دار بود ، پس از گرفتن ماليات با خدمتگزاران خود رهسپار قندهار شد و به پدر پيوست و حكومت كرمان به دستور شاه‌عباس به طهماسب‌قلى ترخان تفويض شد . « 5 »\r\nگنج‌على خان تا 1033 ه . ق كه براثر سقوط از بامى درگذشت ، حكومت\r\n\r\n\r\n","description":"","footnote":"\r\n( 1 ) - اسكندر بيگ منشى : پيشين 2 / 1496\r\n( 2 ) - همان 2 / 1460 - 1496 ؛ احمد على خان وزيرى : پيشين 2 / 626\r\n( 3 ) - اسكندر بيگ منشى : پيشين 2 / 1618 ؛ احمد على خان وزيرى : پيشين 2 / 626\r\n( 4 ) - اسكندر بيگ منشى : پيشين 2 / 1618\r\n( 5 ) - احمد على خان وزيرى : پيشين 2 / 626 - 628\r\n","page_name":" 176 ","page_number":176},
  {"content":"\r\n\r\nقندهار را در دست داشت . « 1 » جسدش بنا به وصيت او توسط پسرش على مردا خان به مشهد آورده شد و در پايين پا دفن گرديد . « 2 » با دريافت خبر درگذشت گنج‌على خان شاه‌عباس حكومت قندهار و لقب بابايى را به على مراد خان پسر وى داد . « 3 » هنگامى كه گنج‌على خان در كرمان حكومت مىكرد ، قلمرو حكومتىاش از مرز فارس تا سرحد قندهار را دربر مىگرفت و شامل كرمان ، بلوچستان ، قاينات و سيستان مىگشت . « 4 » گنج‌على خان تقريبا تمام راه‌هايى را كه در جنوب ايران به دريا ختم مىشد امنيت بخشيد و تجارت در عهد او در اين مناطق رونق گرفت « 5 » و به واسطه كوشش‌هاى عمرانى او اقتصاد شكوفا شد . اما پس از فوت وى ديگر حاكم قدرتمندى در دوره صفويه به ظهور نرسيد كه بتواند امنيت لازم را در ظهور نرسيد كه بتواند امنيت لازم را در اين نقطه حساس كه « پاشنه آشيل حكومت صفويه » « 6 » بود برقرار سازد .\r\nزيرا از همين ناحيه بود كه افغان‌ها طى دو حمله در سال‌هاى 1133 - 1135 ه . ق توانستند دولت صفويه را ساقط سازند .\r\nهرچند گنج‌على خان هم مانند بسيارى از سرداران نظامى عصر خود در غارت‌ها و كشتارها شركت داشت و اغلب آبادىهاى منطقه كرمان را به تصرف خود درآورده بود اما عدالت پرورى ، درايت ، هوشمندى و خدمات وى را نيز نمىتوان انكار نمود . تا جايى كه بعضى از محققين دوران حكومت او و پسرش را دوران طلايى تاريخ كرمان دانسته‌اند . « 7 » بازمانده بناها و اقدامات عمرانى وى نيز تأييدى بر سخن اين منابع است ؛ از جمله مدرسه‌اى ساخت\r\n\r\n\r\n","description":"","footnote":"\r\n( 1 ) - همان 2 / 628\r\n( 2 ) - اسكندر بيگ منشى : پيشين 3 / 1734\r\n( 3 ) - احمد على خان وزيرى : پيشين 2 / 630 - 632\r\n( 4 ) محمد ابراهيم باستانى پاريزى :\r\nگنج‌على خان / 40\r\n( 5 ) - همان / 41\r\n( 6 ) - محمد ابراهيم باستانى پاريزى : مقدمه تذكره صفويه كرمان / 1\r\n( 7 ) - همان / 14\r\n","page_name":" 177 ","page_number":177},
  {"content":"\r\n\r\nكه علم دوستى وى را نشان مىدهد . « 1 » از جمله كارهاى ديگر گنج‌على خان وقف تمامى املاك خود بر حرم حضرت رضا عليه السّلام براى هزينه شدن در امورى چون مواجب حفاظ ، مؤذنان ، روشنايى و تهيه فرش حرم مطهر است . « 2 » او اين كار را پانزده سال قبل از فوت خود ، در حدود 1028 ه . ق ، انجام داد . تصوير بخشى از طومار 17 مترى وقف‌نامه او در كتاب موسوم به گنج‌على خان آمده است . « 3 »\r\nاز سه فرزند گنج‌على خان كه نامشان در تاريخ آمده است ، على مراد خان همان‌طور كه گذشت پس از مرگ پدر حاكم قندهار شد . او در بيشتر لشكركشىهاى شاه‌عباس همچون پدرش نقشى فعال داشت و آبادانىهاى بسيارى بر جاى نهاد . « 4 » پسر ديگر گنج‌على شاهرخ خان نام داشت كه در سال 1024 ه . ق به هنگام لشكركشى شاه‌عباس به گرجستان در نواحى كاخت و كارتيل از اسب به زير افتاد و درگذشت . « 5 » دختر گنج‌على خان هم همسر وزير اعظم شاه‌عباس اول ، ميرزا ابو طالب بيگ اردوبادى ، بود . « 6 » پيوند خانوادگى بين گنج‌على خان با ميرزا ابو طالب بيگ صدر اعظم كه خود و پدرش به مدت سى سال وزير شاه‌عباس اول صفوى بودند نشانگر جايگاه والاى گنج‌على خان و خانواده‌اش در هرم قدرت دولت صفويه است . خوب است ذكر شود كه افراد زيادى از خانواده گنج‌على خان در كرمان و بقيه نقاط ايران به دستور شاه صفى كشته شدند ، اما با وجود اين در سده‌هاى بعد در ايران افرادى بودند كه خود را از\r\n\r\n\r\n","description":"","footnote":"\r\n( 1 ) - نصرت اللّه مشكونى : فهرست بناهاى تاريخى و اماكن باستانى ايران / 157\r\n( 2 ) - صديق الدوله : آثار الرضويه / 258 ، محمد ابراهيم باستانى پاريزى : گنج‌على خان / 111\r\n( 3 ) - صديق الدوله : همان‌جا ؛ محمد ابراهيم باستانى پاريزى : پيشين / 85 - 106\r\n( 4 ) - محمد ابراهيم باستانى پاريزى : پيشين / 423\r\n( 5 ) - اسكندر بيگ منشى : پيشين 2 / 1460\r\n( 6 ) - احمد على خان وزيرى : پيشين 2 / 630\r\n","page_name":" 178 ","page_number":178},
  {"content":"\r\n\r\nاولاد گنج‌على خان مىدانسته‌اند . احمد على خان وزيرى ( م 1294 ه . ق ) در تاريخ كرمان مىنويسد : اكنون در كرمان تقريبا هزار نفر خود را به گنج‌على خان نسبت مىدهند . « 1 » افضل الملك هم ( 1320 ه . ق ) مىنويسد : اكنون دويست تن از اولاد گنج‌على خان در كرمان هستند . « 2 » دكتر محمد حسن گنجى ، استاد برجسته جغرافيا ، وجه تسميه گنجى براى خود را به واسطه انتساب به گنج‌على خان دانسته است . « 3 »\r\nرجبعلى يحيايى\r\n\r\n\r\n","description":"","footnote":"\r\n( 1 ) - همان 2 / 628\r\n( 2 ) - غلامحسين افضل الملك : سفرنامه خراسان و كرمان / 170\r\n( 3 ) - محمد ابراهيم باستانى پاريزى : پيشين / 3\r\n","page_name":" 179 ","page_number":179},
  {"content":"\r\n\r\n\r\nس\r\nساعد الدوله - خلعتبرى - حبيب اللّه خان\r\nسالار اشجع - تيمورى - عباس خان\r\n\r\n( 65 ) سرهنگ - اسكندر خان ( - 1255 ه . ق )\r\nاسكندر خان ، سرهنگ فوج خمسه ، در زمان سلطنت محمد شاه قاجار مىزيست . در 19 ربيع الثانى 1252 ه . ق محمد شاه قاجار با ارتش ايران براى سركوبى افاغنه از تهران حركت كرد . در اين جنگ اسكندر خان نيز شاه را همراهى مىنمود . در 22 شعبان همان سال لشكريان به اطراف شهر هرات رسيدند و آن شهر را محاصره كردند . « 1 » محاصره شهر هرات تقريبا ده ماه طول كشيد . در اين موقع حاكم هرات ، يارمحمد خان ، چندين بار تصميم گرفت تسليم شود ، ولى افسران انگليسى كه نزد او بودند و با او همكارى داشتند ، مانع اين كار شدند . « 2 »\r\nنخستين گروه از افاغنه كه حدود شش هزار نفر بودند به فرمان كامران ميرزا از شهر خارج شدند و جنگ بدين‌گونه آغاز گرديد . در اين زمان سرخوش خان سرهنگ فوج قزوين ، اسكندر خان سرهنگ فوج خمسه و باقر خان چليپانكو حضور داشتند . « 3 » گرچه در اين جنگ لشكر\r\n\r\n\r\n","description":"","footnote":"\r\n( 1 ) - محمد تقى لسان الملك سپهر : ناسخ التواريخ 1 و 2 / 677 .\r\n( 2 ) - سيد على ميرنيا : وقايع تاريخى خاور ايران 1 / 88 - 89 .\r\n( 3 ) - محمد تقى لسان الملك سپهر / همان‌جا .\r\n","page_name":" 180 ","page_number":180},
  {"content":"\r\n\r\nايران موفقيت‌هايى را بدست آورد ولى براثر تهديدهاى انگليس ناگزير روز نهم جمادى الاولى 1254 ه . ق بدون أخذ نتيجه دست از محاصره شهر هرات برداشت و مراجعت نمود . « 1 »\r\nدر ادامه اين جنگ سرخوش خان افشار در سال 1255 ه . ق به قصد فتح قلعه غوريان به همراه اسكندر خان به آن‌سوى حركت كرد . در اولين حمله چهل شمخال و پنجاه تفنگ از افاغنه به غنيمت گرفته شد و سى تن از جماعت افغان اسير شدند . با گزارشى كه به شاه رسيد سرخوش خان به مقر اصلى خود بازگشت و مورد تشويق قرار گرفت و اسكندر خان در هنگام بازگشت در ميان خندق براثر گلوله مجروح گرديد و پس از دو روز زندگى را وداع گفت و به دستور توكل خان ، فرزندش به جاى او منصوب شد . « 2 » پس از پايان جنگ شاه قاجار دستور داد اجساد مقتولين اين جنگ را به مشهد حمل كنند تا در اين زمين كه ابواب بهشت برين است به خاك سپرده شوند . « 3 »\r\nديگر فرماندهانى كه در اين جنگ كشته و در حرم دفن شدند عبارتند از :\r\nولى خان تنكابنى ، كه شرح آن جداگانه آمده است ، شير خان سرهنگ ، خانلر خان سرهنگ فوج افشار قزوين ، ولى خان سرهنگ فوج سربندى ، مهدى قلى خان سرهنگ شقاقى فوج شانزدهم همراه پسرش ، باقر خان چليپانلو ، نبى خان قراگوزلو ، قهرمان خان افشار سرتيپ و حاجى محراب خان سرهنگ فوج قزوين . « 4 »\r\nعلى سكندرى\r\n\r\n( 66 ) سفره‌چىباشى - فتحعلى بيگ ( - 1077 ه . ق )\r\nفتحعلى بيگ سفره‌چىباشى از صاحب منصبان و درباريان دوره شاه\r\n\r\n\r\n","description":"","footnote":"\r\n( 1 ) - سيد على ميرنيا : پيشين 1 / 91 .\r\n( 2 ) - محمد تقى لسان الملك سپهر : پيشين 1 و 2 / 715 .\r\n( 3 ) - همان 1 و 2 / 721 .\r\n( 4 ) - همان / 720 .\r\n","page_name":" 181 ","page_number":181},
  {"content":"\r\n\r\nعباس دوم صفوى ، فرزند مقصود بيگ ناظر بيوتات و نواده خلف بيگ سفره‌چى باشى . جدش خلف بيگ علاوه بر برداشتن مقام سفره‌چىباشى شاه‌عباس اول صفوى از سرداران بزرگ صفوى به حساب مىآمد و در جنگ‌ها و اردوكشىهاى شاه‌عباس از فرماندهان اصلى سپاه ايران بود . او سرانجام در يكى از جنگ‌ها به اسارت عثمانيان درآمد و كشته شد . « 1 »\r\nپدرش مقصود بيگ پس از فوت برادرش ابراهيم سلطان ، كه مقام سفره‌چى باشى دربار شاه‌عباس دوم را عهده‌دار بود ، از طرف شاه به مقام سفره‌چىباشى دربار صفوى رسيد « 2 » و چندى بعد نيز در سال 1074 ه . ق به مقام ناظر بيوتات نايل شد . « 3 »\r\nاگرچه تاريخ تولد فتحعلى بيگ مشخص نيست ولى به احتمال فراوان در اصفهان متولد شد و در آنجا نشو و نما يافت . او ابتدا جزو غلامان خاصه دربار صفوى بود و در سال 1073 ه . ق مأمور شد تا با جماعتى از مردم شيروان كه از بيگلربيگى خود محمد خان شكايت داشتند روانه شيروان شود و به شكايت آنها رسيدگى كند ، در نتيجه گزارشى كه وى ارائه كرد شاه‌عباس ، بيگلربيگى را عزل و نجفقلى خان بيگلربيگى ايروان را مأمور آنجا ساخت . « 4 »\r\nفتحعلى بيگ در سال 1074 ه . ق به جاى پدر كه خود در اين زمان به مقام ناظر بيوتات ارتقاء يافته بود به مقام سفره‌چىباشىگرى رسيد . « 5 » سفره‌چىباشى در دربار صفوى مأمور تهيه سفره و غذاى شاه و درباريان و اداره ميهمانىهاى دربار بود . در دربار نيز\r\n\r\n\r\n","description":"","footnote":"\r\n( 1 ) - محمد يوسف واله اصفهانى : خلد برين ( ايران در زمان شاه صفى و شاه‌عباس دوم ) / 340\r\n( 2 ) - ولى قلى شاملو : قصص الخاقانى 1 / 295\r\n( 3 ) - محمد طاهر وحيد قزوينى : عباسنامه / 329\r\n( 4 ) - همان / 315 - 316\r\n( 5 ) - همان / 329\r\n","page_name":" 182 ","page_number":182},
  {"content":"\r\n\r\nمحلى به نام سفره‌خانه وجود داشت . « 1 » اين شغل موروثى بود ؛ چنان كه در ميان اقوام فتحعلى بيگ پدرش ، مقصود بيگ ، عمويش ابراهيم سلطان و جدش ، خلف بيگ اين مقام را داشته‌اند . « 2 »\r\nفتحعلى بيگ مدت سه سال مقام يادشده را داشت و سرانجام در رمضان سال 1077 ه . ق در اصفهان درگذشت و جنازه‌اش به مشهد منتقل و در جوار بارگاه امام رضا عليه السّلام به خاك سپرده شد . « 3 »\r\nسيد حسن حسينى\r\n\r\n( 67 ) سيفى حسنى قزوينى - قاضى جهان ( 888 - 960 ه . ق )\r\nوزير شاه اسماعيل ( 906 - 930 ه . ق ) و شاه‌طهماسب اول صفوى .\r\nقاضى جهان صبح پنجشنبه 12 محرم سال 888 ه . ق در قزوين زاده شد . « 4 » پدرش از بزرگان علما و قاضى القضات آن شهر بود و نسبش به چند واسطه به قاضى سيف الدّين حسينى قزوينى ، از اعاظم سادات هرات در عهد سلطان محمد الجايتو مىرسيد . « 5 » قاضى جهان ، ابتدا در قزوين به قضاوت مشغول بود ، پس از چندى به اردوى شاه اسماعيل پيوست و در هنگام حمله به بغداد در سال 914 ه . ق او مأمور شد نهر آبى را كه در زمان مغولان از فرات به نجف اشرف كشيده شده بود تعمير كند .\r\nوى به خوبى از عهده احداث نهر شاهى كه تا چهار فرسنگى نجف امتداد مىيافت ، برآمد . پس از آن در شمار همكاران ميرزا شاه حسين اصفهانى ، كه در خدمت طهماسب ميرزا فرزند شاه اسماعيل بود ، درآمد . در سال\r\n\r\n\r\n","description":"","footnote":"\r\n( 1 ) - انگلبرت كمپفر : سفرنامه / 148\r\n( 2 ) - اسكندر بيگ منشى : تاريخ عالم‌آراى عباسى 3 / 1746 ؛ محمد يوسف واله اصفهانى : پيشين / 341\r\n( 3 ) - ولى قلى شاملو : پيشين 2 / 19 - 20\r\n( 4 ) - قاضى احمد غفارى قزوينى : تاريخ جهان‌آرا / 301 ؛ قاضى احمد قمى : خلاصة التواريخ 1 / 363\r\n( 5 ) - قاضى احمد قمى / همان‌جا\r\n","page_name":" 183 ","page_number":183},
  {"content":"\r\n\r\n929 ه . ق ، شيراز از طرف شاه اسماعيل به‌عنوان تيول به طهماسب داده شد و قاضى جهان نيز به شيراز رفت اما به زودى بازگشت . « 1 » پس از فوت شاه اسماعيل در سال 930 ه . ق او به همراه دو تن از امراى بلندپايه قزلباش به نام‌هاى كپك سلطان استاجلو و ديو سلطان روملو و با مشورت تاجلو خانم شاه‌طهماسب را از حرم بيرون آوردند و به تخت سلطنت نشاندند . شاه‌طهماسب قاضى جهان را وزير خود قرار داد .\r\nقاضى جهان نزديك به دو سال وزارت شاه‌طهماسب را برعهده داشت . « 2 » اما چون در نزاع‌هاى سخت آغاز سلطنت شاه‌طهماسب ، وى جانب استاجلوها را گرفت و با كپك سلطان استاجلو كه مير ديوان و وكيل السلطنه شاه بود ارتباط فاميلى داشت ، مجبور شد پس از شكست استاجلوها و گريختن آنها به گيلان وى نيز به گيلان بگريزد « 3 » و شاه به جاى او وزارت را به مير جعفر اوجى داد . « 4 » قاضى جهان در گيلان توسط مظفر سلطان دباج حاكم رشت ، كه با وى دشمنى داشت ، دستگير و به زندان افتاد . حبس قاضى جهان در قلعه لرى ده سال به طول انجاميد . « 5 »\r\nقاضى جهان پس از كشته شدن امير دباج از گيلان به دربار شاه در تبريز آمد و شاه او را در صفر 941 ه . ق شريك مير عنايت اللّه خوزانى در وزارت ديوان اعلى كرد . « 6 » اما مير عنايت اللّه خوزانى نسبت به قاضى جهان حسادت مىورزيد و درصدد از بين بردن حرمت و شأن او بود . اما پس از اينكه مير عنايت اللّه كشته شد ، قاضى جهان در وزارت استقلال تمام پيدا كرد . به گفته\r\n\r\n\r\n","description":"","footnote":"\r\n( 1 ) - همان 1 / 363 - 364 ؛ بوداق منشى قزوينى : جواهر الاخبار / 124 ، 140 ؛ ميرزا حسن حسينى فسائى : فارسنامه ناصرى 1 / 174\r\n( 2 ) - قاضى احمد قمى : پيشين 1 / 364\r\n( 3 ) - همان 1 / 160 ، 162 - 364 ؛ قاضى احمد غفارى قزوينى : پيشين / 283\r\n( 4 ) - شاه‌طهماسب صفوى : پيشين / 5\r\n( 5 ) - همان / 6 ؛ قاضى احمد قمى : پيشين 1 / 364\r\n( 6 ) - قاضى احمد قمى : پيشين 1 / 254 ؛ قاضى احمد غفارى قزوينى : پيشين / 289\r\n","page_name":" 184 ","page_number":184},
  {"content":"\r\n\r\nقاضى احمد قمى بعد از نظام الملك در ايران وزيرى مثل « وى به عرصه دوران نيامد » . « 1 » و از وزراى بسيار مشهور شد .\r\nقاضى جهان در سال 951 ه . ق از طرف شاه‌طهماسب مأمور شد در خدمت همايون ، پادشاه هند كه به دربار ايران پناه آورده بود و مىخواست مناطق غرب ايران را بازديد كند ، باشد . « 2 » قاضى جهان تا سال 955 ه . ق پس از حدود يازده سال وكالت و وزارت به واسطه پيرى و ضعف و عدم توانايى بر انجام امور خود از وزارت كناره گرفت ؛ زيرا شاه‌طهماسب قسم ياد كرده بود تا هنگامى كه خود قاضى جهان از منصب وزارت كنار نرود او را عزل نكند . قاضى جهان پس از كناره‌گيرى از قدرت آنچه از « اسب و يراق » داشت به شاه بخشيد و از او اجازه سفر مشهد مقدس خواست . « 3 » او پس از زيارت مشهد رضا عليه السّلام ، سال‌هاى پايانى عمر را در قزوين به اعتكاف گذراند . در روزهاى پايانى عمر خود به اردوى شاه‌طهماسب پيوست و چون شاه مىترسيد قاضى جهان دوباره از وى درخواست مقام وزارت كند فورا معصوم بيگ صفوى را كه شغل ديوان‌بيگى ( رياست امور قضايى ) داشت به وزارت گماشت . « 4 » قاضى جهان در حين بازگشت به قزوين در 17 ذىحجه شب عيد غدير سال 960 ه . ق در سن 82 سالگى در زنجان چشم از جهان فروبست . « 5 » جسد وى به قزوين برده شد و در مزار شاهزاده حسين به امانت نهاده شد . چون اين خبر به شاه‌طهماسب رسيد نظر به خدماتى كه او كرده بود ، دستور داد جنازه او را در كربلا دفن كنند . تشييع‌كنندگان به خاطر طاعونى كه در عراق فراگير شده بود مجبور شدند از نزديك بغداد برگردند . بنا به\r\n\r\n\r\n","description":"","footnote":"\r\n( 1 ) - قاضى احمد قمى : پيشين 1 / 364 ؛ بوداق منشى قزوينى : پيشين / 184\r\n( 2 ) - حسن بيگ روملو : پيشين / 400\r\n( 3 ) - قاضى احمد قمى : پيشين 1 / 337\r\n( 4 ) - همان 1 / 367 ؛ بوداق منشى قزوينى :\r\nپيشين / 203\r\n( 5 ) - قاضى احمد قمى : پيشين 1 / 363 ؛ قاضى احمد غفارى قزوينى : پيشين / 103\r\n","page_name":" 185 ","page_number":185},
  {"content":"\r\n\r\nدستور شاه جنازه وى به مشهد مقدس حمل گرديد و در سال 964 ه . ق در پايين پاى حضرت به خاك سپرده شد . « 1 »\r\nقاضى جهان وزيرى توانا و داراى فضل بود . شاه‌طهماسب در تذكره خود مىگويد : « قاضى جهان قزوينى را كه از سادات سيفى است و به شرف علم و فضل و حسن خط و انشاء و آداب و رسوم عديل نداشت به جاى ميرزا شاه حسين وزارت و صاحب ديوان دادم » . « 2 » قمى در خلاصة التواريخ او را وزيرى جامع و داراى قابليت و استعداد و بىنياز از توصيف دانسته است . كه در علم و فضيلت و فهم و زيركى و درستى تدبير از سرآمدان وزرا و در معقول و منقول و « فصاحت و بلاغت و زيور حسن خط و لطف عبارت استاد بوده است . » « 3 » قمى ادامه مىدهد او در مباحثه با علما و فضلا در هر علمى ماهر بود و مطالبى نو و بحث‌انگيز طرح مىكرد . عبارات پيچيده را روان مىنگاشت و از بقيه منشيان برتر بود و احكام و نامه‌هاى نوشته شده به خط او به پادشاهان روم و هند و ازبك شاهدى بر اين مدعا است . او شخصى رعيت‌پرور و عدالت‌خواه بود كه « دقيقه‌اى از حسن سلوك و خيرخواهى مسلمانان » فروگذارى نمىكرد و با وجود « رفعت شان با جميع خلايق در مقام تواضع و فروتنى بود . » در نگارش ، ادب را رعايت مىكرد . فردى بخشايش‌گر بود و « خيرات بسيار فرمودى و سادات و علما و فضلا را رعايت‌ها نمودى . » « 4 » هميشه نيازمندان را بهره‌مند مىساخت .\r\nروزهاى پنجشنبه روزه مىگرفت و در گرامى داشتن سادات و علما و خدمت به آنان چون بندگان مىكوشيد . « 5 » و چون شنيده بود هركس به سادات بىاحترامى كند فرداى قيامت نزد پيامبر مورد بازخواست واقع مىشود ، به شاه‌طهماسب مىگفت : اگر سيخى سرخ كنى و در گوشم فروبرى بهتر است از آن كه\r\n\r\n\r\n","description":"","footnote":"\r\n( 1 ) - قاضى احمد قمى : پيشين 1 / 366\r\n( 2 ) - شاه‌طهماسب صفوى : پيشين / 3\r\n( 3 ) - قاضى احمد قمى : پيشين 1 / 364 - 365\r\n( 4 ) - همان 1 / 365\r\n( 5 ) - همان‌جا\r\n","page_name":" 186 ","page_number":186},
  {"content":"\r\n\r\nبه سادات « تو » بگويى . همين ملاحظات سبب شد كه شاه‌طهماسب در طى حكومت خود هميشه احترام سادات و علما را نگاه داشته و به آنان كمك مىنمود . « 1 » همچنين گفته شده است در هنگامى كه از طرف شاه اسماعيل مأمور شده بود تا نهر آبى را كه در زمان عطا ملك جوينى به نجف كشيده شده بود ، تعمير كند بر جراحت دست عرب‌هايى كه در آن نهر مشغول كار بودند ، از روى محبت بوسه مىزد و بر مزد آنان مىافزود . « 2 » وى دو نسخه قرآن خطى به شماره‌هاى 59 و 147 را به تاريخ 960 ه . ق وقف آستان قدس رضوى كرده است . « 3 »\r\nاز قاضى جهان دو پسر و يك دختر باقى ماند . ميرزا شرف جهان پسر ارشد وى كه شاعر هم بود و در دربار شاه‌طهماسب مقامى و الا داشت و در امور نظامى از افراد ارشد سپاه شاه بود . وى در لشكركشى شاه در 943 ه . ق به‌سوى قندهار « مير اردو » بود و بنا به دستور شاه ، همراه شاهزاده سلطان محمد ميرزا و سرپرست او در هرات به ملك‌دارى و ضبط لشكر پرداخت . « 4 » همچنين در سال 955 ه . ق براى مقابله با شورش القاص ميرزا به همراه بزرگان شهر اصفهان به دفاع از اين شهر مأمور شد . « 5 » او كه مانند پدرش جامع همه علوم بود ، در بسيارى از مواقع به جاى پدر به كارهاى وزارت رسيدگى مىكرد « 6 » و در ذىقعده 968 ه . ق در قزوين درگذشت . دومين پسر قاضى جهان به نام ميرزا عبد الباقى در هنگام اقامت پدرش در گيلان درگذشت . « 7 » دختر قاضى جهان زن مير عبد العظيم سيفى حسنى بود و دخترى آورد كه بعدها زن سلطان محمد خدابنده ، شاه\r\n\r\n\r\n","description":"","footnote":"\r\n( 1 ) - همان 1 / 365 - 366\r\n( 2 ) - همان 1 / 364\r\n( 3 ) - رمضانعلى شاكرى : واقفين عمده كتاب / 11\r\n( 4 ) - قاضى احمد قمى : پيشين 1 / 270 - 271 ، 366 .\r\n( 5 ) - همان 1 / 334\r\n( 6 ) - همان 1 / 422\r\n( 7 ) - همان 1 / 366\r\n","page_name":" 187 ","page_number":187},
  {"content":"\r\n\r\nصفوى شد . « 1 » از منابع چنين برمىآيد كه قاضى جهان از اموال فراوانى در قزوين برخوردار بوده است ؛ زيرا در سال 962 ه . ق كه شاه‌طهماسب تصميم گرفت پايتخت را از شهر به قزوين انتقال دهد چون ساختمان‌هايى كه براى دولتخانه در نظر گرفته شده بود ناتمام بود در دولتخانه سابق كه برخى از آنها منازل قاضى جهان بود مستقر شد . « 2 »\r\nرجبعلى يحيايى\r\n\r\n\r\n","description":"","footnote":"\r\n( 1 ) - اسكندر بيگ منشى : تاريخ عالم‌آراى عباسى 1 / 206\r\n( 2 ) - قاضى احمد قمى : پيشين 1 / 379\r\n","page_name":" 188 ","page_number":188},
  {"content":"\r\n\r\n\r\nش\r\n\r\n( 68 ) شاملو - حسين خان ( - 1027 ه . ق )\r\nحسين خان يكى از امراء و سرداران عصر شاه‌عباس اول صفوى ( 996 - 1038 ه . ق ) ، كه بخش عمده زندگى سياسىاش در خراسان سپرى شد .\r\nحسين خان از بزرگان ايل شاملو بود ، كه اولين بار در سال 999 ه . ق به عنوان حاكم قم در منابع معرفى شده است . « 1 » سال بعد در حالى كه همچنان در قم حكومت مىكرد ، مأمور سركوب دولتيار خان سياه منصور ، كه در نواحى سلطانيه ، ابهر و زنجان شورش كرده بود ، شد و توانست او را وادار به تسليم كند . « 2 » همچنين در اين سال امير حمزه خان طالش ، كه تسليم شاه‌عباس شده بود درخواست كرد يكى از بزرگان شاملو را براى تحويل گرفتن قلعه روانه كند ، شاه ، حسين خان را مأمور اين امر ساخت و او بعد از تحويل گرفتن قلعه و واگذار كردن آن به عهده ذو الفقار خان قرامانلو ، برگشت . « 3 »\r\nدر سال 1002 ه . ق به همراه اعتماد الدوله وزير و چند تن از امرا براى مقابله با شورش سيد المبارك راهى شوشتر شد « 4 » و در سال 1006 ه . ق به همراه لشكرى آراسته براى مقابله با پيشروى\r\n\r\n\r\n","description":"","footnote":"\r\n( 1 ) - اسكندر بيگ منشى : تاريخ عالم‌آراى عباسى 2 / 676 ؛ ملا جلال الدّين محمد منجم يزدى : تاريخ عباسى / 110\r\n( 2 ) - اسكندر بيگ منشى : پيشين 2 / 687\r\n( 3 ) - همان 2 / 690 ؛ ملا جلال الدّين محمد منجم يزدى : پيشين / 134\r\n( 4 ) - ملا جلال الدّين محمد منجم يزدى :\r\nپيشين / 127 - 128\r\n","page_name":" 189 ","page_number":189},
  {"content":"\r\n\r\nازبك‌ها روانه بسطام شد . « 1 » حسين خان كه منصب ، قورچى ( نگهبان ) شمشير خاصه را هم دارا بود ، در سال 1007 ه . ق حكومت هرات و اميرالامرايى كل خراسان را به دست آورد « 2 » و اكثر امرا و حكام ولايت خراسان به اطاعت از او مأمور شدند . « 3 »\r\nمنصب اميرالامرايى خراسان در عهد صفوى از جايگاه ويژه‌اى برخوردار بود و صاحب آن به واقع حاكم خراسان محسوب مىشد . حسين خان توانست با درايت و قدرت مدت 20 سال اين منصب را به همراه منصب بيگلربيگى هرات در اختيار داشته باشد . در اين مدت مهمترين مشغله حسين خان مقابله با تهاجم و يورش‌هاى ازبكان بود و در اين كار او تا حد قابل توجهى موفق بود ؛ از جمله در سال 1009 ه . ق ، يا به گفته جلال الدّين منجم 1008 ه . ق ، « 4 » كه نور محمد خان ازبك سركشى كرده بود توسط حسين خان و ديگر امراى خراسان مجبور به تسليم شد . « 5 » در سال 1011 ه . ق كه شاه‌عباس براى جنگ با باقى خان ازبك از هرات به سمت بادغيس و نواحى شرق خراسان لشكر كشيد ؛ حسين خان ، به‌عنوان چرخچى سپاه با دو هزار تن از سپاهيان خويش انجام‌وظيفه كرد . « 6 » در سال 1027 ه . ق حسين خان شاملو پس از 20 سال حكومت كه در كمال اقتدار و استقلال والى دار السلطنه هرات و بيگلربيگى كل خراسان بود و در احكام ، به خود لقب پير غلام قديمى داده بود ، فوت كرد . جسد او به مشهد منتقل و در حرم دفن گرديد . بعد از او ، حكومت هرات و اميرالامرايى به پسرش حسن خان\r\n\r\n\r\n","description":"","footnote":"\r\n( 1 ) - اسكندر بيگ منشى : پيشين 2 / 850\r\n( 2 ) - همان 2 / 922\r\n( 3 ) - محمود افوشته‌اى نطنزى : نقاوة الآثار / 603\r\n( 4 ) - ملا جلال الدّين محمد منجم يزدى :\r\nپيشين / 197\r\n( 5 ) - اسكندر بيگ منشى : پيشين 2 / 972 - 974\r\n( 6 ) - همان 2 / 999 - 100\r\n","page_name":" 190 ","page_number":190},
  {"content":"\r\n\r\nواگذار شد . « 1 »\r\nاسماعيل رضايى\r\n\r\n( 69 ) شاملو - دورميش خان ( - 932 ه . ق )\r\nاز فرماندهان و مشاوران ارشد شاه اسماعيل اول صفوى ، از مسببان اصلى شكست ايران در جنگ چالدران و بيگلربيگى خراسان در سال‌هاى 927 - 931 ه . ق .\r\nدورميش خان فرزند عبدى بيگ « 2 » خواهرزاده شاه اسماعيل و از طايفه شاملوست كه از نقش‌آفرين‌ترين طوايف در به قدرت رساندن سلسله صفوى بودند . « 3 » در فاصله سال‌هاى 908 - 909 ه . ق به حكومت اصفهان گماشته شد و چون خود در ديار بكر بود يكى از همراهان خود به نام ميرزا شاه حسين اصفهانى ، كه معمارى مشهور بود ، به وزارت فرستاد تا از طرف او به اداره اصفهان بپردازد و خود مقام ايشيك آقاسى ديوان عالى ( رياست تشريفات ) را به دست آورد . « 4 » پدرش عبدى بيگ در پى مأموريتى از طرف شاه اسماعيل در شمال غربى ايران به سال 912 ه . ق به قتل رسيد . « 5 » دورميش خان نزد دايى خود ، شاه اسماعيل صفوى ، از بقيه امرا برتر بود « 6 » و « رتبه فرزندى » داشت . « 7 » وى سال 920 ه . ق در جنگ چالدران از فرماندهان و مشاوران عالى شاه اسماعيل بود و شاه نظر او يعنى حمله به سپاه عثمانى پس از آرايش آنان را پذيرفت و رأى\r\n\r\n\r\n","description":"","footnote":"\r\n( 1 ) - همان 3 / 1557 ؛ ولى قلى شاملو :\r\nقصص الخاقانى 1 / 202\r\n( 2 ) - حسن بيگ روملو : احسن التواريخ / 248\r\n( 3 ) - اسكندر بيگ منشى : تاريخ عالم‌آراى عباسى / 222\r\n( 4 ) - راجر سيورى : ايران عصر صفوى / 46 - 47\r\n( 5 ) - بوداق منشى قزوينى : جواهر الاخبار / 123\r\n( 6 ) - ميرزا بيگ جنابدى : روضة الصفوية / 370\r\n( 7 ) - محمود افوشته‌اى نطنزى : نقاوة الآثار / 608\r\n","page_name":" 191 ","page_number":191},
  {"content":"\r\n\r\nفرماندهان آگاهى همچون خان محمد استاجلو را كه عقيده داشتند حمله بايد قبل از آرايش نظامى عثمانيان صورت بگيرد ، رد كرد . در نتيجه با وجود دلاورىهاى فراوان ، سپاه ايران در مقابل ارتش سراپا مسلح عثمانى شكست خورد . « 1 » راهنمايى ناآگاهانه دورميش خان باعث شد بعدها شاه‌طهماسب هميشه او را نفرين كند . « 2 »\r\nدر سال 923 ه . ق شاه اسماعيل تربيت فرزند تازه تولديافته‌اش ، سام ميرزا را به دورميش خان داد . « 3 » در رويدادهاى سال 924 ه . ق به‌عنوان حاكم قم از او ياد شده است . « 4 » در همين سال شاه اسماعيل ، زينل خان شاملو را با او همراه كرد و از او خواست حاكم ولايت مازندران را كه در پرداخت خراج تعلل مىكرد به اطاعت وادارد .\r\nآن دو لشكركشى پيروزمندانه‌اى داشتند و خان‌هاى مازندران و رستمدار را به اطاعت شاه درآوردند . « 5 » در سال 925 ه . ق نيز با زينل خان شاملو براى سركوبى اميره دباج حاكم رشت ، كه پس از فوت پدرش نافرمانى مىكرد ، رهسپار شد . « 6 »\r\nدر سال 926 ه . ق شاه اسماعيل زينل خان را با او همراه كرد تا در فيروز كوه آماده باشند كه اگر در خراسان حادثه‌اى رخ دهد وى عازم آنجا شود ، اما پس از دو ماه توقف در آنجا به قم ، كه در تيول وى بود ، بازگشت . « 7 » در\r\n\r\n\r\n","description":"","footnote":"\r\n( 1 ) - حسن بيگ روملو : پيشين / 187 - 196 ؛ اسكندر بيگ منشى : پيشين 1 / 69 - 74 ؛ قاضى احمد قمى : خلاصة التواريخ 1 / 129 - 133 ؛ محمد يوسف واله اصفهانى :\r\nخلد برين / 231 - 243\r\n( 2 ) - حسن بيگ روملو : پيشين / 232\r\n( 3 ) - محمد يوسف واله اصفهانى : پيشين / 267\r\n( 4 ) - قاضى احمد قمى : خلاصة التواريخ 1 / 140\r\n( 5 ) - حسن بيگ روملو : پيشين / 218 - 219 ؛ محمد يوسف واله اصفهانى : پيشين / 269 - 270 ؛ عبدى بيگ شيرازى : تكملة الاخبار / 56 - 57\r\n( 6 ) - قاضى احمد قمى : پيشين 1 / 141 ؛ محمد يوسف واله اصفهانى : پيشين / 272 - 274\r\n( 7 ) - قاضى احمد قمى : پيشين 1 / 146 ؛\r\n","page_name":" 192 ","page_number":192},
  {"content":"\r\n\r\n927 ه . ق شاه اسماعيل ، دورميش خان را به جاى امير خان موصلو مربى شاهزاده طهماسب ميرزا كه گمان نافرمانى او مىرفت به حكومت خراسان برگزيد . « 1 » راجر سيورى انتصاب او را به مقام بيگلربيگى خراسان توطئه‌اى در جهت دور كردن وى از سوى وزير قبلىاش ، كه اكنون به مقام وكالت رسيده بود ، عنوان مىكند . « 2 » دورميش خان شاهزاده سام ميرزا را برداشت و روانه خراسان شد و در ذىحجه اين سال وارد هرات گرديد . « 3 » و چندى بعد خواجه حبيب اللّه ساوجى ، كه در قم وزير او بود به دو پيوست . اين فرد ، همان است كه خواند مير تاريخ خود را به نام وى حبيب السير ناميد . « 4 » اولين اقدام او اين بود كه در راه هرات پيكى نزد بابر محمد ميرزا فرستاد و از او خواست از محاصره قندهار چشم‌پوشى كند . اين درخواست وى با پاسخ مثبت روبه‌رو شد و بابر به كابل عقب نشست . « 5 » چون در اين هنگام سام ميرزا بسيار جوان بود ، دورميش خان همه كارها را به دست گرفت و به كمك وزير خود ، خواجه حبيب اللّه ساوجى ، كه انسانى عادل و باتدبير بود درصدد آبادانى خراسان برآمد و قرى و مزارع ويران را مزروع و آبادان ساخت . « 6 »\r\nدورميش خان به دستور شاه در سال 928 ه . ق استرآباد را به زينل خان شاملو ، نيشابور و اسفراين را به زرين الدّين سلطان و فراه را به احمد سلطان افشار داد . « 7 » پس از فوت شاه اسماعيل صفوى در رجب 930 ه . ق بزرگترين پسر وى شاه‌طهماسب بر تخت سلطنت نشست و دورميش خان را در حكومت\r\n\r\n\r\n","description":"","footnote":"\r\nمحمد يوسف واله اصفهانى : پيشين / 276 - 277\r\n( 1 ) - حسن بيگ روملو : پيشين / 227\r\n( 2 ) - راجر سيورى : پيشين / 46\r\n( 3 ) - همان‌جا\r\n( 4 ) - غياث الدّين خواند مير : حبيب السير / 7 - 9\r\n( 5 ) - محمد يوسف واله اصفهانى : پيشين / 293\r\n( 6 ) - همان 1 / 7 ؛ محمد يوسف واله اصفهانى : پيشين / 294\r\n( 7 ) - حسن بيگ روملو : پيشين / 229\r\n","page_name":" 193 ","page_number":193},
  {"content":"\r\n\r\nخراسان ابقا كرد . « 1 » از مهمترين اتفاقاتى كه در اين سال روى داد ، حمله عبيد اللّه خان ازبك به هرات بود ، زيرا مرگ شاه اسماعيل فرصت خوبى در اختيار ازبكان نهاده بود و عبيد اللّه خان با همراهى بسيارى از ديگر سرداران ازبك روانه خراسان شد . دورميش خان پس از مشورت ، تصميم به ماندن در شهر گرفت و با همكارى وزيرش باروهاى هرات را مستحكم ساخت .\r\nازبكان حملات متعددى نمودند اما هربار با مقاومت سخت روبه‌رو شدند .\r\nازبك‌ها نتوانستند شهر را بگشايند و به ناچار از در گفتگو درآمدند و از دورميش خان خواستند حال كه شاه در غرب كشور درگير نزاع امرا بود شهر را به صلح تسليم نمايد اما او شهر را تسليم نكرد و ازبكان كه صدمات فراوان ديده بودند و توان ادامه محاصره را نداشتند از هرات چشم پوشيده و به ماوراءالنهر عقب‌نشينى كردند . « 2 »\r\nدورميش خان سال 931 ه . ق در پى مداومت در نوشيدن شراب فوت كرد . « 3 »\r\nحبيب اللّه وزير و ساير امرا همان روز برادرش حسين خان شاملو را به حكومت هرات و خراسان انتخاب كردند . « 4 » يكى از همراهان قديمىاش به نام خضر چلبى جنازه دورميش خان را به مشهد منتقل كرد و در حرم مدفون ساخت . « 5 » خبر مرگ او و كشمكشى كه در پى فوت او بين وزيرش با شاملوها رخ داد ، باعث شد ازبكان بار ديگر براى تسخير هرات لشكركشى نمايند . « 6 » در هنگامى كه دورميش خان داروغه اصفهان بود ، وزيرش ميرزا شاه حسين اصفهانى ( مقتول 929 ه . ق ) در سال\r\n\r\n\r\n","description":"","footnote":"\r\n( 1 ) - همان / 242\r\n( 2 ) - همان / 242 - 245 ؛ محمد يوسف واله اصفهانى : پيشين / 328 - 330 ؛ قاضى احمد قمى : پيشين 1 / 157 - 159\r\n( 3 ) - ميرزا بيگ جنابدى : پيشين / 370\r\n( 4 ) - عبدى بيگ شيرازى : پيشين / 62 ؛ حسن بيگ روملو : پيشين / 248 ؛ قاضى احمد قمى : پيشين 1 / 163\r\n( 5 ) - ميرزا بيگ جنابدى : پيشين / 371 ؛ قاضى احمد قمى : پيشين 1 / 163\r\n( 6 ) - قاضى احمد قمى : پيشين 1 / 170\r\n","page_name":" 194 ","page_number":194},
  {"content":"\r\n\r\n918 مزار امامزاده هارون را با مسجدى بزرگ در كنار آن ساخت و اين بيت را بر سر در امامزاده نوشت :\r\n به اقبال خان دورميش كامكار * بماند از حسين اين بنا يادگار « 1 » \r\nاين بنا هنوز پايدار است و از شاهكارهاى عصر صفوى به شمار مىرود . « 2 » از فرزندان و نوادگان دورميش خان سال‌ها به‌عنوان حاكم خراسان يا شهرهاى آن نام برده شده است كه از جمله مشهورترين آنها عليقلى خان شاملو نوه اوست كه به امر شاه اسماعيل دوم صفوى ، حورى خانم دختر شاه‌طهماسب به ازدواج او درآمد و به حكومت هرات و اميرالامرايى خراسان برگزيده شد و للگى شاه‌عباس اول را در هنگام كودكى و قبل از سلطنتش برعهده داشت . « 3 »\r\nرجبعلى يحيايى\r\n\r\n( 70 ) شاملو - عليقلى خان ( - 997 ه . ق )\r\nعليقلى خان پسر سلطان حسين خان پسر دورميش خان شاملو است .\r\nدورميش خان ( م 932 ه . ق ) از سرداران نامى شاه اسماعيل اول و سلطان حسين خان از بزرگان عصر طهماسب و بعد از آن بود ، مادر عليقلى ، خانيجان خانم دايه شاهزاده عباس ميرزا ( شاه‌عباس اول ) بود . « 4 » در سال 985 ه . ق كه شاه اسماعيل دوم بر تخت شاهى نشست بسيارى از شاهزادگان صفوى را كه در قزوين بودند به قتل رساند و افرادى را به ايالت‌ها روانه كرد تا شاهزادگان مستقر در آنجا را نيز از ميان بردارند ؛ از جمله اين افراد عليقلى\r\n\r\n\r\n","description":"","footnote":"\r\n( 1 ) - همان 1 / 151\r\n( 2 ) - تاريخ ايران دوره صفويان : / 406\r\n( 3 ) - اسكندر بيگ منشى : پيشين 1 / 220 ، 315\r\n( 4 ) - قاضى احمد قمى : خلاصة التواريخ 2 / 708\r\n","page_name":" 195 ","page_number":195},
  {"content":"\r\n\r\nبود . شاه اسماعيل دوم او و پدرش سلطان حسين را لقب خانى داد و زينب بيگم ، دختر چهارم شاه‌طهماسب ، را به عقد عليقلى خان درآورد و او را به حكومت هرات فرستاد . « 1 » مأموريت او اين بود كه در هرات ، عباس ميرزا فرزند سلطان محمد خدابنده و را به قتل برساند . « 2 »\r\nاو در رمضان سال 985 ه . ق وارد هرات شد اما به بهانه‌هاى مختلف مأموريت خود را به تأخير انداخت . بنا به قولى مادرش ، كه مدتى دايه عباس ميرزا بود ، او را از قتل بازداشت . « 3 » با فوت شاه اسماعيل دوم و رسيدن خبر آن به هرات ، عليقلى خان كه ميلى به قتل شاهزاده نداشت به‌طور كامل از آن منصرف شد .\r\nبا به تخت نشستن سلطان محمد خدابنده ( 986 - 996 ه . ق ) كه بيشتر اختيار امور در دست مهد عليا ( خير النساء ) بود ، سران قزلباش و بزرگان كشورى با ايجاد دسته‌بندىهايى براى به دست آوردن قدرت به رقابت پرداختند . در اين بين عليقلى خان بعد از مرگ شاه اسماعيل دوم براى عباس « ميرزا مجلسى عالى آراست و متكفل امر للگى او شد . » « 4 »\r\nاو در عين حال حاكم هرات مركز سياسى خراسان آن دوره بود و توانست برترى خود را به ديگر خوانين منطقه تحميل كند و آنها را در حول شاهزاده‌اى كه در اختيار داشت متحد سازد . اما در پايتخت يعنى قزوين ، جريان امور به نفع او نبود ؛ زيرا دربار شاه صفوى در اختيار سران تركمان و تكلو بود كه دشمنى و رقابت شديدى با امراى شاملو و استاجلو داشتند . به همين خاطر به شاه توصيه كردند براى رؤساى اين دو ايل كه در ولايات مستقر بودند نشان\r\n\r\n\r\n","description":"","footnote":"\r\n( 1 ) - اسكندر بيگ منشى : تاريخ عالم‌آراى عباسى 1 / 327\r\n( 2 ) - ميرزا بيگ جنابدى : روضة الصفوية / 586 - 587 ؛ ولى قلى شاملو : قصص الخاقانى 1 / 100\r\n( 3 ) - اسكندر بيگ منشى : پيشين 1 / 374 ؛ ميرزا بيگ جنابدى : روضة الصفوية / 586\r\n( 4 ) - اسكندر بيگ منشى : پيشين 1 / 376\r\n","page_name":" 196 ","page_number":196},
  {"content":"\r\n\r\nحكومت بفرستد تا به پايتخت نيايند . « 1 »\r\nعلاوه بر اين محمد شاه ، به توصيه مهد عليا تصميم گرفت شاهزادگان باقى مانده در ايالات را به پايتخت فراخواند تا از بروز فتنه در اطراف آنها جلوگيرى شود . به همين منظور ابراهيم بيگ غلام را به خراسان فرستاد تا عباس ميرزا را به قزوين بياورد . « 2 » عليقلى خان براى اينكه شاهزاده را از دست ندهد بار ديگر با خوانين خراسان از جمله مرشد قلى خان استاجلو حاكم جام متحد شد و از تحويل عباس ميرزا خوددارى نمود . توجيه آنها اين بود كه اگر هرات از شاهزاده خالى باشد ازبكان به طمع تصرف اين مناطق به ايران حمله خواهند كرد . بنابراين ابراهيم بيگ غلام بدون نتيجه به قزوين برگشت . « 3 »\r\nبدين‌ترتيب امراى خراسان يا به عبارتى سران قزلباش در خراسان عليه پايتخت اعلام طغيان نمودند و دو جريان در اين منطقه شكل گرفت ؛ يكى گروه عليقلى خان كه عباس ميرزا را در اختيار داشتند و خواهان سلطنت او بودند و ديگر گروه مرتضى قلى خان پرناك تركمان حاكم مشهد ؛ اين شخص كه با عليقلى خان شاملو رقابت داشت طرفدار فرستادن عباس ميرزا به پايتخت و سلطنت حمزه ميرزا پسر ديگر محمد خدابنده بود . مهد عليا كه با عليقلى خان و به‌طور كلى شاملوها و استاجلوها ميانه خوبى نداشت ، بار ديگر سلطان حسين خان پدر عليقلى خان را روانه خراسان كرد تا پسر خود را وادار به تمكين كند ؛ اما سلطان حسين هم موفقيت به دست نياورد ، و هرچند مايل نبود ، ناچار به‌سوى قزوين حركت كرد . او هنگامى كه به سبزوار رسيد خبر قتل مهد عليا را دريافت كرد . طبق فرمان جديد شاه صفوى ، سلطان حسين به سمت قزوين\r\n\r\n\r\n","description":"","footnote":"\r\n( 1 ) - محمود افوشته‌اى نطنزى : نقاوة الآثار / 123\r\n( 2 ) - قاضى احمد قمى : پيشين 2 / 688 ؛ ملا جلال الدّين محمد منجم يزدى : تاريخ عباسى / 44\r\n( 3 ) - اسكندر بيگ منشى : پيشين 1 / 378 - 379 ؛ قاضى احمد قمى : پيشين 2 / 691\r\n","page_name":" 197 ","page_number":197},
  {"content":"\r\n\r\nحركت كرد و عليقلى خان دوباره به عنوان بيگلربيگى هرات و للگى عباس ميرزا تعيين شد . « 1 »\r\nلازم به ذكر است در قزوين بسيارى از طايفه شاملو از جمله دايى و مادر عليقلى به قتل رسيدند و پدرش به سمت اردبيل فرار كرد و در سال 988 ه . ق به دست خوش‌خبر خان شاملو كشته شد . « 2 » در همين زمان يعنى سال 988 ه . ق عليقلى خان براى تنبيه حاكم اسفزار به آن منطقه حمله كرد و يكان سلطان حاكم آنجا را شكست داد .\r\nهرچند در اين زمان قدرت و سيطره عليقلى خان و هم پيمان اصلى او يعنى مرشد قلى خان استاجلو بر بيشتر مناطق خراسان سايه افكنده بود ؛ همچنان حاكم مشهد به‌عنوان يك رقيب جدى در تكاپو بود و رقابت اين دو گروه عاقبت منجر به جنگ شد .\r\nعليقلى خان در حمله اول توانست سپاه مرتضى قلى خان را شكست دهد اما آنها در داخل قلعه مستحكم مشهد پناه گرفتند و شهر مدت چهار ماه در محاصره بود . « 3 » عليقلى خان كه موفقيتى به دست نياورد به همراه سپاه خود به سمت نيشابور حركت كرد و آن را متصرف شد ، بعد از آن به سمت تربت حيدريه رفت و بعد از تسخير آن به هرات برگشت . « 4 »\r\nهنگامى كه اخبار خراسان به دربار شاه صفوى رسيد ، عده‌اى از امراى تركمان و تكلو براى حمايت از مرتضى قلى خان پرناك روانه اين ديار شدند كه در 989 ه . ق به مشهد رسيدند . عليقلى خان در مقابله با آنها بار ديگر مشهد را محاصره كرده و بازهم چون موفقيتى به دست نياورد به نيشابور كه از اطاعت او خارج شده بود حمله كرد . او هرچند سپاهى را كه از مشهد به جنگ او آمده بود ، شكست داد ؛ اما نتوانست نيشابور\r\n\r\n\r\n","description":"","footnote":"\r\n( 1 ) - اسكندر بيگ منشى : پيشين 1 / 381 ؛ قاضى احمد قمى : پيشين 2 / 704 ؛ ميرزا بيگ جنابدى : روضة الصفوية / 591\r\n( 2 ) - قاضى احمد قمى : پيشين 2 / 708\r\n( 3 ) - همان 2 / 712 ؛ اسكندر بيگ منشى :\r\nپيشين 1 / 392 - 395\r\n( 4 ) - اسكندر بيگ منشى : پيشين 1 / 396\r\n","page_name":" 198 ","page_number":198},
  {"content":"\r\n\r\nرا تسخير نمايد . « 1 » وى براى اينكه موقعيت خود را تثبيت كند عباس ميرزا را بر تخت پادشاهى نشاند و او را شاه ناميد و به هرات برگشت . « 2 »\r\nسلطان محمد خدابنده ، براى فرونشاندن حركت عليقلى خان به‌سوى خراسان حركت كرد و عليقلى خان با هم‌پيمانان خود تا سبزوار به مقابله او آمد اما چون تاب مقاومت در خود نديد به هرات برگشت . « 3 » شاه صفوى بعد از محاصره تربت حيدريه كه در اختيار مرشد قلى خان بود ؛ چون نتوانست كارى از پيش ببرد با او صلح كرد و به‌سوى هرات حركت كرد . در حوالى شهر بين امراى قزلباش و ميرزا سلمان ، وزير شاه اختلاف پيش آمد كه منجر به قتل وزير شد . « 4 » اين امر از يك طرف و هماهنگى و مراوداتى كه برخى امراى شاهى با عليقلى خان داشتند ازسوىديگر ، باعث شد محمد شاه با عليقلى خان در شعبان 991 ه . ق صلح كند و حكومت او بر هرات را به رسميت بشناسد ؛ همچنين مرتضى قلى خان پرناك هم از حكومت مشهد عزل شد . « 5 »\r\nدر حالى كه شاه صفوى به سمت غرب رفت تا با هجوم عثمانىها مقابله كند ، در خراسان رقابت جديدى شكل گرفت . اين‌بار عليقلى خان و مرشد قلى خان كه پيش از اين هم‌پيمان هم بودند در مقابل هم صف‌آرايى كردند . مرشد قلى خان كه توانسته بود مشهد را به تصرف خويش درآورد ، به رقابت با عليقلى خان پرداخت و اين امر منجر به جنگ آن دو در سو سفيد ترشيز ( كاشمر ) شد . در اين جنگ هرچند پيروزى اوليه با عليقلى خان بود اما مرشد قلى خان با استفاده از يك فرصت توانست شاهزاده عباس ميرزا را به چنگ آورد و اين امر باعث پريشانى اردوى عليقلى خان شد و او به ناچار دست خالى در رجب 994 ه . ق\r\n\r\n\r\n","description":"","footnote":"\r\n( 1 ) - همان 1 / 426\r\n( 2 ) - همان 1 / 427\r\n( 3 ) - محمود افوشته‌اى نطنزى : پيشين / 138\r\n( 4 ) - قاضى احمد قمى : پيشين 2 / 749\r\n( 5 ) - همان‌جا\r\n","page_name":" 199 ","page_number":199},
  {"content":"\r\n\r\nبه سمت هرات برگشت . « 1 » عليقلى خان شاملو كه شكست سختى از رقيب خورده بود براى جبران آن دست به هر كارى زد . او با فرستادن نامه‌هايى به ميرزايان قندهار و عبد اللّه خان ازبك از آنها درخواست كمك كرد . عبد اللّه خان ازبك كه هميشه به دنبال فرصتى براى حمله به خراسان بود ، از اين درخواست استقبال نمود و در سال 996 ه . ق راهى خراسان شد . اما هنگامى كه به نزديك هرات رسيد ، به عليقلى خان پيغام فرستاد كه يا با او براى تسخير خراسان همراه شود و يا اينكه هرات را تخليه نمايد . عليقلى خان كه از كرده خود پشيمان شده بود و از طرفى دست از حكومت هرات برنمىداشت تصميم به مقاومت گرفت . « 2 »\r\nدر اين زمان مرشد قلى خان به همراه عباس ميرزا به سمت غرب حركت كرد و در قزوين شاهزاده را به تخت سلطنت نشاند و خود اختيار دار همه امور شد . وقتى كه خبر حمله ازبكان به دربار شاهى رسيد ، مرشد قلى خان با بهانه‌هاى مختلف ارسال كمك يا حركت اردوى شاهى را به سمت هرات به تأخير انداخت تا مبادا بار ديگر عليقلى وكيل شاه‌عباس شود .\r\nعليقلى خان كه از دريافت كمك نااميد شده بود خود به كمك يارانش در هرات مردانه مقاومت كرد . آنها چندين ماه در محاصره قرار گرفتند تا جايى كه بيمارىهاى مسرى در بين اهالى شهر شيوع پيدا كرد و قدرت مقابله را از آنها گرفت . به تدريج عده‌اى از اهالى با ازبكان ارتباط برقرار كردند ؛ از جمله ملا ميرباخزرى كه محافظت يكى از برج‌هاى قلعه را به عهده داشت ، آن برج را خالى گذاشت و به ازبكان ملحق شد .\r\nاين وضعيت باعث شد كه عليقلى خان چند نفر را براى درخواست صلح روانه اردوى ازبكان نمايد . اما اين نمايندگان\r\n\r\n\r\n","description":"","footnote":"\r\n( 1 ) - همان 2 / 794 - 795 ؛ اسكندر بيگ منشى : پيشين 1 / 469 ؛ محمود افوشته‌اى نطنزى : پيشين / 260\r\n( 2 ) - قاضى احمد قمى : پيشين 2 / 876 ؛ اسكندر بيگ منشى : پيشين 1 / 567\r\n","page_name":" 200 ","page_number":200},
  {"content":"\r\n\r\nتوسط خان ازبك به قتل رسيدند و عليقلى خان براى چند ماه ديگر مقاومت كرد . بالاخره بعد از يازده ماه كه از مدت محاصره گذشت ازبكان وارد شهر شدند و به قتل و غارت دست زدند . خان شاملو به همراه عده معدودى از ياران در ارگ شهر موسوم به قلعه اختيار الدّين ، پناه گرفت و در آن روز جنگ رستمانه كرد . « 1 »\r\nعبد اللّه خان به او پيغام داد كه اگر تسليم شود مىتواند همراه يارانش به هرجا كه مىخواهد برود . عليقلى خان هرچند اعتمادى به اين پيام نداشت به ناچار تسليم شد . هنگامى كه او و چند تن ديگر را به نزد عبد المؤمن خان پسر عبد اللّه خان مىبردند ، دستور قتل آنها را صادر كرد و بدين‌ترتيب بعد از درگيرى مختصرى كه صورت گرفت ، عليقلى خان و همراهانش در اواخر 997 يا اوايل 998 ه . ق كشته شدند . « 2 » قمى تاريخ كشته شدن او را در وقايع سال 996 ه . ق ذكر كرده است . « 3 » پسر عليقلى خان به نام دورميش خان هم توسط ازبكان تيرباران شد . در سال 999 ه . ق هنگامى كه شاه‌عباس اول صفوى براى مقابله با ازبكان به خراسان آمد ، دستور داد جسد عليقلى خان را به مشهد حمل و در حرم مطهر دفن نمايند . « 4 »\r\nاسماعيل رضايى\r\n\r\n( 71 ) شاملو - مجنون السلطان ( - 959 ه . ق )\r\nمجنون السلطان شاملو حاكم اسفراين در عهد صفويه بود كه از شرح زندگى و فعاليت‌هاى او در اسفراين اطلاعى در دست نيست . در سال 959 ه . ق كه دو تن از خوانين ازبك به نام پهلوان قلى سلطان و حاجى محمد مشهور به حاجم سلطان به خراسان\r\n\r\n\r\n","description":"","footnote":"\r\n( 1 ) - قاضى احمد قمى : پيشين 2 / 878\r\n( 2 ) - اسكندر بيگ منشى : پيشين 2 / 603 - 604 ؛ ولى قلى شاملو : پيشين 1 / 138 ؛ محمود افوشته‌اى : پيشين / 301\r\n( 3 ) - قاضى احمد قمى : پيشين 2 / 878\r\n( 4 ) - همان‌جا\r\n","page_name":" 201 ","page_number":201},
  {"content":"\r\n\r\nحمله كردند ، مجنون سلطان در نواحى اسفراين با آنها مقابله كرد . در طى جنگ مجنون كشته شد و سرش از تن جدا گرديد اما جسد وى به مشهد آورده شد و در حرم مطهر دفن شد . بر لوح مزارش اين شعر حك گرديد :\r\n تنم را وقت رفتن آستان دوست منزل شد * به حمد اللّه اگر سر رفت خوش سرمنزلى دارم « 1 » \r\nاسماعيل رضايى\r\n\r\n( 72 ) شاملو - مهدى قلى خان ( - 1073 ه . ق )\r\nمهدى قلى خان شاملو از سرداران نظامى ، ايشيك آقاسىباشى ديوان اعلى شاه‌عباس دوم ( 1052 - 1077 ه . ق ) و حاكم رى و تهران ( 1055 - 1073 ه . ق ) .\r\nمهدى قلى خان شاملو از ايل بزرگ شاملو بود كه نقش مؤثرى در حكومت صفويه ايفا كردند . جدش ، كه او نيز مهدى قلى خان نام داشت ، از سرداران نظامى ايران بود و در جنگ‌هاى ايران با عثمانىها به اسارت آنان درآمد و در سال 999 ه . ق كه بين شاه‌عباس و عثمانىها صلح شد ، آزاد گرديد . « 2 » و شاه‌عباس او را در سال 1000 ه . ق به دربار آورد و به مقام حجابت و صاحب ديوانى ، كه به تركى آن را ايشيك آقاسىباشى گويند ، برگزيد . « 3 » او در همان سال حاكم خرم‌آباد شد و در 1002 ه . ق به حكومت شوشتر رسيد و سال‌ها اين منصب را داشت . « 4 » در 1011 ه . ق در جنگ‌هاى شاه‌عباس با ازبكان شركت نمود « 5 » و در همين سال مسجدى را كه در محل قبرستان قتلگاه مشهد وجود داشت و در همان دوره يا دوره‌هاى بعد به مسجد امام رضا عليه السّلام\r\n\r\n\r\n","description":"","footnote":"\r\n( 1 ) - قاضى احمد قمى : خلاصة التواريخ 1 / 361\r\n( 2 ) - اسكندر بيگ منشى : تاريخ عالم‌آراى عباسى 2 / 686\r\n( 3 ) - ميرزا بيگ جنابدى : روضة الصفوية / 730\r\n( 4 ) - ملا جلال الدّين محمد منجم يزدى :\r\nتاريخ عباسى / 129 ، 159\r\n( 5 ) - اسكندر بيگ منشى : 2 / 999\r\n","page_name":" 202 ","page_number":202},
  {"content":"\r\n\r\nمعروف شد و در اثر زلزله آسيب سختى ديده بود ، تعميرات اساسى كرد . « 1 »\r\nپدر مهدى قلى خان ، اغورلو بيگ ، نيز پس از قتل زينل خان در سال 1038 ه . ق توسط شاه صفى به منصب ايشيك آقاسىباشى رسيد . « 2 » در سال 1042 ه . ق شاه صفى پس از قتل امام قلى خان فرزند اللّه وردى خان او را به حكومت كوه گيلويه و فارس برگزيد و مأمور ساخت تا بقيه بازماندگان او را نيز به قتل برساند . اما چون اغورلو خان از اين كار سرباز زد ، در همان سال از حكومت كوه‌گيلويه عزل شد و فقط در مقام ايشيك آقاسىباشى ابقا شد . « 3 » اما دو سال بعد به واسطه درگيرى با يكى از افراد ديوانى به همراه ميرزا ابو طالب بيگ وزير به دستور شاه كشته شد . « 4 » بنابراين ملاحظه مىشود كه هرچند مهدى قلى خان ممكن است با قتل پدرش مورد بىمهرى واقع شده باشد اما از موقعيت سياسى و اجتماعى بالايى برخوردار بود ، و با روى كار آمدن شاه‌عباس دوم در 1052 ه . ق مورد توجه قرار گرفت . او پس از اينكه در سال 1055 ه . ق در ماجراى مهم دستگيرى و تنبيه عاملان قتل ميرزا تقى خان اعتماد الدوله ، شاه‌عباس دوم را يارى رساند ، به منصب ايشيك آقاسىباشى برگزيده شد . « 5 »\r\nدر همين سال كه عنوان حاكم رى و تهران را هم داشت از طرف شاه‌عباس دوم مأمور شد تا به رى و تهران رفته و از ندر محمد خان ازبك ، كه به ايران پناهنده شده بود استقبال كند . مهدى قلى خان به استقبال رفت و هداياى زيادى به ندر محمد خان داد و او را به دربار شاه آورد . « 6 » از ديگر صحنه‌هاى مهمى\r\n\r\n\r\n","description":"","footnote":"\r\n( 1 ) - محمد حسن خان اعتماد السلطنه : مطلع الشمس 2 / 534\r\n( 2 ) - ولى قلى شاملو : قصص الخاقانى 1 / 212\r\n( 3 ) - محمد يوسف واله اصفهانى : خلد برين / 150\r\n( 4 ) - همان / 201 - 203 ، 308\r\n( 5 ) - همان / 419 ؛ ولى قلى شاملو : پيشين 1 / 288\r\n( 6 ) - ولى قلى شاملو : پيشين 1 / 297 - 299 ؛\r\n","page_name":" 203 ","page_number":203},
  {"content":"\r\n\r\nكه مهدى قلى شاملو به‌عنوان سردارى برجسته در آن حضور داشت لشكركشى و محاصره قندهار و در نهايت فتح آن شهر توسط ايرانيان در سال 1058 ه . ق بود . « 1 » ديگر موردى كه در زندگى وى رخ داده و نشانگر حضور او در صحنه‌هاى سياسى و نظامى دولت صفويه است ؛ مأموريت او در نابينا ساختن اغورلو بيگ مير ديوان مىباشد .\r\nاو اين كار را به دستور شاه‌عباس دوم در سال 1066 ه . ق انجام داد زيرا كارهاى اغورلو بيگ باعث شد مردم اصفهان عليه نابسامانى اوضاع اقتصادى دست به شورش و تحصن بزنند . « 2 »\r\nغير از اين موارد ، تا سال فوت مهدى قلى از زندگى او اطلاعى در دست نيست . وى در سال 1073 ه . ق در ييلاق لار درگذشت و جنازه او به مشهد مقدس منتقل گرديد . « 3 »\r\nرجبعلى يحيايى\r\n\r\n( 73 ) شاملو - ولى خليفه ( - 987 ه . ق )\r\nولى خليفه از بزرگان ايل شاملو و امراى عهد صفوى و حاكم مشهد .\r\nاو در 986 ه . ق از سوى شاه‌طهماسب ( 930 - 984 ه . ق ) به حكومت اردستان منصوب شد . « 4 » در 972 ه . ق قزاق خان تكلو در هرات شورشى بر پا كرد و ابراهيم ميرزا ، حاكم مشهد به همراه امرايى كه ولى خليفه نيز جزو آنها بود مأمور سركوبى او شد ، در جنگى كه رخ داد ، قزاق خان شكست\r\n\r\n\r\n","description":"","footnote":"\r\nمحمد يوسف واله اصفهانى : پيشين 427 ؛ محمد طاهر وحيد قزوينى : عباسنامه / 76\r\n( 1 ) - محمد طاهر وحيد قزوينى : پيشين / 114 ؛ محمد يوسف واله اصفهانى : پيشين / 467\r\n( 2 ) - محمد يوسف واله اصفهانى : پيشين / 580 - 581\r\n( 3 ) - محمد حسن خان اعتماد السلطنه :\r\nپيشين 2 / 623\r\n( 4 ) - قاضى احمد قمى : خلاصة التواريخ 1 / 436 ، 563\r\n","page_name":" 204 ","page_number":204},
  {"content":"\r\n\r\nخورد . « 1 » ولى خليفه همچنين در لشكركشى سال 975 ه . ق به سمت گيلان براى دستگيرى خان احمد گيلانى شركت داشت . « 2 » وى تا سال 997 ه . ق در حكومت قم باقى ماند ، در اين سال شاه‌طهماسب « به واسطه ظلم و تعدى بعضى امراء چند تن از آنها را جابجا كرد ، از جمله ولى خليفه را از حكومت قم عزل و به حكومت ناحيه مغانات » منصوب كرد . « 3 » بعد از چهار سال در سال 981 ه . ق ولى خليفه حكومت مشهد مقدس را به دست آورد . « 4 » او تا پايان پادشاهى شاه‌طهماسب يعنى سال 985 ه . ق ، در اين سمت بود اما از وضعيت او در يك سال حكومت شاه اسماعيل دوم خبرى در دست نيست .\r\nبا به تخت نشستن سلطان محمد خدابنده در سال 986 ه . ق ، ولى خليفه در شمار امراى او قرار گرفت و در همان سال به همراه حمزه ميرزا ، پسر محمد شاه ، براى جنگ با عثمانىها به سمت قراباغ و شيروان حركت كرد . « 5 » اوضاع قلمرو محمد شاه خيلى زود دچار منازعات داخلى شد و در طى آن امراى قزلباش مستقر در عراق كه پايتخت ( قزوين ) را در اختيار داشتند ، با امراى خراسان براى تصاحب قدرت رودرروى يكديگر قرار گرفتند . امراى خراسان كه اغلب از شاملوها و استاجلوها بودند ، عباس ميرزا را در اختيار داشتند و تخت پادشاهى را براى او مىخواستند ، و در قزوين محمد شاه ، مهد عليا و حمزه ميرزا محورى بودند كه امرايى اغلب از تركمان و تكلو بر گردشان جمع شده بودند . امراى خراسان به سركردگى عليقلى خان شاملو بيگلربيگى هرات ، توانستند بيشتر منطقه را در اختيار بگيرند و كوشش‌هاى مهد عليا و شاه براى خارج ساختن عباس ميرزا از خراسان سودى نبخشيد . آنها در نهايت تصميم گرفتند\r\n\r\n\r\n","description":"","footnote":"\r\n( 1 ) - همان 1 / 448 ؛ حسن بيگ روملو :\r\nاحسن التواريخ / 546\r\n( 2 ) - حسن بيگ روملو : پيشين 1 / 561\r\n( 3 ) - قاضى احمد قمى : پيشين 1 / 563\r\n( 4 ) - همان 1 / 581\r\n( 5 ) - همان 2 / 681 ؛ اسكندر بيگ منشى :\r\nتاريخ عالم‌آراى عباسى 1 / 366\r\n","page_name":" 205 ","page_number":205},
  {"content":"\r\n\r\nولى خليفه را كه « از اعاظم امراى شاملو و ريش‌سفيد اين قوم » بود ، به خراسان روانه كنند تا شاملوها بر گرد او جمع شوند ؛ به همين منظور ولى خليفه به حكومت قاين برگزيده شد . « 1 »\r\nولى خليفه كه اخبار مربوط به طغيان ، عليقلى خان شاملو را شنيده بود براى به دست آوردن خبر موثق ابتدا پسر خود شاهوردى بيگ را روانه هرات كرد . عليقلى خان با پذيرايى گرم از شاهوردى بيگ ، اعتماد او را جلب كرد و پسر گزارش‌هاى مثبتى براى پدر ارسال كرد . ولى خليفه با اطمينان از اطاعت‌پذيرى عليقلى خان و ديگر امراى خراسان از او ، به سمت خراسان حركت كرد . او براى رسيدن به منطقه حكومتى خويش ( قاين ) از راه ترشيز روانه شد و در نزديكى اين شهر يا بعد از آن ، عده زيادى را در مقابل خود ديد . او به گمان اينكه آنها به استقبال آمده‌اند ، به پيش رفت اما اين گروه سپاهى بود كه به فرماندهى پولاد خليفه ، حاكم معزول شده قاين و محمود سلطان صوفى اوغلى ، حاكم ترشيز بنا به دستور عليقلى خان براى جلوگيرى از حركت ولى خليفه به مقابله مىآمدند ، بدين‌ترتيب بين طرفين برخورد پيش آمد و در حين جنگ تيرى به ولى خليفه اصابت كرد و يارانش متفرق شدند . « 2 » محمود خان صوفى اوغلى ، ولى خليفه مجروح را به خانه خويش برد و به مداواى وى پرداخت اما بعد از چند روز او در سال 987 ه . ق فوت كرد . « 3 » نعش ولى خليفه به همراه بازماندگانش « از عورات و اطفال صغير » به مشهد منتقل شد و باقى اولاد خانواده‌اش راهى غرب كشور شدند . از جمله پسر بزرگش شاهوردى بيگ به نطنز رفت و حكومت آنجا را به دست گرفت . « 4 »\r\nاسماعيل رضايى\r\n\r\n\r\n","description":"","footnote":"\r\n( 1 ) - محمود افوشته‌اى نطنزى : نقاوة الآثار / 125 ؛ قاضى احمد قمى : پيشين 2 / 705\r\n( 2 ) - محمود افوشته‌اى نطنزى : پيشين / 126\r\n( 3 ) - قاضى احمد قمى : پيشين 2 / 705 ؛ اسكندر بيگ منشى : پيشين / 395\r\n( 4 ) - محمود افوشته‌اى نطنزى : پيشين / 125 - 127\r\n","page_name":" 206 ","page_number":206},
  {"content":"\r\n\r\n\r\n( 74 ) شمس السلطنه - بىبى خانم ( 1265 - 1309 ه . ق )\r\nشمس السلطنه بىبى خانم دختر فرهاد ميرزا معتمد الدوله ، نوه عباس ميرزا نايب‌السلطنه قاجار و همسر شاهزاده پرويز ميرزا نير الدوله ( 1239 - 1305 ه . ق ) پسر فتحعلى شاه قاجار است . « 1 » پدر شمس السلطنه ، فرهاد ميرزا معتمد الدوله ( 1233 - 1305 ه . ق ) ، پسر پانزدهم عباس ميرزا است . وى از رجال معروف دوره محمد شاه و ناصر الدّين شاه قاجار بود ، كه در دوره محمد شاه به حكومت لرستان و همچنين به سمت نايب الاياله تهران رسيد و در دوره ناصرى به حكومت مناطق مختلفى چون لرستان ، خوزستان ، كردستان و فارس منصوب و سرانجام در سال 1305 ه . ق در تهران درگذشت و در كاظمين به خاك سپرده شد . « 2 » همسر شمس السلطنه پرويز ميرزا پسر پنجاه و سوم فتحعلى شاه قاجار است كه در اوايل سال 1284 ه . ق ملقب به نير الدوله شد و غالبا حاكم سبزوار ، نيشابور و ترشيز ( كاشمر ) بود . وى در شعبان 1305 ه . ق درگذشت و در حرم مطهر امام رضا عليه السّلام دفن شد . « 3 »\r\nدو برادر شمس السلطنه ، سلطان اويس ميرزا معتمد الدوله و عبد العلى ميرزا احتشام الدوله نام داشتند كه برادر بزرگترش سلطان اويس در دوره ناصرى به حكومت همدان و فارس رسيده است . « 4 » برادر ديگرش عبد العلى نيز در سال 1306 ه . ق به حكومت خمسه ( زنجان ) رسيد « 5 » و با وجود اينكه مردى باسواد و تحصيل‌كرده به حساب مىآمد ولى شاهزاده‌اى از خود راضى\r\n\r\n\r\n","description":"","footnote":"\r\n( 1 ) - محمد على خان سديد السلطنه :\r\nسفرنامه / 214 ؛ كريم سليمانى : القاب رجال دوره قاجاريه / 90\r\n( 2 ) - مهدى بامداد : پيشين 3 / 86 ، 90 - 91 .\r\n( 3 ) - ميرزا احمد خان عضد الدوله : تاريخ عضدى / 41 ، 265 ؛ مهدى بامداد : پيشين 1 / 210\r\n( 4 ) - مهدى بامداد : پيشين 2 / 75\r\n( 5 ) - محمد حسن خان اعتماد السلطنه :\r\nروزنامه خاطرات / 796\r\n","page_name":" 207 ","page_number":207},
  {"content":"\r\n\r\nبوده است .\r\nشمس السلطنه خانم سرانجام در ربيع الاول سال 1309 ه . ق در نيشابور به مرض گلودرد در سن چهل و سه‌سالگى فوت كرد . « 1 » جنازه‌اش به مشهد مقدس منتقل شد و جنب مقبره زينب الحاجيه همسر ديگر نير الدوله در دار السعاده به خاك سپرده شد . اعتماد السلطنه در خاطرات خود از مجلس ترحيمى كه به جهت فوت شمس السلطنه خانم در منزل احتشام الدوله ترتيب داده شده بود ياد كرده است . « 2 »\r\nبر روى سنگ مزار وى چنين آمده :\r\n نه دستى كه بيرون كشم خارى از پا * نه پايى كه بيرون گذارم به صحرا\r\nتماشاى گل خوش به مرغان گلشن * كه بستند ما را نظر از تماشا « 3 » \r\nسيد حسن حسينى\r\n\r\n( 75 ) شيروانى - زينب سلطان خانم ( - 978 ه . ق )\r\nهمسر بهرام ميرزا و سپس شاه‌طهماسب صفوى و مادر ابو الفتح ابراهيم ميرزا صفوى .\r\nوى از دختران سلاطين شروان و خواهر عماد الدّين شروانى بوده است . « 4 » او بعد از فوت شوهر اولش بهرام ميرزا ، پسر شاه اسماعيل اول صفوى ، به عقد شاه‌طهماسب درآمد . روملو در احسن التواريخ فوت بهرام ميرزا شوهر اول زينب سلطان را در 956 ه . ق و به سن 33 سالگى دانسته است « 5 » بنابراين وى بايد چندى پس از اين سال در زمره زنان شاه‌طهماسب قرار گرفته باشد و تا\r\n\r\n\r\n","description":"","footnote":"\r\n( 1 ) - همان‌جا\r\n( 2 ) - همان / 779\r\n( 3 ) - محمد على خان سديد السلطنه : پيشين / 214\r\n( 4 ) - قاضى احمد قمى : خلاصة التواريخ 1 / 570\r\n( 5 ) - حسن بيگ روملو : احسن التواريخ / 442\r\n","page_name":" 208 ","page_number":208},
  {"content":"\r\n\r\nسال فوت بيش از بيست سال زن وى بوده است .\r\nپس از فوت زينب سلطان در سال 978 ه . ق ، شاه‌طهماسب جنازه او را به سلطان قلى بيگ از اقوام او سپرد تا به مشهد حمل و در روضه رضويه مدفون نمايد . « 1 »\r\nرجبعلى يحيايى\r\n\r\n\r\n","description":"","footnote":"\r\n( 1 ) - قاضى احمد قمى / همان .\r\n","page_name":" 209 ","page_number":209},
  {"content":"\r\n\r\n\r\nص\r\n\r\n( 76 ) صدر قزوينى حسنى - قاضى خان ( - 1030 ه . ق )\r\nقاضى خان صدر پسر ميرزا برهان سيفى حسنى است . وى از سادات سيفى حسنى قزوين و از اقوام قاضى جهان « 1 » وزير و مير جلال الدّين حسن صلائى از سادات قزوين بود . « 2 » اجداد و نياكان صدر در قزوين و نواحى آن در دوره صفوى منصب قاضى القضاتى داشتند .\r\nبه قول اسكندر بيگ منشى ، قاضى صدر « سيد عالىشان كريم الذات و به اخلاق حسنه و كمالات نفسانى آراستگى داشت . » « 3 »\r\nقاضى خان صدر در اوايل حكومت شاه‌عباس منصب قضاء عسكر را برعهده داشت . او چندى در اين شغل باقى ماند و پس از رهايى از اين شغل به حج بيت اللّه الحرام مشرف شد . وى در سال 1015 ه . ق به جاى امير ابو الولى انجو شيرازى ، كه به جهت خويشتن‌دارى و مسامحه و كم‌كارى در ثبت و ضبط وجوه شرعى بر كنار شده بود ، منصب صدارت را عهده‌دار گرديد . اين منصب در آن زمان مهمترين مرجع براى تفسير فقه شيعى بود و دارنده آن در رأس روحانيون ايران قرار داشت و عالىترين مقام صلاحيت دارى بود كه تمام دعاوى حقوقى مطروحه در حضورش را طبق موازين شرع\r\n\r\n\r\n","description":"","footnote":"\r\n( 1 ) - ميرزا بيگ جنابدى : روضة الصفوية / 837\r\n( 2 ) - اسكندر بيگ منشى : تاريخ عالم‌آراى عباسى 3 / 1813\r\n( 3 ) - همان 3 / 1599\r\n","page_name":" 210 ","page_number":210},
  {"content":"\r\n\r\nرسيدگى مىكرد . « 1 »\r\nقاضى خان حدود دوازده سال مقام صدارت را عهده‌دار بود و به قول اسكندر بيگ منشى « طلبه علوم و ارباب استحقاق و احتياج از موايد انعام و انفالش بهره‌ور بودند . » او در سال 1026 ه . ق از مقام صدارت عزل شد و قاضى سلطان تربتى كه از سادات موسوى تربت حيدريه بود جاى وى را گرفت . « 2 »\r\nقاضى خان صدر در سال 1021 ه . ق از طرف دربار شاه‌عباس صفوى به سفارت عثمانى جهت برقرارى صلح بين طرفين فرستاده شد . « 3 » هنگامى كه از تبريز عازم ديار عثمانى مىشد ، شاه‌عباس يك‌هزار تومان شاهى عراقى زر نقد و بعضى اجناس ضرورى به وى داد و از علما و فضلا ، قاضى معز اصفهانى و حكيم عبدى طبيب اردبيلى را با قاضى صدر همراه كرد تا همنشين وى باشند .\r\nشاه همچنين نامه‌اى مصالحه‌آميز براى سلطان احمد ، پادشاه عثمانى فرستاد .\r\nهمراهان صدر در اين سفر حدود صد نفر بود . « 4 »\r\nقاضى صدر در عثمانى مورد احترام و استقبال شايانى قرار گرفت و عثمانيان او را بيش از سفيران قبلى ايران مورد احترام قرار دادند . « 5 » در استانبول وزراء ، پاشايان ، مفتىها و علما بديدن او آمدند و در باب مصالحه بين ايران و عثمانى با او به گفتگو نشستند . پس از چندى بحث و مذاكرات دو طرف اصول صلح سال 968 ه . ق ميان شاه‌طهماسب و سلطان سليمان را پذيرفتند . قاضى صدر همراه فرستاده‌اى به نام انجيلو چاوش با نامه سلطان عثمانى و تحف و هدايا به ايران\r\n\r\n\r\n","description":"","footnote":"\r\n( 1 ) - انگلبرت كمپفر : سفرنامه / 121\r\n( 2 ) - اسكندر بيگ منشى : پيشين 3 / 1532 - 1533\r\n( 3 ) - ميرزا بيگ جنابدى : پيشين / 837 ؛ محمد امين رياحى : سفارت‌نامه‌هاى ايران / 40\r\n( 4 ) - اسكندر بيگ منشى : پيشين 2 / 1400 - 1401\r\n( 5 ) - نصر اللّه فلسفى : زندگانى شاه‌عباس اول / 1761\r\n","page_name":" 211 ","page_number":211},
  {"content":"\r\n\r\nبازگشت . « 1 »\r\nقاضى خان صدر بار ديگر در 25 شوال 1025 ه . ق از طرف دولت ايران مأمور برقرارى صلح با عثمانى شد و با پاشايان و سرداران عثمانى در باب مقدمات صلح گفتگو كرد . نتيجه گفتگوها بر اين شد كه قرار صلح مانند سابق باشد اما اين گفتگوها ثمرى نبخشيد و پس از آن بين ايران و عثمانى جنگ درگرفت . « 2 »\r\nقاضى خان صدر در هنگام زلزله سال 1016 ه . ق اصفهان در دربار شاه‌عباس بود كه در اثر زلزله عده زيادى از بزرگان و از جمله قاضى زير آوار ماندند و به دستور شاه بيرون آورده شده و مداوا شدند . « 3 »\r\nقاضى در اصفهان خانه مجللى داشت ، كه جهت پذيرايى از سفيران و ميهمانان خارجى استفاده مىشد . « 4 » او در سال 1030 ه . ق در قصبه طرشت رى درگذشت و جسدش به همراه جسد فريدون خان چركس و شيخ بهائى به مشهد منتقل شد . « 5 » از اولاد قاضى صدر اطلاعى در دست نيست . او هنگام مرگ يك پسر هفده‌ساله داشت كه به كسب علم و دانش مشغول بود و در همان سال 1030 ه . ق ، در اصفهان به مرض آبله درگذشت . « 6 »\r\nسيد حسن حسينى\r\n\r\n( 77 ) صفوى - آنا خانم ( - 1057 ه . ق )\r\nهمسر شاه صفى ( 1038 - 1052 ه . ق ) و مادر شاه‌عباس دوم ( 1077 - 1052 ه . ق ) .\r\nاز زندگى وى اطلاعى در دست نيست فقط مىدانيم كه او در 1043 ه . ق\r\n\r\n\r\n","description":"","footnote":"\r\n( 1 ) - محمد امين رياحى : پيشين / 40\r\n( 2 ) - اسكندر بيگ منشى : پيشين 2 / 1499 - 500\r\n( 3 ) - همان 2 / 1210\r\n( 4 ) - نصر اللّه فلسفى : پيشين / 1339\r\n( 5 ) - محمد حسن خان اعتماد السلطنه : مطلع الشمس 2 / 619 ؛ محمد تقى مدرس رضوى : سالشمار وقايع مشهد / 97\r\n( 6 ) - اسكندر بيگ منشى : پيشين 3 / 1599\r\n","page_name":" 212 ","page_number":212},
  {"content":"\r\n\r\nشاه‌عباس را به دنيا آورده است . « 1 » او شوهرش شاه صفى را در 1052 ه . ق از دست داد . « 2 » چون پس از درگذشت شاه‌عباس اول ( 1038 ه . ق ) حرمسرا در مسايل حكومتى و روى كار آوردن شاهزادگان مورد نظرشان به دخالت پرداختند به‌طور حتم وى نيز در اين مسايل نقش داشته است به‌ويژه كه پسرش شاه‌عباس در كودكى به حكومت رسيد .\r\nوى در سال 1058 ه . ق فوت كرد و در حرم مطهر مدفون . « 3 » به گفته ولى قلى شاملو وى در روز جمعه بيست و نهم شعبان ، زمانى كه شاه‌عباس دوم در مشهد بود ، فوت كرد . « 4 »\r\nرجبعلى يحيايى\r\n\r\n( 78 ) صفوى - ابراهيم ميرزا ( 947 - 984 ه . ق )\r\nاز شاهزادگان عالم ، هنرمند ، دانشمندپرور و دانش دوست صفوى ، نواده شاه اسماعيل اول ( 906 - 930 ه . ق ) و حاكم مشهد ( 963 - 974 ه . ق ) .\r\nابو الفتح ابراهيم ميرزا دومين پسر بهرام صفوى « 5 » و برادرزاده شاه‌طهماسب در 947 ه . ق متولد شد . « 6 » از طرف مادر نسبش به بزرگان شروان مىرسيد . « 7 » پدرش بهرام ميرزا ، در دوره حكومت برادرش شاه‌طهماسب در 956 ه . ق به سن سى و سه‌سالگى در گذشت و در حرم مطهر امام رضا عليه السّلام به خاك سپرده شد . « 8 » وى بخشى از ايام كودكى را در زمان حيات پدر در\r\n\r\n\r\n","description":"","footnote":"\r\n( 1 ) - محمد طاهر وحيد قزوينى : عباسنامه / 12 ؛ ولى قلى شاملو : قصص الخاقانى 1 / 214\r\n( 2 ) - ولى قلى شاملو : پيشين 1 / 262\r\n( 3 ) - همان 1 / 328\r\n( 4 ) - همان‌جا\r\n( 5 ) - حسن بيگ روملو : احسن التواريخ / 433\r\n( 6 ) - قاضى احمد قمى : خلاصة التواريخ / 635\r\n( 7 ) - اسكندر بيگ منشى : عالم‌آراى عباسى / 221\r\n( 8 ) - حسن بيگ روملو : پيشين / 422\r\n","page_name":" 213 ","page_number":213},
  {"content":"\r\n\r\nشوشتر گذراند . تربيت ابراهيم ميرزا پس از فوت پدرش برعهده عمه‌اش شاهزاده سلطانم قرار گرفت . عمه‌اش وى را كه كودكى باهوش و باوقار بود از ساير شاهزاده‌ها بيشتر دوست مىداشت لذا او را به حرم شاهى برد .\r\nابراهيم ميرزا به زودى از سوى شاه به خاطر استعدادش در قصه‌گويى و نقل حكايات مورد توجه واقع و به مصلح الدّين چلبى ملقب شد و مورد تحسين قرار گرفت و در مجالس مشورت شركت مىكرد . « 1 » پس از مدتى معصوم بيگ صفوى كه رئيس ديوان اعلى بود به‌عنوان مربى وى برگزيده شد و ابراهيم ميرزا هفت سال را در خانه معصوم بيگ سپرى كرد . « 2 » وى از همان كودكى به صرف و نحو ، منطق ، معانى و بيان ، اصول ، علم رجال ، تصحيح كتب ، علم انساب ، تاريخ ، قرائت و تجويد روى آورد و نزد شيخ فخر الدّين طبسى و پدر او شيخ حسن على ، علم آموخت .\r\nهمچنين علوم تجربى و طبيعى ، حساب و هندسه ، نجوم و موسيقى و نقاشى را نيز به قدر كفايت آموخت . « 3 » شاه‌طهماسب بخشى از روستاى الوند در نزديكى قزوين را به او بخشيد . « 4 »\r\nدر 961 ه . ق از سوى شاه به همراه امير غيب بيگ و بدر خان به جنگ عثمان پاشا كه به شهر زور حمله كرده بود فرستاده شد . اين سپاه توانست تعدادى از بزرگان عثمانى را دستگير و عثمان پاشا را به ترك محاصره شهر زور مجبور كند . « 5 » در 962 ه . ق شاه‌طهماسب وى را به‌عنوان مسئول جشن ازدواج عروسى فرزند خود اسماعيل ميرزا ( شاه اسماعيل دوم بعدى ) انتخاب كرد . « 6 »\r\nدر 963 ه . ق هنگامى كه بيش از 16 سال نداشت از طرف شاه و به خاطر\r\n\r\n\r\n","description":"","footnote":"\r\n( 1 ) - قاضى احمد قمى : پيشين / 640\r\n( 2 ) - همان‌جا\r\n( 3 ) - قاضى احمد قمى : گلستان هنر / 108 - 109\r\n( 4 ) - دايرةالمعارف بزرگ اسلامى 2 / 544\r\n( 5 ) - قاضى احمد قمى : خلاصة التواريخ / 367\r\n( 6 ) - همان‌جا\r\n","page_name":" 214 ","page_number":214},
  {"content":"\r\n\r\nويژگىهاى خاصى كه نسبت به ساير شاهزادگان داشت به حكومت مشهد منصوب شد . قاضى احمد در اين‌باره مىنويسد : پس از اينكه شاه‌طهماسب در 962 ه . ق با عثمانىها صلح كرد و به فتوحاتى در گرجستان نايل آمد و اندكى از مرزها آسوده‌خاطر شد ، پايتخت را از تبريز به قزوين انتقال داد . « 1 » و تصميم گرفت امور عتبات عاليات مخصوصا مشهد مقدس را انتظام دهد و به جهت اينكه اخبارى مبتنى بر عدم اجراى دستورات وى رسيده بود ، حسن سلطان روملو ، حاكم مشهد ، را عزل كرد و به فكر افتاد كه براى اين پست كسى را نامزد كند كه « عارف به معارف آن حضرت و عالم به قدر و منزلت اين سعادت باشد » و چون شاهزاده ابراهيم ميرزا بيشتر از بقيه شاهزادگان در نيك خلقى كوشيده بود و در عدالت‌گسترى و رعيت‌پرورى سرآمد ديگران بود به حكومت مشهد سرافراز شد تا به شكرانه اين انتصاب به عبادت و پاسدارى از ولايت خراسان بپردازد و « به انتظام مصالح و مهام سركار آن آستان معلى اشتغال نموده به جزوى و كلى امور مملكتى و مالى باز رسيده در احقاق حقوق مسلمانان و دفع ظلم از عجزه و زيردستان عمل نمايد . و در اجراى احكام و اوامر شرعى و دفع و رفع مكاره و مناهى كه به عهده سيادت پناه شيخ الاسلامى امير اسد اللّه ( شوشترى ) و متولى آن آستان است همكارى نمايد . » « 2 » و بر كار ساير حكام خراسان از سرحد سمنان تا هرات و سجستان اشراف داشته باشد . « 3 » شاه‌طهماسب همچنين بزرگترين دختر خود را به عقد او درآورد زيرا او در كسب فضيلت و عبادت از ساير شاهزاده‌ها ممتاز بود . « 4 » شاه‌طهماسب ، احمد سلطان افشار را مربى ابراهيم ميرزا قرار داد و مير منشى قمى ، پدر قاضى احمد مؤلف خلاصة التواريخ ، هم به وزارت او برگزيده شد . « 5 »\r\n\r\n\r\n","description":"","footnote":"\r\n( 1 ) - همان / 378 - 379\r\n( 2 ) - همان / 381\r\n( 3 ) - همان / 382\r\n( 4 ) - همان / 415 ؛ محمد يوسف واله اصفهانى : خلد برين 1 / 403\r\n( 5 ) - محمود افوشته‌اى نطنزى : نقاوة الآثار 471 ؛ قاضى احمد قمى : خلاصة التواريخ\r\n","page_name":" 215 ","page_number":215},
  {"content":"\r\n\r\nابراهيم ميرزا در اول ربيع الثانى 963 ه . ق رهسپار مشهد شد . « 1 » بزرگان مشهد از او استقبال شايانى كردند و او در سه‌شنبه هفتم جمادى الاول وارد مشهد و به زيارت حرم مطهر نايل شد و در محل چهارباغ كه حاكم‌نشين بود ساكن گرديد . « 2 » او سه روز در ديوان مىنشست و به امور مردم و درماندگان مىرسيد و دو روز ديگر را صرف فضائل و كمالات و مشق و شعر و خط و نقاشى و ساير هنرها و كاردانى و صحبت فضلا و حكما و شعرا و خوشنويسان و نقاشان و بقيه هفته را به سير و سوارى و باختن قپاق و چوگان‌بازى مىگذراند . « 3 » ابراهيم ميرزا دانش‌اندوزى را تا پايان عمر ادامه داد و در مهارت‌هاى گوناگون سرآمد ديگران شد . « 4 »\r\nاز وقايع سياسى دوران حكومت وى مىتوان به پناه آوردن تعدادى از شاهزادگان مغولى خوارزم ، كه از دوست خان ازبك شكست خورده بودند ، به ايران در سال 964 ه . ق ياد كرد كه وى آنها را روانه دربار طهماسب كرد . « 5 » در 965 ه . ق مير منشى قمى را به قزوين فرستاد تا همسرش ، دختر شاه‌طهماسب ، را به مشهد بياورد و سرانجام گوهر سلطان در 967 ه . ق به خانه شوهر آمد و جشن بزرگى بر پا شد « 6 » در 969 ه . ق شاه به تحريك معصوم بيگ صفوى ، مير منشى ، وزير ابراهيم ميرزا را از وزارت عزل و به جاى او خواجه ميرزا بيگ سابقى را كه وزير سوندوگ بيگ قورچىباشى بود به وزارت تعيين كرد . « 7 »\r\nدر سال 970 ه . ق شاه ، ابراهيم ميرزا را كه طى نامه‌اى از حكومت خراسان\r\n\r\n\r\n","description":"","footnote":"\r\n/ 415\r\n( 1 ) - عبدى بيگ شيرازى : تكمله الاخبار / 110\r\n( 2 ) - قاضى احمد قمى : پيشين / 385 ؛ محمود افوشته‌اى نطنزى : پيشين / 47\r\n( 3 ) - قاضى احمد قمى : پيشين / 285\r\n( 4 ) - همان / 637\r\n( 5 ) - دايرةالمعارف بزرگ اسلامى / 544\r\n( 6 ) - قاضى احمد قمى : پيشين / 416\r\n( 7 ) - همان / 436\r\n","page_name":" 216 ","page_number":216},
  {"content":"\r\n\r\nمستعفى شده بود ، به پايتخت خواند ، تا توليت مزار شيخ صفى در اردبيل را به او واگذار كند اما بنا به مشورت قاضى محمد رازى ، وى را به حكومت قاين منصوب كرد و دستور داد از سمنان برگردد . « 1 » ابراهيم ميرزا پس از يك سال و اندى كه در حكومت قاين بود دوباره به حكومت مشهد منصوب شد . « 2 » در سال 971 ه . ق تهاجم ازبكان به خراسان را دفع كرد « 3 » و در 972 ه . ق در رأس سپاهى مأمور سركوب شورش قزاق خان تكلو در هرات شد و با دستگيرى قزاق خان هرات را متصرف گرديد . « 4 »\r\nابراهيم ميرزا در سال 974 ه . ق از حكومت خراسان عزل گرديد . « 5 » افوشته‌اى نطنزى در نقاوة الآثار علت عزل او را كمك نكردن وى به شاهزاده سلطان محمد ميرزا ، كه در تربت حيدريه به محاصره ازبك‌ها افتاده بود ، مىداند . « 6 » شاه‌طهماسب ، ولى سلطان تاتى اغلى را به حكومت مشهد فرستاد و دستور داد وى ابراهيم ميرزا را از شهر اخراج كند . « 7 » ابراهيم ميرزا ناچار روانه سبزوار شد و دو سال در آنجا بود ولى در امور آن ولايت دخالت نكرد و با مردم سبزوار به خوبى رفتار كرد . در سال 982 ه . ق شاه‌طهماسب دوباره با او بر سر لطف آمد و او را به دربار خود خواند و در هنگام ورود به قزوين مورد احترام و استقبال قرار گرفت . در 26 ذىحجه اين سال به مقام ايشيك آقاسىباشى ( رياست تشريفات دربار ) برگزيده شد « 8 » و مشاور شاه گرديد . « 9 » پس از درگذشت شاه‌طهماسب در سال 984 ه . ق درگيرى بر سر جانشينى او\r\n\r\n\r\n","description":"","footnote":"\r\n( 1 ) - همان / 440\r\n( 2 ) - دايرةالمعارف بزرگ اسلامى 2 / 544\r\n( 3 ) - حسن بيگ روملو : احسن التواريخ / 540 - 541\r\n( 4 ) - همان / 543 - 547\r\n( 5 ) - قاضى احمد قمى : پيشين / 460\r\n( 6 ) - محمود افوشته‌اى نطنزى : پيشين / 49\r\n( 7 ) - همان‌جا\r\n( 8 ) - قاضى احمد قمى : پيشين / 589 ؛ محمود افوشته‌اى نطنزى : پيشين / 51\r\n( 9 ) - دايرةالمعارف بزرگ اسلامى 2 / 545\r\n","page_name":" 217 ","page_number":217},
  {"content":"\r\n\r\nآغاز شد . پس از اينكه حيدر ميرزا ، يكى از مدعيان جانشينى ، كشته شد پسر ديگر شاه‌طهماسب به نام شاه اسماعيل دوم بر تخت نشست . ابراهيم ميرزا جانب وى را گرفت و در مسجد خطبه به نام او خواند و به استقبال شاه جديد كه از قلعه قهقهه به قزوين مىآمد رفت . حتى به گفته بعضى منابع شاه اسماعيل به خاطر اينكه خود به دست مخالفان كشته نشود ، ابراهيم ميرزا را زير چتر شاهى قرار داد و با همراهان از راه اصلى به دولتخانه فرستاد و خود با تعداد كمى از بيراهه به شهر وارد شد . « 1 » ابراهيم ميرزا مسئول برگزارى جشن به تخت نشستن شاه اسماعيل شد و به خوبى از عهده آن برآمد . « 2 » شاه اسماعيل پس از جلوس بر تخت در جمادى الاول 984 ه . ق تا هشت ماه رفتار خوبى با ابراهيم ميرزا داشت و در دهم شعبان همين سال مقام مهردارى خود را به او داد و منصب ديوان‌بيگى را نيز به او سپرد و كاشان و اردوباد را به تيول به وى داد . « 3 » اما پس از اينكه سلطان حسين ميرزا برادر ، ابراهيم ميرزا ، كه شاه اسماعيل از او مىترسيد ، در قندهار ، درگذشت تصميم به قتل ابراهيم گرفت لذا فرمان دستگيرى ابراهيم ميرزا را صادر كرد . دسيسه چينى افرادى عليه ابراهيم ميرزا نيز در اين زمينه مؤثر بود ، زيرا به شاه اسماعيل تلقين مىكردند كه تا وقتى ابراهيم ميرزا زنده باشد ، حكومت وى در خطر است . دليل ديگر دشمنى شاه اسماعيل با او انتقاداتى بود كه ابراهيم ميرزا از شاه اسماعيل داشت . « 4 » ابراهيم ميرزا از زندان به شاه اسماعيل نامه نوشت و خواست كه او را نكشد اما شاه اسماعيل كه بسيارى از شاهزادگان را كشته بود به اين نامه توجهى نكرد و دستور داد ابراهيم ميرزا را در روز يكشنبه پنجم ذىحجه 984 ه . ق\r\n\r\n\r\n","description":"","footnote":"\r\n( 1 ) - همان‌جا\r\n( 2 ) - قاضى احمد قمى : پيشين / 626 - 628\r\n( 3 ) - قاضى احمد قمى : پيشين / 630 ؛ دايرةالمعارف بزرگ اسلامى 2 / 545\r\n( 4 ) - قاضى احمد قمى : پيشين / 633\r\n","page_name":" 218 ","page_number":218},
  {"content":"\r\n\r\nكشتند . « 1 » در اين هنگام ابراهيم ميرزا 34 سال داشت . « 2 » ابتدا جنازه او را در آستانه امامزاده حسين قزوين به خاك سپردند ، « 3 » همسرش سلطان خانم حدود چهل روز گوشه گزيد و بسيارى از كتاب‌ها و نفايس گردآورى شده توسط شوهرش را از ترس اينكه به دست شاه اسماعيل بيفتد از بين برد و سرانجام خود نيز از غصه مرد و پيكر او هم در قم دفن شد . پس از مرگ شاه اسماعيل دوم در سال بعد ( 985 ه . ق ) تنها دختر ابراهيم ميرزا به نام گوهر شاد بيگم ( متولد 969 ه . ق مشهد ) نعش پدر و مادر خود را براى دفن به مشهد منتقل كرد و در مدفنى كه قبلا آن دو براى خود در جوار روضه رضوى ترتيب داده بودند به خاك سپرد . « 4 »\r\nابراهيم ميرزا شاهزاده‌اى عالم و پرهيزگار بود و انواع علوم را در جوانى آموخت . خوش‌خط بود و انواع خطوط را نزد مالك ديلمى آموخته بود و از سبك مير على هروى پيروى مىكرد . او در ايام اقامت در مشهد بسيارى از مرقعات مير على هروى را گرد آورد . « 5 » كتابخانه ابراهيم ميرزا در مشهد كتابخانه‌اى ممتاز پر از نفايس بود كه خوشنويسان و نقاشان و مذهبان و صحافان و تصويرسازان در آن كتابخانه مشغول كار بودند . « 6 » ابراهيم ميرزا ، قاسم قانونى ، موسيقىدان بزرگ عصر ، را به مشهد آورد و دوازده سال نزد خود نگه داشت و خود موسيقى را از او آموخت . « 7 »\r\nاز ديگر هنرمندان و دانشمندان كه از الطاف ابراهيم ميرزا برخوردار بوده‌اند مىتوان از خواجه حسين ثنايى مشهدى ، ميرزا قلى هروى ، مولانا مشرف حكاك ، شعورى نيشابورى ، مولانا عيشى ، شيخ محمد سبزوارى ،\r\n\r\n\r\n","description":"","footnote":"\r\n( 1 ) - قاضى احمد قمى : پيشين / 634 - 635\r\n( 2 ) - قاضى احمد قمى : گلستان هنر / 116\r\n( 3 ) - قاضى احمد قمى : خلاصة التواريخ / 635\r\n( 4 ) - قاضى احمد قمى : گلستان هنر / 118\r\n( 5 ) - همان / 106 - 107\r\n( 6 ) - همان / 110\r\n( 7 ) - همان / 112 - 113\r\n","page_name":" 219 ","page_number":219},
  {"content":"\r\n\r\nعبد اللّه مذهب شيرازى ، على اصغر كاشى و عبدى گنابادى نام برد . « 1 » افرادى نيز از او دانش و هنر آموختند كه از جمله در خوشنويسى مىتوان به مير وجيه الدّين خليل اللّه اشاره كرد . « 2 » در هر حال ابراهيم ميرزا به‌ويژه در مدت حكومت خود در مشهد و خراسان با سادات و خادمان حرم مطهر و ارباب دانش و علم و عموم مردم به خوبى رفتار مىكرد . به مستمندان كمك مىنمود و اكثر اوقات خود را با علما سپرى مىكرد . « 3 »\r\nابراهيم ميرزا به فارسى و تركى شعر مىسرود و « جاهى » تخلص مىكرد . « 4 » قمى در گلستان هنر مىگويد كه ديوان اشعار ابراهيم ميرزا را در سه‌هزار بيت گرد آورده است . « 5 » در جاى ديگر نيز كه پس از مرگ ابراهيم ميرزا دخترش گوهر شاد خانم ديوان او را گرد آورد و ديباچه‌اى بر آن افزود كه در نقاط مختلف پراكنده است . « 6 »\r\nنمونه‌هاى اشعار او را صبا در تذكره روز روشن و صادقى كتابدار در مجمع الخواص آورده‌اند و هر دو تبحر او را در نظم و نثر ستوده‌اند . « 7 »\r\nاز نمونه‌هاى شعر وى :\r\n آمد بر من قاصد آن سرو سهى * آورد بهى تا نبود دست تهى\r\nمن هم رخ زرد خود بر آن ماليدم * يعنى ز مرض نهاده‌ام رو ببهى « 8 » \r\nرجبعلى يحيايى\r\n\r\n( 79 ) صفوى - اسماعيل دوم ( 943 - 985 ه . ق )\r\nاسماعيل ميرزا سومين شاه سلسله\r\n\r\n\r\n","description":"","footnote":"\r\n( 1 ) - دايرةالمعارف بزرگ اسلامى 2 / 546\r\n( 2 ) - قاضى احمد قمى : پيشين / 120\r\n( 3 ) - محمود افوشته‌اى نطنزى : پيشين / 48\r\n( 4 ) - قاضى احمد قمى : خلاصة التواريخ / 636 ؛ قاضى احمد قمى : گلستان هنر / 110\r\n( 5 ) - همان‌جا\r\n( 6 ) - قاضى احمد قمى : خلاصة التواريخ / 637\r\n( 7 ) - صادقى كتابدار : پيشين / 25 ؛ محمد مظفر حسين صبا : تذكره روز روشن / 17\r\n( 8 ) - محمد مظفر حسين صبا : همان‌جا\r\n","page_name":" 220 ","page_number":220},
  {"content":"\r\n\r\nصفوى ( 984 - 985 ه . ق ) .\r\nاسماعيل ميرزا فرزند شاه‌طهماسب اول در شب جمعه هيجدهم ذىحجه سال 943 ه . ق در قم « 1 » از مادرى به نام سلطانم دختر موسى سلطان موصلو « 2 » از امراى متنفذ تركمان « 3 » متولد گرديد . او در دربار رشد كرد و از آنجا كه يكى دو سال بعد از تولد ، برادر بزرگترش محمد ميرزا به سمت نايب‌السلطنه تعيين و روانه خراسان شد ، اسماعيل ميرزا نزديك بيست سال تنها فرزند شاه بود كه در دربار زيست و به همين دليل مورد توجه پدرش شاه‌طهماسب واقع شد . در هنگامى كه پدرش سرگرم نبرد با ازبك‌ها در شرق و عثمانىها در غرب بود ، وى فنون سوارى ، تيراندازى ، به كارگيرى اسلحه و خواندن و نوشتن را آموخت . او فردى درشت استخوان ، شجاع و نترس بود و به جنگاورى علاقه داشت . « 4 »\r\nهنگامى كه القاص ميرزا برادر شاه و حاكم شيروان در سال 954 ه . ق شورش كرد و به عثمانىها پناهنده شد ؛ شاه‌طهماسب ، اسماعيل ميرزا را به حكومت شروان منصوب كرد و گوگچه سلطان قاجار را به سرپرستى او گماشت . « 5 » در همين سال شورش برهان على ميرزا از اعقاب سلاطين شروان را سركوب كرد . در سال بعد چون خبر پيشروى سلطان عثمانى و القاص ميرزا را به‌سوى تبريز شنيد به يارى پدر شتافت « 6 » و شاه‌طهماسب او را به همراه لله‌اش با هفت هزار نيرو به قارص فرستاد تا آنجا را بگشايند . آنها پس از كشتار تعداد زيادى از مردم به فتح قلعه موفق شدند . « 7 » پس از عقب‌نشينى\r\n\r\n\r\n","description":"","footnote":"\r\n( 1 ) - قاضى احمد قمى : خلاصة التواريخ 1 / 266\r\n( 2 ) - اسكندر بيگ منشى : تاريخ عالم‌آراى عباسى 1 / 215\r\n( 3 ) - والتر هينتس : شاه اسماعيل دوم صفوى / 16\r\n( 4 ) - همان‌جا\r\n( 5 ) - قاضى احمد قمى : پيشين 1 / 321 ؛ ميرزا بيگ جنابدى : روضة الصفوية / 508\r\n( 6 ) - قاضى احمد قمى : پيشين 1 / 322 - 323\r\n( 7 ) - والتر هينتس : پيشين / 19 - 20 ؛ شاه\r\n","page_name":" 221 ","page_number":221},
  {"content":"\r\n\r\nسلطان سليمان به شامات ، شاه‌طهماسب به قراباغ لشكر كشيد و اسماعيل ميرزا را روانه شروان كرد تا بار ديگر آنجا را متصرف شود . اما چون القاص ميرزا عراق عجم را مورد غارت قرار داد و پسر بهرام ميرزا را دستگير كرد ؛ « 1 » اسماعيل ميرزا مجبور شد به پدر بپيوندد . پس از عقب‌نشينى شاه سليمان عثمانى از مرزهاى ايران و لشكركشى به طرف غرب به منظور سركوبى مجارها ، شاه‌طهماسب از فرصت استفاده كرد و به مناطق شرقى امپراطورى عثمانى لشكر كشيد و نيز به جنگ با چركس‌ها و گرجىها پرداخت .\r\nهرچند در منابع آشكارا از حضور شاه اسماعيل در اين لشكركشىها سخنى به ميان نيامده است ، اما از آنجا كه وى در سال‌هاى 955 - 956 ه . ق به سمت سرفرماندهى سپاه قزلباش برگزيده شده بود مسلما در اين نبردها حضور داشته است . « 2 » آنچه بيش از حد اسماعيل ميرزا را در سن 19 سالگى مشهور ساخت جنگ او در سال 959 ه . ق با اسكندر پاشا از سرداران برجسته عثمانى بود .\r\nاسماعيل ميرزا در اين سال به دستور پدر به ناحيه وان لشكر كشيد تا با اسكندر پاشا كه با سپاهى انبوه ضربات سختى بر ايرانيان وارد كرده بود روبه‌رو شود . اسماعيل به خوبى از عهده اين كار برآمد و با هشت هزار نيرو شكست فاحشى بر جانشين سلطان عثمانى در ارزنة الروم وارد آورد . « 3 » تهور او در اين عرصه به‌گونه‌اى بود كه عثمانىها از آن به بعد وى را اسماعيل ديوانه لقب دادند ، در حالى كه در نظر قزلباش‌ها وى به قهرمان ملى تبديل گرديد . « 4 » هنگامى كه سلطان سليمان عثمانى از شكست سپاهيانش خبر يافت تصميم گرفت دوباره به مرزهاى ايران لشكركشى نمايد . شاه‌طهماسب دوباره سپاهى به\r\n\r\n\r\n","description":"","footnote":"\r\nطهماسب صفوى : تذكره / 56\r\n( 1 ) - شاه‌طهماسب صفوى : پيشين / 60\r\n( 2 ) - همان / 21 - 22\r\n( 3 ) - شاه‌طهماسب صفوى : پيشين / 66 ؛ قاضى احمد قمى : پيشين 1 / 365 - 369 ؛ ميرزا بيگ جنابدى : پيشين / 537\r\n( 4 ) - والتر هينتس : پيشين / 28\r\n","page_name":" 222 ","page_number":222},
  {"content":"\r\n\r\nسركردگى افرادى چون اسماعيل ميرزا ، معصوم بيگ صفوى و شاه‌قلى خليفه مهردار به تخريب مناطقى از خاك عثمانى گسيل كرد . اسماعيل ميرزا نواحى وان ، سلطان ، ارجيش و عادلجواز را در ارمنستان غارت كرد « 1 » و هنگام پيشروى سپاه عثمانى ، دستبردى هراس‌انگيز هم به سپاه عثمانى زد و سه‌هزار بار آذوقه آنها را به غنيمت گرفت . « 2 » چندى بعد دو كشور تصميم به صلح گرفتند . در سال 962 ه . ق شاه ، دختر عمه اسماعيل را ، كه پدرش شاه نعمت اللّه باقى يزدى بود ، در جشنى بسيار باشكوه به عقد وى درآورد . « 3 » پس از برگزارى مراسم ، شاه‌طهماسب تصميم گرفت پايتخت دولت صفوى را از شهر آسيب‌پذير تبريز به قزوين كه از عثمانى دور تر و مركزيت بهترى داشت ، منتقل كند « 4 » و در نظر داشت حكومت همدان را كه در دست بهرام ميرزا بود به اسماعيل ميرزا بسپارد اما چون چند شب به اردو نيامد و به گفته برخى منابع دنبال عياشى خود رفته بود ، شاه از او بسيار ناخرسند گرديد و على سلطان تكلو را مأمور كرد وى را برداشته و به عنوان حاكم خراسان به هرات ببرد . « 5 » اسكندر بيگ منشى نيز اعزام او به هرات را به واسطه انجام كارهايى دانسته كه مورد رضايت شاه نبوده است . « 6 » والتر هينتس كه در تحقيقى جامع زندگى اسماعيل را از جهات مختلف مورد ارزيابى قرار داده است ، مىگويد تخطىهاى وى معلوم نيست از چه نوع بوده اما شايد رفتار غرورآميز وى موجبات حسادت پدرش را فراهم آورده بود . « 7 » بعيد نيست كه علت اصلى\r\n\r\n\r\n","description":"","footnote":"\r\n( 1 ) - قاضى احمد قمى : پيشين 1 / 367 - 368\r\n( 2 ) - والتر هينتس : پيشين / 29 - 30\r\n( 3 ) - قاضى احمد غفارى قزوينى : تاريخ جهان‌آرا / 302 ؛ عبدى بيگ شيرازى :\r\nتكمله الاخبار / 109 ؛ عبد الحسين خاتون‌آبادى : وقايع السنين / 479\r\n( 4 ) - قاضى احمد قمى : پيشين 1 / 378\r\n( 5 ) - همان 1 / 379 ؛ عبدى بيگ شيرازى :\r\nپيشين / 110\r\n( 6 ) - اسكندر بيگ منشى : پيشين 1 / 215\r\n( 7 ) - والتر هينتس : پيشين / 31\r\n","page_name":" 223 ","page_number":223},
  {"content":"\r\n\r\nفرستادن او به هرات راضى نبودن روح سركش اسماعيل از صلح با عثمانىها و تلاش وى در برهم زدن اين صلح بوده است و شاه خواسته او را از نواحى غربى كشور دور سازد . شاه نامه‌اى همراه على سلطان تكلو براى محمد خان شرف الدّين اغلى ، اميرالامراى هرات فرستاد تا اسماعيل ميرزا را از به دو ورود به هرات زير نظر گيرد . « 1 » اما اسماعيل ميرزا كه در سبزوار از مضمون نامه پدرش مطلع شد پس از اينكه در سه‌شنبه بيست و سوم جمادى الاول به هرات وارد شد « 2 » بر امير الامراء پيشى جست و بر او سخت گرفت . پس از يك سال حكومت در خراسان ، شاه از ماندن او و اقدامات استقلال‌طلبانه‌اش در هرات احساس خطر كرد . هينتس مىنويسد : « از جزئيات اقدامات اسماعيل ميرزا در منابع فارسى چيزى بيان نشده است اما وينچنزو دلى الساندرى اشاره كرده است كه اسماعيل ميرزا بدون اجازه شاه به امراى طوايف و عشاير قزلباش نامه نوشته و از آنها خواسته است بدون اعتنا به عقد قرارداد صلح به خاك ترك‌ها حمله‌ور شوند . ساير گزارش‌هاى ايتاليايىها كه بر روايت‌هاى شفاهى ترك‌ها متكى است همه تأييدى بر اتهام فوق محسوب مىشود . » « 3 » گزارش جاه‌طلبىهاى اسماعيل ميرزا را محمد خان امير الامراء براى شاه نوشت و از او خواست دوباره سلطان محمد ميرزا ، وليعهد را به هرات بفرستد .\r\nدر دربار هم معصوم بيگ صفوى صدر اعظم كه خصومت عميقى با اسماعيل ميرزا داشت به شاه فهماند كه پسرش نقشه‌هاى خطرناكى در سر دارد زيرا بدون اجازه پدرش به گردآورى لشكر پرداخته است . « 4 » شاه كه خاطرات دردناك شورش‌هاى برادرانش القاص ميرزا و سام ميرزا را در ذهن داشت و از تمايل سپاه به اسماعيل ميرزا آگاه بود از اين گستاخىها به هراس افتاد . « 5 »\r\n\r\n\r\n","description":"","footnote":"\r\n( 1 ) - همان / 32\r\n( 2 ) - قاضى احمد غفارى قزوينى : پيشين / 302\r\n( 3 ) - والتر هينتس : پيشين / 34 - 35\r\n( 4 ) - همان / 35\r\n( 5 ) - همان‌جا\r\n","page_name":" 224 ","page_number":224},
  {"content":"\r\n\r\nبنابراين شاه ، سوندوگ بيگ قورچىباشى افشار را مأمور كرد پسرش محمد ميرزا را به‌عنوان حاكم به هرات برد و اسماعيل ميرزا را به قزوين بياورد . « 1 »\r\nسوندوگ بيگ بدون از دست دادن وقت اسماعيل ميرزا را از طريق طبس و يزد به ساوه برد و در آنجا به دستور شاه او را به معصوم بيگ صفوى تحويل داد . « 2 » معصوم بيگ او را با خود به قلعه قهقهه ، محل اختفاى جواهرات سلطنتى در منطقه غرب اردبيل ، برد . هم‌زمان با دستگيرى اسماعيل ميرزا ، عليه طرفداران وى در دربار اقدامات سختى صورت گرفت و تعداد زيادى از آنها اعدام و برخى كور يا زندانى شدند . « 3 » از اين تاريخ كه اسماعيل ميرزا 21 سال داشت مدت نوزده سال و شش ماه و بيست و يك روز در شرايطى سخت در قلعه قهقهه به حيات خود ادامه داد . « 4 »\r\nمنابع فارسى مطلب زيادى درباره زندگى وى در قلعه مزبور ننوشته‌اند .\r\nفرماندهان قلعه كه بنا به دستور شاه بايد از او به شدت مراقبت مىكردند هر دو سال يك‌بار عوض مىشدند « 5 » و شاه دستور اكيد داده بود كه از ارتباط وى با ديگران جلوگيرى شود . « 6 » بنا به گفته بدليسى وى مدتى در زنجير كشيده شد « 7 » اما بعدها از هواى آزاد نيز مىتوانست استفاده كند و از كسانى كه از كنار قلعه مىگذشتند از اخبار آگاهى مىيافت . « 8 » مهمترين چيزىك اسماعيل خود را با آن تسكين مىداد استعمال مواد افيونى ترياك و حشيش بود كه هرچه با گذشت زمان از تأثير آن كاسته مىشد ، وى ناگزير بر مقدار آن مىافزود به‌گونه‌اى كه سرانجام روزانه 47 درهم فلونيا ، معجونى مركب از ترياك و\r\n\r\n\r\n","description":"","footnote":"\r\n( 1 ) - ميرزا بيگ جنابدى : روضة الصفوية / 545\r\n( 2 ) - همان / 546\r\n( 3 ) - والتر هينتس : پيشين / 216 - 217\r\n( 4 ) - اسكندر بيگ منشى : پيشين 1 / 216\r\n( 5 ) - همان 1 / 306\r\n( 6 ) - ميرزا بيگ جنابدى : پيشين / 546 - 547\r\n( 7 ) - والتر هينتس : پيشين / 40\r\n( 8 ) - همان / 40 - 41\r\n","page_name":" 225 ","page_number":225},
  {"content":"\r\n\r\nحشيش و ساير مخدرات ، مصرف مىكرد كه اين مقدار براى از بين بردن فورى يك انسان سالم كافى است . بدين‌ترتيب وى سال‌هاى طولانى را در حالتى از يأس و نوميدى و سرمستى از مواد افيونى سپرى كرد . « 1 » در حالى كه در همين ايام قزلباشان به رهايى وى اميد داشتند و طرفدارى خود را از او در برخى مسايل نشان مىدادند . به تدريج در قزوين قزلباش‌ها به دو دسته تقسيم شدند برخى از اميران از جمله گرجىها و استاجلوها مخالف اسماعيل ميرزا و امراى روملو و شاملو و برخى ديگر جانب اسماعيل ميرزا را گرفتند « 2 » امراى قزلباش از هنگام بيمارى شديد شاه‌طهماسب در سال 982 ه . ق تكاپوى خود را براى بر تخت نشاندن شاهزاده مورد نظر خود آغاز كردند . « 3 » با فوت شاه‌طهماسب در نيمه صفر 984 ه . ق « 4 » جدال بر سر جانشينى به اوج خود رسيد . اولين فرزند شاه يعنى سلطان محمد ميرزا به علت ضعف بينايى شانسى براى حكومت نداشت . اما حيدر ميرزا كه در اين هنگام حدود 22 سال داشت و به شدت مورد علاقه شاه بود و در چند سال اخير بيشتر امور به دست او مىچرخيد « 5 » به هنگام مرگ شاه با مادر بر بالين شاه حضور داشت « 6 » و خود را جانشين شاه و مورد حمايت استاجلوها ، كه اكثر امور را در دست داشتند ، مىدانست . « 7 » عدم تصريح شاه‌طهماسب به اينكه چه كسى بايد جانشين او باشد به بحران انجاميد .\r\nقورچيان روملو ، افشار ، قاجار ، بيات و ورساق كه از مخالفان حيدر ميرزا و در روز مرگ شاه نگهبان دولتخانه شاهى بودند ، درها را بستند و خبر مرگ شاه را\r\n\r\n\r\n","description":"","footnote":"\r\n( 1 ) - همان / 41 - 42\r\n( 2 ) - همان / 42 - 43\r\n( 3 ) - حسن بيگ روملو : احسن التواريخ / 592\r\n( 4 ) - همان / 600\r\n( 5 ) - اسكندر بيگ منشى : پيشين 1 / 216 - 217\r\n( 6 ) - حسن بيگ روملو : پيشين / 601\r\n( 7 ) - همان‌جا ؛ اسكندر بيگ منشى : پيشين / 216\r\n","page_name":" 226 ","page_number":226},
  {"content":"\r\n\r\nبه همفكران خود دادند تا حيدر ميرزا را از سر راه بردارند و اسماعيل ميرزا را به تخت بنشانند . « 1 » همچنين پريخان خانم دختر بزرگ شاه‌طهماسب كه از طرفداران اسماعيل ميرزا بود و با حيله از دولتخانه گريخته بود خود را به دايىاش شمخال سلطان چركس رساند و كليدهاى قصر باغ را به او داد . « 2 » مخالفان حيدر ميرزا پس از گرد آمدن و سنجيدن اوضاع به دولتخانه هجوم بردند و حيدر ميرزا را كه شخصيتى نرم‌خو و نابالغ داشت « 3 » روز پس از درگذشت شاه‌طهماسب به قتل رساندند . « 4 » طرفداران حيدر ميرزا پراكنده شدند و اسماعيل ميرزا براى جلوس بر تخت در 22 صفر 984 ه . ق از قلعه قهقهه بيرون آورده شد . « 5 » نخستين فرمان اسماعيل ميرزا اين بود كه بايد بسيارى از افراد ايل قاجار ، كه با او مخالف بودند ، كشته شوند . « 6 » اسماعيل سپس رهسپار اردبيل شد و پس از چند روز زيارت قبر اجداد ، عازم قزوين شد . « 7 » در راه از كشته شدن برادرش مصطفى ميرزا كه مخالف وى بود ابراز خرسندى كرد « 8 » و با عبور از زنجان و سلطانيه به قزوين رسيد در حالى كه اهالى با تشويش به استقبال آمده بودند . « 9 » او كه به همه‌كس و همه چيز سوءظن داشت و نمىخواست قدرت به دست آمده را به سادگى از دست بدهد ابتدا قيافه فرمانروايى مردمى به خود گرفت و در آغاز به كشتن كسانى دستور داد كه جرم آنها بر همه آشكار بود و نيز به خزانه‌اى ، كه\r\n\r\n\r\n","description":"","footnote":"\r\n( 1 ) - حسن بيگ روملو : پيشين / 602\r\n( 2 ) - والتر هينتس : پيشين / 55\r\n( 3 ) - همان / 67 - 68\r\n( 4 ) - محمود افوشته‌اى نطنزى : نقاوة الآثار / 19 - 22\r\n( 5 ) - همان / 24 - 26 ؛ ملا جلال الدّين محمد منجم يزدى : تاريخ عباسى / 31 - 32\r\n( 6 ) - والتر هينتس : پيشين / 73 - 74\r\n( 7 ) - محمود افوشته‌اى نطنزى : پيشين / 26 - 27\r\n( 8 ) - والتر هينتس : پيشين / 74\r\n( 9 ) - محمود افوشته‌اى نطنزى : پيشين / 28 ؛ والتر هينتس : پيشين / 75\r\n","page_name":" 227 ","page_number":227},
  {"content":"\r\n\r\nپدرش آن را انباشته بود ، دست دراز كرد و حقوق معوقه سپاهيان را پرداخت « 1 » و چندى را در كاخ سعادت‌آباد در حاشيه شهر به انتظار ساعت سعد براى ورود به شهر نشست . « 2 » از آنجا فرمان‌هاى شديدى مبنى بر عدم تعرض به مال مردم مىداد و در آغاز رفتار خوبى با شاهزادگان داشت و از آنان خواست با او همراهى كنند . دست خواهر خود پرى خان خانم را كه بيش از حد در امور دخالت مىكرد از كارها كوتاه كرد و حسينقلى خلفا روملو را كه در به تخت نشستن او سهمى بسيار داشت به اين اتهام كه او قبلا مىخواسته شاهزاده سلطان محمود را به پادشاهى بردارد كور كرد . « 3 » اين سختگيرى موجب بدگمانى قزلباش‌ها به وى شد . « 4 » سرانجام پس از تعميراتى كه در دولتخانه دولتى ايجاد شد وارد دولتخانه گرديد . قزلباش‌ها از سراسر كشور با هدايا به حضور رسيدند و او در 27 جمادى الاول 984 ه . ق بر تخت سلطنت جلوس كرد . « 5 » مهمترين حوادث دوران سلطنت يك‌ساله وى چنين است : شاهزاده سلطان حسين ميرزا پسر بهرام ميرزا و نواده شاه اسماعيل اول كه حاكم مناطق شرقى ايران بود با دريافت خبر مرگ عمويش شاه‌طهماسب در قندهار سكه به نام خود زد و همين امر باعث شد كه شاه اسماعيل احساس كند سلطنتش متزلزل است و درصدد كشتن شاهزاده‌هاى خاندان صفوى برآيد .\r\nاز آنجا كه شاه اسماعيل چند ماه پس از جلوس بر تخت سلطنت احتمال مىداد كه امراى قزلباش يكى از برادران يا عموزاده‌هاى او را به سلطنت بردارند درصدد برآمد آنان را از ميان بردارد . « 6 »\r\n\r\n\r\n","description":"","footnote":"\r\n( 1 ) - حسن بيگ روملو : پيشين / 623 - 625 ؛ والتر هينتس : پيشين / 77\r\n( 2 ) - والتر هينتس : پيشين / 78\r\n( 3 ) - حسن بيگ روملو : پيشين / 632 ؛ اسكندر بيگ منشى : پيشين 1 / 311\r\n( 4 ) - والتر هينتس : پيشين / 82\r\n( 5 ) - حسن بيگ روملو : پيشين / 628 ؛ محمود افوشته‌اى نطنزى : پيشين / 31\r\n( 6 ) - محمود افوشته‌اى نطنزى : پيشين / 45 - 46\r\n","page_name":" 228 ","page_number":228},
  {"content":"\r\n\r\nلذا برادرانش مصطفى ميرزا و سليمان ميرزا را در هفتم شعبان 984 ه . ق « 1 » و محمود ميرزا ، احمد ميرزا و محمد حسين ميرزا را در ششم ذىحجه كشت . « 2 » نيز سلطان ابراهيم ميرزا فرزند بهرام ميرزا را كه از دانشمندترين شاهزادگان صفوى بود و پيش از اين شاه اسماعيل دوم از ترس برادر او سلطان حسين ميرزا كه در قندهار اعلام استقلال كرده بود ، وى را به مقام مهردارى خود گماشته بود ، به قتل رساند . « 3 » همچنين دستور داد عليقلى خان شاملو روانه هرات شود و عباس ميرزا ( شاه‌عباس بعدى ) را بكشد .\r\nپس از اينكه فرزندى نصيب شاه اسماعيل شد او را شاه شجاع الدّين محمد ناميد و به همراهى اميرى از امراى خود روانه شيراز نمود . « 4 »\r\nدر عرصه امور مذهبى او به گرايش به مذهب اهل سنت متهم شد و دانسته يا ندانسته يكى از اركان مهم حكومت صفويه را به خطر افكند . به علماى اهل سنت مثل خواجه افضل تركه و ميرزا مخدوم شريفى نزديك شد ، ميرزا مخدوم را به بالاترين مناصب روحانى گماشت و اندكى بعد آشكارا از مذهب تسنن حمايت كرد و از مردم خواست دست از بدگويى صحابه و عايشه بردارند . خود با علماى شيعه جدل مىكرد و حتى كار را به ناسزاگويى و درشتى با آنان رساند . بعضى از مجتهدان عصر همچون مير سيد حسين و مير سيد على را از دربار راند .\r\nپول‌هايى بين طرفداران اهل سنت پراكند و شيعيان مورد آزار واقع شدند و دستور داد نام دوازده امام از ديوار مساجد حذف شود . اين اعمال باعث بدگويى مردم و دشمنى آنان با وى شد . « 5 »\r\n\r\n\r\n","description":"","footnote":"\r\n( 1 ) - حسن بيگ روملو : پيشين / 629 ؛ اسكندر بيگ منشى : پيشين 1 / 317 - 323\r\n( 2 ) - حسن بيگ روملو : پيشين / 632 ؛ اسكندر بيگ منشى : همان‌جا\r\n( 3 ) - محمود افوشته‌اى نطنزى : پيشين / 34 ، 55\r\n( 4 ) - اسكندر بيگ منشى : پيشين 1 / 328\r\n( 5 ) - همان 1 / 330 - 331 ؛ والتر هينتس :\r\n","page_name":" 229 ","page_number":229},
  {"content":"\r\n\r\nبرخى بزرگان دربار خطر در پيش گرفتن چنين عقايد و سياست‌هايى را به او گوشزد كردند و به او اطلاع دادند كه برخى از امرا قصد دارند برادرزاده‌اش سلطان حسن ميرزا را به جاى او به سلطنت بردارند . لذا اسماعيل ميرزا مجبور شد از عقايد خود دست بكشد مشروط به اينكه امرا هم سلطان حسن ميرزا را از ميان بردارند . « 1 » هينتس عقيده دارد علت اينكه شاه اسماعيل دوم به اهل تسنن گرايش پيدا كرد و تيشه به ريشه خود زد معلوم نيست اما شايد يكى از دلايل مخالفت او با كارهاى پدرش اين بود كه بيست سال توسط همين پدر به زندان افتاده بود . والتر هينتس ادامه مىدهد او نمىخواست تنها خود به تسنن بگرود بلكه گزارش‌هاى ايتاليايىها نشان مىدهد كه او حتى قصد داشت مذهب تسنن را مذهب رسمى ايران كند . « 2 »\r\nدر زمينه كشوردارى او كارها را به دست وزرا و ديوانيان سپرده بود و خود چندان دخالتى در امور نمىكرد بلكه هر گروهى از بزرگان كه پيش او مىآمدند دستوراتى به جهت اتباعشان مىداد « 3 » اكثر منابع دوره صفويه نوشته‌اند به خاطر ترسى كه مردم از شمشير خون‌چكان « 4 » او داشتند كسى را ياراى سرپيچى از دولت مركزى نبود و او دوست داشت كه سپاهى و رعيت از او در هراس باشند . « 5 » افوشته‌اى نطنزى دراين‌باره مىنويسد : اگرچه وى از علوم عقلى و نقلى و فضائل صورى بهره‌مند نبود اما آوازه شكوه و بزرگى او « در خاطر مردم از دور و نزديك و ترك و تازيك جاى كرده بود » و بااين‌كه در هنگام پادشاهى به انتظام امور هيچ ناحيه‌اى اقدام نكرد اما كار سپاهيان و مردم به حالت عادى پيش مىرفت و كسى جرات مخالفت\r\n\r\n\r\n","description":"","footnote":"\r\n- پيشين / 114 - 120\r\n( 1 ) - اسكندر بيگ منشى : پيشين 1 / 333\r\n( 2 ) - والتر هينتس : پيشين / 126 - 127\r\n( 3 ) - محمود افوشته‌اى نطنزى : پيشين / 39 - 41\r\n( 4 ) - محمد قدرت اللّه گوپاموى : تذكره نتايج الافكار / 466 - 467\r\n( 5 ) - ميرزا بيگ جنابدى : پيشين / 65\r\n","page_name":" 230 ","page_number":230},
  {"content":"\r\n\r\nنداشت و امنيت راه‌ها برقرار بود . « 1 » شاه اسماعيل كه بيست سال از لذايذ و سرگرمىهاى زندگى دربارى دور مانده بود اينك به جبران اين محروميت به عيش و نوش و هم‌نشينى با زيبارويان روى آورد . « 2 » از آنجا كه نيروى دولت وى بر شمشير قزلباش‌ها تكيه داشت ، قزلباش‌ها در عهد وى قدرت فراوانى به دست آوردند و حكومت وى زمينه‌ساز تحول در ادامه حكومت صفويه گرديد .\r\nاو بسيارى از صوفيان و نيز طرفداران رقيبش حيدر ميرزا را نيز به قتل رساند . « 3 »\r\nدر زمينه روابط خارجى در عهد كوتاه حكومت شاه اسماعيل اتفاق قابل ذكرى نيفتاد . سفرايى كه در زمان پدرش به دربار عثمانى رفته بودند باز آمدند . « 4 » عثمانىها هرچند با روى كار آمدن او به تقويت مرزهاى خود پرداختند اما جرأت تهاجم به مرزهاى ايران نيافتند . اكبر شاه حاكم مغولى هند هم وقتى خبر بر تخت نشستن وى را شنيد از توسعه مرزهاى خود به سمت ايران صرف‌نظر كرد و سفرايى به دربار شاه اسماعيل اعزام داشت . « 5 » در شمال شرقى ، ازبكان نيز كمتر فعاليت داشتند و در هنگام جلوس او سفرايى از سوى پادشاهان خوارزم ، گرجستان ، اروپا و ازبك به حضورش رسيدند . « 6 »\r\nرعب و وحشتى كه او ايجاد كرده بود و شاهزاده‌كشى و تغيير مذهبى كه او در پى آن بود كشور را تا آستانه سقوط پيش برد .\r\nسرانجام شاه اسماعيل پس از يك سال و نيم حكومت « 7 » در حالى كه حدود 42 سال سن داشت در روز يكشنبه\r\n\r\n\r\n","description":"","footnote":"\r\n( 1 ) - همان‌جا ؛ محمود افوشته‌اى نطنزى :\r\nپيشين / 56 - 57 ؛ قاضى احمد قمى : پيشين 2 / 654 ؛ محمد قدرت اللّه گوپاموى :\r\nهمان‌جا\r\n( 2 ) - محمود افوشته‌اى نطنزى : پيشين / 59 - 60\r\n( 3 ) - همان / 33 - 38\r\n( 4 ) - همان / 33\r\n( 5 ) - همان / 42 - 43\r\n( 6 ) - همان / 32\r\n( 7 ) - قاضى احمد قمى : پيشين 2 / 654 ؛ محمود افوشته‌اى نطنزى : پيشين / 61\r\n","page_name":" 231 ","page_number":231},
  {"content":"\r\n\r\nسيزدهم 985 ه . ق به‌طور مرموزى درگذشت . درباره علت مرگ وى اختلاف است . همه منابع نوشته‌اند در شب منتهى به مرگش همراه هم‌پياله‌اى خود حسن بيگ حلواچى سوار شد و تا نيمه‌شب به گردش در شهر پرداخت . او در آن شب فلونيا و ترياك و نيز ميوه و شيرينى بيشترى مصرف كرد . آنان پس از بازگشت در نيمه‌شب خوابيدند و پس از اينكه روز بعد تا ظهر از بيدار شدن او خبرى نشد ، امرا سراسيمه درها را گشودند و وى را مرده يافتند . « 1 » اما اينكه در واقع چه عاملى سبب فوت او بوده است بر ما روشن نيست . در روضة الصفوية استعمال بيش از حد فلونيا علت مرگ او ذكر شده است . « 2 » اسكندر بيگ منشى مىنويسد : عده‌اى معتقد بودند او به دست خواهرش پريخان خانم كه شاه اسماعيل او را از مداخله در امور باز داشت مسموم شد و عده‌اى مرگ او را به قولنجى كه داشت نسبت مىدهند و گروهى مصرف بيش از حد مواد مخدر را عامل مرگ او دانسته‌اند اما علت واقعى مرگ او مشخص نشد . « 3 » افوشته‌اى نيز همين موارد را ذكر مىكند . « 4 » به هر صورت مرگ او باعث شادى مردم شد زيرا از حكومت او دل‌خوشى نداشتند . « 5 » اكثر امرا پس از مرگ وى باهم متحد شدند و برادرش سلطان محمد ميرزا را به حكومت برداشتند .\r\nجنازه شاه اسماعيل در شاهزاده حسين قزوين به خاك سپرده شد و ده سال بعد كه شاه‌عباس به حكومت رسيد جنازه او را به مشهد فرستاد . « 6 »\r\nاز لحاظ اخلاقى او مالامال از بدگمانى و سنگ‌دلى ، نفرت ، زرپرستى ،\r\n\r\n\r\n","description":"","footnote":"\r\n( 1 ) - قاضى احمد قمى : پيشين 2 / 653 ؛ محمود افوشته‌اى نطنزى : پيشين / 60 ؛ اسكندر بيگ منشى : پيشين 1 / 336 - 337\r\n( 2 ) - ميرزا بيگ جنابدى : پيشين / 585\r\n( 3 ) - اسكندر بيگ منشى : پيشين 1 / 338\r\n( 4 ) - محمود افوشته‌اى نطنزى : پيشين / 60 - 61\r\n( 5 ) - قاضى احمد قمى : پيشين 2 / 655\r\n( 6 ) - قاضى احمد قمى : پيشين 2 / 653 ، 889 - 890\r\n","page_name":" 232 ","page_number":232},
  {"content":"\r\n\r\nلذت‌جويى ، خست ، شهوت‌پرستى ، فريب‌كارى ، قساوت ، بىرحمى و بازيچه هوس‌هايى نفرت‌انگيز بود و از لحاظ روحى و فكرى داراى عقلى بيمار و در هم شكسته و در واقع خود قربانى سياست‌هاى پدرش بود « 1 » شاه اسماعيل هرچند از علم و سواد بالايى برخوردار نبود اما چندى نزد زين العابدين استرآبادى درس آموخته بود . نستعليق را خوب مىنوشت و در نقاشى و طراحى ساختمان مهارت داشت . « 2 » در اين نكته كه هينتس نوشته است در دوران او تمام كارگاه‌هاى نقاشى تعطيل شد و اين معلوم نيست به خاطر عدم آگاهى او از نقاشى بوده يا به اين دليل كه وى گرايش به مذهب سنت داشته و فقه اهل سنت چنين كارى را نمىپذيرفت . بايد به دليل دوم توجه نمود . مؤلف خلاصة التواريخ كه تاريخ خود را به دستور شاه اسماعيل دوم شروع كرده « 3 » تا حدى جانب او را گرفته است . شاه اسماعيل طبع شعرى نيز داشته است و به فارسى و تركى شعر مىسروده و ديوان اشعار او در ميان اهل ادب شناخته شده بوده است . « 4 » وى « عادلى » تخلص مىكرد « 5 » و غزل زير را در ايام سلطنت در قزوين سروده است :\r\n تا به قزوين آمدم آسايش جانم نماند * دردمند غم شدم اميد درمانم نماند\r\nبس‌كه بر ياد رخ هم‌صحبتان بگريستم * اشك خونين قطره‌اى در چشم گريانم نماند\r\nاز ضعيفى همچو تارى شد تنم در پيرهن * غير دست محنت و غم در گريبانم نماند « 6 » \r\nرجبعلى يحيايى\r\n\r\n\r\n","description":"","footnote":"\r\n( 1 ) - والتر هينتس : پيشين / 154 - 156\r\n( 2 ) - قاضى احمد قمى : پيشين 2 / 454 - 655 ؛ صادقى كتابدار : تذكرة مجمع الخواص / 11\r\n( 3 ) - قاضى احمد قمى : پيشين 1 / 5\r\n( 4 ) - فخرى هروى : تذكرة روضة السلاطين / 68 - 70\r\n( 5 ) - قاضى احمد قمى : پيشين 2 / 655 ؛ ميرزا بيگ جنابدى : پيشين / 579 ؛ صادقى كتابدار : پيشين / 11\r\n( 6 ) - قاضى احمد قمى : پيشين 2 / 655\r\n","page_name":" 233 ","page_number":233},
  {"content":"\r\n\r\n\r\n( 80 ) صفوى - اسماعيل ميرزا ( 1010 - 1022 ه . ق )\r\nفرزند چهارم شاه‌عباس اول .\r\nاسماعيل ميرزا كه پس از محمد باقر ميرزا ، حسن ميرزا و سلطان محمد ميرزا ، چهارمين فرزند شاه‌عباس اول بود ، در هشتم ربيع الاول سال 1010 ه . ق پاى به عرصه وجود گذاشت . « 1 » وى در سن دوازده‌سالگى در اصفهان بيمار گشت و در روز جمعه بيست و نهم جمادى الثانى سال 1022 ه . ق درگذشت . جنازه او را چند روزى در امامزاده اسماعيل در محله كليار اصفهان به امانت گذاشتند و سپس به مشهد مقدس انتقال دادند و در جوار بارگاه رضوى به خاك سپردند . « 2 »\r\nرجبعلى يحيايى\r\n\r\n( 81 ) صفوى - القاص ميرزا ( - 957 يا 984 ه . ق )\r\nشاهزاده نامدار صفوى و سومين فرزند پسر شاه اسماعيل اول صفوى .\r\nالقاص ميرزا فرزند سوم شاه اسماعيل اول ، روز جمعه دهم صفر سال 922 ه . ق از مادرى به نام خان بيگى خانم موصلو در هنگام اقامت شاه صفوى در قراباغ ، شمال غربى ايران ، به دنيا آمد . « 3 » او پس از مرگ پدرش شاه اسماعيل در دربار شاه جديد يعنى برادر بزرگترش شاه‌طهماسب اقامت داشت و ابتدا در همراهى با طهماسب شجاعت‌هاى فراوانى از خود نشان داد .\r\nاولين فعاليتى كه از او گزارش شده است به سال 934 ه . ق مربوط است كه وى در كنار برادرش سام ميرزا در لشكر شاه‌طهماسب عليه ازبكان در جنگ خونين\r\n\r\n\r\n","description":"","footnote":"\r\n( 1 ) - نصر اللّه فلسفى : زندگانى شاه‌عباس اول / 549\r\n( 2 ) - اسكندر بيگ منشى : تاريخ عالم‌آراى عباسى 2 / 1437 ؛ محمد حسن خان اعتماد السلطنه : مطلع الشمس 2 / 617\r\n( 3 ) - قاضى احمد غفارى قزوينى : تاريخ جهان‌آرا / 300 ؛ عبدى بيگ شيرازى :\r\nتكملة الاخبار / 56 ؛ حسن بيگ روملو :\r\nاحسن التواريخ / 239\r\n","page_name":" 234 ","page_number":234},
  {"content":"\r\n\r\nجام شركت داشت و در نهايت پايدارى آنها منجر به شكست ازبكان شد . « 1 » بار ديگر در سال 936 ه . ق با لقب ابو الغازى ، پدر جنگ ، در لشكركشى عليه ازبكان در رأس چهار هزار نفر فرماندهى بخشى از سپاه را برعهده داشت . « 2 »\r\nدر سال 939 ه . ق كه ازبكان براى بار پنجم به خراسان حمله كردند او به همراهى مربى خود ، بدر خان استاجلو ، به دفع ازبكان مأمور شد و در استرآباد قمش اغلان ازبك را شكست دادند . « 3 » قمش اغلان سرگردان به مرو گريخت و چهار برادر او و تعداد زيادى از ازبكان به اسارت درآمدند . القاص ميرزا آنها را روانه دربار برادر نمود و خود با بدر خان در استرآباد اقامت كرد . « 4 »\r\nالقاص ميرزا بار ديگر در همين سال از سوى شاه‌طهماسب به فتح مرو مأمور شد . حاكم ازبك مرو چون توان مقاومت نداشت از مرو گريخت . القاص ميرزا براى آن شهر حاكمى انتخاب كرد و به هرات بازگشت . « 5 » در سال 940 ه . ق شاه‌طهماسب القاص ميرزا را از ساوجبلاغ به همراه چند سردار ديگر براى نبرد با عثمانىها كه به رهبرى سلطان سليمان به نواحى غرب كشور حمله آورده بودند پيشاپيش اردو فرستاد . « 6 »\r\nيكى ديگر از مهمترين مأموريت‌هاى القاص ميرزا فرستاده شدن او به ايالت شروان بود كه در اين هنگام اوضاعى آشفته داشت . وى با سرداران همراه خود آن سرزمين را تسخير و حاكم آنجا شروانشاه شاهرخ بن سلطان فرخ را دستگير كرد و به تبريز فرستاد . او خود از جانب شاه\r\n\r\n\r\n","description":"","footnote":"\r\n( 1 ) - قاضى احمد قمى : خلاصة التواريخ / 184\r\n( 2 ) - همان / 198 - 200\r\n( 3 ) - اسكندر بيگ منشى : عالم‌آراى عباسى 1 / 100 - 115\r\n( 4 ) - حسن بيگ روملو : پيشين / 320 - 321\r\n( 5 ) - ميرزا بيگ جنابدى : روضة الصفوية / 419 - 420\r\n( 6 ) - قاضى احمد قمى : پيشين 1 / 228 - 230\r\n","page_name":" 235 ","page_number":235},
  {"content":"\r\n\r\nطهماسب حاكم آنجا شد « 1 » و به مدت نه سال در آنجا حكومت راند . « 2 » القاص ميرزا در سال 953 ه . ق احتمالا با تحريك عثمانىها عليه برادرش شاه‌طهماسب دست به شورش زد و سكه و خطبه به نام خود نمود . علت واقعى شورش او دانسته نيست اما مىتوان گفت جاه‌طلبى او براى رسيدن به حكومت و قدرت فراوانى كه در شروان به دست آورده بود و فرصت طلبى عثمانىها در شورش او مؤثر بوده است . « 3 »\r\nشاه‌طهماسب از رى عليه او لشكر كشيد و به تبريز رفت و عده‌اى را مأمور آوردن او كرد . القاص‌ميرزا هراسان شد و مادر و فرزند خود را به شفاعت فرستاد . « 4 » شاه عذر او را پذيرفت و همراه مادرش هيئتى را به شروان روانه كرد . القاص ميرزا متعهد شد كه ديگر عليه برادر قيام نكند و سالانه هزار تومان تبريزى به‌عنوان خراج شروان به حكومت بپردازد . « 5 » اما در همان سال دوباره عليه برادر دست به شورش زد .\r\nهنگامى كه شاه‌طهماسب به گرجستان لشكر كشيده بود او نيز به‌عنوان رقيب شاه به آنجا لشكر كشيد اما از والى آنجا به سختى شكست خورد . چون از شاه‌طهماسب هم شكست خورد ناچار نزد سلطان عثمانى گريخت و براى دستيابى به حكومت شروان و ايران سلطان عثمانى را به لشكركشى به ايران واداشت . اين لشكركشى سومين لشكركشى بزرگ سلطان عثمانى عليه ايران بود . القاص ميرزا به سلطان عثمانى گفته بود كه با رسيدن او به ايران قيامى عمومى در طرفدارى از او بر پا مىشود و او مىتواند طهماسب را سرنگون كند . اما لشكركشى سلطان عثمانى با لشكر بزرگى كه از آناتولى ، سوريه ، مصر ، قرامان و ديار ربيعه فراهم\r\n\r\n\r\n","description":"","footnote":"\r\n( 1 ) - همان / 278 ، 280 ، 295\r\n( 2 ) - اسكندر بيگ منشى : پيشين 1 / 131 - 132\r\n( 3 ) - همان 5 / 114 - 115\r\n( 4 ) - قاضى احمد قمى : پيشين 1 / 315 ؛ عبدى بيگ شيرازى : پيشين / 95\r\n( 5 ) - قاضى احمد قمى : پيشين 1 / 316\r\n","page_name":" 236 ","page_number":236},
  {"content":"\r\n\r\nآمده بود ، موفقيت چشمگيرى به دست نياورد « 1 » و شاه‌طهماسب بار ديگر با سياست از بين بردن منابع سر راه سپاه عثمانى و فرستادن سپاهيانى براى عمليات انحرافى و ايذايى سلطان عثمانى را در رسيدن به اهدافش ناكام گذاشت .\r\nالقاص ميرزا در آخرين تلاش توسط سلطان عثمانى به مركز ايران اعزام شد . او به مرند تاخت ، سپس به همدان رفت و بر قم دست‌يافت و يكى از سرداران خود را به غارت رى فرستاد . كاشان را خود گرفت و در اين شهرها غارت فراوان كرد . « 2 » سپس رهسپار اصفهان شد اما مقاومت مردم به او اجازه تصرف شهر را نداد . شاه‌طهماسب هم برادر وفادار خود بهرام ميرزا و ابراهيم خان ذو القدر را به سركوبى او فرستاد . القاص ميرزا نوميدانه به ايزد خواست تاخت و آنجا را غارت كرد و از آنجا به قلعه سفيد و سپس به بهبهان رفت و شهر اخير را به آتش كشيد . از آنجا به شوشتر رفت اما مقاومت مردم او را واداشت به طرف دزفول برود . در آنجا هم كارى از پيش نبرد . سرانجام به بغداد كه در دست عثمانىها بود رفت و چندى در آنجا بود كه سلطان سليمان لشكرى به سركوبى او گسيل كرد . القاص ميرزا به كردستان ايران گريخت و با لشكر بيست هزار نفره طهماسب مواجه شد و سرانجام در سال 956 ه . ق به دام افتاد . شاه‌طهماسب او را نكشت اما دستور به حبس ابدى او و پسرش احمد ميرزا داد . « 3 » برخى از منابع تاريخى محل حبس و مرگ او را قلعه قهقهه آذربايجان و به سال 957 ه . ق نوشته‌اند . « 4 » خود شاه‌طهماسب هم در\r\n\r\n\r\n","description":"","footnote":"\r\n( 1 ) - راجر سيورى : ايران عهد صفوى / 60\r\n( 2 ) - قاضى احمد قمى : پيشين 1 / 331 - 333 ؛ اسكندر بيگ منشى 1 / 121\r\n( 3 ) - قاضى احمد قمى : پيشين 1 / 334 - 335 ؛ اسكندر بيگ منشى : پيشين 1 / 121 - 122\r\n( 4 ) - اسكندر بيگ منشى : پيشين / 122 ؛ عبدى بيگ شيرازى : پيشين / 102 ؛ ميرزا بيگ جنابدى : پيشين / 517\r\n","page_name":" 237 ","page_number":237},
  {"content":"\r\n\r\nتذكره‌اش مىنويسد كه او را در قلعه الموت حبس كرده است . « 1 » اما منابع ديگر كه بيشتر ادبى هستند سال وفات او را سال 984 ه . ق در مشهد مقدس ذكر كرده‌اند « 2 » او فرزندانى داشت كه احتمالا چون در شورش‌هايش همراه او بودند ، به زندان افتادند . در تكملة الاخبار آمده است در 973 ه . ق در زلزله‌اى كه رخ داد فرزندان القاص ميرزا به نام‌هاى سلطان احمد و سلطان فرخ زير آوار كشته شدند . « 3 »\r\nالقاص ميرزا شخصى شجاع بود كه ده - دوازده سال در نبردها شركت جست و عنوان ابو الغازى گرفت اما ازسوىديگر انسانى جاه‌طلب بود كه در راه رسيدن به اهدافش سال‌ها تلاش كرد و براى رسيدن به حكومت از توسل به دشمن سرسخت ايران يعنى عثمانىها هم چشم نپوشد و لشكركشى عثمانىها و هجوم خود وى به شهرها آسيب‌هاى فراوان بر ايران وارد ساخت .\r\nبا وجود اين ، القاص ميرزا ذوق ادبى نيز داشته است و اشعارى از او بر جاى مانده است از آن جمله :\r\n منم كه نيست مرا در جهان نظير و همال * به رزم ، دشمن جانم به بزم ، دشمن مال « 4 » \r\n* * *\r\n چون شير درنده در شكاريم همه * دايم به هواى خويش ياريم همه\r\nچون پرده ز روى كارها برخيزد * معلوم شود كه در چه كاريم همه « 5 » \r\nرجبعلى يحيايى\r\n\r\n( 82 ) صفوى - امام قلى ميرزا ( - 986 ه . ق )\r\nامام قلى ميرزا فرزند هفتم يا به قولى هشتم شاه‌طهماسب صفوى ( 930 -\r\n\r\n\r\n","description":"","footnote":"\r\n( 1 ) - شاه‌طهماسب صفوى : تذكره / 63\r\n( 2 ) - رضا قلى خان هدايت : مجمع الفصحاء 1 / 8 ؛ لطف‌على آذر بيگدلى : آتشكده آذر / 16 ؛ محمد قدرت اللّه گوپاموى : تذكره نتايج الافكار / 41 - 42\r\n( 3 ) - عبدى بيگ شيرازى : پيشين / 130\r\n( 4 ) - رضا قلى خان هدايت : همان‌جا\r\n( 5 ) - لطف‌على بيگ آذر بيگدلى : همان‌جا ؛ قدرت اللّه گوپاموى : پيشين / 42\r\n","page_name":" 238 ","page_number":238},
  {"content":"\r\n\r\n984 ه . ق ) است . مادرش خان‌پرور خانم گريمه ، خواهر زال بيگ گرجى بود كه « 1 » در زمان مرگ شاه‌طهماسب حدود چهارده سال داشت . در سال 979 ه . ق كه اللّه قلى سلطان ايجك اغلى استاجلو از حكومت گيلان معزول شد ، امام قلى ميرزا به اتفاق پيشكار خود پيره محمد خان استاجلو به‌عنوان حاكم راهى آن منطقه شد . « 2 »\r\nدر سال 984 ه . ق بعد از فوت شاه‌طهماسب اول و كشمكش‌هاى امرا و شاهزادگان صفوى بر سر جانشينى ، بالاخره طرفداران اسماعيل ميرزا ( 940 - 985 ه . ق ) پيروز شدند و او را كه بيش از بيست سال عمرش را در زندان قهقهه گذرانده بود بر تخت نشاندند . در هنگام حركت اسماعيل ميرزا ( شاه اسماعيل دوم ) از سمت آذربايجان به قزوين درالنگ قراباغ زنجان ، امام قلى ميرزا به همراه پيره محمد خان به او پيوست و در 16 ربيع الاول 984 ه . ق با اردوى شاهى وارد قزوين شد . شاه اسماعيل مدتى با برادران و ديگر شاهزادگان به مدارا و دوستى رفتار كرد اما در نهايت نيت خود را آشكار كرد و دستور قتل همه شاهزادگان را صادر كرد ؛ از جمله امام قلى ميرزا را به همراه سلطان احمد ميرزا « به دولتخانه آورده و در همان جا شربت مرگ چشانيدند . » « 3 » پس از فوت شاه اسماعيل دوم ، جسد امام قلى ميرزا و ساير شاهزادگان با اجازه سلطان محمد خدابنده به مشهد منتقل شد و در جمادى الاول 986 ه . ق در حرم مدفون گرديد . « 4 »\r\nاسماعيل رضايى\r\n\r\n( 83 ) صفوى - بهرام ميرزا ( 923 - 956 ه . ق )\r\nسومين فرزند شاه اسماعيل اول\r\n\r\n\r\n","description":"","footnote":"\r\n( 1 ) - اسكندر بيگ منشى : عالم‌آراى عباسى 1 / 218 ؛ حسن بيگ روملو : احسن التواريخ / 637\r\n( 2 ) - اسكندر بيگ منشى : پيشين / 187\r\n( 3 ) - اسكندر بيگ منشى : پيشين 1 / 323 ؛ حسن بيگ روملو : پيشين / 637\r\n( 4 ) - قاضى احمد قمى : پيشين / 672\r\n","page_name":" 239 ","page_number":239},
  {"content":"\r\n\r\nصفوى ( 906 - 956 ه . ق ) حاكم هرات ، گيلان و همدان .\r\nبهرام ميرزا در سال 923 ه . ق به عنوان سومين پسر شاه اسماعيل اول « 1 » و برادر تنى شاه‌طهماسب اول متولد گرديد . مادرش از دختران امراى تركمان موصلو بود . « 2 » در زمان فوت پدرش شاه اسماعيل ، وى قريب هفت سال داشت . پس از آن در كنار برادر بزرگش شاه‌طهماسب ( 930 - 984 ه . ق ) قرار گرفت . شاه‌طهماسب در سال 936 ه . ق به خراسان لشكر كشيد و با ازبكان جنگيد و حكومت خراسان را كه در عهد صفويه به خاطر هم‌جوارى و حملات ازبكان از اهميت خاصى برخوردار بود و به مثابه نايب‌السلطنه نائب‌السلطنه‌نشين به حساب مىآمد ، به نام بهرام ميرزا كرد و سرپرستى او و اميرالامرايى خراسان را به غازى خان تكلو سپرد و خود رهسپار مناطق غربى كشور شد . « 3 » شاه‌طهماسب در نظر داشت با انتصاب بهرام ميرزا به حكومت خراسان ، از قدرت قزلباشان نيز بكاهد . « 4 » در ايام حكمرانى وى در هرات ، امير سلطان ابراهيم امينى ، كه از اعيان هرات بود و در شعر ، سخندانى و علوم استاد بود ، به تربيت بهرام ميرزا مأمور شد . « 5 »\r\nدر سال 938 ه . ق عبيد خان ازبك بار ديگر به خراسان حمله كرد و هرات را در محاصره افكند و بهرام ميرزا و مردم هرات به مدت يك سال و نيم در محاصره بودند تا اينكه شاه‌طهماسب دوباره به خراسان آمد و آنها را نجات داد . « 6 » حكومت هرات در سال 939 ه . ق\r\n\r\n\r\n","description":"","footnote":"\r\n( 1 ) - خواند مير : حبيب السير 4 / 556 ؛ ميرزا بيگ جنابدى : روضة الصفوية / 299 - 300\r\n( 2 ) - اسكندر بيگ منشى : تاريخ عالم‌آراى عباسى 1 / 75\r\n( 3 ) - عبدى بيگ شيرازى : تكملة الاخبار / 62 ؛ شاه‌طهماسب صفوى : تذكرة / 14 ؛ حسن بيگ روملو : احسن التواريخ / 307\r\n( 4 ) - راجر سيورى : تاريخ ايران دوره صفويان / 52\r\n( 5 ) - ميرزا بيگ جنابدى : پيشين / 49\r\n( 6 ) - حسن بيگ روملو : پيشين / 319 ؛ عبدى بيگ شيرازى : پيشين / 74\r\n","page_name":" 240 ","page_number":240},
  {"content":"\r\n\r\nبه واسطه رنج زيادى كه بهرام ميرزا و مربىاش كشيده بودند به سام ميرزا داده شد و بهرام ميرزا و سرپرستش به غرب آمدند تا اندكى از رنج آنان كاسته شود . « 1 » در سال 940 ه . ق كه سلطان سليمان عثمانى با لشكرى فراوان به ايران حمله كرد ، بهرام ميرزا در جنگ با عثمانى شركت كرد . « 2 » در همين سال شاه‌طهماسب به حسين خان شاملو وكيل خود سوءظن يافت و او را به قتل رساند و سپاه او را به بهرام ميرزا داد . « 3 »\r\nاو در سال‌هاى بعد هم بر خلاف دو برادر ديگرش ، سام ميرزا و القاص ميرزا ، كه عليه شاه‌طهماسب شوريدند به شاه‌طهماسب وفادار ماند و در جنگ با شورشيان و نيز دفاع از مرزهاى غربى ايران در برابر عثمانىها شركت داشت .\r\nبه همين دليل شاه هم به او اعتماد بيشترى داشت و مناصبى به او بخشيد .\r\nاز جمله در سال 943 ه . ق حكومت گيلان را به او داد و او را همراه عده زيادى به آنجا فرستاد . اما پس از شش ماه عده‌اى بر او شوريدند و او را از آنجا بيرون راندند . « 4 » در سال 946 ه . ق مأموريت مهم حمله به كردستان و سركوب حاكم آنجا به او سپرده شد . « 5 » در سال 949 ه . ق به لار و سپس به رستمدار به مأموريت نظامى رفت . « 6 » سال‌هاى بعد تا 954 ه . ق در قزوين بود و گاه مأموريت‌هايى مىيافت .\r\nعمده‌ترين وقايع زندگى وى در سال‌هاى 953 و 954 ه . ق شورش برادرش القاص ميرزا و توسل او به سلطان عثمانى بود كه مىتوانست خطرى جدى براى حكومت صفويه باشد ؛ اما با وفادارى اشخاصى مثل بهرام ميرزا به شاه‌طهماسب اين خطر رفع شد . به نظر مىرسد در همين سال‌ها\r\n\r\n\r\n","description":"","footnote":"\r\n( 1 ) - شاه‌طهماسب صفوى : تذكرة / 24\r\n( 2 ) - قاضى احمد غفارى قزوينى : تاريخ جهان‌آرا / 288 ؛ حسن بيگ روملو : پيشين / 326 - 327\r\n( 3 ) - حسن بيگ روملو : پيشين / 332\r\n( 4 ) - همان / 361 ؛ قاضى احمد قمى : خلاصة التواريخ 1 / 262\r\n( 5 ) - حسن بيگ روملو : پيشين / 380\r\n( 6 ) - همان / 394 - 395\r\n","page_name":" 241 ","page_number":241},
  {"content":"\r\n\r\nبهرام ميرزا حاكم همدان بوده است . زيرا در 955 ه . ق از همدان به اردوى شاه شتافت تا او را عليه عثمانىها كمك كند . « 1 » و در همين سال كه القاص ميرزا از سوى سلطان عثمانى به مناطق مركزى ايران فرستاده شد تا آنجا را غارت كند « خانه‌كوچ » بهرام ميرزا را در همدان غارت كرد . « 2 » بهرام ميرزا در دوران شورش القاص ميرزا مأمور مبارزه با وى بود . سرانجام بهرام ميرزا در نوزدهم رمضان 956 ه . ق در سن 33 سالگى وفات يافت ؛ نعش او را به مشهد آوردند و در حرم رضوى دفن كردند . « 3 » حسينى گنابادى علت مرگ او را ناراحتى ناشى از فوت برادرش القاص ميرزا مىداند كه به قولى در همين سال درگذشت . شايد يكى از مسايلى كه بهرام ميرزا از آن رنج مىبرد ، سوءظنى بود كه شاه‌طهماسب البتّه در حد كمترى از ديگر برادران نسبت به وى داشت . « 4 » محل دفن بهرام ميرزا را در گنبدى در پشت روضه متبركه حضرت رضا عليه السّلام نوشته‌اند . « 5 »\r\nبهرام ميرزا از ذهنى قوى برخوردار بود و طبع شعر داشت و در طراحى و خطاطى خط به‌ويژه نستعليق مهارت زيادى داشت . رباعى زير از نمونه‌هاى شعرى اوست :\r\n افسوس كه در خيال و خوابيم همه * سرگشته فكر ناصوابيم همه\r\nدر پرده ظلمت و حجابيم همه * وز شومى نفس در عذابيم همه « 6 » \r\n* * * او عالم دوست و دانش‌دوست بود و گفته شده است كه يحيى بن عبد اللطيف حسينى قزوينى كتاب لب التواريخ را به نام وى تأليف كرده است . « 7 » از بهرام\r\n\r\n\r\n","description":"","footnote":"\r\n( 1 ) - قاضى احمد قمى : پيشين 1 / 327 - 330\r\n( 2 ) - شاه‌طهماسب صفوى : پيشين / 43 ؛ حسن بيگ روملو : پيشين / 423 - 433\r\n( 3 ) - حسن بيگ روملو : پيشين / 442 ؛ قاضى احمد غفارى قزوينى : پيشين / 299\r\n( 4 ) - ميرزا بيگ جنابدى : پيشين / 518\r\n( 5 ) - عبدى بيگ شيرازى : پيشين / 207\r\n( 6 ) - سام ميرزا صفوى : تحفة سامى / 12\r\n( 7 ) - قاضى احمد قمى : پيشين / 21 ؛ عزيز دولت‌آبادى : سخنوران آذربايجان 1 / 10 - 11\r\n","page_name":" 242 ","page_number":242},
  {"content":"\r\n\r\nميرزا سه فرزند بر جاى ماند : سلطان حسين ميرزا و ابو الفتح ميرزا كه شرح حال آنها در همين كتاب آمده است و ديگر بديع الزمان ميرزا كه به فرمان شاه‌طهماسب در سيستان به سر مىبرد و والى نيمروز بود و در سال 984 ه . ق به فرمان شاه اسماعيل دوم كشته شد . « 1 »\r\nلازم به ذكر است كه همسر بهرام ميرزا نيز كه در سال 978 ه . ق درگذشت در كنار قبر شوهرش در حرم حضرت رضا عليه السّلام مدفون گرديد . « 2 »\r\nرجبعلى يحيايى\r\n\r\n( 84 ) صفوى - حسن ميرزا ( ح 966 - 984 ه . ق )\r\nفرزند اول سلطان محمد خدابنده صفوى ( 985 - 996 ه . ق ) و برادر بزرگتر شاه‌عباس اول .\r\nسلطان حسن ميرزا صفوى فرزند محمد شاه صفوى ، در حدود 966 ه . ق متولد شد . مادرش دختر مير عبد العظيم سيفى حسينى ، از سادات و امراى معتبر گيلان ، بود . « 3 » وى مدتى از دوران كودكى را نزد پدرش سلطان محمد ميرزا گذراند . در زمان حاكميت پدرش در خراسان به سال 976 ه . ق وقتى برادرش ، حمزه ميرزا متولد شد ، پدر بزرگش شاه‌طهماسب او را به دربار قزوين فراخواند . « 4 » در سال 976 ه . ق و پس از فوت مراد خان والى گيلان ، سلطان حسن ميرزا توسط شاه‌طهماسب به‌عنوان حاكم نيمى از ولايت مازندران برگزيده شد . « 5 » پس از فوت شاه‌طهماسب در سال 984 ه . ق نزاع بر سر جانشينى او آغاز شد و سرانجام شاه اسماعيل دوم فرزند شاه‌طهماسب بر تخت سلطنت نشست . از مهمترين اقدامات اين شاه صفوى كه به دستور\r\n\r\n\r\n","description":"","footnote":"\r\n( 1 ) - اسكندر بيگ منشى : پيشين 1 / 221 - 222\r\n( 2 ) - مهدى سيدى : تاريخ شهر مشهد / 120\r\n( 3 ) - اسكندر بيگ منشى : عالم‌آراى عباسى 1 / 206 ؛ قاضى احمد قمى : خلاصة التواريخ 1 / 559\r\n( 4 ) - قاضى احمد قمى : همان‌جا\r\n( 5 ) - همان‌جا\r\n","page_name":" 243 ","page_number":243},
  {"content":"\r\n\r\nپدرش مدت بيست سال زندانى شده بود « 1 » دستور قتل عام تمامى شاهزادگانى بود كه احتمال مىداد توسط برخى از سران قزلباش به حكومت برداشته شوند .\r\nسلطان حسن ميرزا كه اينك در مازندران بود بىجهت اميدوار بود كه در دوره شاه جديد به آزادى و قدرت بيشترى دست يابد ، زيرا مادر شاه وى را از صميم قلب دوست داشت و از طرف ديگر شاه اسماعيل از خود پسرى نداشت و بدين‌ترتيب سلطان حسن ميرزا مىتوانست خود را وليعهد آينده مملكت بداند . « 2 » بنابراين او كه از دشمنى قبايل مازندران با يكديگر به ستوه آمده بود ، با كشتن پيشكار مازندرانى خود ، كه بر همه امور مسلط شده بود ، تصميم گرفت بدون كسب اجازه از شاه جديد به‌سوى قزوين حركت كند . وى با اموال منقول خود به‌سوى پايتخت روانه و در تهران مقيم شد . در اين هنگام شاه اسماعيل دوم كه نقشه قتل شاهزادگان صفوى را در ذهن داشت از آمدن سلطان حسن ميرزا به جانب پايتخت نگران شد ، بنابراين پيكى را به تهران فرستاد و به بهانه اينكه وسائل استقبال از او و ملكه مادر كه اينك در قم بسر مىبرد ، آماده نيست ، سلطان حسن ميرزا را به ماندن در تهران دستور داد . و او هم در تهران منتظر ماند . شاه اسماعيل مدتى بهانه مىآورد كه ساختمان‌ها و اوضاع آماده نيست ؛ پس از چندى مسيب خان تكلو را به تهران فرستاد تا سلطان حسن ميرزا را به قتل برساند . از طرفى براى خام كردن اطرافيان از روى خدعه و فريب در حضور روحانيان و صاحبان كشورى خود را نادم و پشيمان نشان داد و فرستاده‌يى ديگر را اعزام كرد تا اگر مسيب خان هنوز سلطان حسن ميرزا را نكشته است ، از اين اقدام جلوگيرى كند . شاه اسماعيل اميدوار بود قبل از رسيدن فرستاده ، مسيب خان ، سلطان\r\n\r\n\r\n","description":"","footnote":"\r\n( 1 ) - والتر هينتس : شاه اسماعيل دوم صفوى / 129\r\n( 2 ) - همان\r\n","page_name":" 244 ","page_number":244},
  {"content":"\r\n\r\nحسن ميرزا را كشته باشد . اما هنگامى كه شنيد فرستاده دوم قبل از كشته شدن سلطان حسن ميرزا رسيده و او را از كشتن باز داشته است بسيار خشمگين شد و دست از ظاهرسازى برداشت .\r\nپس از اينكه در قزوين آشوبى روى داد ، شاه اسماعيل از سران تكلو و تركمان ، كه متهم شده بودند مىخواهند سلطان حسن ميرزا را به پادشاهى بردارند ، خواست با كشتن سلطان حسن ميرزا وفادارى خود را به وى اثبات كنند . لذا چهل و چهار تن قورچى تركمان براى اثبات وفادارى تركمانان به شاه اسماعيل مطابق دستور او عازم تهران شدند و بر سلطان حسن ميرزا ، كه اينك به عموى خود ، شاه اسماعيل ، مظنون شده بود وارد شدند . سلطان حسن ميرزا در خانه را بر خود بست و از بالاى بام با تير و كمان شروع به جنگيدن با قورچيان كرد و تا آخرين تير از خود دفاع نمود . سرانجام سردسته قورچيان اعلام كرد كه آمده است وى را به قزوين ببرد و قرآن به دست گرفت و سوگند خورد كه نمىخواهند او را بكشند . سلطان حسن ميرزا اين سوگند را باور كرد و تسليم شد ، اما آنها بر او حمله بردند و او را كشتند . « 1 » روز قتل او را دوشنبه بيست و يكم جمادى الاولى 985 ه . ق نوشته‌اند . « 2 » جنازه‌اش در امامزاده زيد تهران به خاك سپرده شد . « 3 » پس از اينكه شاه‌عباس اول به حكومت رسيد در 997 ه . ق دستور داد جنازه او را به همراه برخى از اجساد ديگر كه بايد از قزوين به مشهد منتقل مىشد به مشهد آورده و به خاك بسپارند . « 4 » سلطان حسن ميرزا طبع شعر نيز داشته است . از جمله اشعار اوست :\r\n رويت كه ز باده لاله مىرويد ازو * تاب شراب ژاله مىرويد ازو \r\n\r\n\r\n","description":"","footnote":"\r\n( 1 ) - اسكندر بيگ منشى : پيشين / 324 - 326\r\n( 2 ) - قاضى احمد قمى : پيشين 2 / 605\r\n( 3 ) - همان‌جا\r\n( 4 ) - همان 2 / 889\r\n","page_name":" 245 ","page_number":245},
  {"content":"\r\n\r\n دستى كه پياله‌اى ز دست تو گرفت * گر خاك شود پياله مىرويد از « 1 » \r\nرجبعلى يحيايى\r\n\r\n( 85 ) صفوى - حسين ميرزا ( حدود 947 - 984 ه . ق )\r\nدومين پسر بهرام ميرزا و نواده شاه اسماعيل اول صفوى .\r\nسلطان حسين ميرزا از شاهزادگان نسبتا مشهور صفوى در حدود 947 ه . ق متولد شده است زيرا به هنگام مرگ در سال 984 ه . ق سى و هفت سال داشته است . « 2 » از دوران كودكى وى اطلاع چندانى در دست نيست . پدرش بهرام ميرزا در سال 936 ه . ق از طرف شاه‌طهماسب حاكم مشهد شد « 3 » و بر خلاف دو برادر ديگر شاه‌طهماسب يعنى سام ميرزا و القاص ميرزا كه بر شاه شوريدند تا آخر عمر به برادر وفادار ماند . سلطان حسين ميرزا هم مثل پدر در ركاب شاه‌طهماسب بود .\r\nاز جمله در چهارده‌سالگى به سال 961 ه . ق كه سلطان سليمان پادشاه عثمانى به ايران حمله آورد وى در خدمت شاه‌طهماسب و در راستاى اجراى سياست تدافعى ضربه زدن به عقبه سپاه عثمانى به خاك آنان مأمور شد و در اين نبردها سردار بخشى از نيروهاى اعزامى بود . « 4 » در 963 ه . ق شاه‌طهماسب او را به فتح قندهار مأمور ساخت ؛ زيرا همايون ، پادشاه هند كه در 951 ه . ق به ايران پناهنده شد ، قول داده بود كه اگر هند را به كمك ايرانيان باز پس گيرد ، قندهار را به ايران واگذار خواهد كرد . اما چون فتح شهرهاى كابل ، غزنين و هند طول كشيد ، او قندهار را به بيرام خان وزير خود كه\r\n\r\n\r\n","description":"","footnote":"\r\n( 1 ) - اسكندر بيگ منشى : پيشين 1 / 206\r\n( 2 ) - قاضى احمد قمى : خلاصة التواريخ 2 / 629\r\n( 3 ) - عبدى بيگ شيرازى : تكملة الاخبار / 66 ؛ اسكندر بيگ منشى : تاريخ عالم‌آراى عباسى 1 / 97\r\n( 4 ) - حسن بيگ روملو : احسن التواريخ / 483 - 484 ؛ قاضى احمد قمى : پيشين 1 / 367 - 368\r\n","page_name":" 246 ","page_number":246},
  {"content":"\r\n\r\nطرفدار هر دو دولت صفوى و گوركانى به حساب مىآمد سپرد و به ايرانيان واگذار نكرد . بنابراين همايون تا هنگام مرگش به سال 962 ه . ق به وعده خود وفا نكرد . پس از او فرزندش جلال الدّين اكبر پادشاه هند شد ولى او نيز شهر را به ايرانيان پس نداد . در همين هنگام فردى به نام شاه محمد قلاطى كه در اين سال با حمله بهادر خان ازبك حاكم زمين داور مواجه گشته بود ، از شاه ايران كمك خواست . شاه‌طهماسب هم فرصت را براى مداخله غنيمت شمرد و سلطان حسين ميرزا را روانه قندهار كرد . « 1 » سلطان حسين ميرزا ، بهادر خان را شكست داد اما شاه محمد قلاطى هم شروع به حيله‌بازى كرد و حاضر نشد شهر را به ايرانيان بدهد .\r\nايرانيان زمين داور را متصرف شدند و وضعيت را به شاه نوشتند . شاه‌طهماسب هم در سال 965 ه . ق على سلطان تاتى اغلى را به كمك سلطان حسين ميرزا فرستاد و فرمان ايالت و دارايى آن ولايت نيز از سوى شاه‌طهماسب به نام حسين ميرزا صادر شد .\r\nايرانيان شش ماه قندهار را محاصره كردند و شاه محمد قلاطى مجبور شد شهر را به ايرانيان داده و به هند برود .\r\nسلطان حسين ميرزا در آن شهر مستقر شد و نزديك به بيست سال در آنجا حكومت كرد . « 2 » شاه‌طهماسب يكى از دختران خود را هم نامزد همسرى وى كرد . « 3 »\r\nاز شيوه حكومت سلطان حسين ميرزا در منابع چيزى نيامده است فقط در دو مورد ذكرى از او رفته است . اول اينكه در سال 969 ه . ق با جمعى از سپاهيان خود به زيارت حرم مطهر امام رضا عليه السّلام به مشهد آمد و از طرف برادرش ابو الفتح ابراهيم ميرزا حاكم مشهد ( 963 - 978 ه . ق ) مورد استقبال\r\n\r\n\r\n","description":"","footnote":"\r\n( 1 ) - حسن بيگ روملو : پيشين / 507 - 508 ؛ ولى قلى شاملو : قصص الخاقانى 1 / 77\r\n( 2 ) - اسكندر بيگ منشى : پيشين 1 / 151 ؛ ولى قلى شاملو : پيشين / 79\r\n( 3 ) - قاضى احمد قمى : پيشين 2 / 700\r\n","page_name":" 247 ","page_number":247},
  {"content":"\r\n\r\nشايانى قرار گرفت . او در مدت بيست روز اقامت خود در مشهد هر روز به زيارت مىشتافت و قصد داشت مدت بيشترى در مشهد بماند . اما هنگامى كه خبر فوت شاهزاده خانم سلطانم را شنيد از ترس اينكه شايد شاه‌طهماسب دستور توقيف او را در مشهد صادر كند ، با عجله به قندهار بازگشت . « 1 » گزارش دوم مربوط به سال 972 ه . ق است . در اين سال كه قزاق خان در هرات عليه شاه‌طهماسب شورش كرد سلطان حسين ميرزا به دستور شاه‌طهماسب جهت كمك به سپاه اعزامى به هرات رفته و پس از تسليم شدن قزاق خان به ناحيه حكومتى خود برگشت . از اين به بعد تا سال 984 ه . ق از وى اطلاعى در دست نيست .\r\nدر اين سال ، كه شاه‌طهماسب فوت كرد و جنگ بر سر جانشينى او در قزوين رخ داد ، سلطان حسين ميرزا در قندهار اعلام استقلال كرد و سكه و خطبه به نام خود نمود . « 2 » اين عمل سلطان حسين ميرزا به‌معناى سرپيچى از دولت مركزى بود و باعث تزلزل در موقعيت شاه اسماعيل دوم ( 984 - 985 ه . ق ) شد و شاه را واداشت به اقدامات احتياطى دست بزند . « 3 » اما طولى نكشيد كه در بيست و يكم رجب همين سال سلطان حسين ميرزا ناگهان درگذشت . « 4 » برخى از مورخين نوشته‌اند كه وى به اجل طبيعى درگذشته است « 5 » اما به گفته افراد ديگر پس از اينكه وى اعلام استقلال كرد با مخالفت تعدادى از بزرگان روبرو شد . او تنى چند از مخالفان را كشت و قصد داشت بقيه را مسموم كند ، اما ساقى به اشتباه از نوشيدنى مسموم به خود او داد و باعث\r\n\r\n\r\n","description":"","footnote":"\r\n( 1 ) - همان 1 / 434 - 435\r\n( 2 ) - ملا جلال الدّين محمد منجم يزدى :\r\nتاريخ عباسى / 35\r\n( 3 ) - والتر هينتس : شاه اسماعيل دوم صفوى / 99\r\n( 4 ) - قاضى احمد قمى : پيشين 2 / 629\r\n( 5 ) - اسكندر بيگ منشى : پيشين 1 / 151 ؛ ولى قلى شاملو : پيشين 1 / 98\r\n","page_name":" 248 ","page_number":248},
  {"content":"\r\n\r\nمرگ وى شد . « 1 » خبر درگذشت سلطان حسين ميرزا در 16 شعبان 984 ه . ق به قزوين رسيد « 2 » و شاه اسماعيل دوم از اين خبر شادمان شد زيرا وى را رقيب خطرناكى براى خود مىپنداشت .\r\nهمچنين درگذشت سلطان حسين ميرزا دست شاه اسماعيل دوم را در كشتن ديگر شاهزادگان همچون ابراهيم ميرزا كه تاكنون وى را به خاطر ترس از برادرش ، سلطان حسين ميرزا نكشته بود ، باز كرد . بنابراين شاه اسماعيل پس از شركت ظاهرى در مراسم تعزيه‌اى كه از طرف پسران سلطان حسين ميرزا تشكيل يافته بود ، دستور قتل ابراهيم ميرزا و نيز پسر سلطان حسين ميرزا ، يعنى محمد حسين ميرزا را صادر كرد .\r\nجسد سلطان حسين ميرزا به دستور شاه اسماعيل دوم به مشهد منتقل گرديد و در محل پشت سر حضرت امام عليه السّلام دفن شد . « 3 »\r\nاز سلطان حسين ميرزا پنج پسر و تا جايى كه از منابع برمىآيد يك دختر باقى ماند : اول ، محمد حسين ميرزا كه در دربار شاه‌طهماسب مىزيست و در يك شنبه ششم ذىالحجه 984 ه . ق به دستور شاه اسماعيل دوم به قتل رسيد . « 4 »\r\nدوم ، مظفر حسين ميرزا كه پس از روى كار آمدن شاه محمد خدابنده ( 985 - 996 ه . ق ) چون ارشد اولاد بود به حكومت قندهار منصوب گرديد . « 5 »\r\nسوم ، رستم ميرزا كه با روى كار آمدن شاه محمد خدابنده به حكومت زمين داور برگزيده شد .\r\nچهارم ، ابو سعيد ميرزا . پنجم ، سنجر ميرزا كه به دستور شاه محمد قرار شد همراه رستم ميرزا در زمين داور بماند . « 6 »\r\n\r\n\r\n","description":"","footnote":"\r\n( 1 ) - ملا جلال الدّين محمد منجم يزدى :\r\nپيشين / 35\r\n( 2 ) - قاضى احمد قمى : پيشين 2 / 629\r\n( 3 ) - همان‌جا\r\n( 4 ) - همان 2 / 632 ؛ حسن بيگ روملو :\r\nپيشين / 632 ؛ ولى قلى شاملو : پيشين 1 / 98\r\n( 5 ) - قاضى احمد قمى : پيشين 2 / 630 ؛ اسكندر بيگ منشى : پيشين 2 / 753\r\n( 6 ) - قاضى احمد قمى : پيشين 2 / 630 ؛\r\n","page_name":" 249 ","page_number":249},
  {"content":"\r\n\r\nلازم به ذكر است كه اين چهار نفر اخير را هم قرار بود به دستور شاه اسماعيل دوم در سال 985 ه . ق بكشند اما مرگ ناگهانى شاه موجب نجات آنان شد . از سلطان حسين ميرزا دخترى به نام اغلان پاشا خانم باقى ماند كه در 988 ه . ق به دستور شاه محمد خدابنده صفوى به عقد پسرش حيدر ميرزا در آمد « 1 » و پس از مرگ حيدر ميرزا ، شاه اين دختر را به عقد خود درآورد . « 2 »\r\nرجبعلى يحيايى\r\n\r\n( 86 ) صفوى - حيدر ميرزا ( 963 - 985 ه . ق )\r\nحيدر ميرزا پنجمين يا به قولى سومين پسر شاه‌طهماسب اول صفوى است كه در سال 963 ه . ق متولد شد و « 3 » مادرش خواهر امان بيگ گرجى بود . در سال 958 ه . ق شاه‌طهماسب براى سركوب شورشى كه در قلعه شكى بروز كرده بود به ناحيه گرجستان حركت كرد ، امرا و بزرگان گرجى بعد از شكست تسليم شدند و برخى از جمله خواهر امان بيگ كه ، سلطان‌زاده خانم ، نام داشت مسلمان شدند . شاه اين دختر را به عقد خود درآورد و حيدر ميرزا از او متولد شد . « 4 »\r\nحيدر ميرزا در بين پسران شاه‌طهماسب از موقعيت ويژه‌اى برخوردار بود ، ازآن‌رو كه پسر ارشد شاه كه سلطان محمد نام داشت و وليعهد بود ، كم‌بينا و در هرات مستقر بود ، پسر دوم اسماعيل ميرزا در قلعه قهقهه زندانى بود ، پسر سوم سلطان مراد ميرزا در سن پايين فوت كرد « 5 » و سليمان ميرزا پسر چهارم دچار مواد مخدر و بيشتر در\r\n\r\n\r\n","description":"","footnote":"\r\nاسكندر بيگ منشى : پيشين / 753\r\n( 1 ) - قاضى احمد قمى : پيشين / 711 ، 760\r\n( 2 ) - همان / 870\r\n( 3 ) - حسن بيگ روملو : احسن التواريخ / 637 ؛ اسكندر بيگ منشى : تاريخ عالم‌آراى عباسى 1 / 216\r\n( 4 ) - قاضى احمد قمى : خلاصة التواريخ 1 / 352\r\n( 5 ) - همان 1 / 609\r\n","page_name":" 250 ","page_number":250},
  {"content":"\r\n\r\nمشهد مستقر بود ؛ « 1 » بنابراين حيدر ميرزا خود را براى جانشينى پدر شايسته و برحق مىدانست . علاوه بر اينكه پيشكار شاهزاده به نام معصوم بيگ صفوى و بعد از او پسرش صدر الدّين همراه مادرش اين خواسته را به حيدر ميرزا گوشزد مىكردند . حيدر هم كه بر « حسب صورت و سيرت » از شاهزادگان ديگر امتياز داشت ، « 2 » سعى مىكرد بر وفق رضاى پدر ، سلوك نمايد ، در نتيجه توجه خاص شاه‌طهماسب را به خود جلب كرد تا حدى كه در اواخر عمر كه شاه‌طهماسب در دولتخانه حاضر نمىشد ، برخى امور توسط اين شاهزاده انجام مىشد . بدين‌ترتيب در اطراف شاهزاده گروهى گرد آمدند كه خواستار جانشينى او شدند كه شامل ايل استاجلو ، گرجيان كه مادر حيدر ميرزا از اين قوم بود و شاهزاده مصطفى ميرزا ( مقتول 984 ه . ق ) و چند تن ديگر از بزرگان بودند . در مقابل گروهى طرفدار جانشينى اسماعيل ميرزا بودند كه شامل ايل افشار ، ذو القدر و شاهزاده پرى خان خانم ، دختر شاه‌طهماسب بودند . « 3 »\r\nدر سال 982 ه . ق يا به روايت ملا جلال الدّين منجم ، در 983 ه . ق « 4 » كه شاه‌طهماسب دچار بيمارى شد و احتمال مرگ او مىرفت ، دو دسته اسماعيل ميرزاييان و حيدر ميرزاييان براى بر تخت نشاندن شاهزاده مورد نظر خود به تكاپو افتادند . در نتيجه بين آنها درگيرى شدت گرفت اما بعد از مدتى شاه‌طهماسب دوباره به حالت عادى برگشت و طرفين دعوا يكديگر را به ضديت با شاه متهم كردند . هرچند شاه‌طهماسب عكس العمل شديد و آشكارى عليه سردمداران اين دعوا از خود نشان نداد ، اما به تحريك پرى خان خانم به تدريج امراى طرفدار حيدر ميرزا را به بهانه‌هاى مختلف از\r\n\r\n\r\n","description":"","footnote":"\r\n( 1 ) - همان 2 / 629\r\n( 2 ) - اسكندر بيگ منشى : پيشين 1 / 216\r\n( 3 ) - همان 1 / 197 - 198\r\n( 4 ) - ملا جلال الدّين محمد منجم يزدى :\r\nپيشين / 25\r\n","page_name":" 251 ","page_number":251},
  {"content":"\r\n\r\nمركز حكومت دور كرد . « 1 »\r\nدر سال 984 ه . ق كه شاه‌طهماسب در بستر مرگ افتاد ، همه شاهزادگان را از ماندن در كاخ حكومتى منع كرد ولى حيدر ميرزا در كنار او ماند . بنا به روايتى او به توصيه مادرش در قصر ماند تا با به دست آوردن خزاين سلطنتى بتواند مخالفان را همراه و بعد از مرگ شاه ، تاج و تخت را تصاحب كند . « 2 » شاه در 15 صفر 984 ه . ق فوت كرد ، بنا به قولى علت مرگ شاه زهرى بود كه حكيم ابو نصر ، از طرفداران حيدر ميرزا ، داخل شربت او ريخت . « 3 » حيدر ميرزا با نشان دادن وصيت‌نامه‌اى از شاه‌طهماسب مبنى بر تعيين حيدر ميرزا به جانشينى اعلام پادشاهى كرد .\r\nاو سعى نمود ، با تقسيم پول بين قورچيان ( نگهبانان ) قصر آنها را با خود همراه كند . اما نگهبانان آن شب اغلب از طرفداران اسماعيل ميرزا بودند كه از ورود حيدر ميرزاييان به قصر جلوگيرى كردند . « 4 » حيدر ميرزا در كاخ محبوس و از ترس جان خويش به حرم‌خانه پناهنده شد ، در اين حال امرا و بزرگان پايتخت ( قزوين ) هركدام در دو دسته قرار گرفتند تا خود را به كاخ سلطنت برسانند و چندين بار احتمال درگيرىهاى خونين بين آنها شدت گرفت . در آخر همان روز ، 15 صفر ، عده‌اى از ايل استاجلو به فرماندهى حسين بيگ يوزباشى ، كه گروه طرفدار حيدر ميرزا را رهبرى مىكرد ، به طرف قصر حركت كردند ، اما با درب‌هاى بسته مواجه شدند . آنها در را شكستند و وارد شدند اما قبل از آنها اسماعيل ميرزاييان ، كه شمخال سلطان چركسى آنها را فرماندهى مىكرد ، با كمك پرى خان خانم ، خود را از راه باغ سلطنتى به اندرون رساندند . حيدر ميرزا براى نجات جان خويش سعى كرد با لباس\r\n\r\n\r\n","description":"","footnote":"\r\n( 1 ) - اسكندر بيگ منشى : پيشين 1 / 198 ؛ ملا جلال الدّين محمد منجم يزدى :\r\nپيشين / 24\r\n( 2 ) - اسكندر بيگ منشى : پيشين 1 / 297\r\n( 3 ) - ملا جلال الدّين محمد منجم يزدى :\r\nپيشين / 25\r\n( 4 ) - اسكندر بيگ منشى : پيشين 1 / 297\r\n","page_name":" 252 ","page_number":252},
  {"content":"\r\n\r\nزنانه فرار كند اما شناخته شد و در 16 صفر 984 ه . ق به قتل رسيد . « 1 »\r\nروز بعد ابراهيم ميرزا پسر بهرام ميرزا صفوى جسد حيدر ميرزا را به صورت امانت در امامزاده حسين قزوين دفن كرد و بعد از دو سال در 986 ه . ق ، سلطان محمد شاه اجازه داد ، نعش او و ديگر شاهزادگانى ، كه به دستور شاه اسماعيل دوم به قتل رسيده بودند ، به مشهد منتقل شود . در نتيجه مادر حيدر ميرزا يعنى سلطان‌زاده خانم ، جسد او را به مشهد آورد و در حرم رضوى دفن كرد . « 2 » لازم به ذكر است مير محمد مؤمن استرآبادى ( زنده 1025 ه . ق ) معلم حيدر ميرزا و مير سراج الدّين على قمى ( م 986 ه . ق ) وزير شاهزاده ، هر دو از سادات بودند كه در دوره شاه اسماعيل دوم مغضوب شدند . « 3 »\r\nاسماعيل رضايى\r\n\r\n( 87 ) صفوى - خير النساء بيگم ( - 986 ه . ق )\r\nمادر شاه‌عباس اول و همسر سلطان محمد خدابنده صفوى .\r\nخير النساء بيگم دختر مير عبد اللّه خان ، حاكم مازندران ، بود و از طريق پدر نسبش به مير سيد قوام الدّين مرعشى مىرسيد . « 4 » پدرش هم‌زمان با شاه‌طهماسب صفوى و از سال 939 ه . ق حاكم مازندران شد . اما شاه‌طهماسب به سبب سركشى او آن ولايت را از وى گرفت و به مير مراد خان پسر عموى او داد . « 5 » چون مير عبد اللّه خان\r\n\r\n\r\n","description":"","footnote":"\r\n( 1 ) - همان 1 / 301 ؛ ميرزا بيگ جنابدى :\r\nروضة الصفوية / 575 ؛ ملا جلال الدّين محمد منجم يزدى : پيشين / 27 - 29\r\n( 2 ) - قاضى احمد قمى : پيشين 1 / 605 - 606 ، 2 / 671 - 672\r\n( 3 ) - اسكندر بيگ منشى : پيشين 1 / 232 ؛ قاضى احمد قمى : پيشين 2 / 670\r\n( 4 ) - نصر اللّه فلسفى : زندگانى شاه‌عباس اول / 19\r\n( 5 ) - قاضى احمد قمى : خلاصة التواريخ 2 / 690\r\n","page_name":" 253 ","page_number":253},
  {"content":"\r\n\r\nپس از چندى از شاه پوزش خواست ، طهماسب حكومت نيمى از مازندران را به او داد به شرط اينكه با مير مراد خان دشمنى نورزد . پس از چندى مير عبد اللّه خان كه خود را حاكم همه مازندران مىدانست با مير مراد خان به جنگ پرداخت اما در رويارويى كشته شد .\r\nپس از آن شاه‌طهماسب درصدد دلجويى از خانواده او برآمد و در سال 974 ه . ق دختر او يعنى همين خير النساء بيگم را به عقد پسر بزرگ خود محمد ميرزا درآورد . « 1 »\r\nاز كودكى و زمان تولد خير النساء بيگم اطلاعى در دست نيست . فقط در نقاوة الآثار اشاره شده است كه او علوم متداوله ؛ از جمله فقه و اصول را آموخت و از هوش و استعداد بالايى برخوردار بود و به دليل پاكدامنى و برترى بر ديگر شاهزاده خانم‌ها ، شاه‌طهماسب او را به همسرى پسرش برگزيد . « 2 » او زندگانى خود را پس از ازدواج ، در شهر هرات ، كه شوهرش حاكم آنجا بود ، مىگذراند .\r\nدر همين شهر در سال 978 ه . ق عباس ميرزا ( شاه‌عباس بعدى ) را به دنيا آورد . « 3 » شوهرش به دستور شاه‌طهماسب پسر خود عباس ميرزا را در هرات گذارد و خود به‌عنوان حاكم شيراز با همسر و فرزندانش به آن شهر رهسپار شد . با مرگ شاه‌طهماسب و روى كار آمدن اسماعيل ميرزا ، زندگى سختى براى خير النساء بيگم ، شوهر و فرزندانش آغاز شد . زندگانى سياسى خير النساء بيگم پس از درگذشت شاه اسماعيل دوم ( رمضان 985 ه . ق ) و به حكومت رسيدن شوهرش ، محمد ميرزا آغاز شد . از آنجا كه شاه اسماعيل دوم در دوره حكومت خود بسيارى از شاهزاده‌ها را كشت ، پس از مرگش امراى قزلباش سلطان محمد ميرزا را با وجود اينكه تا حد زيادى از نعمت بينايى محروم بود به پادشاهى\r\n\r\n\r\n","description":"","footnote":"\r\n( 1 ) - اسكندر بيگ منشى : عالم‌آراى عباسى 1 / 369 - 370\r\n( 2 ) - محمود افوشته‌اى نطنزى : نقاوة الآثار / 70\r\n( 3 ) - نصر اللّه فلسفى : پيشين / 17\r\n","page_name":" 254 ","page_number":254},
  {"content":"\r\n\r\nبرداشتند . « 1 » بنابراين عده‌اى از امرا رهسپار شيراز شدند تا او را به قزوين آورند . پريخان خانم خواهر سلطان محمد كه در قزوين به سر مىبرد هم با حكومت سلطان محمد موافقت كرده بود زيرا چنين مىپنداشت كه با وجود پادشاهى ضعيف ، او همه‌كاره امور خواهد بود . اما خير النساء هم كه از امور سياسى آگاهى داشت از همان ابتدا كه شوهرش را براى حكومت انتخاب كردند سعى كرد بر امور مسلط شود و در اين زمينه توفيق يافت تا جايى كه همه كارها با تسلط و نظر او انجام مىشد و امرا مجبور به اطاعت از او بودند . « 2 » در راه شيراز به قزوين امرا به خير النساء بيگم گوشزد كردند كه با وجود پريخان خانم كه دختر شاه‌طهماسب است و امرا از او اطاعت مىكنند براى وى و شوهرش از سلطنت نامى بيشتر نخواهد بود . بنابراين خير النساء بيگم به‌عنوان يكى از اولين اقدامات اساسى خود دستور داد پرى خان خانم را از ميان بردارند . « 3 » با از ميان رفتن پريخان خانم ، خير النساء ، كه اينك شوهرش از ماه شوال 985 ه . ق در قزوين به‌عنوان شاه ايران بر تخت نشسته بود ، همه‌كاره مملكت شد . هر روز امرا و خان‌ها به پيشگاه او مىرسيدند و فرمان‌هاى صادره بر دست او را دريافت مىكردند و هيچ‌كس را جرأت مخالفت با دستورات او نبود زيرا سلطان محمد خود بيشتر به خوشگذرانى و شادكامى مشغول بود و قدرت ، حوصله و بينايى كافى براى پرداختن به امور مملكت نداشت . « 4 » به دستور خير النساء شمخال سلطان چركس كه طرفدار شاه اسماعيل دوم بود و همچنين شاه\r\n\r\n\r\n","description":"","footnote":"\r\n( 1 ) - محمود افوشته‌اى نطنزى : پيشين / 62 ؛ قاضى احمد قمى : پيشين / 656 - 657 ؛ اسكندر بيگ منشى : پيشين 1 / 339\r\n( 2 ) - اسكندر بيگ منشى : پيشين 1 / 343 ؛ قاضى احمد قمى : پيشين / 658\r\n( 3 ) - قاضى احمد قمى : پيشين 2 / 660 ؛ اسكندر بيگ منشى : پيشين 1 / 344 - 348\r\n( 4 ) - محمود افوشته‌اى نطنزى : پيشين / 73 - 74\r\n","page_name":" 255 ","page_number":255},
  {"content":"\r\n\r\nشجاع ، پسر كوچك باقىمانده از شاه اسماعيل دوم ، را نيز از ميان برداشتند .\r\nاو همه بزرگان كشورى و لشكرى را عزل و نصب مىكرد . خان احمد گيلانى را كه از بستگانش بود حاكم گيلان كرد و دخترى از دختران شاه‌طهماسب را به زنى او داد . « 1 » دماوند و هزار جريب را ملك خاصه خود كرد و از خويشان ديگر خود مير على خان را حاكم مازندران و حسين خان را داروغه اصفهان ساخت . « 2 » وى پول زيادى از خزانه در ميان مردم و سپاهيان پخش كرد ، فساد و رشوه توسعه يافت و امراى اطراف كشور زمان را براى خودسرى مناسب تشخيص دادند . « 3 » استبداد رأى خير النساء بيگم از همان ابتدا باعث گرديد بعضى امراى قزلباش از او ناراحت شده و در صدد دفع او برآيند . « 4 » حوادثى كه در روزهاى بعد روى داد بر اختلافات وى با امرا افزود و سرانجام او را به كام مرگ كشيد . يكى از اولين اين حوادث در پى سوءاستفاده عثمانىها از اوضاع ايران پس از مرگ شاه اسماعيل دوم و حمله آنها به ايران روى داد . بخش‌هاى غربى ايران توسط سپاه عثمانى مورد تاخت‌وتاز واقع شد و خير النساء خود با فرزندش حيدر ميرزا در سال 986 ه . ق رهسپار جنگ با آنان در گرجستان گرديد . هرچند پيروزىهاى اوليه‌اى در جنگ با عثمانىها و تاتارها به دست آمد اما در لشكركشى به دربند و اتمام كار عثمان پاشا فرمانده عثمانى و نيز برخورد با عادلگراى خان فرمانده تاتارها كه در جنگ با ايرانىها اسير شده بود بين خير النساء و امرا اختلاف افتاد . نظر امرا اين بود كه براى جلوگيرى از تاخت‌وتاز تاتارها در شيروان با عادلگراى خان خوش‌رفتارى شود و هم‌زمان حملات به سپاه عثمانى پيگيرى شود اما خير\r\n\r\n\r\n","description":"","footnote":"\r\n( 1 ) - اسكندر بيگ منشى : پيشين 1 / 348 - 350 ؛ محمود افوشته‌اى نطنزى : پيشين / 67 - 70\r\n( 2 ) - قاضى احمد قمى : پيشين 2 / 665\r\n( 3 ) - اسكندر بيگ منشى : پيشين / 351\r\n( 4 ) - محمود افوشته‌اى نطنزى : پيشين / 74\r\n","page_name":" 256 ","page_number":256},
  {"content":"\r\n\r\nالنساء به شدت با نظر آنها مخالف بود و با حالت قهر با وزير و تعدادى از امرا از بقيه جدا شد و در ميان برف و سرماى سخت به سرعت خود را به قزوين رساند . « 1 » در قزوين به برخى از امرا دستور داد به مازندران لشكر بكشند و حاكم آنجا ميرزا محمود خان پسر مير مراد خان را به جاى پدرش و به انتقام خون پدر خير النساء به دربار بياورند تا او را به قتل برساند . امرا هرچند اين عمل را كارى نادرست مىدانستند مجبور به اطاعت شدند . اما ميرزا محمود خان به قلعه فيروزه پناه برد و محاصره او طول كشيد و سرانجام با اين شرط تسليم شد كه امرا از خير النساء بيگم براى او امان‌نامه بگيرند . خير النساء بيگم امان‌نامه داد اما افرادى را فرستاد تا در بين راه او را بكشند . قتل مير محمود خان و بىتوجهى خير النساء به امرايى كه مازندران را گشوده بودند آنها را خشمگين‌تر ساخت . در همين زمان بنا به درخواست مردم كاشان محمد خان تركمان را از حكومت كاشان عزل كرد و اين موجب شد جناح مخالف او قوىتر شود . « 2 »\r\nهم‌زمان با اين وقايع خير النساء بيگم كه در هراس بود امراى قزلباش يكى از شاهزادگان را به حكومت بردارند اميرى را فرستاد تا فرزندش عباس ميرزا را به بهانه دلتنگى مادرش از خراسان به قزوين برند . امراى خراسان ، عليقلى خان شاملو و مرشد قلى خان استاجلو ، به اين بهانه كه خراسان هم‌مرز ماوراءالنهر و هميشه در معرض خطر از سوى ازبكان است و نبايد از وجود يكى از شاهزادگان خالى باشد به درخواست‌ها و سفيران مكرر خير النساء بيگم جواب ندادند و پيام دادند كه اگر او به زور متوسل شود در مقابل او به جنگ خواهند ايستاد . « 3 » اين\r\n\r\n\r\n","description":"","footnote":"\r\n( 1 ) - اسكندر بيگ منشى : پيشين / 367 ؛ قاضى احمد قمى : پيشين 2 / 676 - 688\r\n( 2 ) - اسكندر بيگ منشى : پيشين 1 / 369 - 373\r\n( 3 ) - همان / 377 - 380 ؛ محمود افوشته‌اى نطنزى : پيشين / 124 - 125\r\n","page_name":" 257 ","page_number":257},
  {"content":"\r\n\r\nوقايع باعث شد كه خير النساء بيگم پايگاه خود را در ميان امرا از دست بدهد . به‌ويژه كه از ابتداى روى كار آمدن ، او و شوهرش قبايل تركمان و تكلو را كه اينك خواستار قتل او بودند ، مورد توجه قرار داده بود و خيلى از افراد قبيله شاملو و استاجلو را از خود رانده بودند . « 1 » سرانجام امراى مستقر در قزوين كه از خودخواهىهاى اين زن به تنگ آمده بودند تصميم گرفتند او را بكشند . هنگامى كه خير النساء از قصد امرا آگاه شد به جاى چاره‌جويى بر شدت عمل خود نسبت به آنان افزود و آنها را به باد ناسزا گرفت . امرا از شوهرش خواستند اجازه دهد او را بكشند . سلطان محمد ، كه انسانى درويش‌نهاد بود ، به ملايمت به امرا پيشنهاد كرد كه او حاضر است زنش را به هرجايى كه امرا رضايت دهند مثل مازندران يا هرات تبعيد كند . حتى پيشنهاد كرد حاضر است خود از قدرت به نفع هركسى كه امرا مصلحت بدانند كناره‌گيرى كند . اما امرا كه به چيزى كمتر از قتل خير النساء بيگم راضى نبودند به اين پيشنهاد توجهى نكردند . به دولتخانه شاهى هجوم بردند و خير النساء بيگم را به اتفاق مادرش به قتل رساندند . جنازه خير النساء ابتدا در شاهزاده حسين قزوين دفن شد . « 2 » ده سال بعد در 997 ه . ق توسط پسرش شاه‌عباس كه انتقام او را از قاتلينش گرفت به مشهد منتقل و در حرم رضوى مدفون گرديد . « 3 »\r\nاز فرزندان خير النساء از همه نامدارتر يكى حيدر ميرزا بود كه چندى پس از مادرش كشته شد و ديگرى عباس ميرزا بود كه بعد از پدر با عنوان شاه‌عباس اول در 996 ه . ق به قدرت رسيد و قدرت امپراطورى صفويه را به اوج رساند .\r\nرجبعلى يحيايى\r\n\r\n\r\n","description":"","footnote":"\r\n( 1 ) - محمود افوشته‌اى نطنزى : پيشين / 123\r\n( 2 ) - اسكندر بيگ منشى : پيشين 1 / 383 - 386\r\n( 3 ) - قاضى احمد قمى : پيشين / 889 - 890\r\n","page_name":" 258 ","page_number":258},
  {"content":"\r\n\r\n\r\n( 88 ) صفوى - رستم ميرزا ( 945 - 961 ه . ق )\r\nرستم ميرزا فرزند سام ميرزا ( مقتول 957 ه . ق ) و نواده شاه اسماعيل اول صفوى ، در حدود 945 ه . ق زاده شد .\r\nتنها منبعى كه به نام او اشاره كرده خلاصة التواريخ قاضى احمد قمى است . ظاهرا تنها فرزند سام ميرزا بود و پدرش او را « كه به حسن و جمال و فضائل و كمال از ساير شاهزاده‌ها ممتاز بود » ، در 16 سالگى داماد نمود و دختر يكى از افراد طايفه شيخاوند را به عقد او درآورد و جشنى بزرگ به مدت 6 ماه براى او بر پا كرد . بعد از عروسى در بستر مرض افتاد و پس از چندى دعوت حق را لبيك گفت . بنا به وصيت جنازه‌اش را به مشهد مقدس آوردند و در زمين موسوم به غسلگاه يا قتلگاه به خاك سپردند و « تختى و محجرى » بر آن ترتيب دادند . « 1 »\r\nرجبعلى يحيايى\r\n\r\n( 89 ) صفوى - زينب سلطان بيگم ( - 1050 ه . ق )\r\nزينب سلطان بيگم چهارمين دختر شاه‌طهماسب صفوى ( 930 - 984 ه . ق ) .\r\nاز زندگانى او اطلاع زيادى در دست نيست . وى در زمان مرگ پدر خود شاه‌طهماسب ( 984 ه . ق ) در قزوين بود و توسط شاه اسماعيل دوم نامزد شد تا به ازدواج با عليقلى خان شاملو كه به اميرالامرايى هرات منصوب شد ، درآيد اما اين ازدواج صورت نگرفت و او تا آخر عمر مجرد باقى ماند . « 2 » در عهد حكومت برادرش سلطان محمد خدابنده در دربار قزوين و در زمره زنان بزرگ حرمسرا بود زيرا هنگامى كه در 996 ه . ق مرشد قلى خان استاجلو ، مربى شاه‌عباس ، محمد\r\n\r\n\r\n","description":"","footnote":"\r\n( 1 ) - قاضى احمد قمى : خلاصة التواريخ 1 / 551\r\n( 2 ) - محمد يوسف واله اصفهانى : خلد برين / 403\r\n","page_name":" 259 ","page_number":259},
  {"content":"\r\n\r\nشاه خدابنده را مجبور كرد به نفع پسرش عباس ميرزا از سلطنت كناره‌گيرى كند و عباس ميرزا با عنوان شاه‌عباس در قزوين بر تخت نشست ، شب‌هنگام آن روز زنان حرمسرا كه بزرگ ايشان زينب بيگم بود به حضور شاه جديد رسيدند « 1 » بنابراين بعيد نيست كه وى در فراهم آوردن شرايط به نفع شاه‌عباس نيز نقش داشته است .\r\nبنا به نوشته اسكندر بيگ منشى وى در ايام حكومت شاه‌عباس ( 996 - 1038 ه . ق ) در زمره مهمترين زنان حرم شاهى و مورد احترام شاه‌عباس بوده است و « خيرات و مبرات » مىكرده است . « 2 » زينب سلطان بيگم تا 1050 ه . ق زيست و در اين سال در اصفهان درگذشت . جسد او بنا به وصيتى كه كرده بود به مشهد منتقل و در حرم رضوى مدفون شد . او در ايام زندگانى خود بسيارى از اموال خود را به نيازمندان بخشيد و املاك خود را هم كه داراى عوايد سنگينى بود وقف امامزاده‌ها و مراكز زيارتى شيعه و تحصيل طلاب كرد . « 3 »\r\nرجبعلى يحيايى\r\n\r\n( 90 ) صفوى - شاه‌طهماسب ( 919 - 984 ه . ق )\r\n( به تصوير صفحه مراجعه شود ) طهماسب ميرزا بزرگترين پسر شاه اسماعيل اول صفوى ، دومين پادشاه سلسله صفويه ( 930 - 984 ه . ق ) و\r\n\r\n\r\n","description":"","footnote":"\r\n( 1 ) - اسكندر بيگ منشى : عالم‌آراى عباسى 1 / 580\r\n( 2 ) - همان 1 / 220\r\n( 3 ) - پوران فرخ‌زاد : كارنماى زنان كاراى ايران / 415\r\n","page_name":" 260 ","page_number":260},
  {"content":"\r\n\r\nبانى طلاكارى گنبد حرم رضوى .\r\nوى در سال 918 ه . ق « 1 » و به قول مشهور در چهارشنبه 26 ذىحجه 919 ه . ق « 2 » در روستاى شاه‌آباد اصفهان « 3 » متولد شد . در سن پنج شش‌سالگى ( 923 ه . ق ) حكومت هرات به نام وى شد و تحت سرپرستى يكى از امراى قزلباش به نام امير خان موصلو به آنجا رفت . « 4 » در سال 928 ه . ق از هرات عازم تبريز شد و به حضور پدر رسيد . « 5 » در سال بعد به حكومت شيراز منصوب شد . « 6 » پس از اينكه شاه اسماعيل صفوى در 19 رجب 930 ه . ق در گذشت ؛ « 7 » امراى قزلباش بنا به وصيت او طهماسب ميرزا را به پادشاهى برداشتند . « 8 » چون در اين زمان شاه‌طهماسب ده سال و شش ماه بيش نداشت « 9 » قدرتش توسط امراى قزلباش محدود شده بود ، در واقع آنها همه كارها را در دست داشتند . حرص و قدرت‌طلبى قزلباشان و نظام قبيلگى لجام گسيخته باعث به وجود آمدن مشكلات و رقابت‌هاى داخلى زيادى شد كه براى ده‌ها سال ادامه يافت . « 10 » ازسوىديگر شاه‌طهماسب با حملات گسترده و پىدرپى ازبكان در شرق و عثمانىها در غرب روبه‌رو بود و درگيرىهاى داخلى امراى قزلباش ، « 11 » او را در دهه اول حكومتش در وضعيتى قرار داده بود كه نمىتوانست با اين مشكلات خارجى با قاطعيت برخورد\r\n\r\n\r\n","description":"","footnote":"\r\n( 1 ) - محمود افوشته‌اى نطنزى : نقاوة الآثار / 12\r\n( 2 ) - عبدى بيگ شيرازى : تكملة الاخبار / 54 ؛ قاضى احمد قمى : خلاصة التواريخ 1 / 127\r\n( 3 ) - حسن بيگ روملو : احسن التواريخ / 186 ؛ ميرزا بيگ جنابدى : روضة الصفوية / 268\r\n( 4 ) - حسن بيگ روملو : پيشين / 212\r\n( 5 ) - ميرزا بيگ جنابدى : پيشين / 351\r\n( 6 ) - قاضى احمد قمى : پيشين 1 / 152\r\n( 7 ) - همان / 154 ؛ حسن بيگ روملو :\r\nپيشين / 237\r\n( 8 ) - ميرزا بيگ جنابدى : پيشين / 362 ؛ محمود افوشته‌اى نطنزى : پيشين / 12\r\n( 9 ) - حسن بيگ روملو : پيشين / 241\r\n( 10 ) - تاريخ ايران دوره صفويان / 50\r\n( 11 ) - حسن بيگ روملو : پيشين / 245 - 247\r\n","page_name":" 261 ","page_number":261},
  {"content":"\r\n\r\nكند . ازبكان بلافاصله پس از مرگ شاه اسماعيل در 931 ه . ق به خراسان حمله كردند « 1 » و به رهبرى عبيد اللّه خان ازبك شهرها و مناطق توس ، مشهد و استرآباد را گرفته و تا بسطام پيش رفتند . « 2 »\r\nسرانجام شاه‌طهماسب در سال 935 ه . ق تا حدودى بر درگيرىهاى داخلى ، كه زيان‌هاى گسترده‌يى به دولت جوان صفويه وارد آورد « 3 » ، غلبه كرد و به‌سوى خراسان لشكر كشيد و در دهم محرم 935 ه . ق با ازبكان در جام نبرد نمود . اما در اين نبرد بسيارى از افراد سپاه او از جمله تكلوها و قاجارها از ميدان نبرد گريخته و تا دامغان و سمنان و گرگان عقب نشستند و فقط ايستادگى خود او بود كه ازبك‌ها را مجبور به عقب‌نشينى كرد . « 4 » شاه‌طهماسب به علت شورش ذو الفقار بيگ موصلو در بغداد ، كه احتمال ارتباط آن با عثمانىها مىرفت ، نتوانست بيشتر در خراسان بماند و پيروزى بر ازبكان را تكميل كند . « 5 » شورش در بغداد در 3 شوال 935 ه . ق سركوب شد . « 6 » در پى خروج شاه‌طهماسب از خراسان ازبكان براى بار سوم به اين ولايت هجوم آورده و مشهد را گرفتند و هرات هم تسليم شد . « 7 » بنابراين شاه‌طهماسب مجبور شد بار ديگر به خراسان لشكركشى كند ولى ازبكان اين‌بار با شاه‌طهماسب درگير نشده و به ماوراءالنهر عقب نشستند . « 8 » شاه‌طهماسب تا هرات پيش رفت و حكومت خراسان را\r\n\r\n\r\n","description":"","footnote":"\r\n( 1 ) - همان / 242 - 245 ؛ قاضى احمد قمى :\r\nپيشين 1 / 157 - 159\r\n( 2 ) - قاضى احمد قمى : پيشين 1 / 171 - 173 ؛ حسن بيگ روملو : پيشين / 356 - 364\r\n( 3 ) - تاريخ ايران دوره صفويان / 51\r\n( 4 ) - حسن بيگ روملو : پيشين / 284 - 285 ؛ محمود افوشته‌اى نطنزى : پيشين / 13 - 14 ؛ بوداق منشى قزوينى : جواهر الاخبار / 154 - 155\r\n( 5 ) - تاريخ ايران دوره صفويان / 53\r\n( 6 ) - همان‌جا ؛ قاضى احمد قمى : پيشين 1 / 190 ؛ ميرزا بيگ جنابدى : پيشين / 402 ؛ بوداق منشى قزوينى : پيشين / 156 - 158\r\n( 7 ) - حسن بيگ روملو : پيشين / 290 - 291\r\n( 8 ) - قاضى احمد قمى : پيشين 1 / 196 - 211\r\n","page_name":" 262 ","page_number":262},
  {"content":"\r\n\r\nبه برادرش بهرام ميرزا داد « 1 » و به‌سوى غرب بازگشت . اما بار ديگر درگيرى بين سرداران بزرگ قزلباش شاملو ، تكلو ، ذو القدر ، افشار و استاجلو روى داد و به قتل عام تكلوها به دستور شاه منجر شد . « 2 » اين درگيرىها از سويى موجب شد كه امراى قزلباش مثل دوران شاه اسماعيل حرمت شاه را نگه ندارند و برخى از آنها مثل الامه سلطان تكلو به عثمانىها پناه برند . « 3 » و از سويى سقوط يك نفر امير در هر زمان ضربه مهلكى براى حكومت و كل امپراتورى بود چون با سقوط گروه شكست‌خورده امير پيروز درصدد برمىآمد تا افراد قبيله خود و يا اعضاى قبيله متحد را به مناصب مهم ايالتى و دربارى بركشد .\r\nاين فرايند خصومت‌هاى بىشمارى به دنبال داشت . « 4 »\r\nازبك‌ها در سال 938 ه . ق براى بار چهارم به خراسان حمله كردند و همه خراسان را به‌جز هرات گرفتند و بهرام ميرزا را يك سال و نيم محاصره كردند .\r\nشاه‌طهماسب در 939 ه . ق مجبور شد بار ديگر به طرف خراسان لشكر بكشد و ازبكان باز عقب‌نشينى كردند . « 5 » عقب‌نشينى ناگهانى عبيد اللّه خان ازبك در نيمه ربيع الاول 940 ه . ق از خراسان به واسطه اوضاع ماوراءالنهر بود نه به خاطر پيشروى شاه‌طهماسب . « 6 » طهماسب برادرش القاص ميرزا را با سردارانى به فتح مرو و غرجستان فرستاد و خود در مشهد از گناهان توبه كرد و نوشيدن شراب را ممنوع ساخت . « 7 » در ذىحجه 940 ه . ق به‌سوى بلخ حركت كرد . اما حمله سپاه سلطان سليمان عثمانى ( 926 -\r\n\r\n\r\n","description":"","footnote":"\r\n( 1 ) - اسكندر بيگ منشى : پيشين 1 / 97 ؛ بوداق منشى قزوينى : پيشين / 159\r\n( 2 ) - قاضى احمد قمى : پيشين 1 / 213 - 215 ؛ حسن بيگ روملو : پيشين / 308 - 310\r\n( 3 ) - حسن بيگ روملو : پيشين / 311\r\n( 4 ) - تاريخ ايران دوره صفويان / 52\r\n( 5 ) - قاضى احمد قمى : پيشين 1 / 223 ؛ اسكندر بيگ منشى : پيشين 1 / 102\r\n( 6 ) - تاريخ ايران دوره صفويان / 54\r\n( 7 ) - قاضى احمد قمى : پيشين 1 / 225 ؛ حسن بيگ روملو : پيشين / 322 - 323 .\r\n","page_name":" 263 ","page_number":263},
  {"content":"\r\n\r\n974 ه . ق ) به تحريك الامه سلطان به غرب ايران و تصرف تبريز باعث شد شاه‌طهماسب دست از پيشروى به‌سوى شرق برداشته و روانه غرب شود . « 1 » حمله عثمانىها به قلمرو شاه‌طهماسب بحران سختى را در سلطنت وى پديد آورد . زيرا از يك طرف هنوز شاه‌طهماسب درگير نبردهاى ميان امرا بود و از سويى در شرق ازبكان از غيبت او سود مىجستند . « 2 » اگر سرماى سخت منطقه ، عثمانىها را به عقب‌نشينى به بغداد مجبور نمىساخت بىدرنگ عثمانىها صدمات جبران‌ناپذيرى را بر شاه‌طهماسب وارد مىساختند ، چون سرداران او با هم اختلاف زيادى داشتند و بسيارى حتى به سپاه عثمانى پيوستند . « 3 » در بهار سال بعد سلطان عثمانى حمله تازه‌اى را به ايران آغاز كرد اما شاه‌طهماسب با زيركى از رويارويى مستقيم سرباز زد و به جاى آن ، همه تلاش خود را متوجه حمله به عقبه سپاه عثمانى كرد . عثمانىها كه از مشكلات لجستيكى و بدى آب‌وهوا رنج مىبرند عقب‌نشينى كردند و در واقع شاه‌طهماسب پيروز ميدان بود زيرا سلطان عثمانى نتوانست مشكل خطر ايرانىها را كه در شرق امپراتورى او بودند از بين ببرد . ايرانىها در پانزده سال بعد در مرزهاى عثمانى ، بدون اين كه با آنها درگير شوند استحكامات متعددى بوجود آوردند . « 4 »\r\nمشكل ديگر شاه‌طهماسب حمله خودسرانه و شورش‌گونه برادرش سام ميرزا به تحريك عده‌اى به قندهار بود . « 5 » ازبكان بار ديگر از نبود شاه‌طهماسب و درگيرى او در حمله عثمانىها به طور كافى سود جستند و براى پنجمين بار در 941 ه . ق به خراسان حمله كردند . اين\r\n\r\n\r\n","description":"","footnote":"\r\n( 1 ) - حسن بيگ رملو : پيشين / 324 - 326\r\n( 2 ) - تاريخ ايران دوره صفويان / 55\r\n( 3 ) - قاضى احمد غفارى قزوينى : تاريخ جهان‌آرا / 288 ؛ قاضى احمد قمى : پيشين 1 / 234 - 242 ؛ حسن بيگ روملو : احسن التواريخ / 325 - 327\r\n( 4 ) - تاريخ ايران دوره صفويان / 59\r\n( 5 ) همان / 55 ؛ قاضى احمد قمى : پيشين / 242\r\n","page_name":" 264 ","page_number":264},
  {"content":"\r\n\r\nبار ناراضى بودن مردم هرات از قزلباشان به كمك آنها آمد و هرات را هم گشودند . اما ازهم‌پاشيدگى سپاه آن ها و خبر آمدن شاه‌طهماسب به‌سوى خراسان موجب شد عبيد اللّه خان ازبك به‌سوى بخارا پس نشيند . « 1 » شاه‌طهماسب شش ماه در خراسان ماند و لشكر را به فتح قندهار فرستاد كه آنجا را گشودند اينك او كه بيست و نه سال داشت ، پيروزىهاى چشمگيرى به دست آورد و براى مدت‌ها خطر ازبكان از بين رفت . او به عنوان پادشاهى قدرتمند به حكومت خود ادامه داد و حكومت صفويان را تثبيت كرد . « 2 » در 944 ه . ق به‌سوى تبريز رفت « 3 » و در 945 ه . ق برادر خود القاص ميرزا را به تسخير شيروان فرستاد و اين ايالت تازه گشوده شده را به او داد . « 4 » در 946 ه . ق حمله عبيد اللّه خان ازبك به خوارزم به دليل عدم همراهى دين محمد خان ازبك ناكام ماند و سرانجام در همين سال با فوت عبيد اللّه خان ، « 5 » شاه از شر او آسوده شد . طهماسب در 947 ه . ق بار ديگر به سرزمين حاصلخيز گرجستان لشكر كشيد و پس از نهب و غارت آن مناطق با تعداد زيادى از اسرا به ايران بازگشت . « 6 » در 949 ه . ق به خوزستان لشكر كشيد و شورش آنجا را « 7 » فرونشاند . در 950 ه . ق برادرش بهرام ميرزا را به نبرد با ازبكان فرستاد . « 8 » از مهمترين اتفاقات سال 951 ه . ق پناه آوردن همايون شاه هند به دربار شاه‌طهماسب بود كه توسط شير خان افغان و نيز برادرانش بيرون رانده شده بود و در آينده روابط سياسى ايران و هند تأثير نهاد . بنا به تقاضاى همايون ، شاه\r\n\r\n\r\n","description":"","footnote":"\r\n( 1 ) - قاضى احمد قمى : پيشين 1 / 261 - 267\r\n( 2 ) - تاريخ ايران دوره صفويان / 56\r\n( 3 ) - قاضى احمد غفارى : پيشين / 292 ؛ قاضى احمد قمى : پيشين 1 / 274\r\n( 4 ) - قاضى احمد غفارى : پيشين / 293 ؛ قاضى احمد قمى : پيشين 1 / 280 - 281\r\n( 5 ) - قاضى احمد غفارى : پيشين / 294 ؛ قاضى احمد قمى : پيشين 1 / 292\r\n( 6 ) - قاضى احمد قمى : پيشين 1 / 294\r\n( 7 ) همان 1 / 299\r\n( 8 ) - همان‌جا\r\n","page_name":" 265 ","page_number":265},
  {"content":"\r\n\r\nنيروهايى از ايران همراه او نمود و او را در به قدرت رسيدن يارى كرد . همايون نيز قول داد كه در عوض قندهار را پس از فتح به ايران واگذار نمايد . « 1 » در 952 ه . ق بار ديگر ازبك‌ها به مشهد حمله كردند . « 2 » در 953 ه . ق القاص ميرزا ، برادر شاه‌طهماسب و حاكم شروان ، سر از فرمان او پيچيد اما به زودى از در عذرخواهى درآمد . در همين سال شاه‌طهماسب به ايروان و گرجستان لشكر كشيد ، كشتار زيادى كرد و غنايم و اسراى زيادى به چنگ آورد . برادرش را نيز از شروان راند و پسرش ، اسماعيل ميرزا را حاكم آنجا كرد . « 3 » اما القاص ميرزا كه به عثمانىها پناه برده بود ، سال بعد با كمك سلطان سليمان عثمانى به ايران حمله آورد .\r\nلشكركشى عثمانىها مدت دو سال دوام يافت ، آنها القاص ميرزا را با سپاهى چريكى به داخل ايران هدايت كردند و او شهرهاى زيادى در غرب ايران را غارت كرد اما نه او و نه عثمانىها از اين لشكركشىها سودى نبردند ؛ زيرا شاه‌طهماسب يك‌بار ديگر از رويارويى مستقيم سرباز زد و عقبه سپاه عثمانى را مورد هدف قرار داد و با از بين بردن آذوقه ، سپاه عثمانى را مجبور به عقب‌نشينى كرد . القاص ميرزا دستگير و در قهقهه زندانى و پس از چندى به قتل رسيد . « 4 » آسيب‌پذيرى تبريز ، پايتخت صفويان ، طهماسب را به فكر تغيير پايتخت انداخت . وى در 955 ه . ق قزوين را به پايتختى انتخاب كرد . « 5 » هم‌زمان بار ديگر ازبك‌ها به استرآباد و هرات حمله آوردند . « 6 » و در سال بعد هرات ، فراه و سيستان را مورد\r\n\r\n\r\n","description":"","footnote":"\r\n( 1 ) - همان 1 / 301 - 312 ؛ حسن بيگ روملو : پيشين / 404 ؛ ميرزا بيگ جنابدى :\r\nپيشين / 492 - 497\r\n( 2 ) - قاضى احمد قمى : پيشين 1 / 313\r\n( 3 ) - همان 1 / 321 ؛ حسن بيگ روملو :\r\nپيشين / 407 - 410\r\n( 4 ) - بوداق منشى قزوينى : پيشين / 202 - 205 ؛ قاضى احمد قمى : پيشين 1 / 325 - 340\r\n( 5 ) - اسكندر بيگ منشى : پيشين / 157\r\n( 6 ) - حسن بيگ روملو : پيشين / 436\r\n","page_name":" 266 ","page_number":266},
  {"content":"\r\n\r\nغارت قرار دادند . اما به واسطه مشكلاتى كه داشتند خود عقب نشستند . « 1 » در 957 ه . ق قزلباشان غرجستان را گشودند . « 2 » در سال 958 ه . ق شاه‌طهماسب براى بار سوم به گرجستان لشكر كشيد و تعداد زيادى از گرجىها را با غنايم به ايران آورد . « 3 » در 959 ه . ق جنگ‌هاى زيادى بين سرداران شاه‌طهماسب و اسكندر پاشا كه از طرف عثمانىها به‌عنوان پاشاى گرجستان و شروان تعيين شده بود ، صورت گرفت و ايرانىها شبيخون‌هاى متعددى بر خاك عثمانىها زدند .\r\nطهماسب سال‌هاى 960 و 961 ه . ق نيز درگير مسايل مرزى با عثمانىها بود . « 4 » همچنين در چهارمين لشكركشى به گرجستان غنايم فراوان نصيب سپاهيان وى شد . « 5 » سرانجام شاه‌طهماسب كه طبع معتدلى داشت به عثمانىها تقاضاى صلح داد و مذاكرات به پيمانى منجر شد كه در 8 رجب 962 ه . ق در آماسيه امضاء شد و تا دو سال بعد از مرگ شاه‌طهماسب يعنى تا سال 986 ه . ق دوام آورد . هرچند شاه‌طهماسب از مناطق بين النهرين بغداد و وان دست مىكشيد اما مناطق مهمى همچون آذربايجان را حفظ كرد و از آسيب‌هاى بيشتر جلوگيرى كرد . « 6 » يكى از مهمترين وقايعى كه در 963 ه . ق اتفاق افتاد و در آينده حكومت صفويان نيز بىتأثير نبود بدگمان شدن شاه‌طهماسب به فرزندش اسماعيل ميرزا بود . ابتدا شاه‌طهماسب در 963 ه . ق او را به حكومت هرات فرستاد و چون از جانب او ايمن نبود در 964 ه . ق دستور داد او را در قلعه قهقهه زندانى كنند . « 7 »\r\n\r\n\r\n","description":"","footnote":"\r\n( 1 ) - همان / 443 ؛ قاضى احمد قمى : پيشين 1 / 346 - 347\r\n( 2 ) - حسن بيگ روملو : پيشين / 448\r\n( 3 ) - همان / 453 ؛ قاضى احمد قمى : پيشين / 350 - 352\r\n( 4 ) - قاضى احمد قمى : پيشين 1 / 352 - 370 ؛ حسن بيگ روملو : پيشين / 458 - 493\r\n( 5 ) - حسن بيگ روملو : پيشين / 489\r\n( 6 ) - تاريخ ايران دوره صفويان / 60\r\n( 7 ) - قاضى احمد غفارى : پيشين / 302 - 303 ؛ قاضى احمد قمى : پيشين 1 / 387 -\r\n","page_name":" 267 ","page_number":267},
  {"content":"\r\n\r\nشايد علت اصلى اختلاف بين پدر و پسر مخالفت اسماعيل ميرزا با پيمان صلح با عثمانى بوده است .\r\nدر سال 967 ه . ق با يزيد فرزند شاه سليمان عثمانى ، پس از نبرد با برادر خود سليم به ايران پناه آورد . شاه‌طهماسب ابتدا سعى كرد از پادشاه عثمانى براى او تقاضاى بخشش كند اما موفق نشد و هنگامى كه متوجه شد بايزيد قصد طغيان دارد و ممكن است صلح بين ايران و عثمانى به مخاطره بيفتد ، او را به عثمانىها تحويل داد . « 1 » از ديگر حوادث دوران سلطنت شاه‌طهماسب بايد به مطيع شدن مير مراد خان حاكم مازندران در سال 971 ه . ق « 2 » و اعزام معصوم بيگ صفوى براى مقابله با حملات ازبكان به خراسان اشاره كرد . « 3 »\r\nپس از درگذشت سلطان سليمان عثمانى در 974 ه . ق و روى كار آمدن فرزندش سليم روابط صلح‌آميز ايران با عثمانى ادامه يافت زيرا شاه‌طهماسب غير مستقيم در به قدرت رساندن سليم نقش ايفا كرده بود . « 4 » در 975 ه . ق شورش احمد خان گيلانى سركوب شد . « 5 » در 976 ه . ق بنا به روايتى شاه‌طهماسب برادرش سام ميرزا و دو فرزند او را با دو فرزند برادر ديگرش القاض ميرزا كه در قلعه قهقهه زندانى كرده بود كشت تا از توطئه آنها در امان باشد . « 6 » با نزديك شدن به سال‌هاى پايانى عمر ، شاه‌طهماسب ، به شاهزادگان و امرا بدگمان بود . اين مطلب از تغييرات گسترده‌يى كه او در سال 977 ه . ق در محل حكومت سرداران و رؤساى\r\n\r\n\r\n","description":"","footnote":"\r\n388 ؛ بوداق منشى قزوينى : جواهر الاخبار / 212\r\n( 1 ) - همان 1 / 417 - 418 ؛ قاضى احمد غفارى : پيشين / 305 - 306 ؛ محمد على مهميد : تاريخ ديپلماسى ايران / 82\r\n( 2 ) - حسن بيگ روملو : پيشين / 541 ؛ قاضى احمد قمى 6 پيشين 1 / 441\r\n( 3 ) - قاضى احمد غفارى : پيشين / 309\r\n( 4 ) - قاضى احمد قمى : پيشين 1 / 459 - 554\r\n( 5 ) - حسن بيگ روملو : پيشين / 558\r\n( 6 ) - قاضى احمد قمى : پيشين 1 / 553 - 554\r\n","page_name":" 268 ","page_number":268},
  {"content":"\r\n\r\nايلات به وجود آورد قابل تشخيص است . « 1 » در همين سال ازبكان به خراسان دستبرد زدند و اموال زيادى به غارت بردند . « 2 » در سال 982 ه . ق شاه‌طهماسب دچار بيمارى سختى شد و در بستر افتاد و به دنبال بيمارى او اختلافات در ميان اعضاى خاندان سلطنتى و امرا آشكار شد . به گفته روملو : « دل‌ها هراسان و خاطرها پريشان گشت و ميان امرا و اركان دولت خصومت و نزاع چند نوبت واقع شد . » « 3 » هرچند شاه‌طهماسب دو سال ديگر زيست اما ظاهرا نتوانست اختلافات ميان امرا و درباريان را كه آتش زير خاكستر بود از بين ببرد . در اين سال بزرگان قزلباش در راستاى منافع خود به دوسه گروه تقسيم شدند .\r\nبرخى خواهان به قدرت رساندن فرزند بزرگ شاه‌طهماسب يعنى محمد ميرزا و برخى مانند استاجلوها طرفدار حكومت حيدر ميرزا و عده‌اى نيز طرفدار اسماعيل ميرزا بودند . سرانجام شاه‌طهماسب پس از پنجاه و سه سال و شش ماه و بيست روز حكومت ، كه طولانىترين مدت حكومت در ايران بعد از اسلام بوده است ، در سن 64 سالگى در قزوين درگذشت . « 4 »\r\nشاه اسماعيل دوم پس از جلوس بر تخت سلطنت در 27 شعبان 984 ه . ق دستور داد جنازه شاه‌طهماسب را ، كه در باغچه سلطنتى به امانت دفن شده بود ، به امامزاده حسين قزوين منتقل نمايند تا در پاييز به مشهد برده شود ، بنا به دستور شاه اسماعيل ، جنازه شاه‌طهماسب توسط مرتضى قلى خان ، حاكم جديد مشهد ، به اين شهر فرستاده شد و در حرم حضرت رضا عليه السّلام در يكى از سه چهار قبرى كه كنده شده بود تا از شناسايى قبر اصلى توسط دشمنان ( ازبك‌ها ) جلوگيرى شود به خاك سپرده شد « 5 » و مكان دفن وى به صفه شاه\r\n\r\n\r\n","description":"","footnote":"\r\n( 1 ) - همان 1 / 563\r\n( 2 ) - حسن بيگ روملو : پيشين / 573\r\n( 3 ) - همان / 592\r\n( 4 ) - ميرزا بيگ جنابدى : پيشين / 571 - 572 ؛ حسن بيگ روملو : پيشين / 559 - 560 ؛ قاضى احمد قمى : پيشين 1 / 593\r\n( 5 ) - محمود افوشته‌اى نطنزى : پيشين / 34 ؛\r\n","page_name":" 269 ","page_number":269},
  {"content":"\r\n\r\nطهماسبى مشهور شد . « 1 »\r\nشاه‌طهماسب به علما و ارباب زهد احترام مىگذاشت . با جديت در رونق آستانه‌ها و مدارس و بقعه‌ها و تعمير مساجد مىكوشيد ؛ از جمله مبالغى براى پخش در ميان سادات به هنگام ميلاد ائمه معصومين اختصاص داد و نيز هر سال مبالغى به دستور وى در اماكن مقدس مكه ، مدينه و مشاهد ائمه و امامزاده‌ها توزيع مىشد . در اين اوقات ميان نيازمندان شهرها نان تقسيم مىكردند . به‌ويژه در مشهد ، سبزوار ، استرآباد ، قم ، كاشان ، يزد ، اردبيل و تبريز كه شيعه‌نشين بودند براى تعدادى معلم لباس و ديگر نيازمندىها تأمين مىشد . او ماليات راهدارى را نيز از 972 ه . ق حذف كرد . « 2 »\r\nاز مهمترين كارهاى وى كه به تاريخ شهر مشهد مربوط است و جنبه مذهبى هم دارد اينكه او اولين شخصى است كه اقدام به طلاكارى گنبد و گلدسته حرم حضرت رضا عليه السّلام كرد . زيرا پس از غلبه بر ازبكان ، در جنگ جام ، نذر كرد كه گنبد حرم امام رضا عليه السّلام را به طلا بيارايد و پس از چندى كه قدرتش استحكام يافت « مقدار شصت و سه من طلا به جهت گنبد و هفده من به جهت ميل گنبد صرف نمود . » « 3 » ديگر آثارى كه توسط شاه‌طهماسب ساخته شد ، عبارتست از باروى بيرون و اندرون مشهد مقدس ، باروى تهران ، مسجد صاحب‌آباد تبريز ، باغ سعادت‌آباد و بناهاى وابسته به آن در قزوين ، بناهاى امامزاده عبد العظيم در رى و شاهزاده حسين در قزوين و تعدادى مدرسه ، مسجد ، رباط ، حمام از جمله مسجد پنجه على\r\n\r\n\r\n","description":"","footnote":"\r\nميرزا بيگ جنابدى : پيشين / 587 ؛ اسكندر بيگ منشى : پيشين 1 / 318 - 319 ، 335 ، 2 / 838 - 841 ؛ محمد حسن خان اعتماد السلطنه : مطلع الشمس 2 / 452\r\n( 1 ) - محمد هاشم خراسانى : منتخب التواريخ / 700\r\n( 2 ) - محمود افوشته‌اى نطنزى : پيشين / 15 ؛ اسكندر بيگ منشى : پيشين 1 / 201 - 202 ؛ عبدى بيگ شيرازى : تكملة الاخبار / 60 ؛ قاضى احمد قمى : پيشين 1 / 598\r\n( 3 ) - محمود افوشته‌اى نطنزى : پيشين / 15 ؛ اسكندر بيگ منشى : پيشين 1 / 203\r\n","page_name":" 270 ","page_number":270},
  {"content":"\r\n\r\nقزوين « 1 » ، تعمير ( و يا ساخت ) مقبره سلطان محمد عابد در گناباد « 2 » و توسعه مقبره جدش شيخ صفى الدّين در اردبيل . « 3 » او املاكى را نيز براى مخارج حفاظ و روشنايى مقبره خود وقف كرد كه شامل مزرعه حسينى ميان ولايت ، ربخان و جمع‌آباد تبادكان مىباشد « 4 » برخى نوشته‌اند شاه‌طهماسب اولين متولى از سوى حكومت ، را براى حرم مطهر حضرت رضا عليه السّلام منصوب ساخته است . مؤتمن در تاريخ آستان قدس مىنويسد تا زمان حمله ازبكان در سال 935 ه . ق توليت به دست نقبا بود و پس از اينكه شاه‌طهماسب حمله آنها را دفع كرد و مشهد را متصرف گرديد ، املاكى را وقف حرم نمود و متولى و متصدى مخصوص غير از نقبا از سوى خود انتخاب كرد و كليه امور آستانه را به او واگذاشت و بدين‌ترتيب از اين زمان توليت امور حرم از نقباى مشهدى گرفته شد و به درباريان شاهى تفويض شد . « 5 » البتّه بايد گفت اين نظر اشتباه است و همان‌طور كه منابع مىگويند پدرش شاه اسماعيل براى مشهد هم مانند نجف و شاه چراغ متولى برگزيد و اولين متولى مشهد كه احتمالا در همان سال پس‌گيرى خراسان ( 916 ه . ق ) به توليت رسيد خواجه عتيق بن على بن احمد طوسى منشى خود شاه اسماعيل بود « 6 » كه مطابق وقف‌نامه‌اش تا سال 931 ه . ق در قيد حيات بوده است . اما بايد گفت كه شاه‌طهماسب به كار انتخاب متوليان ادامه داد و از جمله در سال 982 ه . ق توليت را به دو بخش واجبى و سنتى تقسيم كرد . توليت واجبى را به مير كمال الدّين استرآبادى و توليت سنتى را به مير ابو القاسم اصفهانى داد . « 7 »\r\n\r\n\r\n","description":"","footnote":"\r\n( 1 ) - قاضى احمد قمى : پيشين 1 / 609 ؛ اسكندر بيگ منشى : پيشين 1 / 203 ؛ على مؤتمن : تاريخ آستان قدس / 16\r\n( 2 ) - آسيه جوادى : معمارى ايران 1 / 372\r\n( 3 ) - همان / 379 - 380\r\n( 4 ) - نوروز على بسطامى : فردوس التواريخ / 401\r\n( 5 ) - على مؤتمن : پيشين / 171\r\n( 6 ) - قاضى احمد قمى : گلستان هنر / 46\r\n( 7 ) - قاضى احمد قمى : خلاصة التواريخ 2 /\r\n","page_name":" 271 ","page_number":271},
  {"content":"\r\n\r\nوى از پادشاهان با فضل و كمال بود كه در كودكى تحت تعليم و تربيت قرار گرفت . « 1 » در جوانى خطوط نسخ ، ثلث و نستعليق را خوب مىنوشت و در نقاشى نيز مهارت داشته است و از طراحان ايران به شمار مىرود . « 2 » او به نوشتن و خواندن تاريخ علاقمند بود « 3 » و وقايع سى سال از زندگى خود را نوشته كه با عنوان تذكره شاه‌طهماسب چاپ شده است . او به جمع‌آورى كتاب‌هاى نفيس علاقه داشت و در تبريز كتابخانه مهمى تأسيس كرد . « 4 » شاگردپرور هم بود و استاد مظفر على نقاش ، نوه خواهر استاد بهزاد ، تا حد زيادى تربيت خود را به وى مديون بوده است . « 5 » او طبع شعر نيز داشته و « عادل » تخلص مىكرده است « 6 » اما به دلايل مذهبى از قصيده و غزل روىگردان بود و ديگران را نيز از گفتن غزل و قصيده مگر در فضيلت و منقبت اهل بيت عليه السّلام نهى كرده است . « 7 »\r\nابيات زير را وى در مدح امير بيك مهردار سروده است :\r\n اى بلند اختر سپهر شرف * وى گرامى در خجسته صدف\r\nرانده در قلزم وزارت فلك * كارفرماى صد نظام الملك\r\nنيست در زير چرخ چون تو وزير * شرف روزگار بنده امير « 8 » \r\nشاه‌طهماسب 12 پسر و 6 دختر داشته است كه دو تن به پادشاهى رسيدند .\r\n1 - سلطان محمد ميرزا ( حكومت\r\n\r\n\r\n","description":"","footnote":"\r\n581\r\n( 1 ) - ميرزا حبيب اصفهانى : تذكره خط و خطاطان / 185\r\n( 2 ) - قاضى احمد قمى : گلستان هنر / 137 - 138 ؛ محمد على تربيت : دانشمندان آذربايجان / 365 ؛ ميرزا حبيب اصفهانى :\r\nپيشين / 185\r\n( 3 ) - ولى قلى شاملو : قصص الخاقانى 1 / 94\r\n( 4 ) - عزيز دولت‌آبادى : سخنوران آذربايجان 1 / 54 - 55\r\n( 5 ) - صادقى كتابدار : تذكره مجمع الخواص / 9\r\n( 6 ) - محمد على تربيت : پيشين / 365\r\n( 7 ) - عبد الحسين نوايى : ايران و جهان 1 / 157 - 158\r\n( 8 ) - صادقى كتابدار : پيشين / 8\r\n","page_name":" 272 ","page_number":272},
  {"content":"\r\n\r\n985 - 996 ه . ق ) پدر شاه‌عباس اول .\r\n2 - اسماعيل ميرزا ( حكومت 984 - 985 ه . ق ) .\r\nاز ديگر فرزندان پسر وى حيدر ميرزا در جريان جانشينى پدر كشته شد ( 984 ه . ق ) و سلطان مصطفى ميرزا ، سلطان محمود ميرزا ، سلطان على ميرزا ، امام قلى ميرزا ، سلطان احمد ميرزا و سلطان سليمان ميرزا كه توسط برادرشان شاه اسماعيل دوم در 984 ه . ق كشته يا كور شدند . از دخترانش بايد از گوهر سلطان همسر ابراهيم ميرزا ، پريخان خانم همسر بديع الزمان ميرزا ، شهربانو خانم همسر جمشيد خان گيلانى و سلطان خانم زن احمد خان گيلانى نام برد . « 1 »\r\nرجبعلى يحيايى\r\n\r\n( 91 ) صفوى - شاه‌طهماسب دوم ( ح 1114 - 1151 ه . ق )\r\nطهماسب ميرزا مشهور به شاه‌طهماسب دوم فرزند شاه سلطان حسين آخرين پادشاه صفوى ( 1105 - 1135 ه . ق ) .\r\nاو يكى از فرزندان دهگانه شاه سلطان حسين بود . « 2 » پدرش كه در 1105 ه . ق بر تخت سلطنت نشست پادشاهى بىاراده بود كه در حرم پرورش يافته بود و سقوط حكومت دوقرنه صفويه بر دست او تحقق يافت و در منابع دوره صفويه شرح بىكفايتى او به تفصيل آمده است . « 3 »\r\nطهماسب ميرزا در حرمسراى شاهى تربيت يافت . « 4 » در سال‌هاى 1134 و 1135 ه . ق كه افاغنه قندهار از طريق كرمان و نواحى جنوبى ايران به اصفهان\r\n\r\n\r\n","description":"","footnote":"\r\n( 1 ) - قاضى احمد قمى : پيشين 1 / 609 ؛ اسكندر بيگ منشى : پيشين 1 / 204 - 220 ؛ ملا جلال الدّين محمد منجم يزدى : تاريخ عباسى / 25 - 26\r\n( 2 ) - محمد محسن مستوفى : زبدة التواريخ / 137\r\n( 3 ) - محمد هاشم آصف : رستم التواريخ / 60 ؛ كروسينسكى : سفرنامه / 21 - 23 ؛ تاريخ ايران دوره صفويان / 122\r\n( 4 ) - محمد هاشم آصف : پيشين / 125\r\n","page_name":" 273 ","page_number":273},
  {"content":"\r\n\r\nهجوم آوردند ، شاه سلطان حسين وى را كه در اين هنگام حدود 18 سال داشت به وليعهدى خود انتخاب كرد « 1 » و به طرف شمال غربى ايران فرستاد تا با جمع‌آورى نيرو ، اصفهان را از محاصره برهاند . « 2 » ظاهرا شاه سلطان حسين به دليل عدم اعتماد به طهماسب ميرزا وى را روانه كاشان و قزوين ساخت . « 3 »\r\nطهماسب ميرزا پس از استقرار در قزوين به‌ويژه پس از اينكه شنيد پايتخت ايران به دست افاغنه افتاده است و آنها در 15 محرم 1135 ه . ق وارد شهر اصفهان شده‌اند ؛ خود را شاه‌طهماسب دوم خواند و در آن شهر بر تخت نشست و به عيش و نوش پرداخت . « 4 » هنگام هجوم افاغنه به قزوين به تبريز گريخت و به عيش و نوش ادامه داد . « 5 » هم‌زمان با تسلط افاغنه و سقوط دولت صفويه ، عثمانىها كه منتظر چنين فرصتى بودند به نواحى غرب و شمال غرب ايران يعنى آذربايجان ، كرمانشاه و گرجستان لشكر كشيدند . حزين كه از دوستان طهماسب ميرزا و در برخى مواقع همراه او بود و او را نصيحت مىكرده است ، مىنويسد شاه‌طهماسب كه در جوانى به سر مىبرد از خبر سقوط اصفهان دچار افسردگى و غم شد و به پيشنهاد يكى از امراى خود براى از بين بردن اندوه و غم به عيش و عشرت روى آورده و در اين راه دچار افراط شده است . « 6 » اكثر افراد اردوى او نيز افرادى نادان و بىفكر و كم‌تجربه بودند . « 7 » اين امر موجب آشفتگى در اردوى او « 8 » و جدايى همراهان وى شد\r\n\r\n\r\n","description":"","footnote":"\r\n( 1 ) - محمد محسن مستوفى : پيشين / 139\r\n( 2 ) - محمد هاشم آصف : پيشين / 128 ؛ سلطان هاشم ميرزا : زبور آل داود / 52 ؛ محمد على حزين لاهيجى : تاريخ حزين / 56\r\n( 3 ) - تاريخ ايران دوره صفويان / 134\r\n( 4 ) - محمد على حزين لاهيجى : پيشين / 56 ؛ محمد كاظم مروى : عالم‌آراى نادرى 1 / 63 ؛ تاريخ ايران دوره صفويان / 137\r\n( 5 ) - سلطان هاشم ميرزا : پيشين / 52 - 53 ؛ ابو الحسن گلستانه : مجمل التواريخ / 64\r\n( 6 ) - محمد على حزين لاهيجى : پيشين / 59\r\n( 7 ) - سلطان هاشم ميرزا : پيشين / 53\r\n( 8 ) - محمد كاظم مروى : پيشين 1 / 63 - 64\r\n","page_name":" 274 ","page_number":274},
  {"content":"\r\n\r\nزيرا مىديدند اميدى به اينكه وى بتواند كارى عليه افاغنه انجام دهد نيست . از جمله همراهان او سيد احمد مرعشى اصفهانى بود كه به جنوب ايران رفت و عليه افاغنه جنگ‌هايى را انجام داد و در سال 1139 ه . ق خود را شاه خواند اما سرانجام در 1140 ه . ق به دست افاغنه كشته شد . « 1 » پيشروى عثمانىها در غرب ايران شاه‌طهماسب را به جنگ مشغول و از پرداختن به اصفهان بازداشت . فراوانى سپاه و قدرت عثمانىها از يك‌سو و تصرف خزاين دولتى به دست افاغنه و شورش‌هاى متعدد در گوشه و كنار ايران و اينكه هركس به فكر حفظ مال و فرزند خود بود ؛ از جمله علل ديگر ناكامى شاه‌طهماسب در اقدامى قاطع براى نجات اصفهان بود . روس‌ها از طريق درياى خزر بر بخش‌هاى مهمى از شمال كشور دست انداخته بودند .\r\nخراسان نيز از شورش افاغنه ابدالى هرات عرصه آشوب بود و ملك محمود سيستانى مشهد را گرفته و به نام خود سكه زده بود . شاه‌طهماسب ناچار شد كه به‌سوى رى و تهران رفته و خود را از تيررس عثمانىها نجات دهد . اما در آنجا از افاغنه غلزايى كه مىكوشيدند بر مركز ايران مسلط شوند شكست خورد و به مازندران گريخت . « 2 » در مركز ايران محمود افغان كه پس از سلطه بر اصفهان از تجديد حيات دولت صفويه مىترسيد در سال 1137 ه . ق بسيارى از شاهزادگان صفوى را كشت . اما اندكى بعد خود او ديوانه شد و در رجب 1137 ه . ق توسط پسر عمويش اشرف كشته شد . « 3 » اشرف پس از چند نبرد با عثمانىها با آنان صلح كرد . همچنين شاه سلطان حسين صفوى را به قتل رساند . « 4 » عثمانىها در غرب به تاخت‌وتاز خود ادامه دادند . مقاومت مردم\r\n\r\n\r\n","description":"","footnote":"\r\n( 1 ) - سلطان هاشم ميرزا : پيشين / 53 - 61\r\n( 2 ) - ميرزا مهدى خان استرآبادى :\r\nجهانگشاى نادرى / 78\r\n( 3 ) - سلطان هاشم ميرزا : پيشين / 54 ؛ محمد هاشم آصف : پيشين / 142\r\n( 4 ) - محمد على حزين لاهيجى : پيشين / 63\r\n","page_name":" 275 ","page_number":275},
  {"content":"\r\n\r\nبرخى مناطق در برابر آنها باعث خرابىهاى فراوان شد . « 1 » گرچه قاجارها در مازندران به طهماسب پيوستند اما او بسيارى از نيروهاى خود را به واسطه بيمارى از دست داده بود . طهماسب كه آوازه شجاعت نادر را در شمال خراسان شنيده بود ، پيكى فرستاد و از او خواست كه به وى بپيوندد ، نادر هم تقاضاى شاه جوان را پذيرفت . « 2 » پس از اينكه نادر با 500 يا 600 نفر مرد جنگى به شاه‌طهماسب پيوست ، شاه‌طهماسب ، نادر را طهماسب قلى ( بنده طهماسب ) لقب داد . « 3 » طهماسب به همراه نادر در سال 1139 ه . ق موفق به شكست ملك محمود سيستانى و تصرف مشهد شد . شاه‌طهماسب ، نادر را قورچىباشى خود كرد و اداره قلمرو و مهر شاهى خود را به او داد و نادر همه كارها را به دست گرفت « 4 » و كم‌كم رقيبى براى شاه گرديد . طهماسب از ترس نادر به كردهاى قوچان پناه برد اما نادر او را به مشهد باز آورد و به ظاهر كمر به خدمت او بست . « 5 » پس از سركوبى طوايف تركمن در مازندران بازهم اختلاف طهماسب با نادر بيشتر شد ؛ زيرا طهماسب اصرار داشت هرچه زودتر به اصفهان حمله كنند و آن شهر را بگيرند اما نادر معتقد بود او بايد ابتدا ، ابداليان هرات ، كه خراسان را مورد هجوم قرار مىدهند ، سركوب كند . « 6 »\r\nاشرف افغان هم كه از قدرت‌گيرى نادر و طهماسب آگاهى يافته بود روانه جنگ با آنان شد اما سپاهيان نادر و طهماسب در جنگ‌هايى كه در سال 1142 ه . ق با آنها انجام دادند افاغنه را درهم شكستند . « 7 » شهرهاى قزوين ،\r\n\r\n\r\n","description":"","footnote":"\r\n( 1 ) - همان / 62 - 76\r\n( 2 ) - ميرزا مهدى خان استرآبادى : پيشين / 52 - 55 ؛ محمد كاظم مروى : پيشين 1 / 54 ؛ عبد الكريم كشميرى : بيان واقع / 9\r\n( 3 ) - عبد الكريم كشميرى : پيشين / 9 ؛ ويلم فلور : حكومت نادر شاه / 14\r\n( 4 ) - ويلم فلور / همان‌جا\r\n( 5 ) - ميرزا مهدى خان استرآبادى : پيشين / 64 - 67 ؛ محمد كاظم مروى : 1 / 73 - 77\r\n( 6 ) - ميرزا مهدى خان استرآبادى : پيشين / 78\r\n( 7 ) - محمد على حزين لاهيجى : پيشين /\r\n","page_name":" 276 ","page_number":276},
  {"content":"\r\n\r\nكاشان و اصفهان گشوده شد « 1 » و شاه‌طهماسب در زمستان 1142 ه . ق به طور رسمى بر تخت سلطنت جلوس كرد و خطبه و سكه به نام وى شد و حكومت بعد از هفت سال به صفويه بازگشت . « 2 »\r\nنادر ، خواهر شاه‌طهماسب را كه گوهر شاد بيگم نام داشت به عقد خود و خواهر ديگر او را به عقد فرزندش رضا قلى ميرزا درآورد . « 3 » به امر شاه‌طهماسب بقيه نقاط مثل فارس و نواحى جنوبى را از دست افاغنه گرفت و از راه لرستان و خوزستان به كرمانشاه رفت و عثمانىها را از برخى نواحى عقب نشاند . اما طهماسب از نادر كه جقه و مهر شاهى را در دست داشت و از پيروزىهاى وى مىترسيد نگران بود . « 4 » لذا هنگامى كه نادر پس از نبرد با عثمانىها در آذربايجان مجبور شد براى شورش ابدالىهاى هرات به خراسان بشتابد « 5 » از درگيرى او در امور خراسان خرسند شد و تصميم گرفت با استفاده از غيبت نادر به نبرد با عثمانىها پرداخته و براى خود اعتبار كسب كند . بنابراين به ايروان لشكر كشيد و پيروزىهايى هم به دست آورد اما عثمانىها از طرف بغداد به‌سوى كرمانشاه و همدان حمله آوردند و طهماسب را مجبور كردند از ايروان دست كشيده و در اواخر 1144 ه . ق به جبهه جديد بشتابد . عثمانىها او را فريب داده با حمله ناگهانى مجبور به مصالحه و واگذارى بخش‌هاى عظيمى از خاك ايران ، از شمال تا رود ارس و از غرب تا همدان ، كردند . « 6 » شاه‌طهماسب\r\n\r\n\r\n","description":"","footnote":"\r\n86 ؛ ابو الحسن گلستانه : پيشين / 80\r\n( 1 ) - پادرى بازن : نامه‌هاى طبيب نادر شاه / 13\r\n( 2 ) - محمد هاشم آصف : پيشين / 117 - 172\r\n( 3 ) - محمد كاظم مروى : پيشين 1 / 120 - 121\r\n( 4 ) - محمد على حزين لاهيجى : پيشين / 89 - 90\r\n( 5 ) - محمد كاظم مروى : پيشين 1 / 126 - 150\r\n( 6 ) - ميرزا مهدى خان استرآبادى : پيشين / 173 - 174 ؛ محمد على حزين لاهيجى :\r\n","page_name":" 277 ","page_number":277},
  {"content":"\r\n\r\nكه دچار موقعيتى متزلزل شده بود به اصفهان برگشت و به عيش و نوش پناه برد . « 1 » نادر صلح بين او و عثمانىها را نپذيرفت و به عثمانىها پيام داد كه آماده نبرد باشند . « 2 » نادر كه خود در انديشه قبضه كردن حكومت بود اين مقدمه را بهانه مناسبى براى بر كنار كردن شاه‌طهماسب دانست و پس از فتح هرات روانه اصفهان شد . شاه‌طهماسب كه از روحيه نادر آگاه بود به سرچشمه ، در 12 فرسنگى اصفهان رفت تا اگر نادر قصد خاندان صفويه كند خود به فارس يا رشت و لاهيجان بگريزد و يا به عثمانىها پناهنده شود .\r\nاما نادر پيام داد كه او فقط قصد خدمت به شاه را دارد و مىخواهد خود را براى نبرد با عثمانىها آماده كند . طهماسب به توصيه برخى از مشاورانش به اصفهان رفت . « 3 » نادر در اصفهان ، شاه‌طهماسب را به باغ هزار جريب دعوت كرد و بساط عيش و نوش را براى او فراهم آورد و او را خلع سلاح كرد و سرداران را فراخواند و بىلياقتى او را براى اداره كشور به آنان نماياند و آنان را راضى به عزل شاه‌طهماسب كرد . نادر ، شاه‌طهماسب را در ربيع الاول 1145 ه . ق خلع نمود و به جاى وى پسرش عباس ميرزا را كه نوزادى چندماهه بود بر تخت نشاند و او را شاه‌عباس سوم خواند و خود مثل گذشته نايب‌السلطنه و در واقع همه‌كاره امور شد و خزاين صفويه را در اختيار گرفت . « 4 » شاه‌طهماسب را با مادر و برخى از زنان و خواجگان تحت نظر به سبزوار « 5 » و شاه\r\n\r\n\r\n","description":"","footnote":"\r\nپيشين / 91 - 95 ؛ محمد كاظم مروى :\r\nپيشين 1 / 208 - 223 ؛ ويلم فلور : پيشين / 28\r\n( 1 ) - محمد هاشم آصف : پيشين / 177 - 178\r\n( 2 ) - ويلم فلور : پيشين / 29 ؛ ميرزا مهدى خان استرآبادى : پيشين / 174\r\n( 3 ) - ويلم فلور : پيشين / 32\r\n( 4 ) - همان / 35 - 36 ؛ محمد كاظم مروى :\r\nپيشين 1 / 232 - 234 ؛ محمد هاشم آصف :\r\nپيشين / 179\r\n( 5 ) - محمد هاشم آصف : پيشين / 179 ؛ ويلم فلور : پيشين / 36 ، 71\r\n","page_name":" 278 ","page_number":278},
  {"content":"\r\n\r\nعباس سوم را به قزوين فرستاد « 1 » و خود رهسپار جنگ با عثمانىها شد . نادر كه از هواخواهى مردم نسبت به خاندان صفويه مىهراسيد ؛ « 2 » سال 1148 ه . ق در شورايى مركب از بزرگان همه نقاط ايران ، در دشت مغان ، پسر شاه‌طهماسب يعنى شاه‌عباس سوم را هم كنار گذاشت و خود سلطنت را به دست گرفت « 3 » و به اين ترتيب براى هميشه به حكومت صفويه پايان داده شد و تلاش‌هاى برخى از طرفداران صفويه مثل بختيارىها سودى نبخشيد . « 4 »\r\nشاه‌طهماسب دوم تا سال 1151 ه . ق زنده بود . در اين سال رضا قلى ميرزا فرزند نادر شاه كه نايب‌السلطنه شده بود به خاطر اينكه مبادا طرفداران صفويه شاه‌طهماسب را در نبود نادر ، كه در هند بسر مىبرد و شايع شده بود كه كشته شده است ، به پادشاهى بردارند ؛ با دو فرزندش عباس ميرزا و سليمان ميرزا به قتل رساند و جنازه آنان را براى دفن به مشهد فرستاد كه در حرم رضوى به خاك سپرده شدند . « 5 »\r\nشاه‌طهماسب بنا به گفته مرعشى دو پسر و يك دختر داشته است . پسران او يكى القاص ميرزا نام داشته كه در ايام زندگانى پدر فوت شد و ديگر عباس ميرزا بود كه نادر او را شاه كرد . « 6 »\r\nاز بناهايى كه به دستور شاه‌طهماسب در اصفهان ساخته شد تالارى باشكوه در كنار زاينده‌رود و گنبدى به نام « توحيدخانه » بوده است . « 7 »\r\nدرباره ويژگىهاى فردى شاه‌طهماسب دوم مىتوان گفت كه او از\r\n\r\n\r\n","description":"","footnote":"\r\n( 1 ) - ابو الحسن گلستانه : پيشين / 82\r\n( 2 ) - ويلم فلور : پيشين / 22 - 23\r\n( 3 ) - محمد كاظم مروى : پيشين 2 / 456 - 458 ؛ عبد الكريم كشميرى : پيشين / 19 - 20\r\n( 4 ) - محمد كاظم مروى : پيشين 2 / 478\r\n( 5 ) - محمد على حزين : پيشين / 133 ؛ ويلم فلور : پيشين / 88\r\n( 6 ) - ابو الحسن گلستانه : پيشين / 83\r\n( 7 ) - محمد هاشم آصف : پيشين / 174 - 175\r\n","page_name":" 279 ","page_number":279},
  {"content":"\r\n\r\nتربيت حرمسرايى برخوردار بود و اين لياقت را نداشت كه امپراتورى عظيم صفويه را نجات بخشد . او كه در هنگام عزل در سال 1148 ه . ق حدود 28 سال داشت مردى خوش‌ريخت بود اما بيش از آنكه شايسته حكومت كردن باشد ، دنبال سرگرمى با الكل و زنبارگى و شكار و تيراندازى بود . « 1 » به همين علت به زودى از سوى نادر كه شخصى هوشمند و جسور بود كناره زده شد . در دوره‌اى كه شاه‌طهماسب پادشاه اسمى ايران بود ( 1135 - 1148 ه . ق ) اوضاع ايران بسيار نابسامان و خرابىها و ناامنىها به دليل ضعف و بىلياقتى حاكمان پايانى دولت صفويه و كارگزاران آنان « 2 » و هجوم نيروهاى بيگانه عثمانى ، روس و افغان و سر بر آوردن مدعيان متعدد قدرت و زياده‌ستانىها و هزينه لشكركشىها به اوج خود رسيده بود . اين عوامل جمعيت را در ايران به شدت كاهش داد . بنا بر گزارش هلندىها جمعيت اصفهان از 90 هزار خانوار در دوران سلطنت شاه سلطان حسين به حدود 8 هزار خانوار و كمتر از آن رسيد . « 3 » كشاورزى و تجارت رو به افول نهاد و هزينه‌هاى جنگ‌هاى پىدرپى مردم را بيش از بيش به فلاكت كشاند و زمينه سقوط كشورى مستقل و خودكفا را براى دوره‌هاى بعد فراهم ساخت .\r\nرجبعلى يحيايى\r\n\r\n( 92 ) صفوى - فاطمه سلطان بيگم ( - 1151 ه . ق )\r\nفاطمه سلطان يكى از دختران شاه سلطان حسين صفوى ، آخرين پادشاه صفوى و همسر رضا قلى ميرزا افشار .\r\nاطلاع چندانى از زندگى فاطمه سلطان در دست نيست . در سال 1142 ه . ق نادر افشار در حوالى شيراز ، اشرف افغان را شكست داد و به قتل رساند . شاه‌طهماسب دوم صفوى براى\r\n\r\n\r\n","description":"","footnote":"\r\n( 1 ) - ويلم فلور : پيشين / 16 - 17\r\n( 2 ) - محمد على حزين : پيشين / 52 - 53\r\n( 3 ) - ويلم فلور : پيشين / 73\r\n","page_name":" 280 ","page_number":280},
  {"content":"\r\n\r\nقدردانى از او حسنعلى بيك معير الممالك را همراه خلعت‌هاى شاهى به نزد نادر در شيراز فرستاد . نادر هم نماينده شاه را به همراه ابو القاسم كاشى روانه دربار طهماسب نمود و از او خواستار حكومت خراسان و ازدواج يكى از شاهزاده خانم‌هاى صفوى با پسرش رضا قلى ميرزا شد . « 1 »\r\nشاه‌طهماسب نيز يكى از خواهران خويش را كه فاطمه سلطان بيگم نام داشت نامزد پسر نادر كرد . وى از شيراز به خراسان فرستاده شد و بعد از اينكه افاغنه شكست قطعى خوردند و نادر وارد مشهد شد ، مراسم ازدواج او با رضا قلى ميرزا در دهم رجب 1143 ه . ق انجام گرفت . « 2 »\r\nاين ازدواج براى نادر از اهميت بسزايى برخوردار بود ؛ چرا كه خانواده او را ، كه اصل و نسبى نامشخص داشت با خاندان با سابقه صفوى پيوند زد . به همين خاطر وقتى شاهرخ ميرزا ، فرزند رضا قلى ، از اين زن در 1146 ه . ق به دنيا آمد ، نادر اظهار شادى و شعف زيادى از خود نشان داد . « 3 »\r\nبعد از ازدواج ، از سرنوشت فاطمه سلطان اطلاعى در دست نيست ، تا اواخر سال 1151 ه . ق كه چگونگى فوت او در منابع ذكر شده است . در اين زمان رضا قلى ميرزا نايب‌السلطنه با دريافت فتح‌نامه نادر شاه ، كه از هند فرستاده شده بود ، دستور داد جشن‌هاى مفصلى در شهرهاى ايران بر پا شود . در مشهد نيز كه مقر حكومتى او بود مراسم باشكوهى برگزار شد . همسر او ، فاطمه سلطان ، نيز در اين جشن‌ها شركت داشت بدون اينكه از قتل برادرش و ديگر اعضاى خانواده صفوى در سبزوار به دستور شوهرش باخبر باشد ؛ چرا كه رضا قلى ميرزا اطرافيانش را از\r\n\r\n\r\n","description":"","footnote":"\r\n( 1 ) - ميرزا مهدى خان استرآبادى :\r\nجهانگشاى نادرى / 116\r\n( 2 ) - همان / 141 ؛ محمد كاظم مروى :\r\nعالم‌آراى نادرى 1 / 163 ؛ ميرزا مهدى خان استرآبادى : دره نادرى / 257 ؛ حديث نادر شاهى / 23\r\n( 3 ) - ميرزا مهدى خان استرآبادى : پيشين / 228\r\n","page_name":" 281 ","page_number":281},
  {"content":"\r\n\r\nدادن اين خبر به او منع كرده بود . در طى جشن يكى از نديمه‌ها خبر را به گوش او رساند و فاطمه سلطان هم از غم داغ برادر خود را حلق‌آويز يا به قولى مسموم كرد كه در اثر آن فوت كرد و يك‌باره جشن به ماتم مبدل شد . بعد از چند روز عزادارى جسد او در كنار قبر برادرش طهماسب صفوى ، در حرم رضوى دفن شد . « 1 »\r\nاسماعيل رضايى\r\n\r\n( 93 ) صفوى - گوهر سلطان خانم ( - 984 ه . ق )\r\nدختر شاه‌طهماسب اول صفوى و همسر شاهزاده مشهور و دانشمند صفوى ابو الفتح ابراهيم ميرزا حاكم مشهد ( 962 - 974 ه . ق ) .\r\nگوهر سلطان خانم اولين دختر از دخترهاى هفتگانه شاه‌طهماسب اول صفوى ( 930 - 984 ه . ق ) « 2 » در حدود 963 ه . ق به ازدواج شاهزاده هنرمند و دانشمند صفوى ابو الفتح ابراهيم ميرزا درآمد كه از سال 963 تا 974 ه . ق حاكم مشهد بود . « 3 » در سال 967 ه . ق شاه‌طهماسب گوهر سلطان را روانه خانه شوهرش در مشهد نمود و جشن عروسى باشكوهى براى او ترتيب داد . « 4 » شوهر او كتابخانه‌اى مشتمل بر چهار هزار مجلد كتاب در مشهد تشكيل داده بود و علما و هنرمندان زيادى به اين كتابخانه رفت و آمد مىكردند . مىتوان گفت خانه گوهر سلطان خانم و همسرش خانه اميد فرهنگ دوستان بود . « 5 » پس از آنكه در سال 974 ه . ق شوهر گوهر سلطان از حكومت مشهد عزل و به اقامت در سبزوار مجبور گرديد و سپس در 982 ه . ق به قزوين رفت او نيز همراه شوهر بوده است . پس\r\n\r\n\r\n","description":"","footnote":"\r\n( 1 ) - محمد كاظم مروى : پيشين / 771 - 775\r\n( 2 ) - قاضى احمد قمى : خلاصة التواريخ 1 / 610\r\n( 3 ) - همان 1 / 384 ، 389 ؛ عبدى بيگ شيرازى : تكملة الاخبار / 110\r\n( 4 ) - قاضى احمد قمى : پيشين 1 / 415 - 416\r\n( 5 ) - قاضى احمد قمى : گلستان هنر / 110\r\n","page_name":" 282 ","page_number":282},
  {"content":"\r\n\r\nاز آنكه در روز شنبه پنجم ذىحجه سال 984 ه . ق ابو الفتح ابراهيم ميرزا به همراه چند شاهزاده ديگر صفوى به دستور شاه اسماعيل دوم به قتل رسيد ؛ « 1 » گوهر سلطان خانم كتابى بسيار گران‌بهاء را ، كه به كوشش شوهرش از خط استادان مشهور و نقاشىهاى استاد بهزاد فراهم آمده بود ، و نيز كتاب‌هاى گران‌بهاى ديگر را به آب شست تا به دست شاه اسماعيل دوم نيفتد . « 2 » خودش هم ، كه علاقه‌اى فراوان به شوهرش داشت ، غم مرگ او را تحمل نكرد و به گفته قاضى احمد قمى پس از حدود سه ماه و دوازده روز بيمارى و ناتوانى در سه‌شنبه هفدهم ربيع الاول سال 985 ه . ق درگذشت . شاه اسماعيل دوم پول زيادى داد و قورخمس بيگ شاملو را با جمعى از سادات ، علما و بزرگان و وزرا مأمور مراسم تدفين وى كرد . آنها نعش گوهر سلطان را به قم برده و در سردابه شاهزاده سلطانم در حرم حضرت معصومه دفن كردند . « 3 » پس از يك سال و به هنگامى كه شاه اسماعيل دوم فوت كرد و به جاى او شاه محمد خدابنده ( 985 - 996 ه . ق ) به حكومت رسيد تنها دختر گوهر سلطان خانم و ابراهيم ميرزا كه گوهر شاد بيگم نام داشت و در 969 ه . ق در مشهد متولد شده بود ؛ « 4 » جنازه مادر را به همراه جنازه پدر ، كه در قزوين دفن شده بود ، به مشهد منتقل كرد « 5 » و در مقبره‌اى كه آنها از قبل براى خود در حرم مطهر مهيا كرده بودند به خاك سپرد . « 6 »\r\nرجبعلى يحيايى\r\n\r\n\r\n","description":"","footnote":"\r\n( 1 ) - اسكندر بيگ منشى : عالم‌آراى عباسى 1 / 322 ؛ قاضى احمد قمى : خلاصة التواريخ 1 / 634\r\n( 2 ) - قاضى احمد قمى : گلستان هنر / 144 ؛ محمد على مدرس تبريزى : ريحانة الادب 3 / 457\r\n( 3 ) - قاضى احمد قمى : خلاصة التواريخ 2 / 645\r\n( 4 ) - همان 2 / 984 ؛ دايرةالمعارف بزرگ اسلامى 2 / 545\r\n( 5 ) - قاضى احمد قمى : پيشين 1 / 610 ، 2 / 672\r\n( 6 ) - قاضى احمد قمى : گلستان هنر / 118\r\n","page_name":" 283 ","page_number":283},
  {"content":"\r\n\r\n\r\n( 94 ) صفوى - مصطفى ميرزا ( 964 - 984 ه . ق )\r\nششمين پسر شاه‌طهماسب اول صفوى از يكى از زنان غير دائم او به نام زهره باجى گرجى . « 1 » مادر سلطان مصطفى ميرزا به احتمال جزو اسراى جنگى بوده است كه از گرجستان در طى حمله‌هاى مكرر شاه‌طهماسب به ايران آورده شدند . مصطفى ميرزا در سال 964 ه . ق به دنيا آمد « 2 » و از سال 975 ه . ق از فعاليت‌هاى او آگاهىهايى در دست است . در اين سال با مربىاش نظر بيگ استاجلو در لشكركشى براى سركوب خان احمد گيلانى حضور داشته است . « 3 »\r\nمعلوم نيست مصطفى ميرزا مانند شاهزادگان ديگر به حكومت جايى منصوب بوده است يا نه ؛ اما در 982 ه . ق كه بيمارى پدرش شاه‌طهماسب براى مدتى به اوج رسيد وى در دربار بود . « 4 » دو سال بعد و به هنگام درگذشت پدرش شاه‌طهماسب در نيمه صفر 984 ه . ق وى كه در قزوين به سر مىبرد ، در دسته‌بندى نيروهاى دربارى براى نبرد بر سر قدرت وارد شد و همراه با مربى خود حسين بيگ استاجلو كه مهمترين شخصيت دربارى و اميرى منتفذ و ثروتمند بود ، به حمايت از برادر خود حيدر ميرزا پرداخت . والتر هينتس درباره او به‌عنوان يكى از طرفداران حيدر ميرزا مىنويسد : مصطفى ميرزا پنجمين پسر شاه‌طهماسب بيست‌ساله ، هوشمند ، سرزنده ، زيبا ، اما بدون نفوذى قابل ذكر . « 5 » صبح شبى كه شاه‌طهماسب درگذشت و طرفداران اسماعيل ميرزا از مرگ شاه باخبر شدند ، به طرفداران حيدر ميرزا پيشنهاد دادند بايد فرزند\r\n\r\n\r\n","description":"","footnote":"\r\n( 1 ) - قاضى احمد قمى : خلاصة التواريخ 2 / 672 ؛ حسن بيگ روملو : احسن التواريخ / 637\r\n( 2 ) - اسكندر بيگ منشى : تاريخ عالم‌آراى عباسى 1 / 391\r\n( 3 ) - قاضى احمد قمى : پيشين 1 / 471 - 476\r\n( 4 ) - همان / 588\r\n( 5 ) - والتر هينتس : شاه اسماعيل دوم / 56\r\n","page_name":" 284 ","page_number":284},
  {"content":"\r\n\r\nبزرگ شاه به حكومت برداشته شود اما طرفداران حيدر ميرزا معتقد بودند وى در قزوين مورد توجه شاه بوده است .\r\nچون توافقى حاصل نشد ياران حيدر ميرزا به طرف دولتخانه رفتند تا حيدر ميرزا را به سلطنت بردارند . اما چون نگهبانان دولتخانه كه طرفدار اسماعيل ميرزا بودند درها را بستند ، جنگ اجتناب‌ناپذير گرديد و سرانجام ياران و طرفداران اسماعيل ميرزا ، حيدر ميرزا را دستگير و به قتل رساندند . در پى چنين حادثه‌يى طرفداران حيدر ميرزا پراكنده شدند و مصطفى ميرزا و حسين بيگ استاجلو ناگزير شبانه از قزوين گريختند . « 1 » اسكندر بيگ مىنويسد :\r\n« چون طرفداران اسماعيل ميرزا سر حيدر ميرزا را در ميان طرفدارانش انداختند حيدر ميرزايان دستشان از كار و كارشان از دست بيرون رفت و بااين‌كه مصطفى ميرزاى بيست‌ساله شايسته دولت و اقبال را مىتوانستند به عوض حيدر ميرزا به پادشاهى بردارند ؛ اما آنان ديده‌شان از مشاهده قتل حيدر ميرزا تيره و تار شد و قدرت توقف در شهر نيافتند . » « 2 »\r\nمصطفى ميرزا قصد داشت به ميان طايفه بيات كه ده هزار خانوار بودند و در كزاز و كرهر اقامت داشتند ، برود . دوسه منزل كه رفتند ، حسين بيگ استاجلو كه از طايفه بيات انديشناك بود ، از مصطفى ميرزا جدا شد و به‌سوى كردستان رفت زيرا با حاكم آنجا دوست بود . مصطفى ميرزا به ميان طايفه بيات رفت . حاجى ويس بيات در ظاهر او را گرامى داشت اما پنهانى افرادى را به مراقبت از او گماشت و كسى به قزوين فرستاد تا به طرفداران اسماعيل ميرزا خبر دهد كه مصطفى ميرزا در دست اوست و او پس از به تخت نشستن اسماعيل ميرزا وى را به پايتخت خواهد برد . « 3 »\r\nپس از اينكه اسماعيل ميرزا بر\r\n\r\n\r\n","description":"","footnote":"\r\n( 1 ) - قاضى احمد قمى : پيشين 1 / 602 - 606\r\n( 2 ) - اسكندر بيگ منشى : پيشين 1 / 301 - 302\r\n( 3 ) - همان 1 / 302 ؛ قاضى احمد قمى :\r\nپيشين 2 / 617\r\n","page_name":" 285 ","page_number":285},
  {"content":"\r\n\r\nتخت جلوس كرد ، مصطفى ميرزا توسط حاجى ويس بيات نزد او برده شد . شاه اسماعيل در ظاهر از گناهان مصطفى ميرزا درگذشت ، صورت او را بوسيد و به برادران ديگرش نيز امر كرد كه با او مهربان باشند . « 1 » شاه اسماعيل پس از اينكه در هفتم جمادى الاول 984 ه . ق بر تخت نشست ، يكى از مهمترين كارهايى كه كرد از ميان برداشتن شاهزادگان صفوى بود كه احتمال مىداد توسط قزلباش‌ها عليه او به پادشاهى برداشته شوند ، بنابراين دستور قتل آنها از جمله مصطفى ميرزا را كه متهم به مخالفت با شاه جديد بود ، صادر كرد . مطابق دستور شاه اسماعيل دوم ، مصطفى ميرزا در روز سه‌شنبه هفتم شعبان 984 ه . ق به قتل رسيد . « 2 »\r\nمصطفى ميرزا در اين هنگام بيست سال داشت ، « 3 » ابتدا جسد مصطفى ميرزا را در امامزاده حسين قزوين به خاك سپردند . اما پس از دو سال و بعد از اين كه شاه اسماعيل دوم درگذشت ، مادرش نبش قبر كرد و جسد او را به همراه مادران ساير شاهزاده‌هايى كه جنازه پسرانشان را براى دفن به مشهد مىآوردند ، به مشهد آورد و در حرم مطهر به خاك سپرد . « 4 » قاضى احمد قمى تيزهوشى ، صفا و پاكيزگى سلطان مصطفى ميرزا را ستوده است « 5 » ميرزا طبع شعر هم داشته است . صادقى كتابدار او را داراى طبعى بسيار رقيق و عاشقانه دانسته .\r\nرجبعلى يحيايى\r\nظل السلطان - قاجار - مسعود ميرزا\r\n\r\n\r\n","description":"","footnote":"\r\n( 1 ) - قاضى احمد قمى : پيشين 2 / 621 ؛ اسكندر بيگ منشى : پيشين 1 / 310\r\n( 2 ) - قاضى احمد قمى : پيشين 2 / 628\r\n( 3 ) - اسكندر بيگ منشى : پيشين 1 / 301 - 302\r\n( 4 ) - همان 2 / 629 ، 672\r\n( 5 ) - همان 2 / 629\r\n","page_name":" 286 ","page_number":286},
  {"content":"\r\n\r\n\r\nع\r\n\r\n( 95 ) عرب زنگويى - حسن ( - 1235 ه . ق )\r\nامير حسن خان عرب زنگويى ، از اعراب شيبانى ، فرزند علىمراد خان حاكم تون ( فردوس ) و طبس از امراى بزرگ خراسان در عصر سلطنت قاجاريه .\r\nوى به همراه حسنعلى ميرزا شجاع السلطنه والى خراسان در فتح هرات در سال 1232 ه . ق و سركوبى فيروز الدّين ميرزا حاكم آن ولايت شركت داشت . در سال 1233 ه . ق كه فتح خان وزير شاه محمود پادشاه افغانستان با سى هزار سوار از هرات به سمت مشهد رهسپار گرديد ، محمد خان قرائى و جمعى ديگر از خوانين خراسان به علت عدم رضايت از دولت يا بنا بر تحريكات بيگانه ، به او پيوستند . ولى امير حسن خان هميشه نسبت به دولت متبوع خود وفادار ماند و در جنگ با فتح خان از سركردگان مهم سپاه شجاع السلطنه بود . به واسطه وفادارى و خدمتگزارى وى در همين سال ملقب به وكيل خراسان گرديد . پس از شكست فتح خان در كوسويه و پراكنده شدن لشكرش ، محمد خان قرائى به وساطت امير حسن خان مورد عفو واقع شد و به ميان اردوى شجاع السلطنه آمد و تا زمانى كه حسن خان زنده بود كسى متعرض محمد خان نمىشد اما پس از فوت امير حسن خان ، شجاع السلطنه محمد خان را دستگير كرد و به زندان\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nانداخت . « 1 »\r\nحسن خان زمانى كه همراه شاهزاده قاجار ، والى خراسان به‌سوى هرات در حركت بود ، در تربت‌جام به علت سكته قلبى در 1235 ه . ق درگذشت . يكى از بستگانش به احتمال نزديك به يقين جنازه‌اش را از تربت جام به مشهد حمل كرد و در حرم مطهر به خاك سپرد . « 2 » او مردى خير و نسبت به مردم مهربان بود و املاك خويش را در دو نوبت وقف نمود . نوبت اول در سال 1218 ه . ق پس از مرگ برادرش مير محمد خان املاكى كه برادرش به زور از مردم گرفته بود ، و نوبت دوم در سال 1232 ه . ق املاك خود را وقف كرد ، كه اكنون به موقوفات ميرحسن‌خانى شهرت دارد .\r\nابراهيم زنگنه\r\n\r\n( 96 ) علم - اسد اللّه ( 1299 - 1357 ه . ش )\r\nنخست وزير ، وزير دربار پهلوى ، مسئول مستقيم آستان قدس رضوى در ( به تصوير صفحه مراجعه شود ) دربار و واقف .\r\nاسد اللّه فرزند محمد ابراهيم خان شوكت الملك دوم ( 1259 - 1323 ه . ق ) حاكم قاينات در بيرجند متولد شد . « 3 » اگرچه اغلب منابع سال تولدش را 1298 ه . ش دانسته‌اند ولى در دفتر احصاييه مدرسه شوكتيه و كارت معافيت وى تاريخ ولادت او\r\n\r\n\r\n","description":"","footnote":"\r\n( 1 ) - مهدى بامداد : شرح حال رجال ايران 1 / 341\r\n( 2 ) - مصاحبه با آقاى اظهرى و آقاى شيبانى معاون اداره كل اوقاف خراسان\r\n( 3 ) - اسد اللّه علم : يادداشتها 1 / 28\r\n","page_name":" 288 ","page_number":288},
  {"content":"\r\n\r\n1299 ه . ق نوشته شده است . « 1 » تحصيلات ابتدايى و متوسطه را در مدرسه شوكتيه بيرجند به پايان رساند « 2 » و پس از آن به تهران رفت . پدرش قصد داشت او را براى ادامه تحصيل به خارج بفرستد اما به دستور رضا شاه « 3 » به آموزشگاه عالى كشاورزى كرج رفت و در تيرماه 1321 ه . ش فارغ التحصيل شد . « 4 » برخى منابع مىنويسند كه تحصيلات وى بيش از ديپلم كشاورزى نبوده است ولى از وى به‌عنوان مهندس كشاورزى ياد كرده‌اند . « 5 »\r\nدر 1318 ه . ش به دستور رضا شاه اسد اللّه با دختر قوام الملك شيرازى ازدواج كرد . « 6 » يك سال پس از فراغت از تحصيل در وزارت كشور به كار پرداخت اما در سال 1323 ه . ش به سبب فوت پدرش به بيرجند بازگشت و اداره املاك خانوادگى را برعهده گرفت . « 7 » در آخرين روز سال 1323 ه . ش پيشخدمتى مخصوص محمد رضا شاه توسط منصور الملك استاندار خراسان به او ابلاغ شد . « 8 » در سال 1324 ه . ش ابلاغ بازرسى عالى وزارت كشور را دريافت كرد « 9 » و دو سال بعد ( 1326 ه . ش ) فرماندار سيستان و بلوچستان گرديد . « 10 »\r\nاو با سن كم به دليل نزديكى به محمد رضا شاه و وابستگىهاى ديگر از سال 1328 ه . ش به‌عنوان وزير در\r\n\r\n\r\n","description":"","footnote":"\r\n( 1 ) - مظفر شاهدى : زندگانى سياسى خاندان علم / 294 ؛ يادنامه به مناسبت چهلمين روز درگذشت شادروان امير اسد اللّه علم / 8\r\n( 2 ) - باقر عاقلى : شرح رجال سياسى و نظامى معاصر ايران 2 / 1022\r\n( 3 ) - اسد اللّه علم : پيشين 1 / 30\r\n( 4 ) - همان 1 / 29 ؛ مظفر شاهدى : پيشين / 148 ؛ پيروز مجتهدزاده : اميران مرزدار و مرزهاى خاورى ايران / 189\r\n( 5 ) - على امينى : رجال عصر پهلوى : 1 / 67\r\n( 6 ) - اسد اللّه علم : پيشين 1 / 30 ؛ باقر عاقلى :\r\nپيشين 2 / 1023\r\n( 7 ) - اسد اللّه علم / همان‌جا\r\n( 8 ) - مظفر شاهدى : پيشين / 151 - 152\r\n( 9 ) - يادنامه / 24\r\n( 10 ) - همان ؛ پيروز مجتهدزاده : پيشين / 189 ؛ محمود زند مقدم : حكايت بلوچ 1 / 202\r\n","page_name":" 289 ","page_number":289},
  {"content":"\r\n\r\nكابينه‌هاى مختلف شركت داده شد ؛ از جمله در كابينه ساعد ( 25 دى 1328 ه . ش ) وزير كشور و در كابينه على منصور ( فروردين 1329 ه . ش ) وزارت كشاورزى « 1 » و در كابينه رزم‌آرا ( آبان 1329 ه . ش ) وزير كار بود . « 2 »\r\nدو ماه پس از ترور رزم‌آرا ( 13 / 2 / 1330 ) محمد مصدق ، نخست وزير شد . « 3 » در سال 1330 ه . ش شاه براثر فشار دكتر مصدق ، تصميم گرفت املاك خود را تقسيم كند ، لذا سازمانى به اين منظور در دربار ايجاد كرد « 4 » و در اول تير 1331 ه . ش علم به سرپرستى اين سازمان ، كه املاك و مستغلات پهلوى نام داشت ، گماشته شد . « 5 »\r\nدر دولت مصدق ؛ علم از منصب سرپرستى املاك پهلوى عزل شد و از عرصه سياست رسمى بر كنار و به بيرجند تبعيد شد . « 6 » بااين‌همه دست از توطئه برنداشت و از جمله كسانى بود كه در سرنگونى دولت مصدق در كودتاى 28 مرداد 1332 ه . ش نقش عمده داشت . « 7 » با بازگشت شاه از خارج علم به تهران رفت ، و سرپرستى املاك پهلوى را دوباره برعهده گرفت . « 8 » در اين زمان به ابتكار وى ، دفتر سياسى تأسيس شد تا اوامر و خواست‌هاى محمد رضا شاه را بهتر عملى سازد . « 9 » در دولت حسين علاء ( 1334 ه . ش ) وزير كشور « 10 » شد . در فروردين 1336 ه . ق كه منوچهر اقبال نخست وزير شد ، شاه تصميم گرفت براى تظاهر به دموكراسى ، سيستم دو حزبى در كشور\r\n\r\n\r\n","description":"","footnote":"\r\n( 1 ) - مظفر شاهدى : پيشين / 153 ؛ مسعود بهنود : نخست وزيران ايران از سيد ضياء تا بختيار / 305\r\n( 2 ) - اسد اللّه علم : پيشين 1 / 36 ؛ مسعود بهنود : پيشين / 311\r\n( 3 ) - اسد اللّه علم : پيشين 1 / 37 ؛ باقر عاقلى :\r\nپيشين 2 / 1023\r\n( 4 ) - باقر عاقلى : پيشين 1 / 1024\r\n( 5 ) - همان‌جا ؛ اسد اللّه علم / همان‌جا\r\n( 6 ) - اسد اللّه علم : پيشين 1 / 38 - 39\r\n( 7 ) - همان 1 / 36 - 39\r\n( 8 ) - همان 1 / 40\r\n( 9 ) - جهانگير تفضلى : خاطرات / 95\r\n( 10 ) - اسد اللّه علم : پيشين / 40 ؛ باقر عاقلى :\r\nپيشين 2 / 1024\r\n","page_name":" 290 ","page_number":290},
  {"content":"\r\n\r\nراه بيندازد . علم ، حزب مردم را در 28 ارديبهشت 1336 ه . ش تأسيس و رهبرى آن را به عهده گرفت « 1 » و در برابر او منوچهر اقبال در 28 بهمن 1336 با اعلام تأسيس حزب مليون رهبرى آن را برعهده گرفت . حاصل تلاش‌هاى علم در دولت علاء و تشكيل حزب اين بود كه در انتخابات دوره نوزدهم مجلس شوراى ملى ، غالب وكلاى مجلس توسط علم به مجلس راه يافتند . « 2 » به واسطه افتضاحى كه در انتخابات دوره بيستم ( 1339 ه . ش ) پيش آمده بود ، وكلاى مجلس همه استعفا و كابينه اقبال سقوط كرد . پس از او شريف امامى مأمور تشكيل كابينه شد . در نهم مهر 1339 ه . ق علم نيز از رهبرى حزب كناره گرفت و به جاى او پروفسور يحيى عدل انتخاب شد . « 3 » شريف امامى هم با ترميم‌هاى مكرر كابينه موفقيتى به دست نياورد و در اواخر ارديبهشت 1340 ه . ش به دنبال اعتصاب فرهنگيان ، ناچار از نخست وزيرى استعفا كرد . دو روز بعد دكتر امينى مأمور تشكيل كابينه شد . او در اولين فرصت مجلس را منحل نمود ، و مدتى كشور را بدون دخالت شاه اداره كرد . « 4 » امينى تا تيرماه 1341 در نخست وزيرى باقى ماند ، اما به دليل اختلاف نظرى كه با شاه داشت استعفا كرد و يك روز پس از استعفاى على امينى ( 30 تير 1341 ) علم به نخست وزيرى گمارده شد . « 5 » از اقدامات علم در آن دوره صدور اعلاميه براى رفع تيرگى روابط ايران و شوروى « 6 » و لايحه انجمن‌هاى ايالتى و ولايتى و حذف قيد اسلام از شرط انتخاب‌شوندگان و انتخاب‌كنندگان\r\n\r\n\r\n","description":"","footnote":"\r\n( 1 ) - اسد اللّه علم : پيشين 1 / 41 ؛ سلسله پهلوى و نيروهاى مذهبى / 109\r\n( 2 ) - مظفر شاهدى : پيشين / 168 - 169\r\n( 3 ) - باقر عاقلى : روزشمار تاريخ ايران 2 / 116\r\n( 4 ) - باقر عاقلى : شرح حال رجال سياسى و نظامى معاصر ايران 2 / 1025\r\n( 5 ) - اسد اللّه علم : پيشين 1 / 44 ؛ يادنامه / 25\r\n( 6 ) - اسد اللّه علم : پيشين 1 / 44 - 45\r\n","page_name":" 291 ","page_number":291},
  {"content":"\r\n\r\nو دادن حق راى به زنان بود . « 1 » از ديگر اقدامات او پيشنهاد لايحه كاپيتولاسيون يا حق قضاوت كنسولى بود . « 2 » اين اقدامات به واكنش روحانيت به‌ويژه امام خمينى ( ره ) منجر شد . « 3 » برنامه‌هاى محمد رضا پهلوى با نام « انقلاب سفيد » يا « انقلاب شاه و ملت » سرانجام باعث رويارويى روحانيون ، دانشگاهيان ، اصناف و ديگر اقشار جامعه ، با دولت و سركوبى شديد آنها از سوى علم و ماجراى مدرسه فيضيه شد . « 4 » دامنه اين خشونت و سركوب به شهرها كشيده شد . روز دوم فروردين 1342 مأموران انتظامى در حمله به مدرسه فيضيه قم خشونت را به نهايت رسانيدند و عده‌اى از مردم و طلاب را به شهادت رسانيده يا زخمى كردند . اين حمله مردم را خشمگين‌تر و مصمم‌تر كرد . « 5 » علم به تصور خاموش كردن اعتراض مردم و سركوب نهضت ، سحرگاه پانزده خرداد همين سال ، دستور داد امام خمينى را در قم و آيت‌اللّه قمى را در مشهد دستگير كنند . « 6 » به دنبال اين اقدام تظاهرات خونينى در قم و تهران صورت گرفت . در تظاهرات قم عده‌اى كشته و زخمى شدند . « 7 » تظاهرات تهران بسيار گسترده‌تر بود ، بازار تهران تعطيل شد ، دانشجويان و بسيارى از دانش‌آموزان از رفتن به كلاس‌هاى درس خوددارى كردند . در مركز شهر ، اداره راديو ، ساختمان‌هاى دولتى ، اتوبوس‌ها و قرارگاه‌هاى پليس به آتش كشيده شد و مردم به‌طرف كاخ مرمر به حركت درآمدند . دولت علم با\r\n\r\n\r\n","description":"","footnote":"\r\n( 1 ) - سيد حميد روحانى : بررسى و تحليلى از نهضت امام خمينى 1 / 142\r\n( 2 ) - محمد على سفرى : قلم و سياست 2 / 640 ؛ باقر عاقلى : پيشين 2 / 1028\r\n( 3 ) - سيد حميد روحانى : پيشين 1 / 37 ؛ على دوانى : نهضت روحانيون 3 / 40\r\n( 4 ) - سيد حميد روحانى : پيشين 1 / 163 ، 167 ؛ باقر عاقلى : پيشين 2 / 1026\r\n( 5 ) - سيد حميد روحانى : پيشين 1 / 167 ؛ باقر عاقلى : پيشين : 2 / 1026\r\n( 6 ) - متن كامل مذاكرات هيئت دولت ( 15 / 3 / 1343 ) / 22\r\n( 7 ) - باقر عاقلى : روزشمار تاريخ ايران 2 / 156\r\n","page_name":" 292 ","page_number":292},
  {"content":"\r\n\r\nبه كار گرفتن سلاح‌هاى سنگين به مقابله پرداخت . در اين رويارويى بيش از پنج هزار نفر كشته و زخمى شدند . بلافاصله در تهران و بيشتر شهرهاى ايران حكومت نظامى برقرار شد . « 1 » مقام نخست‌وزيرى علم تا اسفند 1342 طول كشيد . « 2 » او در هفدهم اسفند به اشاره شاه استعفا كرد و حسنعلى منصور رهبر حزب تازه‌تأسيس ايران نوين مأمور تشكيل كابينه شد . در 28 اسفند 1342 علم علاوه بر مديريت بنياد پهلوى و تصدى مشاغل ديگر به رياست دانشگاه پهلوى شيراز منصوب شد . « 3 » در سال 1345 ه . ش با عنوان وزير دربار در كابينه راه يافت كه در اين منصب تا پايان 1356 باقى بود و در آن سال به دليل بيمارى استعفا داد . علم در يادداشت‌هاى خود مدعى است كه علاوه بر 23 مسئوليت رسمى مسئول مستقيم آستان قدس رضوى در دربار بود . « 4 » وى مدعى است كه بودجه سال 1348 آستانه مقدسه را به مبلغ 400 ميليون ريال به تصويب شاه رساند تا صرف تعميرات و نورافشانى و بقاع متبركه و گلدسته‌هاى حرم گردد . « 5 » همچنين در سفرى كه شهريور 1348 به مشهد كرد ، شاه را متقاعد ساخت تا چند درصد از درآمد معادن گاز سرخس را به آستان قدس رضوى اختصاص دهد « 6 » و دو كارخانه قند چناران و آبكوه را از دولت خريدارى كند و به آستانه تقديم نمايد . « 7 » به پيشنهاد وى جزامىخانه مشهد زير نظر آستانه قرار گرفت تا براى آن ساختمانى مناسب در فضايى وسيع‌تر در بهترين منطقه ساخته شود . « 8 » همچنين\r\n\r\n\r\n","description":"","footnote":"\r\n( 1 ) - باقر عاقلى : شرح حال رجال سياسى و نظامى معاصر ايران 2 / 1028 ؛ اسد اللّه علم : 1 / 48 - 49\r\n( 2 ) - باقر عاقلى : پيشين : 2 / 1028 ؛ اسد اللّه علم : پيشين 1 / 51\r\n( 3 ) - اسد اللّه علم : پيشين 1 / 53\r\n( 4 ) - اسد اللّه علم : پيشين 2 / 397\r\n( 5 ) - همان 1 / 138\r\n( 6 ) - همان 1 / 271 - 272\r\n( 7 ) - همان 1 / 360\r\n( 8 ) - همان 2 / 46\r\n","page_name":" 293 ","page_number":293},
  {"content":"\r\n\r\nمدعى است كه در سال 1351 ه . ق در زمان مسئوليت او براى اولين‌بار آستان قدس شصت ميليون پول نقد در بانك پس‌انداز داشته است « 1 » و تعميرات صحن و حرم مطهر امام رضا عليه السّلام ، « 2 » توسعه ميدان اطراف صحن‌هاى رضوى « 3 » ، احداث بازار و فلكه اطراف حرم به همت او انجام شده است . « 4 »\r\nنظرات و اقدامات علم در تغيير تقويم هجرى شمسى به تقوم شاهنشاهى و برگزارى جشن‌هاى دو هزار پانصدساله و تأسيس حزب رستاخيز در اسفند 1353 ، از ديگر كارهاى او در جهت مركزيت دادن به حكومت شاه بود . « 5 » علم بانفوذى كه در دربار داشت ، علاوه بر دارايىهاى موروثى ، ثروت هنگفتى به دست آورد .\r\nصاحب املاك و مستغلات زيادى در سيستان و بلوچستان ، بيرجند ، قاينات ، تهران ، مازندران ، فارس و اندوخته‌هاى زيادى در بانك‌ها و مؤسسات اعتبارى كشور و خارج از كشور شد . « 6 » در سال 1354 ضرورت تأسيس مؤسسه آموزش عالى بيرجند را به تصويب رسانيد و اولين جلسه هيئت امناى مؤسسه مذكور در دفتر كار او در كاخ سعدآباد تشكيل شد . « 7 » در روز يكشنبه هفتم شهريور 1355 با حضور اعضاى اين هيئت ، سند انتقال موقوفه شوكت‌آباد به مؤسسه آموزش عالى شوكت الملك بين اسد اللّه علم به‌عنوان متولى موقوفه و دكتر محمد حسن گنجى به عنوان رئيس مؤسسه مبادله شد . « 8 » اين مؤسسه كه هسته اوليه دانشگاه بيرجند محسوب مىشود ، دولتى بود اما علم زمين لازم را براى آن فراهم ساخت و بخشى از اعتبارهاى ساختمانى را تأمين و واگذار نمود .\r\n\r\n\r\n","description":"","footnote":"\r\n( 1 ) - همان 2 / 236 ، 395\r\n( 2 ) - همان / 57\r\n( 3 ) - همان 5 / 270 ، 277\r\n( 4 ) - همان 5 / 417 ، 420 ، 447\r\n( 5 ) - مظفر شاهدى : پيشين / 218 ، 231 ؛ باقر عاقلى : پيشين 2 / 1028\r\n( 6 ) - مظفر شاهدى : پيشين / 244\r\n( 7 ) - يادنامه / 45\r\n( 8 ) - همان / 47 - 48\r\n","page_name":" 294 ","page_number":294},
  {"content":"\r\n\r\nاسد اللّه علم در سال 1355 به بيمارى خونى دچار شد و براى درمان بيماريش عازم فرانسه شد . در سال 1356 ه . ش به سبب بيمارى از وزارت دربار استعفا داد . « 1 » او براى معالجه به آمريكا رفت ، معالجات مؤثر واقع نشد و در 5 فروردين 1357 در شهر نيويورك درگذشت . « 2 » جنازه وى به مشهد منتقل و در آرامگاه خانوادگى در حرم مطهر امام رضا عليه السّلام به خاك سپرده شد . « 3 » در سال 1362 ه . ش تعداد 1142 نسخه كتاب چاپى كه 24 نسخه آن خطى است از موقوفه اسد اللّه علم به كتابخانه آستان قدس واگذار شد . « 4 »\r\nعلى جان سكندرى\r\n\r\n( 97 ) علم - امير علم خان اول ( - 1168 ه . ق )\r\nامير علم خان اول فرزند اسماعيل خان عرب خزيمه است ، كه در متون تاريخى نام او را به دو گونه امير علم خان « 5 » و مير علم خان آورده‌اند . « 6 » علت اينكه خاندان خزيمه عنوان علم را براى نام خانوادگى خود برگزيده‌اند اين است كه علم خان پسر اسماعيل خان به دليل عرضه و لياقت ، بيشتر از پدر اهميت پيدا كرد ؛ تا جايى كه خود داعيه سلطنت داشت . « 7 » وى پس از پدر به حكومت سيستان و قاينات رسيد و مورخان وى را سردارى عاقل ، زيرك ، دلير و به لحاظ مقام و مرتبه در نزد نادر شاه سرآمد ديگر سرداران دانسته‌اند . « 8 » او از سنين نوجوانى همراه پدر در لشكركشىهاى نادر حضور داشت ؛ از جمله در سال 1157 ه . ق كه نادر شاه\r\n\r\n\r\n","description":"","footnote":"\r\n( 1 ) - مظفر شاهدى : پيشين / 257\r\n( 2 ) - على امينى : پيشين 1 / 67\r\n( 3 ) - مظفر شاهدى : پيشين / 259\r\n( 4 ) - رمضانعلى شاكرى : واقفين عمده كتاب / 34\r\n( 5 ) - ابو الحسن گلستانه : پيشين / 65\r\n( 6 ) - لطف‌على بيگ آذر بيگدلى : آتشكده آذر 2 / 281 ؛ محمد كاظم مروى : عالم‌آراى نادرى 3 / 1093\r\n( 7 ) - مهدى بامداد : پيشين 1 / 131\r\n( 8 ) - ابو الحسن گلستانه : پيشين / 65\r\n","page_name":" 295 ","page_number":295},
  {"content":"\r\n\r\nبراى جنگ با لشكر عثمانى به ايروان رفته بود ، امير علم خان اول نيز شركت داشت . « 1 » نادر شاه هنگام عزيمت به‌سوى خراسان ، امير علم خان را كه از فرماندهان سپاهش بود ، همراه با چندين هزار تن از قشون ، كه اغلب از اعراب خزيمه ، لالوى و نخعى بودند ، به عنوان مرزدار ايران و عثمانى در منطقه عراق گمارد . « 2 » در همين زمان كه محمد على خان قرقلو يكى از سرداران نادر شاه قصد سركشى داشت ، امير علم خان پس از يك نبرد وى را دستگير و سپس كور كرد . « 3 »\r\nامير علم خان پس از كشته شدن نادر شاه ( 1160 ه . ق ) از مؤثرترين سرداران در به تخت نشاندن سيد محمد متولى مشهور به شاه سليمان دوم بود و در حكومت او ، مقام « وكالت » حكومت را در اختيار داشت . « 4 »\r\nپس از اينكه طرفداران شاهرخ ، بار ديگر او را به حكومت نشانده و شاه سليمان دوم را از حكومت بر كنار كردند امير علم خان مدتى به قاين رفت . در اواخر سال 1163 ه . ق كه احمد شاه درانى به مشهد حمله كرد و يوسف خان جلاير و ديگر طرفداران شاهرخ در مقابل او ايستادگى كردند ، امير علم خان با حمله به اردوى شاهرخ ، به طرفدارى از احمد شاه درانى پرداخت .\r\nشاه افغان پس از مدتى محاصره شهر ، به هرات برگشت و امير علم خان كه تمام خزانه شاهرخ را در اختيار داشت ، بار ديگر قدرت اول خراسان گرديد . وى از سال 1164 ه . ق در واقع اختياردار تمام حكومت خراسان بود . در همان ابتدا از دشمنان خود يعنى سرداران جلايرى و خوانين كرد انتقام گرفت . « 5 » در دومين حمله شاه افغان به مشهد در 1167 ه . ق ، امير علم‌خان به‌عنوان\r\n\r\n\r\n","description":"","footnote":"\r\n( 1 ) - مهدى بامداد : پيشين 2 / 338\r\n( 2 ) - محمد كاظم مروى : پيشين 2 / 844\r\n( 3 ) - محمد حسين آيتى : بهارستان / 104 - 105 ؛ مهدى بامداد : پيشين 2 / 338\r\n( 4 ) - ابو الحسن گلستانه : پيشين / 65 ؛ ميرزا خليل مرعشى : مجمع التواريخ / 119 - 120\r\n( 5 ) - ابو الحسن گلستانه : همان‌جا\r\n","page_name":" 296 ","page_number":296},
  {"content":"\r\n\r\nسردار اول خراسان به مقابله وى شتافت ، اما در بين راه بيشتر خوانين از همراهى وى امتناع كردند . وى چون توان مبارزه را در خود نديد به سمت تون ( فردوس ) رفت . سپس به نزد دولى خان كرد شادلو رفت تا به كمك يكديگر به جنگ احمد شاه درانى بروند ، اما دولى خان او را به سرداران كرد سپرد و آنها او را به نزد شاهرخ شاه بردند . شاهرخ چون امير علم خان را عامل كورى خود مىدانست نخست وى را كور كرد و آنگاه وى را به جعفر خان كرد سپرد و جعفر خان با اعمال شكنجه فراوان امير علم خان را در سال 1168 ه . ق به قتل رساند « 1 » پس از كشته شدن امير علم خان ، برادرش امير معصوم خان به تهران رفت و در آنجا متوطن شد و فرزندش امير على خان به حكومت قاينات رسيد . « 2 » به احتمال قوى وى در مقبره خانوادگى در حرم مطهر امام رضا عليه السّلام دفن شده است چون به هنگام دفن علم خان دوم نوشته شده است كه وى در مقبره خانوادگى به خاك سپرده شد . « 3 »\r\nعلى جان سكندرى\r\n\r\n( 98 ) علم - امير علم خان دوم ( - 1241 ه . ق )\r\nامير ( مير ) علم خان دوم ، فرزند امير على خان و نوه مير علم خان اول ، حاكم قاين « 4 » كه جد چهارم امير اسد اللّه علم از رجال معروف و مقتدر عصر محمد رضا پهلوى ، مىباشد . تاريخ تولد و آغاز حكومت او بر قاين معلوم نيست اما طبق قصيده‌اى كه سال 1205 ه . ق سروده شده است در اين سال حكومت قاين از جانب پدر در اختيار او بوده است . « 5 » در حدود 1213 ه . ق يكى از\r\n\r\n\r\n","description":"","footnote":"\r\n( 1 ) - همان / 65 - 66\r\n( 2 ) - محمد حسين آيتى : پيشين / 110\r\n( 3 ) - محمد حسن خان اعتماد السلطنه : مطلع الشمس 2 / 516 ؛ على مؤتمن : تاريخ آستان قدس / 341\r\n( 4 ) - محمد على منصف : امير قاين / 20\r\n( 5 ) - محمد على منصف : پيشين / 20 ؛ محمد حسن خان اعتماد السلطنه : پيشين\r\n","page_name":" 297 ","page_number":297},
  {"content":"\r\n\r\nشاهزادگان افغانى به نام محمود ميرزا ، كه به دنبال اختلافات خانوادگى هرات را ترك و در كاشان زندگى مىكرد ؛ از فتحعلى شاه قاجار براى به حكومت رسيدن طلب كمك كرد و شاه ، امير علم خان دوم حاكم قاين و امير حسن خان شيبانى ، حاكم طبس را مأمور بازگرداندن و ابقاى وى در حكومت هرات و كابل نمود . اين از مهمترين مأموريت‌هايى بود كه در سال 1214 ه . ق به امير علم خان محول گرديد ؛ ولى سرانجام ناكام برگشت و محمود ميرزا در اصفهان مسكن گزيد . « 1 »\r\nآخوند ملا عبد الكريم اشراق از علماى آن عصر و از شاگردان محمد بيدآبادى ، حكيم معروف ، در مدح امير على خان و فرزندش امير علم خان قصايدى سروده است .\r\nدر منابع تاريخى بيش از آنچه ذكر شد گزارش ديگرى از شرح حال وى نيامده است همين مقدار مىدانيم كه حوزه حكمرانى امير علم خان دوم به‌جز قاين ، بيرجند را هم شامل مىشده است . وى در سال 1241 ه . ق درگذشت و در حرم مطهر امام رضا عليه السّلام در مقبره خانوادگىشان به خاك سپرده شد . « 2 »\r\nعلى جان سكندرى\r\n\r\n( 99 ) علم - امير علم خان سوم ( 1244 - 1309 ه . ق )\r\nامير علم خان فرزند امير اسد اللّه خان حسام الدوله و پدر مير شوكت الملك معروف به امير قاين ، حكمران قاينات و سيستان و از امراى نامى ناصر الدّين شاه در خراسان بوده است . « 3 »\r\nوى در سال 1244 ه . ق در بيرجند متولد شد . « 4 » پدرش امير اسد اللّه خان در\r\n\r\n\r\n","description":"","footnote":"\r\n3 / 1448\r\n( 1 ) - محمد حسن خان اعتماد السلطنه :\r\nپيشين 3 / 1452 - 1453\r\n( 2 ) - محمد حسن خان اعتماد السلطنه : مطلع الشمس 2 / 516 ؛ على مؤتمن : تاريخ آستان قدس / 341\r\n( 3 ) - مهدى بامداد : شرح حال رجال ايران 2 / 341\r\n( 4 ) - فرهنگ جغرافيايى ايران ( خراسان ) / 706\r\n","page_name":" 298 ","page_number":298},
  {"content":"\r\n\r\n( به تصوير صفحه مراجعه شود ) جريان شورش سالار ( 1262 - 1266 ه . ق ) و حركت نيروهاى شورشى به‌سوى قاين ، مقاومتى نكرد و به هرات فرار نمود اما فرزندش امير علم خان دستگير و زندانى شد كه پس از چندى فرار نمود و به نزد پدر در هرات رفت .\r\nپس از پايان شورش سالار به قاين برگشت « 1 » و بعد از فوت پدر به حكومت اين ناحيه رسيد . كلنل « سى . ام مك گرگور » وى را لايق‌ترين فرمانده سپاه در خراسان دانسته و مىنويسد : او نيرويى در اختيار دارد شامل يازده اراده توپ كه يكى از آنها هيجده‌پوندى و بقيه نه‌پوندى و شش‌پوندى است ؛ دو هزار سواره نظام و دو هزار پياده نظام منظم ، علاوه بر اين او مىتواند پنج هزار پياده نظام غير منظم مجهز به تفنگ فتيله‌اى آماده كند . « 2 » در منابع تاريخى از وى به‌عنوان فردى خداشناس ، متدين ، درستكار ، مسئوليت‌پذير و مهربان ياد شده است . « 3 »\r\nدر سال 1284 ه . ق كه ناصر الدّين شاه به خراسان مسافرت نمود امير علم خان سوم به احترام شاه به مشهد آمد و به حضور وى رسيد و ملقب به حشمت الملك گرديد . « 4 » زمانى كه به قدرت رسيد حكام كوچكى مثل خوانين نخعى خوسف ، خوانين نه ( نهبندان ) و جلگه سنى خانه را كه در نواحى قاينات فرمانروايى داشتند از ميان برد و استحكامات آنها را به تصرف خود در\r\n\r\n\r\n","description":"","footnote":"\r\n( 1 ) - مهدى بامداد : همان‌جا\r\n( 2 ) - مك گرگور : شرح سفرى به ايالت خراسان 2 / 143\r\n( 3 ) - محمد على منصف : امير شوكت الملك علم / 21\r\n( 4 ) - مهدى بامداد : پيشين 2 / 341\r\n","page_name":" 299 ","page_number":299},
  {"content":"\r\n\r\nآورد ، و حكومت مطلق قهستان را به دست گرفت . « 1 » سپس براى تسخير قلاع سيستان به آن نواحى اردوكشى كرد و سركشان بلوچ و سرداران سيستان را مطيع خود ساخت « 2 » و سيستان را دوباره به ايران ملحق كرد . وى در اين زمان براى نفوذ بيشتر در اين مناطق با سرداران بلوچ پيوند خانوادگى برقرار نمود . دختر سردار ابراهيم خان را به ازدواج خود ، و دختر سردار شريف خان را براى پسرش امير على اكبر خان و دختر سردار احمد خان را براى پسر ديگرش محمد اسماعيل خان به زنى گرفت . « 3 » در سال 1284 ه . ق دختر امير نهبندان را كه « نوابه خفى » نام داشت ، و از زنان شاعره ايران به شمار مىرفت ، به همسرى گرفت . « 4 »\r\nوى با انجام اين اقدامات توانست تا حدودى امنيت منطقه را برقرار سازد .\r\nلرد كرزن در اين خصوص مىنويسد :\r\n« امير علم خان كنونى شايد نيرومندترين فرد دستگاه پادشاهى ايران باشد . داراى شخصيتى قوى و علاوه بر اين شهرت سرشارى از لحاظ هيبت و سخت‌گيرى است . و خطه خود را از وجود هرگونه دسته‌هاى دزد و غارتگر به خصوص از افغان‌ها و بلوچ‌ها كه بىترس و نگرانى از هرگونه تعقيب سرگرم راهزنى و غارت بودند پاك كرده . به قدرى مقتدر است كه حكومت مركزى به آسانى جرات دخالتى در كار او ندارد . » « 5 »\r\nدر گزارش ميرزا خانلر خان اعتصام الملك در مورد وى آمده است : « جز به ميزان حكم شرعى حكمى نمىكند كليه دعاوى را رجوع به محكمه شرع مىكند و ميان متعلقين خود را از نوكر گرفته تا اقارب و اولادش با رعيت فرق نمىگذارد . » « 6 » در مورد امنيت منطقه هم مىنويسد : « در سر آسياى آنجا پيرمردى هشتادساله نشسته بود ، زنبيل مىدوخت . گفت از وقتى امير ، حشمت الملك علم شده است مردم اين ولايت از تاخت‌وتاز بلوچ آسوده شده‌اند ، شترهاى\r\n\r\n\r\n","description":"","footnote":"\r\n( 1 ) - محمد حسين آيتى : بهارستان / 115\r\n( 2 ) - محمد على منصف : پيشين / 20\r\n( 3 ) - محمد حسين آيتى : پيشين / 115\r\n( 4 ) - محمد على منصف : پيشين / 20\r\n( 5 ) - جرج . ن لرد كرزن : ايران و قضيه ايران 1 / 272 - 273\r\n( 6 ) - ميرزا خانلر خان اعتصام الملك :\r\nسفرنامه / 318\r\n","page_name":" 300 ","page_number":300},
  {"content":"\r\n\r\nعماد الملك ، حاكم خور ، را بلوچ برده بود ، امير سيستان پس گرفت و فرستاد . » « 1 »\r\nاز جمله وقايع زمان حكومت حشمت الملك علم اختلاف ايران و انگليس بر سر هرات بود . اين اختلاف در دو مرحله پيش آمد ؛ مرحله نخست در زمان محمد شاه قاجار كه منجر به جنگ‌هاى 1253 - 1258 ه . ق شد و مرحله دوم در دوران ناصر الدّين شاه قاجار كه در سال‌هاى 1273 - 1274 ه . ق رخ داد . در پى اين حوادث دولت انگليس در راستاى استراتژى منطقه‌اى خود توجه خويش را به نواحى شرق كشور ايران به‌ويژه خراسان و سيستان معطوف داشت و هيئت‌هاى ويژه‌اى براى بررسى منطقه فرستاد . كرزن در همين‌جا به روشنى و به‌طور گسترده در تشريح استراتژى منطقه‌اى انگليس و به‌طور غير مستقيم منشأ نفوذ خاندان علم را بيان مىكند و مىگويد حكومت تزارى به سيستان كه بين راه مشهد و درياست ، نظر آزمندانه مخصوص دارد ، و نيك واقف است كه تسلط بر آنجا قدمى اساسى در راه تأمين برترى در ايالت خراسان خواهد بود . « 2 » بر اين اساس حكومت محلى قاين به مركز ثقل سياسى بريتانيا در منطقه تبديل شد ، و آنان كوشيدند تا از خاندان علم به‌عنوان پايگاهى قدرتمند در اين منطقه بهره جويند . آنها تلاش نمودند با تأسيس بنگاه‌هاى متعدد اقتصادى در اين منطقه حضور يابند « 3 » و به اهداف خود برسند . ظاهرا در همين زمان بود كه حشمت الملك با انگلستان در مسايل نظامى به توافق‌هايى رسيده بود . براساس گزارش خانلر خان وى هميشه انواع و اقسام اسلحه‌هاى ساخت انگلستان را همراه داشت ، همچنين صدها قبضه تفنگ و تپانچه از انگلستان خريدارى و نيروهاى محلى خود را با آن تجهيز كرده بود . « 4 » مك\r\n\r\n\r\n","description":"","footnote":"\r\n( 1 ) - همان / 218\r\n( 2 ) - جرج . ن كرزن : پيشين 1 / 274\r\n( 3 ) - همان 1 / 297 - 300\r\n( 4 ) - ميرزا خانلر خان اعتصام الملك :\r\nپيشين / 318 - 319\r\n","page_name":" 301 ","page_number":301},
  {"content":"\r\n\r\nگرگور سياح انگليسى در مورد ارتباط خود با امير علم خان سوم مىنويسد : به او گفتم كه از آشنايى با مقامى چون او كه آوازه محبت و غريب‌نوازى و حسن تدبير در اداره قلمرو حكومتش همه جا را فراگرفته ، بسيار خوش‌وقتم . . . آرزو كردم كه در وقت مناسب جانب ما ( انگليسىها ) را بگيرد . « 1 » در اين بين امير علم خان مىكوشيد تا از يك‌سو اقتدار خود را حفظ كند و ازسوىديگر رضايت و اعتماد دولت مركزى را نسبت به خود جلب نمايد و با اين كار به آنها تفهيم كند كه آلت دست هيچ قدرت خارجى نيست . نمىتوان رابطه وى را به معنى وابستگى با بيگانگان دانست چون هيچ سندى نيست كه گوياى سرسپردگى حشمت الملك باشد . ناصر الدّين شاه در سال 1290 ه . ق به خاطر رشادت و كياستى كه امير علم خان در ايجاد امنيت منطقه وسيع حكومت خود نشان داده بود ، وى را عنوان امير تومانى داد و يك قبضه شمشير مرصع و مكلل به الماس براى او فرستاد و فرزند دومش امير اسماعيل خان را هم به عنوان سرپرست و فرمانده فوج قاينات منصوب كرد . « 2 »\r\nامير علم خان در دوران حكومتش اهتمام و توجه خاصى به امور خيريه و مراسم مذهبى داشته است . خانلر خان مىنويسد : در ولايت قاين سه مدرسه هست يكى در شهر قاين ، يكى در بيرجند و ديگرى در درخش ، به هريك از اين مدارس سالى هفتصد تومان از محصولات املاك خودش وظيفه طلاب مىدهد . و از قرارى كه همه‌كس مىگويند در همه بلوكات قاين ، هرچه بقاع ، امامزاده و مشايخ و سادات هست ؛ شمع و چراغ و فرش و مواجب خادمش از اوست . در صحراها و منازل بىآب‌وعلف هرچه بركه و آب ديدم ، گفتند بناى اوست و شهرت دارد كه در ايام محرم در بلوكات قاين در صد و سى تكيه به اسم او تعزيه‌دارى مىشود و خرج همه از مال و محصولات املاك\r\n\r\n\r\n","description":"","footnote":"\r\n( 1 ) - مك گرگور : پيشين / 165\r\n( 2 ) - محمد على منصف : پيشين / 23\r\n","page_name":" 302 ","page_number":302},
  {"content":"\r\n\r\nاوست . و در هر سالى روز عيد غدير مقرر است دو بنده كنيز يا غلام سياه از كرمان مىآوردند ، مىخرد و آزاد مىكند . « 1 »\r\nامير علم خان شعر مىسرود و گفته شده كه وى صاحب ديوان شعرى بوده كه چاپ نگرديده است . اين چند بيت از اوست :\r\n مثل حسين عاشقى اللّه ندارد * دارد اگر مدعى گواه ندارد\r\nكيست كه گويد حسين غريب و وحيد است * كيست كه گويد حسين سپاه ندارد\r\nجن و ملك بهر جان‌فشانى راهش * آيد و شه هيچ‌يك نگاه ندارد\r\nسوى علم يك نظر كن اى شه خوبان * جز سر كويت علم پناه ندارد « 2 » \r\nدر سال 1309 ه . ق در حالى كه حشمت الملك از مشهد عازم بيرجند بود در حدود گناباد براثر سكته قلبى درگذشت ، جنازه وى در دار السعاده حرم مطهر امام رضا عليه السّلام در مقبره خانوادگى به خاك سپرده شد . با مرگ امير علم خان دگرگونى و آشفتگى در حوزه قاينات و سيستان ايجاد شد . « 3 » براى برقرارى نظم منطقه و به پاس خدمات وى به پيشنهاد والى خراسان ، حكومت سيستان به پسر بزرگش على اكبر خان و حكومت قاينات به پسر دومش اسماعيل خان تفويض شد . اين در حالى بود كه آنها پيش از اين از سوى پدر نايب الحكومه اين مناطق بودند .\r\nمحمد ابراهيم خان علم پسر كوچك امير علم خان در زمان حكومت برادرش اسماعيل خان سرپرستى فوج قاينات را به عهده داشت . دخترش نواب به ازدواج پسر عمه‌اش حاجى عبد العلى خان ، از فرزندان امير حسن خان طبسى درآمد .\r\nعلى جان سكندرى\r\n\r\n\r\n","description":"","footnote":"\r\n( 1 ) - ميرزا خانلر خان اعتصام الملك :\r\nپيشين / 319\r\n( 2 ) - محمد حسين آيتى : پيشين / 116 ؛ على اكبر گلشن آزادى : صدسال شعر خراسان / 401\r\n( 3 ) - محمد على منصف : پيشين / 23 - 24\r\n","page_name":" 303 ","page_number":303},
  {"content":"\r\n\r\n\r\n( 100 ) علم - امير على اكبر خان ( - 1333 ه . ق )\r\n( به تصوير صفحه مراجعه شود ) امير على اكبر خان فرزند امير علم خان سوم حشمت الملك « 1 » و داماد سردار سعيد خان نارويى . « 2 » پس از فوت پدرش ( 1309 ه . ق ) به پيشنهاد صاحب ديوان شيرازى والى خراسان حكومت سيستان با لقب حشمت الملك به وى سپرده شد و حكومت قاين به برادرش اسماعيل خان با لقب شوكت الملك داده شد . « 3 » قبل از اين امير على اكبر خان با عنوان حسام الدوله از سوى پدر نايب الحكومه سيستان بود . « 4 » چارلز ادوارد ييت مىنويسد : با مرگ امير علم خان سوم ، حكومت مركزى موفق شد قدرت اين خاندان را تا حدودى كاهش دهد ، و عنوان اميرى را از جلوى نام آنها بردارد . « 5 » علاوه بر اين دامنه اختلاف بين دو فرزندش امير على اكبر خان و امير اسماعيل خان بر سر توسعه قدرت حكومتشان شدت پيدا كرد . نويسنده كتاب امير قاين به رغم تلاشى كه جهت منزه جلوه دادن آن دو برادر نموده ، مىنويسد : « بنابرمعمول و مرسوم زمان ، پس از فوت امير علم خان بين دو پسر بزرگ او مرحوم على اكبر خان و مرحوم اسماعيل خان اختلافاتى پديد آمده بود ، اطرافيان\r\n\r\n\r\n","description":"","footnote":"\r\n( 1 ) - محمد حسين آيتى : بهارستان / 117 ؛ مهدى بامداد : شرح حال رجال ايران 2 / 434\r\n( 2 ) - كلنل ييت : سفرنامه خراسان و سيستان / 74\r\n( 3 ) - همان / 65 ؛ محمد حسين آيتى : پيشين / 117\r\n( 4 ) - مظفر شاهدى : زندگانى سياسى خاندان علم / 61\r\n( 5 ) - كلنل ييت : پيشين / 65\r\n","page_name":" 304 ","page_number":304},
  {"content":"\r\n\r\nهريك از اين دو اميرزاده به فكر و نفع خود موضوعاتى را فراهم ساختند و تا مىتوانستند آتش نقار و اختلاف را دامن مىزدند . ممكن بلكه حتى تا حدى يقين بود كه اگر معنا برادرها را حب اخوت به جانب يكديگر مىكشاند ، اما مصالح حضرات اطرافيان اقتضاى اين كشمكش را نداشت ؛ به هر نحوى كه مسيرشان بود شكرآبى به وجود مىآوردند و از آن به قدر امكان بهره‌بردارى مىكردند . « 1 »\r\nامير على اكبر خان براى تثبيت موقعيت و توسعه قدرت خويش در اين زمان ، به دلجويى از افراد متنفذ سيستان و بخش‌هاى جنوبى آن پرداخت و براى اين منظور با دختر شريف خان از سرداران و رؤساى بلوچ اين منطقه ، ازدواج كرد . « 2 » همچنين افراد بانفوذ را مجبور مىكرد تا با خاندان‌هايى كه از نظر اجتماعى در مراتب پايين‌ترى بودند ازدواج كنند چون از نظر او با اين كار از اعتبار و منزلت اجتماعى آنها كاسته مىشد . « 3 » كوچاندن افراد خود از نواحى قاينات به اين مناطق از ديگر سياست‌هاى وى بود تا از حمايت‌هاى آنها برخوردار شود . چنان‌كه افراد پادگانش متشكل از 800 سرباز دايمى و 500 سوار ايلياتى همراه با خانواده‌هايشان از قاين به سيستان مهاجرت كردند . توسعه روابط با نمايندگان خارجى ديگر گزينه‌اى بود كه بين دو برادر رقابت شديدى پيش آورد . « 4 » چارلز ادواردييت كه در سال 1311 ه . ق از حوزه حكمرانى حشمت الملك دوم و شوكت الملك اول ديدن كرد ، از رقابتى كه آنها در برقرارى دوستى با انگلستان داشتند ، گزارش مىدهد به‌طورى كه هر دو نفر تلاش داشتند هرچه زودتر نمايندگان خود را جهت ترتيب دادن ملاقات بين او و مخدومانش فراهم سازند . ييت مىنويسد : « حشمت الملك و شوكت الملك رسما به ديدار ما آمدند . حشمت الملك در دهى به\r\n\r\n\r\n","description":"","footnote":"\r\n( 1 ) - مظفر شاهدى : پيشين / 63 ؛ محمد على منصف : امير شوكت الملك علم / 37\r\n( 2 ) - كلنل ييت : پيشين / 74\r\n( 3 ) - مظفر شاهدى : پيشين / 65\r\n( 4 ) - همان / 65\r\n","page_name":" 305 ","page_number":305},
  {"content":"\r\n\r\nنام حاجىآباد كه در شش‌مايلى بيرجند قرار داشت زندگى مىكرد ، و اين مسير را با كالسكه پيموده بود ، پسر بزرگ وى چهارده سال داشت به عنوان فرستاده و مأمور پدرش در سيستان به سر مىبرد . » « 1 »\r\nدر سال 1313 ه . ق محمد رضا عماد الديوان حاكم طبس از سوى دولت مركزى از كار بر كنار شد و حكومت اين منطقه به حكمرانى حشمت الملك افزوده شد ؛ چون حشمت الملك داماد عماد الملك بود و نيز مبلغ هنگفتى به‌عنوان پيشكش به دربار تهران فرستاده بود . حشمت الملك نيز بيش از يك سال در اين مقام نماند و در سال 1314 ه . ق زمانى كه ركن الدوله والى خراسان شد حشمت الملك را بر كنار و عماد الديوان را به حكومت طبس بازگرداند . « 2 » با مرگ اسماعيل خان شوكت الملك اول ( 1322 ه . ق ) عين الدوله والى خراسان ، فرزندش محمد ابراهيم خان را به حكومت قاين برگزيد . اين كار باعث نارضايتى على اكبر خان گرديد و در اعتراض ، مدتى را در تهران به سر برد . از آنجايى كه محمد ابراهيم خان تمايلات مشروطه‌خواهى داشت با استقرار استبداد صغير و حكومت محمد على شاه ، على اكبر خان نيز در تهران توانست ، نظر دولت مركزى را نسبت به خود جلب نمايد و با عنوان حاكم قاينات و سيستان از تهران مراجعت كرد و امير محمد ابراهيم خان از حكومت عزل شد . « 3 »\r\nنويسنده كتاب مقدمات مشروطيت چگونگى انتصاب حشمت الملك به حكومت قاينات و واكنش مردم اين منطقه به‌ويژه طلاب اين ايالت را چنين شرح مىدهد : « حشمت الملك از طرف دولت به حكومت قاينات منصوب شده است . طلاب قاينى كه در تهران مشغول تحصيل هستند و بعضى اهالى قاينات كه مقيم مركز مىباشند با طلاب همراه شده و توقيف حشمت الملك را در\r\n\r\n\r\n","description":"","footnote":"\r\n( 1 ) - كلنل ييت : پيشين / 65\r\n( 2 ) - همان / 58\r\n( 3 ) - محمد حسين آيتى : پيشين / 118 ؛ محمد على منصف : پيشين / 44\r\n","page_name":" 306 ","page_number":306},
  {"content":"\r\n\r\nتهران خواستارند . عريضه مفصلى به مجلس شوراى ملى نوشته‌اند كه حشمت الملك يك‌صد و سى هزار تومان از بانك رهنى روس استقراض كرده است ، در صورتى كه ماليات قاينات سى هزار تومان نمىشود . استدعا داريم حشمت الملك در تهران بماند و حركت نكند . » « 1 » على اكبر خان علم گرچه كوشيد تا اختلافات خانوادگى پيش‌آمده بعد از مرگ پدر ، بر سر قدرت را بر طرف سازد ، لكن موفق نشد و حكومتش بيش از يك سال بر قاين طول نكشيد و پس از آن حكومت به محمد ابراهيم خان علم برگشت . « 2 »\r\nاز ديگر مسائلى كه در زمان حشمت الملك دوم از اهميت ويژه‌اى برخوردار بود ، رقابت دولت‌هاى انگليس و روسيه در ايران و به خصوص در حوزه قاينات و سيستان بود . هر دو كشور مىكوشيدند تا در يك رقابت گسترده تجارى ، هرچه بيشتر بازارهاى تجارى و اقتصادى ايران را در اختيار خود بگيرند . روسيه تلاش مىكرد تا در بين مردم منطقه نفوذ كند . در 1319 ه . ق به دستور كنسول روسيه در ميان عشاير منطقه تفنگ به‌عنوان هديه تقسيم شده بود . انگلستان از فعاليت دولت روسيه بىاطلاع نبود ؛ ازاين‌رو لرد كرزن نايب‌السلطنه هند ، در واكنش به فعاليت‌هاى روسيه ، تلگرافى به شرح زير به لندن مخابره كرد : « ما تصور مىكنيم كه به‌هيچ‌وجه مستقيم يا غير مستقيم سيستان نبايد تحت نظارت روسيه درآيد . اشاره‌اى به دولت ايران كه ما به سيستان علاقه داريم و نمىتوانيم به نابوديش رضايت دهيم ، شايد مانع از بروز چنين نيتى باشد . « 3 »\r\nسيد حسن تقىزاده در اين مورد مىنويسد : « رقابت روس و انگليس در آن زمان در ايران نقطه مركزى ثقل و كانون خود را در سيستان و قاينات داشت كه با تمام قواى خود اين دو دولت در آن نواحى كه راه تركستان و هرات و هند بود باهم مبارزه سياسى مىكردند نماينده\r\n\r\n\r\n","description":"","footnote":"\r\n( 1 ) - هاشم محيط ما فى : مقدمات مشروطيت / 295\r\n( 2 ) - مهدى بامداد : پيشين 2 / 434 ؛ محمد حسين آيتى : پيشين / 118\r\n( 3 ) - مظفر شاهدى : پيشين / 68\r\n","page_name":" 307 ","page_number":307},
  {"content":"\r\n\r\nانگليس براى نفوذ بيشتر در اين مناطق به حشمت الملك دوم قول داده بود كه از وى حمايت خواهد كرد و با تمام توان در پشت سر او خواهد ايستاد » « 1 » بايد اذعان داشت كه جانبدارى دولت انگليس از حشمت الملك علم به خاطر منافعشان بوده نه دل‌سوزى براى حشمت الملك چنان كه در يكى از تلگراف‌هاى نماينده انگليس آمده است « مىترسم كه اگر او ( حشمت الملك دوم ) را به حال خود واگذاريم تا از كار بر كنار شود نفوذى را كه در سيستان داريم به روس‌ها ببازيم . آخرين راه و چاره اين است كه به دولت ايران اشاره كنيم كه چنان كه در نتيجه احضار او سروصدايى در سيستان بلند شود . ممكن است يك عده از نظاميان هندى براى حفظ سوداگران هندى گسيل شوند و شايد اين اقدام مؤثر واقع شود . » « 2 »\r\nبا آغاز صدر اعظمى عين الدوله ( 1321 - 1322 ه . ق ) اوضاع به ضرر خاندان علم تمام شد . در همين زمان حشمت الملك و شوكت الملك از سوى عين الدوله به تهران احضار شدند .\r\nبعضى علت آن را اخذ ماليات‌هاى عقب‌افتاده و ديگر عوارض مالى عنوان كرده‌اند . « 3 » مىتوان رقابت بين روس و انگليس در ايران را از ديگر اسباب احضار آنان به تهران دانست . زيرا معروف بود كه عين الدوله فردى مستبد و مستقل و بىاعتنا به تقاضاهاى دولت‌هاى خارجى بود . « 4 »\r\nدر فاصله زمانى كه على اكبر خان علم در تهران بود فرزندش معصوم خان به‌عنوان جانشين وى در سيستان حكومت مىكرد . از سال 1330 ه . ق به دليل كهولت سن على اكبر خان ، حكومت سيستان به دست پسرش معصوم خان كه بعدها ملقب به حسام الدوله شد ، قرار گرفت . در همين سال كه كليه حكام به تهران احضار شده بودند و چون حشمت الملك بيمار و بسترى بود ، معصوم خان از سوى وى به تهران\r\n\r\n\r\n","description":"","footnote":"\r\n( 1 ) - همان / 74\r\n( 2 ) - مظفر شاهدى : پيشين / 70 - 71\r\n( 3 ) - باقر عاقلى : تيمور تاش در صحنه سياست / 12\r\n( 4 ) - مظفر شاهدى : پيشين / 75\r\n","page_name":" 308 ","page_number":308},
  {"content":"\r\n\r\nاعزام گرديد . « 1 » در سال 1333 ه . ق على اكبر خان درگذشت و جنازه‌اش به مشهد حمل و در مقبره خاندان علم مدفون گرديد . « 2 »\r\nعليجان سكندرى\r\n\r\n( 101 ) علم - خديجه ( 1307 - 1351 ه . ق )\r\nخديجه دختر حاجى پرويز خان از مادرى به نام « حوا » در هفتم آبان‌ماه 1307 ه . ش در بيرجند زاده شد . وى عمه‌زاده امير شوكت الملك محمد ابراهيم خان علم و مادر اسد اللّه علم مىباشد . محمد ابراهيم خان علم با توجه به اينكه از سه همسر قبلى صاحب فرزند نشده بود ، با دختر عمه‌اش ، خديجه ، ازدواج كرد . ثمره اين ازدواج چهار فرزند دختر و يك فرزند پسر به نام اسد اللّه علم بود . خديجه علم پس از سال‌ها زندگى به تاريخ 17 ديماه 1351 ه . ش براثر بيمارى ريوى و قلبى در تهران درگذشت . جنازه وى با هواپيما از تهران به مشهد حمل و در مقبره خانوادگىشان در حرم مطهر امام رضا عليه السّلام به خاك سپرده شد . از جمله خدمات خديجه علم مىتوان پرداخت هزينه روشنايى شش چراغ حرم حضرت على بن ابى طالب عليه السّلام و وقف زمينى جهت سازمان ملى خانواده در بيرجند را نام برد . وى همچنين در وصيتنامه‌اى كه در سال 1344 ه . ش نوشته ، توصيه نموده است كه روضه ماه مبارك رمضان و ماه محرم با اطعامى كه انجام مىداده ادامه پيدا كند و در صورت بروز مشكلات وجوه آن خرج توسعه و بهبود پرورشگاهى ، كه توسط خودش تأسيس شده بود ، گردد .\r\nهمچنين وصيت نمود كه از اموالش مؤسسات خيريه و عام‌المنفعه از قبيل مدرسه ، بيمارستان ، مؤسسه بهداشتى ، كتابخانه و يا هر مؤسسه خيريه ديگرى كه مصلحت باشد به نام دو فرزند ناكامش زهره و بلى ( بلقى ) در بيرجند\r\n\r\n\r\n","description":"","footnote":"\r\n( 1 ) - محمد على منصف : پيشين / 46\r\n( 2 ) - محمد حسين آيتى : پيشين / 117\r\n","page_name":" 309 ","page_number":309},
  {"content":"\r\n\r\nساخته شود . « 1 »\r\nعلى جان سكندرى\r\n\r\n( 102 ) علم - محمد ابراهيم خان ( 1259 - 1323 ه . ش )\r\n( به تصوير صفحه مراجعه شود ) محمد ابراهيم خان علم معروف به امير شوكت الملك علم ، امير قاين فرزند امير علم خان سوم و پدر اسد اللّه علم .\r\nوى در بيست و هفتم آبان‌ماه سال 1259 يا 1300 ه . ق در يكى از روستاهاى بيرجند به دنيا آمد . « 2 » پدرش را در سال 1309 ه . ق از دست داد و ازآن‌پس مادرش ، هاجر دختر مير زين العابدين سرپرستى وى را به عهده گرفت . مادرش ضمن تربيت و مراقبت از وى در روستاى كلاته اكبريه ، تلاش نمود تا روابط او را با برادرش اسماعيل خان مستحكم سازد . تدبير مادرش موجب شد كه اسماعيل خان در وصيت نامه‌اش ثلث اموال و املاكش را به برادرش محمد ابراهيم خان واگذار نمايد ، « 3 » ثلث ديگرى را هم وقف امور خيريه نمود ، و محمد ابراهيم را متولى امور آن قرار داد . امير محمد ابراهيم خان در آغاز جوانى از سوى اسماعيل خان به‌عنوان فرمانده فوج قاينات\r\n\r\n\r\n","description":"","footnote":"\r\n( 1 ) - محمد على منصف : امير شوكت الملك علم / 57 - 58 ؛ روزنامه آفتاب شرق / 18 / 10 / 1351 ؛ مركز اسناد كتابخانه مركزى آستان قدس رضوى ؛ اسناد شماره 5541 ، 31587 ، 31599\r\n( 2 ) - على اكبر گلشن آزادى : صدسال شعر خراسان / 402\r\n( 3 ) - مركز اسناد كتابخانه مركزى : سند شماره 2616 ؛ محمد على منصف : امير شوكت الملك علم / 31 - 34\r\n","page_name":" 310 ","page_number":310},
  {"content":"\r\n\r\nتعيين گرديد . « 1 » وى در دوره سلطنت ناصر الدّين شاه ، مظفر الدّين شاه ، محمد على شاه ، احمد شاه ، رضا شاه و محمد رضا پهلوى زندگى كرده است .\r\nتحصيلات مقدماتى را نزد معلمين خصوصى فرا گرفت ، سپس مدتى آموزش نظامى ديد و در تيراندازى و اسب‌سوارى و جنگ‌هاى پارتيزانى مهارت كامل يافت . « 2 » در سال 1321 ه . ق كه امير اسماعيل خان به دربار حاضر شد ، معزز الملك حاكم قاينات گرديد ، و از سوى دولت مأمور بود تا شوكت الملك را به تهران اعزام كند ، وى به دليل بيمارى عذر آورد ، و برادرش امير محمد ابراهيم خان را كه در آن وقت سرتيپ بود از جانب خود به دربار فرستاد . در همين زمان ( 1322 ه . ق ) اسماعيل خان فوت كرد ، و محمد ابراهيم خان از سوى دربار با لقب شوكت الملك و به عنوان حاكم قاينات از تهران عازم مقر حكومتش گرديد . « 3 »\r\nامير شوكت الملك دختر ميرزا مهدى خان مستوفى را گرفت و چون از وى صاحب فرزند نشد ، با بانو نواب همسر بيوه برادرش اسماعيل خان ازدواج كرد . براى سومين‌بار نيز دختر حاجى يوسف را به عقد خود درآورد .\r\nچون در اين ازدواج اخير نيز به آرزويش نرسيد ، براى چهارمين‌بار با دختر عمه‌اش ازدواج كرد كه حاصل اين ازدواج پنج دختر و يك پسر به نام اسد اللّه علم بود . « 4 »\r\nدر زمان انقلاب مشروطه و حوادث پس از آنكه برادر بزرگترش امير على اكبر خان ، در تهران بود ، تلاش كرد تا حاكميت از دست رفته قاينات را به دست آورد . « 5 » امير شوكت الملك علم متمايل به مشروطيت و على اكبر خان حشمت الملك مخالف مشروطيت بود\r\n\r\n\r\n","description":"","footnote":"\r\n( 1 ) - محمد على منصف : پيشين / 34\r\n( 2 ) باقر عاقلى : شرح حال رجال سياسى و نظامى معاصر ايران 2 / 1029\r\n( 3 ) - محمد حسين آيتى : بهارستان / 121\r\n( 4 ) - محمد على منصف : پيشين / 55 - 57\r\n( 5 ) - كتاب نارنجى : 1 / 156\r\n","page_name":" 311 ","page_number":311},
  {"content":"\r\n\r\nبنابراين در دوره استبداد صغير و سلطنت محمد على شاه محمد ابراهيم خان علم از حكومت قاينات عزل و على اكبر خان علم بار ديگر حاكم سيستان و قاينات گرديد . « 1 » به دنبال عزل امير شوكت الملك علم از حكومت قاينات ؛ امير معصوم خان از سوى پدرش على اكبر خان نايب حكومت آن منطقه گرديد و در اولين اقدام انجمن ايالتى بيرجند را تعطيل كرد . در اين زمان انجمن مشهد از خود واكنش نشان داد و طى اعلاميه‌اى از مردم خواسته شد تا مالياتشان را به امير معصوم خان نپردازند . « 2 » سر كنسول انگليس در گزارشى مىنويسد : « اهالى سيستان عموما به دستور العمل انجمن مشهد به مأمورين شاه در بيرجند ماليات نمىدهند . از قرار معلوم حسام الدوله ساعى بوده است كه اقتدار شاه را در آن نقاط محفوظ بدارد ؛ ولى به مقصود خود نايل نگشته است . » « 3 » منصوب كردن معصوم خان حسام الدوله به جاى امير شوكت الملك نارضايتى عمومى را در قاينات در پى داشت . با سقوط محمد على شاه ، حسام الدوله از حكومت عزل و حكومت قاينات دوباره به محمد ابراهيم خان علم سپرده شد . « 4 » اگرچه رقابت و اختلاف بر سر قدرت بين خاندان علم از قبل بود ، ولى با انتصاب مجدد امير شوكت الملك رقابت دو برادر آغاز گرديد . محمد ابراهيم مىكوشيد تا اموال و اراضى موقوفه را به نفع خود مصادره نمايد « 5 » و حشمت الملك در پى اين بود كه به‌وسيله بلوچ‌ها در آن منطقه ايجاد ناامنى كند تا بدين‌وسيله برادرش را در اداره حكومت ناتوان جلوه دهد و حكومت از دست داده را باز ستاند . « 6 » امير شوكت الملك در مقابل با نامه‌نگارى به وزارت كشور خواستار جلوگيرى از\r\n\r\n\r\n","description":"","footnote":"\r\n( 1 ) - محمد على منصف : پيشين / 44\r\n( 2 ) - كتاب آبى 3 / 648\r\n( 3 ) - همان 3 / 601\r\n( 4 ) - همان 3 / 729\r\n( 5 ) - مظفر شاهدى : زندگى سياسى خاندان علم / 98\r\n( 6 ) - كتاب آبى 5 / 1037 - 1038 ، 1075 - 1096\r\n","page_name":" 312 ","page_number":312},
  {"content":"\r\n\r\nاقدامات وى شد . « 1 »\r\nدر سال 1330 به دليل رقابت‌هاى موجود بين برادران بر سر توسعه حكومت و حيف ميل اموال عمومى ، حكام سيستان و قاينات به تهران احضار شدند . على اكبر خان حشمت الملك از حكومت عزل و محمد ابراهيم خان شوكت الملك به حكومت سيستان و قاينات منصوب گرديد . « 2 » امير شوكت الملك علم در اولين قدم قشون محلى سيستان را منحل ساخت . « 3 » دولت مركزى حسب نظر سفارت انگليس و در راستاى منافع آن دولت به شوكت الملك دستور داد براساس نظام جديد آن زمان مبادرت به تشكيل قشونى كند و منطقه را از ناامنى برهاند . « 4 » وى توانست با كمك انگلستان و با دستور العمل حكومت مركزى ، با ايجاد واحدهاى نظامى از سواره ، توپخانه ، پياده و تأسيس مدرسه نظام شوكتيه ؛ به يك ارتش محلى و مدرن دست يابد . « 5 »\r\nدر جنگ جهانى اول ( 1914 - 1918 م ) انگليسىها براى حفظ هندوستان متوسل به امير شوكت الملك شدند . او از سربازان ايرانى ، نيرويى چريكى تشكيل داد كه توسط افسران انگليسى اداره مىشدند و بودجه آن را كنسولگرى انگليس تأمين مىكرد و در زابل و قاينات مستقر بودند . « 6 » تأسيسات آنها كه به « ليل انگليس » مشهور بود تا قبل از پيروزى انقلاب اسلامى در حاشيه قاين وجود داشت كه با توسعه شهر تخريب گرديد .\r\nبا شروع جنگ جهانى اول مشكلاتى براى امير شوكت الملك پيش آمد ؛ زيرا گاهى اوقات عده‌اى از مأمورين آلمانى و اطريشى ( متحدين ) كه در اطراف ايران پراكنده بودند ، در صدد بودند كه براى انجام مقاصدشان از طريق قاينات عازم افغانستان شوند . از\r\n\r\n\r\n","description":"","footnote":"\r\n( 1 ) - مظفر شاهدى : پيشين / 93\r\n( 2 ) - همان / 99 ؛ محمد على منصف : پيشين / 52 - 53\r\n( 3 ) - كتاب آبى 8 / 2106\r\n( 4 ) - محمد على منصف : پيشين / 47\r\n( 5 ) - همان‌جا ؛ باقر عاقلى : پيشين 2 / 1029\r\n( 6 ) - باقر عاقلى : پيشين 2 / 1030\r\n","page_name":" 313 ","page_number":313},
  {"content":"\r\n\r\nجمله يك دسته مأموران نظامى تحت رياست انيدرماير آلمانى از كوير لوت گذشته و به حدود قاينات رسيدند ، كلنل پريدوكس كنسول انگليس در بيرجند ، امير را تحت فشار قرار داد تا ماير را دستگير و تحويل كنسولگرى دهد . وى كه از دستورات تهران مبنى بر بىطرفى تبعيت مىكرد ؛ از اجابت تقاضاى كنسول انگليس خوددارى ورزيد . نتيجه اين نافرمانى آن شد كه كنسول به سفارت خودش در تهران شكايت كرد و اندكى بعد شوكت الملك علم از حكمرانى قاينات بر كنار و به تهران احضار شد و برادرزاده‌اش امير معصوم خان به جاى وى منصوب گرديد . « 1 »\r\nفرماندارى امير معصوم حسام الدوله قريب يك سال بيشتر طول نكشيد كه امير محمد ابراهيم خان دوباره به حكومت قاينات و سيستان منصوب و به بيرجند برگشت . « 2 » در همين زمان فعاليت‌هاى گسترده‌اى از سوى قوام السلطنه حكمران خراسان جهت ايجاد محدوديت در حوزه حكمرانى شوكت الملك علم شكل گرفت . قوام تلاش مىكرد تا سيستان و قاينات را ضميمه خراسان سازد و در سال 1336 ه . ق اين توفيق برايش حاصل شد . « 3 »\r\nدر سال 1336 ه . ق انقلاب ضد تزارى روسيه حساسيت جايگاه خاندان علم را در استراتژى « ماوراء بحار » انگليس مضاعف ساخت و ابراهيم خان علم ، به‌ويژه پس از ورود نيروهاى نظامى انگليس به فرماندهى سرلشگر ماله سن ( 1918 م ) به خراسان ، تنها پايگاه استوار انگليس در ايران به شمار مىرفت . بيهوده نيست كه سركلار مونت اسكرين ، كارمند وزارت خارجه بريتانيا در شرق ايران ، در خاطرات خود مىنويسد : « تا زمانى كه يك يا دو مرد نظير شوكت الملك در ايران وجود دارند ، نبايد نسبت به اين كشور نااميد شد . » « 4 » به همين دليل انگليس‌ها به پاس خدمات اين\r\n\r\n\r\n","description":"","footnote":"\r\n( 1 ) - محمد على منصف : پيشين / 50\r\n( 2 ) - همان‌جا\r\n( 3 ) - مظفر شاهدى : پيشين / 116\r\n( 4 ) - ظهور و سقوط سلطنت پهلوى / 236\r\n","page_name":" 314 ","page_number":314},
  {"content":"\r\n\r\nخاندان به دولت آنها از اعطاى هداياى گرانبها دريغى نكردند . « 1 »\r\nدر سال 1300 ه . ش كه كلنل محمد تقى خان پسيان رئيس ژاندارمرى خراسان سر از اطاعت حكومت مركزى پيچيد و كليه امور خراسان را در دست گرفت ، قوام السلطنه نخست‌وزير وقت ، به امير شوكت الملك علم والى قاينات و سيستان ، اختيارات كامل داد تا با اعمال قوه قهريه ، كلنل را سركوب كند . « 2 »\r\nامير شوكت الملك براى احتراز از جنگ و خونريزى به‌وسيله تلگراف و نماينده حضورى و با پند و اندرز ، سعى كرد پسيان را از خيالاتى كه در سر داشت ؛ مانع شود و در عين حال قواى مجهزى آماده ساخته و به‌سوى مشهد روانه كرد كه خبر قتل پسيان در جعفرآباد قوچان ، او را از لشكركشى و جنگ منصرف نمود . « 3 » پس از قتل پسيان عده‌اى از سرشناسان مشهد و تعدادى از نظاميان ارشد از حكومت مركزى تقاضا كردند با انتصاب شوكت الملك به سمت والى موقت ايالت خراسان موافقت شود ، ولى شوكت الملك به علت ضعف مزاج از قبول آن سرباز زد . « 4 » حكمرانى وى در سيستان و قاينات تا سال 1303 ه . ش / 1343 ه . ق ادامه يافت .\r\nمحمد ابراهيم خان علم در اين سال بنا بر مصالح شخصى و شرايط زمانى از حكومت كناره‌گيرى كرد و در بيرجند به امور شخصى و كار كشاورزى پرداخت و دو برادرزاده‌اش ، امير معصوم خان را به حكومت سيستان و امير محمد رضا را به حكومت قاينات برگزيد . « 5 » وى توانست خصومت‌هايى كه طى ساليان دراز بين او و برادرزادگانش به وجود آمده بود تا حدودى بر طرف سازد ؛ تا جايى كه دخترانش را به ازدواج برادر\r\n\r\n\r\n","description":"","footnote":"\r\n( 1 ) - مظفر شاهدى : پيشين / 120\r\n( 2 ) - ملك‌الشعراى بهار : تاريخ مختصر احزاب سياسى ايران 1 / 149 ، 151 ؛ كاوه بيات : انقلاب خراسان / 96 ، 154\r\n( 3 ) - ملك‌الشعراى بهار : پيشين 1 / 151 ؛ كاوه بيات : پيشين / 136 - 137\r\n( 4 ) - غلامحسين ميرزا صالح : جنبش كلنل محمد تقى خان پسيان / 111\r\n( 5 ) - محمد على منصف : پيشين / 150\r\n","page_name":" 315 ","page_number":315},
  {"content":"\r\n\r\nزادگانش درآورد « 1 » و صلح‌نامه‌اى نوشت تا همواره خيرخواه مسلمين ، و مطيع دولت باشند . « 2 » پس از كناره‌گيرى امير شوكت الملك ، از سوى رضا شاه مأموريت يافت همراه نمايندگان دولت مركزى و نمايندگان دولت افغانستان اختلافات مرزى هيرمند را حل و فصل نمايد . « 3 » وى در سال 1314 به تهران آمد و تا سال 1321 ه . ش ماندگار شد . در سال 1315 ه . ش از سوى رضا شاه به مدت يك سال به استاندارى فارس منصوب گرديد . « 4 » در سال 1317 ه . ش در كابينه محمود جم ، سال 1318 ه . ش در كابينه احمد متين دفترى ، 1319 ه . ش در كابينه على منصور و سال 1320 ه . ش عضو دولت محمد على فروغى گرديد . « 5 » به هنگام اقامت محمد ابراهيم علم در تهران فرزندش اسد اللّه ؛ اداره املاك و مستغلات وى را برعهده داشت . « 6 »\r\nاگرچه محمد ابراهيم خان علم به لحاظ سياسى تمايلات انگليسى داشت ولى نمىتوان وى را جاسوس آن دولت در ايران دانست . همان‌طور كه اسكرين سر كنسول انگليس در ايران مىنويسد :\r\n« خانواده علم و خزيمه علم در قاينات تمايلات انگليسى داشتند . » « 7 » همچنين آخرين سفير انگليس در ايران دوره محمد رضا پهلوى پس از مرگ اسد اللّه علم مىگويد : « خانواده او ( اسد اللّه علم ) نسل اندر نسل طرفدار انگليس بودند ، ولى اين دوستى و رابطه نه به خاطر منافع شخصى يا نوكر مآبى و چاپلوسى ، بلكه بخاطر اعتقادى بود كه به سودمند بودن دوستى انگليس براى حفظ منافع ايران داشتند . » « 8 » ولى دكتر محمد مصدق بر\r\n\r\n\r\n","description":"","footnote":"\r\n( 1 ) - محمد حسين آيتى : پيشين / 124\r\n( 2 ) - همان‌جا\r\n( 3 ) - مظفر شاهدى : پيشين / 137 - 138\r\n( 4 ) - همان / 140\r\n( 5 ) - مهدى بامداد : شرح حال رجال ايران 6 / 206 ؛ دولتهاى ايران از ميرزا نصر اللّه خان مشير الدوله تا مير حسين موسوى / 169 ، 173 ، 178\r\n( 6 ) - مظفر شاهدى : پيشين / 141\r\n( 7 ) - اسكرين كلارمونت : جنگهاى جهانى در ايران / 229\r\n( 8 ) - ويليام ساليوان : خاطرات دو سفير / 294\r\n","page_name":" 316 ","page_number":316},
  {"content":"\r\n\r\nخلاف ديدگاه پيشين خاندان علم را جاسوس اندر جاسوس معرفى مىكرد . « 1 » شوكت الملك علم علاقه‌اى به امور فرهنگى داشت و خدماتى در اين راستا در حوزه حكومتى خود انجام داد از جمله با هزينه شخصى خود آب آشاميدنى را در شهرستان بيرجند لوله‌كشى نمود ، و مدارس جديد دخترانه و پسرانه در اغلب شهرهاى بيرجند و قاين و سيستان تأسيس كرد . در سال 1308 ه . ش كلنگ بيمارستان بيرجند را به زمين زد ؛ و پس از مرگش فرزند وى اسد اللّه آن را تكميل نمود . « 2 » محمد ابراهيم خان شيعه‌مذهب بود و نسبت به فرائض دينى پايبند و همواره پس از نماز صبح يك جزء از قرآن مجيد را با معنى قرائت مىكرد . مراسم عزادارى محرم و صفر را به پا مىداشت به‌طورى كه در اغلب منطقه حكومتش مراسم عزادارى سالار شهيدان به همت او برگزار مىشد . « 3 » شاه پس از سال 1322 ه . ش به بعد تلاش مىكرد تا محمد ابراهيم علم را دوباره به صحنه سياست بازگرداند ، در مردادماه 1322 ه . ش حسين علاء وزير دربار به دستور شاه طى نامه‌اى محرمانه از وى خواست كه نيابت توليت آستان قدس رضوى را بپذيرد ولى وى از پذيرش هرگونه مقام امتناع كرد . « 4 » اگرچه شوكت الملك از قدرت رسمى دولتى كناره‌گيرى كرده بود ، ليكن از دخالت در امور سياسى منطقه ابائى نداشت و با نفوذى كه در اين مناطق داشت ، افراد مورد نظرش را به مجلس شوراى ملى تحميل كرد . اقامت محمد ابراهيم خان در اواخر عمرش در بيرجند ، مصادف با اوج جنگ جهانى دوم بود . او كه حدود چهل سال در صحنه سياسى ايفاى نقش كرد ، در سن 64 سالگى به سال 1323 ه . ش براثر سكته قلبى درگذشت . جنازه‌اش پس از انتقال به مشهد ، در مقبره خانوادگى در حرم مطهر\r\n\r\n\r\n","description":"","footnote":"\r\n( 1 ) - مظفر شاهدى : پيشين / 253\r\n( 2 ) - محمد على منصف : پيشين / 121\r\n( 3 ) - همان / 78 - 81\r\n( 4 ) - مظفر شاهدى : پيشين / 146\r\n","page_name":" 317 ","page_number":317},
  {"content":"\r\n\r\nبه خاك سپرده شد . « 1 »\r\nعلى جان سكندرى\r\n\r\n( 103 ) علم - هاجر ( - 1309 ه . ش )\r\nهاجر دختر مير زين العابدين از محترمين روستاى هريوند بيرجند و همسر امير علم خان سوم . « 2 » ثمره ازدواج هاجر با امير علم خان سوم محمد ابراهيم خان بود كه به سال 1300 ه . ق به دنيا آمد . « 3 » هاجر نقش اساسى در پرورش فرزندش داشت . او با واقع‌بينى درك كرد كه بايد فرزندش در جهت خصايل والاى انسانى تربيت شود و روابط او با برادران و خواهر بر پايه‌اى منطقى استوار گردد تا بتواند با وجود خردسالى موقعيت شايسته‌اى احراز كند . « 4 » در نتيجه تربيت مادر ، روح جوانمردى كم‌نظير در وجود محمد ابراهيم ريشه گرفت و آن‌قدر ديندار و با تقوا بار آمد كه هرگز از انجام فرائض دينى غفلت نورزيد و هيچ‌گاه نماز و دعا و روزه از ياد نبرد . تربيت مادر حتى در امور مهم حكومت و امارت امير شوكت الملك تأثير داشت به گونه‌اى كه از مشورت‌هاى وى بهره مىگرفت و در پاره‌اى از معضلات حكومتى فكر و انديشه او را به يارى مىطلبيد . « 5 » امير نسبت به مادرش احترام بسيار قايل بود و ملاقات با مادر هر روز صبح و عصر جزو برنامه زندگى او بود و هميشه صبحانه در حضور مادرش صرف مىكرد . « 6 » فوت مادر امير در سال 1309 ه . ش پيش آمد كه امير محمد ابراهيم خان علم همراه رضا شاه در تهران بود . پيكر هاجر پس از تشييع جنازه در بيرجند به مشهد حمل و در دار السعاده حرم مطهر امام رضا عليه السّلام در\r\n\r\n\r\n","description":"","footnote":"\r\n( 1 ) - محمد على منصف : پيشين / 228 ؛ محمد حسين آيتى : پيشين / 124\r\n( 2 ) - محمد على منصف : امير شوكت الملك علم / 29\r\n( 3 ) - همان / 29 - 30\r\n( 4 ) - همان / 33\r\n( 5 ) - همان / 35\r\n( 6 ) - همان / 106\r\n","page_name":" 318 ","page_number":318},
  {"content":"\r\n\r\nمقبره خانوادگىاش دفن شد . در پى اين حادثه امير شوكت الملك علم تلگرافى به خواهران و برادران مخابره كرد و از مردم خواست به خاطر فوت مادرش از كارهاى روزانه خويش دست برندارند .\r\nعلى جان سكندرى\r\n\r\n( 104 ) على خان بيگ ( - قبل از 1038 ه . ق )\r\nعلى خان بيگ فرزند اللهى بيگ .\r\nپدرش ابتدا ناظر دواب الله‌وردى خان گرجى بود و به علت كفايت ، ناظر دواب شاه‌عباس اول شد و پس از فوت او اين سمت به پسرش على خان رسيد . على خان پس از مدتى به داروغگى مشهد مقدس تعيين شد و به اين شهر آمد . « 1 » او سرانجام قبل از سال 1038 ه . ق در مشهد به علت بيمارى صرع درگذشت و در جوار حضرت رضا عليه السّلام به خاك سپرده شد . « 2 »\r\nابراهيم زنگنه\r\n\r\n( 105 ) على قلى خان ( - قبل از 1090 ه . ق )\r\nعلى قلى خان فرزند شاهوردى خان و خواهرزاده سارو سلطان بيگدلى از امرا و خوانين منطقه لرستان در قرن يازدهم هجرى بود . پدر و جدش حسين خان به خاطر خدماتى كه در دستگاه حكومتى انجام داده بودند توانستند به حكومت لرستان برسند .\r\nپدر على قلى خان يك شب براثر اشتباه به پايش آسيب زد و سرانجام براثر همان فوت كرد . او قبل از مرگ حكومت را به فرزندش واگذار كرد . « 3 » على قلى خان در حالى كه جوانى بيش نبود توانست به حكومت طايفه لر كوچك ( لرستان امروزه ) برسد . اما چون\r\n\r\n\r\n","description":"","footnote":"\r\n( 1 ) - اسكندر بيگ منشى : تاريخ عالم‌آراى عباسى 3 / 1084\r\n( 2 ) - همان ؛ محمد تقى مدرس رضوى :\r\nسالشمار وقايع مشهد / 99\r\n( 3 ) - محمد يوسف واله قزوينى : خلد برين ( ايران در زمان شاه صفى ) / 309 ، 354\r\n","page_name":" 319 ","page_number":319},
  {"content":"\r\n\r\nفاقد تجربه لازم بود ، مردم بر او شوريدند و كار حكومت مختل شد . با شكايت گروهى از بزرگان به دربار صفوى ، شاه علت شورش را از او در خواست نمود ، اما وى نتوانست جواب مناسب بدهد . « 1 » در نتيجه شاه‌عباس دوم ( 1052 - 1077 ه . ق ) در سال 1061 ه . ق او را از حكومت لرستان بر كنار كرد « 2 » و همراه با او جمعى از سران تحت امرش نيز بر كنار شدند . « 3 »\r\nبعد از كنار گذاشتن على قلى خان حكومت ناحيه لرستان به عمويش منوچهر خان واگذار شد . خود على قلى خان نيز مجبور گرديد تا بقيه عمرش را در مشهد به سر برد . « 4 »\r\nفوت على قلى خان پيش از سال 1090 ه . ق در شهر مشهد واقع شد . او به نقل صاحب تذكره نصرآبادى شعر مىسرود . « 5 »\r\nرسول سعيدىزاده\r\n\r\n( 106 ) عنايت كل ( - 1017 ه . ق )\r\nعنايت كل ، يا كل‌عنايت كه شاه‌عباس اول او را كچل عنايت مىناميد ، دلقك شاه‌عباس بود كه خانه‌اش در محله در دشت اصفهان شهرت داشت .\r\nوى كه با مسخرگىها و لودگىهاى خود در هر حال شاه را به خنده مىآورد ، حاضرجوابىها و آزادى بيان خاصى نزد شاه داشت و داستان‌هاى زيادى از ماجراهاى وى نقل مجالس اهالى پايتخت بوده است . از جمله در ماجراى منع جوشانده كوكنار كه در 1030 ه . ق از سوى شاه‌عباس به اجرا گذاشته شد\r\n\r\n\r\n","description":"","footnote":"\r\n( 1 ) - محمد طاهر وحيد قزوينى : پيشين / 181\r\n( 2 ) - محمد يوسف واله قزوينى : پيشين / 498 ، 541\r\n( 3 ) - محمد طاهر وحيد قزوينى : پيشين / همان‌جا\r\n( 4 ) - همان / 181 - 182\r\n( 5 ) - ميرزا محمد طاهر نصرآبادى : پيشين / 32\r\n","page_name":" 320 ","page_number":320},
  {"content":"\r\n\r\nو بسيارى از مردم كه به استعمال آن معتاد شده بودند در زحمت افتادند ؛ عنايت كچل مغازه‌اى كفن‌فروشى در مقابل حرمسراى شاه ايجاد كرد تا نشان دهد بسيارى مردم از جمله بزرگان با اين دستور در حال فوت هستند و به اين ترتيب دستور منع استعمال كوكنار لغو شد .\r\nيك‌بار نيز كه كل عنايت به درد چشم مبتلا بود شاه براى مزاح به او گفت من طبيب ماهرى هستم ، تو بايد كمى آهك و زنگار را با نشادر در چشم خود بريزى تا بهبود يابد و عنايت كه حوصله خنديدن نداشت جواب داد « در عجبم تو با اين حذاقت چرا چشمان لوچ و قىآلود پدرتان را معالجه نكرديد » اين جواب اشاره به كم‌بينايى سلطان محمد خدابنده پدر شاه‌عباس داشت و نشان مىدهد عنايت تا چه ميزان در نزد شاه از آزادى بيان برخوردار بوده است . « 1 »\r\nدر سال هزار و يك هجرى كه سلطانم خانم همسر شاه‌طهماسب صفوى و مادر بزرگ شاه‌عباس اول فوت كرد ، چون شاه خود در خرم‌آباد به سر مىبرد ، خواجه ابراهيم خليل كه پيشكار سلطانم خانم بود ، براى تجهيز و تدفين وى مبلغ پنج تومان از كل عنايت به‌عنوان مساعده گرفت . « 2 »\r\nعنايت كل در 23 رمضان سال 1017 ه . ق در مشهد مقدس فوت كرد . « 3 »\r\nرجبعلى يحيايى\r\n\r\n\r\n","description":"","footnote":"\r\n( 1 ) - شواليه شاردن : سفرنامه 4 / 1578 - 1590 .\r\n( 2 ) - ملا جلال الدّين محمد منجم يزدى :\r\nتاريخ عباسى / 123\r\n( 3 ) - همان / 356\r\n","page_name":" 321 ","page_number":321},
  {"content":"\r\n\r\n\r\nف\r\n\r\n( 107 ) فراهانى - ميرزا حسن خان ( - 1225 ه . ق )\r\nميرزا حسن خان ، پسر بزرگ ميرزا عيسى خان فراهانى معروف به ميرزا بزرگ .\r\nپدرش عيسى خان فراهانى از سال 1213 ه . ق مقام وزارت و پيشكارى عباس ميرزا را در تبريز برعهده داشت .\r\nوى كه در ابتدا منشى حاج ابراهيم خان كلانتر فارس بود . « 1 » هنگامى كه ميرزا عيسى خان به مقام وزارت فتحعلى شاه رسيد ، مقام وزارت و پيشكارى عباس ميرزا در رمضان سال 1224 ه . ق به فرزند بزرگ او ، ميرزا حسن خان واگذار گرديد .\r\nميرزا حسن يك سال بيشتر وزارت عباس ميرزا را برعهده نداشت كه در اثر بيمارى ، روز دوم محرم 1225 ه . ق در جوانى در تبريز درگذشت . « 2 » جنازه وى توسط نجفقلى خان گروسى كه از دوستان ميرزا حسن بود به مشهد مقدس حمل « 3 » و در حرم مطهر به خاك سپرده شد .\r\nاز برادران ميرزا حسن خان فراهانى بايد از ابو القاسم خان قائم مقام وزير معروف عباس ميرزا و محمد شاه قاجار ياد كرد كه بعد از مرگ ميرزا حسن خان مقام او را به‌عنوان وزير عباس ميرزا بر\r\n\r\n\r\n","description":"","footnote":"\r\n( 1 ) - مهدى بامداد : شرح حال رجال ايران 2 / 512\r\n( 2 ) - محمد تقى لسان الملك سپهر : ناسخ التواريخ قاجاريه 1 / 190 ، 202 ؛ محمد حسن خان اعتماد السلطنه : صدر التواريخ / 117\r\n( 3 ) - مهدى بامداد : پيشين 6 / 281\r\n","page_name":" 322 ","page_number":322},
  {"content":"\r\n\r\nعهده گرفت . « 1 » برادر ديگر او ميرزا موسى خان فراهانى است كه در سال 1237 ه . ق به وزارت عباس ميرزا رسيد و از سال 1248 تا 1262 ه . ق توليت آستان قدس رضوى را برعهده داشت « 2 » كه شرح حال وى در جلد سوم همين مجموعه آمده است .\r\nسيد حسن حسينى\r\nفرمانفرما - قاجار - فريدون ميرزا\r\n\r\n\r\n","description":"","footnote":"\r\n( 1 ) - همان 1 / 60 - 61\r\n( 2 ) - همان 4 / 165\r\n","page_name":" 323 ","page_number":323},
  {"content":"\r\n\r\n\r\nق\r\n\r\n( 108 ) قاجار - احمد ميرزا ( 1234 - 1310 ق )\r\n( به تصوير صفحه مراجعه شود ) احمد ميرزا ملقب به معين الدوله پسر دهم عباس ميرزا نايب‌السلطنه ، از زنى به نام خرده خانم بود كه در حدود سال 1234 ه . ق متولد شد . « 1 » هنوز شانزده سال بيش نداشت كه همراه سه برادرش جهانگير ميرزا ، مصطفى قلى ميرزا و خسرو ميرزا به دستور محمد شاه از تبريز به قلعه اردبيل فرستاده شدند و در آنجا زندانى گشتند . « 2 » چهار ماه بعد فتحعلى شاه در اصفهان درگذشت ، و محمد ميرزا به پادشاهى رسيد ، وى هنگام عزيمت به‌سوى تهران دستور داد كه اسماعيل خان قرجه‌داغى فراش‌باشى به اردبيل رفته و جهانگير ميرزا و خسرو ميرزا را از هر دو چشم كور سازد . او هم در 15 رجب 1250 ه . ق آن دو را كور ساخت و احمد ميرزا مدتى با آنها در زندان بود . « 3 »\r\n\r\n\r\n","description":"","footnote":"\r\n( 1 ) - احمد ميرزا عضد الدوله : تاريخ عضدى / 322 ؛ مهدى بامداد : شرح حال رجال ايران 1 / 103\r\n( 2 ) - احمد ميرزا عضد الدوله : پيشين / 322 ؛ محمد تقى لسان الملك سپهر : ناسخ التواريخ 1 / 610\r\n( 3 ) - محمد حسن خان اعتماد السلطنه : مرآة\r\n","page_name":" 324 ","page_number":324},
  {"content":"\r\n\r\nدر سال 1251 ه . ق كه قائم مقام كشته شد بنا به دستور محمد شاه ، احمد ميرزا با ديگر برادرانش به تويسركان فرستاده شدند و آزادانه با داشتن تيول و مواجب دولتى زندگى مىكردند . « 1 » پس از درگذشت محمد شاه و پادشاهى ناصر الدّين شاه ( 1264 ه . ق ) طبق نظر امير كبير ، شاهزادگان از تويسركان احضار شدند و پس از آن به تدريج وارد كارهاى كشورى و لشكرى شدند . « 2 »\r\nدر سال 1267 ه . ق احمد ميرزا مأمور تسخير قلاع بمپور ، سرباز و نسكن در منطقه بلوچستان شد . وى پس از فتح نسكن ، آهنگ تسخير قلعه سرباز نمود كه لشكريان وى پس از مدتى جنگ و گريز آنجا را فتح كردند . « 3 » ناصر الدّين شاه ، احمد ميرزا را در سال 1267 ه . ق به حكومت گلپايگان و خوانسار كه در سال 1266 ه . ق ضميمه حكومت خوزستان و لرستان شده بود منصوب كرد . « 4 » در سال 1270 ه . ق وقتى كه مصطفى قلى ميرزا حاكم مازندران فوت كرد ، احمد ميرزا برادر اعيانى او حكومت آنجا را به دست گرفت . « 5 » حكومتش در مازندران تا سال 1272 ه . ق بيشتر طول نكشيد و در اين سال از حكومت معزول و لطف اللّه ميرزا برادر ديگر وى حاكم مازندران شد . « 6 » در سال 1275 ه . ق براى بار دوم به حكومت گلپايگان و خوانسار منصوب گرديد . « 7 » در 1277 ه . ق ملقب به معين الدوله شد . در همين سال از طرف مسعود ميرزا يمين الدوله ، حاكم مازندران و استرآباد ، به نيابت حكومت\r\n\r\n\r\n","description":"","footnote":"\r\nالبلدان 1 / 912 ؛ محمد تقى لسان الملك سپهر : پيشين 1 / 610\r\n( 1 ) - احمد ميرزا عضد الدوله : پيشين / 185 ؛ مهدى بامداد : پيشين 1 / 103 - 104\r\n( 2 ) - مهدى بامداد : پيشين 1 / 104\r\n( 3 ) - محمد تقى لسان الملك سپهر : پيشين 3 / 1133\r\n( 4 ) - همان 3 / 1131 ؛ احمد ميرزا عضد الدوله : پيشين / 322 ؛ مهدى بامداد : پيشين 1 / 104\r\n( 5 ) - محمد تقى لسان الملك سپهر : پيشين 3 / 1234\r\n( 6 ) - مهدى بامداد / همان‌جا\r\n( 7 ) - همان\r\n","page_name":" 325 ","page_number":325},
  {"content":"\r\n\r\nاسترآباد تعيين شد و در سال 1283 ه . ق به حكومت اروميه منصوب گشت « 1 » و در سال 1296 ه . ق مجددا به حكومت اين ناحيه فرستاده شد . در سال 1299 ه . ق مدتى نيابت محمد تقى ميرزا ركن الدوله ، والى خراسان را برعهده داشت . « 2 » سرانجام وى در سال 1310 ه . ق در مشهد درگذشت و در دار الحفاظ حرم مطهر امام رضا عليه السّلام در كنار قبر پدرش عباس ميرزا به خاك سپرده شد . « 3 »\r\nعلى جان سكندرى\r\n\r\n( 109 ) قاجار - پرويز ميرزا ( 1239 - 1305 ق )\r\nپرويز ميرزا پسر پنجاه سوم فتحعلى شاه قاجار ( 1212 - 1250 ه . ق ) در ربيع الاول 1239 ه . ق . « 4 » از مادرى به نام بيگم خانم ، دختر حاجى الياس تجريشى ، متولد شد . « 5 » از زندگانى وى اطلاع چندانى در دست نيست . وى در ابتداى سال 1248 ه . ق . مانند برادر ( به تصوير صفحه مراجعه شود ) صلبى خود فرخ سير ميرزا ، به نير الدوله ملقب گرديد و بيشتر اوقات حكومت شهرهاى سبزوار ، نيشابور و كاشمر را در دست داشت . « 6 »\r\n\r\n\r\n","description":"","footnote":"\r\n( 1 ) - همان 1 / 104 - 105 ؛ كريم سليمانى :\r\nالقاب رجال قاجاريه / 165\r\n( 2 ) - مهدى بامداد : پيشين 1 / 105\r\n( 3 ) - محمد على خان سديد السلطنه :\r\nسفرنامه / 219\r\n( 4 ) - عليقلى ميرزا اعتضاد السلطنه : اكسير التواريخ / 237\r\n( 5 ) - احمد ميرزا عضد الدوله : تاريخ عضدى / 35 ؛ محمد تقى لسان الملك سپهر : ناسخ التواريخ 1 / 554 - 558\r\n( 6 ) - عبد الحسين نوايى : تعليقات تاريخ عضدى / 265\r\n","page_name":" 326 ","page_number":326},
  {"content":"\r\n\r\nدر تاريخ عضدى از ازدواج وى با دختر مهر عليخان قوانلو و دختر باقر خان بيگلربيگى ياد شده است . « 1 » پرويز ميرزا در آغاز شعبان 1305 ه . ق درگذشت و دوم شعبان در دار السياده حرم مطهر حضرت ثامن الحجج عليه السّلام به خاك سپرده شد . « 2 » او دو پسر و سه دختر داشت « 3 » كه مهمترين آنها سلطان حسين ميرزا بود كه شرح حالش در همين كتاب آمده است . گويا پرويز ميرزا از همان آغاز جوانى طبع شعر هم داشته است زيرا اعتضاد السلطنه كه پرويز ميرزا را در سن 18 سالگى ديده است او را فردى شيرين كلام و خوش‌صورت توصيف كرده و بيت زير را از او آورده است : « 4 »\r\n مبهوت بمانديم كه با روى تو ما را * نى جاى سكوت است و نه ياراى عبارات \r\nرجبعلى يحيايى\r\n\r\n( 110 ) قاجار - جان محمد خان ( - 1237 ه . ق )\r\nاز سرداران و امراى بزرگ عهد آقا محمد خان و فتحعلى شاه قاجار و نايب الاياله خراسان ( 1221 - 1237 ه . ق ) .\r\nجان محمد خان قاجار دولو فرزند قره‌خان از بزرگان طايفه دولوى ايل قاجار بود كه در سال‌هاى آغازين حكومت قاجار نقش مهمى را در تثبيت سلطنت پسر عموهاى خويش ايفا كرد .\r\nنام او از سال 1183 ه . ق به‌عنوان يكى از افراد برجسته دولوها بازتاب يافته است . در اين سال مورد حمله حسينقلى خان قاجارقويونلو قرار گرفت . « 5 » به نظر مىرسد او از افرادى بوده است ، كه بر خلاف ديگر افراد طايفه‌اش ، به آقا محمد خان كه از طايفه ديگر قاجارها\r\n\r\n\r\n","description":"","footnote":"\r\n( 1 ) - احمد ميرزا عضد الدوله : پيشين / 23\r\n( 2 ) - مركز اسناد كتابخانه مركزى آستان قدس رضوى : سند شماره 11 / 11864\r\n( 3 ) - محمد على مصباحى نائينى : تذكره مدينة الادب 1 / 536\r\n( 4 ) - عليقلى ميرزا اعتضاد السلطنه : پيشين / 237\r\n( 5 ) - رضا قلى خان هدايت : روضة الصفاى ناصرى 9 / 88 ؛ محمد حسن خان اعتماد السلطنه : تاريخ منتظم ناصرى 2 / 1170\r\n","page_name":" 327 ","page_number":327},
  {"content":"\r\n\r\nبود كمك كردند و موجب تثبيت حكومت او شدند . جان محمد خان از اين به بعد همواره همراه بنيان‌گذار سلسله قاجار بود . از جمله در سال 1205 ه . ق كه در آذربايجان با آقا محمد خان بود از طرف او مأمور سركوبى مصطفى خان طالش ، حاكم قراجه‌داغ ، شد اما به واسطه اوضاع اقليمى آن منطقه در اين راه توفيقى نيافت . « 1 »\r\nجان محمد خان در نبردهاى آقا محمد خان قاجار با لطف‌على خان زند نيز حضور چشمگيرى داشت ؛ به‌طور نمونه در سال 1204 ه . ق از فرماندهان نيروهاى قاجار براى حمله به شيراز بود . « 2 » در 1025 ه . ق آقا محمد خان او را در رأس سپاهى پنج هزار نفره براى عقب راندن لطف‌على خان زند كه شيراز را محاصره كرده بود اعزام كرد . « 3 » او لشكر خان زند را شكست داد و از سلطه دوباره او بر شيراز جلوگيرى كرد . « 4 » آقا محمد خان در سال 1207 ه . ق بار ديگر جان محمد خان را مأمور ساخت تا به شيراز رفته و قلعه آن شهر را با خاك يكسان كند تا از پناه گرفتن لطف‌على خان زند در آن شهر جلوگيرى شود . « 5 » او نيز دستور را اجرا كرده و اين قلعه مستحكم را منهدم ساخت و خندق اطراف آن را كه پانزده ذرع عرض و بيست ذرع عمق داشت از خاك انباشت . « 6 »\r\nجان محمد خان ، پس از قتل آقا محمد خان ( 21 ذىحجه 1211 ه . ق ) « 7 »\r\n\r\n\r\n","description":"","footnote":"\r\n( 1 ) - محمد تقى خان لسان الملك سپهر :\r\nناسخ التواريخ 1 / 57 ؛ محمد فتح اللّه ساروى : تاريخ محمدى / 193\r\n( 2 ) - محمد فتح اللّه ساروى : پيشين / 187\r\n( 3 ) - محمد حسن خان اعتماد السلطنه :\r\nپيشين 3 / 1414 - 1416\r\n( 4 ) - ميرزا جعفر حقايق نگار خورموجى :\r\nنزهة الاخبار / 488\r\n( 5 ) - محمد حسن خان اعتماد السلطنه :\r\nپيشين 3 / 1420\r\n( 6 ) - محمد فتح اللّه ساروى : پيشين / 227 ؛ ميرزا جعفر خان حقايق نگار خورموجى :\r\nپيشين / 489\r\n( 7 ) - محمد تقى خان لسان الملك سپهر :\r\nپيشين 1 / 84\r\n","page_name":" 328 ","page_number":328},
  {"content":"\r\n\r\nبه شاه جديد يعنى فتحعلى شاه پيوست و او را در كشمكش‌هايش با برادران و ديگر مدعيان قدرت يارى داد . به دليل همين آگاهى از وفادارى او به شاه جديد بود كه در آشفتگىهاى پس از قتل آقا محمد خان ، برادر شورشى فتحعلى شاه يعنى حسينقلى خان قاجار دستور به دستگيرى جان محمد خان ، كه اينك سردار لار شده بود ، داد اما نيروهايش موفق به دستگيرى جان محمد خان نشدند . « 1 » جان محمد خان قاجار در 1213 ه . ق از سوى فتحعلى شاه دستور يافت كه پيشاپيش به‌سوى خراسان بيايد تا نادر ميرزا نواده نادر شاه را در مشهد محاصره كرده به تسليم شهر وادار نمايد . جان محمد خان شهر را محاصره كرد اما نادر ميرزا علما را شفيع قرار داد و لشكر قاجار دست از محاصره كشيد . « 2 » جان محمد خان در سال 1216 ه . ق براى دومين بار براى سركوبى خوانين خراسان به سبزوار و نيشابور « 3 » و نيز براى درهم شكستن طغيان شاهزاده حسينقلى ميرزا مأمور گرديد . « 4 » در سال 1217 ه . ق شاه ، دختر او را به عقد عباس ميرزا نايب‌السلطنه ( 1213 - 1249 ه . ق ) درآورد . « 5 » جان محمد خان براى مدتى حاكم كزاز و ملاير بود تا اينكه در آغاز سال 1221 ه . ق به امر شاه با عنوان نايب الاياله خراسان رهسپار اين سامان گرديد تا محمد ولى ميرزا حاكم خراسان را يارى كند . « 6 »\r\nجان محمد خان در سال 1222 ه . ق توانست لشكر پنجاه هزار نفره فيروز ميرزا حاكم هرات را كه با استفاده از شهرت « صوفى اسلام » مناطق فراوانى\r\n\r\n\r\n","description":"","footnote":"\r\n( 1 ) - همان 1 / 96 ؛ رضا قلى خان هدايت :\r\nپيشين 9 / 333 - 334\r\n( 2 ) - محمد تقى خان لسان الملك سپهر :\r\nپيشين 1 / 101 - 103 ؛ محمد حسن خان اعتماد السلطنه : پيشين 3 / 1450\r\n( 3 ) - محمد تقى خان لسان الملك سپهر :\r\nپيشين 1 / 109 - 110\r\n( 4 ) - همان 1 / 113\r\n( 5 ) - همان 1 / 120\r\n( 6 ) - همان / 145 ؛ محمد حسن خان اعتماد السلطنه : پيشين 3 / 1480\r\n","page_name":" 329 ","page_number":329},
  {"content":"\r\n\r\nرا گرفته و ادعاى تسلط بر خراسان داشت درهم بشكند و به اطاعت از شاه قاجار و پرداخت خراج دوساله وادار نمايد و خود مورد توجه بيشتر شاه قاجار واقع شود . « 1 » جان محمد در سال 1223 ه . ق به مرو رفت و امير ناصر الدّين توره حاكم مرو را كه در محاصره حاكم ازبك بخارا و خواستار پناهندگى به ايران بود ، از محاصره نجات داده و به مشهد آورد . « 2 »\r\nدر سال 1226 ه . ق فتحعلى شاه دختر ديگر او را به عقد فرزندش شيخعلى ميرزا درآورد . « 3 » ظاهرا او و محمد ولى ميرزا از فتنه‌هاى خوانين خراسان به‌ويژه از كارشكنىهاى اسحاق خان قرايى در رنج بودند و حتى مدتى توسط او به زندان افتادند . « 4 » كشتن اسحاق خان قرايى و فرزندش حسنعلى خان هم مشكل آشفتگى خراسان را حل نكرد و جان محمد خان مجبور شد با افغان‌ها كه درصدد برآمده بودند پس از قتل اسحاق خان نواحى تحت كنترل او را متصرف شوند بجنگد كه حاصلى جز شكست براى او و قدرت‌يابى امراى خراسان نداشت . « 5 » به واسطه همين آشوب‌ها بود كه فتحعلى شاه در سال 1232 ه . ق مجبور شد فرزند ديگرش حسنعلى ميرزا شجاع السلطنه را به‌عنوان حاكم جديد خراسان روانه اين ديار نمايد . « 6 »\r\nمنابع به درستى روشن نمىسازند جان محمد خان از اين دوره ( 1232 - 1237 ه . ق ) به بعد در كجا بوده است و آيا در كنار حاكم جديد در خراسان مانده است يا خير ؟ تنها حادثه‌اى كه به طور واضح در اين سال‌ها ذكر شده اين\r\n\r\n\r\n","description":"","footnote":"\r\n( 1 ) - محمد تقى خان لسان الملك سپهر :\r\nپيين 1 / 162 - 163 ؛ محمد حسن خان اعتماد السلطنه : پيشين 3 / 1486\r\n( 2 ) - رضا قلى خان هدايت : پيشين 9 / 443\r\n( 3 ) - محمد تقى خان لسان الملك سپهر :\r\nپيشين 1 / 204\r\n( 4 ) - همان 1 / 247 - 250 ، 268 - 269\r\n( 5 ) - محمد تقى خان لسان الملك سپهر :\r\nپيشين 1 / 274 - 275 ؛ رضا قلى خان هدايت : پيشين 9 / 526 - 528\r\n( 6 ) - محمد تقى خان لسان الملك سپهر :\r\nپيشين 1 / 276\r\n","page_name":" 330 ","page_number":330},
  {"content":"\r\n\r\nاست كه در سال 1234 ه . ق پسر وى كه على محمد خان نام داشت به دامادى شاه برگزيده شده است . « 1 » جان محمد خان در جمادى الثانى سال 1237 ه . ق دار فانى را وداع گفت و در رواق دار السعاده به خاك سپرده شد . « 2 » از مهمترين كارهاى اجتماعى وى در مشهد ساختن مسجد نايب معروف به مسجد ملا هاشم در سال 1230 ه . ق بود . وى « مزرعه ضياء الدّين » در اطراف مشهد را وقف بر روشنايى اين مسجد و فقراى مدرسه صالحيه ( مدرسه نواب ) نمود . همچنين در سال 1237 ه . ق شش‌دانگ از روستاى مراد را وقف امور خيريه كرد . « 3 »\r\nرجبعلى يحيايى\r\n\r\n( 111 ) قاجار - حسين ميرزا ( 1269 - 1285 ق )\r\nسلطان حسين ميرزا جلال الدوله پسر پنجم ناصر الدّين شاه قاجار در سال 1269 متولد شد . « 4 » وى در سال ( به تصوير صفحه مراجعه شود ) 1278 ه . ق از سوى ناصر الدّين شاه ملقب به جلال الدوله گرديد و به حكمرانى اصفهان منصوب شد . « 5 » او به همراه پيشكارش ميرزا محمد آشتيانى\r\n\r\n\r\n","description":"","footnote":"\r\n( 1 ) - همان 1 / 312\r\n( 2 ) - محمد حسن خان اعتماد السلطنه : مطلع الشمس 2 / 520 - 521\r\n( 3 ) - عبد الرضا امير شيبانى : سيماى وقف در خراسان / 81\r\n( 4 ) - جورج . ب . چرچيل : فرهنگ رجال قاجار / 71 ؛ عزيز اللّه عطارى : فرهنگ خراسان 3 / 503 ؛ مهدى بامداد : شرح حال رجال ايران 2 / 75\r\n( 5 ) - محمد حسن خان اعتماد السلطنه :\r\nتاريخ منتظم ناصرى 3 / 1844\r\n","page_name":" 331 ","page_number":331},
  {"content":"\r\n\r\nقوام الدوله به اصفهان رفت و تا سال 1281 ه . ق حاكم آنجا بود . « 1 » پس از آن شاه او را به دربار احضار و حكومت خراسان را به او سپرد . « 2 » در ذىحجه 1283 ه . ق جلال الدوله حكمران خراسان شد اما تمام امور حكومتى به عهده ميرزا محمد خان سپهسالار محول شده بود . « 3 » به هنگام ورود سلطان حسين ميرزا به مشهد از وى با تشريفات خاصى استقبال گرديد . در سال 1285 ه . ق بيمارى و با در شهر مشهد بروز كرد و سلطان حسين ميرزا قاجار در سن شانزده‌سالگى براثر همين بيمارى فوت كرد و در حرم مطهر امام رضا عليه السّلام مدفون گرديد . پس از فوت او شاهزاده حشمت الدوله حمزه ميرزا به حكومت خراسان منصوب شد . « 4 »\r\nعلى جان سكندرى\r\n\r\n( 112 ) قاجار - حمزه ميرزا ( - 1297 ق )\r\nحمزه ميرزا از قاجار فرزند بيست و ( به تصوير صفحه مراجعه شود ) يكم عباس ميرزا نايب‌السلطنه « 5 » و حاكم خراسان در سه نوبت .\r\nوى كه در 1239 ه . ق متولد شد ، « 6 » در حوادث متعدد از جمله فتح هرات در سال 1253 ه . ق شركت داشت . زمانى\r\n\r\n\r\n","description":"","footnote":"\r\n( 1 ) - مهدى بامداد : پيشين 2 / 75\r\n( 2 ) - محمد يوسف رياضى مروى : عين الوقائع / 79 ؛ محمد حسن خان اعتماد السلطنه : پيشين 3 / 1867\r\n( 3 ) - مهدى بامداد : پيشين 2 / 77\r\n( 4 ) - مهدى سيدى : تاريخ شهر مشهد / 357\r\n( 5 ) - عليقلى ميرزا اعتضاد السلطنه : اكسير التواريخ / 395\r\n( 6 ) - محمد على مصباحى نائينى : تذكرة مدينة الادب 1 / 533\r\n","page_name":" 332 ","page_number":332},
  {"content":"\r\n\r\nكه برادر حمزه يعنى محمد شاه قاجار با هدف تصرف هرات و تنبيه خوانين آن منطقه به‌سوى خراسان حركت كرد ، حمزه ميرزا به همراه حسن خان سارى در نيشابور با سپاهى بالغ بر سى هزار نفر به شاه ملحق شدند . « 1 » در جريان محاصره هرات ، كه از سال 1253 ه . ق تا 1355 ه . ق به طول انجاميد ، حمزه ميرزا از فرماندهانى بود كه در كار جنگ فعال بود « 2 » و به پاداش آن حكومت قزوين را دريافت كرد . « 3 » پس از يك سال به علت سوء سلوك معزول شد و حكومت خمسه ( زنجان ) را در سال 1255 ه . ق دريافت كرد « 4 » و تا سال 1263 ه . ق در اين منطقه حاكم بود . در اين سال كه فتنه سالار در خراسان جريان داشت او به‌عنوان حاكم آن منطقه و به قصد فرونشاندن شورش با لشكر انبوهى راهى خراسان شد . « 5 »\r\nحسن خان سالار ( مقتول 1266 ه . ق ) پسر اللهيار خان آصف الدوله با همراه كردن خوانين خراسان و حمايت قدرت‌هاى خارجى در سال 1262 ه . ق عليه دولت مركزى ايران دست به شورش زد . او تا ميامى پيش آمد و محمد شاه قاجار ، حمزه ميرزا را براى مقابله با او روانه كرد . در هنگام ورود حمزه ميرزا به خراسان عده‌اى از خراسانيانى كه با حسن خان همراه شده بودند از او جدا شده و به اردوى دولتى پيوستند . اين واقعه باعث تضعيف نيروى سالار شد و او مجبور گرديد به همراه هم پيمان خود ، جعفر قلى خان حاكم بجنورد ، به نواحى تركمن‌نشين آخال فرار كند ؛ بنابراين حمزه ميرزا\r\n\r\n\r\n","description":"","footnote":"\r\n( 1 ) - محمد حسن خان اعتماد السلطنه : مرآة البلدان 1 / 920 ؛ محمد تقى لسان الملك سپهر : ناسخ التواريخ قاجاريه 2 / 674 ؛ عليقلى ميرزا اعتضاد السلطنه : پيشين / 448\r\n( 2 ) - رضا قلى خان هدايت : تاريخ روضة الصفاى ناصرى 10 / 239\r\n( 3 ) - عليقلى ميرزا اعتضاد السلطنه : پيشين / 504\r\n( 4 ) - همان / 520\r\n( 5 ) - محمد حسن خان اعتماد السلطنه : مرآة البلدان / 947 ؛ محمد تقى لسان الملك سپهر : پيشين / 880 - 881\r\n","page_name":" 333 ","page_number":333},
  {"content":"\r\n\r\nبدون درگيرى چندانى شهرهاى سر راه خود را تصرف كرد و در ذىالقعده 1263 ه . ق وارد مشهد شد . « 1 »\r\nاين موفقيت حمزه ميرزا زودگذر بود ، چرا كه حسن خان و جعفر قلى خان دوباره از منطقه آخال به خراسان دست‌اندازى كردند و سياست‌هاى غلط حمزه ميرزا در خراسان اين امر را سرعت بخشيد . از جمله اين سياست‌ها امرايى بود كه براى شهرها انتخاب كرد ، مانند على خان ماكويى كه حاكم بجنورد شد . اين شخص دست تعرض به جان و مال اهالى منطقه دراز نمود و كار را به جايى رساند كه مردم از ظلم او به جعفر قلى خان شادلو پناه بردند . او با استفاده از اين فرصت به شهر حمله كرد و با كشتن محمد على خان ، بجنورد را به تصرف درآورد . « 2 »\r\nدر اواخر سال 1263 ه . ق كه اين خبر به مشهد رسيد ، حمزه ميرزا به‌سوى بجنورد حركت كرد و جعفر قلى خان عقب‌نشينى نمود . شاهزاده اهالى شهر را كه مسبب اين واقعه مىدانست ، مجازات سختى كرد تا جايى كه مردم زيادى از ترس جان خويش به كوهها پناهنده شدند و در اثر سرماى زمستان تعدادى از آنها جان خود را از دست دادند . « 3 » در همين زمان مشهد دچار شورشى عليه شاهزاده شد . اين شورش به تحريك محمد خان برادر حسن خان كه در حرم رضوى پناهنده شده بود ، بروز كرد . مردم مشهد كه از بدرفتارى مصطفى قلى خان سرتيپ همدانى ، حاكم منصوب از جانب حمزه ميرزا و سربازان او ناراضى بودند ، به شورش پيوستند و يك غوغاى همگانى به وقوع پيوست . در اين واقعه عبد اللّه خويى متولى آستان قدس و ابراهيم ميرزا داروغه شهر به همراه تعدادى از سربازان دولتى كشته شدند و مصطفى قلى خان و ديگر نيروهاى دولتى در\r\n\r\n\r\n","description":"","footnote":"\r\n( 1 ) - محمد تقى لسان الملك سپهر : پيشين 2 / 881\r\n( 2 ) - همان 2 / 885\r\n( 3 ) - همان 2 / 882\r\n","page_name":" 334 ","page_number":334},
  {"content":"\r\n\r\nارگ شهر محصور شدند . « 1 »\r\nحمزه ميرزا براى فرونشاندن شورش به سمت مشهد آمد اما با مقاومت شورشيان و مردم شهر مواجه شد . او مجبور شد كه وارد ارگ شود و سعى كرد با فرستادن نمايندگانى به نزد مردم آنها را وادار به تسليم كند ، اما شورش جدى بود و شاهزاده موفقيتى به دست نياورد . « 2 » در اين حين حسن خان سالار كه تمام خراسان را تحت سيطره خود قرار داده بود به‌سوى مشهد آمد .\r\nازسوىديگر يارمحمد خان افغان حاكم هرات ، كه در ظاهر براى كمك به حسن خان آمده بود ، وارد ارگ شد و به حمزه ميرزا پيوست . بعد از چندين ماه درگيرى ، حمزه ميرزا كه در موضع ضعف قرار داشت و از طرفى خبر مرگ محمد شاه قاجار را دريافت كرده بود ، به پيشنهاد يارمحمد خان مشهد را به‌سوى هرات ترك كرد و در اطراف آن شهر مستقر شد . او از نيمه محرم تا ربيع الثانى 1265 ه . ق در آنجا باقى ماند . در اين سال سلطان مراد ميرزا حسام السلطنه برادر حمزه ميرزا به انتخاب امير كبير براى فرونشاندن فتنه سالار راهى خراسان شد . حمزه ميرزا نيز از هرات حركت كرد و در جمادى الاول 1265 ه . ق در نيشابور به ديدار حسام السلطنه نايل شد . « 3 »\r\nدر اين زمان حكومت خراسان به نام سلطان مراد نوشته شد و حمزه ميرزا به تهران احضار گرديد . « 4 » حمزه ميرزا چون به تهران رسيد لقب حشمت الدوله گرفت و حكومت آذربايجان به او واگذار شد . « 5 » او تا سال 1270 ه . ق حاكم آذربايجان بود . به گفته نادر ميرزا\r\n\r\n\r\n","description":"","footnote":"\r\n( 1 ) - محمد حسن خان اعتماد السلطنه :\r\nپيشين / 948 ؛ محمد تقى خان لسان الملك سپهر : پيشين 2 / 974\r\n( 2 ) - محمد تقى لسان الملك سپهر : پيشين 2 / 976\r\n( 3 ) - محمد حسن خان اعتماد السلطنه :\r\nپيشين 2 / 977 - 978\r\n( 4 ) - محمد تقى لسان الملك سپهر : پيشين 2 / 1040\r\n( 5 ) - محمد حسن خان اعتماد السلطنه :\r\nپيشين 2 / 978\r\n","page_name":" 335 ","page_number":335},
  {"content":"\r\n\r\nحكمرانى در دست ميرزا محمد مستوفى ( قوام الدوله ) وزير ماليات و فضل اللّه نورى ، وزير آذربايجان بود و « جز نامى براى حمزه ميرزا نبود » . « 1 »\r\nيكى از وقايع مشهور كه در اين دوره براى او پيش آمد قتل رهبر بابيه بود . محمد على باب بعد از دستگير شدن و مناظره با علما در عهد محمد شاه در قلعه چهريق آذربايجان زندانى شد اما پيروان او در سراسر ايران با استفاده از نابسامانى اوضاع در زمان انتقال سلطنت به ناصر الدّين شاه ، دست به شورش‌هاى متعددى زدند . هنگامى كه شاه جديد بر تخت سلطنت نشست ، امير كبير براى فرونشاندن اين شورش‌ها به حشمت الدوله دستور داد باب را به قتل برساند . هرچند شاهزاده چندان تمايلى بدين كار نداشت اما با اصرار دولت مركزى در شعبان 1265 ه . ق دستور داد باب را در ملاء عام تيرباران كنند . « 2 » لازم به ذكر است كه پيش از اين هم زمانى كه حشمت الدوله در خراسان بود و در سال 1263 ه . ق به سمت بجنورد حركت كرد ، ملا حسين بشرويه از ياران باب با استفاده از فرصتى كه فتنه سالار ايجاد كرده بود ، در مشهد فعاليت‌هايى كرد و عده‌اى را بر گرد خود جمع نمود ؛ براى جلوگيرى از افزايش طرفداران او حشمت الدوله دستور داد ملا حسين را دستگير كردند ؛ اما او بعد از چند وقتى گريخت و راهى مازندران شد . « 3 »\r\nاز جمله كارهاى عمرانى حمزه ميرزا در تبريز اين بود كه در سال 1267 ه . ق دستور داد كوچه‌هاى تبريز را سنگفرش كنند و چند قراول‌خانه جديد هم ساخت . « 4 » در سال 1270 ه . ق حشمت الدوله به حكمرانى اصفهان\r\n\r\n\r\n","description":"","footnote":"\r\n( 1 ) - نادر ميرزا قاجار : تاريخ و جغرافياى دار السلطنه تبريز / 179\r\n( 2 ) - محمد تقى لسان الملك سپهر : پيشين 3 / 1075\r\n( 3 ) - محمد حسن خان اعتماد السلطنه :\r\nپيشين 2 / 970 ؛ رضا قلى خان هدايت :\r\nپيشين 10 / 421\r\n( 4 ) - محمد حسن خان اعتماد السلطنه :\r\nپيشين 2 / 1052\r\n","page_name":" 336 ","page_number":336},
  {"content":"\r\n\r\nمنصوب شد و تا سال 1274 ه . ق در آن سمت باقى ماند . از جمله كارهاى او در اين شهر تعمير كاخ عالىقاپو است ، كه در آن شكستگى ايجاد شده بود . « 1 »\r\nدر سال 1275 ه . ق حشمت الدوله ، كه عنوان سردارى هم به دست آورده بود براى بار دوم به حكومت خراسان رسيد و وزارت او همچنان در اختيار قوام الدوله قرار داشت . در همين سال او به سمت سرخس حركت كرد و دستور داد قلعه جديدى ساخته شود و حدود سه چهار هزار نفر از ايلات را به همراه چهار فوج نظامى در آن مستقر نمود . « 2 » در اين زمان بار ديگر يورش‌هاى تراكمه ، كه مرو را مركز فرماندهى خود قرار داده بودند ، به مرزهاى شرقى و شمال خراسان تشديد شد و حشمت الدوله براى تنبيه اين قوم راهى آن منطقه شد . اين لشكركشى در تاريخ ايران عصر قاجار شهرت خاصى به دست آورده است ؛ چرا كه از يك طرف يكى از مجهزترين لشكرهايى بود كه در عهد قاجارى روانه تنبيه اقوام اين مناطق شد و از سويى شكستى نصيب آن شد كه سنگين و وحشتناك توصيف شده است . نويسندگان و مورخان وابسته به دربار اغلب اين شكست را ثبت نكرده‌اند و يا اينكه به صورت گذرا از آن گذشته‌اند . اما خوشبختانه سيد محمد لشكرنويس كه در اين لشكركشى حضور داشته است شرح مفصلى از اين جنگ ارائه كرده است . او در توصيف لشكرى كه راهى مرو شد مىنويسد : « الى الآن قشونى در اين دولت ( قاجارى ) به اين تمامى و آراستگى و استعداد به طرف تركستان حركت نكرده بود . . . و همين آراستگى و شوكت زياد و استعداد تمام باعث غرور و غفلت رؤساى قشون شد » . « 3 » حشمت الدوله قبل از اينكه اردوى اصلى حركت كند ، عده‌اى را به‌عنوان پيش قراول به سمت مرو فرستاد و خود به همراه لشكر در ذىقعده 1276 ه . ق از مشهد حركت\r\n\r\n\r\n","description":"","footnote":"\r\n( 1 ) - همان 2 / 1253\r\n( 2 ) - همان 2 / 1343\r\n( 3 ) - سيد محمد لشكرنويس : سه سفرنامه ( سفرنامه مرو ) / 76\r\n","page_name":" 337 ","page_number":337},
  {"content":"\r\n\r\nكرد . اما او و وزيرش قوام الدوله براى مسير حركت اين لشكر عظيم كه تعداد آن را بيش از سى هزار ذكر كرده‌اند تمهيدات لازم را فراهم نياوردند و چون لشكر را از راه بيابانى عبور دادند هنگامى كه به جلگه مرو رسيدند « اسب‌هاى سوارى مردم به كلى اسقاط و بىپا شد كه اغلب قادر به حركت نبودند ، در اردوى دولتى به‌هيچ‌وجه نظم و قاعده نبود و كسى به فكر اين نبود كه موافق حكم نظامى رفتار نمايد و از طرف رئيس و سردار به‌هيچ‌وجه مؤاخذه و سياستى از كسى نمىشد » . « 1 » اين وضعيت باعث شد كه آن لشكر مجهز و انبوه از تركمنان كه از نظر تعداد و تجهيزات در مرتبه پايين‌ترى قرار داشتند ، شكست بخورد .\r\nبعد از شكست ، حمزه ميرزا و اطرافيانش به حالت فرار خود را به مرو رساندند و از آنجا راهى هرات شدند .\r\nآنها حتى باقىمانده سپاه را جمع‌آورى نكردند و سربازان به حالت پراكنده خود را به مشهد رساندند و در بين راه بسيارى از آنها تلف شدند يا به اسارت تركمنان درآمدند . « 2 »\r\nحشمت الدوله در حدود ربيع الثانى 1277 ه . ق خود را به مشهد رساند و در همين سال به خاطر اين شكست به همراه قوام الدوله از حكومت خراسان عزل شد و به جاى او حسام السلطنه منصوب شد . « 3 » او تا مدتى در تهران بود و چه بسا مورد بىمهرى شاه قرار داشت اما بالاخره توانست حكومت يزد را در سال 1278 ه . ق براى خود به دست آورد . « 4 » در سال 1280 ه . ق به حكومت خوزستان ، كه به آن عربستان مىگفتند ، رسيد « 5 » و تا 1281 ه . ق در آنجا بود . در اين سال معزول و فتحعلى خان صاحب ديوان به جاى او منصوب شد . در سال 1283 ه . ق بار ديگر به حكومت خوزستان و بروجرد رسيد و تا سال 1285 ه . ق در آن منصب بود . در\r\n\r\n\r\n","description":"","footnote":"\r\n( 1 ) - همان / 80\r\n( 2 ) - همان / 140\r\n( 3 ) - محمد حسن خان اعتماد السلطنه :\r\nپيشين 2 / 1371\r\n( 4 ) - همان 2 / 1405\r\n( 5 ) - همان 3 / 1441\r\n","page_name":" 338 ","page_number":338},
  {"content":"\r\n\r\nاين سال ابتدا به نيابت اول وزارت جنگ منصوب شد . « 1 » و بعد كارگزارى كل شاه ، فرماندهى افواج و سواره مازندران و استرآباد و در نهايت وزارت جنگ به او محول شد و لقب « امير جنگى » گرفت . « 2 »\r\nدر اواخر سال 1285 ه . ق براى بار سوم به حكومت خراسان منصوب شد و در سال 1288 ه . ق براى عرض خير مقدم به امپراطور روس ، كه راهى تفليس شده بود ، به همراه هيئتى راهى آن شهر شد و در برگشت نامه شاه روسيه را براى ناصر الدّين شاه به همراه آورد . « 3 » در 1289 ه . ق بار ديگر به حكومت خوزستان و لرستان منصوب شد و تا سال 1292 ه . ق حكومتش ادامه داشت . در اين سال برادر بزرگش بهرام ميرزا معز الدوله به حكومت آن منطقه منصوب شد و در سال 1293 ه . ق بار ديگر حشمت الدوله به حكومت اين دو ناحيه رسيد و تا هنگام مرگ حاكم آنجا بود .\r\nدر سال 1297 ه . ق شيخ عبيد اللّه كرد و حمزه آقاى منگور در كردستان عليه دولت مركزى دست به شورش زدند . براى سركوبى اين شورش سپاهى در حدود بيست و پنج هزار نفر به فرماندهى حشمت الدوله راهى كردستان شد اما او بين راه در صاين‌قلعه نزديك ابهر مريض شد و فوت نمود . « 4 » جسد او را به مشهد آوردند و در حرم رضوى دفن كردند . به گفته اعتماد السلطنه قبر او در دار الحفاظ قرار داشته است « 5 » و برخى آن را در ضلع شمالى گنبد حاتم‌خانى ذكر كرده‌اند . « 6 »\r\nحشمت الدوله با اينكه مدت زيادى به صورت متناوب در خراسان حكمران بود اما آثار عمرانى كمى از خود به‌جاى\r\n\r\n\r\n","description":"","footnote":"\r\n( 1 ) - همان 3 / 1588\r\n( 2 ) - همان 3 / 1594\r\n( 3 ) - همان 3 / 1670\r\n( 4 ) - محمد حسن خان اعتماد السلطنه :\r\nتاريخ منتظم ناصرى 3 / 2010\r\n( 5 ) - محمد حسن خان اعتماد السلطنه : مطلع الشمس 1 / 507\r\n( 6 ) - ميرزا محمد على معلم حبيب‌آبادى :\r\nمكارم الآثار 1 / 148\r\n","page_name":" 339 ","page_number":339},
  {"content":"\r\n\r\nگذاشته است ؛ از جمله آثار وى ترميم آيينه‌كارى مسجد بالاسر در سال 1275 ه . ق كه به دستور او صورت گرفته است ، « 1 » همچنين بازسازى و تعمير يك باب كاروانسرا در قريه كليدر سبزوار كه مشهور به « كاروانسراى دهنه كليدر » بوده است « 2 » و ساخت قلعه جديد سرخس كه پيشتر از آن ياد شد ، مىباشد .\r\nاسماعيل رضايى\r\n\r\n( 113 ) قاجار - رضا قلى خان ( - 1207 ق )\r\nرضا قلى خان پسر هشتم محمد حسن خان قاجار و برادر ناتنى آقا محمد خان قاجار ، مؤسس سلسله قاجاريه . مادرش از مردم اصفهان بود و در رده زنان محترم حرم محمد حسن خان بوده است . « 3 » برخى نيز مادر وى را از اهالى گيلان دانسته‌اند . « 4 » در سال 1172 ه . ق كه محمد حسن خان قاجار در حدود بهشهر و كلباد كشته شد ، فرزندان وى تسليم محمد حسين خان دولو حاكم گرگان گرديدند . آقا محمد خان قاجار به دستور كريم خان زند ، رضا قلى خان و ساير برادران خود را از استرآباد به « تويه دروار » از دهستان‌هاى بخش صيدآباد شهرستان دامغان ، منتقل نمود . آنها حدود چهار سال در اين منطقه سكونت داشتند . در سال 1176 ه . ق محمد حسين خان قاجار حاكم گرگان عريضه‌اى به كريم خان زند نوشت و در آن انتقال فرزندان محمد حسن خان قاجار را از حدود استرآباد امرى ضرورى دانست . در پى اين پيشنهاد رضا قلى خان و ديگر برادرانش به قزوين منتقل شدند . « 5 »\r\n\r\n\r\n","description":"","footnote":"\r\n( 1 ) - على مؤتمن : تاريخ آستان قدس / 86\r\n( 2 ) - محمد حسن خان اعتماد السلطنه :\r\nپيشين 3 / 978\r\n( 3 ) - محمد تقى خان لسان الملك سپهر :\r\nناسخ التواريخ قاجاريه 1 / 27\r\n( 4 ) - مهدى بامداد : شرح حال رجال ايران 5 / 98\r\n( 5 ) - محمد حسن خان اعتماد السلطنه :\r\nتاريخ منتظم ناصرى 2 / 1165 ؛ محمد\r\n","page_name":" 340 ","page_number":340},
  {"content":"\r\n\r\nرضا قلى خان و سه برادر ديگرش پس از چندى توقف در قزوين جهت رفاه حال خويش و با اجازه كريم خان به شيراز رفتند . در ايام حيات كريم خان از ملازمان و محرمان دولت زنديه بودند و كريم خان نيز با آنها پدرانه سلوك و رفتار مىكرد . « 1 » هنگام درگذشت كريم خان در سال 1193 ه . ق ، آقا محمد خان قاجار و ديگر برادران و عده زيادى از بستگان قاجار با وى به تهران فرار كردند . رضا قلى خان پيش از درگذشت كريم خان زند با اجازه وى به اصفهان رفته بود و در اين شهر اقامت داشت . هنگامى كه آقا محمد خان از شيراز به تهران در حركت بود به وى پيوست و تا تهران با او همراه بود . اما از منزل دولاب تهران پشت به برادر كرد و از جمله مخالفان وى درآمد . او به مازندران شتافت و به مرتضى قلى خان برادر ديگر خويش ، كه در اين زمان عليه آقا محمد خان دست به شورش زده بود ، پيوست . « 2 »\r\nمرتضى قلى خان پيوستن برادرش رضا قلى خان را به فال نيك گرفت و او را به طرف سوادكوه فرستاد تا در دفع آقا محمد خان ، كه عازم مازندران بود ، اقدامات لازم را انجام دهد . اما در جنگى كه بين سپاه آقا محمد خان و رضا قلى خان درگرفت ، رضا قلى خان شكست خورد و راه بارفروش ( بابل كنونى ) را در پيش گرفت و مرتضى قلى خان به گرگان گريخت . پس از آن رضا قلى خان به استرآباد رفته دوباره لشكرى گرد آورد و به ورامين حمله كرد . آقا محمد خان ، جعفر قلى خان برادر ديگر رضا قلى خان را به دفع وى گسيل كرد . اما رضا قلى خان چون تاب مقاومت نداشت به آقا محمد خان پيوسته ، اظهار ندامت كرد و آقا محمد\r\n\r\n\r\n","description":"","footnote":"\r\nحسن خان اعتماد السلطنه : مرآة البلدان 1 / 845 ؛ محمد فتح اللّه ساروى : تاريخ محمدى / 45\r\n( 1 ) - ابو الحسن غفارى كاشانى : گلشن مراد / 500\r\n( 2 ) - محمد تقى خان لسان الملك سپهر :\r\nپيشين 1 / 36 ؛ محمد فتح اللّه ساروى :\r\nپيشين / 65 ؛ مهدى بامداد : پيشين 5 / 99\r\n","page_name":" 341 ","page_number":341},
  {"content":"\r\n\r\nخان وى را بخشيد . « 1 » رضا قلى خان براى دومين بار در سال 1194 ه . ق خيانت خود را عليه آقا محمد خان در حوالى تهران آشكار كرد و به اراضى لاريجان شتافته مردم آنجا و اهالى نور و كجور از توابع مازندران را با خود همراه كرد . اما در جنگى كه بين او و فرستاده آقا محمد خان يعنى جعفر قلى خان در 28 جمادى الثانى 1194 ه . ق در ناحيه خواجك كجور درگرفت ، سپاه رضا قلى خان شكست خورد . دو همدست وى به نام‌هاى قاسم خان و اسماعيل خان قوانلو قاجار به شدت تنبيه شدند . رضا قلى بار ديگر به وساطت بزرگان دولو قاجار مورد بخشش قرار گرفت و اجازه سفر استرآباد به وى داده شد . « 2 »\r\nرضا قلى خان در سال 1195 ه . ق براى بار سوم عليه آقا محمد خان دست به توطئه زد . در اين سال در حالى كه آقا محمد خان او را به دلجويى محمد قلى خان سياه و محمد قلى خان سفيد و ساير خوانين لاريجان فرستاده بود ؛ با سران لاريجان عليه آقا محمد خان همدست شد و با سپاهى حدود هزار نفر به يكباره به بارفروش حمله كرد . او آقا محمد خان و برخى شاهزادگان ديگر را دستگير كرد و در محل « بندپى » آنها را بازداشت نمود . رضا قلى خان قصد داشت آقا محمد خان را بكشد يا كور كند ولى تدبير ميرزا فريدون فرزند حاجى خان و آقاسى خان برادرش جان وى را نجات داد . آنها پيشنهاد كردند كه آقا محمد خان به دست ايشان سپرده شود تا او را به « بندپى » برده زندانى نمايند . « 3 » از طرف ديگر چون ديگر برادران رضا قلى خان از دستگيرى آقا محمد خان مطلع شدند به\r\n\r\n\r\n","description":"","footnote":"\r\n( 1 ) - محمد تقى خان لسان الملك سپهر :\r\nپيشين 1 / 36 ؛ محمد فتح اللّه ساروى :\r\nپيشين / 65\r\n( 2 ) - محمد فتح اللّه ساروى : پيشين / 73 ؛ محمد تقى خان لسان الملك سپهر : پيشين 1 / 36 ؛ محمد حسن خان اعتماد السلطنه :\r\nتاريخ منتظم ناصرى 3 / 1383\r\n( 3 ) - احمد ميرزا عضد الدوله : تاريخ عضدى / 274\r\n","page_name":" 342 ","page_number":342},
  {"content":"\r\n\r\nسمت گيلان حركت كردند . رضا قلى خان ، ابدال خان مازندرانى را با چهارصد نفر به دفع برادران به سارى فرستاد .\r\nدر جنگى كه بين طرفين رخ داد خان ابدال شكست خورده به اتفاق محمد قلى خان لاريجانى دستگير و كشته شد . در اين زمان نيروهاى رضا قلى خان با شنيدن خبر شكست خال ابدال متفرق شدند . رضا قلى خان براى سومين بار از آقا محمد خان درخواست بخشش كرد ، ولى مؤثر نيفتاد در نتيجه روانه درگاه على مراد خان زند در اصفهان شد . « 1 »\r\nرضا قلى خان پس از سه بار خيانت به برادرش آقا محمد خان چون توان جمع‌آورى سپاه و مقاومت در مقابل برادر خويش را نداشت ، با جمعى از افرادش نامه‌اى مبنى بر اظهار اخلاص و صداقت به على مراد خان زند نوشت .\r\nعلى مراد خان اسباب و لوازم مهمان‌دارى او را فراهم كرده او را به حضور پذيرفت و او را از ملازمان و خاصان درگاه خويش قرار داد . على مراد خان در ايام اقامت رضا قلى خان در اصفهان ، دختر شاه اسماعيل سوم صفوى را به عقد وى درآورد و مبلغ يك هزار تومان نقد و معادل سه‌هزار تومان از ملبوسات و طلاآلات در وجه وى عطا كرد . « 2 » رضا قلى خان پس از چندى توقف در اصفهان در سال 1195 ه . ق با على مراد خان زند نيز راه خيانت را پيشه كرد و به مخالفين وى پيوست . او به شيراز رفته با محمد صادق خان ، زند همداستان شد . پس از چندى با محمد صادق نيز از در مخالفت درآمد و دوباره به اصفهان نزد على مراد خان آمد . على مراد خان به جهت خيانت‌كارى وى و تنبيه او و عبرت ديگران او را در قلعه « دمورقاپو » ، در اطراف اصفهان ، حبس كرد و جمعى\r\n\r\n\r\n","description":"","footnote":"\r\n( 1 ) - محمد تقى خان لسان الملك سپهر :\r\nپيشين 1 / 39 ؛ ابو الحسن غفارى كاشانى :\r\nپيشين / 502 ؛ محمد حسن خان اعتماد السلطنه : پيشين 3 / 1384\r\n( 2 ) - ابو الحسن غفارى كاشانى : پيشين / 502 - 503\r\n","page_name":" 343 ","page_number":343},
  {"content":"\r\n\r\nافراد بختيارى را به محافظت او مأمور كرد ؛ اما گروهى از ايلات اصفهان كه مخالف حكومت زنديه بودند وى را آزاد كردند . وى به همراه صد نفر افراد خود به سمت نائين حركت كرد ولى در راه بين او و سپاه زند كه متشكل از پانصد نفر بودند در منطقه « جلوان‌آباد » اصفهان جنگى درگرفت كه به شكست سپاه زنديه منجر شد . رضا قلى خان از طريق نائين به قزوين نزد برادرش آقا محمد خان رفت و از آنجا نيز متوجه مازندران شد . در مازندران براى چهارمين مرتبه به تحريك برخى افراد با آقا محمد خان راه نفاق پيش گرفت كه اين‌بار دستگير و محبوس شد . « 1 »\r\nدر خصوص شخصيت رضا قلى خان در گلشن مراد آمده است : « مشار اليه چون در دكان فكرت تنگ‌مايه و گوهر دانشش در ميزان خودسنجى كم‌بها و كم‌پايه بود ، به اندك اغتشاش كه در اوضاع و قليل رونقى كه در راسته بازار معامله دشمنان مشاهده نمود يكباره متاع فهم و فراست را به بهاى تصورات معدوم از دست داد و درهم و دينار عقل و كياست را به‌سوى خيالات فاسده مذموم از كف نهاده طبع وحشى خصلتش با هيچ‌يك از بنى نوع خويش سازش و مزاج پريشان صفتش با احدى از ابناى جنس خود آميزش نداشت » . « 2 » رضا قلى خان انديشه در دست گرفتن حكومت ايران را داشت ولى همواره در اين راه ناكام بود و به قول برادرش آقا محمد خان « لكن خداوند اين فضيلت بر جبلت او ننهاده و اين معنى در نهاد او به وديعت نگذاشته و از اين تعب و طلب جز رنج و شكنج بهره نخواهد يافت . » « 3 » از فرزندان رضا قلى خان مىتوان از فتحعلى خان ياد كرد كه بعدها دختر وى به نام گوهر خانم از زنان حرمسراى فتحعلى شاه قاجار شد ولى فرزندى نياورد . « 4 » سرانجام رضا قلى خان به خراسان رفته نزد شاهرخ شاه افشار\r\n\r\n\r\n","description":"","footnote":"\r\n( 1 ) - همان / 617 - 618\r\n( 2 ) - همان / 616 - 617\r\n( 3 ) - محمد تقى خان لسان الملك سپهر :\r\nپيشين 1 / 39\r\n( 4 ) - احمد ميرزا عضد الدوله : پيشين / 347 ؛ محمد تقى خان لسان الملك سپهر :\r\nپيشين 1 / 554\r\n","page_name":" 344 ","page_number":344},
  {"content":"\r\n\r\nماندگار شد « 1 » و در مشهد به سال 1207 ه . ق در عنفوان جوانى درگذشت و در رواق پايين پاى مبارك امام رضا عليه السّلام به خاك سپرده شد .\r\nسيد حسن حسينى\r\n\r\n( 114 ) قاجار - زينب خانم ( - 1310 ق )\r\nزينب خانم قاجار دولو ، ملقب به زينب الحاجيه فرزند حاج محمد باقر خان بيگلربيگى قاجار دولو ( م 1262 ه . ق ) . پدر زينب خانم چندين سال سمت بيگلربيگى تهران را داشت .\r\nاو در سال 1250 ه . ق كه شاهزاده ظلل السلطان به مدت نود روز حكومت را در تهران به دست گرفت ابتدا با او هم پيمان شد « 2 » ليكن هنگامى كه متوجه شد محمد شاه از طرف دولت‌هاى روس و انگليس مورد حمايت است و كارى از دست ظل السلطان ساخته نيست ، پيشدستى كرده براى حفظ منافع خويش عهد و پيمان با ظل السلطان را كنار گذاشته و جعفر خان كاشى وزير او را دستگير و اموالش را ضبط كرد « 3 » و ظل السلطان را نيز تحت نظر گرفت .\r\nمحمد شاه نيز پس از ورود به تهران به پاس خدمات وى در حفظ تاج و تخت ، اموال و دارايى محمد جعفر كاشى را به وى بخشيد . « 4 »\r\nهمسر زينب خانم پرويز ميرزا نير الدوله ( 1239 - 1305 ه . ق ) پسر پنجاه و سوم فتحعلى شاه قاجار حاكم نيشابور و ترشيز ( كاشمر ) بود . « 5 » و زينب خانم احتمالا همانند همسر ديگر نير الدوله ، شمس السلطنه در نيشابور زندگى مىكرده است .\r\nاز برادران زينب خانم مىتوان از\r\n\r\n\r\n","description":"","footnote":"\r\n( 1 ) - مهدى بامداد : پيشين 5 / 100\r\n( 2 ) - محمد تقى خان لسان الملك سپهر :\r\nناسخ التواريخ قاجاريه 1 / 621\r\n( 3 ) - محمد حسن خان اعتماد السلطنه :\r\nتاريخ منتظم ناصرى 3 / 1629\r\n( 4 ) - محمد تقى خان لسان الملك سپهر :\r\nپيشين 1 / 622\r\n( 5 ) - مهدى بامداد : شرح حال رجال ايران 1 / 201\r\n","page_name":" 345 ","page_number":345},
  {"content":"\r\n\r\nعيسى خان قاجار دولو ياد كرد كه در سال 1251 ه . ق نايب پدرش ، بيگلربيگى تهران ، شد . « 1 » او بعدها به سمت بيگلربيگى تهران رسيد « 2 » و در سال 1272 ه . ق به حكومت ملاير و تويسركان برگزيده شد . « 3 » ديگر برادر زينب خانم محمد رضا خان نام داشت كه فرماندهى قشون تحت امر بيگلربيگى را عهده‌دار بوده است . « 4 » زينب خانم ظاهرا خواهرى نيز داشته است كه همسر كيخسرو ميرزا پسر سى و يكم فتحعلى شاه قاجار بوده است . « 5 »\r\nزينب خانم در بيست و ششم ذىالقعده سال 1310 ه . ق و به احتمال زياد در نيشابور درگذشت . جنازه‌اش به مشهد منتقل شد و در كنار همسر ديگر نير الدوله در دار السياده حرم امام رضا عليه السّلام به خاك سپرده شد . « 6 »\r\nسيد حسن حسينى\r\n\r\n( 115 ) قاجار - عباسقلى خان ( - 1076 ق )\r\nعباسقلى خان قاجار از امرا و حكام عصر سلطنت شاه‌عباس دوم صفوى بود . « 7 »\r\nدر زمان اين پادشاه سران ايل قاجار براثر لياقت و شايستگى كه از خود نشان دادند از اعتبار خاصى برخوردار بودند و از نيروهاى زبده آنان براى حفظ و حراست و حكومت در ايالات استفاده مىشد . از جمله عباسقلى خان قاجار كه در ايالت چخور و سعد بيگلر\r\n\r\n\r\n","description":"","footnote":"\r\n( 1 ) - محمد حسن خان اعتماد السلطنه :\r\nپيشين 3 / 1633\r\n( 2 ) - محمد تقى خان لسان الملك سپهر :\r\nپيشين 3 / 941\r\n( 3 ) - همان 3 / 1437\r\n( 4 ) - همان 2 / 620\r\n( 5 ) - همان 1 / 539 ؛ احمد ميرزا عضد الدوله : تاريخ عضدى / 238\r\n( 6 ) - محمد على خان سديد السلطنه :\r\nسفرنامه / 214\r\n( 7 ) - همان\r\n","page_name":" 346 ","page_number":346},
  {"content":"\r\n\r\nبيگى بود و در سال 1076 ه . ق در گذشت . و او را در رواق پايين پاى مبارك حرم مطهر حضرت ثامن الحجج عليه السّلام به خاك سپردند . « 1 »\r\nابراهيم زنگنه\r\n\r\n( 116 ) قاجار - عباس ميرزا ( 1203 - 1248 ه . ق )\r\n( به تصوير صفحه مراجعه شود ) عباس ميرزا فرزند فتحعلى شاه قاجار در چهارشنبه چهارم ذىحجه سال 1203 ه . ق از زنى به نام آسيه دختر فتحعلى خان دولوى قاجاريه در مازندران متولد شد . « 2 » احمد خان عضد الدوله در مورد او مىنويسد : « وليعهد جنت مكان در حقيقت پادشاهى مقتدر بود ولى با آن اقتدار در اجراى مكنويات خاطر پدر بزرگوار اطاعت و انقياد و احترامات ظاهرى و خوف و خشيت باطنى بر تمام برادران سبقت نمودند » . « 3 » در سال 1213 ه . ق فتحعلى شاه برحسب وصيت آقا محمد خان ، عباس ميرزا فرزند ارشد را كه يازده سال بيش نداشت به‌عنوان وليعهد و حكمران آذربايجان برگزيد . « 4 »\r\nعباس ميرزا پس از تفويض ولايتعهدى با 15000 نيرو براى جنگ با جعفر خان دنبلى به سمت تبريز حركت نمود . در هفتم ربيع الآخر 1213 ه . ق دو لشكر در برابر يكديگر\r\n\r\n\r\n","description":"","footnote":"\r\n( 1 ) - محمد على خان سديد السلطنه : پيشين / 227\r\n( 2 ) - محمد تقى خان لسان الملك سپهر :\r\nناسخ التواريخ قاجاريه 1 / 524 ؛ احمد ميرزا عضد الدوله : تاريخ عضدى / 336\r\n( 3 ) - احمد ميرزا عضد الدوله : پيشين / 139\r\n( 4 ) - محمد تقى خان لسان الملك سپهر :\r\nپيشين 1 / 101 ؛ عليقلى ميرزا اعتضاد السلطنه : اكسير التواريخ / 289\r\n","page_name":" 347 ","page_number":347},
  {"content":"\r\n\r\nقرار گرفتند و پس از مدتى جنگ و گريز بين دو لشكر ، نايب‌السلطنه پيروز گرديد . با شنيدن اين خبر ، شاه به پاس خدمات و قدردانى فرماندهان هدايايى به آنها بخشيد . « 1 »\r\nعباس ميرزا در سال 1215 ه . ق دوباره به جنگ و انتظام آذربايجان مأمور شد و با ورود به نخجوان و برخى مناطق آذربايجان و سروسامان بخشيدن به كار آن نواحى و ايروان به تهران بازگشت . پس از بازگشت به تهران در همان سال با دختر ميرزا محمد خان بيگلربيگى ازدواج كرد . « 2 »\r\nدر اوايل سال 1218 ه . ق الكساندر اول تزار روس ، سپاهى به سردارى سى سيانف روانه قفقازيه نمود و سردار مزبور شهر گنجه را مورد تعرض قرار داد . « 3 » اگرچه پايدارى و مقاومت دليرانه مردم گنجه و حاكم شهر ، سى سيانف را از تصرف گنجه مأيوس ساخت ، ليكن يكى از اطرافيان حاكم به سردار روس پيوست و شهر گنجه به تصرف قواى روس افتاد . « 4 » در پى آن نايب‌السلطنه از سوى دربار مأموريت يافت به دفع قشون روس بپردازد . وى ارتش خود را مطابق آموزش‌هاى اروپائيان آماده كارزار نمود و خود لباس متحد الشكل نظامى اروپايى مىپوشيد و در تمرين‌هاى روزانه شركت مىجست . « 5 » عباس ميرزا به ايروان رفت و شاه نيز به منظور آنكه به ميدان نبرد نزديك باشد در دشت اوجان خيمه برافراشت .\r\nوليعهد يكى از سرداران خود به نام مهدى قلى خان را با شش هزار سوار به مرز عثمانى فرستاد تا ايلات سرگردان را كه حاكم ايروان از آنجا رانده و وادار\r\n\r\n\r\n","description":"","footnote":"\r\n( 1 ) - محمد تقى خان لسان الملك سپهر : 1 / 104 - 105 ؛ عليقلى ميرزا اعتضاد السلطنه : پيشين / 294 - 295\r\n( 2 ) - عليقلى ميرزا اعتضاد السلطنه : پيشين / 296\r\n( 3 ) - محمد تقى لسان الملك سپهر : پيشين 1 / 124\r\n( 4 ) - عليقلى ميرزا اعتضاد السلطنه : پيشين / 306\r\n( 5 ) - سرپرسى سايكس : تاريخ ايران 2 / 453\r\n","page_name":" 348 ","page_number":348},
  {"content":"\r\n\r\nبه عبور از مرز كرده بود ، بازگردند . « 1 » عباس ميرزا نيروى خود را براى جنگ به سه دسته تقسيم كرد و فرماندهى قسمت مركزى را خود برعهده گرفت « 2 » پس از سه روز درگيرى سى سيانف به طرف ايروان تاخت اما والى آنجا از انجام قولى كه داده بود شانه خالى كرد ، اين شخص مرد ثابت قدمى نبود و همواره جانب قوىتر را مىگرفت به همين دليل جانب وليعهد را گرفت .\r\nسردار روس از پيمان‌شكنى او سخت برآشفت و در بامداد ششم ربيع الثانى 1219 ه . ق قواى شاه را در اردوگاه خود غافلگير كرد و لشكر ايران نتوانست در مقابل حمله شديد پياده نظام منظم روس مقاومت كند . در نتيجه روس‌ها ايروان را گرفتند . « 3 » عباس ميرزا گزارش آن را به نزد فتحعلى شاه فرستاد و شاه كه در اين هنگام در چمن سلطانيه بود به اردوگاه عباس ميرزا پيوست و در نبرد با روس‌ها تلفات زيادى بر آنها وارد كردند . « 4 » جنگ بين ايران و روس در دوره نخست در اثر عواملى همچون عدم پشتيبانى مركز از سپاه ايران و انعقاد معاهده صلح بين انگليس و روسيه منجر به شكست ايران شد « 5 » و سرانجام با معاهده گلستان در سال 1228 ه . ق خاتمه يافت . « 6 »\r\nبه موجب اين قرارداد دولت ايران موظف شد كه از ولايات قراباغ ، گنجه ، شكى ، قبه ، دربند ، بادكوبه ، قسمتى از طالش ، تمامى داغستان ، آچوقياش ، كورنه ، منگريل و انجاز به كلى صرف نظر كند و آنها را به روسيه واگذار نمايد ، همچنين دولت ايران از داشتن كشتى جنگى در درياى خزر محروم گرديد . « 7 »\r\n\r\n\r\n","description":"","footnote":"\r\n( 1 ) - گرانت واتسن : تاريخ ايران / 140\r\n( 2 ) - محمد تقى لسان الملك سپهر : پيشين / 141\r\n( 3 ) - گرانت واتسن : پيشين / 141 ؛ عليقلى ميرزا اعتضاد السلطنه : پيشين / 308 - 309\r\n( 4 ) - عليقلى ميرزا اعتضاد السلطنه : پيشين / 309 - 310\r\n( 5 ) - پيتر آورى : تاريخ معاصر ايران 1 / 56 - 57\r\n( 6 ) - محمد تقى لسان الملك سپهر : پيشين 1 / 240\r\n( 7 ) - همان 1 / 240 - 241 ؛ محمد حسن\r\n","page_name":" 349 ","page_number":349},
  {"content":"\r\n\r\nبا تحريك مرزنشينان آذربايجان و كردستان از سوى حكام عثمانى مجددا آرامش مرزهاى ايران به هم ريخت . در آغاز سال 1236 ه . ق قاسم آقا حيدرانلو به تحريك سليمان پاشا والى بايزيد و موش ( شيز ) كه در قلمرو ايران بود به خاك عثمانى كوچ كرد و ازسوىديگر صادق بيگ ، فرزند سليمان پاشا ، كه مورد تعقيب داود پاشا والى بغداد بود به اردوى عباس ميرزا پناه برد . والى ارزروم تسليم او را از وليعهد ايران خواست و عباس ميرزا به ملاحظه حفظ دوستى و جلوگيرى از جنگ وى را تحويل داد ولى حافظ محمد پاشا ، حاكم ارز روم ، بر خلاف قولش صادق بيگ را به قتل رسانيد همين امر موجب شد كه فتحعلى شاه در صدد گوشمالى آنان برآيد . « 1 » فرمان حمله به سپاه ترك در اواخر سال 1236 ه . ق صادر شد و عباس ميرزا از راه خوى و ماكو متوجه بايزيد و ارزروم ( ارزنة الروم ) شد و در نبرد با لشكر عثمانى پيروز گرديد . « 2 » نايب‌السلطنه در اين جنگ كه منجر به پيشرويهاى مهمى از سوى ايرانيان و فتح شهرها و روستاهاى بايزيد ، الشكرد ، ديادين ، ملازگرد ، بدليس ، ميژه ، اخلاط ، عادلجواز و ارجيش شد ، همانند يك‌تن از آحاد لشكر بود و در خوردن و نوشيدن و پوشيدن بر هيچ‌كس فزونى نجست . « 3 » پس از فتوحات پىدرپى سپاه وليعهد ايران و شكست عثمانىها در اوايل سال 1237 ه . ق مذاكراتى در خصوص صلح بين نمايندگان دو دولت در تهران و ارزروم آغاز شد و عهدنامه‌اى بين ايران و عثمانى نوشته شد و به امضاى نمايندگان رسيد . « 4 »\r\n\r\n\r\n","description":"","footnote":"\r\nخان اعتماد السلطنه : تاريخ منتظم ناصرى 3 / 1510 - 1516\r\n( 1 ) - على اصغر شميم : پيشين / 117 - 119 ؛ عليقلى ميرزا اعتضاد السلطنه : پيشين / 358\r\n( 2 ) محمد تقى لسان الملك سپهر : پيشين 1 / 325 - 327\r\n( 3 ) - همان 1 / 329\r\n( 4 ) - همان 1 / 344 ؛ عليقلى ميرزا اعتضاد السلطنه : پيشين / 367\r\n","page_name":" 350 ","page_number":350},
  {"content":"\r\n\r\nدر دوره دوم جنگ‌هاى ايران و روسيه هم عباس ميرزا ، فرماندهى سپاه ايران را برعهده داشت اما اين جنگ‌ها چندان طولانى نشد زيرا تجهيزات ايران براى دفاع در برابر ارتش روس كافى نبود و نيروى نظامى ايران براثر جنگ‌هاى ممتد داخلى و خارجى كاملا ضعيف شده بود . در اين جنگ ، يأس و نوميدى وليعهد از غلبه بر سپاه روس ، بىپولى و درماندگى او در برابر مخارج سپاه و خست و لئامت شخص شاه و خوددارى او از تأمين مخارج سپاه مزيد بر علت شد و به شكست قطعى ايران و انعقاد عهدنامه تركمان چاى منجر گرديد . « 1 »\r\nدر مرحله نخست اين جنگ‌ها ( 1241 - 1243 ه . ق ) پيروزى با ايران بود ؛ « 2 » ولى متعاقب آن با عزل يرملوف فرمانده سپاه روس و جانشينى پاسكويچ ( پقاويچ ) نيروى روس سروسامانى به خود گرفت . حملات منظم نيروهاى روسى ، برخى مسايل داخلى ، و نرسيدن آذوقه و جيره به سپاهيان ايران روحيه سپاه وليعهد را متزلزل ساخت و عاقبت سپاهيان ايران از رود ارس به داخل آذربايجان رانده شدند . « 3 » فرمانده سپاه روس به دستور امپراطور روسيه مأمور بود پس از عبور از رود ارس ، به تبريز حمله نمايد . عباس ميرزا در اين زمان مضطرب از سلماس به اروميه رفت و سپاه روس به دنبال آن وارد تبريز شد . « 4 »\r\nدر زمانى كه لشكريان روس پس از تصرف تبريز خيال داشتند به سمت تهران حركت نمايند ؛ انگليسىها پا در ميان نهاده و فتوحات آنها را كافى\r\n\r\n\r\n","description":"","footnote":"\r\n( 1 ) - على اصغر شميم : پيشين / 99 ؛ جهانگير ميرزا : تاريخ نو / 109 - 111\r\n( 2 ) - عليقلى ميرزا اعتضاد السلطنه : پيشين / 372 - 375 ؛ مهدى بامداد : شرح حال رجال ايران 2 / 216\r\n( 3 ) - عليقلى ميرزا اعتضاد السلطنه : پيشين / 376 - 380 ؛ محمد تقى لسان الملك سپهر : پيشين 1 / 373 - 378\r\n( 4 ) - عليقلى ميرزا اعتضاد السلطنه : پيشين / 381 ؛ محمد تقى لسان الملك سپهر :\r\nپيشين 1 / 387 ، جهانگير ميرزا : پيشين / 64 - 68\r\n","page_name":" 351 ","page_number":351},
  {"content":"\r\n\r\nدانسته و واسطه صلح شدند . « 1 » عباس ميرزا در اين شرايط چاره‌اى نديد جز اينكه با پاسكويچ به مصالحه بپردازد . « 2 » در همين حال در تهران جمعى از مخالفين عباس ميرزا به اسم اينكه نايب‌السلطنه با روس‌ها تبانى كرده است عليه او دست به توطئه زدند و گرد شجاع السلطنه جمع شدند و او نيز به داعيه ولايتعهدى به تحريك آنان پرداخت و آشوب بزرگى بر پا نمود . « 3 » پس از اين قضايا عباس ميرزا براى حفظ موقعيتش تن به صلح داد مشروط بر اينكه دولت روسيه ولايتعهدى او و اعقابش را بپذيرد . « 4 » بر اين اساس در سال 1243 ه . ق بين دولت ايران و روس عهدنامه تركمان چاى به وساطت انگليس‌ها در قريه تركمان چاى با 16 فصل و يك قرارداد تجارتى الحاقى نوشته شد و در تاريخ 5 شعبان 1243 به امضاى نمايندگان ايران و روسيه رسيد .\r\nبراساس اين قرارداد بخش‌هايى از خاك ايران جدا و به خاك روسيه ملحق گرديد . « 5 »\r\nاعتماد السلطنه مىنويسد : « تمام شاهزاده‌هاى اولاد فتحعلى شاه و پيرمردهاى ايرانى مىگفتند در تواريخ هم اشاره شده است كه عباس ميرزاى نايب‌السلطنه محض اينكه سلطنت به تقويت روس به خودش و اولادش برسد و عداوت شخصى كه با حسين خان سردار ايروانى داشت ، اين جنگ را سبب شد و اين شكست را اسباب » . « 6 » سرپرسى سايكس هم همين نظر را در كتاب خود نوشته است . « 7 » جهانگير ميرزا علل شكست ايرانيان را\r\n\r\n\r\n","description":"","footnote":"\r\n( 1 ) - محمد تقى لسان الملك سپهر : پيشين 1 / 392\r\n( 2 ) - عليقلى ميرزا اعتضاد السلطنه : پيشين / 382\r\n( 3 ) - محمد تقى لسان الملك سپهر : پيشين 1 / 391 ؛ جهانگير ميرزا : پيشين / 102 ؛ مهدى بامداد : پيشين 2 / 218\r\n( 4 ) - على اصغر شميم : پيشين / 101 - 102 ؛ محمد تقى خان لسان الملك : پيشين / 396\r\n( 5 ) - محمد تقى لسان الملك سپهر : پيشين 1 / 396 - 397 ؛ پيتر آورى : پيشين 1 / 96 ؛ على اصغر شميم : پيشين / 101 - 103\r\n( 6 ) - محمد حسن خان اعتماد السلطنه :\r\nروزنامه خاطرات / 366\r\n( 7 ) - سرپرسى سايكس : پيشين 2 / 456\r\n","page_name":" 352 ","page_number":352},
  {"content":"\r\n\r\nبرترى ارتش نظامى و انضباط روس‌ها در مقابل لشكريان عباس ميرزا و اختلاف موجود در ميان سران نيروهاى نظامى ايران دانسته است . « 1 »\r\nپس از معاهده تركمن چاى برخى شاهزاده‌ها و سران محلى از اطاعت حكومت مركزى تمرد و سرپيچى كردند . از جمله در حدود يزد و كرمان ، حسينعلى ميرزا فرمانفرما و حسنعلى ميرزا شجاع السلطنه خيال تمرد و عدم اطاعت در سر داشتند . ازاين‌جهت فتحعلى شاه‌عباس ، ميرزا را از آذربايجان خواست و براى برقرارى نظم و امنيت روانه اين نواحى كرد . با ورود عباس ميرزا به يزد شجاع السلطنه به كرمان رفت و نايب‌السلطنه پس از سروسامان دادن به آن شهر روانه كرمان شد . « 2 » نايب‌السلطنه با ورود به كرمان حكومت آن شهر را به نام سيف الملوك ميرزا پسر ظل السلطان صادر نمود و خود سال 1267 ه . ق از راه طبس به خراسان رفت . « 3 » عباس ميرزا پس از فتح قلعه اميرآباد « 4 » به سمت قوچان حركت نمود و آنجا را نيز فتح نمود . « 5 » از آنجا روانه سرخس شد تا آن منطقه را نيز امن سازد . « 6 » نايب‌السلطنه توانست اين شهر را نيز تسخير نمايد . « 7 » در سال 1248 ه . ق عباس ميرزا به كامران ميرزا حاكم هرات اخطار نمود كه تسليم دولت ايران شود و چون وى تسليم نشد ، به محاصره هرات پرداخت ، ولى در همان زمان از طرف فتحعلى شاه به تهران احضار و پسرش محمد ميرزا مأمور محاصره هرات شد . « 8 » عباس\r\n\r\n\r\n","description":"","footnote":"\r\n( 1 ) - جهانگير ميرزا : پيشين / 47\r\n( 2 ) - عليقلى ميرزا اعتضاد السلطنه : پيشين / 385 - 386 ؛ محمد تقى لسان الملك سپهر :\r\nپيشين 1 / 449\r\n( 3 ) - محمد تقى لسان الملك سپهر : پيشين / 453 - 457\r\n( 4 ) - همان 1 / 479\r\n( 5 ) - همان / 481\r\n( 6 ) - همان / 483\r\n( 7 ) - همان 1 / 484 - 486 ؛ عليقلى ميرزا اعتضاد السلطنه : پيشين / 391\r\n( 8 ) - عليقلى ميرزا اعتضاد السلطنه : پيشين / 392 ؛ محمد تقى خان لسان الملك سپهر :\r\nپيشين 1 / 486 - 488\r\n","page_name":" 353 ","page_number":353},
  {"content":"\r\n\r\nميرزا با ورود به تهران ، مورد التفات شاه قرار گرفت و در سال 1249 ه . ق رهسپار مشهد گرديد . « 1 » عباس ميرزا دچار بيمارى كبد و ورم كليه شد و از تهران دكتر كورميك انگليسى براى معالجه‌اش فرستاده شد ولى پزشك در بين راه فوت كرد و توفيق پيدا نكرد تا به معالجه عباس ميرزا بپردازد . پس از او جان مكنيل كه طبيبى حاذق بود ، مأمور شد ولى قبول نكرد و پس از او پزشك ديگرى مأموريت پيدا كرد كه او نيز بيمار شد و موفق به درمان عباس ميرزا نگرديد . « 2 »\r\nزمانى كه نايب‌السلطنه خود احساس كرد پايان عمرش نزديك است ضمن سخنانى به ميرزا علينقى مىگويد : « هرگز از فرمان پدر به يك‌سويى نشدم بيشتر وقت با مردم روم و روس در دار و كوب بوده‌ام و هم‌اكنون راز دل با خداوند اين خاك خواهم گفت و در اين تربت پاك خواهم خفت ، غم فرزندان و بازماندگان ندارم كه ايشان بندگان آنند و فرزندان شاه . » « 3 »\r\nسرانجام عباس ميرزا پنج‌شنبه دهم جمادى الآخر سال 1249 ه . ق در سن 47 سالگى درگذشت . « 4 » در وصيت نامه‌اى كه در مورخ 11 محرم الحرام سال 1246 ه . ق نگاشته است چنين آمده است : « اگر اجل موعد برسد راضى به حركت نعش خود نيستم مرا آورده به سمت شرقى منبر مصلى ( صفه صفا ) دفن كنند يا در زير پله اول منبر ، كه احتمال مىرود يك‌وقتى آدم خدايى پاى خود را بر سر قبر من بگذارد از آن رهگذر تخفيفى در گناهان من بهم برسد و در روزهاى مصلى البتّه حاضرين فاتحه رحمتى خواهند فرستاد ، هميشه از زبان مردم و رحمت دور نخواهم بود . » « 5 » پس از تشييع جنازه ، پيكرش در دار الحفاظ\r\n\r\n\r\n","description":"","footnote":"\r\n( 1 ) - عليقلى ميرزا اعتضاد السلطنه : پيشين / 392 ؛ محمد تقى لسان الملك سپهر :\r\nپيشين 1 / 497\r\n( 2 ) - مهدى بامداد : پيشين 2 / 220 ؛ محمد تقى لسان الملك سپهر : پيشين 1 / 501\r\n( 3 ) - محمد تقى لسان الملك سپهر : پيشين 1 / 502\r\n( 4 ) - همان 1 / 502\r\n( 5 ) - وصيت‌نامه عباس ميرزا ، مجله وحيد ، شماره 103 ، تيرماه 1351 ، ص 456\r\n","page_name":" 354 ","page_number":354},
  {"content":"\r\n\r\nحرم مطهر امام رضا عليه السّلام دفن گرديد . « 1 »\r\nدر خصوص ويژگىهاى برجسته و ممتازى كه عباس ميرزا در بين دودمان قاجاريه داشت اغلب مسافرين اروپايى و مخصوصا انگليسىها كه آذربايجان در دوره ايالت عباس ميرزا را ديد و اوصاف او را نقل كرده‌اند ، معتقدند كه وى يكى از دولتمردان قاجار بود كه نقش مؤثر و تعيين كننده‌اى در تصميم‌گيرىهاى مهم اين دوره داشت به تأييد اكثريت قريب به اتفاق ناظران خارجى ، تاريخ‌نويسان ايرانى و اسناد و مدارك تاريخى ، او يكى از دولتمردان نامى ايران در اين دوره تاريك ايران بود . عباس ميرزا از معدود شاهزادگان و دولتمردان ايران در دوره قاجار مىباشد كه آگاهى نسبى از مسائل و مشكلات داخلى و نارسايىهاى امور سياسى و نظامى داشت و در همه حال در انديشه سروسامان به آن امور بود . اگرچه او نيز آگاهى كافى و موثق از دگرگونىهاى نظام بين‌المللى نداشت ولى هميشه در صدد كسب اطلاعات مورد نياز در اين زمينه بود به اين مناسبت عباس ميرزا از بنيان‌گذاران نوگرايى در ايران به شمار مىرود . « 2 »\r\nعباس ميرزا جزو آن دسته از نوگرايان و مصلحينى مىباشد كه سوداى اصلاحات ، بدون پاى گذاردن به خاك بيگانگان در ذهنش پديد آمده است . براى وى فكر اصلاحات در نتيجه تماس و آشنايى با اروپائيان در خارج از اروپا اتفاق افتاد . جنگ‌هاى ايران و روس به يكباره همگى پيشرفت و ترقى دو سده اروپاى پس از رنسانس و انقلاب صنعتى را به‌گونه‌اى آشكار در مقابل چندين قرن درجا زدن ايرانيان قرار دارد ، اين جنگ‌ها چشمان عباس ميرزا را بر روى بسيارى از واقعيت‌ها\r\n\r\n\r\n","description":"","footnote":"\r\n( 1 ) - عليقلى ميرزا اعتضاد السلطنه : پيشين / 393 ؛ مهدى بامداد : پيشين 2 / 221 ؛ محمد تقى لسان الملك سپهر : پيشين 1 / 503\r\n( 2 ) - سجاد راعى گلوجه : قاجاريه ، انگلستان و قراردادهاى استعمارى / 65 - 66\r\n","page_name":" 355 ","page_number":355},
  {"content":"\r\n\r\nگشود . « 1 » گاسپارد دروويل در اين مورد از زبان عباس ميرزا مىنويسد : « روس‌ها با هر شكستى كه به من وارد مىسازند ، ندانسته درسى به من مىدهند و از فراگرفتن آن درس‌ها نفع بيشترى عايد خواهد شد » . « 2 » عباس ميرزا براى جبران عقب‌ماندگى ايرانيان تلاش كرد به خارج محصل اعزام نمايد ؛ زيرا به گفته دنيس رايت انگليسى ، عباس ميرزا معتقد بود كه ايران بايد برخى از فنون و مهارت‌هايى را كه قدرت صنعتى و نظامى اروپا را پديد آورده‌اند فرابگيرند و از اين لحاظ از بسيارى هم‌وطنان خود دورانديش‌تر بود . « 3 » پس از فوت عباس ميرزا از وى بيست و شش فرزند پسر و بيست و يك فرزند دختر بر جاى ماند . « 4 »\r\nعلى جان سكندرى\r\n\r\n( 117 ) قاجار - عزت الملك خانم ( ح 1280 - 1333 ه . ق )\r\nعزت الملك خانم ملقب به اشرف السلطنه همسر محمد حسن خان اعتماد السلطنه .\r\nپدر اشرف السلطنه امامقلى ميرزا ( 1230 - 1292 ه . ق ) نوه فتحعلى شاه قاجار بود كه سال‌ها حكومت كرمانشاه و لرستان را داشت و در 1269 ه . ق ملقب به عماد الدوله شد . در 1291 ه . ق دوباره به حكومت كرمانشاه منصوب و كردستان هم ضميمه حكومتش شد و سرانجام در 1292 ه . ق درگذشت . « 5 » عزت الملك در زمان حكمرانى پدرش در كرمانشاهان متولد گرديد . در سال 1288 ه . ق به‌عنوان دومين زن محمد حسن خان صنيع الدوله مورخ معروف\r\n\r\n\r\n","description":"","footnote":"\r\n( 1 ) - صادق زيبا كلام : سنت و مدرنيسم / 235\r\n( 2 ) - سجاد راعى گلوجه : پيشين / 66\r\n( 3 ) - دنيس رايت : ايرانيان در ميان انگليسى ها / 142\r\n( 4 ) - عليقلى ميرزا اعتضاد السلطنه : اكسير التواريخ / 395 ؛ محمد حسن خان اعتماد السلطنه : مطلع الشمس 2 / 649\r\n( 5 ) - مهدى بامداد : شرح حال رجال ايران 1 / 160 - 162\r\n","page_name":" 356 ","page_number":356},
  {"content":"\r\n\r\nبه ازدواج او در آمد . « 1 » و در ربيع الاول سال 1306 ه . ق از سوى شاه ملقب به اشرف السلطنه گرديد . « 2 » زندگى شاهزادگى و همسرى با شخصى كه هر روز در دربار بود از اشرف السلطنه زنى جسور ساخته بود . « 3 » دكتر فوريه كه از سال 1306 ه . ق طبيب مخصوص ناصر الدّين شاه بوده است ، اشرف السلطنه را زنى جاه‌طلب ، توطئه‌ساز و مرتبط با ناصر الدّين شاه توصيف مىكند . « 4 » اشرف السلطنه در جاه‌طلبىهاى شوهرش به‌عنوان يكى از رجال جاه طلب عصر قاجار شريك بود و در به دست آوردن پست و مقام براى او مىكوشيد . او كوشيد تا شاه را وادار كند كه وزارت دادگسترى كه با مرگ يحيى خان مشير الدوله بدون تصدى مانده بود به شوهر او سپرده شود . « 5 » همچنين در پى دوندگىهاى او بود كه ناصر الدّين شاه در ربيع الثانى سال 1304 ه . ق لقب اعتماد السلطنه را به شوهرش داد . « 6 »\r\nالبتّه لازم به ذكر است كه در كنار اين خصوصيات ، ويژگىهاى مثبتى نيز در زندگى عزت ملك خانم وجود دارد كه مهمترين آنها مشاركت وى در تدوين و حفظ يادداشت‌هاى روزانه شوهرش اعتماد السلطنه است . اين يادداشت‌ها كه شامل شانزده سال حوادث اواخر دوره پادشاهى ناصر الدّين شاه ( سال‌هاى 1292 - 1293 ، 1298 ، 1313 ) است ، از منابع بسيار پراهميت عصر قاجار محسوب مىگردد كه هم‌اكنون با عنوان روزنامه خاطرات اعتماد السلطنه چاپ شده است . اعتماد السلطنه هر شب پس از اينكه از حضور شاه به منزل مىآمد به نوشتن شرح وقايع روز مىپرداخت و به قول خودش احدى از آن خبر نداشت . تنها كسى كه از تحرير اين خاطرات باخبر بود عيال\r\n\r\n\r\n","description":"","footnote":"\r\n( 1 ) - مهدى بامداد : پيشين 3 / 341\r\n( 2 ) - محمد حسن خان اعتماد السلطنه :\r\nروزنامه خاطرات / 603\r\n( 3 ) - مهدى بامداد : پيشين 3 / 341\r\n( 4 ) - فووريه : سه سال در دربار ايران / 337\r\n( 5 ) - مهدى بامداد : پيشين 3 / 341\r\n( 6 ) - محمد حسن خان اعتماد السلطنه :\r\nپيشين / 72 ؛ مهدى بامداد : پيشين 3 / 340\r\n","page_name":" 357 ","page_number":357},
  {"content":"\r\n\r\nاو بود كه گاهى به علت كسالت يا خستگى شوهر محرر روزنامه بود اشرف السلطنه يك دوره تقريبا كامل از اين خاطرات را به خط خودش نوشته كه اكنون در كتابخانه آستان قدس رضوى در مشهد موجود است و يگانه نسخه‌اى است كه ظاهرا از اين يادداشت‌ها در دسترس است و طبع حاضر هم از روى آنها فراهم شده است . « 1 » بنا به گفته يمن السلطنه ، برادرزاده اشرف السلطنه ، وى چون فرزندى نداشت عمر خود را بيشتر به مطالعه مىگذرانيد و به تاريخ و طب علاقه فراوانى داشت . او به علت زندگى با اعتماد السلطنه « از سياست دربار ايران و اتفاقات مملكت و روابط با خارجه خوب مطلع بود .\r\nدر هنرهاى زنانه و كارهاى خانه از طباخى و خياطى و قنادى ، كاموادوزى و ديگر بافندگىها استاد و مخصوصا صاحب سليقه و تصرف بود . در حرم خانه ناصر الدّين شاه در خدمت شاه گستاخ بود . زبان فرانسه را قدرى نزد شوهرش آموخته بود ، به شعر ميل نداشت . به سازوآواز مطلقا مايل نبود ولى شطرنج و نرد را خوب بازى مىكرد . عكاسى نزد مرحوم شاهزاده سلطان محمد ميرزا والد كمترين آموخته بودند . دومرتبه به عتبات عاليات مشرف گرديده در اواخر عمر از راه اسلامبول ( به مكه ) معظمه مشرف شده و جمعى را همراه برده قريب دو هزار تومان خرج كرده بود . » « 2 »\r\nپس از درگذشت شوهرش اعتماد السلطنه در 18 شوال 1313 ه . ق وى سه سال تنها زيست و در 1316 ه . ق به همسرى سيد حسين عرب درآمد . اين فرد كه عمه‌زاده اشرف السلطنه بود ، در 1302 ه . ق از عراق به تهران آمده و از طرف ناصر الدّين شاه به نايب‌التوليه عرب ملقب گرديده و ساليانه شش هزار تومان مقررى براى او تعيين و پس از سكونت در مشهد به تدريج از طرف شاه املاكى نيز به دو واگذار شد و به قولى نيابت توليت آستان قدس را به دست آورد . « 3 » بنابراين اشرف السلطنه در\r\n\r\n\r\n","description":"","footnote":"\r\n( 1 ) - ايرج افشار : پيشين / 8\r\n( 2 ) - همان / 9\r\n( 3 ) - مهدى بامداد : پيشين 3 / 342 ؛ تاريخ آستان قدس / 434\r\n","page_name":" 358 ","page_number":358},
  {"content":"\r\n\r\nمشهد سكونت گزيد « 1 » و تا آخر عمر در اين شهر ماندگار شد . سرانجام عزت ملك خانم بدون اينكه از دو شوهر خود فرزندى داشته باشد « 2 » در سال 1333 ه . ق در مشهد به سن 53 سالگى درگذشت و در دار السياده حرم مطهر به خاك سپرده شد . « 3 » اوكتايى محل دفن او را در دار الحفاظ نوشته است . « 4 »\r\nعزت ملك خانم كتاب‌ها و مسكوكاتى را كه پس از درگذشت اولين شوهرش ( محمد حسن خان اعتماد السلطنه ) توسط ناصر الدّين شاه مصادره شده بود - و روزنامه خاطرات هم جزو آنها بود - در سال هفتم سلطنت مظفر الدّين شاه پس گرفت و پس از درگذشتش مطابق وصيت خود او به همراه كتب كتابخانه او توسط شوهر دومش سيد حسين عرب در سوم شعبان 1334 ه . ق وقف و تقديم كتابخانه آستان قدس گرديد . « 5 » از كارهاى ديگر شايسته ذكر وى وقف ميامى نزديك مشهد « بر خيرات مبرات » است . « 6 » به همين خاطر است كه عبد العلى اوكتايى رئيس كتابخانه آستان قدس او را از زنان فاضله عصر خود به شمار آورده و نام وى را در زمره واقفين عمده كتاب به كتابخانه آستان قدس رضوى ذكر كرده است . « 7 »\r\nرجبعلى يحيايى\r\n\r\n( 118 ) قاجار - فريدون ميرزا ( بعد از 1222 - 1274 ه . ق )\r\nفريدون ميرزا ملقب به فرمانفرما پنجمين پسر عباس ميرزا نايب‌السلطنه ، « 8 » والى آذربايجان ، فارس و\r\n\r\n\r\n","description":"","footnote":"\r\n( 1 ) - ايرج افشار : پيشين / 9\r\n( 2 ) - مهدى بامداد : پيشين 3 / 341\r\n( 3 ) - ايرج افشار : پيشين / 9\r\n( 4 ) - عبد العلى اوكتايى : كتابخانه آستان قدس ، نامه آستان قدس ، ش 6 ، ص 45\r\n( 5 ) - رمضانعلى شاكرى : گنج هزارساله / 94 - 95\r\n( 6 ) - ايرج افشار : پيشين / 9\r\n( 7 ) - عبد العلى اوكتايى : پيشين / 45\r\n( 8 ) - محمد تقى خان لسان الملك سپهر :\r\nناسخ التواريخ / 524\r\n","page_name":" 359 ","page_number":359},
  {"content":"\r\n\r\nكرمان . شرح حال پدرش عباس ميرزا به‌طور مفصل در همين كتاب آمده است . مادرش قزوينى بود « 1 » و تاريخ دقيق تولد او معلوم نيست اما از آنجا كه مطابق گفته سپهر در سال 1245 ه . ق كه پدرش عباس ميرزا نايب‌السلطنه توسط فتحعلى شاه براى برقرارى امنيت در خراسان مأمور شد ، وى را تحت سرپرستى محمد خان زنگنه امير نظام و ميرزا اسحاق خان فراهانى به حكومت آذربايجان گماشت ، « 2 » و از آنجا كه بزرگترين برادرش شاهزاده محمد ميرزا متولد 1222 ه . ق . بوده است ، مىتوان حدس زد كه در هنگام انتصاب به حكومت آذربايجان در 1245 ه . ق حداقل ده سال داشته و بايد قبل از 1235 ه . ق و بعد از 1222 ه . ق متولد شده باشد . فريدون ميرزا تا سال 1249 ه . ق حكمران تبريز بود . پس از درگذشت عباس ميرزا در جمادى الثانى همين سال ، « 3 » فتحعلى شاه دستور داد فرزند ارشد عباس ميرزا ، محمد ميرزا ، كه اينك بايد وليعهد مىشد از خراسان به تهران آمده و روانه آذربايجان گردد . « 4 » حكومت محمد ميرزا در آذربايجان حدود يك سال به طول انجاميد ، فتحعلى شاه شاه در 19 جمادى الثانى 1250 ه . ق درگذشت و محمد ميرزا به كمك سفراى روس و انگليس روانه تهران شد تا بر تخت جلوس نمايد . « 5 » محمد شاه كه با آشفتگىهاى فراوان دوره آخر حكومت پدربزرگش ، فتحعلى شاه ، در سراسر ايران روبه‌رو بود و برخى از عموها و برادرانش مدعى سلطنت او بودند ؛ به فريدون ميرزا اعتماد كرد و\r\n\r\n\r\n","description":"","footnote":"\r\n( 1 ) - محمد على مصباحى نائينى : تذكرة مدينة الادب 1 / 533\r\n( 2 ) - محمد تقى لسان الملك سپهر : پيشين / 452 - 453 ؛ نادر ميرزا قاجار : تاريخ و جغرافى دار السلطنه تبريز / 174 ؛ محمد حسن خان اعتماد السلطنه : مرآة البلدان 1 / 645\r\n( 3 ) - عبد الحسين نوايى : ايران و جهان 2 / 319\r\n( 4 ) - نادر ميرزا قاجار : پيشين / 174 ؛ عبد الحسين نوايى : پيشين 2 / 319\r\n( 5 ) - عبد الحسين نوايى : همان‌جا\r\n","page_name":" 360 ","page_number":360},
  {"content":"\r\n\r\nحكومت ايالت مهم آذربايجان را به او سپرد و او را ملقب به « نايب الاياله » كرد . « 1 » به‌طور قطع مىتوان گفت اين دوره از حكومت فريدون ميرزا در آذربايجان تا اواخر 1252 ه . ق به طول انجاميده است . زيرا طى حكمى كه از سوى برادرش محمد شاه قاجار در ذىحجه 1251 ه . ق درباره انتصاب ميرزا رضا به كلانترى تبريز ، به وى نوشته فريدون ميرزا موظف شده است در امور مالى نظر ميرزا رضا را بپذيرد و در احترام به وى كوتاهى نورزد . « 2 » پس از چندى شاه او را به تهران فراخواند تا از وجودش در لشكركشىهاى خود استفاده كند و به جاى او قهرمان ميرزا را به آذربايجان گماشت . « 3 » فريدون ميرزا در حدود ذىحجه 1252 ه . ق به تهران رسيد و چون شاه قصد داشت براى فتح هرات لشكركشى كند ، فريدون ميرزا را با 5 فوج سرباز و توپخانه و قورخانه در دهم ربيع الاول به‌عنوان پيشاهنگ سپاه به طرف سمنان فرستاد و خود نيز با لشكر روانه شرق ايران شد . اما در راه فرستاده حاكم خراسان خبر رساند كه و با در خراسان شايع شده است و بهتر است فتح هرات به موقع ديگرى موكول شود . محمد شاه از فيروزكوه ، روانه سركوبى تركمانان در مناطق شرقى درياى خزر شد و به فريدون ميرزا دستور داد با انتخاب پنج هزار سوار دلير و شش‌توپ به طرف « قارى قلعه » از قلعه‌هاى مستحكم تركمانان رفته آن را بگشايد . هنگامى كه فريدون ميرزا به قارى قلعه رسيد تركمانان با ده هزار سوار آماده مبارزه بودند . فريدون ميرزا و سپاهيانش آنها را شكست داده و مجبور به فرار به‌سوى خيوه و خوارزم كرد . لشكريان فريدون ميرزا آنها را تعقيب و 300 نفر آنان را كشته و 250 تن اسير گرفتند و غنايم فراوان در قارى\r\n\r\n\r\n","description":"","footnote":"\r\n( 1 ) - محمد تقى لسان الملك سپهر : پيشين 1 / 612 ؛ محمد حسن خان اعتماد السلطنه :\r\nپيشين / 912\r\n( 2 ) - نادر ميرزا قاجار : پيشين / 174\r\n( 3 ) - همان‌جا ؛ محمد حسن خان اعتماد السلطنه : پيشين / 916\r\n","page_name":" 361 ","page_number":361},
  {"content":"\r\n\r\nقلعه به دست آنان افتاد . فريدون ميرزا در قارى قلعه ساكن شد و شرح فتح خود را براى شاه نوشت و به او پيشنهاد داد كه چون قارى قلعه دژى مستحكم است بهتر است تعدادى از لشكريان ايران براى جلوگيرى از تاخت‌وتاز تركمانان به خاك ايران در اين قلعه مستقر شوند . اما محمد شاه نظر او را نپذيرفت و دستور داد فريدون ميرزا پس از برداشتن مقدارى از غنايم خود را به اردوى شاهى برساند . فريدون ميرزا دستور شاه را اجرا كرد و به طرف گرگان حركت نمود . در راه با گروه ديگرى از تركمانان كه از جلوى سپاه محمد شاه گريخته بودند برخورد كرد و بسيارى از آنها را كشت يا اسير كرد و غنايم فراوان به چنگ آورد و به شاه پيوست . « 1 » به خاطر اين دلاورىها مورد توجه شاه واقع شد و با او به تهران بازگشت . « 2 » در همين سال كه او به حكومت فارس و كرمان منصوب شد ؛ آقا خان محلاتى حاكم كرمان به اراضى بم سفر كرد و در آنجا به خودسرى پرداخت « 3 » فريدون ميرزا تا 1255 ه . ق حكومت فارس و كرمان را در اختيار داشت . « 4 » در اين سال از محمد شاه كه مجبور شده بود به خاطر حمله انگليسىها به جنوب ايران ، از هرات صرف‌نظر كند ، درخواست كرد آقا خان محلاتى مورد بخشش واقع شود . شاه او را بخشيد و به حكومت محلات منصوب كرد . اما مسأله‌اى كه موجب عزل فريدون ميرزا از حكومت فارس شد درگيرى بين توپچيان دولتى و مردم شيراز بود كه منجر به توپ‌اندازى توپچيان به خانه‌هاى مردم شد و محمد شاه از ترس اينكه فريدون ميرزا توسط\r\n\r\n\r\n","description":"","footnote":"\r\n( 1 ) - محمد تقى خان لسان الملك سپهر :\r\nپيشين 1 / 660 - 657\r\n( 2 ) - محمد حسن خان اعتماد السلطنه :\r\nپيشين / 919\r\n( 3 ) - محمد تقى خان لسان الملك سپهر :\r\nپيشين / 664 ؛ محمد حسن خان اعتماد السلطنه : پيشين / 920\r\n( 4 ) - محمد تقى خان لسان الملك سپهر :\r\nپيشين / 708 ، 722 ؛ محمد حسن خان اعتماد السلطنه : پيشين / 925\r\n","page_name":" 362 ","page_number":362},
  {"content":"\r\n\r\nمردم كشته شود ، يك فوج سوار را به فرماندهى ميرزا نبى خان قزوينى به فارس فرستاد و فريدون ميرزا را به تهران احضار كرد . « 1 » از زندگى او در خلال سال‌هاى 1255 تا 1270 ه . ق اطلاعى در دست نيست اما در سال 1270 ه . ق و در دوره حكومت پسر برادرش ، ناصر الدّين شاه ، به جاى سلطان مراد ميرزا حسام السلطنه به همراه وزير باتدبيرش ميرزا فضل اللّه وزير نظام به حكمرانى خراسان منصوب شد . « 2 » از كارهايى كه در هنگام حكومت خراسان انجام داد ، يكى فتح كلات نادرى و ديگرى به انقياد واداشتن رؤساى تركمانان سرخس بود كه با لشكركشى به آن ناحيه موفق به انجام آن شد . « 3 » فريدون ميرزا سپس به لشكركشى خود براى سركوب تركمان‌ها ادامه داد و تا آخال و عشق‌آباد پيش رفت و پس از تخريب سى و شش قلعه از قلعه‌هاى آنان برگشت و از طرف ناصر الدّين شاه « كاردى مرصع به الماس » به‌عنوان هديه دريافت نمود . « 4 » فريدون ميرزا در جمادى الآخر سال 1271 ه . ق با لشكر كاملى كه از تهران به همراه آورده بود و نيز افواج خراسانى به محمد امين خان حاكم خيوه و خوارزم كه چند سال بود با وعده وعيد روس‌ها ، متعرض خراسان و به‌ويژه شهرهاى مرو و سرخس مىشد ، حمله برد و در جنگى خونين موفق به شكست و قتل او و بسيارى از سردارانش گرديد . « 5 » سپس از سرخس روانه مرو شد و پس از نظم دادن به آن\r\n\r\n\r\n","description":"","footnote":"\r\n( 1 ) - محمد تقى خان لسان الملك سپهر :\r\nپيشين / 732 - 733\r\n( 2 ) - همان 3 / 1234 ؛ محمد حسن خان اعتماد السلطنه : پيشين / 1181\r\n( 3 ) - محمد تقى خان لسان الملك سپهر :\r\nپيشين 3 / 1237 ؛ محمد حسن خان اعتماد السلطنه : پيشين / 1199\r\n( 4 ) - محمد تقى خان لسان الملك سپهر :\r\nپيشين 3 / 1237 - 1243\r\n( 5 ) - محمد تقى خان لسان الملك سپهر :\r\nپيشين 3 / 1247 - 1254 ؛ محمد حسن خان اعتماد السلطنه : پيشين / 1207 - 1211 ؛ على اصغر شميم : ايران در عهد سلطنت قاجار / 174 - 175\r\n","page_name":" 363 ","page_number":363},
  {"content":"\r\n\r\nسامان از طريق سرخس در اول رمضان همان سال به مشهد بازگشت و باز از ناصر الدّين شاه ، او و سردارانش هدايايى دريافت كردند . « 1 » اين پيروزىها در ميان ايلات تركمان و نواحى مجاور جيحون مىتوانست اثر مفيدى براى ايرانىها داشته باشد ، اما ناصر الدّين شاه و درباريانش نتوانستند از آن بهره‌بردارى نمايند و اوضاع در سال‌هاى بعدى به نفع روس‌ها پيش رفت و آنان اين مناطق را از ايران جدا كردند . « 2 »\r\nآنچه پايان حكومت فريدون ميرزا را در خراسان و در سال پايانى عمر او با تلخ‌كامى مواجه ساخت فرار محمد يوسف خان افغان از مشهد به هرات و به قتل رساندن سيد محمد خان ظهير الدوله حاكم هرات و پيشروىهاى دوست محمد خان امير كابل به تحريك و حمايت انگليس به‌سوى مناطق غرب افغانستان و فتح قندهار و توليد ناامنى در سيستان و بلوچستان بود . « 3 » دولت ايران براى حل اين امور و برقرارى نظم در افغانستان بار ديگر سلطان مراد ميرزا حسام السلطنه را بدين سامان گسيل كرد تا به فريدون ميرزا كمك كند . اما حسام السلطنه هنوز به خراسان نرسيده بود كه فريدون ميرزا در چهارشنبه 16 ربيع الثانى 1272 ه . ق بدرود حيات گفت و حسام السلطنه علاوه بر مأموريت ذكر شده از سوى ناصر الدّين شاه ، به‌عنوان حاكم جديد خراسان به جاى فرمانفرما تكيه زد . « 4 » فريدون ميرزا در صفه شرقى دار الحفاظ به خاك سپرده شد . « 5 » شايسته ذكر است در مدت حاكميت او ، وزيرش فضل اللّه امير نظام ، در مشهد علما و فضلاء را\r\n\r\n\r\n","description":"","footnote":"\r\n( 1 ) - محمد تقى خان لسان الملك سپهر :\r\nپيشين 3 / 1255\r\n( 2 ) - على اصغر شميم : پيشين / 176\r\n( 3 ) - محمد تقى خان لسان الملك سپهر :\r\nپيشين 3 / 1276 - 1303\r\n( 4 ) - همان 3 / 1304\r\n( 5 ) - محمد تقى خان اعتماد السلطنه : مطلع الشمس 2 / 505 ؛ ملا هاشم خراسانى :\r\nمنتخب التواريخ / 628 ؛ محمد على مصباحى نائينى : پيشين 2 / 724\r\n","page_name":" 364 ","page_number":364},
  {"content":"\r\n\r\nگرامى و اهل صنعت و حرفه را مورد نوازش قرار داد . با فساد و فحشا به مبارزه پرداخت و همه‌روزه در نظم رواق مطهر حضرت رضا عليه السّلام كوشش مىنمود و با كمك نقاشان و تذهيب‌كاران سقف و ديوارهاى حرم را تزئين كرد و دو لنگه در مرصع را كه در زمان فتنه سالار « جواهر شاهوار » آن به يغما رفته بود به جواهر رنگين مرصع كرد و در جاى خود نصب نمود و چهار در حرم را به نقره آراست ، هر دو صحن مقدس را سنگ‌فرش و حجره‌ها را چراغانى نمود و كتاب‌هاى موقوفه كتابخانه به همت او مرمت و تذهيب شد . خيابان عليا و سفلى را احداث و نهرى را از ميان صحن جارى ساخت و در طرف شمال حرم بازارى با صد و شصت مغازه احداث نمود . در سمت صحن جديد هم كاروان‌سرايى ساخت و درآمد بازار و كاروان‌سرا را وقف حرم مطهر امام عليه السّلام كرد . مسجد گوهر شاد را آبادان ساخت و محل تحصيل طلاب را سازماندهى و مسجد محراب خان را هم تعمير نمود . « 1 »\r\nفريدون ميرزا قاجار طبع شعر نيز داشت و « فرخ » تخلص مىكرد . رضا قلى خان هدايت كه قبل از آمدن فريدون ميرزا به حكومت فارس در حمايت شاهزاده نصرت الدوله فيروز ميرزا بود ، در شيراز نزد فريدون ميرزا باقى ماند و دو سال از توجه او برخوردار بود . رضا قلى خان ، او را چنين ستوده است : « الحق نواب معظم اليه ( فريدون ميرزا ) اميرزاده‌اى بلندهمت ، عالىفطرت ، غيور ، ثابت الراى ، مستقيم الحال ، هميم و كريم ، هنرمند بىمانند بوده و در علوم نيز دستى بلند داشته و گاهى به نظم فارسى توجه داشته ، گاهى مثنوى منظوم مىنموده » است . « 2 » از فريدون ميرزا يك پسر و شش دختر باقى ماند . پسرش به نام سليمان ميرزا داماد عمويش سلطان مراد ميرزا حسام\r\n\r\n\r\n","description":"","footnote":"\r\n( 1 ) - محمد تقى خان لسان الملك سپهر :\r\nپيشين 3 / 1236 - 1237\r\n( 2 ) - رضا قلى خان هدايت : تذكرة مجمع الفصحاء / 90\r\n","page_name":" 365 ","page_number":365},
  {"content":"\r\n\r\nالسلطنه بود . « 1 »\r\nرجبعلى يحيايى\r\n\r\n( 119 ) قاجار - گوگچه سلطان ( - 962 ه . ق )\r\nاز سرداران بزرگ شاه‌طهماسب اول صفوى ( 930 - 984 ه . ق ) .\r\nگوگچه سلطان قاجار از افراد ايل قاجار بوده است كه يكى از ايلات درجه اول و مؤثر در تداوم حكومت صفوى در آغاز قرن دهم هجرى در ايران بودند . « 2 » از منابع برمىآيد كه وى از آغازين سال‌هاى حكومت شاه‌طهماسب در رديف امراى بزرگ نظامى درآمده و نام وى در منابع مطرح شده است .\r\nاز آنجا كه از وضعيت زندگى او اطلاعات دقيق و مفصلى وجود ندارد فقط به برخى از فعاليت‌هاى نظامى او اشاره مىشود . گوگچه سلطان در سال 935 ه . ق همراه هم ايلى خود شاه على سلطان قاجار در رأس شش هزار و دويست سوار قاجارى در جنگ شاه‌طهماسب صفوى با عبيد اللّه خان ازبك در خراسان شركت جست . « 3 » در سال 940 ه . ق در جنگ با سپاهيان عثمانى كه با همكارى الامه سلطان تكلو ، از قزلباشان شورشى ، سرزمين ايران را مورد تاخت‌وتاز قرار داده بودند ، به كمك شاه‌طهماسب شتافت . « 4 » در سال 946 ه . ق شاه‌طهماسب ، گوگچه سلطان را به همراه برادر وفادار خود شاهزاده بهرام ميرزا به تاخت‌وتاز در كردستان كه مورد مناقشه ايران و عثمانىها بود فرستاد و آنان پس از وارد كردن ضرباتى به نيروهاى طرفدار عثمانى به تبريز بازگشتند . « 5 » نيز در همين سال\r\n\r\n\r\n","description":"","footnote":"\r\n( 1 ) - محمد على مصباحى نائينى : پيشين 1 / 533\r\n( 2 ) - فاروق سومر : نقش تركان آناطولى در تشكيل و توسعه دولت صفوى / 120\r\n( 3 ) - قاضى احمد قمى : خلاصة التواريخ 1 / 201\r\n( 4 ) - عبدى بيگ شيرازى : تكملة الاخبار / 83\r\n( 5 ) - حسن بيگ روملو : احسن التواريخ / 380 ؛ قاضى احمد قمى : پيشين 1 / 289\r\n","page_name":" 366 ","page_number":366},
  {"content":"\r\n\r\nمأمور حمله به گرجستان شده است . « 1 »\r\nگوگچه سلطان در سال 953 ه . ق براى سركوبى شورش القاص ميرزا به همراه امراى ديگر به شروان ( شماخى ) اعزام شد . پس از اينكه ايالت شروان در سال 954 ه . ق از دست القاص ميرزا آزاد شد ، شاه صفوى ، اسماعيل ميرزا فرزند خود را نامزد حكومت آن سامان كرد و گوگچه سلطان را ، كه تاكنون وفادارى خود را اثبات كرده بود ، به عنوان مربى و معلم اين شاهزاده جوان برگزيد . « 2 » قاضى احمد علت سپردن چنين ايالت مهمى به گوگچه سلطان را به اين دليل دانسته كه وى از امراى روزگار ديده بود . « 3 » به اين دليل شاه به ساير امراى خود در شيروان و كوهستانات دستور داد از گوگچه سلطان فرمان برند . « 4 »\r\nدر سال 955 ه . ق شاه‌طهماسب به وى دستور داد همراه با شاهزاده تحت تربيتش ، اسماعيل ميرزا ، روانه نبرد با عثمانىها شده و از ساخت استحكامات آنان در قلعه قارص در مرزهاى گرجستان جلوگيرى به عمل آورده « 5 » و آن قلعه را از عثمانىها باز ستاند . « 6 » گوگچه سلطان و همراهانش موفق شدند از ساخت استحكامات در قارص جلوگيرى به عمل آورند و مردم قلعه را پس از سه روز به تسليم وادارند . آنها پس از سوءقصدى كه به جان اسماعيل ميرزا شد ، دستور قتل عام مردم قارص را صادر و قلعه را تخريب كردند و به اردوى شاه‌طهماسب برگشتند . « 7 » در همين سال از همراهى گوگچه سلطان با شاه‌طهماسب در نواحى ارزنجان در خاك عثمانى اطلاعاتى در دست است . « 8 » پس از آن وى روانه محل\r\n\r\n\r\n","description":"","footnote":"\r\n( 1 ) - فاروق سومر : پيشين / 120\r\n( 2 ) - حسن بيگ روملو : پيشين / 410 ، 417\r\n( 3 ) - قاضى احمد قمى : پيشين 1 / 321\r\n( 4 ) - همان‌جا ؛ عبدى بيگ شيرازى : پيشين / 97\r\n( 5 ) - حسن بيگ روملو : پيشين / 429\r\n( 6 ) - عبدى بيگ شيرازى : پيشين / 100\r\n( 7 ) - قاضى احمد قمى : پيشين 1 / 329 - 330\r\n( 8 ) - همان 1 / 332\r\n","page_name":" 367 ","page_number":367},
  {"content":"\r\n\r\nحكومت خود يعنى ولايت شروان شد « 1 » تا سال 962 ه . ق از فعاليت‌هاى او يادى نشده است . در اين سال پس از اينكه آباى تركمان در استرآباد و خراسان بر ضد شاه به اقدام پرداخت ، گوگچه سلطان به همراهى على سلطان تاتى اغلى ذو القدر مأمور شد به جنگ او رود . سرداران ايرانى آباى تركمان را به‌سوى خوارزم فرارى دادند . على سلطان ، حاكم خوارزم براى كمك به آباى تركمان با سپاهى فراوان حركت كرد اما قبل از وقوع جنگ با سرداران ايرانى صلح كرد . « 2 » پس از اين جنگ گوگچه سلطان كه بيمار و ناتوان شده بود جهان را وداع نمود . جسد او به مشهد مقدس منتقل و در « روضه عرش منزلت » رضوى مدفون گرديد . « 3 »\r\nرجبعلى يحيايى\r\n\r\n( 120 ) قاجار - محراب خان ( - 1032 ه . ق )\r\nاز امراى برجسته نظامى و حاكم برخى شهرهاى خراسان مانند طبس ، مشهد و مرو ( سال‌هاى 1002 - 1032 ه . ق ) در عهد شاه‌عباس اول صفوى .\r\nمحراب خان قاجار همان‌طور كه از نام وى برمىآيد به ايل قاجار ، از ايلات بزرگ ترك ايران عهد صفوى تعلق دارد . ايل قاجار در زمان شاه‌طهماسب جزو ايلات درجه اول به حساب مىآمد و افراد آن نقش مهمى در تداوم دولت صفوى ايفا كردند . مسكن قاجارها در نواحى گنجه و اران يعنى سرزمين قراباغ در نواحى شمال غربى ايران بود . « 4 »\r\nدر پى حمله عثمانىها به قراباغ و تصرف اين منطقه ، قاجارها كوشيدند از آن سرزمين دفاع كنند و هرچند\r\n\r\n\r\n","description":"","footnote":"\r\n( 1 ) - همان‌جا ؛ حسن بيگ روملو : پيشين / 433\r\n( 2 ) - حسن بيگ روملو : پيشين / 497\r\n( 3 ) - قاضى احمد قمى : پيشين 1 / 377\r\n( 4 ) - فاروق سومر : نقش تركان آناطولى در تشكيل و توسعه دولت صفوى 119 ، 173\r\n","page_name":" 368 ","page_number":368},
  {"content":"\r\n\r\nنتوانستند از سلطه عثمانىها بر آنجا جلوگيرى كنند اما حاضر به قبول حاكميت عثمانى نگرديدند و به آن‌سوى ارس كه در حاكميت صفوىها بود مهاجرت نمودند . « 1 » اين وضعيت ادامه داشت تا اينكه شاه‌عباس قراباغ را در 1015 ه . ق از عثمانىها پس گرفت . « 2 »\r\nاز آنجا كه اسكندر بيگ منشى در شرح حال محراب خان نوشته است وى از قراباغ آمد و به خدمت شاه‌عباس پيوست ، « 3 » مىتوان گفت كه وى در همين دوران تسلط عثمانىها در قراباغ زاده شده و رشد يافته است . آشفتگى اوضاع قراباغ و پرورش در نظام قبيله‌اى از او فردى نظامى و ورزيده ساخت . در ابتدا كه به خدمت شاه صفوى درآمد ، دوات‌دار شاه شد . حسن خدمت و آداب دانى او موجب گشت در رديف نزديكان شاه قرار گيرد . چون آثار مردانگى و دليرى در او نمودار بود ، شاه منصب دوات‌دار را به برادرش لطيف بيگ داد و محراب خان را به امارت طبس گيلكى در خراسان كه در اين روزگار از طرف ازبكان سخت مورد هجوم بود ، گماشت . « 4 » اين انتصاب در 1002 ه . ق صورت گرفته است ، زيرا ازبكان در دوران فترت مرگ شاه‌طهماسب تا ظهور شاه‌عباس بر حملات خود افزوده و بر اكثر شهرهاى خراسان دست يافته بودند . خراسانىها قبل از اين مصطفى خان حاكم طبس را سردار خود كرده و تلاش نمودند به رهبرى او برخى از شهرها را از تصرف ازبكان در آورند . آنها به ترشيز رفته سيد محمد سلطان ازبك را به تسليم واداشتند اما يتيم سلطان ازبك دوباره بر آنها تاخت و آنها را شكست داد . مصطفى خان به طبس گريخت و چندى بعد به تون ( فردوس ) رفت و در جنگى كه بين او و ازبك‌ها روى داد كشته شد . چون\r\n\r\n\r\n","description":"","footnote":"\r\n( 1 ) - همان / 220\r\n( 2 ) - همان‌جا\r\n( 3 ) - اسكندر بيگ منشى : عالم‌آراى عباسى 3 / 1675\r\n( 4 ) - همان 3 / 1675\r\n","page_name":" 369 ","page_number":369},
  {"content":"\r\n\r\nمصطفى خان نزد شاه‌عباس از احترام ويژه‌اى برخوردار بود ، شاه يكى از اقوام او را كه تيمور سلطان نام داشت به حكومت برگزيد اما چون ازبك‌ها بر حملات خود افزودند و تيمور سلطان قادر به دفع آنها نبود ، شاه‌عباس كه خود سرگرم از ميان برداشتن قزلباشان و استحكام مبانى قدرت خود بود « الكاى طبس را به محراب خان قاجار كه مرد مردانه و عاقل فرزانه و از شجعان روزگار است داد و به آن نواحى فرستاد و او تا حين فتح خراسان ( به سال 1007 ه . ق ) آن سرحد را به واجبى ضبط نموده بود و مردانگىها از او در آن سرحد ظهور يافت . » « 1 » از جمله نبردهايى كه تا آمدن شاه‌عباس بين او و ازبكان رخ داد نبرد سال 1005 ه . ق بود . در اين سال ازبكان به خراسان تاخته و تا يزد پيش رفتند .\r\nمحراب خان خبر حمله ازبك‌ها را به حاكم يزد داد و خود نيز به آن‌سوى لشكر كشيد و ازبكانى را كه از حاكم يزد شكست خورده بودند تارومار كرد . « 2 » محراب خان در نبردهاى شاه‌عباس با ازبكان در خراسان به سال‌هاى 1006 - 1007 ه . ق شجاعت‌هاى فراوانى از خود نشان داد . او از طبس براى پيوستن به شاه حركت كرد و در راه اللّه يار اغلان حاكم ازبك شهر تون را دستگير ساخت و جمع زيادى از ازبكان را كشت و در هرات به حضور شاه‌عباس برد و به همين دليل مورد توجه بيشتر شاه قرار گرفت و به حكومت خواف و باخزر هم منصوب شد . « 3 » در 1009 ه . ق چون شاه‌عباس خبر محاصره بلخ را توسط باقى خان شنيد دستور داد همه فرماندهان نظامى در اصفهان به خدمت او حاضر شوند تا به خراسان لشكركشى نمايد .\r\nچون محراب خان كه از پايتخت فاصله زيادى داشت از همه زودتر خود را نزد شاه رساند مورد توجه و تشويق واقع شد و از درجه « سلطانى » به « خانى » ارتقاء يافت و حكومت قاين نيز به او داده شد . « 4 »\r\n\r\n\r\n","description":"","footnote":"\r\n( 1 ) - اسكندر بيگ منشى : پيشين 2 / 773\r\n( 2 ) - همان 2 / 836 - 837\r\n( 3 ) - همان 2 / 836 - 926\r\n( 4 ) - جلال الدّين محمد منجم يزدى : تاريخ عباسى / 201\r\n","page_name":" 370 ","page_number":370},
  {"content":"\r\n\r\nمحراب خان در 1010 ه . ق نيز در زمره امراى مأمور به جلوگيرى از حمله عبد اللّه ازبك در محاصره هرات بود « 1 » و در سالهاى بعد هم عمده‌ترين دل‌مشغولى او جنگ با ازبكان بود . از موارد قابل ذكر شركت وى در نبرد سال 1011 ه . ق مىباشد كه با ازبكان در ولايت ميمنه و جيجكتو اتفاق افتاد . « 2 » در اين نبرد بود كه برادر ديگرش به نام شريف خان بيگ كه صاحب نام و نشان بود كشته شد « 3 » و شاه‌عباس محراب خان را به جاى يوسف على خان به حكومت مشهد منصوب كرد . « 4 »\r\nاز مهمترين حوادث زندگى محراب خان در سال 1015 ه . ق اختلافى بود كه بين محراب خان و يكى از بزرگترين وزراى شاه‌عباس به نام ميرزا شفيع كدكنى معروف به ميرزاى عالميان ( م 1018 ه . ق ) وزير گيلان و مازندران و خراسان روى داد . آن دو در شهر مشهد در مقابل هم صف‌آرايى كردند و كار به پناهنده شدن ميرزا شفيع به حرم انجاميد . هنگامى كه ماجرا به گوش شاه رسيد ، ميرزاى عالميان را به مازندران خواست و او را مقصر دانست و از كار بر كنار ساخت . « 5 »\r\nمحراب خان قاجار تا سال 1018 ه . ق حكومت شهر مشهد را برعهده داشت . در اين سال شاه‌عباس حكومت شهر مرزى و استراتژيك مرو را ، كه حاكم آن بكتاش خان ، درگذشته بود ، به محراب خان قاجار داد تا از اين منطقه مهم حفاظت نمايد . « 6 » اين دو واقعه يعنى رأى شاه‌عباس به نفع او در مقابل ميرزاى عالميان و برگزيده شدن وى به حكومت مرو نشانگر لياقت و شجاعت محراب خان و ميزان اعتماد شاه به وى\r\n\r\n\r\n","description":"","footnote":"\r\n( 1 ) - همان / 221\r\n( 2 ) - اسكندر بيگ منشى : پيشين 2 / 999 - 1000\r\n( 3 ) - همان 2 / 1013\r\n( 4 ) - همان 2 / 1015\r\n( 5 ) - اسكندر بيگ منشى : پيشين 2 / 1247 - 1248 ، 1324\r\n( 6 ) - جلال الدّين منجم يزدى : پيشين / 366 . اسكندر بيگ منشى : پيشين 2 / 1324\r\n","page_name":" 371 ","page_number":371},
  {"content":"\r\n\r\nمىباشد . از ديگر نشانه‌هاى استعداد سياسى و نظامى محراب خان چاره‌جويى ولى محمد خان ازبك ، حاكم رانده‌شده ماوراءالنهر ، از او در چگونگى بازگشت به قلمرو خود بود .\r\nچون برادرزادگان ولى محمد خان در سال 1019 ه . ق بر او شوريده و از حكومت بر كنار كردند ، نامه‌اى به محراب خان نوشت و از او در خصوص درخواست كمك از شاه ايران نظر خواست . « 1 » محراب خان به او پيشنهاد كرد از راه مرو به ايران بيايد . او نيز پذيرفت و در مرو از سوى محراب خان پذيرايى شايسته‌اى از او به عمل آمد .\r\nمحراب خان آمدن وى را به اطلاع شاه‌عباس رساند و كسب تكليف كرد .\r\nسپس مطابق نظر شاه ، ولى محمد خان را روانه دربار كرد . « 2 » شاه‌عباس به خاطر گرفتارى با عثمانىها نتوانست به ولى محمد خان كمك كند ؛ لذا ولى محمد خان به سرعت مجبور به بازگشت شد . محراب خان دوباره در مرو از وى پذيرايى و او را راهنمايى و پانصد سوار در اختيارش نهاد . « 3 »\r\nدر سال 1024 ه . ق . چون سفر گرجستان شاه‌عباس به طول انجاميد و خبر گرفتارى او و لشكريانش در آن ناحيه به گوش ازبك‌ها رسيد ، يالنگتوش بهادر با بيست هزار نفر از سپاهيان ازبك از جيحون گذشت و به مرو حمله كرد ، محراب خان قاجار به مقابله او شتافت و جنگى سخت در گرفت . قراولان ازبك شكست خوردند ، اما با رسيدن نيروهاى اصلى ازبكان محراب خان نتوانست دفاع كارآمدى داشته باشد و به قلعه مرو پناه برد .\r\nيالنگتوش بهادر در حوالى شهر به غارت پرداخت و از مرو تا پسكوه مشهد را مورد غارت قرار داد . ازبكان تنها هنگامى كه خبر آمدن شاه‌عباس از\r\n\r\n\r\n","description":"","footnote":"\r\n( 1 ) - جلال الدّين محمد منجم يزدى :\r\nپيشين / 379\r\n( 2 ) - اسكندر بيگ منشى : پيشين 2 / 1376 - 1377 ؛ ملا جلال الدّين محمد منجم يزدى / 379\r\n( 3 ) - اسكندر بيگ منشى : پيشين 2 / 1388 ؛ ملا جلال الدّين محمد منجم يزدى / 436\r\n","page_name":" 372 ","page_number":372},
  {"content":"\r\n\r\nگرجستان به‌سوى مازندران را شنيدند از اطراف مرو عقب نشستند و بسيارى از رعاياى مرو را هم با خود بردند . « 1 » اما بدون شك وجود محراب خان در مرو در مواجه با خطرات ازبكان نقش اساسى داشت و شايد شاه هم به علت جسارتى كه وى داشت او را چندين سال در اين مقام باقى گذاشت . مؤيد اين مطلب نقش وى در مقابله با يكى ديگر از تهاجمات سخت ازبكان به خراسان در سال 1026 ه . ق مىباشد .\r\nامام قلى خان ازبك ، ندر طغاى ديوان‌بيگى را در رأس سپاهى سى هزار نفره به خراسان گسيل كرد تا اين سامان را غارت نمايد . ازبكان پس از عبور از جيحون به مرو آمدند و از آنجا به ابيورد رفته از راه درگز تا نيشابور را مورد تاخت‌وتاز قرار دادند و آسيب بسيارى از ايشان به طوايف چمشگزك و بيات رسيد . آنان همچنين قصد حمله به مشهد را داشتند اما هنگامى كه خبر شكست گروهى از ياران خود را در حصار شادمان ، از محراب خان شنيدند ترس در دل‌هاى آنها افتاد و به سرعت عقب‌نشينى كردند . « 2 » محراب خان تا سال 1032 ه . ق كه فوت كرد ، بارها جلو ازبك‌ها را در دشت خاوران گرفت و مىتوان گفت كه پيش جنگ و قراول امنيت شهرهاى خراسان بود . « 3 »\r\nمحراب خان پس از عمرى تلاش سرانجام در آغاز سال 1032 در بستر بيمارى افتاد . تلاش پزشكان براى مداواى وى سودى نبخشيد و در شهر مرو ، جان به جان‌آفرين سپرد . جسد او را به مشهد مقدس آورده و در روضه رضويه به خاك سپردند . « 4 » محراب خان علاوه بر خدمات نظامى به آبادانى نيز توجه داشت و همچون بسيارى از سرداران دوره شاه‌عباس از خود بناهايى به يادگار نهاد . صاحب منتخب\r\n\r\n\r\n","description":"","footnote":"\r\n( 1 ) - اسكندر بيگ منشى : پيشين 2 / 1459 - 1460\r\n( 2 ) - همان 3 / 1531 - 1532\r\n( 3 ) - مهدى سيدى : تاريخ شهر مشهد / 174\r\n( 4 ) - اسكندر بيگ منشى : پيشين 3 / 1675 ؛ محمد حسن خان اعتماد السلطنه : مطلع الشمس 2 / 619\r\n","page_name":" 373 ","page_number":373},
  {"content":"\r\n\r\nالتواريخ مىنويسد : « او بانى مسجد محراب خان در بازار نوقان است كه مسجدى عالى است و صحن و شبستان دارد و نيز حوضى در زير مسجد و همچنين قلعه محراب خان كه وقف آستانه مقدسه است » . « 1 » نوروز على بسطامى مىنويسد :\r\n« مزرعه محراب خان در كنار دروازه نوغان از بلوك تبادكان از موقوفات قديمى است كه محراب خان آن را در زمان حياتش وقف آستانه مقدسه نمود » . « 2 » از بازماندگان محراب خان اطلاعى در دست نيست اما در چند سال بعد ، از شخصى به نام مرتضى قلى خان قاجار فرزند محراب خان نام برده مىشود كه از قراين برمىآيد كه فرزند همين محراب خان بوده است . او مدتى حاكم مرو بود و در سال 1053 ه . ق حاكم مشهد شد . « 3 » و پس از چندى به منصب سپهسالارى شاه‌عباس دوم و بيگلربيگى قلمرو عليشكر « 4 » و در نهايت به مقام قورچىباشى گرى رسيد . « 5 »\r\nرجبعلى يحيايى\r\n\r\n( 121 ) قاجار - محراب خان ( - 1058 ه . ق )\r\nاز سرداران بلندپايه شاه‌عباس دوم ( 1077 - 1105 ه . ق ) و حاكم شهرهاى استرآباد و قندهار ( 1058 ه . ق ) .\r\nهمان‌طور كه در شرح حال محراب خان قاجار ( م 1032 ه . ق ) گذشت ، ايل قاجار در گنجه و اران قراباغ سكنى داشتند « 6 » و افراد آن از دوره شاه‌طهماسب مقامات مهمى در حكومت صفويه كسب كردند . ما دقيقا از زندگى\r\n\r\n\r\n","description":"","footnote":"\r\n( 1 ) - ملا هاشم خراسانى : منتخب التواريخ / 666\r\n( 2 ) - نوروز على بسطامى : فردوس التواريخ / 406\r\n( 3 ) - ولى قلى شاملو : قصص الخاقانى 1 / 283 ؛ محمد طاهر وحيد قزوينى :\r\nعباسنامه / 89\r\n( 4 ) - ولى قلى شاملو : پيشين 1 / 296\r\n( 5 ) - محمد طاهر وحيد قزوينى : پيشين / 138\r\n( 6 ) - فاروق سومر : نقش تركان آناطولى در تشكيل و توسعه دولت صفوى / 119 - 173\r\n","page_name":" 374 ","page_number":374},
  {"content":"\r\n\r\nمحراب خان اطلاعى نداريم . فقط مىدانيم كه او مدتى حاكم شهر استرآباد بوده است و سپس در يكى از مهمترين حوادث دوره سلطنت شاه‌عباس دوم يعنى گرفتن قندهار از دست نيروهاى حكومت مغولان هند به‌عنوان فرمانده نقش فعالى داشته است . « 1 »\r\nشاه‌عباس دوم كه پس از مرگ پدرش صفى در 1052 ه . ق به حكومت رسيد همچون اجدادش نسبت به فتح شهر مهم قندهار كوشيد و در سال 1057 ه . ق خود شخصا براى فتح آنجا رهسپار شد و پس از فراهم نمودن مقدمات لشكركشى در شهر مشهد به‌سوى قندهار حركت كرد . « 2 » قندهار در پاييز سال 1058 ه . ق گشوده شد . « 3 » پس از اينكه قندهار فتح شد ، شاه‌عباس حكومت آن را به محراب خان داد و او را به‌عنوان « محراب خان شمشير على خطاب » مفتخر ساخت . « 4 » پس از بازگشت شاه‌عباس به‌سوى هرات و خراسان ، هندىها سعى كردند دوباره بر قندهار دست يابند . عامل تحريك هندىها براى فتح مجدد قندهار ، شاه حسين سلطان ابدالى بود كه از چنگ محراب خان از قندهار گريخته بود . لذا شاه هند ، فرزندش اورنگ زيب را به‌سوى قندهار اعزام داشت و خود نيز به آن‌سوى رفت . محراب خان قاجار در حفظ شهر قندهار كوشش بسيارى از خود نشان داد و مدت چهار ماه يعنى تا رسيدن نيروهاى كمكى شاه‌عباس مقاومت ورزيد . نوشته‌اند در مدت محاصره ، محراب خان كمر همت بسته و با وجود گرماى شديد خود به نگهبانان قلعه سر مىزد و هر روز يك‌بار دور قلعه را كه يك فرسنگ بود مىگرديد و دستورات لازم را براى حفظ قلعه و مقاومت مىداد . افراد سپاهش بسيارى از محاصره‌كنندگان را كشته يا به اسارت گرفتند . تا اينكه\r\n\r\n\r\n","description":"","footnote":"\r\n( 1 ) - ولى قلى شاملو : قصص الخاقانى 1 / 339 - 413\r\n( 2 ) - همان / 327\r\n( 3 ) - تاريخ ايران دوره صفويان / 112\r\n( 4 ) - ولى قلى شاملو : پيشين 1 / 435\r\n","page_name":" 375 ","page_number":375},
  {"content":"\r\n\r\nسرانجام ده روز قبل از دست كشيدن هندىها از محاصره ، محراب خان به اجل طبيعى درگذشت . « 1 »\r\nدر فاصله بين مرگ محراب خان تا مجبور شدن هندىها به ترك محاصره شهر ، خللى در امر حفاظت از شهر اتفاق نيفتاد زيرا محراب خان در استحكام و ترتيب امر دفاع بسيار كوشيده بود . « 2 » برخى فوت محراب خان را در شب نهم رمضان 1058 ه . ق يعنى دو روز بعد از دست برداشتن هندوان از محاصره نوشته‌اند . « 3 »\r\nپس از وفات محراب خان ، برادرش منوچهر بيگ مأمور شد جنازه او را به مشهد حمل كند و در حرم حضرت رضا عليه السّلام به خاك سپارد . « 4 » محراب خان قاجار برادرى هم به نام حاجى منوچهر بيگ داشت كه سال‌ها بعد در حدود 1063 ه . ق به‌عنوان بيگلربيگى استرآباد برگزيده شده است . « 5 »\r\nرجبعلى يحيايى\r\n\r\n( 122 ) قاجار - محمد تقى ميرزا ( 1206 - 1265 ه . ق )\r\nمحمد تقى ميرزا حسام السلطنه پسر هفتم فتحعلى شاه روز شنبه ششم صفر 1206 ه . ق / اكتبر 1791 م متولد شد . « 6 » مادرش زينب خانم خواهر على خان چهار لنگ بختيارى بود . « 7 »\r\nمحمد تقى ميرزا در سال 1224 ه . ق در سن 18 سالگى به حكومت بروجرد و سيلاخور منصوب شد . « 8 » در سال\r\n\r\n\r\n","description":"","footnote":"\r\n( 1 ) - محمد طاهر وحيد قزوينى : عباسنامه / 137 ؛ ولى قلى شاملو : پيشين / 494 - 495\r\n( 2 ) - همان / 138\r\n( 3 ) - محمد طاهر وحيد قزوينى : پيشين / 136\r\n( 4 ) - ولى قلى شاملو : پيشين 1 / 500 - 502\r\n( 5 ) - محمد طاهر وحيد قزوينى : پيشين / 162\r\n( 6 ) - محمد تقى لسان الملك سپهر : ناسخ التواريخ 1 / 528\r\n( 7 ) - محمد تقى لسان الملك سپهر : پيشين 1 / 555 ؛ مهدى بامداد : شرح حال رجال ايران 3 / 310\r\n( 8 ) - محمد تقى لسان الملك سپهر : پيشين 1 /\r\n","page_name":" 376 ","page_number":376},
  {"content":"\r\n\r\n1228 ه . ق در آذربايجان حضور يافت و عليه روس‌ها جنگيد . « 1 » در 1246 ه . ق با برادرزاده خويش محمد حسين ميرزا حشمت الدوله فرزند محمد على ميرزا دولت شاه به نزاع برخاست كه ادامه آن تا سال 1247 ه . ق طول كشيد و چند بار از دربار تهران تعدادى از بزرگان چون ميرزا محمد تقى سپهر ، صاحب ناسخ التواريخ كه خود دو قصيده طولانى در مورد جنگ آنها گفته است براى اصلاح بين آنها مأمور شدند . در اين نزاع حسام السلطنه مغلوب و مقصر شناخته شد و همراه فرزندانش پس از فوت پدرش به دربار برادرزاده خود محمد شاه آمد « 2 » و پس از مدتى حاكم بروجرد گرديد .\r\n« حسام السلطنه به قدرى ميانه‌روى و مآل‌انديشى داشت كه پدرش او را كدخداى كل عراق خطاب مىفرمود ، خيلى به امساك معروف بود ، وقتى واعظى در حضور شاهزاده بالاى منبر مشغول به دعا بود ، عرض كرد الهى دولت حسام السلطنه را به قائم آل محمد عليه السّلام برسان ! ابو سعيد ميرزا به واعظ گفت ضرور دعا نيست ، اين دعا ناكرده باشد مستجاب ، دولتى را نه خودش صرف كند نه به ما بدهد معلوم است تعلق به قائم آل محمد صلوات اللّه و سلامه عليه خواهد گرفت . » « 3 »\r\nدر 14 شوال 1264 ه . ق كه ناصر الدّين شاه در تبريز به سلطنت رسيد حسنعلى ميرزا شجاع السلطنه نابينا و محمد تقى ميرزا حسام السلطنه كه هر دو در تبريز تحت نظر بودند ، براى تهنيت سلطنت شاه حاضر شدند . شاه پس از ورود به تهران ، آن دو را از تبريز فراخواند و آنها را مخير در امر اقامت و زندگى در هركجاى ايران نمود . شجاع السلطنه در تهران اقامت گزيد و در سال 1370 ه . ق در سن 66 سالگى درگذشت . حسام السلطنه از شاه اجازه خواست كه به مشهد رفته و در آنجا مجاورت اختيار نمايد ، هرچند با\r\n\r\n\r\n","description":"","footnote":"\r\n183 ؛ مهدى بامداد : پيشين 3 / 310\r\n( 1 ) - محمد تقى لسان الملك سپهر : پيشين 1 / 239\r\n( 2 ) - مهدى بامداد : پيشين 3 / 310 - 311 ؛ ميرزا محمد على حبيب‌آبادى : مكارم الآثار 2 / 302\r\n( 3 ) - همان 3 / 311 - 312\r\n","page_name":" 377 ","page_number":377},
  {"content":"\r\n\r\nدرخواست او موافقت شد اما پيش از آنكه رهسپار مشهد شود ، درگذشت . « 1 »\r\nبعضى تاريخ فوت وى را 1278 ه . ق ذكر كرده‌اند « 2 » اما مهدى بامداد تاريخ فوت او را حدود سال‌هاى 1265 يا 1266 ه . ق نگاشته است و مىنويسد : چون در سال 1266 ه . ق پس از شكست حسن خان سالار و فتح مشهد ، سلطان مراد ميرزا پسر يازدهم يا سيزدهم عباس ميرزا نايب‌السلطنه به حسام السلطنه ملقب شد ، قاعده بايد محمد تقى ميرزا حسام السلطنه درگذشته باشد كه لقب او را به ديگرى داده باشند . « 3 » جنازه حسام السلطنه پس از فوت به مشهد منتقل و در حرم مطهر امام رضا عليه السّلام در توحيدخانه مباركه به خاك سپرده شد . « 4 » وى داراى 16 فرزند پسر و 6 فرزند دختر بود . « 5 » حسام السلطنه همانند بسيارى از فرزندان فتحعلى شاه شعر مىگفت و در اشعار خود « شوكت » تخلص مىنمود .\r\nعلى جان سكندرى\r\n\r\n( 123 ) قاجار - محمد على خان ( - 1218 ه . ق )\r\nمحمد على خان قاجار قوانلو ( قرانلو ) معروف به خالو از سرداران و رجال معروف اوايل دوره قاجاريه به حساب مىآيد . وى به هنگام تاخت‌وتاز آقا محمد خان قاجار جهت براندازى زنديان در جنگ‌هاى وى شركت داشت و به جهت مبارزه با اسد اللّه خان فرزند حاجى ابراهيم كلانتر حاكم بروجرد به آنجا رفت . « 6 » او به هنگام گرفتارى لطف‌على خان زند در بم\r\n\r\n\r\n","description":"","footnote":"\r\n( 1 ) - همان 3 / 312\r\n( 2 ) - ميرزا محمد على حبيب‌آبادى :\r\nپيشين 2 / 302 ؛ محمد على مصباحى نائينى : پيشين 1 / 534\r\n( 3 ) - مهدى بامداد : پيشين 3 / 312\r\n( 4 ) - ميرزا محمد على حبيب‌آبادى : پيشين 2 / 303 ؛ اثرآفرينان 3 / 376\r\n( 5 ) - محمد تقى لسان الملك سپهر : پيشين 1 / 528\r\n( 6 ) - محمد حسن خان اعتماد السلطنه : صدر التواريخ / 32\r\n","page_name":" 378 ","page_number":378},
  {"content":"\r\n\r\nكرمان ، مأمور آوردن لطف‌على خان نزد شاه شد . « 1 » پس از مرگ آقا محمد خان قاجار ، محمد على خان با دو هزار سوار و دو هزار مثقال زر مسكوك به همراه ميرزا موسى منجم‌باشى و ملا مصطفى قمشه‌اى ، مأمور حمل جسد وى به نجف اشرف شد . آنها در 24 جمادى الاول سال 1212 ه . ق از تهران حركت كردند ، در عراق سليمان پاشا والى وقت بغداد به استقبال آمد و آنها را مورد احترام قرار داد . آنها نعش آقا محمد خان را در نجف اشرف به خاك سپرده ، چند قارى بر مزار وى گذاشته و برگشتند . « 2 »\r\nمحمد على خان قاجار در همان سال 1212 ه . ق مأمور حفظ و حراست از اصفهان در مقابل حسينقلى خان قاجار حاكم وقت فارس شد ، كه بر فتحعلى شاه شوريده بود ؛ ولى از رويارويى با وى سرباززد . او از شهر بيرون آمده و در منطقه دهق ، كه در 80 كيلومترى اصفهان واقع است ، منتظر ماند و حسين قلى خان بىمانع به اصفهان وارد شد . « 3 » محمد على خان پس از تسليم شدن حسينقلى خان مأمور حكومت فارس شد « 4 » و حدود چهار ماه در فارس حكومت كرد . پس از وى حسينقلى ميرزا فرمانفرما پسر پنجم فتحعلى شاه به حكومت اين ناحيه رسيد . « 5 » پس از درگذشت محمد على خان در 1218 ه . ق جسدش را به مشهد آوردند و در حرم مطهر در قسمت شمالى مسجد پشت سر ميان قبر مير علم خان خزيمه و جان محمد خان قاجار دفن نمودند . « 6 » ابيات زير بر قبر او نقش بسته است :\r\n\r\n\r\n","description":"","footnote":"\r\n( 1 ) - محمد حسن خان اعتماد السلطنه : مرآة البلدان 1 / 472\r\n( 2 ) - محمد تقى خان لسان الملك سپهر :\r\nناسخ التواريخ قاجاريه 1 / 91 ؛ محمد فتح اللّه ساروى : تاريخ محمدى / 310\r\n( 3 ) - محمد تقى خان لسان الملك سپهر :\r\nپيشين 1 / 96\r\n( 4 ) - ميرزا حسن حسينى فسايى : فارسنامه ناصرى 1 / 673\r\n( 5 ) - مهدى بامداد : شرح حال رجال ايران 3 / 457\r\n( 6 ) - محمد على خان سديد السلطنه :\r\nسفرنامه / 233\r\n","page_name":" 379 ","page_number":379},
  {"content":"\r\n\r\n جهان شرف ، خان با عز و تمكين * كه چون او نپرورد گردون گردان\r\nمحمد على خان قاجار آن كو * كه سردفتر آمد به خانان ايران\r\nغنوده در اين آستان با برادر * كه نامش اسماعيل خان بد ز يزدان\r\nبهين پورش حاجى على خان در آمد * باظهار عم و پدر او بدين‌سان\r\nكه تزئين اين طاق نيكو نمايد * به طرزى كه جفتش نديده است دوران\r\nبه تاريخ فوت گشت جويا * ز انصاف آن رادمرد سخن‌دان\r\nبمينو روان محمد عليخان « 1 » \r\nعلى جان سكندرى\r\n\r\n( 124 ) قاجار - محمد ولى ميرزا ( 1203 - 1281 ه . ق )\r\nمحمد ولى ميرزا پسر چهارم فتحعلى شاه قاجار « 2 » از بىبى كوچك خانم خواهر صادق خان بروجردى « 3 » روز جمعه اول شوال 1203 ه . ق متولد شد . « 4 » در يازده‌سالگى به حكومت سمنان منصوب گرديد و در سال ( به تصوير صفحه مراجعه شود ) 1218 ه . ق پس از فتح مشهد و سقوط نادر ميرزا آخرين بازمانده سلسله افشاريه در شانزده‌سالگى به حكومت خراسان تعيين گرديد و سردار حسين خان قزوينى هم به فرماندهى لشكر خراسان منصوب شد . « 5 » از حوادث مهمى\r\n\r\n\r\n","description":"","footnote":"\r\n( 1 ) - همان‌جا\r\n( 2 ) - محمد تقى خان لسان الملك سپهر :\r\nناسخ التواريخ 1 / 526\r\n( 3 ) - ميرزا محمد على حبيب‌آبادى : مكارم الآثار 1 / 146\r\n( 4 ) - محمد تقى خان لسان الملك سپهر :\r\nپيشين 1 / 526\r\n( 5 ) - مهدى بامداد : شرح حال رجال ايران 4 / 27\r\n","page_name":" 380 ","page_number":380},
  {"content":"\r\n\r\nكه در زمان حكومت محمد ولى ميرزا رخ داد فتنه صوفى اسلام بود ؛ در سال 1222 ه . ق فيروز الدّين ميرزا حاكم هرات به اتفاق صوفى اسلام از مشايخ بزرگ فرقه نقشبنديه بخارا به تحريك بيگانگان و با تجهيز لشكرى 50000 نفرى از قبايل هرات ، قندهار و هزاره به سمت مشهد حركت كردند و در قلعه شكيبان فرود آمدند . محمد خان قاجار نايب حكومت خراسان به دستور شاه و اجازه شاهزاده محمد ولى ميرزا حاكم خراسان با سپاهى انبوه براى مقابله با صوفى اسلام آماده شد و روز پنجشنبه بيست و دوم ربيع الثانى به همراه خوانين خراسان با لشكر متشكل از كرد ، عرب ، مردم هزاره و تيمورى به جنگ با مهاجمان پرداخت . در اين جنگ صوفى اسلام كشته شد و فيروز ميرزا حاكم هرات تسليم شد . جان محمد خان بعد از اين پيروزى در جمادى الاول به مشهد مقدس آمد و به محمد ولى ميرزا پيوست . « 1 »\r\nدر سال 1224 ه . ق كه تركمانان در دشت خاوران ( نساء و ابيورد ) دست به غارت زدند شاهزاده محمد ولى ميرزا به همراه امراى خراسان به آنها حمله‌ور شد و گروهى از آنان را اسير و گروهى را كشت و اموال بسيارى را به غنيمت گرفت . « 2 » در سال 1228 ه . ق يوسف خان كاشغرى پسر محمد امين خواجه گرگان را تسخير نمود و محمد ولى ميرزا برحسب فرمان شاه براى سركوبى وى از مشهد مقدس عازم دشت گرگان شد و اسماعيل خان بياتى و ذو الفقار خان در بين راه به لشكر او پيوستند . آنها با هجوم به لشكر يوسف خان گروهى را كشتند و گروهى را اسير نمودند ولى يوسف خان از معركه جنگ گريخت .\r\nفتحعلى شاه به پاس خدمات محمد ولى ميرزا يك شمشير مرصع طلا به او داد و هدايايى ديگر به بزرگان خراسان اهدا\r\n\r\n\r\n","description":"","footnote":"\r\n( 1 ) - محمد تقى لسان الملك سپهر : پيشين 1 / 162 - 163\r\n( 2 ) - همان 1 / 191 ؛ رضا قلى خان هدايت :\r\nتاريخ روضة الصفا 9 / 465\r\n","page_name":" 381 ","page_number":381},
  {"content":"\r\n\r\nكرد . « 1 »\r\nدر سال‌هاى 1228 - 1231 ه . ق خوانين خراسان به دليل بىاعتنائى و سخت‌گيرىهاى بىمورد و بىاحترامى محمد ولى ميرزا سر به شورش برداشتند و ناآرامىهايى در خراسان ايجاد كردند . سرانجام در سال 1232 ه . ق فتحعلى شاه محمد ولى ميرزا را از فرمانروايى خراسان برداشت و پسر ديگرش حسنعلى ميرزا ملقب به شجاع السلطنه را به حكومت اين ايالت منصوب كرد . « 2 »\r\nمحمد ولى ميرزا پس از مدتى بيكارى در سال 1238 ه . ق به حكومت يزد منصوب شد و تا سال 1243 ه . ق در اين منطقه حكومت كرد . « 3 » زمانى كه محمد ولى ميرزا براى ارايه برخى گزارش‌ها به تهران رفته بود ، عبد الرضا خان پسر تقى خان كه به‌عنوان نايب الحكومه در يزد تعيين شده بود تمام اموال او را براى خود مصادره و خانواده او را كه بالغ بر سيصد تن بود روانه تهران كرد . محمد ولى ميرزا به هنگام بازگشت به يزد با خانواده‌اش روبرو شد و از جريان اطلاع پيدا كرد و از همان‌جا به تهران برگشت و فتحعلى شاه به جاى او حسنعلى ميرزا شجاع السلطنه را به حكومت يزد و كرمان منصوب كرد . « 4 » محمد ولى ميرزا در سال 1279 ه . ق مدتى به عضويت دارالشوراى كبرى در آمد و به فعاليت پرداخت . « 5 » وى سرانجام در سال 1281 ه . ق در مشهد درگذشت و در بالاسر حرم مطهر دفن شد . « 6 » در برخى منابع تاريخ فوت او 1280 ه . ق ذكر شده است . از محمد ولى ميرزا 6 فرزند پسر و 20 فرزند\r\n\r\n\r\n","description":"","footnote":"\r\n( 1 ) - محمد تقى خان لسان الملك سپهر :\r\nپيشين 1 / 227\r\n( 2 ) - همان 1 / 247 ، 281\r\n( 3 ) - مهدى بامداد : پيشين 4 / 32\r\n( 4 ) - محمد تقى خان لسان الملك سپهر :\r\nپيشين 1 / 406 - 407 ؛ مهدى بامداد : پيشين 4 / 32\r\n( 5 ) - مهدى بامداد : پيشين 4 / 32\r\n( 6 ) - ميرزا محمد على حبيب‌آبادى :\r\nپيشين 1 / 146\r\n","page_name":" 382 ","page_number":382},
  {"content":"\r\n\r\nدختر باقى داشت . « 1 »\r\nوى فردى با علم و فضل بود و به ويژه در نجوم تسلطى كامل داشت « 2 » « به گونه‌اى كه احكامات مطابق واقع آن مرحوم را در بسيارى از مواقع تمام اهل خراسان و يزد و غيره مطلع بودند . » « 3 » وى در دوران حكومتش ، چند نفر از علما اين مناطق از جمله سيد احمد اردكانى ، سيد ابو الحسن فيروزآبادى ، ميرزا سليمان يزدى و ميرزا على نقى امام را مأمور تاليف و ترجمه كتب در فقه ، اخبار ، ادعيه ، اخلاق ، آداب و عبادات نمود . « 4 »\r\nعلى جان سكندرى\r\n\r\n( 125 ) قاجار - مراد ميرزا ( 1233 - 1299 ه . ق )\r\nسلطان مراد ميرزا ملقب به حسام السلطنه و معروف به فاتح هرات در ربيع الثانى سال 1233 ه . ق در تبريز چشم به جهان گشود . « 5 » برخى وى را پسر سيزدهم عباس ميرزا و برخى پسر يازدهم او نوشته‌اند . وى از شاهزادگان ( به تصوير صفحه مراجعه شود ) بزرگوار و كاردان « 6 » به لحاظ دليرى ، جنگاورى ، قدرت و مهارت در فرماندهى ، تدبير در سياست و اداره\r\n\r\n\r\n","description":"","footnote":"\r\n( 1 ) - محمد تقى خان لسان الملك سپهر :\r\nپيشين 1 / 526\r\n( 2 ) - محمد حسن خان اعتماد السلطنه :\r\nالمآثر و الآثار 1 / 198\r\n( 3 ) - احمد ميرزا عضد الدوله : تاريخ عضدى / 101\r\n( 4 ) - ميرزا محمد على حبيب‌آبادى :\r\nپيشين 1 / 146\r\n( 5 ) - ناصر نجمى : فاتح هرات / 1 ؛ محمد على مصباحى نائينى : تذكره مدينة الادب 1 / 533\r\n( 6 ) - ميرزا محمد على حبيب‌آبادى : مكارم الآثار 3 / 961\r\n","page_name":" 383 ","page_number":383},
  {"content":"\r\n\r\nملك به حساب مىآيد كه حتى در سواد و معلومات ادبى سرآمد ديگران بود . « 1 »\r\nسلطان مراد ميرزا هفده‌ساله بود كه پدرش را از دست داد ، وقتى محمد ميرزا فرزند ارشد نايب‌السلطنه از طرف فتحعلى شاه به ولايتعهدى برگزيده شد و به همراه ميرزا ابو القاسم قائم مقام به‌سوى آذربايجان حركت كرد ؛ سلطان مراد قبلا از طرف پدرش به حكومت قراچه‌داغ و توابع آن گمارده شده بود . « 2 »\r\nدر سال 1253 ه . ق ، محمد تقى خان رئيس ايل بختيارى با دسيسه انگليسىها عليه حكومت مركزى فعاليت مىكرد و سرواستن هنرى لايارد سياح و متخصص در آثار و ابنيه قديم و مأمور انگليس در ايران از سوى وى مأمور شد تا به خليج فارس رفته ، دريادار انگليسى را كه در جزيره خارك اقامت داشت ، ملاقات نموده و از او براى محمد تقى خان بختيارى كمك جويد . « 3 » در همين زمان ( 1253 ه . ق ) سلطان مراد ميرزا مأمور شد تا با نيروهاى تحت فرماندهى خود ، سرزمين‌هاى جنوب غربى ايران را از سركشىها و آشوب‌ها پاك و شورش‌ها را سركوب سازد . وى پس از سركوبى شورشيان بختيارى و كسب اولين تجربه پيروزى جنگى ، توسط محمد شاه قاجار به تهران احضار گرديد . « 4 » سلطان مراد ميرزا به دليل رشادت‌هايش از سوى محمد شاه به منصب سرهنگى و نشان خاص و حمايل سفيد مفتخر گرديد . « 5 »\r\nپس از اينكه كامران ميرزا حاكم هرات با تحريك انگليسىها كه نمىخواستند كشور ايران با در دست داشتن اين شهر كليد هند را در اختيار داشته باشد ، عليه دولت ايران طغيان كرد ؛ و عباس ميرزا براى گوشمالى وى لشكر به آن سامان كشيد و شهر را\r\n\r\n\r\n","description":"","footnote":"\r\n( 1 ) - ناصر نجمى : پيشين / 2\r\n( 2 ) - مهدى بامداد : شرح حال رجال ايران 2 / 105 ؛ ناصر نجمى : پيشين / 4\r\n( 3 ) - محمود محمود : تاريخ روابط سياسى ايران و انگليس 2 / 486\r\n( 4 ) - ناصر نجمى : پيشين / 12 - 14\r\n( 5 ) - همان / 14\r\n","page_name":" 384 ","page_number":384},
  {"content":"\r\n\r\nمحاصره كرد ولى به علت مرگ اسرارآميز عباس ميرزا در مشهد ، محاصره اين شهر متوقف گرديد . « 1 » سلطان مراد ميرزا از سوى شاه ، جانشين پدر شد تا مأموريت پدر را ادامه دهد . محمد شاه هم براى تقويت فرماندهان عازم اين منطقه گرديد تا هرچه زودتر شهر هرات را به تصرف در بياورند . وزير مختار انگليس « سرجان ماك نايل » براى جلوگيرى از سقوط هرات پاى در معركه گذاشت و كامران ميرزا را تشويق به مقاومت كرد و با ارسال و تقديم مبالغى نقدينه و مسكوكات زر و تحويل مقاديرى مهمات وى را به حمايت خود اميدوار گردانيد . او همچنين به امناى دولت ايران طى اتمام حجتى خاطرنشان ساخت اگر سپاهيان ايران از محاصره و تسخير شهر هرات دست برندارند ، روابط فى ما بين غير حسنه خواهد شد . « 2 » محمد شاه به ناچار فرمان پايان محاصره را صادر كرد و در نوزدهم جمادى الثانى 1254 ه . ق به تهران باز گشت . « 3 » با درگذشت محمد شاه و به سلطنت رسيدن ناصر الدّين شاه قاجار به دستور امير كبير صدر اعظم ، سلطان مراد ميرزا مأموريت يافت تا به دفع فتنه سالار در خراسان بپردازد . « 4 » وى در سال 1266 ه . ق پس از مدتى جنگ و گريز مشهد را فتح نمود و سالار را به همراه فرزندش اصلان خان و برادرش محمد على خان در شب شانزدهم ماه جمادى الثانى همين سال اعدام نمود . « 5 » پس از پايان فتنه سالار سلطان مراد ميرزا از سوى شاه ملقب به « حسام السلطنه » گرديد « 6 » و پس از احضار حمزه ميرزا حشمت الدوله به جاى او والى خراسان شد . در سال 1267 ه . ق\r\n\r\n\r\n","description":"","footnote":"\r\n( 1 ) - همان‌جا\r\n( 2 ) - همان / 22\r\n( 3 ) - همان‌جا\r\n( 4 ) - سيد على ميرنيا : وقايع خاور ايران 1 / 97 - 98\r\n( 5 ) - ملا هاشم خراسانى : منتخب التواريخ / 627\r\n( 6 ) - محمد تقى لسان الملك سپهر : پيشين 3 / 1104\r\n","page_name":" 385 ","page_number":385},
  {"content":"\r\n\r\nحسام السلطنه به‌عنوان والى خراسان از سوى شاه مأموريت پيدا كرد تا به سرخس رفته و تراكمه آنجا را كه دست به غارت و دستبرد به اموال مردم مشهد مىزدند و ايجاد ناامنى مىكردند ، سركوب نمايد . وى در اواخر بهار 1267 ه . ق به آن نواحى لشكر كشيد و منطقه را از شر تراكمه پاك ساخت . « 1 » در سال 1268 ه . ق كه ميرزا رفيع خان فورگى حاكم قلعه فورگ از قلاع محكم خراسان ، دم از خودسرى مىزد ؛ پاشا خان سرتيپ با دو فوج سرباز سمنان و دامغان و مير اسد اللّه خان علم حاكم قاينات ، به دستور حسام السلطنه به انتظام آن صفحات مأمور و پس از محاصره آن قلعه را تسخير نمودند . « 2 »\r\nوى تا سال 1270 ه . ق والى خراسان بود و پس از عزل وى فريدون ميرزا فرمانفرما برادر اعيانيش حاكم خراسان گرديد . « 3 » فريدون ميرزا پس از دو سال و اندى حكمرانى در خراسان به سال 1272 ه . ق در مشهد درگذشت و حسام السلطنه براى بار دوم حاكم خراسان گرديد . « 4 »\r\nدر همين زمان از سوى انگليسىها اغتشاشات و بىنظمىهايى در هرات به وجود آمد . انگليسىها كه در اواخر سلطنت محمد شاه تصميم داشتند براى حفظ هند و افغانستان سرزمين خراسان را كه مجاور افغانستان بود با تحريك محمد حسن خان سالار از ايران جدا كنند و چون با مرگ سالار خان در اجراى نقشه خود ناكام شدند ، درصدد برآمدند تا شهر هرات را از حاكميت ايران خارج سازند . « 5 » با مرگ امير كبير و روى كار آمدن ميرزا آقا خان نورى به عنوان صدر اعظم ، مقاوله نامه‌اى به نفع دولت انگلستان و به ضرر دولت ايران درباره هرات به امضا رسيد كه مقدمه\r\n\r\n\r\n","description":"","footnote":"\r\n( 1 ) - محمد حسن خان اعتماد السلطنه : مرآة البلدان 2 / 1009\r\n( 2 ) - همان 2 / 1133 - 1134\r\n( 3 ) - مهدى بامداد : شرح حال رجال ايران 2 / 106\r\n( 4 ) - محمد تقى خان لسان الملك سپهر :\r\nپيشين 3 / 1304\r\n( 5 ) - ناصر نجمى : پيشين / 153\r\n","page_name":" 386 ","page_number":386},
  {"content":"\r\n\r\nجنايت‌هاى بعدى آقا خان نورى بود .\r\nدر اين مقاوله‌نامه آمده بود كه : « دولت ايران متعهد مىشود كه به‌هيچ‌وجه قشونى به سمت هرات نفرستد مگر آنكه سپاهيان بيگانه يعنى قوايى مثلا از كابل و يا قندهار يا هر كشور خارجى ديگرى به شهر هرات روى آورده ، بخواهد آن ناحيه را مورد تاخت‌وتاز قرار دهد » . « 1 » ازسوىديگر در اوايل 1855 م / 1271 ه . ق لرجان لارنس ، با نمايندگان دولت محمد خان ، حاكم افغانستان معاهده‌اى براساس دوستى و صلح دائمى منعقد ساخت كه همين امر مقدمه آغاز خصومت و دشمنى ميان دوست محمد خان و امناى دولت ايران گرديد و خاصه شهر هرات در اين گيرودار وجه المصالحه اين دوستى و معاهده سياسى شد . با مرگ سردار كهندل خان ، محمد يوسف خان ابدال از سوى دولت ايران حكمران شهر هرات گرديد . در اين هنگام دوست محمد خان به تحريك انگليسىها با لشكر افغان به هرات حمله‌ور شد و محمد يوسف خان ابدالى از حكمران خراسان ، حسام السلطنه تقاضاى كمك كرد . « 2 »\r\nدر 1273 ه . ق حسام السلطنه مأمور فتح هرات شد ، « 3 » او نخست سام خان رئيس ايل زعفرانلو را با هزار و پانصد نفر به هرات فرستاد كه خوانين هرات او را نپذيرفتند . سپس خودش به آن‌سو حركت نمود و هرات را به تصرف در آورد . « 4 » فتح هرات در روز شنبه 25 صفر 1273 ه . ق و به قولى اول ربيع الاول روى داد . « 5 » با فتح هرات انگليس به دست‌وپا افتاد و براى نجات آن اقدام به عمليات تهديدآميز نظامى در جنوب و سواحل و بنادر خليج فارس و مستقر نمودن نيروهاى پياده و سواره و توپخانه در بندر بوشهر و جزيره قشم و خارك نمود . علاوه بر آن ميرزا آقا خان نورى صدر اعظم را به ترسانيدن شاه\r\n\r\n\r\n","description":"","footnote":"\r\n( 1 ) - همان / 154\r\n( 2 ) - همان / 158 - 159 ؛ مهدى بامداد :\r\nپيشين 2 / 106\r\n( 3 ) - ملا هاشم خراسانى : پيشين / 628\r\n( 4 ) - مهدى بامداد : پيشين 2 / 106\r\n( 5 ) - ملا هاشم خراسانى : پيشين / 628\r\n","page_name":" 387 ","page_number":387},
  {"content":"\r\n\r\nقاجار از قضيه اشغال شهر و فراخواندن حسام السلطنه از شهر هرات به تهران ؛ « 1 » وادار كردند . انگليسىها به ميرزا آقا خان نورى وعده رشوه دادند و او به خيال به سلطنت رسيدن ، دولت ايران را از ضبط هرات منصرف نمود و حكمى به حسام السلطنه نوشت كه هرات را تخليه نمايد و به مشهد باز گردد تا دولت انگليس دست از حمله به بنادر فارس بردارد . « 2 » در سال 1273 ه . ق در پاريس معاهده‌اى بسيار ننگين با تلاش آقا خان نورى صدر اعظم دست‌نشانده انگليس بين ايران و انگليس بسته شد كه به موجب آن دولت ايران ، افغانستان را يكسره به دولت انگليس بخشيد . « 3 » قبل از انعقاد اين قرارداد حسام السلطنه به تهران پيام فرستاد و يادآور شد كه در هندوستان شورش عظيم بر پا شده است ؛ بنابراين هرچه از انگليسىها بخواهيد ، خواهند داد ، بيدار باشيد ، مفت نبازيد و نوشت كه از آمدن كشتىهاى انگليسى به بوشهر نگران نباشيد ، انگليسىها هرگز نمىتوانند از برازجان بالاتر بيايند . حسام السلطنه ضمن نامه‌اى به شخص شاه نوشت كه شورش سپاهيان هند شروع شده اگر اجازه مىفرماييد با همين قشونى كه همراه دارم به هندوستان بروم . « 4 » در اين شرايط ميرزا آقا خان نورى نزد شاه عليه حسام السلطنه به بدگويى پرداخت و شواهدى آورد كه اگر حسام السلطنه به هندوستان برود سلطنت ايران را هم به رايگان به دست خواهد گرفت . « 5 » بدين شكل هرات از ايران جدا گشت و حسام السلطنه چون طرف بىمهرى دولت انگليس و ميرزا آقا خان نورى بود از خراسان احضار و به جاى وى حمزه ميرزا حشمت الدوله در سال 1275 ه . ق به خراسان فرستاده شد .\r\nحسام السلطنه در اين سال به جاى\r\n\r\n\r\n","description":"","footnote":"\r\n( 1 ) - ناصر نجمى : پيشين / 184 - 185\r\n( 2 ) - همان / 210 - 211\r\n( 3 ) - سيد على ميرنيا : وقايع خاور ايران 1 / 112 - 118 ؛ ناصر نجمى : پيشين / 220 - 225\r\n( 4 ) - مهدى بامداد : پيشين 2 / 106 - 107\r\n( 5 ) - همان 2 / 107\r\n","page_name":" 388 ","page_number":388},
  {"content":"\r\n\r\nطهماسب ميرزا مؤيد الدوله به استاندارى فارس انتخاب و روانه گرديد . « 1 » پس از قضيه ذلت‌بار مرو در سال 1276 ه . ق و تلف شدن بيشتر قواى دولت ، شاه در سال 1277 ه . ق حشمت الدوله را از حكومت خراسان معزول و حسام السلطنه را براى بار سوم به حكومت خراسان تعيين نمود . « 2 » وى در طول اين دوره حكومتش در خراسان بار ديگر به سركوبى تركمان‌هاى ياغى پرداخت . « 3 » در سال 1281 ه . ق حسام السلطنه از ايالت خراسان معزول شد « 4 » و در سال بعد به جاى مسعود ميرزا يمين الدوله ( ظل السلطان ) براى بار دوم حاكم فارس شد و حكومتش تا سال 1285 ه . ق به طول انجاميد . « 5 » در سال 1286 ه . ق مسعود ميرزا ظل السلطان به پيشكارى حاج محمد قلى خان قاجار دولو آصف الدوله براى بار دوم جانشين حسام السلطنه در فارس گرديد . « 6 » در سال 1287 ه . ق حكومت يزد به حسام السلطنه تفويض شد « 7 » ولى خودش نرفت و به جاى خود ابو الفتح ميرزا مؤيد الدوله پسر بزرگش را به حكومت آنجا فرستاد . در بيستم جمادى الثانى همين سال كه ناصر الدّين شاه براى زيارت عتبات عازم عراق بود ، حسام السلطنه سمت رياست و حراست شاه را برعهده گرفت . « 8 » در سال 1288 ه . ق حكمرانى خراسان علاوه بر حكومت يزد برعهده او گذاشته شد . « 9 » در سال 1289 ه . ق ميرزا حسين خان مشير الدوله سپهسالار اعظم ، حسام السلطنه\r\n\r\n\r\n","description":"","footnote":"\r\n( 1 ) - همان‌جا\r\n( 2 ) - همان‌جا ؛ ملا هاشم خراسانى : پيشين / 629 ؛ ناصر نجمى : پيشين / 304\r\n( 3 ) - مهدى بامداد : پيشين 2 / 108 ؛ ناصر نجمى : پيشين / 305\r\n( 4 ) - مهدى بامداد : پيشين 2 / 108\r\n( 5 ) - همان‌جا ؛ محمد حسن خان اعتماد السلطنه : پيشين 3 / 1873\r\n( 6 ) - مهدى بامداد : پيشين 2 / 108\r\n( 7 ) - محمد حسن خان اعتماد السلطنه :\r\nپيشين 3 / 1913\r\n( 8 ) - مهدى بامداد : پيشين 2 / 108\r\n( 9 ) - محمد حسن خان اعتماد السلطنه :\r\nپيشين 3 / 192\r\n","page_name":" 389 ","page_number":389},
  {"content":"\r\n\r\nرا به اتهام سرپيچى از احكام وى از حكومت خراسان معزول و حسين خان شاهسون شهاب الملك را به جاى او فرستاد « 1 » كه اين امر موجب اختلاف او با صدر اعظم شد . در سال 1290 ه . ق حسام السلطنه در سفر اول شاه به اروپا وى را همراهى كرد . « 2 » در اواخر 1293 ه . ق حكومت كرمانشاهان و كردستان به حسام السلطنه سپرده شد و در همين سال به عضويت مجلس خاص وزرا برگزيده شد . « 3 » در 1299 ه . ق على رغم مخالفت‌هاى حسين خان سپهسالار به حكمرانى خراسان و سيستان منصوب شد . « 4 »\r\nاو در روز دوم جماد الاول 1300 ه . ق « 5 » و به روايتى دوم جمادى الاول 1299 ه . ق . « 6 » در سن 67 سالگى براثر سكته قلبى درگذشت « 7 » و حكومتش به ركن الدوله تفويض شد . « 8 »\r\nجنازه وى در دار الحفاظ حرم رضوى به خاك سپرده شد . « 9 » وى بانى در نقره‌اى بين دار الحفاظ و راهرو كشيك‌خانه در حرم مطهر رضوى مىباشد كه در سال 1279 ه . ق آن را نصب كرده است . « 10 »\r\nعلى جان سكندرى\r\n\r\n( 126 ) قاجار - مريم خانم ( 1209 - 1265 ه . ق )\r\nمريم خانم پنجمين دختر فتحعلى\r\n\r\n\r\n","description":"","footnote":"\r\n( 1 ) - مهدى بامداد : پيشين 2 / 109\r\n( 2 ) - محمد حسن خان اعتماد السلطنه :\r\nپيشين 3 / 1940\r\n( 3 ) - همان 3 / 1964\r\n( 4 ) - همان / 1047 ؛ ناصر نجمى : پيشين / 311\r\n( 5 ) - محمد حسن خان اعتماد السلطنه :\r\nروزنامه خاطرات / 218\r\n( 6 ) - محمد حسن خان اعتماد السلطنه :\r\nتاريخ منتظم ناصرى 3 / 2047\r\n( 7 ) - محمد حسن خان اعتماد السلطنه :\r\nروزنامه خاطرات / 218\r\n( 8 ) - محمد حسن خان اعتماد السلطنه : مرآة البلدان 1 / 342\r\n( 9 ) - على مؤتمن : تاريخ آستان قدس / 340 ؛ ميرزا محمد على حبيب‌آبادى : پيشين 3 / 961\r\n( 10 ) - على مؤتمن : پيشين / 77\r\n","page_name":" 390 ","page_number":390},
  {"content":"\r\n\r\nشاه قاجار ، سال 1209 ه . ق در تهران متولد شد . « 1 » مادر وى زينب خانم ، خواهر على خان بختيارى بود . « 2 » او ابتدا به عقد رستم خان پسر ميرزا محمد خان بيگلربيگى درآمد . رستم خان هفت ماه پس از عقد وى فوت كرد ، در روز سوم وفات شوهرش ، فتحعلى شاه در مجلس تعزيت شركت كرد و در همان روز مريم خانم را به عقد اللهيار خان آصف الدوله درآورد . « 3 »\r\nاللهيار خان آصف الدوله ، همسر مريم خانم ، پسر ميرزا محمد خان بيگلربيگى ( حاكم تهران ) بود . آصف الدوله در سال 1240 ه . ق به سمت وزارت اعظم تعيين و آصف الدوله لقب گرفت .\r\nدر دوره سلطنت محمد شاه قاجار حكومت خراسان را به دست گرفت و در اردوكشى محمد شاه به هرات اهتمام فراوانى نمود او قبل از شورش فرزندش حسن خان سالار در خراسان ، راه عتبات را در پيش گرفت و در بازگشت اجازه ورود به ايران را نيافت . « 4 »\r\nبرادر تنى مريم خانم ، محمد تقى ميرزا حسام السلطنه ( 1206 - 1278 ه . ق ) در سال 1224 ه . ق به حكومت بروجرد ، سيلاخور و جاپلق منصوب شد و شرح حال وى در همين كتاب آمده است . مريم خانم هشت فرزند داشت : چهار پسر و چهار دختر ، پسرانش عبارت بودند از : حسن خان سالار ، محمد خان بيگلربيگى ، محمد على خان و حسين خان . « 5 » حسن خان كه مشهورترين فرزند مريم خانم است ، از سال 1262 ه . ق زمام حكومت خراسان را در دست گرفت . و پس از تبعيد پدرش با عتبات با كمك برخى خوانين خراسان عليه حكومت مركزى\r\n\r\n\r\n","description":"","footnote":"\r\n( 1 ) - محمد على مصباحى نائينى : تذكرة مدينة الادب 1 / 537\r\n( 2 ) - احمد ميرزا عضد الدوله : تاريخ عضدى / 343\r\n( 3 ) - همان / 43\r\n( 4 ) - محمد حسن خان اعتماد السلطنه : صدر التواريخ / 130\r\n( 5 ) - عبد الحسين نوايى : ايران و جهان 2 / 378\r\n","page_name":" 391 ","page_number":391},
  {"content":"\r\n\r\nقيام كرد ، « 1 » كه در شرح حال وى آمده است .\r\nبه هنگام فتنه سالار ، برادرش محمد خان بيگلربيگى ، در سال 1262 ه . ق به حكومت خراسان منصوب و مأمور شد حسن خان را با نصايح سودمندى از خيال قيام باز دارد . بيگلربيگى چون به مشهد رسيد در مخالفت با حكومت مركزى با برادرش سالار همداستان شد . « 2 »\r\nفرزند ديگر مريم خانم محمد على خان نيز در فتنه سالار شركت داشت و از طرف حسن خان سالار حكومت قلعه آق‌خال را داشت كه به هنگام حمله حمزه ميرزا حشمت الدوله جهت سركوبى سالار از آنجا گريخته به هرات رفت . « 3 » در پايان فتنه سالار او نيز مانند سالار در حرم مطهر امام رضا عليه السّلام بست نشست . افراد حسام السلطنه وى را دستگير كردند ، و به دستور ناصر الدّين شاه همراه با سالار كشته شد . « 4 » مريم خانم در سن 56 سالگى در 20 جمادى الاول سال 1265 ه . ق فوت كرد و در ستون شمالى مسجد زنانه در حرم مطهر امام رضا عليه السّلام به خاك سپرده شد . « 5 »\r\nسيد حسن حسينى\r\n\r\n( 127 ) قاجار - مسعود ميرزا ( 1266 - 1336 ه . ق )\r\n( به تصوير صفحه مراجعه شود ) مسعود ميرزا ظل السلطان پسر چهارم ناصر الدّين شاه و از مشهورترين\r\n\r\n\r\n","description":"","footnote":"\r\n( 1 ) - على اصغر شميم : ايران در دوره سلطنت قاجار / 153\r\n( 2 ) - على اصغر شميم : پيشين / 154\r\n( 3 ) - همان 2 / 884\r\n( 4 ) - همان 3 / 1104\r\n( 5 ) - محمد على خان سديد السلطنه :\r\nسفرنامه / 233\r\n","page_name":" 392 ","page_number":392},
  {"content":"\r\n\r\nشاهزادگان قاجار و حاكم بخش‌هاى مهمى از نواحى جنوبى و غربى ايران ( 1277 - 1325 ه . ق ) .\r\nوى در صفر 1266 ه . ق از مادرى به نام عفت السلطنه ، دختر رضا قلى بيگ پا به عرصه حيات نهاد . در يازده‌سالگى در سال 1277 ه . ق با سرپرستى مصطفى خان افشار به حكومت مازندران ، سمنان و دامغان برگزيده شد « 1 » و دو سال و دو ماه حاكم آنجا بود .\r\nدر سال 1279 ه . ق در سن سيزده‌سالگى با لقب « يمين الدوله » نامزد حكومت فارس شد . شاه در سال 1282 ه . ق او را به تهران خواست و همدم الملوك دختر صدر اعظم سابق خود ، امير كبير ، را به عقد او درآورد . « 2 » مسعود ميرزا در سال 1283 ه . ق با پيشكارى امير اصلان خان مجد الدوله كه دايى پدرش نيز بود به حكومت اصفهان منصوب شد . در 1284 فتحعلى خان صاحب ديوان شيرازى به پيشكارى او برگزيده شد و تا آخر سال 1285 ه . ق حكومتش در اصفهان ادامه داشت . در اول سال 1286 ه . ق به استاندارى فارس رسيد و به « ظل السلطان » ملقب گرديد و حكومت اصفهان به فتحعلى خان صاحب ديوان داده شد . ظل السلطان تا سال 1288 ه . ق به مدت دو سال و چهار ماه فارس را در دست داشت . شش ماه بعد از حكومت فارس عزل شد و به جاى او پيشكار جديدش قاسم خان والى به حكومت ايالت فارس رسيد . اما چون شش ماه بعد قاسم خان درگذشت ، ظل السلطان براى بار سوم به حكومت فارس انتخاب شد و اين سمت را تا آغاز سال 1291 ه . ق در اختيار داشت .\r\nپس از عزل و رفتن به تهران به دستور ناصر الدّين شاه حاكم اصفهان شد و از اين تاريخ تا 1325 ه . ق به‌جز مدتى كوتاه كه در سال 1304 - 1305 ه . ق به تهران احضار و خانه‌نشين شد ، به مدت 34 سال حاكم مطلق اصفهان بود . او اين شهر را مركز حكومت خود قرار داد و به\r\n\r\n\r\n","description":"","footnote":"\r\n( 1 ) - مسعود ميرزا ظل السلطان : پيشين / 19\r\n( 2 ) - همان / 79\r\n","page_name":" 393 ","page_number":393},
  {"content":"\r\n\r\nجز اصفهان با اهداى پيشكشىهايى به شاه و مساعدت دولت‌هاى روس و انگليس بيشتر اوقات بخش‌هاى مهمى از جنوب و غرب ايران همچون فارس ، خوزستان ، كرمانشاهان و كردستان ، لرستان ، اراك ، بروجرد ، همدان ، گلپايگان ، محلات ، خوانسار و يزد هم ضميمه قلمرو او بود و آنها را با استفاده از نايب‌الحكومه‌هايى كه خود مىگماشت اداره مىكرد . « 1 »\r\nدر سال 1303 ه . ق ظل السلطان سعى كرد شاه را راضى كند تا وى را به جاى كامران ميرزا وزير جنگ كند . « 2 » از ويژگىهاى ظل سلطان جاه‌طلبى بود و اغلب كسانى كه او را ديده‌اند به اين خصوصيت او اشاره كرده‌اند . « 3 » او پس از رسيدن به حكومت در اصفهان مال‌هاى فراوان اندوخت و املاك و زمين‌هاى بسيارى را بدون توجه به رضايت صاحبان آنها در اصفهان و حومه و تهران متصرف شد . « 4 » در ابتدا ظل السلطان به خاطر امنيتى كه در قلمرو خود برقرار كرد و اطاعتى كه گردنكشان نواحى غربى ايران از او داشتند ، مورد توجه پدر واقع شد و به همين دليل شاه مناطق ديگر را نيز به قلمرو اصلى او كه اصفهان و فارس بود افزود « 5 » و با استفاده از ارتشى مركب از 21 هزار تن كه به سبك ارتش اتريش آموزش ديده بودند « 6 » بر قدرت خود افزود . اما پس از استقلال مالى و نظامى او از حكومت مركزى ، موجب سوءظن‌هايى شد . اينك او پس از فوت برادران\r\n\r\n\r\n","description":"","footnote":"\r\n( 1 ) - عبد اللّه مستوفى : شرح زندگانى من 1 / 365 - 375 ؛ ابراهيم صفايى : اسناد برگزيده دوران قاجار / 39 ؛ محمد قزوينى :\r\nوفيات معاصرين ، مجله يادگار ، سال 5 ش 4 و 5 / 88\r\n( 2 ) - مهدى بامداد : شرح حال رجال ايران 4 / 84\r\n( 3 ) - س . ج . و بنجامين : ايران و ايرانيان عصر ناصر الدّين شاه / 140\r\n( 4 ) - پريسادمندان : ظل السلطان ، فصلنامه تاريخ معاصر ايران ، ش 13 و 14 سال 4 / 248\r\n( 5 ) - جرج . ن . كرزن : پيشين 1 / 546\r\n( 6 ) - همان‌جا ؛ حسين سعادت نورى : سلطان مسعود ميرزا ظل السلطان ، مجله يادگار ، سال 5 ش 4 و 5 / 93\r\n","page_name":" 394 ","page_number":394},
  {"content":"\r\n\r\nبزرگترش ، فرزند ارشد شاه به حساب مىآمد و خود را شايسته حكومت و سلطنت مىدانست ، اما از آنجا كه مادرش زن دايمى شاه نبود ، برادرش مظفر الدّين ميرزا كه سه سال از او كوچكتر بود به وليعهدى انتخاب شد .\r\nظل السلطان حاضر شد كه يك ميليون تومان پيشكش به شاه بدهد تا او مظفر الدّين شاه را از ولايتعهدى بر كنار و وى را نامزد وليعهدى كند . « 1 » البتّه در اين راه انگليسىها نيز از او حمايت مىكردند و به نوشته اعتماد السلطنه حتى روزنامه تايمز لندن مقاله‌اى در تعريف از ظل السلطان و بدگويى از مظفر الدّين ميرزا و تحريك شاه به عزل مظفر الدّين و انتخاب ظل السلطان به جاى او به چاپ رساند . « 2 » كوشش‌هاى ظل السلطان در راه رسيدن به سلطنت موجب نگرانى شاه و درباريان و به‌ويژه على اصغر خان امين السلطان ( صدر اعظم ) شد . لذا چندين بار درصدد محدود كردن قدرت وى برآمدند . « 3 » شاه در سال 1304 هنگامى كه ظل السلطان در تهران و در عمارت مسعوديه به سر مىبرد او را مجبور به استعفا كرد . « 4 » ترس شاه از او به حدى بود كه هنگام ورود او به دربار ، شاه تفنگ كشيد تا او را بكشد اما حكيم الممالك نگذاشت . پس از عزل ظل السلطان ، شاهزاده معتمد الدوله نزد ناصر الدّين شاه رفت و به او گفت : « امروز روز شاهى توست » « 5 » و به همين دليل هم بود كه قلمرو ظل السلطان بلافاصله بين اركان دولت تقسيم گرديد ؛ هرچند بعضى از مناصب دوباره به وى بازگردانده شد .\r\nاز ويژگىهاى ديگر ظل السلطان اتكاى بيش از حد او به خارجىها به ويژه انگليسىها و به عبارتى استفاده انگليسىها از او براى پيشبرد مقاصد\r\n\r\n\r\n","description":"","footnote":"\r\n( 1 ) - حسين سعادت نورى : پيشين / 93 ، عبد اللّه مستوفى : پيشين 1 / 97 ؛ جرج . ن . كرزن :\r\nپيشين 1 / 545\r\n( 2 ) - مهدى بامداد : پيشين 4 / 84\r\n( 3 ) - فووريه : سه سال در دربار ايران / 141 ، 207\r\n( 4 ) - عبد اللّه مستوفى : پيشين 1 / 377\r\n( 5 ) - محمد قزوينى : پيشين / 88\r\n","page_name":" 395 ","page_number":395},
  {"content":"\r\n\r\nخود در مناطق جنوبى ايران بود . از جمله در سال 1307 ه . ق ظل السلطان سعى كرد موافقت روس‌ها را براى رسيدن خود به سلطنت جلب كند اما روس‌ها كه از روابط نزديك و محرمانه او با انگليسىها باخبر بودند شاه را از نيات پسرش آگاه كردند ، شاه نيز بر مراقبت‌هاى پنهانى و علنى خود از او افزود . « 1 » ظل السلطان به‌گونه‌اى تحت نظر قرار گرفته بود كه حتى يك‌بار قصد خودكشى كرد . « 2 » خود ظل السلطان در تاريخ مسعودى بدبينىهاى پدرش را آورده است . « 3 » در برابر حمايتى كه خارجىها مىكردند او نيز در وقايعى از قبيل واقعه رژى از آنها طرفدارى مىكرد . « 4 » ظل السلطان پس از مرگ ناصر الدّين شاه در 1313 ه . ق و به سلطنت نشستن مظفر الدّين شاه ، بازهم از كوشش‌هاى خود براى رسيدن به سلطنت دست برنداشت و به همين دليل مورد سوءظن شاه جديد نيز بود . زيرا افرادى همچون حاج سياح براى به سلطنت رسيدن او تلاش مىكردند .\r\nحتى ظل السلطان به دست داشتن در قتل ناصر الدّين شاه متهم شد . « 5 » پس از مرگ مظفر الدّين شاه بازهم به فعاليت خود ادامه داد و چون رقيب و مدعى او ، شعاع السلطنه براى جلب نظر لژ ماسونى فرانسه به آن كشور رفت او نيز در سال 1323 ه . ق با دو پسر خود اكبر ميرزا صارم الدوله و بهرام ميرزا از طريق روسيه به فرانسه رفت . پس از مدتى با شعاع السلطنه به ايران بازگشت و هر دو براى رسيدن به سلطنت تلاش كردند . يكى از راه‌هاى ظل السلطان براى كنار زدن محمد على شاه از قدرت ، نشان دادن خود به‌عنوان فردى مشروطه‌طلب بود . وى كه از قبل با مشروطه‌طلبان در ارتباط بود به افرادى همچون سيد جمال واعظ و ملك\r\n\r\n\r\n","description":"","footnote":"\r\n( 1 ) - اسماعيل رائين : فراموشخانه و فراماسونرى در ايران 2 / 331\r\n( 2 ) - همان / 332\r\n( 3 ) - مسعود ميرزا ظل السلطان : پيشين / 312\r\n( 4 ) - فووريه : پيشين / 319\r\n( 5 ) - اسماعيل رائين : پيشين 2 / 335\r\n","page_name":" 396 ","page_number":396},
  {"content":"\r\n\r\nالمتكلمين نزديك‌تر شد و آنها را مورد حمايت قرار داد و البتّه در اين راه باز از حمايت انگليسىها برخوردار بود كه در راستاى استقرار مشروطه و غلبه بر محمد على شاه ، كه از طرف روس‌ها حمايت مىشد ، مىكوشيدند . « 1 » حتى از سوى برخى از ماسون‌ها جلساتى براى به سلطنت رسيدن او تشكيل داده شد ، اما چون افرادى مانند ابو الحسن فروغى و ميرزا حسين خان مشير الدوله با پادشاهى وى مخالف بودند ، ظل السلطان از رسيدن به سلطنت مأيوس و حتى از لژ ماسونى ايران هم استعفا داد و به محمد على شاه نزديك شد . « 2 » پس از مشروطه و بركنارى از كارها بار ديگر با پسرانش اسماعيل ميرزا و بهرام ميرزا عازم اروپا شد . بهرام ميرزا كه براى انجام كارهاى خود در پاريس مانده بود در هنگام حركت به‌سوى انگليس مورد حمله آلمان‌ها قرار گرفت و كشتى ايشان غرق شد . مرگ اين فرزند جوان و زيباروى او را بسيار اندوهگين ساخت اما موجب شد انگليسىها و روس‌ها بيشتر او را پذيرايى كنند ، به طورى كه حتى شايع شد آنها او را به شاهى برداشته‌اند . در بازگشت از سفر فرنگ در 1327 ه . ق دستگير شد . « 3 » پس از چندى در اواخر جنگ اول جهانى به اصفهان رفت و در عمارت اختصاصى « باغ نو » گوشه عزلت گزيد و سرانجام گرفتار عاقبت بدرفتارىهاى خود شد و عقل خود را از دست داد تا اينكه در شب 23 رمضان 1336 درگذشت . جنازه او به مشهد انتقال يافت تا در حرم مطهر به خاك سپرده شود « 4 » ولى از آنجا كه مشروطه خواهان مخالف دفن وى در حرم بودند مجبور شدند شبانه وى را در دار الحفاظ به خاك سپارند . « 5 »\r\n\r\n\r\n","description":"","footnote":"\r\n( 1 ) - همان 2 / 336 - 337\r\n( 2 ) - همان 2 / 339 - 341\r\n( 3 ) - عبد الحسين نوايى : ايران و جهان 3 / 367\r\n( 4 ) - حسين سعادت نورى : پيشين / 105 ؛ ابراهيم صفايى : پيشين / 40\r\n( 5 ) - محمد احتشام كاويانيان : شمس الشموس / 130\r\n","page_name":" 397 ","page_number":397},
  {"content":"\r\n\r\nاز خصوصيات ظل السلطان پول دوستى و ثروت‌اندوزى بود . او دست تعدى و تطاول به مال و ناموس و جان اشخاص دراز و اموال زيادى را مصادره كرد و املاك فراوانى را تصاحب نمود حتى به منشىهاى خود رضا قلى خان ايروانى و مشير الملك هم رحم نكرد .\r\nرضا قلى را مسموم كرد و با مصادره اموال مشير الملك موجبات ديوانگى و مرگ او را فراهم آورد . « 1 » در پى اين حادثه از سوى پدر خود احضار شد و « چهار اسب اصيل و مقدارى فرش و پارچه‌هاى سنگين قيمت و بعضى نفايس ديگر تقديم پيشگاه پدر خود كرد با چند كيسه اشرفى . گويا ظل السلطان با تقديم اين هدايا مىخواست اسباب ترضيه خاطر ملوكانه را فراهم كند تا ديگر پايى دارايى مشير الملك نشود . » « 2 »\r\nقساوت قلب و استبداد از ديگر خصوصيات اين شاهزاده قاجارى بوده است . او به‌ويژه رقباى خود را با خشونت تمام از ميان برمىداشت . از جمله كشتار زيادى از بختيارىها به عمل آورد و در 27 رجب 1299 ه . ق حسين قلى خان ايلخانى بختيارى را پس از دعوت به ميهمانى كشت « 3 » و قلب تاجرى اصفهانى را كه جرأت كرده بود از او به پدرش شكايت كند در آورد . « 4 » بنجامين در اين‌باره مىنويسد :\r\nظل السلطان مردى چاق ، با قامت متوسط و خپل و در حدود 35 سال سن دارد و از چهره‌اش سفاكى و خونخواهى كاملا آشكار است . « 5 » او حتى شوهر خواهر خود ، صارم الدوله ، را نيز مسموم كرد و لقب او را براى پسر خود اكبر ميرزا گرفت . « 6 » ظل السلطان به‌ويژه در سال‌هاى پايانى حكومت خود بسيارى از ابنيه تاريخى شهر اصفهان را تخريب كرد و با آنكه چند تن از بازرگانان اصفهان حاضر شدند مبالغ زيادى به او\r\n\r\n\r\n","description":"","footnote":"\r\n( 1 ) - حسين سعادت نورى : پيشين / 99\r\n( 2 ) - فووريه : پيشين / 362\r\n( 3 ) - همان / 375 ؛ س . ج . و بنجامين :\r\nپيشين / 108 - 109 ؛ حسين سعادت نورى :\r\nپيشين / 99\r\n( 4 ) - س . ج . و بنجامين : پيشين / 142\r\n( 5 ) - همان / 140 - 141\r\n( 6 ) - حسين سعادت نورى : پيشين / 103\r\n","page_name":" 398 ","page_number":398},
  {"content":"\r\n\r\nبدهند و او دست از تخريب بردارد نپذيرفت و بالغ بر 30 باغ و عمارت تاريخى نفيس بازمانده از دوره صفوى را از بين برد . « 1 »\r\nبه علت همين خصلت‌ها بود كه وقتى از حكومت عزل شد مردم به‌ويژه تهرانىها بسيار شاد شدند . « 2 »\r\nاز ظل السلطان فرزندان متعددى به جاى ماند . حسين سعادت نورى در سال 1323 ه . ش درباره آنها مىنويسد : اكبر ميرزا صارم الدوله ، محمود ميرزا يمين السلطنه ، همايون ميرزا امير ارفع ، اسماعيل ميرزا معتمد الدوله ، اردشير ميرزا و غلامحسين ميرزا زنده‌اند ولى جلال الدوله ، فريدون ميرزا ، مراد ميرزا ، بهرام ميرزا ، فيروز ميرزا ، هرمز ميرزا و محمد حسين ميرزا وفات كرده‌اند . « 3 » اين پسران البتّه در برخى اعمال پدر شريك بودند . از جمله در تخريب شهر اصفهان ، كه حتى اظهار تأسف مىكردند كه چرا نقاشىهاى چهل ستون را بر روى پرده نكشيده‌اند تا بتوانند آنها را از جاى خود درآورده و به موزه‌هاى غربى و ميلياردرهاى آمريكايى و مجموعه داران ثروتمند بفروشند . « 4 » ظل السلطان محاسنى نيز داشته است كه شايد همين محاسن برخى را وادار ساخته است تا يكسره ظلم و ستم‌هاى او را ناديده بگيرند و او را شايسته سلطنت بدانند ؛ از جمله ابراهيم صفايى در كتاب اسناد برگزيده دوران قاجار از پشتيبانى او از مشروطه حكايت مىكند ، كه به خاطر آن خانه‌اش در 1326 ه . ق مورد غارت قزاقان واقع شد ، و نيز امنيت بخشى به جنوب ايران ، تجددخواهى ، برترى بر ديگر شاهزادگان قاجارى و آگاهى از سياست جهانى ، ادب‌دوستى و نوشتن تاريخ مسعودى و كتابخانه ارزشمندى كه فراهم كرده بود و توسط پسرش صارم الدوله به كتابخانه فرهنگ و هنر\r\n\r\n\r\n","description":"","footnote":"\r\n( 1 ) - همان / 99 ؛ مسعود ميرزا ظل السلطان :\r\nپيشين / مقدمه\r\n( 2 ) - عبد اللّه مستوفى : پيشين 1 / 377\r\n( 3 ) - حسين سعادت نورى : پيشين / 105\r\n( 4 ) - مسعود ميرزا ظل السلطان / مقدمه\r\n","page_name":" 399 ","page_number":399},
  {"content":"\r\n\r\nاصفهان اهداء گرديد به‌عنوان خوبىهاى ظل السلطان ياد كرده است و قساوت و بىرحمى او را در رويارويى با راهزنان و ياغيان منطقه به‌جا دانسته است . « 1 »\r\nاو نوشتن و خواندن را در نزد اديبان و هنروران عصر خود همانند ملا عبد اللطيف طسوجى ، وصال شيرازى و ميرزا احمد وقار شيرازى آموخته و مجلس او ميعادگاه شاعران و هنرمندان و اهل ادب و فرهيختگان بود . « 2 » مؤلف فارسنامه ناصرى از طرف او مورد تشويق واقع شد . « 3 » و شعرايى مانند دهقان سامانى و شوريده شيرازى از حمايت او برخوردار بودند . « 4 » يكى از يادگارهاى نيكى كه على رغم تمام معايب ظل السلطان براى تاريخ كشور باقى مانده است كتاب « تاريخ سرگذشت مسعودى » است كه به‌ويژه در زمينه « جغرافياى طبيعى و انسانى ايران » در قلمرو حكومتىاش اثرى بسيار نفيس به حساب مىآيد و همچنين ميزان آگاهى او از تاريخ و ادبيات گذشته و آداب و رسوم كشورهاى اروپايى را نشان مىدهد . « 5 » همچنين او روزنامه فارس را يك سال و روزنامه فرهنگ اصفهان را هفت سال را منتشر كرد و به تأسيس مدرسه دست زد . وزيرش ركن الملك نيز شركت اسلاميه را با هدف تجارت صنايع داخلى تأسيس كرد كه البتّه اين اقدامات او نيز در راستاى سودجويىها ، سلطه‌طلبىها و مال‌اندوزىهاى او و اطرافيانش تفسير شده است . « 6 » محيط طباطبائى مىنويسد :\r\nروزنامه فرهنگ اصفهان « چشم و چراغ مطبوعات ايران در اواخر عهد ناصرى\r\n\r\n\r\n","description":"","footnote":"\r\n( 1 ) - ابراهيم صفايى : پيشين / 39 - 41\r\n( 2 ) - همان .\r\n( 3 ) - حسن حسينى فسايى : فارسنامه ناصرى / 34 - 35\r\n( 4 ) - ابراهيم صفايى : پيشين / 41\r\n( 5 ) - مسعود ميرزا ظل السلطان : پيشين / مقدمه\r\n( 6 ) - محيط طباطبائى : تاريخ تحليلى مطبوعات ايران / 41 - 42 ؛ پريسادمندان :\r\nپيشين / 249\r\n","page_name":" 400 ","page_number":400},
  {"content":"\r\n\r\nبود » و به همراه روزنامه اختر اسلامبول « در ميان مطبوعات زبان فارسى » سهم بيشترى از ديگر روزنامه‌ها در بيدارى مردم داشت . « 1 »\r\nرجبعلى يحيايى\r\n\r\n( 128 ) قاجار - نياز قلى خان ( - 1141 ه . ق )\r\nنياز قلى بيك قاجار يكى از سرداران نادر شاه افشار .\r\nشرح زندگى او در هيچ منبعى ذكر نشده است فقط محمد كاظم مروى در جريان فتح هرات شرحى از جنگاورىها و كشته شدن او آورده است . در شوال 1141 ه . ق . طهماسب قلى ( نادر شاه ) براى تنبيه ابدالىها ، كه در « غارت و تاراج » كوتاهى نمىكردند ، از مشهد روانه شد و در « كافر قلعه » پانصد نفر از « قراولان » را به فرماندهى نياز قلى قاجار به‌عنوان پيشرو سپاه تعيين كرد . « 2 » افغان‌ها هم در حدود يك هزار نفر به سركردگى « موسى دونكى » به‌عنوان پيش قراول روانه كردند ، در جنگى كه بين دو گروه رخ داد ابتدا افغان‌ها به پيروزى رسيدند و « قزلباشان » ( سپاهيان ايران ) رو به فرار نمودند اما نياز قلى به همراه عده معدودى از يارانش مقاومت كرد و به پيروزى رسيد . اين فتح براى نياز قلى موقعيت خوبى در نزد نادر ايجاد كرد به طورى كه در ادامه جنگ براى فتح هرات هميشه به‌عنوان يكى از فرماندهان اصلى عهده‌دار مسئوليت بود و « خلعت فاخره » دريافت كرد . « 3 »\r\nدر ادامه جنگ ، بار ديگر نياز قلى بيگ و سليم بيگ مروى به قلب سپاه افغان حمله كردند و با قتل و كشتارى از آنان به پيروزى رسيدند . بعد از شكست اوليه افغان‌ها ، اللهيار خان و ذو الفقار خان دو سركرده ابدالىها وارد هرات شدند تا آماده جنگ با سپاهيان نادر\r\n\r\n\r\n","description":"","footnote":"\r\n( 1 ) - محيط طباطبائى : پيشين / 45 - 46\r\n( 2 ) - محمد كاظم مروى : عالم‌آراى نادرى 1 / 93\r\n( 3 ) - همان 1 / 93 - 94\r\n","page_name":" 401 ","page_number":401},
  {"content":"\r\n\r\nشوند . آنها با سپاه زيادى از قلعه هرات بيرون آمدند و نادر به همراه يك‌صد تن از جمله نياز قلى بيگ قاجار به سر راه آنها رفت تا از وضعيتشان اطلاع كسب كند . « 1 » زمانى كه دو لشكر نزديك هرات مقابل يكديگر صف‌آرايى كردند ، نادر به نياز قلى بيگ دستور داد كه به همراه يارانش جنگ را آغاز نمايند . نياز قلى وارد كارزار شد و چون شرايط سخت بود به دستور نادر عقب‌نشينى كرد ، افاغنه به تعقيب آنها پرداختند اما توسط توپخانه نادر مورد حمله قرار گرفتند .\r\nدر ادامه جنگ « نياز قلى بيگ داد مردى و مردانگى داد ، دمار از روزگار آن طايفه افاغنه برآورد ، در اثناى جنگ تيرى به آن خورد جان به جان‌آفرين سپرد » . « 2 »\r\nبعد از پايان جنگ كه به فتح هرات منجر شد ، نادر افشار ، اقوام نياز قلى بيگ را از مال دنيوى بىنياز كرد و جسد او را روانه مشهد كرد تا حرم امام رضا عليه السّلام دفن شود . « 3 »\r\nاسماعيل رضايى\r\n\r\n( 129 ) قاجار عز الدّين لو - بيرامعلى ( - 1210 ه . ق )\r\nبيرامعلى خان از طايفه عز الدّين لو يكى از تيره‌هاى قاجار اشاقه باش است . تعدادى از خانوارهاى قاجار هنگامى كه از غرب به شرق كوچ كردند ، در مرو و نواحى اطراف آن ساكن شدند .\r\nاين نقل و انتقال در زمان شاه‌عباس اول صفوى صورت گرفت و از همان زمان حكومت « مرو » در اختيار اين طايفه قرار گرفت . « 4 » مشهورترين طايفه قاجارى كه در مرو ساكن شد ، عز الدّين لوها بودند كه تا عهد سلسله قاجار همچنان قدرت خود را در اين شهر حفظ كردند .\r\nدر اواخر دهه قرن سيزده هجرى حاكم مرو ، بيرامعلى خان عز الدّين لو\r\n\r\n\r\n","description":"","footnote":"\r\n( 1 ) - همان / 97\r\n( 2 ) - همان 1 / 99\r\n( 3 ) - همان‌جا\r\n( 4 ) - محمد كاظم مروى : عالم‌آراى نادرى 1 / 56\r\n","page_name":" 402 ","page_number":402},
  {"content":"\r\n\r\nقاجار ، بود . در اين زمان كه ايران دچار كشمكش‌هاى داخلى مدعيان قدرت بود ؛ همسايگان هم با استفاده از اين موقعيت نواحى مرزى را قتل و غارت مىكردند ؛ از جمله مير معصوم معروف به شاهمراد ملقب به « بك جان » حاكم بخارا به سمت خراسان حمله كرد ، بيرامعلى خان را به قتل رساند و تعدادى اسير و اموال غنيمت گرفت . « 1 »\r\nجسد بيرامعلى از مرو به مشهد منتقل و در حرم به خاك سپرده شد . از چگونگى اين انتقال خبرى در دست نيست اما وجود قبر او در حرم رضوى در ذيل روايتى در منابع آمده است .\r\nطبق اين روايت در سال 1210 ه . ق آقا محمد خان قاجار مؤسس سلسله قاجارى به مشهد آمد و بعد از زيارت حرم ، سراغ قبر بيرامعلى را گرفت و « 2 » بعد از مشاهده آن قصد كرد كه انتقام خون او را بگيرد . او نامه‌اى به نزد بك جان فرستاد و از او درخواست كرد اسرا ، كه خانواده بيرامعلى جزو آنها بود و اموال را بازپس دهد و گرنه آماده جنگ باشد . بك جان قصد داشت اين دستور را انجام دهد اما در همين زمان خبر شورش در « قلعه شوشى » و هجوم لشكر روسيه به قفقاز ، به آقا محمد خان رسيد و او مجبور شد كه به آن سمت حركت كند . « 3 »\r\nالبتّه بيك جان خانواده بيرامعلى را آزاد كرد . مؤلف تاريخ عضدى در جايى مىنويسد پسر بيرامعلى آزاد شد « 4 » و در جايى ديگر مىگويد فرار كرد . « 5 » پسر بيرامعلى كه محمد حسين خان مروى نام داشت و ملقب به فخر الدوله گرديد ؛ در تهران مسجد و مدرسه‌اى به نام مروى ساخت و تمام املاك خود را وقف آن كرد . فوت وى در 1234 ه . ق\r\n\r\n\r\n","description":"","footnote":"\r\n( 1 ) - محمد حسن خان اعتماد السلطنه :\r\nتاريخ منتظم ناصرى 3 / 1473\r\n( 2 ) - احمد ميرزا عضد الدوله : تاريخ عضدى / 167\r\n( 3 ) - محمد حسن خان اعتماد السلطنه :\r\nپيشين 3 / 1473 ؛ محمد تقى خان لسان الملك سپهر : ناسخ التواريخ 1 / 82\r\n( 4 ) - احمد ميرزا عضد الدوله : پيشين / 167\r\n( 5 ) - همان / 310\r\n","page_name":" 403 ","page_number":403},
  {"content":"\r\n\r\nبوده است . « 1 »\r\nاسماعيل رضايى\r\n\r\n( 130 ) قرائى - اسحاق خان ( 1161 - 1231 ه . ق )\r\nاسحاق خان قرائى مشهورترين فرد طايفه قرائى بود كه در اواخر قرن دوازدهم و يا دهه اول قرن سيزدهم هجرى به بنياد شهر تربت حيدريه پرداخت . وى از طبقات پايين بود ، پدرش در خدمت اميرى از امراى قراتاتار به شبانى روزگار مىگذرانيد ولى براثر فراست و ذكاوت و تهورى كه داشت در اندك زمانى به امارت و حكومت رسيد و در بين امرا و حكام خراسان از قدرت فوق‌العاده‌اى برخوردار شد تا جايى كه عده سپاهيانش به شش هزار نفر مىرسيد . « 2 »\r\nهمه كسانى كه از اسحاق ياد كرده‌اند او را به مردم داراى ، فتوت ، عدل و داد و مهمان‌نوازى ستوده‌اند . زيردستان او نيز از صميم قلب وى را دوست مىداشتند و هيچ حاكمى مانند او در نزد رعاياى خويش محبوب نبود و به گفته مؤلف حدائق السياحه او خود را وقف رعيت كرده بود . « 3 »\r\nدر سال 1217 ه . ق كه فتحعلى شاه براى دفع نادر ميرزا افشار به خراسان آمد ، اول اسحاق خان مورد بدگمانى قرار داشت ولى به وساطت جعفر خان بيات حاكم نيشابور به نزد فتحعلى شاه رفت و اظهار اطاعت نمود . اما بعدها با محمد ولى ميرزا والى خراسان ، مخالفت ورزيد . در سال 1228 ه . ق خوانين خراسان به تحريك او بر محمد ولى ميرزا شوريدند و اردوى او را در چناران به غارت بردند . والى خراسان كه از ساده‌لوحى اسحاق خان را دوست خود مىپنداشت ، ضمن دعوت به مشهد از او كمك خواست اما اسحاق خان به جاى كمك به شاهزاده خوانين را به\r\n\r\n\r\n","description":"","footnote":"\r\n( 1 ) - همان‌جا\r\n( 2 ) - محمد رضا خسروى : جغرافياى تاريخى تربت حيدريه / 74 - 75\r\n( 3 ) - همان / 77 - 78\r\n","page_name":" 404 ","page_number":404},
  {"content":"\r\n\r\nشهر وارد كرد و خود را والى خراسان معرفى نمود ولى كسى از او اطاعت نكرد و به ناچار از در عذرخواهى در آمد و شاهزاده را به‌عنوان والى پذيرفت . او در سال 1231 ه . ق مصمم شد كه شاهزاده را از ايالت عزل نمايد بنابراين حسنعلى خان پسرش را به تهران فرستاد ولى نتوانست كارى انجام دهد . در مراجعت محمد ولى ميرزا پدر 70 ساله و پسر جوان را به مشهد احضار كرد و چون حسنعلى خان جسورانه با شاهزاده صحبت مىكرد بلافاصله دستور داد كه پدر و پسر را خفه كردند . « 1 » جنازه اسحاق خان با تشريفات خاصى در مسجد رياض حرم حضرت رضا عليه السّلام به خاك سپرده شد . « 2 »\r\nابراهيم زنگنه\r\n\r\n( 131 ) قرائى - مهدى قلى خان ( حدود 1150 - 1231 ه . ق )\r\nمهدى قلى خان قرايى پسر پنجم اسحاق خان و برادر محمد خان قرايى حاكم تربت حيدريه . « 3 »\r\nمشهورترين فرد طايفه قرايى كه جغرافياى زاوه و تاريخ اين سامان آميختگى تامى با نام او دارد اسحاق و سپس فرزندش محمد خان است . « 4 » اسحاق خان قرايى تربتى كه شرح حال وى پيش از اين آمد در پس زد و بندهايى كه با ملوك طوايف مختلف داشت ، به تدريج با هزار سوارى كه در ركابش حاضر بودند به تدريج از ترشيز تا باخزر و از باخزر تا غوريان هرات را به زير نگين حاكميت خويش درآورد .\r\nمحمد ولى ميرزا پسر فتحعلى شاه كه احساس كرد ، او درصدد افزايش قدرت خويش است در سال 1231 ه . ق وى را همراه فرزندش حسنعلى خان در مشهد به قتل رساند .\r\n\r\n\r\n","description":"","footnote":"\r\n( 1 ) - مهدى بامداد : شرح حال رجال ايران 1 / 107 - 108\r\n( 2 ) - محمد على خان سديد السلطنه :\r\nسفرنامه / 234\r\n( 3 ) - محمد رضا خسروى : جغرافياى تاريخى تربت حيدريه / 86\r\n( 4 ) - همان / 74\r\n","page_name":" 405 ","page_number":405},
  {"content":"\r\n\r\nازاين‌پس محمد خان فرزند ديگرش علم طغيان عليه دولت مركزى برافراشت . « 1 » در سال 1247 ه . ق مهدى قلى خان قرايى با 300 تن سوار به لشكر عباس ميرزا نايب‌السلطنه پيوست و در جبهه مخالف برادرش محمد خان قرار گرفت . « 2 » پس از آن در سال 1248 ه . ق وى به همراه ديگر سرداران همراه با نايب‌السلطنه به مقصد تهران حركت كرد . « 3 »\r\nدر سال 1265 ه . ق كه تركمانان در شرق ايران شورش كرده بودند ، حسام السلطنه خوانين خراسان را مأمور سركوبى آنها نمود . مهدى قلى خان قرايى هم با 50 تن شمخالچى و گروهى از سربازان گروسى و همدانى و خويى مأموريت داشت تا قلعه خضر بيگ را كه در نيم فرسنگى دروازه پايين خيابان قرار داشت فتح نمايد . « 4 » پس از اين وقايع حسام السلطنه به دربار احضار شد و محمد ناصر خان قاجار به سردارى سپاه خراسان انتخاب گرديد .\r\nحكومت محال قرايى به مهدى قلى خان قرايى واگذار شد تا در امور ديوان و نظم سپاه آن قبايل تلاش كند . وى 1200 سرباز قرايى را آموزش داد و به لشكر محمد ناصر خان قاجار پيوست . « 5 » مهدى قلى خان در سركوبى شورش حسن خان سالار شركت داشت و 200 خانوار وى را در تربت حيدريه اسكان داد . « 6 » سرانجام مهدى قلى خان در مشهد فوت كرد و در مقبره خانوادگى در حرم مطهر دفن شد . « 7 »\r\nاز جمله موقوفات مهدى قلى خان قرايى وقف محمدآباد تربت حيدريه است كه يك‌دهم درآمد آن را براى كليجه ( جامه آستين كوتاه ) و پوستين\r\n\r\n\r\n","description":"","footnote":"\r\n( 1 ) - همان / 77\r\n( 2 ) - محمد تقى خان لسان الملك سپهر :\r\nناسخ التواريخ قاجاريه 1 / 484 - 485\r\n( 3 ) - همان 1 / 497\r\n( 4 ) - همان 3 / 1055\r\n( 5 ) - همان 3 / 1057\r\n( 6 ) - همان 3 / 1103 ؛ محمد حسن خان اعتماد السلطنه : مرآة البلدان 21 / 998\r\n( 7 ) - مركز اسناد آستان قدس رضوى : سند شماره 10 / 11852\r\n","page_name":" 406 ","page_number":406},
  {"content":"\r\n\r\nفقرا « 1 » و بخشى ديگر را براى روضه‌خوانى در آستان قدس ، تعمير كتب و قرآن‌ها ، چايى خدام و عيدى كفشدارهاى حرم مطهر اختصاص داده است . « 2 »\r\nعلى جان سكندرى\r\n\r\n( 132 ) قرخلو افشار - سردار خان ( - 1149 ه . ق )\r\nسردار خان قرخلو افشار يكى از فرماندهان و سرداران نادر شاه افشار اطلاع چندانى از زندگى او در دست نيست و تنها سال آخر عمر او در منابع تاريخى اين دوره ذكر شده است .\r\nدر سال 1149 ه . ق كه نادر در قندهار به سر مىبرد ، اهالى دربند عليه مهدى خان زنبور كچىباشى ، بيگلربيگى شماخى ، شوريدند و او را به علت ارتكاب اعمال خلاف اخلاق به قتل رساندند . « 3 » نادر شاه با شنيدن اين خبر ، سردار بيك مين باشى جزايرچى ( دارندگان نوعى تفنگ به نام جزايرى ) را به لقب خانى مفتخر و حكومت شيروان را به او واگذار كرد . مأموريت سردار خان تنبيه شورشيان و مجازات شركت‌كنندگان در قتل بيگلربيگى بود . « 4 »\r\nسردار خان راهى منطقه حكومتى خود شد ، او در ابتدا گروه ياغى را دستگير كرد و به نزد ابراهيم خان ظهير الدوله ( مقتول 1151 ه . ق ) ، برادر نادر كه حكومت آذربايجان و فرماندهى كل مناطق غربى را در اختيار داشت ، فرستاد . وساطت ابراهيم خان از اين گروه در نزد نادر نتيجه‌اى نداشت و همگى بنا به دستور شاه افشار كشته شدند . « 5 »\r\nسردار خان در شيروان ماند و به\r\n\r\n\r\n","description":"","footnote":"\r\n( 1 ) - محمد احتشام كاويانيان : شمس الشموس / 534\r\n( 2 ) - همان / 537 ؛ عزيز اللّه عطاردى :\r\nفرهنگ خراسان 2 / 109 - 110\r\n( 3 ) - محمد كاظم مروى : عالم‌آراى نادرى 2 / 644 ؛ ميرزا مهدى خان استرآبادى :\r\nجهانگشاى نادرى / 284\r\n( 4 ) - محمد كاظم مروى : پيشين / 646\r\n( 5 ) - همان 2 / 647\r\n","page_name":" 407 ","page_number":407},
  {"content":"\r\n\r\nانتظام آن نواحى پرداخت . هرچند او توانست شورش‌ها را سركوب و چندين حمله لزكيه را دفع كند ؛ ولى در رابطه با رعاياى تحت حكومتش بسيار سخت گرفت و آنها را مورد آزار قرار داد . « 1 »\r\nحكومت او در شيروان چندان طولى نكشيد چرا كه بعد از مدتى در همان سال جزو هيئت نمايندگى به روسيه اعزام شد . در اوايل همين سال ، در اصفهان ، نماينده‌اى از جانب « آن ايوانووا » ملكه روسيه تزارى ( 1730 - 1740 ) ، به نزد نادر آمد ، شاه دستور داد وى در كرمان ساكن شود و زمانى كه در قندهار بود ( رجب 1149 ه . ق ) محمد بيك افشار را به همراه نماينده روس به نزد ملكه « آن » فرستاد و به سردار خان افشار دستور داد به اين هيئت بپيوندد . « 2 » او در آستارا به گروه اعزامى پيوست و با كشتى راهى روسيه شد . در بين راه سردار خان به علت دريازدگى بيمار شد و هنگامى كه هيئت به بندر هشدرخان ( آستارا خان فعلى ) در روسيه رسيد ، در اواخر سال 1149 ه . ق فوت كرد جسد او را به رشت منتقل كردند و از آنجا روانه مشهد شد و در حرم مطهر امام رضا عليه السّلام دفن گرديد . « 3 »\r\nاسماعيل رضايى\r\n\r\n( 133 ) قرشى - محمد ( 1324 - 1396 ه . ق )\r\n( به تصوير صفحه مراجعه شود ) ميرزا محمد قرشى فرزند ميرزا حسن از مشاهير و شخصيت‌هاى اجتماعى ، اقتصادى ، سياسى استان\r\n\r\n\r\n","description":"","footnote":"\r\n( 1 ) - همان‌جا\r\n( 2 ) - همان 2 / 648\r\n( 3 ) - همان‌جا\r\n","page_name":" 408 ","page_number":408},
  {"content":"\r\n\r\nخراسان بود . او به‌ويژه در زمينه فلاحت و توسعه فرآورده‌هاى كشاورزى و امور عمرانى از ساير مالكان معاصرش پيش گرفته بود . وى در 27 جمادى الثانى سال 1324 ه . ق در شهر مشهد پا به عرصه وجود نهاد .\r\nابتدا به تحصيل علوم دينى پرداخت اما پس از چندى به كار تجارت و فلاحت روى آورد و چون در امور كشاورزى صاحب‌نظر بود براى پيشرفت آن در ابتداى كارش ، كه سيستم مكانيزه كشاورزى در ايران رايج نبود ، به احياى قنوات باير پرداخت و روستاهاى متروك را از نو بنياد نهاد و نيز اراضى باير را تبديل به كشتزارها و باغستان‌هاى سرسبز نمود . اما پس از اجراى قانون اصلاحات ارضى كه بيشتر املاكش به زارعين فروخته شد ، شروع به حفر جاده‌هاى عميق نمود و با به كار گرفتن وسائل و ابزار نوين كشاورزى و تبديل روش سنتى به سيستم مكانيزه در جهت افزايش سطح كشت و توسعه كشاورزى اهتمام ورزيد . از جمله كارهايى كه به دست وى انجام گرفت بازسازى بند سلامه و كوشك تاريخى سلامه در بين سال‌هاى 1326 - 1330 ه . ش بود . او در روستاى سلامه آب‌انبار ، مدرسه و درمانگاه فاطميه را ساخت و روستاهاى حسن‌آباد و علىآباد را تأسيس نمود و منزل مسكونى خود را در مشهد وقف آموزش و پرورش كرد .\r\nنامبرده در ضمن فعاليت‌هاى اقتصادى و كشاورزى و دامدارى از كارهاى سياسى بر كنار نبود و از آن جمله در رفع نابسامانىهايى كه از ورود قواى مهاجم متفقين در شهريور ماه 1320 در مشهد به وجود آمد همكارى نمود و به همين دليل مدتى طولانى در زندان سياسى متفقين در تهران و رشت به سر برد . چون مردى موجه و سرشناس و خير بود در دوره دهم از سوى مردم مشهد به نمايندگى مجلس شوراى ملى انتخاب گرديد ، اما در اواخر عمر اين امور را به آقاى على قرشى فرزندش محول نمود و خود در تهران زندگى مىكرد تا اينكه در سن\r\n\r\n","description":"","footnote":"","page_name":" 409 ","page_number":409},
  {"content":"\r\n\r\n72 سالگى شب جمعه ششم محرم سال 1396 ه . ق / 18 دىماه 1353 ه . ش در تجريش دار فانى را وداع گفت و برحسب وصيتى كه كرده بود جنازه‌اش به مشهد حمل گرديد و در صحن عتيق جنب ايوان عباسى روبروى پنجره فولاد كه اكنون به صورت راهروى در آمده است به خاك سپرده شد . « 1 »\r\nابراهيم زنگنه\r\n\r\n( 134 ) قورغلوى ذو القدر - شاه‌قلى ( - 964 ه . ق )\r\nشاه‌قلى خليفه قورغلوى ذو القدر از امراى بزرگ نظامى ، حاكم قم و فارس ، ايشيك آقاسى و مهردار شاه‌طهماسب اول صفوى ( 930 - 984 ه . ق ) .\r\nهمان‌طور كه از نام وى پيداست از ايل ذو القدر ، از ايلات تشكيل‌دهنده حكومت صفوى ، بود . از وى در سال‌هاى قبل از 937 ه . ق اطلاع چندانى در دست نيست . فقط مىدانيم كه او ايشيك آقاسى ( رئيس تشريفات دربار ) شاه‌طهماسب صفوى بوده است .\r\nدر اين سال چون محمود بيگ ذو القدر كه مهردار شاه بود فوت نمود ، شاه مهردارى خود را كه از مهمترين مقامات دربار صفوى بود به وى داد . « 2 »\r\nدر سال 941 ه . ق در نبردهاى تدافعى شاه‌طهماسب در برابر عثمانىها كه به فرماندهى سلطان سليمان تا آذربايجان پيش آمده بودند ، شركت داشت . « 3 » شاه‌قلى خليفه مهردار در سال 943 ه . ق و به هنگامى كه عبيد اللّه خان ازبك به خراسان هجوم آورده و هرات را چهارده ماه در اختيار گرفته بود ، همراه شاه‌طهماسب به خراسان آمد .\r\nچون سام ميرزا برادر شاه‌طهماسب كه در اين زمان حاكم خراسان بود به تحريك بعضى از امرا نسبت به شاه\r\n\r\n\r\n","description":"","footnote":"\r\n( 1 ) - مصاحبه با آقاى على قرشى فرزند آن مرحوم\r\n( 2 ) - قاضى احمد قمى : خلاصة التواريخ / 223\r\n( 3 ) - حسن بيگ روملو : احسن التواريخ / 336\r\n","page_name":" 410 ","page_number":410},
  {"content":"\r\n\r\nبىاطاعتى كرد و در طبس متحصن شد ، شاه‌قلى مأموريت يافت به طبس رفته و سام ميرزا را نزد شاه بياورد . « 1 »\r\nدر سال 946 ه . ق شاه‌طهماسب او را به سركوبى امير قباده حاكم آستارا فرستاد « 2 » اما قبل از رسيدن شاه‌قلى تعداد ديگرى از سپاهيان شاه ، امير قباده را سركوب كرده بودند . در سال 947 ه . ق به همراه عده‌اى ديگر از سپاهيان مأمور سركوبى حاجى شيخ كرد شد اما سپاه اعزامى پس از دادن تلفاتى زياد عقب نشست . « 3 » شاه‌قلى در 951 ه . ق در شمار امراى بلندمرتبه دربار شاه‌طهماسب در مراسم تشريفات استقبال از همايون شاه ، پادشاه هند كه مجبور شد به ايران پناهنده شود حاضر بود ؛ « 4 » اين امر به خوبى مكانت و جايگاه وى را در دربار نشان مىدهد .\r\nدر سال 953 ه . ق همراه مادر القاص ميرزا ، كه براى عرض پوزش از شورش فرزندش در شروان به دربار شاه‌طهماسب آمده بود ، به شروان نزد القاص ميرزا رفت . « 5 » در همين سال بين ذوالقدرها و افشارها اختلاف پيش آمد و بنا به وساطت شاه بين آنها صلح شد .\r\nشاه‌قلى به‌عنوان يكى از سران اصلى ذوالقدرها با خان‌هاى افشار قرار نهادند كه تا آخر عمر باهم مخالفت نورزند . « 6 » او در سال 954 ه . ق . در فتح گرجستان و سركوب القاص ميرزا حضور داشته است . « 7 » در سال 955 ه . ق القاص ميرزا به دامان عثمانىها متوسل شد و بخش‌هايى از نواحى غربى ايران را مورد تاخت‌وتاز قرار داد و در نهايت به بغداد رفت و سپس ميانه او با\r\n\r\n\r\n","description":"","footnote":"\r\n( 1 ) - همان / 357 - 358 ؛ اسكندر بيگ منشى : تاريخ عالم‌آراى عباسى / 107 - 108\r\n( 2 ) - قاضى احمد قمى : پيشين / 288 ؛ حسن بيگ روملو : پيشين / 379\r\n( 3 ) - قاضى احمد قمى : پيشين / 293\r\n( 4 ) - اسكندر بيگ منشى : پيشين / 162\r\n( 5 ) - قاضى احمد قمى : پيشين / 316 ؛ حسن بيگ روملو : پيشين / 408\r\n( 6 ) - قاضى احمد قمى : پيشين / 316\r\n( 7 ) - همان / 321\r\n","page_name":" 411 ","page_number":411},
  {"content":"\r\n\r\nعثمانىها نيز به هم خورد و به طرف اردلان آمد . شاه‌قلى خليفه با شاهزاده بهرام ميرزا و ابراهيم خان ذو القدر مأمور سركوب او شدند و او را شكست دادند . سرانجام القاص ميرزا كه به سرخاب حاكم اردلان پناه برده بود تسليم شد . « 1 »\r\nدر سال 957 ه . ق . شاه‌طهماسب او را در كنار معصوم بيگ صفوى روانه فرونشاندن شورش كردان تركوز و مركوز كرد . « 2 » در سال 961 ه . ق از سوى شاه مأموريت يافت در كنار شاهزاده اسماعيل ميرزا در سرزمين‌هاى عثمانى تاخت‌وتاز كند و با غارت آن مناطق در لشكركشى سلطان سليمان عثمانى كه به طرف آذربايجان لشكر كشيده بود اختلال ايجاد كند . آنها اين كار را به خوبى انجام داده و به اردوى شاه برگشتند . « 3 » چون سلطان سليمان تا نخجوان پيش راند و سپس به داخل كشور خود بازگشت بار ديگر شاه‌طهماسب شاه‌قلى خليفه را به همراه اسماعيل ميرزا مأمور شبيخون زدن بر لشكر و سرزمين عثمانى نمود و آنها موفق شدند يكى از سرداران بزرگ عثمانى به نام سنان بيگ را دستگير سازند . چون سلطان سليمان پيشنهاد صلح با ايران داد ، شاه‌طهماسب شاه‌قلى خليفه را به سفارت نزد سلطان عثمانى فرستاد و پيام شاه ايران را مبنى بر اينكه جنگ باعث ويرانى ممالك مىشود به اطلاع شاه عثمانى رساند .\r\nسلطان عثمانى اين مسأله را پذيرفت و معاهده صلح بسته شد و شاه‌قلى را با احترام بازگرداند . « 4 »\r\nدر سال 965 ه . ق در پى تهاجم آباى تركمان به استرآباد ، شاه‌قلى خليفه كه در اين هنگام حاكم قم بود ، در رأس امراى بزرگى از ارتش شاه‌طهماسب در دوم شعبان با سپاهى فراوان از قزوين خارج و حملات سختى را بر تركمانان وارد آورد .\r\n\r\n\r\n","description":"","footnote":"\r\n( 1 ) - اسكندر بيگ منشى : پيشين 1 / 122\r\n( 2 ) - قاضى احمد قمى : پيشين / 343 - 344\r\n( 3 ) - همان / 369\r\n( 4 ) - همان / 369 - 370\r\n","page_name":" 412 ","page_number":412},
  {"content":"\r\n\r\nتركمانان به طرف خوارزم گريختند تا از على سلطان ازبك كمك بگيرند .\r\nشاه‌قلى دستور تعقيب آنان را داد اما در همان شب تعقيب ( 18 رمضان 965 ه . ق ) به قولنج شديدى دچار شد و دنيا را وداع گفت . « 1 » چون هوا بسيار گرم بود و آوردن جنازه وى براى دفن در مشهد رضوى مقدور نبود ، استخوان‌هاى او را از گوشت جدا كرده و به مشهد آورده و در حرم رضوى مدفون ساختند . « 2 »\r\nبا مرگ او بين سرداران قزلباش اختلاف افتاد و اين امر به شكست سپاه قزلباش در نبردهاى بعدى انجاميد « 3 » پس از فوت شاه‌قلى ، چون شاه‌طهماسب سوگند خورده بود كه مهردارى را از فرزندان وى نگيرد ، منصب مهردارى و حكومت قم را به پسر بزرگ او على قلى خليفه داد . « 4 » نواده او به نام على قلى سلطان ذو القدر نيز ، كه از سران نامدار نظامى بود ، پس از فوت پدر بزرگ خود حكومت شهر قم را حداقل تا 996 ه . ق در دست داشته است . « 5 » او در زمان حكومت محمد خدابنده صفوى ( 985 - 996 ه . ق ) سعى كرد منصب مهردارى شاه را نيز به دست آورد كه اين امر موجب درگيرىهاى زيادى بين او و رقبايش و طرفداران آنها و دودسته شدن قزلباشان و بىتوجهى اركان دولت به امور مردم شد و مشكلات زيادى را براى مردم اصفهان پديد آورد . « 6 » سرانجام در سال 996 ه . ق ، هنگامى كه شاه‌عباس در پى بهانه بود تا امراى قزلباش را سركوب كند ، او را كه يكى از متهمان به تلاش براى قتل مرشد قلى خان بود از منصب مهردارى عزل نمود . « 7 »\r\nرجبعلى يحيايى\r\n\r\n\r\n","description":"","footnote":"\r\n( 1 ) - عبدى بيگ شيرازى : تكملة الاخبار / 112 ؛ حسن بيگ روملو : پيشين / 516\r\n( 2 ) - قاضى احمد قمى : پيشين / 394\r\n( 3 ) - همان / 395 ؛ حسن بيگ روملو :\r\nپيشين / 157 - 158\r\n( 4 ) - قاضى احمد قمى : پيشين / 396\r\n( 5 ) - اسكندر بيگ منشى : پيشين / 563 ، 565\r\n( 6 ) - اسكندر بيگ منشى : پيشين / 563\r\n( 7 ) - همان / 599\r\n","page_name":" 413 ","page_number":413},
  {"content":"\r\n\r\n\r\nك\r\n\r\n( 135 ) كاخكى هراتى - ميرزا منصور ( - 1073 ه . ق )\r\nميرزا منصور كاخكى هراتى فرزند خواجه محمد تقى كاخكى از شعرا و كلانتران ولايت هرات بود . مدت‌ها در هرات منصب كلانترى داشت ، سال 1073 ه . ق به مكه مشرف شد و پس از بازگشت در اصفهان درگذشت و جنازه‌اش به مشهد منتقل شد و در گنبد امير عليشير نوايى دفن گرديد . « 1 »\r\nغلامرضا جلالى\r\n\r\n( 136 ) كججى - امير شمس الدّين زكريا ( - 918 ه . ق )\r\nاز وزراى تركمانان آق‌قويونلو و شاه اسماعيل صفوى ( 906 - 930 ه . ق ) .\r\nاز زندگانى او اطلاع زيادى در دست نيست . بنا به نوشته مورخين وى از خاندان معروف خواجه شيخ كجج كججانى تبريزى ( م 667 ه . ق ) و از اعقاب برادر او خواجه ابراهيم بوده است كه او نيز جد مشايخ كججان از روستاهاى تبريز بوده است . « 2 » از اجداد ديگر امير شمس الدّين ، از شيخ محمد نامى ذكر شده است . « 3 »\r\nاز آنجا كه امير شمس الدّين براى سال‌ها وزير تركمانان آق‌قويونلو بوده\r\n\r\n\r\n","description":"","footnote":"\r\n( 1 ) - ولى قلى شاملو : قصص الخاقانى / 165 - 166\r\n( 2 ) - عبد الحسين نوايى : تعليقات تكملة الاخبار / 173 ؛ دولتشاه سمرقندى : تذكرة الشعراء / 232\r\n( 3 ) - عبد الحسين نوايى : پيشين / 173 ؛ قاضى احمد غفارى قزوينى : تاريخ جهان‌آرا / 265\r\n","page_name":" 414 ","page_number":414},
  {"content":"\r\n\r\nاست ؛ « 1 » چنين استنباط مىشود كه وى علوم ادبى و انشاء را در جوانى آموخته و بعدها تا مرتبه وزارت پيش رفته است . امير شمس الدّين كه سال‌ها وزارت تركمانان را داشت از آخرين امير آق‌قويونلوها ( الوند ميرزا ) جدا شد « 2 » و هنگامى كه شاه اسماعيل صفوى در 906 ه . ق فرخ يسار ، سلطان شروان را شكست داد و براى گذراندن قشلاق در محمودآباد شروان به سر مىبرد ؛ وى به اردوى شاه جوان صفوى پيوست . « 3 » شاه اسماعيل امير شمس الدّين را به گرمى پذيرفت و منصب وزارت ديوان اعلى را به او داد و به درستى او را « كليد آذربايجان » خواند . « 4 » زيرا گرويدن او به شاه اسماعيل كمك فراوانى كرد ، چون از طرفى او از بلندپايه‌ترين افراد دستگاه ديوان‌سالارى آق‌قويونلوها بود كه با پيوستن او ، تعداد زيادى از آق‌قويونلوها به شاه اسماعيل پيوستند و از طرف ديگر همان‌طور كه صاحب تكملة الاخبار به صورت گذرا اشاره كرده است امير پريشانى اوضاع اردوى الوند ميرزا را براى شاه اسماعيل توضيح داد و او را براى حمله به اردوى الوند ميرزا تشويق كرد . اسماعيل صفوى با استفاده از چنين اطلاعاتى در آغاز سال 907 ه . ق به الوند ميرزا حمله كرد و او را شكست داد . « 5 »\r\nصاحب تكملة الاخبار علت پيوستن امير شمس الدّين را به اردوى شاه اسماعيل ، شيعى مذهب بودن شاه صفوى عنوان مىكند . « 6 » در حالى كه\r\n\r\n\r\n","description":"","footnote":"\r\n( 1 ) - قاضى احمد غفارى قزوينى : پيشين / 265 ؛ قاضى احمد قمى : خلاصة التواريخ / 124\r\n( 2 ) - عبدى بيگ شيرازى : تكملة الاخبار / 39\r\n( 3 ) - يحيى بن عبد اللطيف قزوينى : لب التواريخ / 393 - 394 ؛ حسن بيگ روملو :\r\nاحسن التواريخ / 76\r\n( 4 ) - يحيى بن عبد اللطيف قزوينى : پيشين / 394 ؛ محمد يوسف واله اصفهانى : خلد برين / 123 ؛ قاضى احمد قمى : پيشين / 124\r\n( 5 ) - عبدى بيگ شيرازى : پيشين / 39 ؛ تاريخ ايران دوره صفويان / 30 - 31 ، 149\r\n( 6 ) - عبدى بيگ شيرازى : پيشين / 39\r\n","page_name":" 415 ","page_number":415},
  {"content":"\r\n\r\nواقعيت اين است كه آشفتگى اردوى الوند ميرزا و شكست قبلى او از اسماعيل و نااميدى به بقاى دولت آق‌قويونلوها را بايد علت اصلى پيوستن امير شمس الدّين و افرادى نظير او به دولت جوان صفويه دانست و اين امر در ديوان‌سالارى ايران در طول تاريخ سابقه داشته است . « رويمر » پيوستن امير شمس الدّين را به اردوى صفويان نقطه عطفى در زندگى شاه اسماعيل صفوى دانسته و معتقد است با پيوستن او و احتمالا با نظر و انديشه او فكر سلطه بر سراسر ايران به ذهن شاه اسماعيل خطور كرده است . « 1 »\r\nبه‌هرحال شاه اسماعيل در سال 907 ه . ق پس از تسخير شيراز خواجه شرف الدّين محمود جان ديلمى قزوينى را با وى در امر وزارت شريك كرد . « 2 » بدين‌ترتيب دولت صفويه به لحاظ ادارى نيز از تجربه پيشينيان ايرانى و حكومتهاى تركمان آق‌قويونلو و قراقويونلو برخوردار شد . از اقدامات امير شمس الدّين در دوران وزارتش اطلاعى به دست نيامد او در سال 918 ه . ق در خراسان درگذشت و در مشهد مقدس « 3 » و به احتمال بسيار قوى در حرم مطهر به خاك سپرده شده . كه اگر چنين باشد او را بايد از اولين افرادى دانست كه در دوره صفوى در حرم به خاك سپرده شده‌اند .\r\nرجبعلى يحيايى\r\n\r\n( 137 ) كدكنى - ميرزا محمد شفيع ( - 1018 ه . ق )\r\nديوان‌سالار عهد صفوى ، وزير كل گيلان ، مازندران ، قزوين و خراسان در عهد شاه‌عباس اول و مشهور به ميرزاى عالميان .\r\nوى از شيخ‌زاده‌هاى كدكن ، كه در آن دوران از توابع نيشابور به حساب\r\n\r\n\r\n","description":"","footnote":"\r\n( 1 ) - تاريخ ايران دوره صفويان / 149\r\n( 2 ) - محمد يوسف واله اصفهانى : پيشين / 133\r\n( 3 ) - يحيى بن عبد اللطيف قزوينى : پيشين / 412 ؛ قاضى احمد قمى : پيشين / 936\r\n","page_name":" 416 ","page_number":416},
  {"content":"\r\n\r\nمىآمد ، بوده است . از تاريخ تولد وى اطلاعى در دست نيست . در جوانى در مشهد نويسندگى آموخت و به خدمت كاظم قلى خان پرناك حاكم صفوى مشهد درآمد . پس از درگذشت كاظم قلى خان ، وزير ابراهيم خان تركمان شد . پس از عزل ابراهيم خان مدتى در اردوى شاهى بيكار بود . در سال هزار هجرى به اصرار در شمار همراهان فرهاد خان قرامانلو ، كه از طرف شاه مأمور نيشابور بود ، درآمد و نويسندگى نامه‌ها و مكتوبات برعهده او گذارده شد . از آنجا كه در كار خود كفايت و كاردانى نشان مىداد ، روز به روز در نزد فرهاد خان بر اعتبارش افزوده شد . « 1 » فرهاد خان چندين بار نزد شاه‌عباس كاردانى و شايستگى ميرزا محمد شفيع را ستود . پس از اينكه شاه‌عباس در سال 1006 ه . ق فرهاد خان قرامانلو را به قتل رساند ؛ « 2 » ميرزا محمد شفيع را به خود نزديك‌تر ساخت و او را در همان سال به وزارت گيلان برگماشت . يعنى نماينده شخص خود در آن ولايت كرد و عزل و نصب مأموران آنجا را به او واگذار كرد . بدين‌ترتيب گيلان از رديف تيول درآمد و در رديف ممالك خاصه قرار گرفت . نصر اللّه فلسفى انتصاب ميرزا شفيع را به وزارت گيلان به دليل همكارى وى در قتل فرهاد خان دانسته است . « 3 » اين استنباط بعيد به نظر نمىرسد زيرا شاه‌عباس در ابتداى حكومت خود بسيارى از كسانى كه حكومت او را تحت الشعاع خود قرار مىدادند با همكارى كسانى كه خواستار نام و نشان بودند از ميان برداشت . به هر حال ميرزا محمد شفيع مدتى بعد از اين انتصاب به واسطه خدمات شايسته از سوى شاه به لقب « ميرزاى عالميان » مفتخر گشت . ميرزا محمد دو سال خود مستقيم به اداره امور گيلان اشتغال\r\n\r\n\r\n","description":"","footnote":"\r\n( 1 ) - اسكندر بيگ منشى : تاريخ عالم‌آراى عباسى / 1323 ؛ نصر اللّه فلسفى : زندگانى شاه‌عباس اول / 459\r\n( 2 ) - ملا جلال الدّين محمد منجم يزدى :\r\nتاريخ عباسى / 184 ؛ عبد الفتاح فومنى :\r\nتاريخ گيلان / 132\r\n( 3 ) - نصر اللّه فلسفى : پيشين / 1059 ، 1079\r\n","page_name":" 417 ","page_number":417},
  {"content":"\r\n\r\nورزيد ، سپس اداره رشت ، كوچصفهان ، شفت ، تولم ، ماسوله و پشتكوه را به بهزاد بيگ و فومن را به اصلان بيگ نامى واگذار كرد « 1 » و خود احتمالا براى امور مهمترى در حضور شاه ماند . بهزاد بيگ كه فردى عادل و مردم‌دار بود در آبادانى مناطق واگذارشده توفيقاتى به دست آورد اما سختگيرى اصلان بيگ بر مردم فومن به شورش كار كيافتحى در سال 1012 ه . ق انجاميد . اصلان بيگ اين شورش را با خونريزى تمام سركوب نمود . بعد از اين حادثه ميرزاى عالميان از خدمت شاه‌عباس در ايروان مرخص شد و به رشت آمد و پس از تحقيق در مورد اين حادثه اصلان بيگ را كه عامل اصلى ظلم بود به رشت خواند و او را توبيخ و از حكومت عزل كرد و حكومت فومن را نيز به بهزاد بيگ داد . « 2 »\r\nميرزا محمد شفيع امور لاهيجان را به ميرزا مسعود و مسئوليت استيفا را به محمد مؤمن داد و خود به دار السلطنه قزوين بازگشت زيرا وزارت آن سامان نيز از سوى شاه به او اعطا شده بود . « 3 » پس از مدتى وزير و مستوفى انتخابى او در لاهيجان به ستم پرداختند . ميرزا شفيع آن دو را شديدا مورد بازخواست قرار داد و پس از مصادره اموال آنان ؛ حكومت لاهيجان را نيز به بهزاد بيگ محول ساخت . « 4 » بعد از دو سال شاه‌عباس آستارا را از تيول ذو الفقار خان قرامانلو درآورده و آن سرزمين را در شمار ممالك خاصه قرار داد و حكومت آن را هم به ميرزا شفيع كدكنى داد و ميرزا هم اداره آنجا را به وزير خود بهزاد بيگ سپرد . « 5 » در اواخر سال 1014 ه . ق شاه وزارت دو سرزمين گسترده و حاصلخيز مازندران و خراسان را علاوه بر سرزمين‌هاى قبلى به ميرزاى عالميان واگذار كرد . واگذارى منطقه وسيع شمال\r\n\r\n\r\n","description":"","footnote":"\r\n( 1 ) - عبد الفتاح فومنى : پيشين / 133\r\n( 2 ) - همان / 133 - 137\r\n( 3 ) - همان / 137 ؛ اسكندر بيگ منشى :\r\nپيشين / 1324\r\n( 4 ) - عبد الفتاح فومنى : پيشين / 138\r\n( 5 ) - همان‌جا\r\n","page_name":" 418 ","page_number":418},
  {"content":"\r\n\r\nايران از سوى شاه‌عباس ، قدرتمندترين شاه صفوى ، به ميرزاى عالميان نشان از توانايى و حسن اداره مناطق واگذار شده به او دارد . اسكندر بيك منشى درباره انتصاب او به وزارت گيلان ذيل حوادث سال 1014 ه . ق مىنويسد :\r\nچون به شاه خبر رسيده بود كه نسبت به مردم خراسان از طرف عمال حكومتى ستم فراوانى صورت مىپذيرد درصدد برآمد يكى از افراد كاردان را روانه آن ديار نمايد « تا در كمال اقتدار به تنظيم امور آن ولايت قيام نموده » حق مظلومان را از ظالمان بگيرد . بنابراين « خواجه محمد شفيع وزير كل داالمرز كه از زمره وزراء به مزيد قرب و منزلت ممتاز و خطاب ميرزاى عالميان داشت » به اين مقام گماشت . « 1 » و « دوات و قلم مرصع با زين اسب و افسار زرنگار و خلعت زركار به دو عنايت و التفات فرمود . » « 2 » ميرزاى عالميان ، قزوين را به اصلان بيك داد و مير ابو القاسم خراسانى را به حكومت مازندران سپرد و پس از خاطر جمعى از اوضاع گيلان براى سروسامان دادن به امور خراسان به اين منطقه رهسپار گرديد . او به دستور شاه بايد سپاهيان خراسان را مىديد و به حقيقت مداخل و مخارج امراى خراسان آگاهى مىيافت و عزل و نصب همه حكام از ابتداى خراسان تا كنار آب مرغاب به او محول شده بود . « 3 »\r\nميرزا كه به گفته عبد الفتاح فومنى داراى جامه و جلالى برابر با خواجه نظام الملك و خواجه شمس الدّين جوينى گرديده بود با كبر و غرور و تجمل فراوان از قزوين رهسپار خراسان و به مشهد وارد شد و با « خدام آستان ملائك آشيان در باب مداخل و مخارج آستانه رفيعه صنيعه و وظايف و سيورغالات پيچيده گفتگوها نمود و با محراب خان حاكم مشهد مقدس درباره جمع و خرج الكا و رسومات عساكر و مواجب سپاه و قشون ابواب منازعات و مكابرات گشود . چنانچه از سختگيرى مشار اليه عرصه بر ساكنان روضه منوره مقدسه تنگ شده\r\n\r\n\r\n","description":"","footnote":"\r\n( 1 ) - اسكندر بيك منشى : پيشين / 1157 ، 1324\r\n( 2 ) - عبد الفتاح فومنى : پيشين / 139\r\n( 3 ) - همان / 139\r\n","page_name":" 419 ","page_number":419},
  {"content":"\r\n\r\nكار به دشوارى و اضطراب رسيده بود » . « 1 » دشمنى ميرزا و محراب خان سرانجام به رويارويى كشيد و ميرزا از ترس محراب خان كه نيروى نظامى و سپاه را در اختيار داشت به حرم حضرت رضا عليه السّلام پناه برد و افرادى به اطراف فرستاد و تفنگچى بسيار گرد آورد . هر دو سوى دعوا ، شاه را از ماجرا آگاه كردند . « 2 »\r\nدر اين ميان حاتم بيگ اردوبادى ( وزير شاه‌عباس ) كه به مقام ميرزاى عالميان حسادت مىورزيد از او نزد شاه بدگويى مىكرد و به شاه گزارش داد كه ميرزاى عالميان با همه لاف و گزافى كه درباره كاردانى خود مىزند مبلغ هيجده هزار تومان از تفاوت قيمت برنج لاهيجان از رعايا گرفته و به حساب خزانه واريز نكرده است . اين گزارش موجب بدبينى شاه نسبت به ميرزا شده و براى رسيدگى به محاسبات ، بهزاد بيگ ، گماشته ميرزا در مازندران را به حضور خواست . چون اين خبر به ميرزاى عالميان رسيد برآشفته شد و شش‌روزه خود را نزد شاه‌عباس در فرح‌آباد مازندران رساند و با رد اتهامات وارده به خود ، به شاه گفت كه تلاش‌هاى زيادى براى امنيت مردم انجام داده و مىخواهد ولاياتى را كه تيول بوده و تبديل به خاصه شده است آباد كند و استدلال كرد كه حكومت با كفر باقى مىماند اما با ظلم باقى نمىماند . اين سخنان كه بر ظلم شاه دلالت مىكرد به مزاج شاه‌عباس خوش نيامد و گفت تو راه دورى آمده‌اى و ذهنت پريشان شده برو آسايش كن .\r\nميرزاى عالميان دربار را ترك كرد و ديگر به حضور شاه راه نيافت . افرادى مثل حاتم بيگ اردوبادى و مقصود بيگ كه سال‌ها منتظر چنين فرصتى بودند ؛ افرادى ديگر نظير خواجه فصيح لاهيجانى و خواجه دين على خراسانى را واداشتند تا از او نزد شاه بدگويى\r\n\r\n\r\n","description":"","footnote":"\r\n( 1 ) - همان / 140 ؛ اسكندر بيگ منشى :\r\nپيشين / 1324\r\n( 2 ) - اسكندر بيك منشى : پيشين / 1247 - 1248\r\n","page_name":" 420 ","page_number":420},
  {"content":"\r\n\r\nكنند . « 1 » اين سخنان در شاه كارگر افتاد و « ميرزاى عالميان مخذول و معزول گرديد » اما شاه‌عباس به خاطر خدماتى كه او كرده بود « به حبس و قيد او فرمان نداد . » « 2 » از آنجا كه ميرزاى عالميان توقع بىحرمتى از شاه نداشت پس از چند روز بيمار شده از شاه تقاضاى مرخصى كرد . شاه به او اجازه داد و پس از اينكه انگشتر و دوات و قلم مرصع را به شاه پس داد رهسپار قزوين شد . چون به قزوين رسيد بيماريش شدت گرفت و چون بر مرگ خود آگاهى يافت چند نفر از مردم متدين قزوين را خواسته وصيت خود را به آنان باز گفت از جمله گفت « هيهات هيهات چندين سال وزارت كردم و چندين خانه را غارت نمودم و دل‌ها به درد آوردم كه يك دل از خود راضى كنم آن مقدور و ميسر نشد . » « 3 » سپس همراهان خود را خواست و دارايى خود را از فرش و ظروف نقره و طلا و پول نقد به قلم آورد . مبلغ سيصد تومان را براى مخارج فرزندان و سيصد تومان ديگر را هم براى مخارج حمل جنازه و دفن بدنش در حرم مطهر حضرت رضا عليه السّلام به مردى امين سپرد و بقيه دارايى خود را كه مبلغ هفت هزار تومان بود با نامه‌اى سرگشاده به خدمت شاه‌عباس فرستاد و خود در شب جمعه 22 رمضان سال 1017 ه . ق دعوت حق را لبيك گفت . « 4 » خواجه محمد يوسف ضياء تاريخ وفات ميرزاى عالميان را به نظم درآورده است .\r\n ميرزاى جهان كه بد جهان را مالك * برداشت دل از مفرده و من ذلك\r\nروح القدس از براى تاريخش گفت * انت الباقى و كل شىء هالك \r\nروى هم رفته ميرزا دوازده سال وزارت گيلان و مازندران و كسگر و آستارا و پنج سال وزارت قزوين و يك سال وزارت خراسان را در دست داشت . « 5 »\r\n\r\n\r\n","description":"","footnote":"\r\n( 1 ) - عبد الفتاح فومنى : پيشين / 140\r\n( 2 ) - همان / 141\r\n( 3 ) - همان / 143\r\n( 4 ) - همان‌جا ؛ نصر اللّه فلسفى : پيشين / 459 - 460\r\n( 5 ) - عبد الفتاح فومنى : پيشين / 144\r\n","page_name":" 421 ","page_number":421},
  {"content":"\r\n\r\nمحمد رضا خسروى در كتاب جغرافياى تاريخى ولايت زاوه ( تربت حيدريه ) دكتر محمد رضا شفيعى كدكنى را از بازماندگان نسل وى دانسته است . « 1 »\r\nرجبعلى يحيايى\r\n\r\n( 138 ) كردبچه - على محمد خان ( - 1253 ه . ق )\r\nعلى محمد خان كردبچه از سرداران نظامى عصر قاجارى .\r\nكردبچه يكى از تيره‌هاى اكراد است كه در ناحيه اروميه ساكن بودند و اعتقادات غالىگرى در ميان آنها رواج داشت . آقا محمد خان قاجار عده‌اى از آنها را كوچانيد و در آبادىهاى ناحيه دماوند چون رودهن و بومهن اسكان داد . « 2 » على محمد خان كردبچه از پيش قراولان سپاه ايران در جريان محاصره هرات در 1253 ه . ق بود . بعد از آنكه علماى هرات حكم جهاد صادر كردند ، عده‌اى از اهالى هرات و نواحى اطراف براى جنگ با سپاه ايران از شهر خارج شدند . علينقى خان افشار ، سركرده افشارها ، و على محمد خان كه پيش قراول بودند با آن گروه مواجه شدند كه در طى درگيرى على محمد خان كشته شد ، قاتل او خواست سر او را جدا كند اما علينقى افشار جسد او را از معركه بيرون برد كه به دستور محمد شاه قاجار آن را به مشهد مقدس حمل و در حرم دفن كردند . « 3 »\r\nاسماعيل رضايى\r\nكرد جهانبيگلو - ميرپنج - عباسقلى خان\r\n\r\n\r\n","description":"","footnote":"\r\n( 1 ) - محمد رضا خسروى : جغرافياى تاريخى تربت حيدريه ( ولايت زاوه ) / 192\r\n( 2 ) - محمد حسن خان اعتماد السلطنه : مطلع الشمس 1 / 9\r\n( 3 ) - رضا قلى خان هدايت : تاريخ روضة الصفاى ناصرى 10 / 232 - 233 ؛ محمد تقى خان لسان الملك سپهر : ناسخ التواريخ 2 / 691 ؛ عليقلى اعتضاد السلطنه :\r\nاكسير التواريخ / 464\r\n","page_name":" 422 ","page_number":422},
  {"content":"\r\n\r\n\r\n( 139 ) كريمى - محمد ( 1311 - 1396 ه . ق )\r\nحاج محمد كريمى فرزند حاج محمد كريم تاجر در سال 1311 ه . ق در قوچان به دنيا آمد . او دوران جوانى را به تجارت گذراند . پس از فوت پدر به خاطر علاقه‌اى كه به ائمه معصومين داشت و نيز جهت انجام فرائض حج رهسپار مكه معظمه شد . در اين سفر ايشان در مدينه خدمت آيت‌اللّه شريعتمدار اصفهانى رسيد و در ساختن بقعه ائمه بقيع با او به همكارى پرداخت .\r\nاما به سبب ممانعت مأموران سعودى ايشان مجبور شد مدينه را ترك و به ايران بازگردد . كريمى سفرهاى بسيارى به عتبات عاليات داشت و چندين بار نيز به مكه معظمه و مدينه منوره مشرف شد . وى همه‌ساله زمستان‌ها به مدت شش ماه از سال را در عراق اقامت مىكرد و به زيارت قبور پيشوايان شيعه مشغول مىگردد . او به واسطه حسن عقيده و اشتهارى كه در امانتدارى داشت از طرف مراجع دينى وقت ، امور حسبيه مردم به وى واگذار گرديده بود .\r\nمرحوم كريمى را بايد از مردان صالح و نيكوكار و با تقواى قوچان دانست كه عمر خويش را در راه كسب فضائل معنوى ، خير و نيكوكارى و ارادت به خاندان پيغمبر گذراند . او در سال 1343 ه . ق حسينيه‌اى در شهرستان قوچان در كنار منزل مسكونى خود ساخت كه امروزه به حسينيه كريمى مشهور است . همه‌ساله در ايام محرم مراسم عزادارى اقامه مىداشت و شب و روز واردين به حسينيه را اطعام مىداد و از آنها پذيرايى مىكرد . از دارايى خويش املاك قابل توجهى براى رفاه و آسايش مستمندان وقف كرد . همه‌ساله در ماه رمضان دوازده هزار كيلو نان بين مستحقين تقسيم مىنمود و سفره‌هاى افطارش\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nخوان گسترده‌اى براى عام و خاص بود .\r\nاو به‌طورى كه معروف است واپسين روزگار خود را به شب‌زنده‌دارى و عبادت سپرى كرد .\r\nحاج محمد كريمى در ظهر پنج‌شنبه يازدهم ذىالقعده سال 1396 ه . ق در سن 85 سالگى در مشهد وفات يافت و در صحن عتيق حرم رضوى به خاك سپرده شد . « 1 »\r\nرسول سعيدىزاده\r\n\r\n( 140 ) كلاوند - محمد امين آقا ( - ح 1135 ه . ق )\r\nمحمد امين آقا و محمد تقى كلاوند ، كه برحسب ظاهر برادر يكديگر به نظر مىرسند ، از جمله ملازمان بيگلربيگى مشهد بودند . از اين افراد فقط نامى در زبدة التواريخ مستوفى آمده است و از آنجا كه اين دو نفر در يك ماجرا شركت داشته‌اند و باهم كشته شده‌اند شرح حال هر دو باهم مىآيد .\r\nدر ايام محاصره اصفهان توسط افاغنه در 1135 ه . ق مشهد هم دچار بىنظمى شد . اين در حالى بود كه اسماعيل خان سپهسالار كه توسط شاه سلطان حسين صفوى براى تسخير قندهار روانه شده بود در مشهد با قشون خود حضور داشت اما نتوانست شهر را آرام كند . در اين حال محمد امين آقا و محمد تقى آقا ، به همراه ميرزا ابو الحسن صاحب نسق آستان قدس كه اموال و آذوقه بسيارى ذخيره كرده بودند با گرد آوردن مردانى ماجراجو ، به فكر حكومت افتادند . اين در حالى بود كه خبر نزديك شدن افاغنه ابدالى به شهر هر روز به گوش اهالى شهر مىرسيد و وحشت آنها را افزايش مىداد . سه نفر مذكور با استفاده از اين فرصت در 10 محرم 1135 ه . ق در يك حركت سريع اسماعيل خان سپهسالار را دستگير و زندانى نمودند و على قلى خان بيگلربيگى مشهد مقدس را كه توسط سپهسالار معزول و محبوس شده بود به\r\n\r\n\r\n","description":"","footnote":"\r\n( 1 ) - رمضانعلى شاكرى : اتركنامه ( تاريخ جامع قوچان ) / 262\r\n","page_name":" 424 ","page_number":424},
  {"content":"\r\n\r\nحكومت نشاندند ؛ اما زمام امور در دست خودشان بود .\r\nاين گروه جديد نيز نتوانستند نظم را به شهر برگردانند و بر نابسامانى اوضاع افزوده شد : « تا حدى كه اول شب بلكه آخر روز كسى از خانه بيرون نمىتوانست آمد . » ديرى نگذشت كه يكى ديگر از ماجراجويان شهر به نام حاجى محمد پهلوان مشهور به بابا قدرتى با گرد آوردن طرفدارانى به خانه على قلى خان بيگلربيگى حمله كرد و او را با چندين تن ديگر از جمله ابو الحسن صاحب نسق در جمادى الاول 1135 ه . ق به قتل رساند . بعد از آن به خانه محمد امين آقا و محمد تقى آقا رفته آنها را نيز در همان روز كشت » . « 1 » احتمال زياد آنها در اطراف حرم مطهر امام رضا عليه السّلام به خاك سپرده شده‌اند .\r\nاسماعيل رضايى\r\n\r\n( 141 ) كوثر - حسن ( - 1322 ه . ش )\r\nحسن كوثر ملقب به مؤيد الممالك از صاحب منصبان عالىرتبه وزارت دارايى بود . از وى اطلاعاتى بيشتر از آنچه در نامه آستان قدس و تاريخ آستان قدس رضوى آمده است چيزى يافت نشد . كوثر از مردان نيك و با ايمان ، رويه‌اش در زندگى همه‌وقت كمك و اعانت به خلق بود . « 2 »\r\nبه گفته آقاى اوكتايى رئيس كتابخانه وقت آستان قدس رضوى ، وى در سال 1322 ه . ش فوت كرد و در ايوان طلا نزديك عتبه مباركه درب رواق دار السعاده رضوى دفن گرديد . « 3 » اگرچه تاريخ فوتش را مؤتمن سال 1327 ثبت كرده است ، ليكن آنچه اوكتايى ثبت نموده است صحيح‌تر است .\r\nبانو در السلطنه ملك‌زاده همسر\r\n\r\n\r\n","description":"","footnote":"\r\n( 1 ) - محمد محسن مستوفى : زبدة التواريخ / 175 - 176\r\n( 2 ) - على مؤتمن : تاريخ آستان قدس رضوى / 343\r\n( 3 ) - عبد العلى اوكتايى : \" تاريخ كتابخانه آستان قدس \" نامه آستان قدس ، ش 7 / 56\r\n","page_name":" 425 ","page_number":425},
  {"content":"\r\n\r\nكوثر كتابخانه وى را در سال 1326 وقف آستان قدس نمود . « 1 » اين كتابخانه شامل 204 نسخه خطى و تعداد 1253 نسخه چاپى بوده است .\r\nعلينقى معروف به آقازاده كوثر كه در كسوت روحانى و داراى فضل و اخلاق خانوادگى بود ، از فرزندان حسن كوثر مىباشد . « 2 »\r\nعلى جان سكندرى\r\n\r\n( 142 ) كوشك اغلى استاجلو - امت خان ( - 997 ه . ق )\r\nامت خان از امراى مقتدر طايفه استاجلو در عهد شاه‌طهماسب ( 930 - 984 ه . ق ) و شاه‌عباس صفوى ( 996 - 937 ه . ق ) و حاكم مشهد مقدس .\r\nاز دوران كودكى و جوانى او در منابع چيزى موجود نيست . در حدود 986 ق در جنگ با ازبك‌ها همراه با ساير امراى استاجلو ، كه در خراسان از طرف شاه‌طهماسب داراى املاكى بودند ، « 3 » در كنار مرتضى قلى خان پرناك حاكم مشهد ، دليرىها از خود نشان داد . « 4 » پس از مرگ شاه‌طهماسب صفوى در سال 984 ه . ق پسرش اسماعيل ميرزا ، كه در حدود بيست سال در قلعه قهقهه زندانى شده بود به كمك برخى از امراى قزلباش به حكومت رسيد . در دوران يك‌ساله سلطنت او بسيارى از كسانى كه با او موافق نبودند مورد آزار قرار گرفتند . طايفه استاجلو نيز كه در دعواى انتخاب شاه جديد ، از شاهزاده حمزه ميرزا فرزند ديگر شاه‌طهماسب حمايت كرده بودند ، در سراسر كشور از جمله در خراسان مورد تعقيب واقع شدند و بسيارى از آنها كشته شدند يا اموالشان مصادره گرديد . بعضى از امراى استاجلو به‌ويژه پس از قتل ولى\r\n\r\n\r\n","description":"","footnote":"\r\n( 1 ) - همان / 56 ؛ رمضانعلى شاكرى : واقفين عمده كتاب به كتابخانه آستان قدس / 21\r\n( 2 ) - عبد العلى اوكتايى : پيشين / 57\r\n( 3 ) - قاضى احمد قمى : خلاصة التواريخ / 711\r\n( 4 ) - اسكندر بيك منشى : تاريخ عالم‌آراى عباسى / 353 - 354\r\n","page_name":" 426 ","page_number":426},
  {"content":"\r\n\r\nخليفه شاملو به دست عليقلى خان شاملو ؛ چون دريافتند كسى به آنها كمك نمىكند ، از روى ناچارى راه بازگشت به غرب كشور را در پيش گرفتند . از ميان آنها امت بيگ كوشك اغلى در سمنان توقف كرد . احتمال دارد كه وى در خراسان داراى املاكى بوده است .\r\nهمچنين او در رقابت‌هاى پس از مرگ شاه‌طهماسب از مدعيان قدرت و از نقش‌آفرينان حوادث بوده است . « 1 »\r\nامت خان در سال 997 ه . ق در لشكركشى شاه‌عباس جوان به خراسان ، كه به قصد نبرد با ازبك‌ها رهسپار اين سامان شده بود ، حضور داشت و شاه با كمك افرادى همچون او صدر اعظم و مربى تحميلى خود ، مرشد قلى خان استاجلو ، را در بسطام از ميان برداشت . « 2 » اسكندر بيگ منشى از آزرده خاطر بودن استاجلويان عراق به‌ويژه امت بيگ كه اموالش از سوى مرشد قلى خان مصادره شده بود خبر داده و مىنويسد در ميان گروهى كه شبانه در شاهرود با شمشير به خوابگاه مرشد قلى خان حمله بردند امت بيگ اول شخصى بود كه بر او شمشير زد و سپس با رفقا به اتمام كارش پرداختند . « 3 » شاه‌عباس به پاداش اين خدمت بزرگ امت بيگ را به مرتبه بلند خانى سرافراز ساخت و اسباب و يراق مرشد قلى خان را به او بخشيد و نيز دستور داد همراهان مرشد قلى خان هم به خدمت او در آيند . « 4 »\r\nدر همين سفر امت خان از شاه خواست حكومت مشهد را از بوداق خان چگنى گرفته و به او كه از استاجلوهاست و طايفه‌اش در خراسان داراى موقعيت و پيشينه هستند ، بدهد .\r\nتوافق شاه با اين درخواست از نفوذ او و نيز اعتماد شاه به او حكايت دارد .\r\nسپاهيان ابراهيم خان استاجلو هم ، كه\r\n\r\n\r\n","description":"","footnote":"\r\n( 1 ) - قاضى احمد قمى : پيشين / 866\r\n( 2 ) - اسكندر بيك منشى : پيشين / 624 - 625 ؛ محمود افوشته‌اى نطنزى : نقاوة الآثار / 309 ، 606\r\n( 3 ) - اسكندر بيك منشى : پيشين / 625\r\n( 4 ) - همان / 625 - 626 ؛ قاضى احمد قمى :\r\nپيشين / 883\r\n","page_name":" 427 ","page_number":427},
  {"content":"\r\n\r\nقبلا توسط برادرش مرشد قلى خان به حكومت مشهد رسيده بود ، در اختيار امت خان گذاشته شد . امت خان دستور يافت در تنظيم امور حرم و آستانه مقدسه نيز كوشا باشد . « 1 »\r\nسرپيچى حاكمان نواحى مركزى و غربى و نيز حمله عثمانىها به ايران شاه را از بازگشت به غرب ايران ناگزير ساخت . « 2 » با رفتن شاه از خراسان ، امت خان با مشكلات جدى مواجه شد . از سويى او توسط اميران گردنكشى همچون بوداق خان چگنى حاكم قبلى مشهد و نيشابور كه از قضا سرپرست فرزند خردسال شاه نيز بود تهديد مىشد و از طرف ديگر عبد اللّه خان ازبك كه از رفتن شاه‌عباس آگاه بود ، فرزند جسور خود عبد المؤمن خان را به محاصره مشهد فرستاد . « 3 » امت خان كه چاره‌اى جز سنگر گرفتن در شهر نداشت ؛ برج و باروى شهر را مستحكم كرد و به نيروهايش دستور داد از شهر دفاع كنند . « 4 » هم‌زمان پيكى روانه قزوين ساخت تا شاه را از حمله ازبك‌ها باخبر و به حركت به‌سوى خراسان فراخواند .\r\nمولانا عبد اللّه شوشترى از مجتهدان وقت نيز در نامه‌اى وضع بد مردم مشهد و ضرورت لشكركشى به خراسان را به شاه گوشزد ساخت . شاه در رأس سپاهى به‌سوى شرق به راه افتاد ، اما در تهران بيمار شد و تعدادى از سپاهيان را پيشاپيش به‌سوى مشهد اعزام كرد .\r\nامت خان كه دلبسته رسيدن شاه به خراسان و شكسته شدن محاصره ازبكان بود به پيشنهاد صلح عبد المؤمن خان جواب رد داد . « 5 » نبود آذوقه و خوراكى و طولانى شدن مدت محاصره ، مرگ بسيارى از ساكنان شهر را موجب شد و بقيه كه از رسيدن هرگونه كمكى نااميد شده بودند به ازبك‌ها اطلاع دادند كه حاضر به مصالحه هستند . اما\r\n\r\n\r\n","description":"","footnote":"\r\n( 1 ) - محمود افوشته‌اى نطنزى : پيشين / 314\r\n( 2 ) - قاضى احمد قمى : پيشين / 886 - 888 ؛ اسكندر بيك منشى : پيشين / 628 - 629\r\n( 3 ) - قاضى احمد قمى : پيشين / 895 ؛ اسكندر بيك منشى : پيشين / 640\r\n( 4 ) - محمود افوشته‌اى نطنزى : پيشين / 368\r\n( 5 ) - ولى قلى شاملو : قصص الخاقانى / 170\r\n","page_name":" 428 ","page_number":428},
  {"content":"\r\n\r\nازبك‌ها به ضعف مردم مشهد پى برده و مصالحه را نپذيرفتند . « 1 » هنگامى كه امت خان مقاومت در برابر ازبك‌ها و قلعه دارى را بىفايده ديد همه قنديل‌هاى طلا و نقره را كه پس از غارت مرتضى قلى خان پرناك ، از حاكمان پيشين مشهد ، در حرم مطهر گرد آمده بود ، براى تبديل كردن به زر براى مخارج لشكر متصرف شد . « 2 »\r\nبرخى از محاصره‌شدگان كه از شدت محاصره و اعمال امت خان به جان آمده بودند ، با ازبكان همراهى كردند و به بيرون قلعه نقب زدند و امكان ورود تعدادى از ازبكان را به شهر و سرانجام گشوده شدن دروازه‌هاى شهر را فراهم ساختند . مقاومت قزلباش‌ها سودى نبخشيد و شهر پس از هفت ماه و هفده روز مقاومت « 3 » در 20 ذىقعده 997 ه . ق سقوط كرد . بزرگان و علما همراه امت خان و جنگجويان در صحن و روضه مقدسه سنگر گرفتند و آتش نبرد بالا گرفت . سرانجام « امت خان جهاد نموده بدانچه مقدور و ممكن بود كوشش نمود . » « 4 » مؤلف كتاب قصص الخاقانى از دلاورىهاى او و سربازانش و توفيق آنان در كشتن بسيارى از ازبكان و تشويق او به مقاومت از سوى مير مفضل استرآبادى متولى وقت حرم رضوى خبر داده است . « 5 » عاقبت امت خان از زخم‌هاى زيادى كه بر بدنش وارد آمده بود در مقابل خيل عظيم ازبكان از پاى درآمد و سرش از تن جدا گرديد . « 6 » پس از قتل امت خان ، ازبكان به مدت يك هفته به قتل و غارت ادامه دادند و بسيارى از سادات و علما و تمام كسانى را كه به حرم پناهنده شده بودند ، از جمله مولانا محمد مشكك رستمدارى ، از علماى مشهور زمانه ، و مير مفضل استرآبادى متولى حرم مطهر و مير محمد حسين\r\n\r\n\r\n","description":"","footnote":"\r\n( 1 ) - اسكندر بيك منشى : پيشين / 642\r\n( 2 ) - قاضى احمد قمى : پيشين / 8907\r\n( 3 ) - محمود افوشته‌اى نطنزى : پيشين / 370 ؛ ولى قلى شاملو : پيشين / 173\r\n( 4 ) - قاضى احمد قمى : پيشين / 898\r\n( 5 ) - ولى قلى شاملو : پيشين / 173 - 174\r\n( 6 ) - همان‌جا\r\n","page_name":" 429 ","page_number":429},
  {"content":"\r\n\r\nمعروف به ميربالاىسر را كشتند . « 1 »\r\nقاضى احمد قمى تعداد كشته‌شده‌ها را پنج هزار و هفتصد تن « 2 » و افوشته‌اى نطنزى نزديك به دوسه‌هزار « 3 » نوشته‌اند . مولانا شانى در مرثيه‌اى درباره اين واقعه غم‌انگيز چنين سروده است :\r\n هنوز اگر بفشارند خاك مشهد را * سفينه از شط خون تا به كربلا برود « 4 » \r\nعلاوه بر قتل بسيارى از مردم ، تعدادى شبانه از شهر گريختند و عده‌اى از زنان و دختران به دام اسارت ازبكان دچار گشتند . و « روضه مقدسه » به باد تاراج و غارت رفت . قناديل مرصع و طلا و نقره و شمعدان و مفروشات ظرف و اوانى چينى و كتابخانه سركار فيض آثار به يغما رفت . « 5 »\r\nرجبعلى يحيايى\r\n\r\n\r\n","description":"","footnote":"\r\n( 1 ) - اسكندر بيك منشى : پيشين / 643 ؛ قاضى احمد قمى : پيشين / 898\r\n( 2 ) - قاضى احمد قمى : همان‌جا\r\n( 3 ) - محمود افوشته‌اى نطنزى : پيشين / 372\r\n( 4 ) - اسكندر بيك منشى : پيشين / 644\r\n( 5 ) - همان‌جا\r\n","page_name":" 430 ","page_number":430},
  {"content":"\r\n\r\n\r\nگ\r\n\r\n( 143 ) گروسى - زين العابدين ( - 1310 ه . ق )\r\nزين العابدين خان فرزند نجفقلى خان گروسى ، از امرا و حكام ايران در عهد سلطنت ناصر الدّين شاه قاجار .\r\nپدر او نجفقلى خان از سرداران نامى عباس ميرزا نايب‌السلطنه بود ، وى مدتى حاكم قلعه اردبيل بود « 1 » و حراست قلعه « آق‌اغلان » را در ابتداى جنگ قراباغ برعهده داشته و به مهمان‌دارى « رديشچوف » سردار روس كه طالب ملاقات عباس ميرزا بود ، نيز فرستاده شد . « 2 »\r\nزين العابدين خان پس از فوت برادرش محمد صادق خان در سال 1260 ه . ق حكومت گروس را به عهده گرفت . در سال 1276 ه . ق از طرف ناصر الدّين شاه يك قطعه نشان سر تيپى و يك‌رشته حمايل مخصوص آن را دريافت كرد . « 3 » وى در سال 1278 ه . ق با افواج گروس مأمور قلعه كلات شد . « 4 » ظاهرا در خصوص مرگ وى بين نويسندگان اختلاف نظر است .\r\nاعتماد السلطنه معتقد است كه وى در مأموريت ساخلوى كلات در سال\r\n\r\n\r\n","description":"","footnote":"\r\n( 1 ) - محمد تقى لسان الملك سپهر : ناسخ التواريخ قاجاريه 1 / 172\r\n( 2 ) - مهدى بامداد : شرح حال رجال ايران 6 / 281 - 282 ؛ محمد تقى لسان الملك سپهر : پيشين 1 / 233\r\n( 3 ) - محمد حسن خان اعتماد السلطنه : مرآة البلدان 2 / 1347 ؛ محمد حسن خان اعتماد السلطنه : تاريخ منتظم ناصرى 3 / 1824\r\n( 4 ) - محمد حسن خان اعتماد السلطنه : مرآة البلدان 2 / 1393\r\n","page_name":" 431 ","page_number":431},
  {"content":"\r\n\r\n1278 ه . ق فوت كرد و پسرش عليرضا خان به جاى او به حكومت گروس رسيد و خلعت همايونى را دريافت كرد . « 1 » ولى سديد السلطنه در سفرنامه خود فوت وى را در سال 1310 ه . ق ذكر كرده است . « 2 » لوح مرقد وى در دار السياده حرم امام رضا عليه السّلام وجود داشته كه صورت وقف‌نامه قريه رضائيه بر آن نگاشته شده و بر روى آن سال فوت زين العابدين را 1310 ه . ق نوشته است . « 3 » از برادران زين العابدين خان از محمد صادق خان بايد ياد كرد كه پس از فوت پدر ، حكومت گروس و رياست آن ايل را از طرف عباس ميرزا برعهده داشته است . وى در سال 1260 ه . ق درگذشت و حسنعلى خان امير نظام گروسى معروف ، فرزند وى مىباشد . « 4 »\r\nسيد حسن حسينى\r\n\r\n( 144 ) گوركانى - محمد اكبر ( 1067 - 115 ه . ق )\r\nمحمد اكبر چهارمين پسر اورنگ زيب ، يازدهمين پادشاه گوركانى هند ( 1068 - 1118 ه . ق ) .\r\nاو در سال 1067 ه . ق به دنيا آمد و از ده‌سالگى مقام و منصب دولتى دريافت كرد . « 5 » در سال 1083 ه . ق اولين ازدواج خود را با « سليمه بانو بيگم » دختر سليمان شكوه ، صورت داد و پسرش عبد الوهاب در سال بعد به دنيا آمد . « 6 » در سال 1085 ه . ق به همراه لشكرى به سمت مرز شمالى هند مأمور شد . « 7 » و در سال 1087 ه . ق با دختر اللّه قلى پسر مراد قاى كلهر ازدواج كرد ، در سال بعد براى نظم بخشيدن به ناحيه مولتان راهى آن ناحيه شد و در سال\r\n\r\n\r\n","description":"","footnote":"\r\n( 1 ) - همان 2 / 1393\r\n( 2 ) - محمد على خان سديد السلطنه :\r\nسفرنامه / 215\r\n( 3 ) - همان‌جا\r\n( 4 ) - مهدى بامداد : پيشين 3 / 410\r\n( 5 ) - محمد ساقى مستعد خان : مآثر عالمگيرى / 62 ؛ محمد بختاور خان :\r\nمرآة العالم : تاريخ اورنگ زيب / 274\r\n( 6 ) - محمد ساقى مستعد خان : پيشين / 121\r\n( 7 ) - همان / 136\r\n","page_name":" 432 ","page_number":432},
  {"content":"\r\n\r\n1091 ه . ق به نواحى چنور اعزام گرديد . « 1 »\r\nدر همين سال او به هواى تخت سلطنت افتاد و عليه پدرش طغيان نمود . علت اين اقدام به‌طور دقيق مشخص نيست ؛ اما از گفته‌هاى اين شاهزاده درباره خودش استنباط مىشود كه او خود را شايسته‌تر از ديگر برادران براى كار حكومت و پادشاهى مىدانست . « 2 » اين احساس ، باعث زياده‌خواهىهاى شاهزاده و هراس پدر از او و در نهايت درگيرى بين آن دو شد .\r\nچنين به نظر مىرسد كه محمد اكبر موفقيت چندانى به دست نياورد ؛ چرا كه خيلى زود بسيارى از فرماندهان كه با او همراهى كرده بودند ، به اردوى پدر پيوستند و ديگر طرفدارانش نيز دستگير شدند ، او نيز در حالى كه عيال و اطفال خود را بر جاى گذاشت ، شبانه فرار كرد . اين اتفاق در سال 1092 ه . ق رخ داده بود ؛ « 3 » اما ورود او به ايران طبق گفته خودش در 1098 ق بود ؛ « 4 » بنابراين به مدت 6 سال در نواحى مختلف هند متوارى بوده است .\r\nاو از طريق خليج فارس وارد ايران شد و هنگامى كه خبر ورودش به شاه سليمان صفوى ( 1077 - 1105 ه . ق ) رسيد ، دستور داد او را با احترام و مراسمى كه در خور يك شاهزاده بود ، روانه اصفهان نمايند . او كه در منابع ايرانى با لقب سلطان شناخته مىشود ، در عمارت چهل ستون ساكن شد و شاه صفوى خود به ملاقات او رفت .\r\nشاهزاده گوركانى در اين ديدار خواستار كمك نظامى ايران شد تا بتواند تاج و تخت هندوستان را به دست آورد . شاه سليمان كه مردى صلح طلب و عارى از اراده جنگى بود محترمانه اين درخواست را رد كرد ، اما\r\n\r\n\r\n","description":"","footnote":"\r\n( 1 ) - همان / 190\r\n( 2 ) - محمد ابراهيم نصيرى : دستور شهر ياران / 112\r\n( 3 ) - محمد ساقى مستعد خان : پيشين / 197 - 202\r\n( 4 ) - محمد ابراهيم نصيرى : پيشين / 101 ؛ سيد عبد الحسين خاتون‌آبادى : وقايع السنين / 541\r\n","page_name":" 433 ","page_number":433},
  {"content":"\r\n\r\nقول داد سعى خود را براى اصلاح كار او انجام دهد . « 1 »\r\nمحمد اكبر با اينكه از كمك ايران نااميد شده بود ، در اصفهان ساكن شد و بعد از مدتى با اجازه شاه به مشهد مقدس رفت تا به مرزهاى هندوستان نزديك باشد و مسايل را بهتر زير نظر داشته باشد . در اين مدت او با برخى امراء و سرداران هندى در ارتباط بود تا زمينه حركت خود را به هند مهيا كند . با مرگ شاه سليمان در 1105 ه . ق و به تخت نشستن شاه سلطان حسين ( 1105 - 1135 ه . ق ) محمد اكبر تصميم گرفت با جلب موافقت شاه جديد ، بخت خود را بيازمايد و بار ديگر درخواست خود را تكرار كرد . هرچند در ابتدا تقاضاى او مورد تأييد قرار نگرفت اما پس از مدت كوتاهى از سلطنت سلطان حسين روابط سياسى بين ايران و هند به تيرگى گراييد و اين امر فرصتى براى محمد اكبر به وجود آورد . در اين زمان اورنگ زيب پادشاه مغولى هند و پدر سلطان اكبر كه دوران پيرى خود را مىگذراند ، بر شيعيان هندى سخت گرفت و « راه آمد و شد ايلچيان ( نمايندگان ) و مراسلان دوستانه را مسدود نمود . » « 2 »\r\nاين قضايا شاه و درباريان صفوى را بر آن داشت تا لشكرى را به همراه محمد اكبر روانه هند نمايند . در ابتدا قرار بود 12 هزار سپاهى به فرماندهى سپهسالار ايران ، مأمور اين امر شوند ، اما با اصرار شاهزاده هندى كه عجله فراوانى براى حركت داشت ، تعداد 1500 نفر به سرپرستى محمد سليم بيگ بيگدلى شاملو ، داروغه فراش‌خانه ، در نهم شوال 1107 ه . ق به همراه شاهزاده از اصفهان خارج شدند . « 3 » علاوه بر آن دستور داده شد امراى خراسان 1500 نفر از مردان جنگى خود و ايلات خراسان در حدود دوسه‌هزار را با او همراه كنند و مخارج اين لشكركشى از خزانه‌اى كه به قندهار\r\n\r\n\r\n","description":"","footnote":"\r\n( 1 ) - محمد ابراهيم نصيرى : پيشين / 98\r\n( 2 ) - همان / 99 - 100\r\n( 3 ) - همان / 109 - 113\r\n","page_name":" 434 ","page_number":434},
  {"content":"\r\n\r\nفرستاده شده بود تأمين شود . « 1 » اردوى شاهزاده در 20 شوال همين سال وارد قم شد و محمد اكبر بعد از زيارت قبر حضرت معصومه سلام اللّه عليها و خلعت دادن به خدمتگزاران مرقد ، از آن شهر به سمت مشهد حركت كرد . « 2 » او در روز ذىحجه به مشهد رسيد و در ابتدا به زيارت حرم حضرت رضا عليه السّلام شتافت در حالى كه توسط متولى و امراى اين شهر مورد استقبال قرار گرفت . در عصر روز عيد قربان كه دوباره به زيارت حرم رفت يك قنديل مشبك طلايى به وزن يك‌صد و هشتاد و سه مثقال و يك چهل چراغ بلورى وقف روضه منوره كرد و به همراه شاهزاده صفوى كه حاكم مشهد بود دو شب در كشيك حرم خدمت كرد . « 3 »\r\nمحمد اكبر براى جبران كمبودهاى مالى خويش دستور داد مقدارى از ظروف و آلات قيمتيى كه به همراه داشت را در ضراب‌خانه مشهد به سكه تبديل كنند تا بين سپاهيان تقسيم شود .\r\nاو در صفر 1108 ه . ق از مشهد خارج شد و به‌سوى هرات حركت كرد ؛ مدتى در هرات به تجديد قوا پرداخت و روانه قندهار شد . در 25 صفر وارد اين شهر شد و با وجود اينكه محمد على خان ، بيگلربيگى قندهار از او استقبال كرد اما كمك چندانى براى تجهيز سپاه به او ننمود . يكى از دلايل آن بود كه در اين زمان افاغنه مستقر در قندهار با هند ارتباط حسنه‌اى داشتند ولى با دربار صفوى در كشمكش بودند ؛ بنابراين وزير شاهزاده گوركانى كه محمد خان نام داشت ، نتوانست نيروى چندانى جمع‌آورى نمايد . محمد اكبر از قندهار با متحدين خود در هند و بلوچستان از جمله مير محراب بلوچ ارتباط برقرار كرد و با آنها در « شال » وعده ديدار گذاشت . او در ربيع الاول همين سال به سمت اين ناحيه حركت كرد اما وقتى به آنجا رسيد دريافت كه بسيارى از وعده‌هايى ، كه او به اميد آنها روانه هند شده ،\r\n\r\n\r\n","description":"","footnote":"\r\n( 1 ) - همان / 105 - 107\r\n( 2 ) - همان / 115\r\n( 3 ) - همان / 116 - 118\r\n","page_name":" 435 ","page_number":435},
  {"content":"\r\n\r\nبىاساس بوده است و نه تنها هيچ‌يك از آن افراد به ياريش نيامدند ؛ بلكه مير محراب قصد دارد او را دستگير و تسليم اورنگ زيب نمايد . اين واقعيت‌ها شاهزاده محمد اكبر را مجبور كرد بار ديگر ناكام به‌سوى قندهار برگردد و در آن شهر منتظر فرصتى ديگر باشد . « 1 »\r\nاز شرح زندگى او بعد از اين اطلاعى در دست نيست فقط مىدانيم كه او در ناحيه فراه قندهار مستقر شد و همچنان در پى اين بود كه با دريافت كمكى از دربار ايران به هدف خود برسد ؛ « 2 » اما هيچ‌وقت موفق نشد . گويا در اواخر عمر در مشهد بوده است و در سال 1115 ه . ق در همين شهر فوت نمود و در حرم مطهر رضوى دفن گرديد . بنا به گفته پدرش ، اورنگ زيب ، كه از او آزرده‌خاطر بود و به واقع دشمن او محسوب مىشد دو چيز مايه عاقبت بخيرى او شده است يكى اينكه « نماز جماعت و جمعات از او ترك نمىشد و از مخالفان دين باكى ( نداشت ) و دوم اينكه در مشهد معلى محل كفش كن روضه منوره حضرت ثامن 7 او را مرقد نصيب شد . » « 3 »\r\nلازم به يادآورى است كه برخى مورخين گذشته مانند مهدى قلى خان هدايت و به پيروى او نويسندگان معاصر فوت اكبر را در زمان سلطنت شاه سليمان اول ذكر كرده‌اند در صورتى كه به‌هيچ‌وجه مبناى درستى ندارد .\r\nاسماعيل رضايى\r\n\r\n\r\n","description":"","footnote":"\r\n( 1 ) - همان / 118 - 123\r\n( 2 ) - محمد ساقى مستعد خان : پيشين / 537\r\n( 3 ) - همان / 537\r\n","page_name":" 436 ","page_number":436},
  {"content":"\r\n\r\n\r\nل\r\n\r\n( 145 ) لشكرنويس نورى - ميرزا سيد محمد ( - زنده 1303 ه . ق )\r\nميرزا سيد محمد ملقب به لشكر نويس نورى يا مؤتمن ، لشكرنويس‌باشى خراسان « 1 » و نويسنده سفرنامه مرو .\r\nوى پسر ميرزا صادق لشكرنويس « 2 » و خواهرزاده ميرزا آقا خان نورى صدر اعظم ناصر الدّين شاه « 3 » و از مالكان نور مازندران بوده است . « 4 » از دوران اوليه زندگى او اطلاعى در دست نيست ، اما چون او از سويى در سال 1274 ه . ق از طرف ناصر الدّين شاه قاجار به مقام لشكرنويس‌باشى خراسان برگزيده شد و به اقامت در مشهد مأمور شد « 5 » و ازسوىديگر و بنا به گفته اعتماد السلطنه پدرش هم لشكرنويس‌باشى خراسان بوده است ؛ مىتوان حدس زد كه وى سال‌ها قبل كار خود را در امور لشكرى و ادارى آغاز كرده و حداقل مدتى را هم در تهران عصر ناصرى گذرانده است .\r\nميرزا سيد محمد ، آن‌گونه كه خود در سفرنامه مرو نوشته است ، در\r\n\r\n\r\n","description":"","footnote":"\r\n( 1 ) - محسن فرزانه \" مختصرى در احوال صاحب سفرنامه مرو \" مجله دانشكده ادبيات و علوم انسانى تهران ، ش 3 ، اسفند 1350 / 171\r\n( 2 ) - محمد حسن خان اعتماد السلطنه :\r\nتاريخ منتظم ناصرى 3 / 1802\r\n( 3 ) - عبد الحسين نوايى : اسناد ميرزا عبد الوهاب خان آصف الدوله 1 / 85\r\n( 4 ) - محسن فرزانه : پيشين / 171\r\n( 5 ) - محمد حسن خان اعتماد السلطنه :\r\nپيشين 3 / 1802\r\n","page_name":" 437 ","page_number":437},
  {"content":"\r\n\r\nخراسان به « انجام خدمات لشكرى و تحمل زحمات قشونى » پرداخت . « 1 » تا اينكه در سال 1276 ه . ق از سوى ناصر الدّين شاه دستور يافت سپاه پنجاه هزار نفره ايران را كه به فرماندهى حمزه ميرزا حشمت الدوله و وزيرش قوام الدوله آشتيانى عازم سركوبى تركمانان تكه و سالور در نواحى مرو و تركستان و تصرف آن نواحى بود ، همراهى كند . « 2 » حاصل اين همراهى سفرنامه‌اى است كه ميرزا سيد محمد در جمادى الاول سال 1277 ه . ق نوشته و به نام سفرنامه مرو معروف شده است . اين سفرنامه شرح بسيار جالبى است از چگونگى شكست مفتضحانه لشكر بىسامان ايران از عده كمى از تركمانان . طبق نوشته خود ميرزا سيد محمد ، لشكركشى سپاه ايران عليه تركمانان در اول ذيقعده 1276 ه . ق ازكال ياقوتى در سه فرسنگى مشهد آغاز شد . « 3 » اما لشكر از همان ابتداى سفر از بىلياقتى فرماندهان و اختلاف نظر آنان و بىبرنامگى رنج مىبرد و در عين حال به پيروزى خود كاملا اميدوار و مغرور بود و همين يكى از علل شكست آنها شد . سپاه ايران كه پس از تحمل سختىهاى فراوان به مرو رسيد اندك‌اندك با حملات ايذايى تركمان‌ها شكيبايى خود را از دست داد و فرار برخى از فرماندهان و خوددارى از رويارويى با تركمانان به ازهم‌پاشيدگى كامل سپاه و هلاك شدن بسيارى از افراد لشكر براثر تشنگى و آوارگى شد و عده زيادى هم به دست تركمان‌ها كشته يا اسير شدند .\r\nميرزا سيد محمد لشكرنويس هم يكى از افرادى بود كه در اين سفر رنج بسيارى را متحمل شد و نه تنها همه اموال همراه خود را از دست داد بلكه نزديك بود جان خود را نيز از دست بدهد . « 4 » ميرزا سيد محمد اين سفرنامه را كه بدون ملاحظات سياسى نوشته بود به\r\n\r\n\r\n","description":"","footnote":"\r\n( 1 ) - سيد محمد لشكرنويس : سفرنامه مرو ( سه سفرنامه ) / 141\r\n( 2 ) - همان‌جا\r\n( 3 ) - همان / 79\r\n( 4 ) - همان / 142\r\n","page_name":" 438 ","page_number":438},
  {"content":"\r\n\r\nناصر الدّين شاه تقديم كرد . « 1 » از اين تاريخ تا سال 1301 ه . ق از زندگى سيد محمد اطلاع دقيقى در دست نيست و احتمالا به دليل همين صراحت گفتار از چشم شاه افتاد . محسن فرزانه كه از نوه‌هاى اوست و شرح كوتاهى از زندگانى او را در مجله ادبيات دانشگاه تهران نگاشته است در اين‌باره مىنويسد : ميرزا سيد محمد در اين زمان گاه در مشهد و گاه در تهران مىزيسته و به خاطر اينكه در سفرنامه‌اش شهامت و بىغرضى به خرج داده و ناشايسته بودن فرماندهان و بىنظمى قواى ايران را به خوبى بيان كرده بود مورد بىمهرى واقع شده و عنوان و منصبى نداشته است و به سفرنامه او هم اجازه چاپ داده نشد . « 2 »\r\nخود سيد محمد هم در نامه‌اى كه حدود بيست و پنج سال بعد از اين واقعه به ناصر الدّين شاه نوشته و در آخر سفرنامه او چاپ شده به اين بىسرو سامانى اشاره كرده و از شاه مىخواهد حال كه با لطف والى جديد خراسان و سيستان و متولى آستان قدس يعنى عبد الوهاب خان آصف الدوله شيرازى ( توليت 1301 - 1303 ه . ق ) دوباره به منصب لشكرنويس‌باشى خراسان برگزيده شده است مورد توجه شاه واقع و برايش لقب و حقوق صادر شود . « 3 »\r\nعبد الوهاب خان آصف الدوله در نامه‌اى درباره وى به تهران مىنويسد :\r\nقبلا دو نامه راجع به وى نوشته و خواستار حقوق و لقب شدم ، اما از تهران جوابى نيامده است . اين مرد در خراسان شب و روز « در كمال صدق و درستى مشغول خدمت است . به علاوه سال‌ها در خراسان خدمت مىكند از سفر مرو تاكنون . خيلى مرد نجيب معقول آرام خدمتگزار » است و افرادى مانند او همه « صاحب لقب و عصاى مرصع و امتيازات ديگر » هستند اما ميرزا سيد محمد كه لياقت دارد بدون دليل از داشتن عنوان محروم است .\r\n\r\n\r\n","description":"","footnote":"\r\n( 1 ) - همان‌جا\r\n( 2 ) - محسن فرزانه : پيشين / 172\r\n( 3 ) - سيد محمد لشكرنويس : پيشين / 141 - 142\r\n","page_name":" 439 ","page_number":439},
  {"content":"\r\n\r\nآصف الدوله سپس خواهش مىكند كه براى سيد محمد فرمانى نوشته شود و عصاى مرصع به او اعطا گردد و يك فرمان اضافه مواجبى دويست تومانى نيز از محل درآمد خراسان براى او صادر شود . « 1 » با پيگيرىهاى آصف الدوله سرانجام ناصر الدّين شاه در همين سال يك قبضه عصاى مرصع به ميرزا سيد محمد اهدا مىكند زيرا در نامه ديگرى كه آصف الدوله به تهران نوشته از اين بابت اظهار خشنودى كرده است . « 2 » به‌هرحال ميرزا سيد محمد در سال 1306 ه . ق هم در خراسان عنوان لشكرنويس‌باشى خراسان را داشته است و چندى نيز در همين سمت به شيراز رفته است .\r\nميرزا سيد محمد به خاطر روحيه آزادىخواهانه‌اى كه داشت به‌سوى انجمن‌هاى روشنفكرى كشيده شده با پسرش ميرزا محمد على خان عضو انجمنى گرديد كه در دوره مظفر الدّين شاه عليه امين السلطان شبانه پخش مىكردند . « 3 »\r\nاو در سال 1318 ه . ق ، هنگامى كه از شيراز مأمور و رهسپار مشهد بود ، در نيشابور فوت كرد و در رواق دار الضيافه آستان قدس رضوى به خاك سپرده شد . « 4 » سيد محمد چهار پسر و يك دختر داشته است : ميرزا احمد خان جلال الدوله كه ارشد فرزندان بود ، پس از پدر لشكرنويس خراسان شد و پس از فوت در دار الضيافه آستان قدس در كنار پدر مدفون شد . « 5 » ميرزا محمد على خان نورى كه با پدر در انجمن معارف فعاليت داشت به هنگامى كه شبانگاه در خانه او ريختند تا او را دستگير كنند از بام افتاد و درگذشت . « 6 » اما مهمترين يادگار ميرزا سيد محمد لشكرنويس بىشك سفرنامه اوست كه از آخرين سال‌هاى سلطه ايران بر مرو خبر\r\n\r\n\r\n","description":"","footnote":"\r\n( 1 ) - عبد الحسين نوايى : پيشين 1 / 85 - 86\r\n( 2 ) - همان 1 / 97\r\n( 3 ) - احمد كسروى : تاريخ ايران مشروطه 1 / 26 - 27\r\n( 4 ) - محسن فرزانه : پيشين / 172\r\n( 5 ) - همان / 172\r\n( 6 ) - احمد كسروى : پيشين 1 / 27\r\n","page_name":" 440 ","page_number":440},
  {"content":"\r\n\r\nمىدهد و اهميت آن در دقيق بودن و تشريح جزئيات اين سفر است كه ابتدا آنها را به صورت يادداشت روزانه نوشته و سپس در يك رساله تنظيم و به پيشگاه ناصر الدّين شاه تقديم كرده است « 1 » و در آن به درستى علت شكست ذلت‌بار سپاه ايران را توضيح داده است .\r\nآنچه در پايان ناگزير از گفتن آن در مورد سيد محمد مؤتمن هستيم اين است كه وى شخصى روشن‌انديش و درستكار بوده است و مىتوان سه دليل براى اين ادعاى ذكر كرد : اول سفرنامه او نشان از درك درست او از حقايق در دوران سلطنتى مستبد و رو به زوال دارد . دوم بركشيده شدن او پس از 24 سال كنار گذاشته شدن از سوى متولى درستكار آستان قدس مىباشد كه در مقابل افراد سودجو موضع‌گيرى كرده بود و سوم گرايش و عضويت وى در سازمان‌هاى آزاديخواه .\r\nرجبعلى يحيايى\r\n\r\n\r\n","description":"","footnote":"\r\n( 1 ) - سيد محمد لشكرنويس : پيشين / 172\r\n","page_name":" 441 ","page_number":441},
  {"content":"\r\n\r\n\r\nم\r\n\r\n( 146 ) مرعشى حسينى - بدر شرف بيگم ( - بعد از 1135 ه . ق )\r\nبدر شرف بيگم دختر بزرگ ميرزا محمد على مرعشى حسينى اصفهانى متولى آستان قدس از خاندان بزرگ و صاحب نفوذ سادات اصفهان و اعقاب مرعشيان مازندران .\r\nپدرش ميرزا محمد على پس از بازگشت جدش ميرزا داود متولى ( 1065 - 1127 ه . ق ) از مشهد ( 1117 ه . ق ) ، نيابت توليت بارگاه منور رضوى را از سوى پدر برعهده گرفت و مدتى نيز متولى آستان قدس گرديد . « 1 »\r\nاز دوران كودكى بدر شرف بيگم اطلاعى در دست نيست . مسلما در اين دوران وى همراه پدر در مشهد مىزيسته است . در هنگام هجوم افاغنه به اصفهان ، در سال‌هاى 1134 و 1135 ه . ق پدرش ميرزا محمد على مجبور به ترك مشهد و رفتن به قزوين گرديد . در قزوين طهماسب ميرزا ( شاه‌طهماسب دوم ) كه براى جمع‌آورى سپاه و شكست محاصره اصفهان در آن شهر به سر مىبرد ، وى را حاكم شهر كرد و خود عازم آذربايجان گرديد . پس از مدتى محمود خان افغان سپاهى به سردارى صيدال خان افغان و آقاسى خان بلوچ به قزوين فرستاد تا طهماسب ميرزا را سركوب كنند . ميرزا محمد على كه عهده‌دار دفاع از شهر بود ، مقاومت كرد اما براثر توپ باران شدن عمارتى كه در آن پناه گرفته بود در زير آوار ماند\r\n\r\n\r\n","description":"","footnote":"\r\n( 1 ) - سلطان هاشم ميرزا : زبور آل داود / 49 - 66\r\n","page_name":" 442 ","page_number":442},
  {"content":"\r\n\r\nو پس از چندى زمين‌گير شدن در گذشت . « 1 » پس از تصرف قزوين ، بدر شرف بيگم توسط صيدال خان افغان به زنى گرفته شد كه حاصل اين ازدواج دو فرزند به نام « كريم خان » و « شرف‌جهان بيگم » بود . پس از اينكه نادر افشار توانست افاغنه را در جنگ‌هاى پياپى شكست دهد ، برادرش ابراهيم خان ظهير الدوله در حالى كه بدر شرف زن صيدال خان افغان بود وى را به رضايت يا اجبار به همسرى خود در آورد . از اين ازدواج هم فرزندى به نام « كاظم خان » پاى به عرصه وجود نهاد .\r\nاما زندگى او با ابراهيم خان نيز نبايد زياد طول كشيده باشد زيرا پس از مدتى ابراهيم خان در جنگ با لزگىها در 1151 ه . ق كشته شد .\r\nسال فوت بدر شرف بيگم مشخص نيست و معلوم نيست او زودتر فوت كرده يا شوهرش ابراهيم خان كه در سال 1151 ه . ق كشته شد ولى به هر حال اين زندگانى دوامى نياورده است .\r\nاما به ازدواج درآمدن او از سوى صيدال خان و سپس ابراهيم خان و نيز به زنى برداشته شدن خواهر ديگرش زيب النساء بيگم از سوى على قلى خان ، برادرزاده نادر شاه و عادل شاه بعدى ، و نيز ازدواج احمد خان درانى با يكى ديگر از خواهران او به نام زينت نساء بيگم كه در سال 1183 ه . ق در كابل درگذشته است . « 2 » همه حاكى از اين است كه اين زنان از پايگاه اجتماعى بالايى برخوردار بوده‌اند ؛ زيرا از طرف پدر از خاندان سادات مرعشى بوده‌اند و از طرفى ريشه آنان در خاندان صفويه بود كه در اين دوران هنوز در ايران طرفداران زيادى داشته‌اند .\r\nبدر شرف بيگم در مشهد مقدس فوت نمود و در « عمارات آستان مقدسه مدفون گرديد . » « 3 » از فرزندان او كريم خان كه از صيدال خان به وجود آمد ، مرد خوش‌سيما و غيور اما سفاك و در محرمات بىقيد بود ، او در مشهد\r\n\r\n\r\n","description":"","footnote":"\r\n( 1 ) - همان / 66\r\n( 2 ) - همان / 70\r\n( 3 ) - همان / 66 - 67\r\n","page_name":" 443 ","page_number":443},
  {"content":"\r\n\r\nمىزيست اما به واسطه به قتل رساندن ميرزا بيك مكرى ماندن در مشهد را صلاح ندانست و ترك وطن كرد و در حدود سال 1190 در هند درگذشت .\r\nدختر ديگر بدر شرف بيگم كه او نيز محصول ازدواج او با صيدال خان بود ، شرف‌جهان بيگم نام داشت و به ازدواج شجاع خان قرقلو درآمد . او توسط همسرش به ابيورد برده شد اما از آنجا كه شرف جهان مىخواست در مشهد ساكن باشد و شوهرش مايل به اين كار نبود بين آن دو اختلاف پيش آمد . شبى شجاع خان او را خفه كرد و جنازه‌اش را براى دفن به مشهد فرستاد . « 1 »\r\nسومين فرزند وى كاظم خان كه از شوهر دومش يعنى ابراهيم خان افشار برادر نادر بود در سن جوانى به دست شاهرخ افشار كور گرديد . او در مشهد ساكن بود و علم فقه و اصول و رياضى و هيئت را بااين‌كه نابينا بود فراگرفت و در مشهد مقدس درگذشت . « 2 »\r\nخواهران بدر شرف بيگم به نام حور شرف بيگم ( م حدود 1179 ه . ق ) همسر اصلان خان افشار و زيب النساء بيگم ( م حدود 1167 ه . ق ) همسر على شاه افشار نيز در مشهد فوت كرده‌اند . « 3 »\r\nرجبعلى يحيايى\r\n\r\n( 147 ) مرعشى حسينى اصفهانى - ميرزا عبد اللّه ( 1042 - 1074 ه . ق )\r\nميرزا عبد اللّه بزرگترين فرزند ميرزا محمد شفيع مرعشى حسينى اصفهانى ( 1016 - 1091 ه . ق ) از نوادگان مير قوام الدّين مرعشى بنيان‌گذار حكومت مرعشيان مازندران است كه اجدادش به اصفهان مهاجرت كرده‌اند . پدرش ميرزا محمد شفيع فرزند ميرزا رحمة اللّه از بزرگان و علما و نويسنده آثارى همچون بحر الفوائد ؛ « 4 » به هنگام حكومت شاه‌عباس دوم ( 1055 - 1077 ه . ق ) و\r\n\r\n\r\n","description":"","footnote":"\r\n( 1 ) - همان / 67\r\n( 2 ) - همان / 68\r\n( 3 ) - همان / 65 ، 70 - 71\r\n( 4 ) - سلطان هاشم ميرزا : زبور آل داود / 40\r\n","page_name":" 444 ","page_number":444},
  {"content":"\r\n\r\nحكومت شاه سليمان ( 1077 - 1105 ه . ق ) در دستگاه دولت صفوى صاحب مشاغلى چون رياست ديوان موقوفات كل ايران بوده است . « 1 » ميرزا عبد اللّه در سال 1042 ه . ق در اصفهان متولد گرديد و در همان جا بزرگ شد . « 2 » از كودكى وى اطلاعى در دست نيست اما بىترديد وى در اين دوران به آموختن علوم متداول عصر خود پرداخته است زيرا بعدها از فضلا و بزرگترين شعراى عصر شاه‌عباس دوم گرديد . از آنجا كه خاندان وى از خاندان‌هاى بزرگ زمان خود بود و در دستگاه‌هاى دولتى نقش مهمى داشت وى نيز نزد صفويان از احترام خاصى برخوردار بود و به همين خاطر دختر شاه‌عباس دوم ، عزت شرف بيگم را به همسرى گرفت . « 3 » ازاين‌پس هميشه همراه اردوى شاهى بود و تمام عمر خود را به هم‌نشينى با بزرگان دربارى گذراند . « 4 » وى به تركى و فارسى شعر مىسرود و ديوان شعرش بالغ بر ده هزار بيت بوده است . ولى قلى شاملو كه هم‌زمان با وى بوده تخلص شعرى او را « عشق » عنوان كرده است . « 5 » اما سلطان هاشم ميرزا نويسنده زبور آل داود هم كه كتاب خود را به‌طور اختصاص به خاندان مرعشيان و ارتباط آنها با صفويه اختصاص داده است و نظر او را به راحتى نمىتوان مورد ترديد قرار داد تخلص وى را « مرعش » نوشته است . و مىنويسد : « ديوان ايشان مشهور و اشعار ايشان معروف است و در انشاء و معما يد تمام داشته‌اند . » « 6 » بيت زير از نمونه اشعار اوست كه صاحب قصص الخاقانى آورده است :\r\n آرزو به چندين رنگ ، مىكند ز دل پرواز * آسمان طاوس است اين دلى كه من دارم « 7 » \r\nميرزا عبد اللّه هنگام همراهى در يكى\r\n\r\n\r\n","description":"","footnote":"\r\n( 1 ) - همان / 41\r\n( 2 ) - همان / 42 ؛ ولى قلى شاملو : قصص الخاقانى 2 / 104\r\n( 3 ) - همان‌جا\r\n( 4 ) - سلطان هاشم ميرزا : پيشين / 42\r\n( 5 ) - ولى قلى شاملو : پيشين 2 / 104\r\n( 6 ) - سلطان هاشم ميرزا : پيشين / 42\r\n( 7 ) - ولى قلى شاملو : پيشين 2 / 10\r\n","page_name":" 445 ","page_number":445},
  {"content":"\r\n\r\nاز سفرهاى شاه‌عباس دوم از قزوين به قصد مازندران به سال 1074 ه . ق در سن سىسالگى در تهران دار فانى را وداع گفت . جنازه وى براى دفن در روضه رضويه امام هشتم به مشهد حمل شد . « 1 » و در « درب آستانه » مدفون گرديد . « 2 » از او يك پسر و سه دختر باقى ماند . پسرش ميرزا محمد داود كه در 17 ربيع الاول 1065 ه . ق متولد شد نيز مانند پدر در شعر و معما و تاريخ و علم سياق مهارت زيادى به دست آورد و در جوانى پس از فوت عموى خود ميرزا حبيب اللّه به منصب استيفاى موقوفات كل ممالك ايران منصوب شد و يازده سال اين منصب را داشت . شرح حال وى در جلد سوم همين مجموعه آمده است .\r\nرجبعلى يحيايى\r\n\r\n( 148 ) مروى - احمد خان ( - 1148 ه . ق )\r\nاحمد خان مروى كه با نام « احمد سلطان كهرى مروى » هم آمده است « 3 » از بزرگان قاجارى مرو و سردار نادر شاه افشار بود .\r\nقاجارها به‌وسيله شاه‌عباس كبير از تبريز به حوالى مرو كوچ داده شدند . « 4 » در مرو و اطراف آن علاوه بر قاجارها ، قبايلى از تاتارها نيز زندگى مىكردند و اغلب بين اين دو گروه درگيرى رخ مىداد . به علت فزونى طوايف تركمن و تاتار بيشتر پيروزى و قدرت با آنها بود ، تا جايى كه قاجارها مجبور به ترك شهر و تحصن در قلاع اطراف شدند . برخى بزرگان قاجارى از جمله شاه‌قلى بيگ و احمد سلطان مروى براى رويارويى با رقيب خويش و به دست آوردن حامى در 1136 ه . ق روانه ابيورد شدند تا از نادر افشار كه جنگاورىهايش در آن\r\n\r\n\r\n","description":"","footnote":"\r\n( 1 ) - همان 2 / 104\r\n( 2 ) - سلطان هاشم ميرزا : پيشين / 42\r\n( 3 ) - ميرزا مهدى خان استرآبادى :\r\nجهانگشاى نادرى / 212\r\n( 4 ) - محمد كاظم مروى : عالم‌آراى نادرى 1 / 5\r\n","page_name":" 446 ","page_number":446},
  {"content":"\r\n\r\nنواحى شهرت يافته بود كمك بگيرند .\r\nنادر توجهى به درخواست ايشان نكرد و آنها به نزد محمد رضا خان زعفرانلو در بجنورد رفتند و او مروىها را به خدمت در نزد ملك محمود سيستانى كه در مشهد بود تشويق كرد و آنها روانه مشهد شدند . در ابتدا توسط ملك محمود مورد استقبال قرار گرفتند ؛ اما پس از چندى يكى از رقباى تاتار آنها به نام عسكر بيك تاتار به مشهد آمد و با پرداخت هدايايى به ملك ، او را با خود همراه كرد . سركردگان مزبور كه از تلاش خود نتيجه‌اى كسب نكردند به مرو برگشتند و براى مدتى همراه قبايل خويش در « تركمان قلعه » در اطراف مرو ساكن شدند . « 1 »\r\nدرگيرىهاى تاتارها و قاجارهاى مرو همچنان ادامه يافت و شرايط بر قاجارها چنان سخت شد كه آنها قصد نمودند دوباره به ابيورد بروند . در همين زمان نامه‌اى از نادر به دست آنها رسيد كه به زودى به مرو خواهد آمد . دوباره شاه‌قلى بيگ ، احمد سلطان و محمد على بيگ بلدباشى بيات با جمعى ديگر عازم شدند و به اردوى نادر پيوستند « 2 » و همراه او به مرو لشكر كشيدند . بعد از شكست تاتارها ، فولاد بيگ قاجار حاكم شهر شد . از اين زمان به بعد احمد خان به همراه تعداد ديگرى از مروىها در ركاب نادر حضور داشت و در همه جنگ‌هاى نادر با او همراه بود و به تدريج يكى از سرداران نزديك او شد .\r\nوى در 1139 ه . ق به پاداش شركت در شكست اكراد شمال خراسان مورد عنايت قرار گرفت و خلعت دريافت كرد . « 3 »\r\nبعد از برگشت از شمال خراسان نادر ، شاه‌طهماسب دوم را كه با اكراد همراهى كرده بود در « دولتخانه » تحت نظر قرار داد و قلندر بيگ ترخان و احمد خان مروى را مأمور حفاظت از او قرار داد . « 4 » احمد خان در جنگ‌هاى\r\n\r\n\r\n","description":"","footnote":"\r\n( 1 ) - همان 1 / 58 - 59\r\n( 2 ) - همان 1 / 59\r\n( 3 ) - همان 1 / 75\r\n( 4 ) - همان 1 / 78\r\n","page_name":" 447 ","page_number":447},
  {"content":"\r\n\r\nنادر با افاغنه در 1139 و 1141 ه . ق حضور داشت . « 1 » در همين سال ( 1141 ه . ق ) ، كه نادر به همراه شاه‌طهماسب به سمت مازندران در حركت بود ، نامه‌هايى از ذو الفقار خان و محمد على خان امراى مازندران به شاه‌طهماسب رسيد كه او را دعوت به همكارى و مخالفت با نادر كرده بودند .\r\nنادر افشار كه موضوع را دريافت بعد از خلع سلاح كردن غلامان شاه صفوى به احمد خان و قلندر بيگ مروى دستور داد او را به مشهد بازگرداندند . آنها هم او را در چارباغ شهر تحت نظر قرار دادند . « 2 »\r\nدر جنگ‌هاى بعدى از جمله جنگ مهمان‌دوست در 1142 ه . ق و جنگ با عثمان پاشا در همدان و تسخير تبريز ، احمد خان به‌عنوان يك فرمانده حضور داشت . « 3 » زمانى كه ابراهيم خان حاكم خراسان خبر حمله افاغنه به مشهد را به نادر رساند احمد خان مأمور شد با نامه‌هايى كه خطاب به بزرگان خراسان نوشته شده بود روانه اين شهر شود و اهالى آنجا را پشتيبانى كند . او در قزوين با نامه‌اى از ابراهيم خان مواجه شد كه خبر برگشت افغانىها را به همراه داشت ؛ بنابراين از قزوين پيش‌تر نرفت . « 4 »\r\nدر سال 1145 ه . ق احمد خان به حكومت فارس تعيين شد و او با جمعى از لشكريان روانه منطقه مزبور گرديد . « 5 » در همين زمان محمد خان بلوچ حاكم كهگيلويه كه طغيان كرده بود با هماهنگى برخى از بزرگان شيرازى به مقابله احمد خان آمد . در جنگى كه بين دو طرف در حوالى شيراز صورت گرفت احمد خان شكست خورد و به داخل ارگ عقب‌نشينى كرد ، محمد خان از وى خواست كه اطاعت بپذيرد\r\n\r\n\r\n","description":"","footnote":"\r\n( 1 ) - همان 1 / 85 ، 95\r\n( 2 ) - همان 1 / 89 ؛ ميرزا مهدى خان استرآبادى : پيشين / 81\r\n( 3 ) - محمد كاظم مروى : پيشين 1 / 89 ، 112 - 113\r\n( 4 ) - همان 1 / 159\r\n( 5 ) - ميرزا مهدى خان استرآبادى : پيشين / 212\r\n","page_name":" 448 ","page_number":448},
  {"content":"\r\n\r\nاما وى قبول نكرد . در نهايت با پيوستن بيرامعلى خان بيات و فضل بيگ به محمد خان ، قلعه به تصرف او درآمد و احمد خان اسير شد و به همراه يك‌صد تن از جنگاوران خراسانى در قلعه زندانى گرديد . « 1 »\r\nبعد از شكست محمد خان توسط طهماسب خان جلاير ، احمد خان از زندان آزاد شد و همچنان به‌عنوان حاكم فارس در خدمت خان جلاير باقى ماند . « 2 » اين دو سردار يعنى طهماسب خان جلاير و احمد خان از اين زمان به بعد در بيشتر حوادث در كنار يكديگر بودند . آنها تعقيب محمد خان بلوچ را ادامه دادند و او را در قلعه « كنگ يا خنج » به همراه شيخ احمد مدنى در محاصره گرفتند ؛ اما نتوانستند به سرعت آن را تصرف كنند و اين محاصره دو ماه به طول كشيد ؛ بالاخره با تسليم شدن شيخ احمد و متوارى شدن محمد خان ، قلعه به تصرف در آمد . بنا به دستور احمد خان تعداد زيادى از « صغير و كبير » قلعه باغ در حوالى خنج كشته شدند و اموال آنها به غارت رفت . « 3 »\r\nبعد از خاتمه كار محمد خان بلوچ ، احمد خان به همراه طهماسب خان روانه داغستان شدند و به نادر پيوستند « 4 » و در جنگ‌هاى اين منطقه هم اين دو سردار در كنار هم جنگيدند .\r\nآنها توانستند در 1147 ه . ق سرخاب لزگى را در حوالى قلعه شماخى شكست دهند . « 5 » در اين جنگ‌ها فرماندهى اصلى با طهماسب خان بوده است اما مؤلف عالم‌آرا بيش از حد همشهرى خويش ( احمد خان ) را تمجيد كرده است . در همين زمان خبر سركشى دلاور خان تايمنى توسط بيگلربيگى هرات به نادر رسيد . او هم دو سردار\r\n\r\n\r\n","description":"","footnote":"\r\n( 1 ) - همان / 230 ؛ محمد كاظم مروى :\r\nپيشين / 339 - 340\r\n( 2 ) - ميرزا مهدى خان استرآبادى : پيشين / 225\r\n( 3 ) - محمد كاظم مروى : پيشين 1 / 359 - 360\r\n( 4 ) - همان 1 / 370\r\n( 5 ) - همان 1 / 375\r\n","page_name":" 449 ","page_number":449},
  {"content":"\r\n\r\nمذكور را مأمور كرد به سرعت به‌سوى فارس حركت كنند و با قشونى از الوار و كهگيلويه روانه هرات شوند . آنها نيز طبق دستور متوجه هرات شدند و با نيروهايى از خراسان به جنگ دلاور خان حركت كردند . « 1 » جنگ‌هاى بين سرداران و طوايف تايمنى بيش از يك ماه به طول انجاميد و عاقبت دلاور خان كه از حسين شاه افغانى هم كمك مىگرفت شكست خورد و احمد خان به همراه طهماسب به هرات برگشت . « 2 »\r\nدر سال 1148 ه . ق احمد خان هم در دشت مغان حضور يافت و به همراه طهماسب خان و حسنعلى معيرباشى مأمور بود كه با رايزنى در بين خوانين و امرايى كه حضور داشتند زمينه قبول پادشاهى نادر را فراهم آوردند و در اين كار خويش موفق شدند . « 3 » بعد از پايان مراسم تاجگذارى نادر شاه‌طهماسب ، خان جلاير همراه رضا قلى ميرزا فرزند نادر روانه بلخ شدند و با شكست ابو الفيض خان ، حاكم ماوراءالنهر به پيش روى خود در نواحى داخل تركستان ادامه دادند . اين امر موافق طبع نادر نيفتاد و براى بازگرداندن آنها احمد خان مروى را با نامه‌هاى توبيخ‌آميز خطاب به طهماسب خان و رضا قلى ميرزا روانه ماوراءالنهر كرد و به او دستور داد كه خان جلاير را تأديب كند ؛ احمد خان راهى آن مناطق شد اما به علت يخبندان نتوانست از جيحون بگذرد بنابراين چاپارى فرستاد تا رضا قلى خان و سپاهش به بلخ برگردند .\r\nاحمد خان طبق دستور نادر در حضور جمع به ظاهر طهماسب را تنبيه كرد و اختيار همه امور رضا قلى ميرزا را خود برعهده گرفت . او به تدريج موقعيت خوبى به دست آورد به‌طورى كه طهماسب خان را كنار زد اين قضيه موجب ايجاد عداوت بين دو سردار شد . بعد از مدت كوتاهى احمد خان مريض شد و در اثر آن فوت نمود . بنا به قولى وى توسط طهماسب خان جلاير\r\n\r\n\r\n","description":"","footnote":"\r\n( 1 ) - همان 1 / 4\r\n( 2 ) - همان 1 / 440\r\n( 3 ) - همان 2 / 453\r\n","page_name":" 450 ","page_number":450},
  {"content":"\r\n\r\nمسموم شده است . « 1 » اين امر با توجه به پيش‌آمدهايى كه گفته شد بعيد به نظر نمىرسد . به دستور رضا قلى ميرزا ، جسد احمد خان به همراه چند نفر راهى مشهد شد ، در بين راه گروهى از طايفه قبچاق به حاملان جسد حمله كردند و چند نفر از آنها را كشتند . رضا قلى خان عده‌اى ديگر از مروىها را فرستاد و آنها جسد احمد خان را به مشهد آورده و در پايين پاى حضرت دفن كردند . « 2 » فوت او در همان سال 1148 ه . ق رخ داده است .\r\nاسماعيل رضايى\r\n\r\n( 149 ) مروى - پير محمد خان ( - 1150 ه . ق )\r\nپير محمد خان مروى از رجال سياسى و نظامى اواخر عهد صفوى و اوايل دوره نادر .\r\nحضور او در صحنه حوادث سياسى با فعاليت‌هاى ملك محمود سيستانى پيوند خورده است . ملك محمود ، در روزهاى آخر حكومت صفوى و تسلط افاغنه بر ايران به فكر استقلال و تشكيل حكومت افتاد . او در 1332 ه . ق شهر تون ( فردوسى كنونى ) را تصرف كرد و اعتنايى به فرامين حاكم خراسان نداشت . اسماعيل غلام ، سپهسالار خراسان از جانب شاه سلطان حسين ، اين وضعيت را تاب نياورد و فتحعلى خان قاجار را به سراغ او فرستاد . ملك محمود در قلعه تون محاصره شد و اين وضع تا يك ماه ادامه داشت ؛ تا « اينكه پير محمد خان نامى كه فرش ملازمت در خانه فتحعلى خان گسترده بود به او خيانت كرد و ملك را از ضعف حال لشكر قزلباش » آگاه كرد . ملك محمود نيز نيروهاى خود را گرد آورد و در جنگى كه رخ داد فتحعلى خان كشته شد و سپاهش متفرق شدند . « 3 »\r\nپس از آن پير محمد خان به ملك محمود پيوست و جزو يكى از نزديكان\r\n\r\n\r\n","description":"","footnote":"\r\n( 1 ) - همان 2 / 607 - 608\r\n( 2 ) - همان 2 / 608\r\n( 3 ) - ميرزا مهدى خان استرآبادى :\r\nجهانگشاى نادرى / 10\r\n","page_name":" 451 ","page_number":451},
  {"content":"\r\n\r\nاو در 1135 ه . ق وارد شهر مشهد شد .\r\nدر آنجا از طرف ملك محمود به حكومت ناحيه جنابد ( گناباد ) از توابع مشهد منصوب شد . زمانى كه نادر افشار و شاه‌طهماسب دوم در 1139 ه . ق براى تصرف مشهد از قوچان حمله كردند پير محمد در مقابل آنها مقاومت كرد ولى شكست خورد « 1 » و به همراه ملك محمود در قلعه مشهد متحصن شد . نادر افشار و همراهانش مشهد را محاصره كردند ، اما نتوانستند كارى از پيش ببرند . پير محمد خان در اين جنگ به‌عنوان سردار ملك محمود حفاظت از دروازه « على آمويه » را به عهده داشت . « 2 » ولى بار ديگر با مخالفان همراه شد و به نادر پيغام داد كه حاضر است دروازه را به روى آنها بگشايد و نادر هم از اين پيشنهاد استقبال كرد . پير محمد در شب شانزدهم ربيع الثانى 1139 ه . ق دروازه مير على آمويه مشهد را گشود و ملك محمود سيستانى مجبور به تسليم شد . « 3 »\r\nبه پاداش اين خدمت پير محمد لقب خانى گرفت و حكومت جام ( تربت جام ) به او واگذار شد « 4 » اما چندان در اين منطقه حضور نيافت چون در لشكركشىهاى غرب همراه نادر بود . در سال 1142 ه . ق بنا به دستور نادر افشار چهارصد خانوار از قوم بختيارى ، كه در نواحى غرب ايران ساكن بودند و هر چندگاهى شورش مىكردند ، در اختيار پير محمد خان قرار گرفتند تا آنها را در ناحيه جام مستقر سازد . « 5 »\r\nپير محمد خان كه بنا به تصديق دوست و دشمن از قدرت فرماندهى و جنگاورى بالايى برخوردار بود توانست به تدريج خود را به‌عنوان يكى از سرداران طراز اول نادر تثبيت كند به خصوص در جنگ براى فتح هرات در 1149 ه . ق ، او نقش مثبت و\r\n\r\n\r\n","description":"","footnote":"\r\n( 1 ) - همان / 47\r\n( 2 ) - همان / 60\r\n( 3 ) - همان / 62 ؛ محمد كاظم مروى :\r\nعالم‌آراى نادرى : 1 / 66 ؛ محمد محسن مستوفى : زبدة التواريخ / 147\r\n( 4 ) - ميرزا مهدى خان استرآبادى : پيشين / 62\r\n( 5 ) - همان / 122\r\n","page_name":" 452 ","page_number":452},
  {"content":"\r\n\r\nچشمگيرى ايفا نمود و به همين خاطر بعد از فتح شهر توسط نادر به‌عنوان بيگلربيگى هرات تعيين گرديد « 1 » و سركردگان قزلباش ساكن در آن نواحى تحت فرمان او قرار گرفتند . « 2 » همه خوانين و سرداران اين ناحيه تن به اين كار دادند ولى دلاور خان تايمنى كه فرمانده قبايل بزرگى از تركمنان بود و چندين بار از دستور نادر سرپيچى كرده بود ؛ از اين كار امتناع نمود . بنابراين پير محمد خان به همراه طهماسب قلى خان جلاير در چندين نوبت با او جنگيدند . « 3 »\r\nپير محمد خان هم مانند ديگر خوانين و سركردگان به سال 1148 ه . ق در دشت مغان حاضر شد تا شاهد تاجگذارى نادر افشار باشد . « 4 » بعد از مراسم ، او از منصب بيگلربيگى هرات عزل شد و به همراه اسلمش خان بيگلربيگى سابق تفليس مأمور تنبيه و تأديب سركشان بلوچستان گرديد . « 5 » در اين زمان محبت خان و الياس خان بلوچ در مناطق شرق و جنوب شرق سركشى مىكردند ، اين دو سردار به همراه لشكر با تجهيزات كامل روانه بلوچستان شدند . مؤلف عالم‌آرا كه اين لشكركشى را با تفصيل بيان كرده است آغاز حركت را از شيراز و در سال 1149 ه . ق دانسته است « 6 » و مؤلف جهانگشا از اصفهان و در 1148 ه . ق دانسته است . « 7 » اما روايت جهانگشا درست‌تر به نظر مىآيد زيرا نادر از مسير اصفهان و از كرمان راهى قندهار شد و اين سرداران را به بلوچستان فرستاد .\r\nسرداران مذكور از راه جنوب ، راهى بلوچستان شدند و در همان نواحى چندين بار محبت خان را شكست دادند . در ادامه آنها ، قلاع شميل ميناب ، شال و جاقلق را تصرف كردند . در اين\r\n\r\n\r\n","description":"","footnote":"\r\n( 1 ) - حديث نادر شاهى / 24\r\n( 2 ) - محمد كاظم مروى : پيشين 1 / 198\r\n( 3 ) - همان 1 / 440\r\n( 4 ) - همان 2 / 448\r\n( 5 ) - ميرزا مهدى خان استرآبادى : پيشين / 284\r\n( 6 ) - محمد كاظم مروى : پيشين 2 / 484\r\n( 7 ) - ميرزا مهدى خان استرآبادى : پيشين / 292\r\n","page_name":" 453 ","page_number":453},
  {"content":"\r\n\r\nجنگ‌ها فرماندهى اصلى با پير محمد خان بود كه به خوبى از عهده اين كار برآمد . او همه سپاه را با خود همراه كرد اما نتوانست از موقعيت‌هاى خويش به خوبى استفاده كند ؛ زيرا براثر سخت‌گيرى كه بر مردم منطقه وارد كرد شورش دوباره آنها را برانگيخت و تلفات زيادى را متحمل شد ؛ از جمله ضربت خان ، حاكم قلعه شال ، مقاومت مردانه‌اى كرد و گرچه عاقبت شكست خورد و كشته شد اما براى مدتى پير محمد و سپاهش را در بيابان‌هاى خشك بلوچستان به زحمت انداخت . « 1 » در اين ميان بين اسلمش خان و پير محمد خان هم اختلافاتى بروز كرد .\r\nزيرا اسلمش خان خواستار حركت به‌سوى نادر بود و پير محمد خان تن به آن نمىداد . بنا به گفته برخى او قصد داشت در منطقه بلوچستان بماند و با به اطاعت درآوردن قبايل آنجا حكومتى مستقل تشكيل دهد حتى به هندوستان لشكر بكشد و از آنجا با نادر مقابله كند . « 2 » گرچه اين عقيده مخالفان پير محمد خان است و نمىتوان به‌طور كامل آن را پذيرفت اما در اينكه او فردى قدرت طلب بوده است و براى رسيدن به آن از هر وسيله‌اى استفاده مىكرد از سوابق او و رفتارى كه با فتحعلى خان قاجار و ملك محمود سيستانى داشت روشن است . استرآبادى او را « سردار بزرگ و كم عقل و زياده‌سر » معرفى مىكند . « 3 » هرچند اين خصوصيات از روى خصومت بيان شده است ؛ دربردارنده قدرت و توانايى او در مسايل نظامى و در عين حال حس قدرت‌طلبى او مىباشد و عاقبت همين باعث قتل او شد .\r\nچون مدتى خبرى از پير محمد خان و همراهانش در بلوچستان به نزد نادر شاه ، كه در قندهار حضور داشت ، نرسيد شاه افشار ، فتحعلى خان چرخچىباشى ، محمد على بيگ قرقلو نايب ايشيك آقاسىباشى و چند تن ديگر را\r\n\r\n\r\n","description":"","footnote":"\r\n( 1 ) - محمد كاظم مروى : پيشين 2 / 514\r\n( 2 ) - همان 2 / 516\r\n( 3 ) - ميرزا مهدى خان استرآبادى : پيشين / 292\r\n","page_name":" 454 ","page_number":454},
  {"content":"\r\n\r\nبا سپاهى روانه بلوچستان كرد تا به كمك پير محمد خان شورش‌هاى منطقه را پايان دهند . خوانين مزبور در « كنگ » به لشكر پير محمد خان ملحق شدند . در ادامه بازهم كارها و فرماندهى جنگ در اختيار پير محمد بود و او همچنان بىاعتنا به حضور افراد جديد به لشكركشىهاى خود به نواحى اطراف ادامه مىداد . اين وضعيت بر ديگر فرماندهان و سركردگان گران آمد و آنها نامه‌اى به نادر شاه افشار نوشتند كه در آن عنوان كردند پير محمد خان قصد سركشى دارد . نادر شاه هم اين گفته را كه با توجه به طولانى شدن مدت حضور پير محمد خان در بلوچستان منطقى به نظر مىرسيد ، پذيرفت و فرمان قتل او را صادر كرد . در پى آن پير محمد خان به دست خوانين و فرماندهانى كه همراهش بودند در سال 1150 ه . ق كشته شد . همسرش كه دخترى گرجى بود جسد او را روانه مشهد كرد تا در حرم امام رضا عليه السّلام دفن شود . « 1 »\r\nهنگامى كه جسد او را به نزد نادر آوردند « افسون بىشمار كشيد ، دانست كه به سخنان اهل غرض خرمن حيات آن نامدار را به باد فنا داده است » . « 2 » اين امر ممكن است واقعيت داشته باشد چرا كه پير محمد خان همان‌طور كه گفته شد به علت داشتن توانايىهاى زياد مورد حسد اطرافيان بود و به قول محمد جعفر بيگ دهباشى « پير محمد خان مردى مردانه و شيرى فرزانه بود به نحوى كه كارى را كه شاه به او واگذار مىكرد با نهايت دقت انجام مىداد به همين دليل خوانين و سركردگان از راه حسد او را شهرت به سركشى دادند . » « 3 »\r\nاسماعيل رضايى\r\n\r\n( 150 ) مروى - پدر محمد كاظم ( - 1149 ه . ق )\r\nمروى ، پدر محمد كاظم ، مؤلف عالم‌آراى نادرى .\r\n\r\n\r\n","description":"","footnote":"\r\n( 1 ) - محمد كاظم مروى : پيشين 2 / 527 - 528\r\n( 2 ) - همان 2 / 528\r\n( 3 ) - همان 2 / 516\r\n","page_name":" 455 ","page_number":455},
  {"content":"\r\n\r\nنام اين فرد مشخص نيست فقط شرح حال مختصرى از او در لابلاى مطالب كتاب « نامه عالم‌آراى نادرى » كه توسط فرزندش محمد كاظم تأليف شده است ؛ يافت مىشود . او يكى از راويان حوادث براى فرزندش بوده است و مشاهداتش را در دستگاه نادر افشار و برادرش ابراهيم خان ظهير الدوله به‌طور مستقيم نقل كرده و محمد كاظم در اثر خويش درج نموده است .\r\nاو در اواخر عهد صفوى در حدود 1129 ه . ق وارد خدمات ديوانى شد و در لشكركشى نادر به هرات در 1141 ه . ق شركت داشت . « 1 » در 1145 ه . ق به دستور نادر مأمور شد محلى را كه منتسب به مزار سادات بود ، در قاين بازسازى كند . « 2 » در سال 1147 كه ابراهيم خان ظهير الدوله سد مرو را تعمير كرد ، پدر محمد كاظم يكى از دست‌اندركاران اين كار بود كه كار را به پايان رساند و براى دادن گزارش آن به نزد نادر در ناحيه آذربايجان رفت . او در « گوگجه ييلاق » به اردو پيوست و بعد از دادن گزارش مبلغى پول و خلعت دريافت كرد . « 3 »\r\nدر 1148 ه . ق او به همراه ابراهيم خان ظهير الدوله در دشت مغان حضور يافت و بعد از پايان مراسم تاجگذارى نادر شاه ، كه ابراهيم خان حاكم آذربايجان شد ، در خدمت او باقى ماند و به تدريج در رديف نزديكان او قرار گرفت . بعد از چند ماه همسر ظهير الدوله كه دختر سليمان شاه صفوى بود ، فوت كرد و او به همراه عده‌اى مأمور شد جسد او را براى دفن در حرم رضوى به مشهد آورند . « 4 » او بعد از انجام مأموريت در برگشت از مشهد ، محمد كاظم را نيز با خود به آذربايجان برد و در دستگاه ابراهيم خان وارد نمود .\r\nبعد از آن مأمور شد كه خانوارهاى « كوزه كلانى و شمس الدّين لو » را كه در\r\n\r\n\r\n","description":"","footnote":"\r\n( 1 ) - محمد كاظم مروى : عالم‌آراى نادرى 1 / 99\r\n( 2 ) - همان 1 / 208\r\n( 3 ) - همان 1 / 435\r\n( 4 ) - همان 1 / 651\r\n","page_name":" 456 ","page_number":456},
  {"content":"\r\n\r\nنواحى گنجه و قراباغ متفرق بودند جمع‌آورى كرده و به موطن اصلىشان ، خلخال ، برگرداند . بعد از انجام كار به تبريز رفت و ابراهيم خان به او دستور داد كه براى حركت به‌سوى خراسان آماده شود ؛ ولى به ناگاه دچار مرض ناشناخته‌اى شد و بعد از چند روز فوت كرد . در همين زمان طاعون وحشتناكى در آذربايجان شيوع پيدا كرده بود اما به گفته فرزندش او به اين بيمارى دچار نشد . « 1 »\r\nمحمد كاظم قصد داشت جسد پدرش را به مشهد بياورد اما به علت گرمى هوا مدتى آن را در امامزاده‌اى به امانت گذاشت . در سال 1151 ه . ق نادر شاه دستور داد كه مروىها در هرجا كه هستند بايد براى آباد كردن مرو به اين شهر برگردند . محمد كاظم هم به همراه ديگر همشهريان خود كه در نزد ابراهيم خان بودند روانه مرو شد و جسد پدرش را هم با خود به مشهد آورد و در حرم مطهر دفن كرد . « 2 »\r\nاسماعيل رضايى\r\n\r\n( 151 ) مروى - محمد زمان خان ( - 1132 ه . ق )\r\nاز سرداران برجسته پايان عصر صفوى ، چرخچىباشى سپاه خراسان ، حاكم مشهد و فراه .\r\nمحمد زمان خان مروى احتمالا در مرو زاده شده است . عنوان « چرخچىباشى » در عصر صفويه به فرمانده پيشقراول لشكر گفته مىشد « 3 » و به‌طور مسلم محمد زمان خان در زمانى كه ما از آن آگاهى نداريم سلسله‌مراتب پايين نظامى را طى كرده است و عنوان چرخچىباشى خراسان را دريافت كرده است .\r\nهمان‌طور كه مىدانيم افاغنه قندهار در سال‌هاى پايانى حكومت شاه سلطان حسين صفوى ( از 1121 ه . ق ) شورش كردند و حكومت اين شهر را ميرويس و سپس پسرش محمود افغان\r\n\r\n\r\n","description":"","footnote":"\r\n( 1 ) - همان 2 / 658\r\n( 2 ) - همان 2 / 671\r\n( 3 ) - لغت‌نامه دهخدا ذيل \" چرخچىباشى \"\r\n","page_name":" 457 ","page_number":457},
  {"content":"\r\n\r\nبه دست گرفتند . پس از چندى اسد اللّه خان و زمان خان ابدالى از آنها جدا شدند و هرات را گرفتند . « 1 » كوشش‌هاى سپاهيان محلى صفوى و نيروهاى اعزامى شاه سلطان حسين به جايى نرسيد و آنها پياپى از افاغنه شكست خوردند . از جمله سرداران اعزامى ، فتحعلى خان تركمان بود كه سال 1129 ه . ق در جنگ با اسد اللّه خان به قتل رسيد . « 2 » در اين بىسروسامانى خراسان ، محمد زمان خان مروى كه حاكم شهر فراه بود و بر مشهد هم دست يافته بود ، دست به اقداماتى زد . او قبل از اينكه سردار جديد صفوى به نام صفى قلى خان تركستان اغلى مشهور به ديوانه در سال 1132 ه . ق به خراسان بيايد ؛ با آگاه شدن از حمله شير غازى خان والى خوارزم كه با بيست هزار از تركمانان براى غارت خراسان خود را به جام رسانده بود ، به‌سوى او شتافت و با سه‌هزار نيرو موفق شد كه دوسه‌هزار را كشته يا اسير نمايد . در اين هنگام سپاه دولت مركزى به سردارى صفى قلى به صحنه نبرد رسيد و در جنگى شديد نيروهاى ايرانى موفق شدند تركمن‌ها را شكست دهند . سپاه ايرانى پس از پيروزى به نيشابور رفته و از آنجا روانه مشهد شدند . در مشهد ، صفى قلى خان ، محمد زمان خان چرخچىباشى را بدون اينكه از او خطايى سر زده باشد به قتل رساند . « 3 »\r\nهرچند محمد زمان خان گناهى نداشت و به گفته محمد كاظم مروى بدون علت كشته شد « 4 » اما از آنجا كه در پايان دوره صفويه رقابت امراى لشكرى و كشورى شدت گرفته بود و هركدام از سرداران سعى داشت پيروزىها را به خود نسبت دهد بنابراين آنها همديگر را تحمل نمىكردند و به زودى يكى ديگرى را از ميان بر\r\n\r\n\r\n","description":"","footnote":"\r\n( 1 ) - ميرزا مهدى خان استرآبادى : دره نادره / 123\r\n( 2 ) - ميرزا محمد خليل مرعشى : مجمع التواريخ / 21 - 22\r\n( 3 ) - محمد كاظم مروى : عالم‌آراى نادرى 1 / 22 - 23\r\n( 4 ) - همان 1 / 23\r\n","page_name":" 458 ","page_number":458},
  {"content":"\r\n\r\nمىداشت . در مورد محمد زمان خان هم قضيه به همين ترتيب بود و پيروزى و دلاورى او عليه تركمانان باعث گرديد تا صفى قلى خان نسبت به او حسادت ورزد و وى را به قتل برساند . مؤلف مجمع التواريخ در اين‌باره مىنويسد :\r\nپس از اينكه صفى قلى خان از طرف شاه سلطان حسين در رأس سپاهى زياد و توپخانه به خراسان رسيد و در نيشابور ازبك‌ها را شكست داد ، روانه مشهد شد . « 1 » در مشهد پس از پايان زيارت آرامگاه امام على بن موسى الرضا عليه السّلام باقيمانده قنديل‌ها ، شمعدان‌ها و عودسوزها و منقل‌هاى طلا و نقره را كه از غارت فتحعلى خان تركمان - سردار اعزامى قبلى - برجا مانده بود به تصرف درآورد . همچنين محمد زمان خان ، چرخچىباشى خراسان را كه كارهايى نمايان كرده بود و در جنگ با ازبك‌ها تهور و شجاعت بىنظير نشان داده بود و دليرى وى موجب گرايش مردم به او شده بود و همه وى را شايسته سپهسالارى و اسپهبدى مىدانستند از روى حسادت به قتل رساند ، بهانه او در اين عمل زشت اين بود كه وى ديرتر به استقبال او شتافته است . « 2 » از فرزندان محمد زمان خان فقط از محمد سليم بيگ اطلاع داريم كه « نسقچىباشى » تركستان بود و همراه بهبود خان ، سردار نامى نادر شاه ، در سركوبى شورش‌هاى اواخر عمر نادر شاه در سال 1159 و 1160 ه . ق در تركستان و ماوراءالنهر حضور داشت و در دوران نادرى ، به سردارى رسيد . « 3 »\r\nرجبعلى يحيايى\r\n\r\n( 152 ) مروى - محمد سليم بيگ ( - 1160 ه . ق )\r\nمحمد سليم بيگ فرزند محمد زمان مروى از سرداران نادر شاه افشار .\r\n\r\n\r\n","description":"","footnote":"\r\n( 1 ) - ميرزا محمد خليل مرعشى : پيشين / 22 - 25\r\n( 2 ) - همان / 26 - 27 ؛ مهدى سيدى : تاريخ شهر مشهد / 213\r\n( 3 ) - محمد كاظم مروى : پيشين 3 / 1108\r\n","page_name":" 459 ","page_number":459},
  {"content":"\r\n\r\nمحمد كاظم مروى در عالم‌آراى نادرى سعى كرده است او را به‌عنوان يك شخصيت نظامى مهم معرفى كند ولى در ديگر منابع اين دوره نامى از او يافت نمىشود . پدر او محمد زمان خان چرخچىباشى در اواخر عهد صفويان ، در منطقه فراه مرو حكومت داشت « 1 » و در سال 1132 ه . ق به قتل رسيد كه شرح حال وى پيش از اين آمد . از سرگذشت پسرش محمد سليم بيگ بعد از كشته شدن پدر خبرى در دست نيست .\r\nدر سال‌هاى آخر عمر نادر شاه افشار كه در نواحى خوارزم و تركستان شورش‌هايى عليه نادر درگرفت ، سپاهى براى سركوبى آن شورش‌ها روانه شد كه فرماندهى آن به عهده شاه‌قلى خان قاجار و بهبود خان چاپوشى واگذار شد و محمد سليم بيگ به‌عنوان يكى از فرماندهان در آن حضور داشت . بعد از فرونشاندن تعدادى از اين شورش‌ها شاه‌قلى خان به دربار فرا خوانده شد و محمد سليم بيگ به جاى او منصوب شد . « 2 » شاه‌قلى خان از وحشت گرفتار شدن در دست غضب نادرى از رفتن به نزد شاه خوددارى كرد و با همراهى رحيم خان ازبك عليه نادر شاه شورش كرد . در اين ميان بهبود خان هم كه سردارى كل لشكر به عهده او بود به محمد سليم بيگ و چند تن ديگر بدبين شد و آنها را تحت محافظت گرفت ؛ « 3 » اما ناچار شد براى مقابله با ازبكان از آنها استفاده كند . در جنگى كه بين رحيم خان ازبك و لشكر بهبود خان در بخارا به سال 1160 ه . ق درگرفت ، محمد سليم بيگ مأمور دروازه قراگول شد و در مقابل رحيم خان هم دوسه‌هزار ازبك روانه آن دروازه كرد ، محمد سليم بيگ كه دايم بين نيروهايش در رفت و آمد بود گرفتار گروه ازبك شد و سر او از تن\r\n\r\n\r\n","description":"","footnote":"\r\n( 1 ) - محمد كاظم مروى : عالم‌آراى نادرى 1 / 23 ؛ ميرزا محمد خليل مرعشى : مجمع التواريخ / 27\r\n( 2 ) - محمد كاظم مروى : پيشين 3 / 1108\r\n( 3 ) - همان 3 / 1120\r\n","page_name":" 460 ","page_number":460},
  {"content":"\r\n\r\nجدا گرديد . روز بعد رحيم خان سر او را به اردوى بهبود خان فرستاد كه به همراه جسدش روانه مشهد نمودند و در حرم رضوى دفن گرديد . « 1 »\r\nاسماعيل رضايى\r\nمستشار الملك - مستوفى سبزوارى\r\n\r\n( 153 ) مستوفى - عليرضا ( - بعد از 1252 ه . ق )\r\nميرزا عليرضا مستوفى ديوان اعلى فرزند ميرزا محمد ابراهيم فرزند ميرزا حسن مستوفى از رجال و مشاهير عصر فتحعلى شاه و احتمالا محمد شاه قاجار بوده است . از لوح‌هاى قبر او و پدرش كه در دار الحفاظ حرم مطهر امام رضا عليه السّلام نصب بوده و مرحوم سديد السلطنه در سفرنامه‌اش آورده است چنين استنباط مىشود كه اين خاندان به وارثت سال‌ها مستوفى ديوان اعلى بوده و امور محاسبات شخص شاه و يا دربار سلطنتى را به عهده داشته‌اند .\r\nميرزا عليرضا نيز در سال 1252 ه . ق پس از فوت پدر به اين منصب تعيين شد و پس از مدتى درگذشت . جنازه او را به مشهد مقدس منتقل كردند و در دار الحفاظ مجاور پدر به خاك سپردند . « 2 »\r\nابراهيم زنگنه\r\n\r\n( 154 ) مستوفى - محمد ابراهيم ( - 1252 ه . ق )\r\nگرچه در كتب رجالى شرح احوال مدونى از وى به دست نيامد ولى از نوشته لوح مرقد او كه در دار الحفاظ مباركه حرم مطهر امام رضا عليه السّلام نصب بوده و محمد على خان سديد السلطنه عين آن را در سفرنامه‌اش آورده است چنين استنباط مىشود كه ميرزا محمد ابراهيم مستوفى ديوان اعلى فرزند\r\n\r\n\r\n","description":"","footnote":"\r\n( 1 ) - همان 3 / 1124\r\n( 2 ) - محمد على خان سديد السلطنه :\r\nسفرنامه / 218 - 219\r\n","page_name":" 461 ","page_number":461},
  {"content":"\r\n\r\nميرزا حسن مستوفى از رجال و مشاهير دربارى عصر فتحعلى شاه قاجار بوده است كه سال‌ها بالوراثه امور محاسبات خاصه شاه را به عهده داشته و از افراد مورد اعتماد خاندان قاجار بوده است .\r\nاو در سال 1252 ه . ق درگذشت و جنازه‌اش را به مشهد حمل كردند و در دار الحفاظ حرم مطهر حضرت على بن موسى الرضا عليه السّلام دفن نمودند . پس از او پسرش ميرزا عليرضا مستوفى به جاى پدر تعيين گرديد و در سال‌هاى بعد در پهلويش مدفون شد . « 1 »\r\nابراهيم زنگنه\r\n\r\n( 155 ) مستوفى - محمد حسين ( 1236 - 1321 ه . ق )\r\nميرزا محمد حسين مستوفى به اين علت كه در ابتدا و اوايل كودكى از غلام بچه‌هاى كامران ميرزا حاكم هرات بود ، به « بچه » معروف گرديد . نامبرده در سال 1236 ه . ق متولد و در سال 1272 ه . ق مستوفى هرات بود . در اين ( به تصوير صفحه مراجعه شود ) سال كه سلطان مراد ميرزا حسام السلطنه مأمور فتح هرات گرديد ، ميرزا محمد حسين مستوفى و ساير رؤساى اهل تشيع خدمات شايانى نسبت به دولت ايران نمودند و موجب سهولت فتح هرات براى دولت ايران شدند . به دليل فشارهاى انگليس ، حسام السلطنه ناكام از هرات به مشهد بازگشت ؛ و بزرگان تشيع از ترس كشته شدن با حسام السلطنه به ايران آمدند و ديگر بازنگشتند ؛ از آن جمله يكى همين ميرزا محمد حسين مستوفى بود كه\r\n\r\n\r\n","description":"","footnote":"\r\n( 1 ) - محمد على خان سديد السلطنه :\r\nسفرنامه / 218\r\n","page_name":" 462 ","page_number":462},
  {"content":"\r\n\r\nدولت ايران در حق او مواجب و مستمرى معين نمود و املاكى را به تيول او داد . او چندى هم وزير خراسان ( پيشكار دارايى ) شد و در خراسان با اسم و رسم گرديد . « 1 » سر انجام در 27 ذىحجه سال 1321 ه . ق در سن هشتاد و پنج‌سالگى در مشهد درگذشت و در دار الحفاظ پايين پاى مبارك نزديك درب ممر كشيك‌خانه خدام به خاك سپرده شد . « 2 »\r\nاعقاب محمد حسين مستوفى نام خانوادگى مسعودى خراسانى را براى خود انتخاب نموده‌اند . از اعقاب وى مىتوان از شجاع الاياله ياد كرد كه فرزند ميرزا مسعود خان پسر ميرزا محمد حسين مستوفى بوده است . وى در هفت دوره مجلس شوراى ملى از سوى مردم خراسان به نمايندگى انتخاب شد و يك دوره نيز نماينده مجلس سنا گرديد و در سن هشتادسالگى به سال 1334 ه . ش در مشهد در گذشت . « 3 »\r\nسيد حسن حسينى\r\n\r\n( 156 ) مستوفى سبزوارى - ميرزا محمد رضا ( ح 1241 - 1308 ه . ق )\r\n( به تصوير صفحه مراجعه شود ) از دولتمردان بلندپايه روزگار ناصر الدّين شاه قاجار و پيشكار ( وزير ) خراسان ؛ بانى مدرسه مستشارى و سقاخانه طلايى در صحن نو حرم\r\n\r\n\r\n","description":"","footnote":"\r\n( 1 ) - مهدى بامداد : شرح حال رجال ايران 5 / 238\r\n( 2 ) - مركز اسناد آستان قدس رضوى : سند شماره 119026\r\n( 3 ) - كريم سليمانى : القاب رجال دوره قاجاريه / 86 ؛ مهدى بامداد : پيشين / 239\r\n","page_name":" 463 ","page_number":463},
  {"content":"\r\n\r\nرضوى .\r\nحاج ميرزا محمد رضا فرزند محمد ابراهيم سبزوارى است كه « 1 » از تاريخ تولد و دوران جوانى او اطلاع چندانى در دست نيست . اما مسلم است كه وى در مكتب‌خانه و نظام سنتى آموزش‌هاى لازم را براى ورود به كارهاى دولتى فراگرفته است . بنا به نوشته مهدى بامداد پيشرفت او از سال 1273 ه . ق با انتصاب وى به شغل « استيفا و سررشته‌دارى كل ماليات خراسان » ( منصبى معادل رياست حسابدارى و دارايى ) آغاز گرديد . « 2 »\r\nدر سال 1276 ه . ق رسما به پيشكارى حاكم خراسان ( معاونت حاكم ) برگزيده شد . وى كه در اين هنگام لقب مستشار الدوله داشت در 1284 ه . ق عنوان مستشار الملك يافت ؛ همچنين در 1286 ه . ق كه حمزه ميرزا حشمت الدوله براى بار سوم به عنوان حكمران خراسان برگزيده شد ، محمد رضا مستوفى مأمور شد تا پيشكار و معاون او در اين منطقه باشد . « 3 » او اين سمت را در دوره واليان بعدى خراسان از جمله محمد تقى ميرزا ركن الدوله ( بار اول 1293 تا شوال 1298 ه . ق و بار دوم از ذىحجه 1298 تا جمادى الثانى 1300 ه . ق و بار سوم 1304 تا 1308 ه . ق ) حفظ كرد . « 4 » بىترديد يكى از دلايل ماندگارى وى قابليت‌هاى او در هدايت و راهنمايى والى جوان قاجارى بوده است . در سال 1300 ه . ق كه ناصر الدّين شاه به خراسان آمد وى به همراه ركن الدوله به استقبال شاه شتافت و شرح خدمات و ملاقات‌هاى او با پادشاه و همراهانش در صفحات متعدد روزنامه سفر خراسان قهرمان ميرزا آمده است . حسن خدمتگزارى او به شاه باعث شد در همين سفر به جاى لقب مستشار الملك و پيشكار مملكت\r\n\r\n\r\n","description":"","footnote":"\r\n( 1 ) - مهدى بامداد : شرح حال رجال ايران 3 / 404\r\n( 2 ) - همان‌جا\r\n( 3 ) - همان‌جا\r\n( 4 ) - همان 3 / 312 - 315\r\n","page_name":" 464 ","page_number":464},
  {"content":"\r\n\r\nخراسان و سيستان « 1 » به او لقب « مؤتمن السلطنه » بدهند . « 2 »\r\nاو در هنگام اقامت شاه در مشهد در جلسات بلندپايگان دولتى به‌ويژه در جلساتى كه درباره امور مالى برگزار مىشد ، شركت داشت . از جمله در تاريخ 29 شوال در جلسه‌اى كه براى تصميم‌گيرى در مورد جمع و خرج آستان قدس حضرت رضا عليه السّلام با حضور تنى چند از صاحب منصبان آستان قدس و دولتمردان برگزار شد شركت جست . « 3 » وى تا سبزوار در اردوى شاه به‌سوى تهران حركت كرد و در آنجا ناصر الدّين شاه به وى دستور داد كه تا تهران در ركاب شاه باشد ؛ در حالى كه هيچ‌كس نمىدانست آيا مورد توجه شاه واقع شده است يا مورد غضب . « 4 » اما وقايع بعدى و ارتقاى او نشان داد كه شاه به توانايىهاى او بيشتر پى برده است . از جمله در 14 ذىقعده 1300 ه . ق شاه به او اسبى اعطا كرد . « 5 » در تهران حتى او را به عضويت دارالشورى كبرى برگزيد ؛ اما كمى بعد وى رهسپار خراسان شد و پيشكارى و وزارت را دوباره به دست گرفت . چون در سال 1301 ه . ق عبد الوهاب خان ، آصف الدوله شيرازى به سمت استاندارى خراسان به مشهد آمد به جاى وى شفيع خان گرگانى را به وزارت خراسان انتخاب كرد ؛ زيرا عبد الوهاب خان ، مؤتمن السلطنه را آدمى متقلب مىدانست . « 6 » محمد رضا مستوفى مجبور شد دوباره راهى تهران شود . « 7 » اما او نيز در مقابل بيكار نماند و خود و عواملى كه داشت دست به تخريب عبد الوهاب خان زدند . « 8 » با\r\n\r\n\r\n","description":"","footnote":"\r\n( 1 ) - محمد تقى ركن الدوله : سفرنامه / 47\r\n( 2 ) - محمد حسن خان اعتماد السلطنه :\r\nروزنامه خاطرات / 252 ؛ ميرزا قهرمان امين لشكر : روزنامه سفر خراسان / 168\r\n( 3 ) - ميرزا قهرمان امين لشكر : پيشين / 169\r\n( 4 ) - همان / 195 ، 199\r\n( 5 ) - همان / 202\r\n( 6 ) - عبد الحسين نوايى : اسناد ميرزا عبد الوهاب خان آصف الدوله / 43\r\n( 7 ) - مهدى بامداد : پيشين 3 / 405\r\n( 8 ) - عبد الحسين نوايى : پيشين / 194 ، 196\r\n","page_name":" 465 ","page_number":465},
  {"content":"\r\n\r\nاقامت او در تهران چون احتمال مىرفت كه شاه او را به وزارت اعظمى خود برگزيند ، رقبا دست به كار شدند و شايعه پيوستن او و برادرش ميرزا عليرضا را به فرقه بابيه منتشر كردند و همين موضوع باعث تنفر مردم از وى و بازماندن او از رسيدن به مقامات بالا گرديد . اما در عين حال شاه او را كه عضو دارالشورى دولتى بود به حكومت كاشان نيز برگزيد . « 1 »\r\nوى در سال 1303 ه . ق نيز عنوان « جناب » از سوى شاه دريافت كرد و در تهران بود . در ذىحجه سال 1304 ه . ق ناصر الدّين شاه كه براى بار سوم حكومت خراسان را به ركن الدوله داد بار ديگر محمد رضا مستوفى را به پيشكارى و وزارت وى برگزيد و روانه خراسان كرد . « 2 » مؤتمن السلطنه تا سال 1308 ه . ق در اين سمت بود ؛ تا اينكه اوايل ربيع الثانى همين سال در پى استفاده معجونى نيروزا در حدود 67 سالگى درگذشت « 3 » و در مقبره‌اى كه خود از سال 1299 ه . ق در دار السياده ساخته بود مدفون گشت . « 4 »\r\nمحمد رضا مستوفى از افراد متمول خراسان به حساب مىآمد و خود و خانواده‌اش از ثروت و مكنت برخوردار بودند كه در سفرنامه ركن الدوله به بعضى از املاك آنها اشاره شده است . « 5 » اعتماد السلطنه نيز در هنگامى كه از مرگ او خبر مىدهد مىنويسد :\r\n« بسيار آدم قابل بامكنتى بود . » « 6 » محمد رضا مستوفى از خود آثارى به يادگار گذاشت كه مىتواند نشان از مكنت و علاقه او به آبادانى باشد . افضل الملك\r\n\r\n\r\n","description":"","footnote":"\r\n( 1 ) - مهدى بامداد : پيشين 3 / 405\r\n( 2 ) - محمد حسن خان اعتماد السلطنه :\r\nپيشين / 514 ؛ مهدى سيدى : تاريخ شهر مشهد / 395\r\n( 3 ) - محمد حسن خان اعتماد السلطنه :\r\nپيشين / 724 ؛ محمد على خان سديد السلطنه : سفرنامه / 216\r\n( 4 ) - محمد حسن خان اعتماد السلطنه : مطلع الشمس 2 / 512 - 513\r\n( 5 ) - محمد تقى ركن الدوله : پيشين / 127 - 128\r\n( 6 ) - محمد حسن خان اعتماد السلطنه :\r\nروزنامه خاطرات / 724\r\n","page_name":" 466 ","page_number":466},
  {"content":"\r\n\r\nكه در 1330 ه . ق به‌سوى مشهد مىآمد در بين راه سبزوار به نيشابور در محلى به نام شوراب از كاروانسراى بزرگ و خوبى كه مؤتمن السلطنه در سى سال قبل از آن ساخته بود ياد مىكند و خود او را چنين توصيف مىكند : « مرحوم حاجى ميرزا محمد رضا مؤتمن السلطنه خراسانى وزير مستقل و مستبد خراسان كه در بزرگى و حشمت يگانه دوران بود . » « 1 » تاريخ ساخت اين كاروانسرا را قهرمان ميرزا 1285 ه . ق ثبت كرده است . « 2 » مستوفى در مشهد نيز مدرسه مستشار را در ضلع شمالى صحن كهنه حضرت رضا عليه السّلام و آب انبارى در بازار سرشور ساخت كه اين آب‌انبار به حوض چهل پايه يا چهل زينه مشهور بود . « 3 » وى املاكى را بر مقبره خود وقف كرد كه شرح آن در شمس الشموس آمده و عبارت بود از حوض بالا ، مزرعه كاريز سفيد ، مزرعه زمان‌آباد كه درآمد آن پس از كسر سهم متولى و ناظر موقوفه به مصرف حفاظ صفه جنوب غربى دار السياده اختصاص داشت . « 4 » مؤتمن السلطنه همچنين « سنگ‌هاى ازاره منبت‌كارى رواق‌هاى حرم را اهدا كرده و سقاخانه طلايى مشابه سقاخانه صحن كهنه در صحن نو ساخته است » . « 5 »\r\nمستوفى پسرى به نام شيخ مرتضى داشت كه در سال 1306 ه . ق فوت كرده و در دار الحفاظ حرم به خاك سپرده شده است . « 6 » از نوادگان مؤتمن السلطنه غلامحسين كسرايى مدت‌ها به‌عنوان رئيس اداره بازرسى در آستان قدس خدمت كرد و در سال 1353 ه . ق به معاونت رياست اماكن متبركه آستان قدس منصوب شد . « 7 » مؤتمن السلطنه از نظر سياسى متهم به طرفدارى از روس‌ها بوده است به همين علت كمى\r\n\r\n\r\n","description":"","footnote":"\r\n( 1 ) - غلامحسين خان افضل الملك : سفرنامه خراسان و كرمان / 46\r\n( 2 ) - ميرزا قهرمان امين لشكر : پيشين / 190\r\n( 3 ) - مهدى بامداد : پيشين 3 / 404\r\n( 4 ) - محمد احتشام كاويانيان : شمس الشموس / 530 - 531\r\n( 5 ) - همان‌جا\r\n( 6 ) - محمد على سديد السلطنه : سفرنامه / 218\r\n( 7 ) - محمد احتشام كاويانيان : پيشين / 588\r\n","page_name":" 467 ","page_number":467},
  {"content":"\r\n\r\nقبل از فوت و در پى ديدار لرد كرزن با ركن الدوله در سال 1308 از كار بر كنار شد . « 1 »\r\nرجبعلى يحيايى\r\n\r\n( 157 ) مستوفى شيرازى - ميرزا شفيع ( 1230 - 1300 ه . ق )\r\n( به تصوير صفحه مراجعه شود ) ميرزا شفيع مستوفى شيرازى فرزند ميرزا اشرف مستوفى شيرازى در سال 1230 ه . ق در شيراز متولد گشت ، برخى منابع تولد وى را 1232 ه . ق نقل كرده‌اند . « 2 » وى تحصيلات خود را در شيراز به پايان رساند . « 3 » در سال 1265 ه . ق در سن 35 سالگى از شيراز به تهران رفت و در دستگاه ميرزا آقا خان نورى صدر اعظم وقت ناصر الدّين شاه مشغول به كار شد و از منشيان وى گرديد . « 4 » پس از عزل آقا خان نورى از صدارت در سال 1275 ه . ق ميرزا شفيع به منصب استيفا رسيد « 5 » و از سوى ناصر الدّين شاه به خلعت همايونى سرافراز گرديد . « 6 »\r\nگفته شده است كه وى به واسطه جاه‌طلبى و رقابت با ميرزا يوسف مستوفى الممالك قصد داشت به وى صدمه‌اى وارد سازد و در همين راستا\r\n\r\n\r\n","description":"","footnote":"\r\n( 1 ) - مهدى سيدى : پيشين / 401\r\n( 2 ) - عزيز اللّه عطاردى : فرهنگ خراسان 4 / 557\r\n( 3 ) - مهدى بامداد : شرح حال رجال ايران 5 / 117\r\n( 4 ) - همان‌جا ؛ عزيز اللّه عطاردى : پيشين 4 / 557\r\n( 5 ) - محمد حسن خان اعتماد السلطنه :\r\nتاريخ منتظم ناصرى 3 / 1811\r\n( 6 ) - محمد حسن خان اعتماد السلطنه : مرآة البلدان 3 / 1317\r\n","page_name":" 468 ","page_number":468},
  {"content":"\r\n\r\nگزارش مفصلى تهيه و به ناصر الدّين شاه داد و در آن گزارش مبالغى را كه مستوفى الممالك در سال از ماليه و غيره براى خود استفاده مىكرد به صورت ريز گزارش داد . ناصر الدّين شاه وقتى گزارش او را خواند حاجب الدوله خود را احضار و دستور دستگيرى او را داد و سپس وى را نزد مستوفى الممالك فرستاد تا هرگونه كه صلاح بداند تنبيه نمايد تا دوباره از اين فضولىها نكند . مستوفى گزارش را خواند و بعد به مأمورين گفت بسيار خوب يقه‌اش را ول كنيد و برويد . پس از رفتن مأمورين ، مستوفى الممالك او را در پهلوى خود نشانيد و خيلى از او دلجويى نمود و بعد شرحى به شاه عرض كرد كه ميرزا شفيع به كار سابق خودش مشغول باشد و مبلغى هم پيشنهاد كرد كه بر حقوقش اضافه گردد و شاه هم پيشنهاد مستوفى الممالك را پذيرفت . « 1 »\r\nدر سال 1285 ه . ق ميرزا شفيع كه منشى وزارت خارجه بود به اعطاى يك قلعه نشان سرهنگى درجه اول با حمايل آن مفتخر شد . « 2 » در اواخر عمر سمت مستوفى فارس و برات نويس ارباب قلم و تفنگداران شاه را عهده‌دار بود و به همين مناسبت در سال 1300 ه . ق كه ناصر الدّين شاه براى بار دوم به خراسان سفر نمود وى نيز هم‌سفر شاه بود . « 3 » در 24 شوال 1300 ه . ق حاجى ميرزا شفيع مستوفى شيرازى چهار ساعت به غروب مانده در سن هفتادسالگى به دليل بيمارى اسهال فوت كرد و در حرم مطهر در كنار قبر قوام دفن گرديد . « 4 » در فرهنگ خراسان فوت وى 1301 ه . ق آمده است . « 5 » وى\r\n\r\n\r\n","description":"","footnote":"\r\n( 1 ) - مهدى بامداد : پيشين 4 / 489\r\n( 2 ) - محمد حسن خان اعتماد السلطنه :\r\nپيشين 3 / 1588\r\n( 3 ) - ميرزا قهرمان امين لشكر : روزنامه سفر خراسان / 163\r\n( 4 ) - همان‌جا ؛ محمد حسن خان اعتماد السلطنه : روزنامه خاطرات / 251 ؛ محمد حسن خان اعتماد السلطنه : مطلع الشمس 2 / 522\r\n( 5 ) - عزيز اللّه عطاردى : پيشين 4 / 558\r\n","page_name":" 469 ","page_number":469},
  {"content":"\r\n\r\nبدون فرزند بود و شغلش پس از مرگ او به ميرزا محمود گرگانى معروف به وزير محول گرديد . « 1 »\r\nعلى جان سكندرى\r\n\r\n( 158 ) مشهدى - يوسف ( - 1010 ه . ق )\r\nميرزا يوسف خان رضوى مشهدى و به قولى يوسف دهلوى « 2 » از سادات رضوى و از نقبا و امراى پنج‌هزارى ( يكى از مناصب نظامى ) دوره جلال الدّين اكبر ، شاه هند ( 1014 - 963 ه . ق ) .\r\nميرزا يوسف خان در خدمت جلال الدّين اكبر شاه ترقى نمود و از اعتبار ويژه‌اى برخوردار گشت و در سال 996 ه . ق حكومت كشمير و در سال 1004 ه . ق گجرات را به تيول گرفت .\r\nدر 1005 ه . ق به اتاليقى ( اتابكى ) شاهزاده مراد بن اكبر منصوب گرديد و اكبر شاه دختر عمه خود را به عقد وى درآورد . « 3 »\r\nوى مردى دانش‌دوست و ادب‌پرور بود چنان‌كه برخى از شاعران از جمله ، الفتى عراقى ( زنده 1014 ه . ق ) ، كفرى تربتى ( 1017 ه . ق ) و نوعى خبوشانى ( 1019 ه . ق ) در ملازمت او به سر مىبردند . « 4 »\r\nاو عاقبت در سال 1010 ه . ق در صوبه دكن و به قولى در جالناپور از مضافات دكن درگذشت و جنازه‌اش را به مشهد آوردند . « 5 » از جمله اشعار ميرزا يوسف رباعى زير است كه در رثاى مولانا عرفى شيرازى سروده است .\r\n عرفى ، رفتى به دوست پيوستى تو * وز كشمكش زمانه وارستى تو\r\nفردا غم دوست ، مايه دست تهيست * خوش باش كزين مايه قوىدستى تو « 6 » \r\nاز وى فرزندان زيادى باقى ماند از\r\n\r\n\r\n","description":"","footnote":"\r\n( 1 ) - مهدى بامداد : پيشين 5 / 117\r\n( 2 ) - ع . خيام‌پور : فرهنگ سخنوران / 660 ؛ احمد گلچين معانى ، كاروان هند 2 / 1557\r\n( 3 ) - همان\r\n( 4 ) - همان 1 / 85 ، 2 / 1164 ، 1473\r\n( 5 ) - همان 2 / 1557\r\n( 6 ) - همان 2 / 1558\r\n","page_name":" 470 ","page_number":470},
  {"content":"\r\n\r\nجمله صفدر خان كه توسط جهانگير پادشاه به مرتبه امارت رسيد و « 1 » مدت دو سال ( 1022 - 1024 ه . ق ) حاكم كشمير بود و در زمان شاه جهان مخاطب به صف‌شكن خان شد و منصب دو هزار پانصدى را به دست آورد و در سال 1055 ه . ق درگذشت . « 2 »\r\nمحمد جواد هوشيار\r\n\r\n( 159 ) مشير الدوله قزوينى - ميرزا يحيى خان ( 1247 - 1309 ه . ق )\r\n( به تصوير صفحه مراجعه شود ) از دولتمردان دوره ناصر الدّين شاه قاجار و برادر ميرزا حسين خان سپهسالار .\r\nميرزا يحيى خان سومين فرزند نبى خان امير ديوان و نواده عابدين بيگ قزوينى است كه اجداد او ريشه در علىآباد مازندران داشته‌اند . پدر بزرگش عابدين بيگ دلاك قزوينى به نوكرى شاهزاده علينقى ميرزا ركن الدوله حاكم قزوين پرداخت و اموال اندكى اندوخت . پسرش ميرزا نبى خان هم كه فردى زيرك بود در خدمت آن شاهزاده ترقى كرد و سوادى آموخت و در زمان صدارت حاجى ميرزا آقاسى ( 1251 - 1264 ه . ق ) امير ديوان‌خانه عدليه شد .\r\nدر سال 1256 ه . ق به حكومت فارس و اصفهان رسيد ؛ اما در حالى به سال 1267 ه . ق درگذشت كه صد هزار تومان مقروض بود و فرزندانش به سختى روزگار مىگذرانيدند . « 3 »\r\n\r\n\r\n","description":"","footnote":"\r\n( 1 ) - همان‌جا\r\n( 2 ) - همان 1 / 22\r\n( 3 ) - محمد حسن خان اعتماد السلطنه : صدر التواريخ / 260 - 263 ؛ مسعود ميرزا ظل\r\n","page_name":" 471 ","page_number":471},
  {"content":"\r\n\r\nميرزا يحيى در سال 1247 ه . ق در قزوين پا به عرصه حيات نهاد و پس از تحصيلات ابتدايى ، پدرش او را با برادر بزرگترش ميرزا حسين خان به اروپا فرستاد . يحيى خان پس از بازگشت برادرش به ايران ، در پاريس ماند و زبان فرانسه را تكميل نمود . با بازگشت به ايران در سال 1272 ه . ق ابتدا مترجم وزارت امور خارجه شد و سپس به نيابت سفارت ايران در پطرزبورگ روسيه انتخاب گرديد . « 1 » از همين زمان بود كه تحت تأثير روس‌ها قرار گرفت و به آنها متمايل شد . « 2 »\r\nيحيى خان از 1273 تا 1275 ه . ق آجودان مخصوص ميرزا آقا خان نورى صدر اعظم ناصر الدّين شاه ( 1264 - 1275 ه . ق ) بود و چون در 1275 ه . ق ناصر الدّين شاه ، ميرزا آقا خان را از صدارت عزل كرد ، يحيى خان آجودان مترجم شخص شاه شد و به نظر مىرسد اين سمت را سال‌ها همراه با مشاغل ديگر داشته است چون در سال 1286 ه . ق كه همراه ناصر الدّين شاه به مشهد سفر كرده است از او به‌عنوان « يحيى خان آجودان مخصوص و تحويلدار صرف جيب همايون » ياد شده است . « 3 » در 1276 ه . ق كه برادرش ميرزا حسين خان به‌عنوان وزير مختار ايران در عثمانى رهسپار آن كشور شد وى نيز در مأموريتى ويژه به استانبول رفت و نشان‌هاى دربار عثمانى را براى شاه و شاهزادگان و اعيان ايران آورد . « 4 » در 1278 ه . ق مأمور رساندن فرمان ولايتعهدى مظفر الدّين شاه شد و حكم و خلعت او را به تبريز برد . « 5 »\r\n\r\n\r\n","description":"","footnote":"\r\nالسلطان : تاريخ سرگذشت مسعودى / 213 ؛ رجال دوره ناصرى ، يحيى خان مشير الدوله ، يادگار ، سال سوم ، ش اول 1325 / 36\r\n( 1 ) - رجال دوره ناصرى / 36 - 37 ؛ مهدى بامداد : شرح حال رجال ايران 4 / 440\r\n( 2 ) - جرج . ن . لرد كرزن : ايران و قضيه ايران 1 / 561\r\n( 3 ) - علينقى حكيم الممالك : روزنامه سفر خراسان / 15\r\n( 4 ) - رجال دوره ناصرى / 37\r\n( 5 ) - نادر ميرزا قاجار : تاريخ و جغرافى دار السلطنه تبريز / 182 ، 281\r\n","page_name":" 472 ","page_number":472},
  {"content":"\r\n\r\nدر 1282 ه . ق تحويلدار پول مصرفى شاه شد . « 1 » در سال 1284 ه . ق لقب معتمد الملك به او داده شد و در اواخر همين سال با خواهر تنى شاه يعنى عزت الدوله كه پس از امير كبير دو شوهر ديگر كرده بود ازدواج نمود « 2 » و خود را به خانواده شاه نزديك‌تر ساخت .\r\nدر سال 1286 ه . ق به‌عنوان آجودان مخصوص شاه به خراسان آمد و در طى سفر روزنامه فرانسوى را كه حكيم طولوزان يا خود وى مىخواندند وى براى شاه ترجمه مىكرد . « 3 » در سال 1288 ه . ق پس از آنكه برادرش ميرزا حسين خان سپهسالار از تركيه به ايران بازگشت و وزير دادگسترى شد ، وى هم به حكومت عراق عجم رسيد و خوزستان و بروجرد هم كمى بعد به آن اضافه شد . اما به زودى به دربار فرا خوانده شد و وزير مخصوص دربار شد .\r\nدر سال 1290 ه . ق كه برادرش به سپهسالارى و وزارت اعظمى رسيد و شاه را به سفر اروپا برد ، يحيى خان در شمار هم‌سفران شاه به اروپا رفت . در 1291 ه . ق حكومت يزد به او سپرده شد و در سال 1292 ه . ق به‌عنوان حاكم فارس برگزيده شد و به جاى حسام السلطنه عازم شد او ابتدا به اصفهان رفت و ظل السلطان على رغم دشمنى شديدى كه با او و برادرش داشت به دستور ناصر الدّين شاه آنچه وى لازم داشت تدارك ديد . اما در فارس بيش از شش هفت ماه حكومت نكرد چون ميرزا ابو الحسن خان مشير الملك شيرازى كه وزير فارس بود بر همه كارها مسلط بود . « 4 »\r\nپس از عزل از حكومت فارس و بازگشت به تهران تا 1294 ه . ق كه به حكومت مازندران فرستاده شد شغل مهمى نداشت . در سال 1295 ه . ق كه برادرش ميرزا حسين خان سپهسالار\r\n\r\n\r\n","description":"","footnote":"\r\n( 1 ) - مهدى بامداد : پيشين 4 / 441\r\n( 2 ) - مسعود ميرزا ظل السلطنه : پيشين / 198 ؛ رجال دوره ناصرى / 37\r\n( 3 ) - علينقى حكيم الممالك : پيشين / 27 ، 378\r\n( 4 ) - مسعود ميرزا ظل السلطان : پيشين / 234 - 235\r\n","page_name":" 473 ","page_number":473},
  {"content":"\r\n\r\nدوباره شاه را به سفر دوم اروپا مىبرد وى را به جاى خود سرپرست وزارت امور خارجه و سپهسالار نيروى نظامى در تهران نمود . « 1 » در سال 1297 ه . ق وزير بنايى ديوان اعلى شد . در سال بعد و پس از اينكه سپهسالار در مشهد در گذشت ، يحيى خان به مشير الدوله ملقب شد و وزارت دادگسترى به وى سپرده شد . در سال 1301 ه . ق ناصر الدّين شاه وى را به جهت اينكه شوهر خواهرش بود و با دستگاه سلطنتى ايران مربوط بود براى تبريك جشن بلوغ وليعهد روسيه با تشريفات تمام به دربار پطرزبورگ فرستاد و در همين سفر لقب « جناب اشرف » يافت . يحيى خان كه بر خلاف ميل شاه و برخى درباريان دوست داشت به جاى برادر درگذشته‌اش وزير خارجه ايران شود خود را بسيار به روس‌ها نزديك كرد و چون ميرزا سعيد خان مؤتمن الملك وزير امور خارجه نيز در همان ايام فوت كرده بود ( 1301 ه . ق ) روس‌ها براى به وزارت رساندن او سعى فراوان كردند اما انگليسىها به شدت با اين مسأله مخالفت مىكردند و شاه را وادار كردند كه محمود خان ناصر الملك قراگوزلو را كه قبلا در لندن سفير بود به وزارت خارجه منصوب نمايد . البتّه ظل السلطان هم كه با يحيى خان دشمنى داشت در اين كار نقش بازى كرد . « 2 » يحيى خان چون به منصب وزارت خارجه منصوب نشد به‌عنوان اعتراض يا ناراحتى از مقام وزارت دادگسترى استعفا داد . « 3 »\r\nدر ايامى كه خراسان دچار آشوب بود و مردم مشهد عليه آصف الدوله شيرازى قيام كرده بودند ؛ شاه مىخواست يحيى خان مشير الدوله را به خراسان بفرستد و خبر آن شايع شد ، اما چون انگليسىها موافق با انتصاب كسى كه طرفدار روس‌ها باشد نبودند\r\n\r\n\r\n","description":"","footnote":"\r\n( 1 ) - رجال دوره ناصرى / 40 - 41 ؛ مهدى بامداد : پيشين 4 / 445\r\n( 2 ) - رجال دوره ناصرى / 41 - 42\r\n( 3 ) - س . ج . و بنجامين : ايران و ايرانيان عصر ناصر الدّين شاه / 173\r\n","page_name":" 474 ","page_number":474},
  {"content":"\r\n\r\nشاه را وادار كردند ناصر الملك را كه طرفدار سياست آنها بود به حكومت خراسان بفرستد . « 1 » يحيى خان بالاخره در سال 1303 ه . ق با رفتن ناصر الملك به خراسان موفق شد مقام وزارت امور خارجه را از آن خود كند و تا سال 1305 ه . ق در اين مقام باقى بماند . « 2 » بنجامين ، اولين سفير امريكا در ايران ، در همين رابطه مىنويسد :\r\n« انگلستان بايد براى حفظ منافع خود مراقب روسيه و در سياست‌هاى خود مقاوم و استوار باشد اما انتصاب يحيى خان مشير الدوله به وزارت خارجه نشان داد كه انگلستان در ايران دچار خواب سياسى شده است . » « 3 » اواخر سال 1304 ه . ق فرار محمد ايوب خان افغانى فرزند شير على خان كه در تهران نگهدارى مىشد و پدرش سالها با انگليسىها جنگيده بود باعث شد انگليسىها بىاعتمادى خود را نسبت به او ابراز دارند و از شاه بخواهند يحيى خان را بر كنار كند ( 1305 ه . ق ) . « 4 »\r\nگرچه يحيى خان خانه‌نشين شد اما از جاه‌طلبى دست نكشيد و هرچه بيشتر خود را به روس‌ها نزديك ساخت و وزير مختار روس پرنس دالگوركى براى رسيدن دوباره وى به وزارت امور خارجه يا حكومت خراسان سعى فراوان نمود هرچند انگليس ، شاه و امين السلطان به آن انتصاب راضى نبودند اما چون مجبور بودند روس‌ها را از خود راضى نگه دارند يحيى خان را دوباره به وزارت عدليه گماشتند و وزارت تجارت را هم به او دادند « 5 » كه اين دو شغل را تا هنگام مرگ در اختيار داشت .\r\nيحيى خان براثر مريضى ذات‌الريه در جمادى الآخر سال 1309 ه . ق و در حالى كه 62 سال از عمرش مىگذشت فوت كرد ، جسد او را از تهران به مشهد منتقل و در كنار آرامگاه برادرش ميرزا حسين خان سپهسالار در دار السعاده به\r\n\r\n\r\n","description":"","footnote":"\r\n( 1 ) - مهدى بامداد : پيشين 4 / 58\r\n( 2 ) - رجال دوره ناصرى / 44\r\n( 3 ) - س . ج . و . بنجامين : پيشين / 362\r\n( 4 ) - جرج . ن . كرزن : پيشين 1 / 561\r\n( 5 ) - رجال دوره ناصرى / 46\r\n","page_name":" 475 ","page_number":475},
  {"content":"\r\n\r\nخاك سپردند . « 1 »\r\nاز خصوصيات اخلاقى مشير الدوله بايد به چند نمونه اشاره كرد . اولين مورد آن مقام دوستى بود كه او سعى مىكرد به هر طريقى كه باشد به آن برسد و در اين راه بيشتر متوسل به روس‌ها مىشد و چون در عهد قاجار مردان سياسى با توسل به انگليس يا روس خود را به مناصب مختلف مىرساندند وى نيز همان‌طور كه در بالا آمد به روس‌ها پيوست و البتّه حافظ منافع آنها در ايران نيز بود . دومين خصوصيت او دست و دلبازى و ولخرجى بيش از حد بود كه در كتاب‌هاى نويسندگان داخلى و خارجى دوره قاجار انعكاس زيادى يافته است . لرد كرزن مىنويسد : « در موقع مسافرتم پسر ارشد او با يكى از دختران وليعهد ازدواج كرد و مشير الدوله چندين ميهمانى بزرگ بر پا كرد . يك روز وزراء ، روزى نمايندگان خارجى ، روزى دراويش و فقرا و روزى ديگر علماى تهران را به ميهمانى دعوت كرد و خيابان‌هاى وسيع و ميدان بزرگ شهر را چراغانى كردند . او از همه وزرا اروپايىمنش‌تر و به واسطه همين ولخرجىها مقروض بود . » « 2 » بنجامين نيز كه از ميهمانىهاى پرزرق‌وبرق او بىبهره نبوده است مىنويسد : « ويلاى خارج از شهر او كه در حدود يك ميليون دلار خرج آن شده است به ميهمانىهاى رسمى او اختصاص دارد . منزل مسكونى شخصى او هم كه در مركز تهران است به لحاظ شكوه و تجمل و اشياء عتيقه و هنرى آن دست كمى از ويلاى خارج از شهرش ندارد . اين زندگى پرخرج او را مقروض كرد . » « 3 » لذا ميرزا يحيى خان براى اداى قرض‌هاى خود از رشوه‌گيرى و يا واگذارى بسيارى از منافع ملى به بيگانگان چشم نمىپوشيد . از جمله در زمان حضور بنجامين در تهران شايع شده بود كه وى رشوه كلانى به صورت وام از روس‌ها دريافت داشته است . « 4 » نيز در سال 1306 ه . ق كه انگليسىها درصدد\r\n\r\n\r\n","description":"","footnote":"\r\n( 1 ) - همان / 47 ؛ محمد حسن خان اعتماد السلطنه : پيشين / 277 ؛ محمد على خان سديد السلطنه : سفرنامه / 214\r\n( 2 ) - جرج . ن كرزن : پيشين 1 / 562\r\n( 3 ) - س . ج . و . بنجامين : پيشين / 175\r\n( 4 ) - همان / 174\r\n","page_name":" 476 ","page_number":476},
  {"content":"\r\n\r\nتسلط بيشتر بر مناطق جنوب ايران بودند و سعى داشتند امتياز راه شوسه‌اى را در جنوب كشور بگيرند يحيى خان كه امتياز اين راه را براى 60 سال از شاه گرفته بود به بانك شاهنشاهى انگليس فروخت . « 1 » نيز يحيى خان سعى مىكرد خود را شخصى مؤدب و روشنفكر جلوه دهد به همين دليل او از ديد بنجامين و كرزن يكى از باهوش‌ترين و باشخصيت‌ترين افراد آن هنگام ايران معرفى شده است . « 2 » يحيى خان مشير الدوله فرانسه را به خوبى صحبت مىكرده است . « 3 » و پس از فوت برادرش ميرزا حسين خان سپهسالار نظارت موقوفات مسجد و مدرسه سپهسالار به او سپرده شده بود . « 4 » كرزن مىنويسد كار ناتمام بزرگترين مسجد و مدرسه در تهران پس از سپهسالار برعهده يحيى خان قرار گرفت . « 5 »\r\nاز نام‌بردارترين فرزندان يحيى خان بايد به پسر ارشد او ميرزا حسن خان اشاره شود كه در سال 1299 ه . ق كه پدرش ملقب به مشير الدوله شد لقب قبلى پدرش يعنى معتمد الملك را به وى دادند . وى با قمر السلطنه دختر مظفر الدّين شاه قاجار ازدواج كرد و در عروسى او بود كه پدرش ميهمانىهايى مفصل گرفت . « 6 » همو بود كه پس از فوت پدرش توليت مدرسه و مسجد سپهسالار را عهده‌دار شد . « 7 »\r\nرجبعلى يحيايى\r\nمظفر الدوله - خمسه - ابراهيم خان\r\n\r\n\r\n","description":"","footnote":"\r\n( 1 ) - محمد على مهيد : پژوهشى در تاريخ ديپلماسى ايران / 245\r\n( 2 ) - س . ج . و بنجامين : پيشين / 174 ؛ جرج .\r\nن . كرزن : پيشين 1 / 561\r\n( 3 ) - جرج . ن . كرزن : پيشين 1 / 561\r\n( 4 ) - محمد حسن خان اعتماد السلطنه :\r\nپيشين / 278\r\n( 5 ) - جرج . ن . كرزن : پيشين 1 / 435 - 436\r\n( 6 ) - همان 1 / 561 ؛ رجال دوره ناصرى / 47 ؛ مهدى بامداد : پيشين 4 / 445\r\n( 7 ) - محمد حسن خان اعتماد السلطنه :\r\nپيشين / 279 ؛ ميرزا محمد على حبيب‌آبادى : مكارم الآثار 4 / 1201\r\n","page_name":" 477 ","page_number":477},
  {"content":"\r\n\r\n\r\n( 160 ) معاون التجار - محمد حسن ( 1273 - 1330 ه . ق )\r\nحاج محمد حسن معاون التجار از معتمدين و بازرگانان مشهد ، در سال 1273 ه . ق متولد شد . از سرگذشت وى اطلاع دقيقى در دست نيست ، اما همين‌قدر معلوم است كه در سال 1330 ه . ق كه حرم رضوى به‌وسيله روس‌ها بمباران شد همراه با برادرش حاجى معين از سران حركت مردمى بود . پس از سركوب شورش مردمى ، شاهزاده نير الدوله مسببين اين حركت از جمله معاون التجار ، حاجى معين و حاج عبد الرحيم را به ترشيز تبعيد كرد . « 1 »\r\nفوت معاون التجار در اواخر سال 1330 ه . ق در سن پنجاه‌سالگى واقع شد و پيكرش را در حجره پنجم ضلع شمالى صحن جديد مدفون ساختند .\r\nپس از حاج محمد حسن ، برادرش حاجى معين جانشين وى گرديد . « 2 »\r\nباغ حسن خان كه وقف بر مدرسه عباس قلى خان مىباشد ، به‌وسيله حاج محمد حسن در سال 1323 ه . ق وقف گرديد . در هنگام نوشتن سند آن ، توليت مدرسه با بابا خان شاملو بود . « 3 »\r\nرسول سعيدىزاده\r\nمعين الدوله - قاجار - احمد ميرزا\r\n\r\n( 161 ) مكرم - محمود ( - 1353 ه . ق )\r\nمحمود مكرم از رجال و مشاهير متمول و خير خراسان بود كه سال‌ها در اين ديار با نيك‌نامى و حسن شهرت زندگى كرد ، سرانجام در پنجم شهريور ماه 1353 ه . ق در مشهد درگذشت و در دار العزه مدفون گرديد او در اواخر عمر مقدارى از ثروت خويش را وقف\r\n\r\n\r\n","description":"","footnote":"\r\n( 1 ) - محمد تقى مدرس رضوى : سالشمار وقايع مشهد / 232\r\n( 2 ) - تقى بينش \" كتيبه‌هاى فارسى غرفه‌هاى صحن جديد \" نامه آستان قدس ، ش 36 ، ص 261 - 262\r\n( 3 ) - عزيز اللّه عطاردى : فرهنگ خراسان 2 / 154\r\n","page_name":" 478 ","page_number":478},
  {"content":"\r\n\r\nآستان قدس رضوى نمود . « 1 »\r\nابراهيم زنگنه\r\nملك التجار - اصفهانى - ابو القاسم\r\nمؤتمن السلطنه - مستوفى سبزوارى\r\n\r\n( 162 ) موسوى - مير سيد شريف ( - زنده 975 ه . ق )\r\nكلانتر مشهد مقدس .\r\nدر دو موضع نام مير سيد شريف در منابع آمده است ؛ يكى در آغاز فرمانى كه شاه‌طهماسب اول در سال 967 ه . ق به واسطه اسلام آوردن عيسى خان گرجى به فرزند خود ابراهيم ميرزا حاكم مشهد مىنويسد و به او دستور مىدهد كه به ميمنت اسلام آوردن عيسى خان در حرم حضرت رضا عليه السّلام جشنى بر پا كند . در اين فرمان از مير سيد شريف موسوى كلانتر به‌عنوان يكى از سادات و بزرگان مشهد كه نامه خطاب به آنها بوده نام برده شده است . « 2 » از اين فرمان كه در آن عبارت « امير شريف موسوى كلانتر » به كار رفته روشن مىشود كه وى قبل از اين تاريخ به كلانترى شهر مشهد برگزيده شده است و از آنجا كه كلانترها در گذشته واسطه بين مردم و دولت بوده‌اند مىتوان استدلال كرد كه وى از بزرگان و افراد مورد اعتماد مردم و حكومت بوده است . در جاى ديگر در سال 975 ه . ق از او نام برده شده است كه شاه‌طهماسب او را به همراه ميرزا ابو القاسم رضوى به مجلسى كه از بزرگان كشور در قزوين تشكيل داده بود فرا خواند . در همين سفر بود كه مير سيد شريف در قزوين درگذشت و جنازه‌اش به مشهد آورده شد و به همراه ميرزا ابو القاسم رضوى كه او نيز در راه مشهد در بسطام درگذشته بود در دار الحفاظ حرم مطهر به خاك سپرده شد . « 3 »\r\nرجبعلى يحيايى\r\n\r\n\r\n","description":"","footnote":"\r\n( 1 ) - على مؤتمن : تاريخ آستان قدس / 344\r\n( 2 ) - قاضى احمد قمى : خلاصة التواريخ / 410\r\n( 3 ) - همان / 461 ، 990 ؛ مهدى سيدى :\r\nتاريخ شهر مشهد / 119\r\n","page_name":" 479 ","page_number":479},
  {"content":"\r\n\r\n\r\n( 163 ) ميرپنج - عباسقلى خان ( - 1269 ه . ق )\r\nعباسقلى خان كرد جهان‌بيگلو معروف به ميرپنج « 1 » يا ميرپنجه پسيان « 2 » و ملقب مؤتمن السلطان از فرماندهان نظامى عصر قاجار . « 3 »\r\nوى در سال 1266 ه . ق در جريان فتنه سالار ، كه عليه دولت مركزى سر به شورش زده بود ، به همراهى والى و خوانين خراسان در سركوبى اين فتنه حضور داشت . « 4 » پس از سركوبى حسن خان سالار حسام السلطنه والى خراسان درصدد سركوبى تركمانان سرخس و آخال و مرو برآمد . و در شعبان سال 1267 ه . ق براى فتح سرخس همراه با سام خان ايلخانى و عباسقلى خان جهان‌بيگلو كه منصب ميرپنجگى داشت لشكركشى كرد . « 5 » در اين جنگ عباسقلى خان ميرپنج با پنج فوج تربتى و ترشيزى ، 2000 سوار و شش عراده توپ شركت داشت . « 6 » پس از جنگ و گريز فراوان بين نيروهاى حسام السلطنه و خان خوارزم ، سرخس توسط حسام السلطنه فتح شد « 7 » و خان خوارزم به جانب خيوق عقب‌نشينى كرد .\r\nدر سال 1267 ه . ق كهندل خان والى قندهار درصدد برآمد كه هرات را تسخير نمايد و نواحى اطراف آن را تصرف كرد . حسام السلطنه ، سام خان ايلخانى زعفرانلو را با 700 سوار به هرات فرستاد و عباسقلى خان ميرپنج را با سه فوج خراسانى و شش عراده توپ و 1000 سواره مأمور كرد كه از مشهد كوچ كنند و در دومنزلى هرات\r\n\r\n\r\n","description":"","footnote":"\r\n( 1 ) - محمد تقى خان لسان الملك سپهر :\r\nناسخ التواريخ قاجاريه 3 / 1211\r\n( 2 ) - علينقى حكيم الممالك : روزنامه سفر خراسان / 194\r\n( 3 ) - محمد حسن خان اعتماد السلطنه : مطلع الشمس 2 / 517\r\n( 4 ) - محمد حسن خان اعتماد السلطنه : مرآة البلدان / 996 - 999\r\n( 5 ) - محمد تقى خان لسان الملك سپهر :\r\nپيشين 3 / 1124\r\n( 6 ) - همان 3 / 1123\r\n( 7 ) - همان 3 / 1124\r\n","page_name":" 480 ","page_number":480},
  {"content":"\r\n\r\nاتراق نمايد . سام خان ايلخانى كه وارد شهر هرات شد با كهندل خان كه قصد تسخير هرات را داشت به جنگ پرداختن و طى نامه‌اى از عباسقلى خان خواست كه به لشكر وى نزديك‌تر شود .\r\nكهندل خان چون دريافت كه توان تصرف هرات را ندارد به قندهار برگشت و عباسقلى خان ميرپنج هم به مشهد بازگشت نمود . « 1 » در سال 1268 ه . ق حسام السلطنه عباسقلى خان را با سه فوج سرباز و سواره و توپخانه روانه تربت جام نمود تا از آن منطقه حفاظت كند . « 2 »\r\nاز جمله خدمات وى در حرم رضوى آيينه كارى مسجد زنانه مىباشد . « 3 » وى در سال 1269 ه . ق براثر شيوع بيمارى و با فوت كرد و در محل درب مسجد زنانه در آرامگاهى كه براى خود ساخته بود دفن شد . « 4 »\r\nعلى جان سكندرى\r\n\r\n\r\n","description":"","footnote":"\r\n( 1 ) - همان 3 / 1139\r\n( 2 ) - محمد حسن خان اعتماد السلطنه :\r\nتاريخ منتظم ناصرى 3 / 173\r\n( 3 ) - علينقى حكيم الممالك : پيشين / 191\r\n( 4 ) - محمد حسن خان اعتماد السلطنه : مطلع الشمس 2 / 517 ؛ علينقى حكيم الممالك :\r\nپيشين / 194 ؛ محمد تقى خان لسان الملك سپهر : پيشين 3 / 1211\r\n","page_name":" 481 ","page_number":481},
  {"content":"\r\n\r\n\r\nن\r\nنايب‌السلطنه - قاجار - عباس ميرزا\r\n\r\n( 164 ) نجد السلطنه - ميرزا صدر الدّين ( - زنده 1300 ه . ش )\r\nميرزا صدر الدّين خان ملقب به نجد السلطنه فرزند شيخ محمد حسن مجتهد شيرازى از رجال برجسته و مشهور خراسان در اواخر دوره قاجار .\r\nاو در دهم خرداد 1300 ه . ش طبق دستور قوام السلطنه به سمت كفالت ايالت خراسان منصوب شد « 1 » و از وى خواسته شد تا مقدمات آزادى زندانيان سياسى را فراهم كند . او در هنگام حكومت خود بر خراسان با پشت‌گرمى قوام السلطنه به عزل و نصب حكام و فروش مناصب مشغول شد ؛ از آن جمله سالار نصرت را به سمت حاكم تربت منصوب كرد ، شاهزاده مرتضى ميرزا حاكم گناباد را به درگز منتقل نمود و همچنين على رغم افشاگرىهاى روزنامه‌ها درباره سوءاستفاده‌هاى مالى و رفتار مستبدانه عماد الممالك حاكم اسبق ترشيز ( كاشمر ) به وى اجازه داد تا مجددا به محل مأموريت خود بازگردد . « 2 » از اقدامات ديگر او مىتوان به توقيف روزنامه خراسان و دستگيرى سردبير آن ، سيد محمد طباطبايى به دليل اعتراض به « دبوا » ، پيشكار ماليه خراسان و خود نجد السلطانه در مورد نحوه انتخاب حكام\r\n\r\n\r\n","description":"","footnote":"\r\n( 1 ) - كاوه بيات : انقلاب خراسان / 267 ؛ غلامحسين ميرزا صالح : جنبش كلنل محمد تقى خان پسيان / 61\r\n( 2 ) - غلامحسين ميرزا صالح : پيشين / 67\r\n","page_name":" 482 ","page_number":482},
  {"content":"\r\n\r\nولايت خراسان ياد كرد . « 1 » چند روز پس از شروع حكومت نجد السلطنه در خراسان ، كلنل محمد تقى پسيان - كه در اين زمان حاكم نظامى خراسان بود - بدون مقدمه وى را توقيف ، و اداره حكومتى را تصرف كرد . گروهى نيز از طرف كلنل در تلگراف‌خانه مشهد تحصن كرده به تهران اعلام داشتند نجد السلطنه قادر به حفظ انتظامات نبوده و كسى جز كلنل مورد قبول اهالى مشهد نيست .\r\nولى تهران با اين امر مخالفت كرد و در پى آن كلنل نجد السلطنه را از توقيف خارج و امور حكومتى را مجددا به وى تفويض كرد . « 2 »\r\nچندى بعد شب‌نامه‌ها و اعلاميه‌هاى بىامضاء خطاب به نجد السلطنه كفيل ايالت ، مخفيانه منتشر و او را تهديد و ارعاب كردند كه از امور حكومتى كناره‌گيرى كند . اين عمليات و تهديدات و تحريكاتى كه براى توليد اغتشاش در سرتاسر مشهد بروز كرد ، باعث شد كه نجد السلطنه در تاريخ 9 مرداد 1300 ه . ش دست از كار كشيده و در خانه خود منزوى گردد . « 3 » پس از وى نجفقلى خان صمصام السلطنه بختيارى به حكومت خراسان فرستاده شد . از قراين چنين برمىآيد كه نجد السلطنه توانايى چندانى در اداره امور حكومتى خراسان نداشت و چند بار به بهانه بيمارى قصد كناره‌گيرى از مقام خود را داشت كه با مخالفت تهران مواجه شد . كنسولگرى انگليس در مشهد در گزارش خود راجع به وى چنين مىنويسد : « كفيل ايالت پيرمرد ناتوانى است كه چندان صلاحيتى براى تصدى اين مقام ندارد . » « 4 » نجد السلطنه از ملاكين بزرگ خراسان به حساب مىآمد . او در ربيع الثانى 1336 ه . ق شش‌دانگ شهر كهنه واقع در جلگه رخ تربت حيدريه را بر آستان قدس وقف كرد و موارد\r\n\r\n\r\n","description":"","footnote":"\r\n( 1 ) - حسين الهى : روزنامه و روزنامه‌نگارى در خراسان / 143\r\n( 2 ) - كاوه بيات : پيشين / 267 ؛ ملك‌الشعراى بهار : تاريخ مختصر احزاب سياسى ايران / 140 - 141\r\n( 3 ) - حسين الهى : پيشين 1 / 151\r\n( 4 ) - غلامحسين ميرزا صالح : پيشين / 66\r\n","page_name":" 483 ","page_number":483},
  {"content":"\r\n\r\nمصرف آن را پس از برداشت ماليات و حق التوليه ، جهت روشنايى قهوه‌خانه حفاظ و وعاظ و تعميرات مقبره خودش كه در صحن عتيق انقلاب حرم مطهر واقع است قرار داده است . « 1 » علاوه بر اين وى مزرعه‌اى در جلگه رخ تربت وقف مسجد گوهرشاد كرده كه تاريخ وقف آن نيز 1336 ه . ق است و در آن وقف‌نامه نوشته ، هرگاه در مسجد گوهرشاد كتابخانه‌اى تأسيس گردد سالى سى تومان از محل موقوفه او به كتابخانه بدهند . « 2 »\r\nسيد حسن حسينى\r\n\r\n( 165 ) نجفى فردوسى - عزيز اللّه ( 1287 - 1336 ه . ش )\r\nسيد عزيز اللّه فردوسى بازرس عالى وزارت كشور و فرزند آيت‌اللّه سيد عبد الحسين نجفى معروف به « سركار آقا » .\r\nوى در حدود سال 1287 ه . ش در شهر فردوس متولد شد و دوره‌هاى مقدماتى و سطح را در فردوس آموخت .\r\nآنگاه در حدود سال‌هاى 1304 - 1305 ه . ش براى تكميل تحصيلات به مشهد آمد و در مدرسه ميرزا جعفر اقامت گزيد و از استادان حوزه بهره برد .\r\nفردوسى در سال 1308 ه . ش راهى تهران شد و در مدرسه عالى سپهسالار ( شهيد مطهرى ) به ادامه تحصيل پرداخت و در ضمن وارد دانشكده حقوق دانشگاه تهران شد كه پس از اتمام تحصيل در دانشكده به سال 1315 ه . ش به استخدام وزارت كشور درآمد . او را به خراسان اعزام داشتند و در سمت معاونت فرماندارى مشهد به انجام‌وظيفه مشغول گرديد .\r\nاو در سال 1317 يا 1318 ه . ش به همراه امير شوكت الملك علم استاندار فارس به شيراز رفت و در آنجا رياست دفتر استاندارى را به عهده داشت .\r\n\r\n\r\n","description":"","footnote":"\r\n( 1 ) - عبد الحميد مولوى : پيش‌نويس موقوفات آستان قدس رضوى 4 / 344\r\n( 2 ) - عزيز اللّه عطاردى : تاريخ آستان قدس رضوى 2 / 760\r\n","page_name":" 484 ","page_number":484},
  {"content":"\r\n\r\nزمانى كه امير شوكت الملك به وزارت پست و تلگراف رسيد ؛ وى فرماندار گناباد ، كاشمر و تربت حيدريه شد ، سپس معاونت استاندارى مازندران و بعد سمت مديركل انتخابات وزارت كشور را به عهده گرفت و در سمت بازرس عالى كشور بود كه در 16 ارديبهشت‌ماه 1336 ه . ش درگذشت و در غرفه شمال شرقى صحن انقلاب ( عتيق ) به خاك سپرده شد .\r\nابراهيم زنگنه\r\n\r\n( 166 ) ندر محمد خان ( - 1060 ه . ق )\r\nندر محمد خان پادشاه تركستان زمانى حاكم بلخ و اندخود بود ، در سال 1020 ه . ق به اتفاق برادرش امامقلى سلطان حاكم سمرقند بر عمويش محمد خان ازبك پادشاه ماوراءالنهر شوريد .\r\nمحمد خان ازبك به شاه‌عباس اول روى آورد و شاه‌عباس وى را به كمك امرا و حكام خود به وطن بازگردانيد . اما بالاخره ندر محمد خان به سلطنت ماوراءالنهر رسيد ، « 1 » ولى در سال 1055 ه . ق امراى دولتش با وى مخالفت كردند و او ناچار به مرو گريخت . « 2 »\r\nعلى خان حاكم مرو مراتب را به شاه‌عباس دوم نوشت و شاه‌عباس دستور داد او را با احترام بپذيرند . ندر محمد خان به ايران آمد و وارد مشهد شد و مورد استقبال مرتضى قلى خان حاكم مشهد و لشكر خراسان قرار گرفت و با احترام تمام وارد شهر شد . محمد على بيگ ناظر بيوتات كه از طرف شاه به مهمان‌دارى خان تعيين شده بود در همين وقت به مشهد رسيد و خدمت ندر محمد خان در آمد . آنگاه ندر محمد خان به اصفهان رفت و از حضور شاه‌عباس كمك نظامى خواست . شاه او را يارى نمود و سلطنتش را به وى باز\r\n\r\n\r\n","description":"","footnote":"\r\n( 1 ) - محمد تقى مدرس رضوى : سالشمار وقايع مشهد / 93\r\n( 2 ) - همان / 107\r\n","page_name":" 485 ","page_number":485},
  {"content":"\r\n\r\nگردانيد . « 1 »\r\nدر سال 1060 ه . ق به واسطه مخالفت امراى دولت ، دوباره به ايران آمد و به مشهد وارد شد و از آنجا روانه اصفهان گرديد ولى در حوالى سبزوار وفات يافت . بنا به وصيتش جسد او را به مشهد حمل كردند و به خاك سپردند . « 2 »\r\nابراهيم زنگنه\r\nنصرت الملك - تيمورى - على مراد خان\r\n\r\n( 167 ) نصيرى - محمد خان ( 1280 - 1345 ه . ق )\r\nميرزا محمد خان نصيرى ملقب به عميد الممالك فرزند حاج ميرزا محمد حسين مستوفى سمنانى ، سال 1280 ه . ق در سمنان متولد شد . وى تحصيلات ابتدايى خود را مطابق معمول آن زمان در مكتب‌هاى قديم و در نزد اساتيد فن آموخت . پدر وى مرحوم ميرزا محمد حسين مستوفى در زمان حيات خود دفاتر استيفاء را به كوچك‌ترين فرزند خود ميرزا محمد كه جوان فعال و با استعدادى بود تفويض نمود و به همين علت پس از مرگ پدر به‌طور رسمى عنوان مستوفى سمنان گرفت و به نام ميرزا محمد حسين مستوفى معروف گرديد . چندى بعد در اثر لياقت در شغل خود از طرف مظفر الدّين شاه به عميد الممالك ملقب شد .\r\nپس از مشروطيت و تغيير سيستم مالياتى ايران او نيز نام استيفاء خانه سمنان را به اداره ماليه تغيير داد و اولين اداره ماليه سمنان و دامغان را تشكيل داد . خود پيشكارى دارائى ايالت قومس ( سمنان ) را برعهده گرفت و چندين سال در اين سمت باقى بود . « 3 »\r\nعميد الممالك در دوره حكومت شاهزاده نصرت اللّه خان امير اعظم بر\r\n\r\n\r\n","description":"","footnote":"\r\n( 1 ) - همان‌جا\r\n( 2 ) - همان / 109\r\n( 3 ) - عبد الرفيع حقيقت : تاريخ قومس / 417 - 418\r\n","page_name":" 486 ","page_number":486},
  {"content":"\r\n\r\nايالت سمنان و دامغان و شاهرود سمت نايب الحكومه را برعهده داشت ؛ ولى در اثر اختلاف با امير اعظم و نارضايتى از رفتار وى به ناچار به تهران عزيمت كرد . پس از كشته شدن امير اعظم به دست شجاع نظام در شهريور 1295 ه . ش مجددا عميد الممالك به رياست مميزى ، سمنان و دامغان و شاهرود منصوب شد . پس از اتمام كار مميزى و انحلال ادارات مميزى به علت سوابق دولتى و آشنايى با قوام السلطنه كه در آن موقع والى خراسان بود ، در سال 1335 ه . ش به حكومت قوچان برگزيده شد و سپس به حكومت مشهد و معاونت ايالت خراسان انتخاب گرديد . پس از كودتاى 1299 ه . ش چون مورد اعتماد كامل مردم سمنان بود ، به نمايندگى دوره چهارم قانون‌گذارى از سمنان و دامغان انتخاب شد . « 1 » در مرداد 1299 كه ميرزا حسن مشير الدوله رئيس الوزراء وقت بيانيه‌اى مبنى بر انتخابات مجدد نمايندگان دوره چهارم صادر كرد مورد اعتراض و شكايت برخى از نمايندگان انتخابى مجلس از جمله عميد الممالك و چند تن ديگر قرار گرفت . « 2 » وى پس از پايان دوره چهارم مجلس به حكومت تربت حيدريه منصوب گرديد . « 3 » عميد الممالك در شوال 1245 ه . ق در حين مسافرت از تربت حيدريه به مشهد به مرض قولنج و درد معده دچار شد و پس از دو روز فوت نمود و در شهر مشهد در مقبره عادل شاه واقع در حرم مدفون شد . « 4 »\r\nاز اقدامات عميد الممالك مىتوان احياى مجدد مدرسه او به سمنان را ياد كرد كه وى به كمك آقا ميرزا ابو طالب سمنانى مشير الاطباء و معين التوليه اين كار را صورت داد و مدرسه فوق را كه به علت كمى درآمد رو به انحلال بود با كمك اشخاص فوق احياء و نام آن را\r\n\r\n\r\n","description":"","footnote":"\r\n( 1 ) - همان‌جا\r\n( 2 ) - محمد جواد شيخ الاسلامى : سيماى احمد شاه 2 / 123\r\n( 3 ) - عبد الرفيع حقيقت : پيشين / 418\r\n( 4 ) - همان\r\n","page_name":" 487 ","page_number":487},
  {"content":"\r\n\r\nمدرسه سعادت ناميد . « 1 » منتخب السادات جندقى در مدح عميد الممالك شعرى سروده كه مطلع آن چنين است :\r\n آسمانى گر آستان باشد * آستان خدايگان باشد\r\nآسمان فر عميد ملكت شاه * كه سراپاش جان جان باشد « 2 » \r\nسيد حسن حسينى\r\nنير الدوله - قاجار - پرويز ميرزا\r\n\r\n( 168 ) نيك‌نيان - عليرضا ( 1331 - 1361 ه . ش )\r\nعليرضا نيك‌نيان از شهداى جنگ تحميلى در روز دوشنبه 29 بهمن 1331 ه . ش در خانواده‌اى اصيل در مشهد چشم به جهان گشود ، پدرش كاظم نيك‌نيان و مادرش خانم ميهن آموزگار نام داشتند . چون بعد از فوت پدربزرگش اولين نوه پسر بود كه به دنيا آمد و به دليل علاقه‌اى كه خانواده به ( به تصوير صفحه مراجعه شود ) پدربزرگ داشتند او را عليرضا نام گذاشتند اما در خانه به او « رضا » مىگفتند . وى از هوش و فراست بالايى برخوردار بود . در دبستان حكمت جنب دبيرستان فردوسى خيابان تهران ( امام رضا عليه السّلام ) مدرسه را شروع كرد . مادر و پدر با نهايت علاقمندى همت به درس و تربيت او گذاشتند و او در تمام سال‌هاى دبستان شاگرد اول و نمونه بود . سپس وارد دبيرستان ابن يمين شد . در اين دبيرستان كه امروز شهيد حكمت نام گرفته است ، شاگردانى با انضباط و\r\n\r\n\r\n","description":"","footnote":"\r\n( 1 ) - همان / 219\r\n( 2 ) - همان / 469\r\n","page_name":" 488 ","page_number":488},
  {"content":"\r\n\r\nمعدل بالا ثبت‌نام مىكردند . دوره دبيرستان را نيز با موفقيت كامل به پايان رسانيد و در اولين كنكور دانشگاه و با موفقيت در رشته كامپيوتر دانشكده علوم رياضى دانشگاه مشهد قبول شد .\r\nپس از اينكه دوره كارشناسى را به پايان رسانيد ؛ براى گرفتن دانشنامه‌اش به دانشگاه مراجعه كرد كه جهت ادامه تحصيل به دانشگاه‌هاى خارج عزم سفر كند ولى برحسب قانون مىبايست وضعيت نظام‌وظيفه را مشخص نمايد .\r\nبنابراين بعد از دو ماه و با شروع جنگ تحميلى به خدمت سربازى اعزام شد .\r\nعليرضا دوره آموزشى را در شيراز گذرانيد و سپس به تيپ دو قوچان گردان 129 منتقل شد و از بيستم آبان كه تقريبا دو ماه از وقوع جنگ مىگذشت در جبهه‌هاى آبادان ، ماه‌شهر ، رود كارون ، بستان و شوش خوزستان با نهايت فداكارى با دشمن بعثى عراق جنگيد و در اين مدت بارها لوح تقدير و نشان لياقت دريافت كرد .\r\nوى تا 24 بهمن 1360 ه . ش مشغول نبرد بود كه در اين موقع براثر سكته مغزى پدر و دلتنگى بسيار خانواده ده روز به مرخصى آمد و بعد از ده روز به جبهه بازگشت . اين ديدار آخر خانواده با او بود و بعد از رفتن او خانواده مشغول تهيه وسائل داماديش شدند .\r\nچون قرار بود بعد از مراجعتش ازدواج نمايد ؛ اما در حالى كه فقط دو روز از خدمت احتياطتش مانده بود در عمليات فتح المبين در جبهه شوش روز دوم فروردين 1361 ه . ش به شهادت رسيد .\r\nپس از اينكه جنازه او هفده روز در زمين داغ خوزستان افتاده بود به‌وسيله دوستان هم‌رزمش به مشهد فرستاده شد و خبر شهادتش روز 17 فروردين 1361 ه . ش به خانواده رسيد . جسد او و 186 شهيد جوان ديگر خراسانى در 19 فروردين 1361 ه . ش بر دوش مردم خراسان تا حرم مطهر امام رضا عليه السّلام تشييع و در آنجا به خاك سپرده شد . پدرش كاظم نيك‌نيان نيز ده ماه بعد از شهادت فرزندش به سراى\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nباقى شتافت و در حرم مطهر صحن نو در كنار فرزند شهيدش به خاك سپرده شد . قطعه شعرى آقاى غلامرضا صديق غريب شاعر معروف خراسان و استاد دانشگاه‌هاى مشهد در رثاء عليرضا نيك‌نيان سروده است كه همچنين مبين رشادت‌ها و دليرى مردم سلحشور و مسلمان ايران مىباشد و براى ثبت در تاريخ آورده مىشود :\r\n ديدى ز جور چرخ چه بر حال ما گذشت * بشنو حكايتى كه بگويم چها گذشت\r\nدشمن به خاك ميهن ما پاى تا گذاشت * از كشته پشته ساخت بهر جاى تا گذشت\r\nگاهى به غرب حمله شد و گاه در جنوب * بس غصه‌ها كه در دل از اين قصه‌ها گذشت\r\nغلطيد بس شهيد به خون خفته روى خاك * گوئى به شوش فاجعه كربلا گذشت\r\nيعقوب‌وار ديده بدر مانده بود پدر * يعقوبى از در آمد و گفتا رضا گذشت\r\nمادر در انتظار پسر بود روز و شب * غافل كه نور ديده او زين سرا گذشت\r\nنسرين به ماتم تو كند موى خود پريش \r\n ديگر مگو چه بر سر عبد الرضا گذشت * آنكو به خاك نعش برادر سپرده است\r\nداند چه بر حميد و محمد رضا گذشت * بىيار شد محمد ، فاميلى و اى دريغ\r\nفاميل را چه بر سر ازين ماجرا گذشت * بس شب شد كه تا بصبح نخفتيم و كار ما\r\nبهر سلامت تو بذكر و دعا گذشت * چون لاله داغ بر دل ما ماند تا ابد\r\nاز ماتمى كه در غم مرگت به ما گذشت * در ماتم تو حجله سيه‌پوش گشته‌ايم\r\nامسال عيد ما همه اندر عزا گذشت * آزار ما به كسى نرسيده است در جهان\r\nبر ما ستم ز چرخ ندانم چرا گذشت * فتح المبين گذشت و ظفر شد آشكار\r\nاما به خونبهاى جوانان گذشت * از پا فتاد نخل برومند قامتى\r\nزان تير سهمگين كه زشت قشا گذشت * تو در جوار رحمت حق آرميده‌اى\r\nآگه نى چه بر سر ما زين بلا گذشت * مهين مادرت از فراقت بمرد\r\nهمىرفت و مىگفت دنيا گذشت \r\nعلى جان سكندرى\r\n\r\n","description":"","footnote":"","page_name":" 490 ","page_number":490},
  {"content":"\r\n\r\n\r\nو\r\n\r\n( 169 ) وزير مشهد - ميرزا كاظم ( - 1135 ه . ق )\r\nاز زندگى ميرزا كاظم اطلاعى در دست نيست . فقط ذكر شده است كه وى در آخرين سال‌هاى حكومت صفويه وزير مشهد بوده است . در سال‌هاى 1134 و 1135 ه . ق به هنگامى كه افاغنه اصفهان را محاصره كرده بودند و در همه جاى ايران ناامنى بود ، در مشهد هم عده‌اى عليه اسماعيل خان سپهسالار اعزامى شاه سلطان حسين ، كه براى تدارك تسخير قندهار در اين شهر به سر مىبرد دست به شورش زدند .\r\nاين شورشگران كه عبارت بودند از محمد امين آقا و محمد تقى آقاى كلاوند با همدستى ميرزا ابو الحسن صاحب نسق آستان قدس ، چون ديدند اسماعيل خان سپهسالار با وجود برخوردارى از « قشون و خزانه و اسباب » در مقابله با افغانىهاى ابدالى كه هرات را گرفته و تا شهرستان جام در نزديكى مشهد پيشروى كرده‌اند كارى انجام نمىدهد ، بر او شوريدند و اسماعيل خان را كه در خانه بيگلربيگى مشهد بود در روز دهم محرم سال 1135 ه . ق دستگير كردند . هرج‌ومرج سراسر مشهد را فراگرفت . از جمله كسانى كه در اين روز در شورش كشته شدند ميرزا كاظم وزير مشهد بود كه وزارت اسماعيل خان سپهسالار را هم برعهده داشت . « 1 »\r\nرجبعلى يحيايى\r\n\r\n\r\n","description":"","footnote":"\r\n( 1 ) - محمد محسن مستوفى : زبدة التواريخ / 175 - 176\r\n","page_name":" 491 ","page_number":491},
  {"content":"\r\n\r\n\r\n( 170 ) وفادار - احمد ( 1306 - 1383 ه . ش )\r\n( به تصوير صفحه مراجعه شود ) پهلوان احمد وفادار فرزند على ، ملقب به « كوه عضله ايران » ورزشكار و كشتىگير معروف .\r\nوى در سال 1306 ه . ش در روستاى دواوقلى ، بين قوچان و بخش چكنه ، چشم به جهان گشود . در كودكى پدرش را از دست داد و پس از آن مادرش زينب كه اهل بخش نوخندان شهرستان درگز بود او را هم با برادر بزرگترش به نوخندان در نزد اقوام خويش برد . « 1 » احمد در ايام جوانى مثل اكثر همسالان خود به كشتى چوخه « 2 » روى آورد . در دوران سربازى زير نظر ابو القاسم سخدرى فنون كشتى آزاد را آموخت و با كشتى پهلوانى آشنا شد . به طورى كه در فاصله كوتاهى پشت قهرمانان نامدار را به تشك رساند . در سال‌هاى 1329 تا 1331 وى سه سال پياپى پهلوان ايران شد و براى اولين بار در تاريخ كشتى كشور بازوبند پهلوانى را تصاحب كرد و به موزه امام رضا عليه السّلام هديه نمود . « 3 » پهلوان وفادار عضو تيم كشتى راه‌آهن خراسان ، در مسابقات جهانى سال 1951 م هلسينكى پيراهن تيم ملى كشتى آزاد ايران را در سنگين وزن به تن داشت و در المپيك 1952 م هلسينكى و نيز رقابت‌هاى جهانى 1954 م توكيو عضو تيم ملى ايران\r\n\r\n\r\n","description":"","footnote":"\r\n( 1 ) - ايران ورزشى 5 / 12 / 1383\r\n( 2 ) - كشتى چوخه : نوعى از كشتى آزاد محلى است كه در نواحى اسفراين ، قوچان و اطراف آن از قديم متداول مىباشد . در اين نوع از كشتى ، لباس خاصى به نام چوخه پوشيده مىشود .\r\n( 3 ) - ايران ورزشى 5 / 12 / 1383\r\n","page_name":" 492 ","page_number":492},
  {"content":"\r\n\r\nبود . « 1 » وى تا چهل‌سالگى در ميدان كشتى حاضر بود و فقط به دنبال كسب امتياز براى تيم خراسان بود . « 2 » در كشتى پهلوانى تبحر زيادى داشت و چون چوخه‌كار بود با هركس كه سرشاخ مىشد با فنون اصيل سركاسه ، كمر يا لنگ بر حريف مىتاخت . بهترين فن او در خاك \" كنده دست در شكن \" بود . در روزهايى كه آخرين وزن كشتى آزاد هيچ محدوديتى نداشت با وزن 95 يا 100 كيلوگرم به مصاف غول‌هاى 150 يا 160 كيلويى دنيا رفت و كشتىهاى خوبى گرفت . روزى كه در حالت خاك كشتىگير سنگين‌وزن ايتاليايى را روى سر بلند كرد ، لقب « كوه عضله ايران » را گرفت . « 3 »\r\nوفادار ، فردى مؤمن و معتقد به دين و مذهب بود . اغلب ذكر خدا را بر زبان داشت . هميشه به تركى تكيه كلامى زير لب به اين معنى زمزمه مىكرد كه اين دنيا و ماديات دروغين هستند ، هرگز از كسى گله نمىكرد و مىگفت شايد سرنوشت ما هم اين‌چنين بوده است . در زندگىاش على رغم زور بازو ، مظلوم بود . « 4 » به سفره‌دارى و مهمان‌نوازى شهرت داشت . « 5 » غلامرضا تختى ، هروقت به مشهد مىآمد نهار در خانه او مىماند و مىگفت سفره پهلوان وفادار را با صد قرقاول سفره سلاطين عوض نمىكنم . « 6 »\r\nسرانجام پهلوان وفادار در صبح روز سه‌شنبه چهارم اسفند سال 1383 ه . ش در سن 76 سالگى براثر بيمارى عفونت ريه و نارسايى قلب فوت كرد . برحسب وصيت شاگردان و دوستدارانش پيكر وى را در صبح پنج‌شنبه از مقابل مسجد جعفرى به طرف حرم مطهر حضرت رضا عليه السّلام تشييع « 7 » و در صحن جمهورى اسلامى به خاك سپردند . « 8 » از وفادار پنج پسر و سه دختر بر جاى مانده است . « 9 »\r\nرسول سعيدىزاده\r\n\r\n\r\n","description":"","footnote":"\r\n( 1 ) - همان\r\n( 2 ) - روزنامه خراسان 8 / 12 / 1383\r\n( 3 ) - روزنامه شرق 5 / 12 / 1383\r\n( 4 ) - ايران ورزشى 5 / 12 / 1383\r\n( 5 ) - همان\r\n( 6 ) - روزنامه خراسان 8 / 12 / 1383\r\n( 7 ) - همان ؛ روزنامه شرق 5 / 12 / 1383\r\n( 8 ) - قدس 10 / 12 / 1383\r\n( 9 ) - ايران ورزشى 5 / 12 / 1383\r\n","page_name":" 493 ","page_number":493},
  {"content":"\r\n\r\n\r\nه\r\n\r\n( 171 ) هارون الرشيد ( 147 - 193 ه . ق )\r\nهارون بن محمد بن عبد اللّه بن عباس بن عبد المطلب ، پنجمين خليفه عباسى .\r\nاو در سال 145 و به قولى 150 ه . ق زمانى كه پدرش مهدى در عهد خلافت منصور در رى حضور داشت ، در اين شهر به دنيا آمد . « 1 » اما با توجه به اينكه هارون در زمان به تخت نشستن ( 170 ه . ق ) 23 سال داشت ؛ به احتمال زياد تولد او در سال 147 ه . ق بوده است .\r\nدر سال 166 ه . ق پدرش مهدى ، او را مأمور جنگ با روم كرد ، او در اين جنگ پيروزىهاى چشم‌گيرى به دست آورد و با غنايم فراوان به دار الخلافه ( بغداد ) برگشت . به پاداش اين پيروزى لقب « رشيد » دريافت كرد و بعد از برادرش هادى ، به وليعهدى انتخاب شد . « 2 »\r\nهارون الرشيد در سال 170 ه . ق در حالى كه جوان بود بلافاصله بعد از مرگ برادرش موسى هادى ، به خلافت نشست . « 3 » بنا به قولى هادى ، برادرش را از وليعهدى خلع كرد و پسرش جعفر را جانشين خود كرد اما بعد از فوت هادى ، جعفر از ادعاى خود دست كشيد و\r\n\r\n\r\n","description":"","footnote":"\r\n( 1 ) - محمد بن جرير طبرى : تاريخ الرسل و الملوك 12 / 5226 ؛ خطيب بغدادى :\r\nتاريخ بغداد 14 / 5\r\n( 2 ) - احمد تتوى و آصف قزوينى : تاريخ الفى 2 / 1355\r\n( 3 ) - محمد بن جرير طبرى : پيشين 12 / 5227 ؛ ابو حنيفه دينورى : اخبار الطوال / 428\r\n","page_name":" 494 ","page_number":494},
  {"content":"\r\n\r\nهارون بدون مشكل به خلافت رسيد . « 1 »\r\nهارون در اولين اقدام وزارت را به يحيى بن خالد برمكى اعطاء كرد و دست او را در كارها باز گذاشت . يحيى و پسرانش خيلى زود تمام امور خلافت را به دست گرفتند و در اين كار از پشتوانه فرهنگى و سياسى ايرانى خود فراوان استفاده كردند . همچنين مادر هارون خيزران نيز از نفوذ زيادى در دربار برخوردار بود و در آغاز بر بيشتر كارها نظارت داشت . « 2 »\r\nدر زمان هارون الرشيد هم مانند قبل از آن جنگ‌هاى اسلام و روم در غرب همچنان ادامه داشت كه اغلب پيروزى با مسلمانان بود ، شرح مفصل اين جنگ‌ها كه در اغلب تواريخ عمومى اسلام ذكر شده است خارج از حوصله اين نوشته است . در داخل مرزهاى خلافت ، رشيد ، مانند اخلاف خود با مخالفت‌ها و شورش‌هايى مواجه شد ، كه بيشتر از جانب شيعيان و خوارج سازماندهى مىشد . يكى از مشهورترين اين شورش‌ها قيام يحيى بن عبد اللّه بن حسن بن على عليه السّلام است . يحيى در سال 176 ه . ق در منطقه ديلم ( جزيى از گيلان كنونى ) عليه عمال عباسيان خروج كرد و توانست طرفداران قابل توجهى گرد آورد . هارون براى سركوبى اين قيام ، فضل بن يحيى برمكى را مأمور نمود و فضل با ارسال پيام و نمايندگانى به نزد يحيى از او خواست كه خود را تسليم نمايد . يحيى از وى درخواست امان نامه‌اى به خط هارون كرد ، خليفه با پيشنهاد موافقت نمود و امان‌نامه‌اى كه به امضاى بسيارى از بزرگان هاشمى ( عباسى ) رسيده بود به همراه عطايا و تحفه‌هايى روانه كرد و بدين‌ترتيب يحيى تسليم شد و به همراه فضل بن يحيى وارد بغداد گرديد . در ابتدا او مورد لطف و احترام هارون قرار گرفت اما بعد از مدتى خليفه امان‌نامه را پاره كرد و يحيى را تحت مراقبت قرار\r\n\r\n\r\n","description":"","footnote":"\r\n( 1 ) - محمد بن جرير طبرى : پيشين 12 / 523\r\n( 2 ) - همان 12 / 5231 ؛ احمد تتوى و آصف قزوينى : پيشين 2 / 1383\r\n","page_name":" 495 ","page_number":495},
  {"content":"\r\n\r\nداد و او بعد از مدت كوتاهى در زندان فوت كرد ، يا او را خفه كردند ؛ « 1 » به روايتى هارون او را در زندان تحت شكنجه قرار داد تا نام يارانش را باز گويد اما او اعتراف نكرد و در اثر اين شكنجه‌ها فوت كرد . « 2 »\r\nيكى ديگر از قيام‌كنندگان علوى ادريس بن عبد اللّه بن حسن عليه السّلام بود كه بعد از واقعه فخ ( 169 ه . ق ) به مصر فرار كرد و در شهر فاس و طنجه توانست طرفدارانى پيدا كند . هارون ، سليمان بن جرير جزرى يا به روايتى شماخ طبيب را به‌سوى او فرستاد كه او را مسموم و به قتل رساند . هارون كه ميل عجيبى به تعقيب و زندانى كردن علويان داشت ، عبد اللّه بن حسن بن على بن على بن حسين بن على عليه السّلام را كه در مدينه حضور داشت و ظاهرا هيچ اقدامى هم در مخالفت با حكومت نكرد ، دستگير نمود و توسط جعفر برمكى به قتل رساند . « 3 »\r\nمشهورترين علوى كه به دست هارون به شهادت رسيد ، امام موسى بن جعفر عليه السّلام است . امام موسى كاظم عليه السّلام ( متولد 139 ه . ق ) يك‌بار توسط مهدى ، خليفه عباسى به زندان افتاد اما آزاد شد و بار ديگر هارون ايشان را به زندان افكند . خليفه از چندين نفر ؛ از جمله عيسى بن جعفر بن منصور حاكم بصره ، فضل بن ربيع و فضل بن يحيى برمكى خواست كه موسى بن جعفر عليه السّلام را به قتل رسانند ، اما آنها از اين كار سرباززدند ، عاقبت به دستور يحيى بن خالد برمكى ، سندى بن شاهك در 183 ه . ق ايشان را در حالى كه 45 ساله بود به شهادت رساند . « 4 »\r\nعلاوه بر قيام علويان ، هارون با چندين شورش ديگر از جانب خوارج و ديگر گروه‌ها مواجه شد كه عمده‌ترين آنها عبارتند از : شورش وليد بن ظريف\r\n\r\n\r\n","description":"","footnote":"\r\n( 1 ) - محمد بن جرير طبرى : پيشين 12 / 5243 - 5244 ؛ ابو الفرج اصفهانى : مقاتل الطالبيين ( ترجمه ) / 450\r\n( 2 ) - ابو الفرج اصفهانى : پيشين / 449\r\n( 3 ) - همان / 460 - 461\r\n( 4 ) - همان / 471 ؛ احمد تتوى و آصف قزوينى : پيشين 2 / 1397\r\n","page_name":" 496 ","page_number":496},
  {"content":"\r\n\r\nشيبانى خارجى در 179 ه . ق ، اختلاف يمنىها و مضرىها در شام از سال 180 ه . ق به بعد و شورش قبايل بربر در آفريقا در 181 ه . ق . اين شورش‌ها اغلب در عهد هارون سركوب شدند ، اما او نتوانست قيام خرمدينان ( سرخ‌پوشان ) را كه از سال 180 ه . ق شروع شد فروبنشاند و اين حركت در دوره خلافت مأمون هم ادامه يافت .\r\nالبتّه نبايد از نظر دور داشت كه عهد حكومت هارون يكى از دوره‌هاى پررونق خلافت عباسى است . در دوره او بغداد ، يكى از شهرهاى معتبر جهان شد ، هارون بيت الحكمه را تأسيس كرد و رابطه نزديكى با علما و شعرا برقرار نمود ، به‌طورىكه هميشه تعدادى از آنها در دربار او حضور داشتند ؛ در عين حال كه به شدت با بحث و جدال‌هاى دينى مخالف بود و ديگران را هم از آن منع مىكرد . « 1 » هارون بيشتر اين موفقيت‌ها را مرهون درايت و تلاش خاندان برمكى بود ، اما نفوذ و قدرت بيش از حد اين خانواده هارون را به وحشت انداخت . بالاخره در سال 187 ه . ق دستور قتل جعفر بن يحيى برمكى و حبس ديگر افراد اين خانواده را صادر كرد ، علاوه بر آنها چندين نفر از كسانى را كه طرفدار برمكيان بودند نيز كشته شدند و از آن به بعد هارون وزارت را به فضل بن ربيع سپرد . « 2 »\r\nسقوط خاندان برمك كار را بر هارون دشوارتر كرد و مخالفت‌ها با وى شديدتر شد ؛ به‌ويژه در ناحيه خراسان اين قضيه به سرعت اوج گرفت . در اين زمان على بن عيسى بن ماهان ، حاكم آن ولايت با ظلم و ستم‌هايى كه روا داشت موجب نارضايتى عمومى گرديد . به همين دليل بزرگان منطقه نامه‌اى شكايت‌آميز از اعمال وى به هارون نوشتند و خواستار بركنارى او شدند و در شكوائيه يادآور شده بودند كه ابن عيسى قصد سركشى دارد . خليفه\r\n\r\n\r\n","description":"","footnote":"\r\n( 1 ) - خطيب بغدادى : پيشين 14 / 7\r\n( 2 ) - محمد بن جرير طبرى : پيشين 12 / 5311 ، 5330 ؛ محمد بن على عمرانى :\r\nالأنباء فى تاريخ الخلفا / 45\r\n","page_name":" 497 ","page_number":497},
  {"content":"\r\n\r\nبراى سروسامان دادن به اوضاع اين منطقه سال 189 ه . ق راهى آن نواحى شد ، اما هنگامى كه به رى رسيد ، على بن عيسى با كاروانى از تحف و هدايا به به استقبال خليفه آمد و توانست بار ديگر حكومت خراسان را به دست آورد و در نتيجه هارون به سمت عراق برگشت . « 1 » هارون اين‌بار در بغداد ساكن نشد و راهى « رقه » شهرى در كنار فرات ، شد . گويا در اين شهر طرفداران بنى اميه گرد آمده بودند و هارون براى تحت كنترل داشتن آنها وارد آن شهر شد و تا پايان عمرش ( 193 ه . ق ) اين شهر مقر حكومت وى بود . « 2 » او از اين شهر جنگ‌هايى را عليه روميان فرماندهى كرد و هنگامى كه اختلاف و درگيرى بين مسلمانان و مسيحيان شدت گرفت ، هارون دستور داد تمام كليساهاى مسيحى در سرزمين‌هاى اسلامى تخريب شود و اهل ذمه لباسى بپوشند كه از مسلمانان شناخته شوند . « 3 » در سال 190 ه . ق بار ديگر مسأله خراسان شدت گرفت . اين‌بار رافع بن ليث ، نوه نصر بن سيار ، در سمرقند عليه هارون قيام كرد و او را از خلافت عزل كرد . « 4 » هارون به على بن عيسى دستور داد اين فتنه را سركوب كند ، اما رافع لشكريان على بن عيسى را كه به فرماندهى پسرش به جنگ او آمده بودند ، شكست داد و آن پسر كه نامش عيسى بود كشته شد . با اين پيروزىها كار ابن ليث بالا گرفت و تعداد زيادى از مردم خراسان و ماوراءالنهر به او پيوستند و به‌طور جدى حكومت عباسى را به خطر انداختند . هارون براى چاره‌جويى ، على بن عيسى را از حكومت عزل و هرثمه بن اعين را به جاى او به خراسان فرستاد . هرثمه به دستور خليفه ، ابن عيسى را دستگير و اموالش را مصادره نمود . هرچند حضور هرثمه رضايت مردم را در پى داشت ، اما همچنان\r\n\r\n\r\n","description":"","footnote":"\r\n( 1 ) - محمد بن جرير طبرى : پيشين 12 / 5335\r\n( 2 ) - همان 12 / 5335\r\n( 3 ) - همان 12 / 5344\r\n( 4 ) - همان 12 / 5340 - 5342\r\n","page_name":" 498 ","page_number":498},
  {"content":"\r\n\r\nشورش رافع شعله‌ور بود . هارون براى فرونشاندن آن ، خود در صفر 193 ه . ق راهى خراسان شد . اردوى او از راه گرگان حركت كرد و خليفه در اين شهر به شدت مريض شد ، تلاش طبيبان هم نتيجه‌اى نداشت و او با همان حال به سمت توس حركت كرد . در همين شهر براثر بيمارى در جمادى الآخر سال 193 ه . ق درگذشت . « 1 »\r\nجسد او در سناباد ، از محلات توس ، در منزل حميد بن عبد الرحمن « 2 » يا به قولى خانه حميد بن ابى عانم در محلى به نام « مثقب » دفن شد . « 3 » بنا به روايت دينورى او در خانه حميد بن قحطبه منزل كرد و در همان‌جا فوت كرد . « 4 » چند سال بعد در 203 ه . ق پيكر مطهر امام رضا عليه السّلام در همين مكان دفن و يكى از زيارتگاه‌هاى مهم شيعيان شد . دعبل خزاعى توصيف جالبى از اين همجوارى دارد و مىگويد :\r\n قبران فى طوس : خير الناس كلهم * و قبر شرهم ، هذا من العبر \r\n ما ينفع الرجس فى قرب الزكى و لا * على الزكى بقرب الرجس من ضرر \r\nدو قبر در طوس است يكى قبر بهترين خلق خداوند و ديگرى گور شرترين مردم جهان و اين بسيار موجب تعجب است . فايده و نفعى براى شخص پليد نخواهد داشت اينكه گورش نزديك قبر پاك و پاكيزه‌ترين خلق باشد و همچنين ضرر و زيانى براى فرد پاك و مطهر ندارد كه مدفنش در كنار گور شخصى پليد باشد . « 5 »\r\nبا اينكه هارون الرشيد در زمان حيات خويش يك‌بار در سال 175 ه . ق و يك‌بار در 176 ه . ق وليعهدى را به امين و بعد از او به مأمون واگذار نمود و براى آن سندى به امضاى\r\n\r\n\r\n","description":"","footnote":"\r\n( 1 ) - همان 12 / 5367 ؛ خطيب بغدادى :\r\nپيشين 14 / 13\r\n( 2 ) - محمد بن جرير طبرى : پيشين 12 / 5368\r\n( 3 ) - همان 12 / 5370\r\n( 4 ) - ابو حنيفه دينورى : پيشين / 433\r\n( 5 ) - شيخ صدوق : عيون اخبار الرضا 2 / 617\r\n","page_name":" 499 ","page_number":499},
  {"content":"\r\n\r\nبزرگان و فقها در مكه تهيه كرد ، خيلى زود پس از فوت هارون بين امين و مأمون اختلاف و درگيرى پيش آمد كه در نهايت به پيروزى مأمون و طرفداران ايرانىاش انجاميد . « 1 »\r\nاسماعيل رضايى\r\n\r\n( 172 ) هروى - حسين ( ح 1225 ه . ق - )\r\nملا حسين هروى پدر مرحوم آخوند حاج ملا محمد كاظم خراسانى ، انسانى باسواد ، ثروتمند و تاجر ابريشم از اهالى هرات بود . او در حدود سال 1225 ه . ق در هرات به دنيا آمد و در اوان جوانى از هرات به كاشان رفت و در آنجا به ارشاد مردم پرداخت و سپس از كاشان به هرات بازگشت و با زنى پاك‌دامن ازدواج كرد كه ثمره آن چهار فرزند به اسامى : نصر اللّه ، غلامرضا ، محمد رضا و محمد كاظم بود . او هر چندگاه براى زيارت حضرت على بن موسى الرضا عليه السّلام به مشهد مىآمد . وقتى كه فرزندانش بزرگ شدند در ارض اقدس مقيم گرديد و فرزندانش در مشهد هركدام به انجام شغلى وارد شدند ، پسر كوچكش محمد كاظم به حرفه برادران علاقه نشان نداد و از همان اوان كودكى تمايلى شديد به درك معارف اسلامى داشت و به تحصيل در مدرسه سليمان خان مشهد مشغول شد .\r\nپس از مدتى كه خود را از آن حوزه بىنياز ديد ، با اجازه پدر و مادرش براى تكميل تحصيلات به نجف اشرف مهاجرت كرد . اما ملا حسين در مشهد مقيم بود تا اينكه در همين شهر درگذشت و در گورگاه قتلگاه دفن شد . « 2 »\r\nابراهيم زنگنه\r\n\r\n\r\n","description":"","footnote":"\r\n( 1 ) - محمد بن جرير طبرى : پيشين 12 / 5399 ؛ محمد بن على عمرانى : پيشين / 36 - 37\r\n( 2 ) - على ربانى خلخالى : شهداى روحانيت شيعه در يك‌صد سال اخير 1 / 129 - 132 ؛ مجله انديشه حوزه ، شماره 5 ، سال 2 / 103 .\r\n","page_name":" 500 ","page_number":500},
  {"content":"\r\n\r\n\r\nى\r\n\r\n( 173 ) يزدى - محمد ابراهيم ( - بعد از 1312 ه . ق )\r\n( به تصوير صفحه مراجعه شود ) محمد ابراهيم يزدى ، تاجر و بازرگان قوچانى در اصل اهل يزد بود و پس از مهاجرت به قوچان به شيرينى پزى اشتغال داشت . شهرتش در شيرينى پزى باعث شد كه مورد توجه محمد ناصر خان شجاع الدوله حاكم قوچان قرار بگيرد و در دستگاه او راه يابد . در يكى از مسافرت‌هاى ناصر الدّين شاه به قوچان شيرينىهاى دست‌پخت او و نوع پذيراييش توجه شاه را جلب كرد .\r\nمحمد ابراهيم املاك زيادى در قوچان خريدارى كرد و ثروت او روز به روز افزون گشت ، به‌طورى كه به محمد ابراهيم « بانك » معروف شد . وى پس از تأسيس شهر جديد قوچان به شغل تجارت پرداخت و سراى وى در قوچان يكى از بازارها و سراهاى معروف تجارى محسوب مىشد كه اكثر تجار معتبر در آن اتاق تجارت داشتند . جنازه وى پس از فوت در محوطه مقبره پير پالان‌دوز در مشهد دفن گرديد . نامبرده داراى پنج پسر به نام‌هاى على اكبر ، حسن ، محمد ، قاسم و رجب بود . فرزندان وى به كار تجارت و كشاورزى پرداختند و جزو افراد سرشناس قوچان بودند . « 1 »\r\nسيد حسن حسينى\r\n\r\n\r\n","description":"","footnote":"\r\n( 1 ) - محمد جابانى : سرزمين و مردم قوچان / 92 .\r\n","page_name":" 501 ","page_number":501},
  {"content":"\r\n . \r\n","description":"","footnote":"","page_name":" 502 ","page_number":502},
  {"content":"\r\n\r\n\r\nفهرست منابع\r\n\r\nالف . كتاب‌ها :\r\n1 - آتشكده آذر ، لطف‌على بيگ آذر بيگدلى ، تصحيح جعفر شهيدى ، تهران ، مؤسسه نشر كتاب ، 1337 .\r\n2 - آتشكده آذر ، لطف‌على بيگ آذر بيگدلى ، تصحيح مير هاشم محدث ، تهران ، انتشارات امير كبير 1378 .\r\n3 - آثار الرضويه ، صديق الدوله ، چاپ سنگى 1317 ق .\r\n4 - آسياى هفت سنگ ، ابراهيم باستانى پاريزى ، چاپ سوم ، تهران ، انتشارات ناصر خسرو 1365 .\r\n5 - آشنايى با مجلس شوراى اسلامى ، روابط عمومى مجلس شوراى اسلامى ، تهران ، انتشارات مجلس شوراى اسلامى 1362 .\r\n6 - اتركنامه ، تاريخ جامع قوچان ، رمضانعلى شاكرى ، چاپ اول ، تهران ، انتشارات امير كبير 1365 .\r\n7 - اثرآفرينان ( زندگينامه نام‌آوران فرهنگى ايران از آغاز تا سال 1300 ش ) ، حسين محدث‌زاده و حبيب اللّه عباسى ، زير نظر سيد كمال سيد جوادى ، چاپ اول ، تهران ، انجمن آثار و مفاخر فرهنگى 1377 .\r\n8 - احسن التواريخ ، حسن بيگ روملو ، به كوشش عبد الحسين نوايى ، چاپ اول ، تهران ، انتشارات بابك 1357 .\r\n9 - اخبار الطوال ، ابو حنيفه دينورى ، ترجمه دكتر محمود مهدوى دامغانى ، چاپ دوم ، تهران ،\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nنشر نى 1366 .\r\n10 - از آستارا تا استرآباد ، منوچهر ستوده ، تهران ، انتشارات انجمن آثار ملى 1335 .\r\n11 - اسناد برگزيده دوران قاجار ، ابراهيم صفائى ، تهران ، انتشارات بابك 1355 .\r\n12 - اسناد ميرزا عبد الوهاب خان آصف الدوله ، به كوشش عبد الحسين نوايى و نيلوفر كسرى ، مؤسسه مطالعات تاريخ معاصر ايران 1377 .\r\n13 - اقتصاد سياسى ايران ، محمد على همايون ( كاتوزيان ) ، تهران ، نشر مركز 1372 .\r\n14 - اكسير التواريخ ، عليقلى ميرزا اعتضاد السلطنه ، تصحيح جمشيد كيان‌فر ، چاپ اول ، تهران ، انتشارات ويسمن 1370 .\r\n15 - الانباء فى التاريخ الخلفاء ، محمد بن على بن محمد بن عمرانى ، تصحيح تقى بينش ، چاپ اول ، مشهد ، دانشگاه فردوسى 1363 .\r\n16 - القاب رجال دوره قاجاريه ، كريم سليمانى ، چاپ اول ، تهران ، نشر نى 1379 .\r\n17 - اميران مرزدار ، پيروز مجتهدزاده ، تهران ، انتشارات شيراز 1378 ش\r\n18 - امير شوكت الملك علم ( امير قائن ) ، محمد على منصف ، چاپ اول ، انتشارات امير كبير 1354 .\r\n19 - انديشه ترقى و حكومت قانون ، فريدون آدميت ، چاپ دوم ، تهران ، انتشارات خوارزمى 1356 .\r\n20 - انقلاب اسلامى و ريشه‌هاى آن ، عباسعلى عميد زنجانى ، تهران ، نشر كتاب سياسى 1367 .\r\n21 - انقلاب خراسان ، كاوه بيات ، چاپ اول ، مؤسس پژوهش و مطالعات فرهنگى 1370 .\r\n22 - انقلاب مشروطه ايران ( كتاب‌هاى آبى ) ، رحيم رضازاده ، ملك ، چاپ اول ، انتشارات مازيار 1377 .\r\n23 - ايران در دوره سلطنت قاجار ، على اصغر شميم ، چاپ ششم ، تهران ، انتشارات مدبر 1374 .\r\n24 - ايران عصر صفوى ، راجر سيورى ، ترجمه كامبيز عزيزى ، چاپ ششم ، تهران ، نشر مركز 1378 .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\n25 - ايران و ايرانيان عصر ناصر الدّين شاه ، س . ج . و . بنجامين ، ترجمه محمد حسين كردبچه ، چاپ اول ، تهران ، انتشارات جاويدان 1363 .\r\n26 - ايران و جهان ، عبد الحسين نوايى ، چاپ چهارم ، تهران ، نشر هما .\r\n27 - ايران و قضيه ايران ، جرج . ن . كرزن ، ترجمه غلامعلى وحيد مازندرانى ، چاپ چهارم ، انتشارات علمى و فرهنگى 1373 .\r\n28 - ايرانيان در ميان انگليسىها ، دنيس رايت ، كريم امامى ، تهران ، نشر نو 1364 .\r\n29 - برافتادن صفويان ، برآمدن محمود افغان ( گزارش شاهدان هلندى ) ، ويلم فلور ، ترجمه ابو القاسم سرى ، چاپ اول ، تهران ، انتشارات طوس 1365 .\r\n30 - بررسى و تحليلى از نهضت امام خمينى ، سيد حميد روحانى ، تهران ، انتشارات راه امام 1360 .\r\n31 - بهارستان ، محمد حسين آيتى ، چاپ دوم ، دانشگاه فردوسى مشهد 1371 .\r\n32 - بيان واقع ( سرگذشت احوال نادر شاه ) ، تحقيق دكتر كى . بى . نسيم ، اداره تحقيقات پاكستان ، دانشگاه پنجاب لاهور 1970 م .\r\n33 - پژوهشى در تاريخ ديپلماسى ايران قبل از هخامنشيان تا پايان قاجاريه ، محمد على مهيد ، چاپ اول ، تهران ، نشر ميترا 1361 .\r\n34 - پژوهشى در شناخت ايل‌ها و طايفه‌هاى عشايرى خراسان ، سيد على ميرنيا ، انتشارات نسل دانش 1369 .\r\n35 - پليس خفيه ايران ، مرتضى سيفى تفرشى ، تهران ، انتشارات ققنوس 1368 ش\r\n36 - پيش‌نويس فهرست موقوفات آستان قدس ، عبد الحميد مولوى .\r\n37 - تاريخ آستان قدس ، عزيز اللّه عطاردى ، چاپ اول ، تهران ، وزارت فرهنگ و ارشاد اسلامى 1371 .\r\n38 - تاريخ آستان قدس ، على مؤتمن ، چاپ دوم ، انتشارات شركت افست ، 1354 .\r\n39 - تاريخ ابن خلدون ، عبد الرحمن بن خلدون ، ترجمه عبد المحمد آيتى ، تهران ، مؤسسه مطالعات و تحقيقات 1363 .\r\n\r\n","description":"","footnote":"","page_name":" 505 ","page_number":505},
  {"content":"\r\n\r\n40 - تاريخ الفى ، احمد تتوى و آصف قزوينى ، تصحيح على آل داود ، تهران ، انتشارات فكر روز 1378 .\r\n41 - تاريخ ايران ، سرپرسى سايكس ، ترجمه محمد تقى فخر داعى گيلانى ، چاپ چهارم ، انتشارات على اكبر علمى 1362 .\r\n42 - تاريخ ايران دوره تيموريان ، پژوهش دانشگاه كمبريج ، ترجمه يعقوب آژند ، چاپ اول ، تهران ، انتشارات جامى 1379 .\r\n43 - تاريخ ايران دوره صفويان ، پژوهش دانشگاه كمبريج ، ترجمه يعقوب آژند ، چاپ اول ، تهران ، انتشارات جامى 1380 .\r\n44 - تاريخ ايران دوره قاجاريه ، واتسن گرنت ، ترجمه وحيد مازندرانى ، تهران ، انتشارات سخن 1340 .\r\n45 - تاريخ بغداد ، خطيب بغدادى ، بيروت ، دار الكتب العلمية .\r\n46 - تاريخ تحليلى مطبوعات ايران ، محيط طباطبايى ، چاپ دوم ، مؤسسه انتشارات بعثت 1375 .\r\n47 - تارين تنكابن ، على اصغر يوسفىنيا ، چاپ دوم ، تهران ، نشر قطره 1371 .\r\n48 - تاريخ جرايد و مجلات ايران ، محمد صدر هاشمى ، تهران ، انتشارات كمال 1363 ش\r\n49 - تاريخ جهان‌آرا ، قاضى احمد غفارى قزوينى ، تهران ، كتابفروشى حافظ ، 1343 .\r\n50 - تاريخ حزين ، محمد على حزين لاهيجى ، انتشارات كتابفروشى تأييد اصفهان ، چاپ سوم 1322 .\r\n51 - تاريخ ده هزارساله ايران ، عبد العظيم رضائى ، چاپ اول ، تهران ، انتشارات اقبال 1363 .\r\n52 - تاريخ ديپلماسى ايران ، محمد على مهميه ، تهران ، وزارت فرهنگ و ارشاد اسلامى 1380 ش\r\n53 - تاريخ رجال شرق خراسان ، ابراهيم زنگنه قاسم‌آبادى ، چاپ اول ، مشهد ، نشر خاطره 1370 .\r\n54 - تاريخ الرسل و الملوك ، محمد بن جرير طبرى ، ترجمه ابو القاسم پاينده ، تهران ، انتشارات\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nبنياد فرهنگ ايران 1352 .\r\n55 - تاريخ روابط سياسى ايران و انگليس در دوره رضا شاه ، دكتر على اصغر زرگر ، ترجمه كاوه بيات ، چاپ اول ، تهران ، انتشارات معين 1372 .\r\n56 - تاريخ روابط سياسى ايران و انگليس ، محمود محمود ، چاپ اقبال ، 1328 .\r\n57 - تاريخ روضة الصفاى ناصرى ، رضا قلى خان هدايت ، انتشارات پيروز 1339 .\r\n58 - تاريخ رويان ، اولياء اللّه آملى ، تصحيح دكتر منوچهر ستوده ، تهران ، انتشارات بنياد فرهنگ ايران 1348 .\r\n59 - تاريخ سرگذشت مسعودى ، مسعود ميرزا ظل السلطان ، چاپ اول ، تهران ، انتشارات بابك 1362 .\r\n60 - تاريخ سلطانى از شيخ صفى تا شاه صفى ، حسين بن مرتضى حسينى استرآبادى ، به كوشش احسان اشراقى ، تهران ، انتشارات علمى 1358 .\r\n61 - تاريخ سياسى بيست و پنج‌ساله ايران ( از كودتا تا انقلاب ) ، غلامرضا نجاتى ، چاپ اول ، تهران ، مؤسسه خدمات فرهنگى رسا 1371 .\r\n62 - تاريخ سياسى معاصر ايران ، جلال الدّين مدنى ، چاپ سوم ، دفتر انتشارات اسلامى جامعه مدرسين حوزه علميه قم 1360 .\r\n63 - تاريخ شهر مشهد ، مهدى سيدى ، چاپ اول ، تهران ، انتشارات جامى با همكارى شهردارى مشهد 1378 .\r\n64 - تاريخ طبرستان و رويان و مازندران ، ظهير الدّين مرعشى ، به كوشش محمد حسين تسبيحى ، چاپ دوم ، تهران ، انتشارات شرق .\r\n65 - تاريخ عالم‌آراى عباسى ، اسكندر بيگ منشى ، مصحح دكتر محمد اسماعيل رضوانى ، چاپ اول ، تهران ، دنياى كتاب 1377 .\r\n66 - تاريخ عباسى ، ملا جلال الدّين محمد منجم يزدى ، به كوشش سيف اللّه وحيدنيا ، تهران ، وحيد 1366 .\r\n67 - تاريخ عضدى ، احمد ميرزا عضد الدوله قاجار ، به سعى و اهتمام حسين كوهى كرمانى ،\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nچاپخانه مظاهرى .\r\n68 - تاريخ قومس ، عبد الرفيع حقيقت ، چاپ دوم ، تهران ، انتشارات آفتاب 1362 .\r\n69 - تاريخ كرد و كردستان ، صديق صفىزاده ، تهران ، انتشارات آئينه 1378 .\r\n70 - تاريخ كامل ايران ، سرجان ملكم ، ترجمه اسماعيل حيرت ، تصحيح قمىنژاد ، تهران ، افسون 1380 .\r\n71 - تاريخ كرمان ، احمد على خان وزيرى ، تصحيح ابراهيم باستانى پاريزى ، چاپ سوم ، تهران ، انتشارات علمى 1364 .\r\n72 - تاريخ گيتىگشاى زنديه ، ميرزا محمد صادق موسوى نامى اصفهانى ، تحرير و تحشيه عزيز اللّه بيات ، چاپ اول ، تهران ، انتشارات امير كبير 1363 .\r\n73 - تاريخ گيلان ، عبد الفتاح فومنى ، دبيرستان شاپور 1315 .\r\n74 - - ، - با مقدمه و تصحيح عطاء اللّه تدين ، كتابفروشى فروغى ، 1353 .\r\n75 - تاريخ گيلان و ديلمستان ، ظهير الدّين مرعشى ، تصحيح منوچهر ستوده ، تهران ، انتشارات اطلاعات 1364 .\r\n76 - تاريخ محمدى ( احسن التواريخ ) ، محمد فتح اللّه بن محمد تقى ساروى ، مصحح غلامرضا طباطبايى مجد ، چاپ اول ، تهران ، انتشارات امير كبير 1371 .\r\n77 - تاريخ مختصر احزاب سياسى ايران ، ملك‌الشعراى بهار ، چاپ چهارم ، تهران ، انتشارات امير كبير 1357 .\r\n78 - تاريخ مشروطه ايران ، احمد كسروى ، چاپ چهاردهم ، تهران ، انتشارات امير كبير 1364 .\r\n79 - تاريخ معاصر ايران از كودتاى 28 مرداد تا اصلاحات ارضى ، پيتر آورى ، ترجمه محمد رفيعى مهرآبادى ، تهران ، انتشارات عطايى .\r\n80 - تاريخ معاصر ايران - كتاب چهارم ( مجموعه مقالات مؤسسه پژوهش و مطالعات فرهنگى ) ، چاپ اول ، تهران ، مؤسسه پژوهش و مطالعات فرهنگى 1371 .\r\n81 - تاريخ منتظم ناصرى ، محمد حسن خان اعتماد السلطنه ، مصحح محمد اسماعيل رضوانى ،\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nچاپ اول ، دنياى كتاب 1367 .\r\n82 - تاريخ نادر شاهى ( نادرنامه ) ، محمد شفيع تهرانى ( وارد ) ، به اهتمام رضا شعبانى ، تهران ، مؤسسه مطالعات و تحقيقات فرهنگى 1369 .\r\n83 - تاريخ نو ، جهانگير ميرزا ، تصحيح عباس اقبال ، چاپ اول ، تهران ، كتابخانه على اكبر علمى 1327 .\r\n84 - تاريخ و جغرافى دار السلطنه تبريز ، نادر ميرزا قاجار ، تصحيح محمد مشيرى ، چاپ سوم ، تهران ، انتشارات اقبال 1360 .\r\n85 - تاريخ و سفرنامه حزين لاهيجى ، حزين لاهيجى ، مصحح على دوانى ، چاپ اول ، انتشارات مركز اسناد انقلاب اسلامى 1375 .\r\n86 - تاريخ يعقوبى ، احمد بن اسحاق يعقوبى ، ترجمه محمد ابراهيم آيتى ، تهران ، انتشارات علمى و فرهنگى 1366 .\r\n87 - تذكره تحفه سامى ، سام ميرزا صفوى ، مصحح ركن الدّين همايون فرخ .\r\n88 - تذكره جغرافياى تاريخى ايران ، بار تولد ، ترجمه حمزه سردار ، تهران 1308 .\r\n89 - تذكره خط و خطاطان ، ميرزا حبيب اصفهانى ، ترجمه رحيم چاوش اكبرى ، چاپ اول ، تهران ، كتابخانه مستوفى 1369 .\r\n90 - تذكره خوشنويسان ، مولانا محمد هفت قلمى دهلوى ، چاپ اول ، تهران ، انتشارات روزنه 1377 .\r\n91 - تذكره روز روشن ، محمد مظفر حسين صبا ، مصحح محمد حسين ركن‌زاده آدميت ، چاپ اول ، تهران ، كتابخانه رازى 1343 .\r\n92 - تذكره روضة السلاطين ، فخرى هروى ، مصحح ع . خيام‌پور ، چاپ اول ، تبريز ، مؤسسه تاريخ و فرهنگ ايران .\r\n93 - تذكره شاه‌طهماسب ، شاه‌طهماسب اول ، تصحيح امر اللّه صفرى ، چاپ دوم ، انتشارات شرق 1363 .\r\n94 - تذكرة الشعراء ، دولتشاه سمرقندى ، تصحيح محمد رمضانى ، چاپ دوم ، تهران ، انتشارات\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nكلاله خاور 1366 .\r\n95 - تذكره صفويه كرمان ، مير محمد سعيد بردسيرى ، مصحح محمد ابراهيم باستانى پاريزى ، چاپ اول ، تهران ، نشر علم 1369 .\r\n96 - تذكره مجمع الخواص ، صادقى كتابدار ، ترجمه عبد الرسول خيام‌پور ، چاپ اول ، تبريز ، انتشارات خيام‌پور 1327 .\r\n97 - تذكره مدينة الادب ، محمد على مصباحى نائينى ، چاپ اول ، تهران ، كتابخانه مجلس شوراى اسلامى 1376 .\r\n98 - تذكره نتايج الافكار ، محمد قدرت اللّه گوپاموى ، چاپ اول ، بمبئى ، انتشارات اردشير بنشاهى ، 1336 .\r\n99 - تذكره نصرآبادى ، محمد طاهر نصرآبادى ، تصحيح وحيد دستگردى ، تهران ، كتابفروشى فروغى .\r\n100 - تذكره هفت اقليم ، امين احمد رازى ، تصحيح سيد محمد طاهرى ، چاپ اول ، تهران ، انتشارات سروش 1378 .\r\n101 - تقويم تاريخ خراسان از مشروطه تا انقلاب اسلامى ، غلامرضا جلالى ، چاپ اول ، تهران ، مركز اسناد انقلاب اسلامى 1377 .\r\n102 - تكملة الاخبار ، عبدى بيگ شيرازى ، تصحيح عبد الحسين نوايى ، چاپ اول ، تهران ، نشر نى 1369 .\r\n103 - تيمور تاش در صحنه سياست ، باقر عاقلى ، چاپ اول ، انتشارات جاويدان 1371 .\r\n104 - جغرافياى تاريخى تربت حيدريه ، محمد رضا خسروى ، چاپ دوم ، مشهد ، انتشارات آستان قدس رضوى 1377\r\n105 - جغرافياى تاريخى خراسان از نظر جهانگردان ، ابو القاسم طاهرى ، تهران ، شوراى مركزى جشن شاهنشاهى ايران 1348\r\n106 - جغرافياى تاريخى شيروان ، محمد اسماعيل مقيمى ، چاپ اول ، مشهد ، انتشارات آستان قدس 1370\r\n\r\n","description":"","footnote":"","page_name":" 510 ","page_number":510},
  {"content":"\r\n\r\n107 - جغرافياى تاريخى قوچان ، محمد اسماعيل مقيمى ، چاپ اول ، مشهد ، انتشارات آستان قدس 1370\r\n108 - جنبش كلنل محمد تقى خان پسيان براساس گزارش‌هاى كنسولگرى انگليس در مشهد ، غلامحسين ميرزا صالح ، چاپ اول ، انتشارات تاريخ ايران 1366\r\n109 - جنگ‌هاى جهانى در ايران ، اسكرين كلارمونت پرسيوال ، ترجمه حسين فراهانى ، تهران ، انتشارات نوين 1363\r\n110 - جواهر الاخبار ، بوداق منشى قزوينى ، تصحيح محسن بهرام‌نژاد ، تهران ، نشر ميراث مكتوب 1378\r\n111 - جهانگشاى نادرى ، مهدى خان استرآبادى ، تصحيح سيد عبد اللّه انوار ، چاپ اول ، تهران ، انجمن آثار و مفاخر فرهنگى 1377\r\n112 - حبيب السير فى اخبار البشر ، غياث الدّين خواند مير ، تصحيح محمد دبير سياقى ، چاپ سوم ، تهران ، كتابفروشى خيام ، 1362\r\n113 - حدائق السياحه ، زين العابدين شروانى ، تهران ، سازمان چاپ دانشگاه تهران 1348\r\n114 - حديث نادرشاهى ، مؤلف نامعلوم ، تصحيح دكتر رضا شعبانى ، تهران ، انتشارات بعثت 1376\r\n115 - حركت تاريخى كرد به خراسان ، كليم اللّه توحدى ، چاپ اول ، مشهد ، انتشارات كوشش 1359\r\n116 - - ، - ، سازمان چاپ مشهد ، 1373\r\n117 - حقايق الاخبار ناصرى ( تاريخ قاجار ) ، محمد جعفر خورموجى ، تصحيح حسين خديوجم ، تهران 1344\r\n118 - حكايت بلوچ ، محمود زند مقدم ، تهران ، شركت بيسته 1370\r\n119 - حكايت دختران قوچان ازيادرفته‌هاى انقلاب مشروطيت ، افسانه نجم‌آبادى ، چاپ اول ، تهران ، انتشارات روشنگران 1374\r\n120 - حكومت نادر شاه ، دكتر ويلم فلور ، ترجمه دكتر ابو القاسم سرى ، چاپ اول ، تهران ،\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nانتشارات توس 1368\r\n121 - حيدر خان عمو اغلى ، اسماعيل رائين ، چاپ سوم ، تهران ، انتشارات جاويدان 1355\r\n122 - خاطرات جهانگير تفضلى ، به كوشش يعقوب توكلى ، چاپ اول ، دفتر ادبيات انقلاب اسلامى\r\n123 - خاطرات دو سفير ، ويليام ساليوان و آنتونى پارسونز ، ترجمه محمود طلوعى ، چاپ اول ، انتشارات علم 1372\r\n124 - خاطرات سياسى امين الدوله ، حاجى ميرزا على خان امين الدوله ، به كوشش حافظ فرمانفرمائيان ، زير نظر ايرج افشار ، چاپ سوم ، تهران ، انتشارات امير كبير 1370\r\n125 - خاطرات و خطرات ، مهدى قلى خان هدايت ، چاپ سوم ، تهران ، كتابفروشى زوار 1361\r\n126 - خراسان و حكمرانان ، محمد رضا افشارآرا ، مشهد ، انتشارات محقق 1380\r\n127 - خلاصة التواريخ ، قاضى احمد قمى ، تصحيح دكتر احسان اشراقى ، دانشگاه تهران ، 1359\r\n128 - خلد برين ، محمد يوسف واله اصفهانى ، تصحيح مير هاشم محدث ، تهران ، بنياد موقوفات محمود افشار 1372\r\n129 - خواجه تاجدار ، گورژان ، ترجمه ذبيح اللّه منصورى ، تهران ، انتشارات امير كبير 1365\r\n130 - داستان انقلاب ، محمود طلوعى ، تهران ، انتشارات علم 1370\r\n131 - دائرةالمعارف بزرگ اسلامى ، زير نظر كاظم موسوى بجنوردى ، چاپ دوم ، تهران ، مركز دائرةالمعارف بزرگ اسلامى 1374\r\n132 - دائرةالمعارف تشيع ، زير نظر احمد صدر حاج سيد جوادى ، چاپ سوم ، انتشارات سعيد محبى 1375\r\n133 - دائرةالمعارف فارسى ، غلامحسين مصاحب ، تهران ، شركت سهامى كتاب‌هاى جيبى 1374\r\n134 - دانشمندان آذربايجان ، محمد على تربيت ، به كوشش غلامرضا طباطبايى مجد ، چاپ اول ، تهران ، انتشارات وزارت فرهنگ و ارشاد اسلامى 1378\r\n135 - دانشنامه ايران و اسلام ، زير نظر احسان يار شاطر ، چاپ اول ، تهران ، بنگاه ترجمه و نشر\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nكتاب 1354\r\n136 - درّه نادرى ، ميرزا مهدى خان استرآبادى ، تصحيح سيد جعفر شهيدى ، چاپ دوم ، تهران ، انتشارات علمى و فرهنگى 1366\r\n137 - دستور شهر ياران ، محمد ابراهيم بن زين العابدين نصيرى ، تصحيح نادر نصيرى مقدم ، تهران ، بنياد موقوفات افشار .\r\n138 - دولتمردان ايران و ساختار نهادها در عصر مشروطيت ، حسين مكى ( زاوش ) ، چاپ اول ، نشر اشاره 1370\r\n139 - دولت‌هاى ايران از مشير الدوله تا مير حسين موسوى ، نهاد نخست وزيرى جمهورى اسلامى ايران ، انتشارات نهاد رئيس‌جمهورى .\r\n140 - رجال عصر پهلوى ، مركز بررسى اسناد تاريخى وزارت اطلاعات ، چاپ اول 1379\r\n141 - رجال عصر مشروطيت ، سيد ابو الحسن علوى ، به كوشش حبيب يغمايى و ايرج افشار ، چاپ اول ، انتشارات اساطير 1363\r\n142 - رجال و مشاهير قوچان ، على حيدرى ، چاپ اول ، مشهد ، انتشارات محقق ، 1378\r\n143 - رستم التواريخ ، محمد هاشم آصف ( رستم الحكماء ) ، تصحيح محمد مشيرى ، تهران ، تابان 1348\r\n144 - روزنامه خاطرات اعتماد السلطنه ، با مقدمه ايرج افشار ، چاپ پنجم ، تهران ، انتشارات امير كبير 1379\r\n145 - روزنامه سفر خراسان ، علينقى حكيم الممالك ، چاپ اول ، انتشارات فرهنگ ايران زمين 1356\r\n146 - روزنامه سفر خراسان ، ميرزا قهرمان امين لشكر ، تصحيح ايرج افشار و محمد رسول دريا گشت ، چاپ اول ، تهران ، انتشارات اساطير 1374\r\n147 - روزنامه ميرزا محمد كلانتر فارس ، ميرزا محمد كلانتر ، تصحيح عباس اقبال ، چاپ اول ، تهران ، كتابخانه طهورى 1362\r\n148 - روزنامه و روزنامه‌نگارى در خراسان ، حسين الهى ، چاپ اول ، دانشگاه فردوسى مشهد\r\n\r\n","description":"","footnote":"","page_name":" 513 ","page_number":513},
  {"content":"\r\n\r\n1379\r\n149 - روس و انگليس در ايران ، فيروز كاظم‌زاده ، ترجمه منوچهر اميرى 1354\r\n150 - روضة الصفاء ، ميرخواند ، چاپ اول ، تهران 1339\r\n151 - روضة الصفوية ، ميرزا بيگ حسن بن حسينى جنابدى ، به كوشش غلامرضا طباطبايى مجد ، چاپ اول ، تهران ، بنياد موقوفات دكتر محمود افشار 1378\r\n152 - رياض السياحه ، زين العابدين شيروانى ، تصحيح اصغر حامد ، چاپ اول ، تهران ، كتابفروشى سعدى 1339\r\n153 - ريحانة الادب ، محمد على مدرس تبريزى ، چاپ چهارم ، تهران ، انتشارات خيام 1374\r\n154 - زبدة التواريخ ، حافظ ابرو ، تصحيح سيد كمال حاج سيد جوادى ، چاپ اول ، تهران ، انتشارات وزارت فرهنگ و ارشاد اسلامى 1380\r\n155 - زبدة التواريخ ، محمد حسن مستوفى ، تصحيح بهروز گودرزى ، چاپ اول ، تهران ، موقوفات دكتر محمود افشار 1375\r\n156 - زبور آل داود ، سلطان هاشم ميرزا ، تصحيح عبد الحسين نوايى ، چاپ اول ، تهران ، ميراث مكتوب 1379\r\n157 - زندگانى شاه‌عباس اول ، نصر اللّه فلسفى ، چاپ ششم ، تهران ، انتشارات علمى 1375\r\n158 - زندگى سياسى خاندان علم ، مظفر شاهدى ، چاپ اول ، مؤسسه مطالعات تاريخ معاصر ايران 1377\r\n159 - زندگينامه حاج محمد حسن كمپانى امين دار الضرب ، شيرين مهدوى ، ترجمه منصوريه اتحاديه و فرحناز اميرخانى حسنك‌سو ، چاپ اول ، تهران ، مركز نشر تاريخ ايران 1379\r\n160 - زندگينامه رجال و مشاهير ايران ( 1299 - 1320 ق ) ، حسن مرسل‌وند ، چاپ اول ، تهران ، انتشارات الهام 1374\r\n161 - سالشمار وقايع مشهد در قرن‌هاى پنجم تا سيزدهم هجرى قمرى ، محمد تقى مدرس رضوى ، به كوشش ايرج افشار ، چاپ اول ، مشهد ، بنياد پژوهش‌هاى اسلامى 1378\r\n162 - سخنوران آذربايجان ، عزيز دولت‌آبادى ، چاپ اول ، تبريز ، انتشارات ستوده ، 1377\r\n\r\n","description":"","footnote":"","page_name":" 514 ","page_number":514},
  {"content":"\r\n\r\n163 - سرزمين و مردم قوچان ، محمد جابانى ، مشهد ، انتشارات اطلس 1363 ش\r\n164 - سفارت‌نامه‌هاى ايران ، محمد امين رياحى ، چاپ اول ، تهران ، انتشارات توس 1368\r\n165 - سفر در ايران ، گاسپاردوويل ، ترجمه منوچهر اعتماد مقدم ، تهران ، انتشارات شباويز 1365\r\n166 - سفرنامه خانلر خان اعتصام الملك ، خانلر خان اعتصام الملك ، تصحيح منوچهر محمدى ، چاپ اول ، انتشارات فردوسى 1351\r\n167 - سفرنامه خراسان و سيستان ، چارلز ادوارد ييت ، ترجمه قدرت اللّه روشنى ، چاپ اول ، انتشارات يزدان 1365\r\n168 - سفرنامه خراسان و كرمان ، غلامحسين خان افضل الملك ، به اهتمام قدرت اللّه روشنى زعفرانلو تهران ، انتشارات توس\r\n169 - سفرنامه ركن الدوله ، محمد على منشى ، به كوشش محمد گلبن ، چاپ اول ، تهران ، انتشارات سحر 1356\r\n170 - سفرنامه ، ژان اوتر ، ترجمه على اقبالى ، تهران ، انتشارات جاويدان 1363\r\n171 - سفرنامه سديد السلطنه ، محمد على خان سديد السلطنه مينايى ، تصحيح احمد اقتدارى ، چاپ اول ، انتشارات بهنشر 1362\r\n172 - سفرنامه سرپرسى سايكس ، ژنرال سرپرسى سايكس ، ترجمه سعادت‌زاده\r\n173 - سفرنامه كروسينسكى ( يادداشت‌هاى كشيش لهستانى عصر صفوى ) ، تصحيح مريم ميراحمدى ، تهران ، انتشارات توس 1363\r\n174 - سفرنامه كمپفر ، انگلبرت كمپفر ، ترجمه كيكاوس جماندارى ، چاپ سوم ، تهران ، انتشارات خوارزمى 1350\r\n175 - سفرنامه سهام الدوله بجنوردى ، قدرت اللّه روشنى زعفرانلو ، چاپ اول 1374\r\n176 - سفرنامه كلاويخو ، ترجمه مسعود رجب‌نيا ، چاپ دوم ، انتشارات علمى و فرهنگى 1366\r\n177 - سفينة المحمود ، محمود ميرزا قاجار ، تصحيح خيام‌پور ، چاپ اول ، تهران ، مؤسسه تاريخ و فرهنگ ايران 1346\r\n\r\n","description":"","footnote":"","page_name":" 515 ","page_number":515},
  {"content":"\r\n\r\n178 - سلسله‌هاى پهلوى و نيروهاى مذهبى به روايت تاريخ كمبريج ، ترجمه عباس مخبر ، چاپ اول ، انتشارات طرح نو 1371\r\n179 - سنت و مدرنيسم ، صادق زيبا كلام ، تهران ، انتشارات روزبه 1365\r\n180 - سه سال در دربار ايران ( خاطرات دكتر فووريه ژوانس پزشك ناصر الدّين شاه ) ، ترجمه عباس اقبال ، به كوشش همايون شهيدى ، تهران ، دنياى كتاب\r\n181 - سه سفرنامه ( هرات ، مرو ، مشهد ) ، به كوشش قدرت اللّه روشنى زعفرانلو ، چاپ دوم ، تهران ، انتشارات توس 1356\r\n182 - سياستگران دوره قاجار ، خان ملك ساسانى ، تهران ، انتشارات بابك 1379\r\n183 - سى و هفت سال ، احمد سميعى ، چاپ چهارم ، انتشارات شباويز 1367\r\n184 - سيماى احمد شاه قاجار ، محمد جواد شيخ الاسلامى ، چاپ اول ، تهران ، نشر گفتار 1368\r\n185 - سيماى وقف در خراسان ، عبد الرضا امير شيبانى ، انتشارات سگال 1380\r\n186 - شاه اسماعيل دوم صفوى ، والتر هينتس ، ترجمه كيكاوس جهاندارى ، چاپ اول ، تهران ، انتشارات علمى و فرهنگى 1371\r\n187 - شاه‌طهماسب صفوى ( مجموعه اسناد و مكاتبات تاريخى ) ، عبد الحسين نوايى ، چاپ دوم ، تهران ، انتشارات ارغوان 1368\r\n188 - شرح حال رجال ايران ، مهدى بامداد ، چاپ سوم ، تهران ، كتابفروشى زوار 2201363 ) شرح حال رجال سياسى و نظامى معاصر ايران ، دكتر باقر عاقلى ، چاپ اول ، تهران ، نشر علم 1380\r\n189 - شرح زندگانى من ، عبد اللّه مستوفى ، چاپ سوم ، تهران ، انتشارات زوار 1371\r\n190 - شرح سفرى به ايالت خراسان ، سى . ام مك گرگور ، ترجمه مجيد مهدىزاده ، چاپ اول ، مشهد ، انتشارات آستان قدس رضوى 1366\r\n191 - شمس الشموس يا تاريخ آستان قدس ، حاج محمد احتشام كاويانيان ، اداره كل فرهنگ و هنر خراسان 1354\r\n192 - شهداى روحانيت شيعه در يك‌صد سال اخير ، على ربانى خلخالى ، قم ، مكتبة الحسين\r\n\r\n","description":"","footnote":"","page_name":" 516 ","page_number":516},
  {"content":"\r\n\r\n1402 ق\r\n193 - صحيفه نور ( رهنمودهاى امام خمينى ) تهران ، وزارت ارشاد اسلامى 1361\r\n194 - صدسال شعر خراسان ، على اكبر گلشن آزادى ، به كوشش احمد كمال‌پور ، چاپ اول ، مشهد ، مركز آفرينش‌هاى هنرى آستان قدس رضوى 1373\r\n195 - صدر التواريخ ، محمد حسن خان اعتماد السلطنه ، به كوشش محمد مشيرى ، چاپ اول ، تهران ، انتشارات روزبهان 1357\r\n196 - ظفرنامه ، مولانا شرف الدّين على يزدى ، به اهتمام محمد عباسى ، تهران ، انتشارات امير كبير 1336\r\n197 - ظهور و سقوط سلطنت پهلوى ( خاطرات ارتشبد حسين فردوست ) ، مؤسسه مطالعات و پژوهشهاى اسلامى ، تهران ، انتشارات اطلاعات ، چاپ اول ، 1369 ، چاپ دوم 1370\r\n198 - عالم‌آراى نادرى ، محمد كاظم مروى ، تصحيح محمد امين رياحى ، چاپ سوم ، انتشارات علمى 1374\r\n199 - عباسنامه يا شرح حال زندگانى 22 ساله شاه‌عباس ثانى ، محمد طاهر وحيد قزوينى ، تصحيح ابراهيم دهگان ، چاپ اول ، اراك ، كتابفروشى داودى 1329\r\n200 - عصر بىخبرى ، ابراهيم تيمورى ، انتشارات اقبال 1363\r\n201 - عين الوقائع ، محمد يوسف رياضى هروى ، تصحيح محمد آصف فكرت ، چاپ اول ، تهران ، انتشارات انقلاب اسلامى 1372\r\n202 - عيون اخبار الرضا ، شيخ صدوق ، ترجمه حميد رضا مستفيد و على اكبر غفارى ، تهران ، انتشارات صدوق 1379 ش\r\n203 - فاتح هرات ، ناصر نجفى ، چاپ اول ، انتشارات گلشايى 1368\r\n204 - فارسنامه ناصرى ، حسن حسينى فسايى ، تصحيح منصور رستگار فسايى ، چاپ اول ، تهران ، انتشارات امير كبير 1378\r\n205 - فراموشخانه و فراماسونرى در ايران ، اسماعيل رائين ، چاپ اول ، تهران ، انتشارات امير كبير 1359\r\n\r\n","description":"","footnote":"","page_name":" 517 ","page_number":517},
  {"content":"\r\n\r\n206 - فردوس التواريخ ، نوروز على بسطامى ، چاپ سنگى 1315 ق\r\n207 - فرهنگ جغرافياى ايران ( خراسان ) ، كاركنان وزارت جنگ انگلستان ، ترجمه كاظم خادميان ، چاپ اول ، مشهد ، بنياد پژوهشهاى اسلامى 1380\r\n208 - فرهنگ خراسان ، عزيز اللّه عطاردى ، چاپ اول ، انتشارات عطارد 1381\r\n209 - فرهنگ رجال قاجار ، جورج پ . چرچيل ، ترجمه غلامحسين ميرزا صالح ، چاپ اول ، تهران ، انتشارات زرين 1369\r\n210 - فرهنگ سخنوران ، ع . خيام‌پور ، چاپ اول ، تبريز ، چاپخانه شركت سهامى چاپ كتاب 1340\r\n211 - فوائد الصفوية ، ابو الحسن بن ابراهيم قزوينى ، تصحيح مريم ميراحمدى ، چاپ اول ، تهران ، مؤسسه مطالعات علمى و فرهنگى 1367\r\n212 - فهرست بناهاى تاريخى و اماكن باستانى ايران ، نصرت اللّه مشكاتى ، چاپ دوم ، تهران ، سازمان ملى حفاظت آثار باستانى 1349\r\n213 - قاجاريه انگلستان و قراردادهاى استعمارى ، سجاد راعى گلوجه ، تهران ، مركز اسناد انقلاب اسلامى 1380\r\n214 - قربانيان باور و احزاب سياسى ايران ، محمد تربتى سنجانى ، تهران ، انتشارات آسيا 1375\r\n215 - قصص الخاقانى ، ولى قلى بن داود قلى شاملو ، تصحيح سيد حسن سادات ناصرى ، چاپ اول ، تهران ، سازمان چاپ و انتشارات وزارت فرهنگ و ارشاد اسلامى 1371\r\n216 - قلم و سياست ، محمد على سفرى ، چاپ اول ، تهران ، نشر نامك 1371\r\n217 - قيام كلنل محمد تقى خان پسيان در خراسان ، على آذرى ، انتشارات صفىعلى شاه .\r\n218 - كارنماى زنان كاراى ايران ، پوران فرخ‌زاد ، چاپ اول ، تهران ، نشر قطره 1381\r\n219 - كاروان هند ، احمد گلچين معانى ، چاپ اول ، مشهد ، مؤسسه چاپ و انتشارات آستان قدس رضوى 1369\r\n220 - كتاب آبى ، احمد مشيرى ، چاپ دوم ، تهران ، نشر نو 1363\r\n221 - كتاب نارنجى ، گزارش‌هاى وزارت امور خارجه روسيه ، ترجمه فتح الله ديده‌بان ، تهران ،\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nانتشارات نور 1366\r\n222 - كرد و پيوستگى نژادى و تاريخى او ، رشيد ياسمى ، چاپ سوم ، انتشارات ابن سينا .\r\n223 - گفت‌وگوهاى من با شاه ( خاطرات محرمانه اسد اللّه علم ) ، اسد اللّه علم ، تهران ، انتشارات طرح نو 1371\r\n224 - گلستان هنر ، قاضى احمد قمى ، تصحيح احمد سهيلى خوانسارى ، چاپ دوم ، تهران ، كتابخانه منوچهرى .\r\n225 - گلشن مراد ، ابو الحسن غفارى كاشانى ، تصحيح غلامرضا طباطبايى ، چاپ اول ، تهران ، انتشارات زرين 1369\r\n226 - گنج‌على خان زيك ، محمد ابراهيم باستانى پاريزى ، چاپ دوم ، تهران ، انتشارات اساطير 1362\r\n227 - گنج دانش ( جغرافياى تاريخى شهرهاى ايران ) ، محمد تقى خان حكيم ، مقدمه عبد الحسين نوايى به اهتمام محمد على صوتى و جمشيد كيانفر ، چاپ اول ، تهران ، انتشارات زرين 1366\r\n228 - گنج هزارساله ، رمضان على شاكرى ، چاپ اول ، مشهد ، انتشارات كتابخانه مركزى آستان قدس رضوى 1367\r\n229 - لب التواريخ ، يحيى بن عبد اللطيف قزوينى ، به خط محمد باقر نيرومند ، چاپ اول ، انتشارات گويا 1363\r\n230 - لغتنامه دهخدا ، چاپ اول ، دانشگاه تهران 1372\r\n231 - مآثر رحيمى ، عبد الباقى نهاوندى ، به اهتمام دكتر عبد الحسين نوايى ، چاپ اول ، تهران ، انجمن آثار و مفاخر فرهنگى .\r\n232 - المآثر و الآثار ، محمد حسن خان اعتماد السلطنه ، چاپ اول ، تهران ، كتابخانه سنائى .\r\n233 - مآثر عالمگيرى ، محمد ساقى مستعد خان ، تصحيح آقا احمد على ، كلكته ، ميشن پريس 1871 م\r\n234 - متن كامل مذاكرات هيئت دولت طاغوت در پانزده خرداد 1342 ، دفتر هيئت دولت و\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nروابط عمومى نخست وزيرى .\r\n235 - مجمع التواريخ ، ميرزا محمد خليل مرعشى ، تصحيح عباس اقبال ، تهران ، كتابخانه طهورى 1362\r\n236 - مجمع الفصحاء ، رضا قلى خان هدايت ، به كوشش مظاهر مصفا ، چاپ اول ، انتشارات امير كبير 1340\r\n237 - مجمل التواريخ ، ابو الحسن بن محمد امين گلستانه ، تصحيح مدرس رضوى ، تهران ، انتشارات كتابخانه ابن سينا 1344\r\n238 - مجمل فصيحى ، جلال الدّين احمد بن محمد خوافى ، تصحيح محمود فرخ ، چاپ اول ، مشهد ، كتابفروشى باستان 1339\r\n239 - محافل المؤمنين ، محمد شفيع حسينى عاملى ، تصحيح ابراهيم عرب‌پور و منصور جغتايى ، چاپ اول ، مشهد ، بنياد پژوهش‌هاى اسلامى آستان قدس رضوى 1383\r\n240 - مرآة البلدان ، محمد حسن خان اعتماد السلطنه ، تصحيح دكتر عبد الحسين نوايى و مير هاشم محدث ، چاپ اول ، انتشارات دانشگاه تهران 1367\r\n241 - مرآة العالم ( تاريخ اورنگ‌زيب ) ، محمد بختاور خان ، تصحيح ساجده علوى ، چاپ اول ، اداره تحقيقات پاكستان 1979 م\r\n242 - مروج الذهب ، ابو الحسن على بن حسين مسعودى ، ترجمه ابو القاسم پاينده ، تهران ، بنگاه ترجمه و نشر كتاب 1344\r\n243 - مشروطه گيلان به انضمام وقايع مشهد ، به كوشش محمد روشن ، رشت ، كتابفروشى طاعتى 1352\r\n244 - مطلع الشمس ، محمد حسن خان صنيع الدوله با مقدمه و فهارس تيمور برهان ليمودهى ، انتشارات فرهنگسرا 1368\r\n245 - معمارى ايران ، گردآورنده آسيه جوادى ، چاپ اول ، تهران ، انتشارات مجرد ، 1363\r\n246 - مقاتل الطالبين ، ابو الفرج اصفهانى ، ترجمه هاشم رسولى محلاتى ، تهران ، انتشارات صدوق 1368 ش\r\n\r\n","description":"","footnote":"","page_name":" 520 ","page_number":520},
  {"content":"\r\n\r\n247 - مقدمات مشروطيت ، هاشم محيط ما فى ، ترجمه مجيد تفرشى ، تهران ، انتشارات فردوسى 1363\r\n248 - مقدمه ابن خلدون ، عبد الرحمن بن خلدون المغربى ، ترجمه پروين گنابادى ، تهران ، مركز انتشارات علمى و فرهنگى 6 - 1362\r\n249 - مكارم الآثار در احوال رجال ، ميرزا محمد على حبيب‌آبادى ، انجمن كتابخانه‌هاى عمومى ، اصفهان\r\n250 - منتخب التواريخ ، عبد القادر بدوانى ، تصحيح مولوى احمد على صاحب ، چاپ اول ، تهران ، انجمن آثار و مفاخر فرهنگى 1379\r\n251 - منتخب التواريخ ، معين الدّين نطنزى ، تصحيح ژان اوبن ، كتابفروشى خيام\r\n252 - منتخب التواريخ ، محمد هاشم خراسانى ، تصحيح ابو الحسن شعرانى ، چاپ اول ، كتابفروشى اسلاميه 1382\r\n253 - ميرزا تقى خان امير كبير ، عباس اقبال آشتيانى ، به اهتمام ايرج افشار ، چاپ اول ، تهران ، انتشارات توس 1363\r\n254 - نادر شاه و بازماندگانش همراه با نامه‌هاى سلطنتى و اسناد سياسى و ادارى ، دكتر عبد الحسين نوايى ، انتشارات زرين 1368\r\n255 - ناسخ التواريخ ( تاريخ قاجاريه ) ، محمد لسان الملك تقى سپهر ، به اهتمام جمشيد كيانفر ، چاپ اول ، انتشارات اساطير 1377\r\n256 - - ، - تصحيح محمد باقر بهبودى ، چاپ اول ، كتابفروشى اسلاميه 1353\r\n257 - نامه‌هاى طبيب نادر شاه ، پادرى بازن ، ترجمه على اصغر حريرى ، چاپ دوم ، انتشارات شرق 1365\r\n258 - نخست وزيران ايران از سيد ضياء تا بختيار ، مسعود بهنود ، چاپ پنجم ، تهران ، انتشارات جاويدان 1370\r\n259 - نزهت الاخبار ( تاريخ و جغرافياى فارس ) ، ميرزا جعفر خان حقايق نگار خورموجى ،\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nتصحيح سيد على آل داود ، چاپ اول ، تهران ، وزارت فرهنگ و ارشاد اسلامى 1380\r\n260 - نقاوة الآثار فى ذكر الاخبار در تاريخ صفويه ، محمود بن هدايت اللّه افوشته‌اى نطنزى ، تصحيح احسان اشراقى ، چاپ دوم ، انتشارات علمى و فرهنگى 1373\r\n261 - نقش تركان آناطولى در تشكيل و توسعه دولت صفوى ، فاروق سومر ، ترجمه احسان اشراقى و محمد تقى امامى ، چاپ اول ، تهران ، نشر گستره 1371\r\n262 - نهضت روحانيون ، على دوانى ، تهران ، بنياد فرهنگى امام رضا\r\n263 - واقفين عمده كتاب به كتابخانه‌هاى آستان قدس ، رمضان على شاكرى ، چاپ اول ، بنياد پژوهش‌هاى اسلامى 1380\r\n264 - وقايع خاور ايران دوره قاجاريه ( ج 1 ) ، سيد على ميرنيا ، چاپ اول ، مؤسسه انتشاراتى اردشير 1366\r\n265 - وقايع خاور ايران دوره پهلوى ( ج 2 ) ، سيد على ميرنيا ، چاپ اول ، مؤسسه انتشاراتى اردشير 1374\r\n266 - وقايع السنين و الاعوام ، عبد الحسين خاتون‌آبادى ، تصحيح محمد باقر بهبودى ، چاپ اول ، كتابفروشى اسلاميه 1352\r\n267 - يادداشت‌هاى علم ، اسد اللّه علم ، به كوشش عليخان علينقى ، تهران ، انتشارات شابك 1377\r\n\r\nب . مقالات :\r\n1 - « آتش در انبار كارخانه چراغ‌گاز » ، صفاء الدّين تبرائيان ، فصلنامه تاريخ معاصر ايران ، ش 8\r\n2 - « تاريخ كتابخانه آستان قدس » ، عبد العلى اوكتايى ، نامه آستان قدس ، ش 7 ، س 1340\r\n3 - « رجال دوره ناصرى ، يحيى خان مشير الدوله » مجله يادگار ، سال سوم ، شماره اول 1325\r\n4 - « سلطان مسعود ميرزا ظل السلطان » ، حسين سعادت نورى ، يادگار ، سال 5 ، ش 4 و 5\r\n5 - « ظل السلطان » ، پريسا دمندان ، فصلنامه تاريخ معاصر ايران ، سال ( 1379 ) ، ش 13 و 14\r\n6 - « كتابخانه آستان قدس » ، عبد العلى اوكتايى ، نامه آستان قدس ، ش 6 .\r\n\r\n","description":"","footnote":"","page_name":" 522 ","page_number":522},
  {"content":"\r\n\r\n7 - « كتيبه‌هاى فارسى غرفه‌هاى صحن جديد » ، تقى بينش ، نامه آستان قدس ، ش 36 ، خرداد 1352\r\n8 - « مختصرى در احوال صاحب سفرنامه مرو » ، محسن فرزانه ، مجله دانشكده ادبيات و علوم انسانى دانشگاه تهران ، تهران ، ش 3 ، س 1350\r\n9 - « وصيت‌نامه عباس ميرزا » ، مجله وحيد ، ش 103 ، تير 1351\r\n10 - « وفيات معاصرين از يادداشت‌هاى علامه استاد محمد قزوينى » ، يادگار ، س 3 ، ش 4 و س 5 ، ش 4 - 5 .\r\n\r\nج . اسناد ، روزنامه‌ها و مصاحبه‌ها\r\n1 - اسناد خانواده علم ؛ موجود در مركز اسناد كتابخانه مركزى آستان قدس رضوى\r\n2 - اسناد خانواده قرشى\r\n3 - اسناد مركز اسناد كتابخانه مركزى آستان قدس رضوى\r\n4 - اسناد و دست‌نوشته‌هاى خاندان نيك‌نيان ؛ موجود در گروه تراجم و انساب بنياد پژوهش‌هاى اسلامى آستان قدس رضوى\r\n1 - روزنامه آفتاب شرق 28 / 2 / 1345 ، 1 / 3 / 1345 ، 6 / 9 / 1356\r\n2 - روزنامه ايران ورزشى 5 / 12 / 1383\r\n3 - روزنامه خراسان ، 28 / 4 / 1360\r\n4 - روزنامه شرق 5 / 12 / 1383\r\n5 - روزنامه قدس 10 / 12 / 1383\r\n1 - مصاحبه با آقاى اظهرى\r\n2 - مصاحبه با آقاى شيبانى ؛ مديركل اوقاف خراسان\r\n3 - مصاحبه با آقاى على قرشى\r\n\r\n","description":"","footnote":"","page_name":" 523 ","page_number":523},
  {"content":"\r\n . \r\n\r\n","description":"","footnote":"","page_name":" 524 ","page_number":524}
  ]