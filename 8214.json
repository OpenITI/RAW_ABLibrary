[
  {"content":"\r\n\r\nسيرة جلال الدين\r\nيا تاريخ جلالى\r\nنگاشتهء\r\nاديب بارع ذوالبيانين نورالدين محمد زيدى رنسوى رئيس ديوان انشاى\r\nسلطان جلال الدين منكبرنى\r\nترجمهء\r\nحضرت استاد محمد على ناصح\r\nرئيس فقيد انجمن ادبى ايران\r\nبه كوشش\r\nدكتر خليل خطيب رهبر\r\nاستاد دانشگاه تهران\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nانتشارات سعدى\r\n1366\r\nنام كتاب : سيرة جلال الدين\r\nترجمه : شادروان استاد محمدعلى ناصح\r\nليتوگرافى : اشكان\r\nناشر : انتشارات سعدى ( سراى اخوان )\r\nنوبت چاپ : دوم ( پاييز 1366 )\r\nچاپ : مهارت\r\nتيراژ : 2900 جلد\r\nحروفچينى : حروفچينى و امور فنى و هنرى سازمان پژوهش\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n . \r\n","description":"","footnote":"","page_name":" شناسنامه 3 ","page_number":3},
  {"content":"\r\n . \r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nبنام خداوند جان و خرد كزين برتر انديشه برنگذرد\r\nپيشگفتار چاپ دوم\r\nسيرة جلال الدين يا تاريخ جلالى نگاشتهء خامهء اديب بزرگ نورالدين محمد زيدرى نسوى رئيس ديوان انشاى سلطان جلال الدين منكبرنى ، بهمت ترجمان توانا و استاد بزرگوار فقيد حضرت محمدعلى ناصح رئيس انجمن ادبى ايران به فارسى روان و شيوا و رسا از روى نسخهء اصل عربى كه بكوشش مسيو هوداس معلم زبانهاى شرقى در پاريس بسال 1891 ميلادى بطبع رسيده بود ، ترجمه شده است .\r\nاين ترجمه تخستين بار در سال 1324 شمسى بسرمايهء كتابفروشى محمدعلى علمى در چاپخانهء علمى طبع شد .\r\nاستادان بزرگوار مرحوم علامهء قزوينى و مرحوم بهمنيار بمناسبت ترجمهء سيرة جلال الدين باستاد ناصح تبريك گفتند و رنج شبانروزى سه سالهء آن جناب را قدر شناختند .\r\nپس از در گذشت حضرت استاد ناصح ( هفدهم شهريور ماه سال 1365 شمسى ) در مكاتبات فقيد سعيد عين تقريظى كه مرحوم علامهء قزوينى مرقوم فرموده بودند ، بدست آمد كه در آن ضمن تقدير از خدمت بزرگ ايشان بادبيات و تاريخ ايران خواسته بودند كه در چاپ آينده فهرست اعلام كتاب نيز ضميمه گردد تا كار مراجعه بر پژوهندگان آسانتر شود .\r\nكمترين شاگرد استاد را اين افتخار نصيب شد كه در چاپ دوم اين ترجمهء\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n\r\nگران قدر با مراعات اصلاحات استاد فهرست عام اعلام كتاب را فراهم آرد و بهمراه دستخط شريف مرحوم قزوينى بچاپ رساند .\r\nناگفته نماند كه شورايعالى وزارت فرهنگ در حدود چهل سال پيش بترجمان دانشمند ، حضرت استاد محمد على ناصح بپاس اين خدمت نشان درجهء اول فرهنگ را اهداء كرده است .\r\nبراى حسن ختام رباعى معرفى را كه از نتايج طبع استاد فقيد حضرت ناصح بر سنگ مزار آن مرحوم در امام زاده عبدالله نوشته شده است ، زينت بخش كتاب ميسازد .\r\n اى سالك راه علم با عزم درست * وز عشق گرفته رهبر از گام نخست\r\nحقا كه بكعبهء حقيقت برسى * آزادى و آزادگى از شيوهء تست \r\nخليل خطيب رهبر\r\nتهران ، آبانماه 1366\r\n\r\n","description":"","footnote":"","page_name":" شناسنامه 6 ","page_number":6},
  {"content":"\r\n . \r\n","description":"","footnote":"","page_name":" شناسنامه 7 ","page_number":7},
  {"content":"\r\n . \r\n","description":"","footnote":"","page_name":" شناسنامه 8 ","page_number":8},
  {"content":"\r\n\r\nسيرة جلال الدين\r\nيا تاريخ جلالى\r\nنگاشتهء\r\nاديب بارع ذوالبيانين نورالدين محمد زيدى رنسوى رئيس ديوان انشاى\r\nسلطان جلال الدين منكبرنى\r\nترجمهء\r\nحضرت استاد محمد على ناصح\r\nرئيس فقيد انجمن ادبى ايران\r\nبه كوشش\r\nدكتر خليل خطيب رهبر\r\nاستاد دانشگاه تهران\r\n\r\n","description":"","footnote":"","page_name":" 1 ","page_number":9},
  {"content":"\r\n . \r\n","description":"","footnote":"","page_name":" 2 ","page_number":10},
  {"content":"\r\n\r\n\r\nفهرست\r\nسخنى چند در متن و ترجمه كتاب 9\r\nديباچه كتاب 12\r\nتاتار ملعون و مبداء و منشاء ايشان 15\r\nرفتار چنگيز و ياران با التون خان 16\r\nكشلو پس از دورى از چنگيز 17\r\nهلاك كشلو بدست دوشى فرزند چنگيز در سال ششصد و دوازده و اين واقعه را ابن اثير باشتباه در حوادث سنهء ششصد و شانزده ياد كرده است 19\r\nآهنگ عراق كردن شاهنشاه بسال ششصد و چهارده 20\r\nرفتن شاهنشاه بعراق و حوادث آنجا 22\r\nخروج اتابك از اصفهان و گريز وى 23\r\nپايان كار نصره الدين محمد بن بيشتكين 25\r\nعاقبت اتابك سعد بن زنگى 26\r\nآهنگ بغداد كردن شاهنشاه و بازگشتن 27\r\nكارهاى شاهنشاه برعايت حزم و حشمت سلطنت پيش از قصد عراق 28\r\nوقايع بعد از بازگشت شاهنشاه از عراق 32\r\nحال نظام الملك پس از عزل 35\r\nوقايع ماوراء النهر پس از بازگشت شاهنشاه از عراق 37\r\nورود فرستادگان چنگيز بر شاهنشاه پس از قتل تجار 38\r\nتدبير خطاى شاهنشاه در برابر حملهء چنگيز 39\r\nحيلهء چنگيز خان 40\r\n\r\n","description":"","footnote":"","page_name":" 3 ","page_number":11},
  {"content":"\r\n\r\nخروج تركان خاتون از خوارزم 41\r\nاندكى از احوال و سيرت تركان خاتون 44\r\nكوچ شاهنشاه از كتلف پس از غلبهء چنگيز بر بخارا 45\r\nگريز شاهنشاه و مرگ وى در جزيره بدرياى خزر 47\r\nرسيدن شهاب الدين خيوقى بنسا و محاصره و قتل‌عام آنجا 50\r\nمختصرى از احوال خراسان پس از شاهنشاه 54\r\nولايت عهد جلال الدين منكبرتى و خلع قطب الدين ازلاغ شاه 56\r\nحال خوارزم پس از تركان خاتون 56\r\nمعاودت جلال الدين و دو برادرش ازلاغ شاه و آق شاه بخوارزم و گريزشان از آنجا 57\r\nنظام الدين سمعانى و اقامت او در قلعهء خرندر و خروج نابهنگام وى 57\r\nكوچ جلال الدين از خوارزم 59\r\nخروج ازلاغ شاه و آق شاه از خوارزم و فرجام كار ايشان 61\r\nرسيدن جلال الدين به نيشابور و رفتن وى بغزنه 62\r\nاحوال بدر الدين اينانج پس از خروج از بخارا تا هنگام وفات 64\r\nاحوال ركن الدين غورشايجى فرزند شاهنشاه و پايان كار وى 67\r\nرفتن غياث الدين بكرمان 70\r\nرفتن غياث الدين بفارس و يغماى آن ناحيت 73\r\nحوادث غزنين پيش از وصول جلال الدين 74\r\nحوادث غزنين پس از وصول جلال الدين 75\r\nجنگ جلال الدين و چنگيز بر كنار رود سند 78\r\nگذار جلال الدين از آب سند و گزارش سال ششصد و نوزده 79\r\nصلح و جنگ جلال الدين و قباچه 80\r\nجلال الدين و شمس الدين ايلتمش 83\r\nمحاصرت و تصرف خوارزم بدست تاتار 85\r\nخروج جلال الدين از هند و رسيدن بكرمان در سنهء ششصد و بيست و يك و استيلاى وى بر عراق 86\r\nسيرت غياث الدين در امور سلطنت 90\r\nحالات فخر الدين على بن ابو القاسم جندى شرف الملك خواجهء جهان 92\r\nسبب وصول و استمرار من به خدمت سلطنت 94\r\nرفتن سلطان جلال الدين بخوزستان 98\r\nاستيلاى سلطان بر آذربايجان 98\r\n\r\n","description":"","footnote":"","page_name":" 4 ","page_number":12},
  {"content":"\r\n\r\nشكست گرجيان از سلطان 100\r\nبازگشت سلطان از زون بتبريز و نهادن ميمنه در گرجستان در رجب سال ششصد و بيست و دو 102\r\nاستيلاى سلطان بر گنجه و ديگر بلاد اران 105\r\nازدواج سلطان با دختر طغرل بن ارسلان 106\r\nقضاى عز الدين قزوينى بتبريز و عزل قوام الدين جدارى 106\r\nبازگشت سلطان بگرجستان و فتح تفليس 108\r\nتوجه شهريار به قصد براق حاجب بكرمان و رجوع وى قبل از وصول بدان سامان 109\r\nگزارش سپاهيان سلطان در بلاد گرجستان بهنگام غيبت وى 111\r\nرسيدن شمس الدين فرستادهء مغرب بسال ششصد و بيست و سه 113\r\nدادن شهريار دو شهر بيلقان و اردبيل را با اعمال آن دو بشرف الملك در سال ششصد و بيست و چهار 114\r\nملك خاموش فرزند اتابك ازبك و وصول وى به خدمت سلطان 115\r\nترافع صدور عراق و شرف الدين على تفرشى 116\r\nكشته شدن اوزخان بدست اسمعيليان در گنجه 117\r\nرفتن سلطان بعراق بسال ششصد و بيست و چهار و پيكار وى با تاتار در بيرون اصفهان 119\r\nمخالفت بين شهريار و برادرش غياث الدين و پايان كار وى پس از مفارقت سلطان 124\r\nفرستادن علاء الدين فدائيان را به خدمت سلطان 128\r\nعزل صفى الدين محمد طغرائى از وزارت خراسان و نصب تاج الدين محمد بلخى مستوفى 129\r\nنصب من بحكومت نسا و عزل ضياء الملك 132\r\nفرستادن سلطان قاضى مجير الدين را در استخراج سحر ببغداد 133\r\nحوادث اران و آذربايجان 134\r\nحال ملكه دختر طغرل و عاقبت امر وى 135\r\nعماد الدين فرستادهء روم 137\r\nفتوحات شرف الملك در آذربايجان و اران بهنگام اقامت سلطان در عراق 138\r\nكشتن شرف الملك تجار اسمعيليه را در آذربايجان بوقت توقف شهريار در عراق 139\r\nحملهء حاجب على بر شرف الملك بحورش بسال ششصد و بيست و چهار و پراكندن سپاه و تاراج اموال شرف الملك و رفتن وى به اران و احوال وى در آنجا و بازگشت و كيفر خواستن وى از حاجب على 140\r\nاستيلاى حاجب على اشرفى بر بعضى بلاد آذربايجان و ماجراى وى و شرف الملك 143\r\nعز الدين بليان خلخالى و پايان كار وى 147\r\n\r\n","description":"","footnote":"","page_name":" 5 ","page_number":13},
  {"content":"\r\n\r\nورود نجم الدين رازى و ركن الدين بن عطاف از درگاه خلافت 149\r\nاقامت سلطان در زمستان بآذربايجان و آگاهى وى از خطاياى شرف الملك و تغيير راى پادشاه دربارهء وى 150\r\nپيوستن كوركا به خدمت سلطان 151\r\nكارهاى شرف الملك در موغان پس از كشف خطاياى وى بر سلطان 153\r\nآمدن شروانشاه افريدون بن افريبرز بدرگاه 154\r\nرفتن سلطان به شهر لورى از بلاد گرجستان 154\r\nمحاصرت قلعه‌ها و اهرام گرجى بدست سلطان 156\r\nگرفتن استاد الدار اختيار الدين 156\r\nرفتن سلطان بنخجوان و فرستادن لشگر و اثقال از راه قاقزوان بجانب اخلاط 158\r\nرفتن سلطان باخلاط و محاصرت و تصرف آن ناحيت 159\r\nوقايع مدت محاصرت اخلاط 160\r\nتصرف اخلاط بدست پادشاه در اواخر سال ششصد و بيست و شش 173\r\nكارهاى شهريار در اخلاط پس از تصرف و نهب و اقطاع نواحى آن 176\r\nورود رسولان خلافت پس از تسخير اخلاط 178\r\nرفتن پادشاه بروم و جنگ و گريز وى 178\r\nتوجه ملك اشرف باخلاط و مراسلت و ملاطفت وى با شهريار در امر صلح 181\r\nذكر موجبات سفر من بعراق 183\r\nرفتن من بالموت و صورت رسالت 184\r\nقتل عز الدين بلبان خلخالى 187\r\nآمدن جهان پهلوان ازبك به اين از هند بعراق 188\r\nمفارقت من از نايب عراق در قزوين و توجه بآذربايجان بر خلاف اختيار 189\r\nوصول طلايهء تاتار بآذربايجان و رفتن سلطان از تبريز بموغان 190\r\nهجوم تاتار بشهريار در طرف شير كبوت 192\r\nفرستادن پادشاه مجير الدين يعقوب را بنزد برادرش ملك اشرف موسى 193\r\nعصيان شرف الملك 194\r\nسرگذشت سلطان پس از هجوم تاتار بر وى بموغان 195\r\nرفتار شمس الدين طغرائى بتبريز درين مدت 196\r\nخروج من از گنجه و بازگشت به خدمت پادشاه 197\r\nحبس شرف الملك در قلعهء جاربرد و قتل وى پس از يك ماه يا بيش 200\r\n\r\n","description":"","footnote":"","page_name":" 6 ","page_number":14},
  {"content":"\r\n\r\nبعضى از خصايل شرف الملك 202\r\nرفتن پادشاه بگنجه و تسخير آن ديگربار 203\r\nرسيدن نامه از اخلاط بميافارقين در معنى عبور تاتار بر بركرى به قصد پيكار شهريار و بازگشتن من از خدمت ملك مظفر 207\r\nآمدن سلطان به شهر امد و عزم وى برفتن اصفهان و بازگشت ازين راى و حملهء تاتار بر وى بامداد روز دوم ورود وى بدانجا 209\r\nپايان كار و خاتمهء روزگار سلطان 212\r\nبعضى از سير و صفات سلطان و مخاطبات وى با ديوان خلافت و ملوك ديگر 214\r\n\r\n","description":"","footnote":"","page_name":" 7 ","page_number":15},
  {"content":"\r\n . \r\n","description":"","footnote":"","page_name":" 8 ","page_number":16},
  {"content":"\r\n\r\n\r\nسخنى چند در متن و ترجمهء كتاب\r\nكتاب \" سيرة جلال الدين \" كه اكنون ترجمهء آن به نظر خوانندگان ميرسد ، از آثار جاويدان استاد سخن ، منشى بليغ و مترسل فصيح دانشمند ، ذو البيانين نور الدين محمد بن احمد بن على بن محمد نسوى ، صاحب رسالهء مشهور بنفثة المصدور ، رئيس ديوان رسائل سلطان جلال الدين آخرين پادشاه سلسلهء خوارزمشاهيست .\r\nاين نويسندهء زبردست ، غالبا \" در سفر و حضر و حروب و حوادث ملازم و همراه سلطان مذكور بوده ، و آنچه خود از وقايع عصر جلالى ديده ، يا از شاهد آن شنيده ، در اوراق كتاب نفيس خويش نگاشته ، و چنان كه باندك تأمّلى ظاهرست ، حقايق را بىپرده‌پوشى و ستايش و نكوهش بى جا ، و كاهش و افزايش ناروا ، با بيانى دلنشين و شيوا برشتهء تحرير كشيده ، و ازين نظر و اشتمال بر بعضى مطالب ، و دقايق و نكاتى كه جاى آن در تواريخ ديگر خاليست ، ميتوان گفت كه مؤلّف وى در محل خويش كتابى يگانه و ممتازست .\r\nازين كتاب كه در سال ششصد و سى و نه \" يازده سال پس از مرگ سلطان جلال - الدين \" صورت تأليف پذيرفته ، تا آنجا كه بنده مطلعم ، تنها دو سه صفحه بتفاريق در تاريخ ابو الفداء و چندين برابر آن در تاريخ علامّه ابن خلدون ، با تغيير الفاظ و عبارات ، و تصحيف و تحريف نامحدود و بىاندازه ، كه ظاهرا \" كاتب و طابع هردو در ان سهيمند ، نقل شده ، و از ان پس گوئى قرنها جز نامى از ان در ميان نبوده ، و شايد مرحوم رضا قليخان هدايت نيز ، كه مقدمهء مختصر و مفيد بر نفثة المصدور \" مؤلّف در حدود سال ششصد و سى و دو \" مطبوع در تهران در سنهء هزار و سيصد و هشت شمسى \" نوشته ، از وجود اين كتاب آگاهى نداشته است .\r\nمتن اين كتاب در سال هزار و هشتصد و نود و يك مسيحى ، بهمت مسيو هوداس معلم زبانهاى شرقى در پاريس ، از روى نسخهء خطى منحصربفرد آن ، موجود در كتابخانهء ملى پاريس \" كه در سال ششصد و شصت و هفت ، بيست و هشت سال پس از تأليف اصل ، استنساخ شده است \" تصحيح و طبع شده ، و در دسترس دوستداران تتبع و تحقيق قرار گرفته ، ولى نبايد فراموش كرد كه اغلاط بسيار در ان جايگزين گشته ، و متن مطبوع را اندكى\r\n\r\n","description":"","footnote":"","page_name":" 9 ","page_number":17},
  {"content":"\r\n\r\nنامطبوع ساخته ، و قدرى از ارزش زحمات گرانبهاى مصحح و طابع كاسته است .\r\nبارى نسخهء چاپى اين كتاب را سالى چند ازين پيش از دوست دانشمند آقاى مجتبى مينوى بامانت خواسته ، پس از مطالعه و وقوف بر مزاياى آن استنساخ ، و باندازهء توان با دقت كامل تصحيح كردم ، سپس به حكم و اشارت برخى از دوستان و اساتيد گرامى ، ترجمهء اين اثر نفيس را بپارسى فصيح و روان ، خود بر عهده گرفته ، امتثال امر آنان را كمابيش سه سال شبانروز ، بدين خدمت اشتغال داشتم ، تا اين ترجمه از آغاز بپايان آمد ، و از سواد بر بياض رفت ، و اينك اگر ارباب دانش و خداوندان انصاف ، نتيجه را عذرخواه مقدمّات دانند ، و رنجى را كه درين باب كشيده‌ام سعى نامشكور و جهد نامنظور نشمارند ، از بخت شكر دارم و از روزگار هم .\r\nبهرحال چون متن عربى بزيور سجع و صنايع بديع آراسته ، و از محسنات سخن مشحونست ، رهى نيز در ترجمهء پارسى برعايت سبك مصنف ، تا آنجا كه نظم و اسلوب عبارات اصل از ميان نرود ، همچنين بتكلف نياز نيفتد و معنى فداى لفظ نشود ، لطايف كلام را ملحوظ داشته ، خصوصيّات بيان نگارنده را بزبانى ديگر تعبير ، و در همه جا \" جز يكى دو مورد \" ابيات عربى ، و گاه‌بگاه نثر متن را ، بنظم پارسى تقرير كرده ، و احيانا \" توضيح مقال يا آرايش گفتار را از شعر استاد شاهد آورده است ، و هرچند درين مختصر ايجاز سخن مقصودست ، بناچار بايد خاطر دانشمندان را كه روى سخن با ايشانست به دو نكته تذكار دهم :\r\nيكى آنكه - شايد در ترجمهء بعضى ابيات يا امثال ، نخستين بار به نظر چنان نمايد ، كه ترجمه تا حدى با اصل مطابق نباشد ، اما چون به مقصود نويسندهء كتاب در تمثّل و استشهاد بدان اشعار ، توجه فرمايند ، درخواهند يافت كه ، ترجمان بيان منظور مؤلّف را درين موارد ، بر ترجمهء لفظى مقدم دانسته است ، و العذر عند كرام الناس مقبول .\r\nديگر آنكه - در مجلدى كه اينك بطبع رسيده است ، از حدود ترجمه قدم فراتر ننهاده ، و بيان كيفيّت تصحيح بعضى اغلاط ، و ذكر مآخذ ضبط اعلام رجال و نامهاى اماكن ، يا شرح‌حال بزرگان و مقام ادبى مصنف ، و تفصيل وقايعى را كه بر سبيل اجمال يا استطراد ، در متن كتاب مسطورست ، بمجلد دوم \" حواشى و تعليقات \" موكول داشته‌ام ، چو با التزام اين مباحث ، حجم اين مجلد دو برابر ميافزود و طبع آن دشوار ميشد ، يا معوّق ميماند و از امسال بسال ديگر ميافتاد ، و \" سال ديگر را كه ميداند حيات \" و اگر بخواست خداوند عمرى باقى باشد ، و اندك آسايشى دست دهد ، و تشويق ارباب فضل مدد كند ، اميدوارم به زودى با طبع مجلّد ثانى فائدت اين ترجمه تكميل يابد ، و گفتنيها بتفصيل گفته شود .\r\nو با اينكه غلطهاى نسخهء اصل بيشمار ، و نسخهء ديگر كه وسيلت حل اشكال شود ،\r\n\r\n","description":"","footnote":"","page_name":" 10 ","page_number":18},
  {"content":"\r\n\r\nاز دسترس دور بود ، و با عدم صحت متن عربى موجود طبعا \" بترجمهء فرانسهء آن نيز اعتمادى نميماند ، بسيارى از ان اغلاط \" به تفصيلى كه در ، حواشى و تعليقات ، خواهد آمد \" بر اثر امعان فكر و مطالعهء بسيار و بحث و استقصاى ممكن ، صورت تصحيح دقيق يافته ، و نيز در صحت و حسن تعبير الفاظ متن ، لازمهء سعى و سعى لازم به كار رفته است ، با اينهمه دعوى ندارم كه در ين ترجمه حرفى بغلط يا كلمهء ناصواب نباشد ، زيرا كمال خاصّهء ذات كبرياست و آدمى دستخوش سهو و خطا\r\n قبا گر حريرست و گر پرنيان * بناچار حشوش بود در ميان\r\nتو گر پرنيانى نيابى مجوش * كرم كار فرما و عيبم بپوش \r\nيازدهم ارديبهشت 1324 شمسى مطابق هجدهم جمادى الاولى 1364 هجرى قمرى\r\nتهران - محمد على ناصح\r\n\r\n","description":"","footnote":"","page_name":" 11 ","page_number":19},
  {"content":"\r\n\r\n\r\n[ ديباچه كتاب 
  ]\r\nبنام ايزد بخشندهء بخشاينده سپاس خدائى را كه مخلوقات را از نيستى تشريف هستى بخشيد و زمان آنانرا پايان مقدّر داشت و خلق آفريد و بازگشتشان بسوى خويش مقرّر فرمود .\r\n كردگار بلندى و پستى * نيستى يافته به دو هستى\r\nز ادمى تا بجمله جانوران * وز سپهر بلند و كوه گران\r\nهمه را در نگارخانهء جود * قدرت اوست نقشبند وجود \r\nنه در آفرينش افراد كاينات از دانش وى نكتهء نهان گشت و نه در ايجاد جملهء موجودات از علمش رازى پوشيده ماند ، عظمت و كبرياى ملك وى باقى و پايدارست و از آن ديگران برگذر و مستعار ، ملكش صورت سستى و فتور نيابد و بروزگاران رنگ تغيّر نگيرد و برفتن سال و ماه بقاى ويرا نقصان نيايد پاك آفريدگارى يكتا و بزرگ خداوندى بيهمتا كه گيتى به دو حرف \" كاف و نون \" پديد كرد و از عدم بوجود اورد و درود و نيايش ( ن )\r\n درودى بآئين‌تر از نوبهار * خوش و نغز چون بوى مشك تتار\r\nهمى تا فروزد بكاخ سپهر * چراغ مه و شمع پرنور مهر « 1 » \r\nبر راهنماى گمراهان و خاتم پيامبران برازندهء خلعت رسالت و برازندهء لواى نبوت ، محمد صلوات خداى بر وى و آل و اصحاب وى ، كه برگزيده و سرور مردمانند و سرامد همگان ، چراغ تيرگى و ظلمتند ، و آموزگاران كتاب و سنّت .\r\nچنين گويد نيازمند آمرزش يزدان ، گرانبار گناهان ، ربودهء چنگ مصيبت ، دستخوش دست غربت \" محمد بن احمد بن على بن محمد منشى نسوى \" خداوند كارش باصلاح ارد ، و از هرناپسندش نگهدارد \" كه چون در تواريخ گذشتگان و اخبار پيشينيان ، از آغاز انتشار فرزندان آدم در اقاليم عالم ، تا اينزمان \" جز ادوار فترت \" نگريستم ، چنان ديدم كه هرمورّخ آنچه تاريخ‌نگار سابق آورده ، از سرگرفته و با اندك افزايش و كاهش بازگفته و بدين اكتفا كرده ، و ازين مرحله قدمى پيش ننهاده ، گوئى كمال جهد و غايت\r\n\r\n\r\n","description":"","footnote":"\r\n( 1 ) : ابياتى كه بعلامت \" ن \" ممتازست از ترجمان كتابست .\r\n","page_name":" 12 ","page_number":20},
  {"content":"\r\n\r\nمطلوب وى از ين بيش نبوده است ، و آنگاه كه سخن به زمان وى رسيده ، حوادث عصر خويش را چنان كه بايد و شايد نگاشته ، نه طريق ايجاز پيموده است تا نكتهء ناگفته گذارد ، و نه راه اطناب گرفته تا ملال‌خاطر آرد . آرى آشكارست كه از شنيده تا ديده فرق بسيارست و از جبر تا عيان تفاوت بيشمار . بارى ، چون در كتاب \" كامل \" گرداوردهء على بن محمد بن عبد الكريم \" مشهور بابن اثير \" نظر كردم ، آن را بمباحثى از احوال عامّهء امم ، خاصّه عجايب اخبار عجم ، يگانه يافتم ، و براستى بدينكه تاليف خويش را \" كامل \" نام گذاشته ، انصاف روا داشته است . و تواند بود ، كه بتاريخى مدّون بلغت آنان درين باب ، دست يافته باشد ، و گرنه سخن نه چنانست كه بحدس و قياس درست نمايد ، و آنچه وى از اين مقوله در كتاب خويش آورده ، بيش از انست كه از زبان مردم به گوش ايد .\r\nو چون در اثناى مطالعه بسرگذشت شاهنشاه علاء الدنيا و الدين ابو الفتح محمّد بن تكش بن ايل ارسلان بن اتسز بن محمد بن نوشتكين رسيدم ، و از پى آن مختصرى از حوادث زمان و گردش گوناگون دوران دربارهء فرزند سعيد شهيدش ، جلال الدّين منكبرنى كه خداوند خاكشان بباران رحمت سيراب گرداناد و در بهشت برينشان جاى دهاد ، نگاشته ديدم ، و دريافتم كه از كارهاى بزرگ ناگفتهء ننهاده ، و سخنش جز در بعضى موارد از طريق صحّت دور نيفتاده ، گفتم آفرين جهان آفرين برين مقيم ديار شام كه بضبط وقايع دورترين بلاد چين و اقصى نقاط هند همّت گماشته ، و چون مهمترين منظور از تقرير آثار ، و تحرير اخبار ، آموختن تجربت و اندوختن عبرتست ، سرگذشت جلال الدين كه از گردشهاى گوناگون روزگار ( ن )\r\n گاه چون خاك رهگذر شده پست * گاه رامش سپهر توسن بود\r\nشمع گيتىفروز دولت وى * گاه خاموش و گاه روشن بود\r\nگاه بىدستيار و دشمن كام * گه قويدست و دشمن افكن بود\r\nگاه بر تخت ملك و گاه ببيم * رانده از هرديار و مسكن بود \r\nهمانا حصول اين نتيجه را كافى ، و اداى اين مقصود را وافى باشد چون در روش گوناگون زمان با وى ، عجايبيست كه در افسانه‌هاى پيشينيان ، كه گوئى از ان تطويل و بدان قال و قيل ، آرايش بيان و بشگفت آوردن خوانندگان خواسته‌اند مانندش نتوان يافت . و خود از وقايع وى چهارده داستان مشهور و مذكور ، كه در يازده سال روى داد ، و دران حوادث از بلاد ترك با قاضى هند و سپس در ميان كشور روم افتاد ، تجربه‌آموز را بس ايد و اينك من در ين باب تنها آن نويسم كه ديده ، يا از ديده شنيده باشم و هرچه جزين بينم بگذارم ، و بر زبان نيارم ( ن )\r\n ور زبان ناشناسيم نكند * شرمسار از نوشتن و گفتن \r\nدر عرصهء مقال جولان توان كرد ، و كمان سخن توان كشيد ( ن )\r\n\r\n","description":"","footnote":"","page_name":" 13 ","page_number":21},
  {"content":"\r\n\r\n بكام خويش چو بينى مجال نطق فراخ * گرت زبان سخن هست هان بياى و بگوى \r\nگروهى از دانشوران شرق ، كه آنانرا از ادب حظّى ، و در فنون بلاغت نصيبيست ، بجمع اخبار و ذكر آثار دودمان خوارزمشاهى همّت گماشته ، و وقايع اين دولت را از ان هنگام كه نام اين خاندان بلند ، و دولتشان نيرومند گشت ، تا آنگاه كه كار شاهنشاه « 1 » محمد بن تكش بالا گرفت ، و جز خراسان و خوارزم كه از پدر بميراث يافته بود ، عراق و مازندران و كرمان و مكران و كيش و سيستان و بلاد غور و غزنين و باميان را با نقاط پيوسته به آن از هند فراگرفت ، مدّون داشته بودند ، و خود شاهنشاه را بىآنكه تيغ زره شكاف از غلاف ، و شمشير خون‌اشام از نيام ، برارد ، بهيبت و شكوه ، كار بىرنج پيگار بر مرام شد ، و برختائيان و ديگر ملوك ترك و گردنكشان ماوراء النهر دست يافت و راه چاره بر انان ببست و ريشهء دولتشان بركنده ، پاى قرارشان از جاى ببرد ، و گريختگان از وى بديار بعيد چين فرار كردند ، و بر قريب چهارصد شهر امر وى نافذ امد ( ن )\r\n شاهد ملكى كه بود از دامنش دست شهان * كوته و رويش ز چشم تاجداران در حجاب\r\nآمدش چون گل بدامان گلستان در كنار * كرد همچون تشنه بر آب روان زى وى شتاب \r\nو هم در انسال كه بر اتابك سعد بن زنگى صاحب فارس ، و اتابك ازبك بن محمد داراى آذربايجان در همدان حمله آورده ، اتابك سعد را گرفتار ساخت ، و ازبك جانى بر لب رسيده بدر برده ، بهزيمت رفت ، و بزرگان درگاه وى چون نصرة الدّين محمد بن بيشتكين و وزيرش ربيب الدين ابو القاسم بن على معروف بدندان تسليم امر شاهنشاه گزيدند ، و وى اتابك سعد را رها كرده ، به ترك تعرّض و تكليف ازبك گفت ، و بدينگونه بر هر دو منّت نهاده مقرر داشت كه در بلاد خويش بنام وى خطبه خوانند و در هرسنه خراجى معيّن بدرگاه بفرستند ، بر منابر فارس و ازّان و آذربايجان تا حدود دربند شروان خطبه بنام شاهنشاه خوانده شد ، و او را دمادم با شتاب ممالك و بلاد مسخّر ميگشت ، و پياپى بىدرنگ اسباب جهاندارى ميّسر « 2 » لكن بلاى بىزينهار حادثهء تاتار ، از كم‌وبيش ، و اندك و بسيار مؤلّف و تاليف وى چيزى برجاى نگذاشت ، و چون من بدانكس مانم كه موج درياى فتنه سراسر دوستان ويرا غرقه كرده ، و خود بتنها رخت بر كنار آورده ، بىكس و يار بمتاعب حيات ، و سختيهاى زندگى دوچار گشته باشد ، خود بدين كار پرداختم ، و انجام اين فرض كفائى را بر خويش واجب ساختم ، و گرنه با دلى ريش و خاطرى پريشان و انديشهء ناتوان ، و كمى بضاعت در فن انشا و كتابت كارى را كه نشايم پيرامون نميگشتم .\r\nو اكنون بناچار مقدمهء در شرح منشاء تاتار و مبداء خروج ايشان بيان كنم ، و از خداوند توفيق خواهم .\r\n\r\n\r\n","description":"","footnote":"\r\n( 1 ) : مراد از ( شاهنشاه ) در سراسر اين كتاب سلطان محمد خوارزمشاه است .\r\n( 2 ) : ظاهرا \" درينجا عبارتى محذوف باشد .\r\n","page_name":" 14 ","page_number":22},
  {"content":"\r\n\r\n\r\nتاتار ملعون و مبدأ و منشأ ايشان\r\nجمعى درستگوى مرا گفتند ، كه چين ملكى وسيع . و گرداگرد آن ششماهه را هست و گويند كه تنها يك ديوار بر ان محيط باشد و جز بنزديك كوههاى بلند و نهرهاى فراخ ، بريده نگردد ، و از زمان قديم بشش ناحيت تقسيم يافته است . هر بهرى يك ماهه راه ، و در ان خانى بنيابت خان بزرگ پادشاه . خان بزرگ معاصر شاهنشاه التون خان آن مملكت را از اسلاف \" سرورى از سرورى بل مشركى از كافرى \" بميراث يافته بود ، و ملوك چين را رسم چنينست كه سراسر تابستان در تمغاج \" پايتخت مملكت \" و نواحى آن اقامت كنند ، از سردسيرى بسردسيرى روند ، و از چمنى بكشتزارى آيند ، و آنگاه كه زمستان فراز آيد ، و چهرهء دژم بنمايد ، از آب كنگ بحدود كشمير بگذرند ، و بگرمسيرهاى ساحلى ( ن )\r\n فرح‌بخش و جان‌پرور و دلپذير * بمانند باغ ارم بىنظير\r\nفراز و نشيبش خوش و غمگسار * چو عهد جوانى چو ديدار يار \r\nروى ارند و پاسبانى ملك را در غيبت خويش ، بخانان شش‌گانه چين سپارند . در عصر مذكور يكى از ان شش \" بنام دوشى خان \" عمّهء چنگيز ملعون را بزنى داشت ، و قبيلهء بيابان نشين آن ملعون ، بتمرچى معروفست و قشلاقشان بارغون موسوم ، و افراد آن عشيرت ، از طوايف ترك بفتنه‌جوئى و پيمان‌شكنى موصوف ، و بدين سبب شاهان چين ، هميشه عنان آنان نگاه ميداشتند ، و هيچگاهشان بخويش بازنميگذاشتند ، اتفاق را دوشى شوهر عمّهء چنگيز خونريز بمرد ، و درينحال كه التون خان غايب بود ، چنگيز به قصد ديدار و تسليت نزد عمّه حاضر آمد ، آن زن بنزديك كشلو خان و چنگيز خان « 1 » ، كه هريك از يكسو بر حدود حوزهء حكمرانى دوشى ، فرمانروا بودند ، كس فرستاد ، و آن دو را از مرگ همسر خويش بياگاهانيد ، و پيغام داد كه در گذشته را فرزندى نيست . و اگر برادرزادهء من چنگيز بر جاى دوشى نشيند ، مانند وى دستيارى و پيروى ارادهء شما گزيند ، ايشان رأى وى پذيرفته ، اشارت كردند كه او را بجاى دوشى گمارد ، و شكستى كه بمرگ وى در كار رخ داده است ، بدرستى بازارد ، و خود تمشيت حال را بهنگام بازگشت التون بمركز دولت و مستقرّ سلطنت بر عهده گرفتند . از آن پس چنگيز بجاى دوشى بنشست ، و بكمترين مدت ، اشرار قبيله ، و فتنه‌جويان عشيرت وى ( ن )\r\n خنجر بيدادشان تيز آتش كين شعله‌ور * اين نماندى هيچ خاموش آن نگشتى هيچ كند \r\n\r\n\r\n","description":"","footnote":"\r\n( 1 ) : عبارت متن : در اين موضع چنينست \" فبعثت الى كشلو خان و جنكز خان و هو بالزاى المعجمه \"\r\nدر صورت صحت عبارت بيان مؤلف موهم اين معنيست كه نام سرسلسلهء تاتار را جنكر \" با راء مهمله \" ميدانسته است ، و گرنه اين تصريح را وجهى نميماند از طرفى ديگر اسم قائد معروف مغول در سراسر اين كتاب جنكز ( كه در سياق فارسى بچنگيز تعبير مىشود ) با زاء نقطه‌دار مذكورست .\r\n","page_name":" 15 ","page_number":23},
  {"content":"\r\n\r\nبوى بپيوستند ، چون التون خان به شهر خويش ، \" تمغاج \" بازآمد ، حاجبان برسم و عادت روزانه ، قضاياى ايام غيبت را بر وى عرضه ميداشتند ، تا آنگاه كه تقديم چنگيز به خدمت آورده گشت ، سخت براشفت ، و بدينكه آن دو خان چنگيز را بر خويش مقدم داشته بودند بسى شگفتى گرفت ، و بفرمود تا اسبان پيشكش را دم بريده براندند ، و حاجبان بيرون امده بدشنام وى ، زبان گشادند ، و آن دو خان را سرزنش آغاز نهادند ، و چندان در بيم دادن مبالغت كردند ، كه چنگيز و دو يار وى مرگ را نزديك و هلاك را معايبه ديدند .\r\nاينگاه دست از فرمانبرى بداشتند و باجماع بر مخالفت التون همّت گماشتند .\r\n\r\nرفتار چنگيز و ياران با التون خان\r\nچون از درگاه خان بزرگ بوحشت دور گشتند ، با هم پيمان بستند كه در خلاف وى پايدار ، و يكديگر را دستيار باشند . آنگاه تخم كينه در زمين سينه كاشتند ، و تيغ فتنه آختند ، و چنگيز بقبيلهء خويش استظهار يافت . از آنسوى التون خان آغاز مراسلت نهاده ، بپوزش و تهديد ، و وعده و وعيد ، آنانرا باطاعت خواند ، لكن اين خواهش اثر مطلوب ننمود ، و جز بيزارى و نفرت نيفزود ، و هرچه آنان را دعوت كرد ، پنبه در گوش نهادند و سخن نشنيدند ، و همچنان در دشمنى و سركشى اصرار ورزيدند چون از مسالمت نااميد گشت ، بناچار بجمع لشگر پرداخت ، و برگ و ساز جنگ بساخت . چنگيز و ياران سپاه وى را سخت بشكستند ، و از چورچه ختاى و ديگر قبايل ترك عسكر وى بسيار بكشتند و التون خان با بقيّة السّيف سپاه بدانسوى گنگ گريخت ، و بلاد بدشمن سپرد ، و چنگيز و همعهدان بىمنازع بر آن مالك آمدند ، و از سفلگان و فرومايگان ترك ، هر خواهان مال ، و جويان منال خدمت ايشان گزيد و پيوسته ضعف دولت التون خان مضاعف ، و تباهى و پريشانى كار وى افزون ميگشت تا ازيشان بخواست كه صلح گزيده ، دست از جدال بدارند ، و ويرا باندك ملكى كه در تصرف اوست و بدان خرسند ، نيازارند ، آنان اين مسؤول پذيرفته ، با يكديگر در ملك انباز گشتند ، و حال بدين منوال بود تا التون خان وفات يافت « 1 » و آن دو بيكسان در شهريارى شريك شدند ، و با خاطرى از رهگذار التون آسوده .\r\nببلاساقون راندند و بر آن ديار و نواحى مسلّط امدند . در اين هنگام كشلو خان درگذشت ، و پسر جاى و لقب وى گرفت چنگيز بسبب خردسالى كشلو خان ويرا به چيزى نشمرده ، يكسانى رتبه ، و تقسيم مساوى فوايد ملك را ، بدان قاعده كه با پدر وى مقرّر داشت ، رعايت نكرد ،\r\n\r\n\r\n","description":"","footnote":"\r\n( 1 ) : عبارت متن \" الى ان مات التون خان و تفرد الآخر ان بالملك . . . \"\r\n","page_name":" 16 ","page_number":24},
  {"content":"\r\n\r\nو درين باب كار آنان بمراسلت و عتاب رسيد ، و از الفت بوحشت گرائيد ، و چون مزاح بجدّ انجاميد ، و آتش خصومت زبانه كشيد . كشلو از چنگيز دورى گزيد .\r\n\r\nكشلو پس از دورى از چنگيز\r\nوى پس از مفارقت از چنگيز از شتاب و اضطراب نياسود ، تا بحدود قياليغ و الماليغ رسيد ، و صاحب آن ممدو خان ، پسر ارسلان خان ، با وى پيمان همدستى و يكدلى ببست .\r\nبهنگام وصول كشلو بدان ناحيت ، اتفاق را خان خانان \" گور خان پادشاه ختا \" در بازپسين جنگ با شاهنشاه از وى گريخته و بحدود كاشغر افتاده بود . ممدو خان قصد كاشغر و استيلاى بر گور خان را به چشم وى براراسته گفت : همانا تو اگر بر وى پيروز شوى ، و او را بر تخت ملك دست‌نشاندهء خويش سازى ، كسى از شاهان ترك با تو مخالفت نكند ( ن )\r\n ندانست كان دولت بر گذر * رسيدست دوران عمرش بسر\r\nكنون گاه آنست تا بوم شوم * بنالد بر آن ملك و آن مرزوبوم \r\nلكن وصول بدين مقصود در نظر كشلو بسى دور مينمود ، و ازين كار ترسان بود ، چو عظمت شان و رفعت ذكر و جلالت قدر گور خان ميدانست ، با اينهمه ممدو خان پياپى افسانه‌سازى از سرميگرفت تا به آخر افسون وى در كشلو كارگر افتاد ، و كشلو خان بتلقين سوداى بيحاصل و گمان باطل پاى در ورطه هلاك نهاد ، و دعوت ممدو خان اجابت كرد ، از قياليغ برخاستند و بر گور خان بحدود كاشغر حمله بردند و او را دستخوش خويش ساخته بر سرير نشاندند ، و كشلو خان بهنگام بار عام بر جاى حاجبان ميايستاد و با وى در كارهاى خرد و بزرگ مشورت ميكرد ، اما فرمان وى كمتر به كار ميبست ، چون بشاهنشاه خبر رسيد كه كشلو گور خان را اسير گرفته و بر گوهران گرانبها و خواسته‌هاى نفيس كه خان خانان ، بمرور زمان از اقطار جهان فراهم آورده ، دست يافته است ، كس فرستاده ويرا گفت ، چرا آنگاه كه خان خانان را حشمت سلطنت قرين ، و رفعت مرتبت همنشين بود ، قصد وى نكردى ، و اكنون كه او را بشكسته ، از ملك و ديار خويش آواره و ربودهء هريغماگر و تاراج پيشه ساخته ، دستياران و پشتيبانان وى را بتيغ بيدريغ گذرانيده‌ام ، و او خود از دام من بدر جسته است ، بر وى حمله برده مغلوب را اسير ، و از پاى دراورده را دستگير ساختهء و همانا خان خانان چنان ميخواست كه دختر خود \" توغاج خاتون \" را بنكاح من آورده ، با جواهر ثمين و متاع‌هاى گرين گنجينهء خويش ، بدين سوى فرستد ، تا بدين وسيلت دست از وى بدارم و او را با بقيّة السيف ياران و سپاه ، در آخرين نقاط كشورش بازگذارم . اكنون اگر سلامت خويش و كسان خواهى ، وى را با دختر و خزاين و اموال و اتباع بدين جانب گسيل‌دار و گرنه قطع\r\n\r\n","description":"","footnote":"","page_name":" 17 ","page_number":25},
  {"content":"\r\n\r\nاين گفتگو را به زبان تيغ در خاطر سپار ، كشلو خان پاسخى بفروتنى بداد ، و هداياى بسيار و بيشمار از طرايف آن اطراف ، بدرگاه شاهنشاه بفرستاد ، و از تسليم گور خان بشفاعت پوزش خواست ، و سبب آنكه گور خان بتضرع و زارى وى را ميگفت كه اين سلطان و پدرش مرا خراج گزار ، و در اطاعت استوار بودند ، و من آنان را بر دشمنان چند پيروز كردم ، و همه‌كس ( ن )\r\n چه هامون سپارنده چه دشت گرد * چه دمساز عزلت چه گيتىنورد \r\nداند كه چگونه خدمت من ميجستند و سر بر خط فرمان داشتند ، و چون روزگار بوى روى خوش نمود ، و بجنگ با من كه در انديشهء كس نبود ، برخاست ، بمسالمت راضى گشتم ، هم بدين شرط كه دختر خود را كه بنزد من گرامىترين آفريدگان خداست ، بوى بزنى دهم ، و ديگر شرايط كه گفت ، نيز بجاى آرم ، و سلطنت بيكسو نهم ، باشد كه بدين وسيلت از مرگ برهم ، چو ديدم كه گريز و گزيرى ؛ و حفظ حيات را جزين تدبيرى نيست ، وى نپذيرفت ، و از من جزين نيم جان ربودهء خوف و دهشت ، و دستخوش بيم و وحشت نجست ، و اكنون مرا بالحاح نخواهد ، جز بدانكه بهلاكم فرمايد ، يا چندان بر من خوارى روا دارد كه مرگ از آن آسانتر نمايد ، اين سخن در كشلو خان اثر كرده ، انديشيد كه اگر ويرا بشاهنشاه تسليم كند ، او را بنزد تركان ، آن بدنامى حاصل آيد كه دفع آن را تدبيرى نيارد نمود ، و به هيچ روى غبار آن آلايش از دامن وى نتوان زدود . بدين علت در اجابت اين مسؤول امروز بفردا ميافكند ، و هرزمان بزمانى ديگر موكول ميداشت ، چندانكه شاهنشاه نقش ضمير وى برخواند ، و دفع الوقت وى دريافت و امير محمد بن قرا قاسم نسوى چنان كه خود مرا گفت درين معنى آخرين فرستادهء شاهنشاه بنزد كشلو خان ، و از جانب وى مامور بود ، كه با كشلو خان سخن درشت گويد و چون چنين كرد ، كشلو وى را در بند افكند ، تا در جنگى كه بين كشلو خان و دستهء از لشگر شاهنشاه روى نمود ، خداوندش نعمت خلاص ارزانى فرمود ، و چون از ان اسارت و ذلّت نجات يافت ، و بدرگاه شاهنشاه حاضر امد ، شاهنشاه كه راستى گفتار وى شناخته ، و خيرانديشى وى در اداى آن رسالت دانسته بود ، او را وعده‌هاى نيك داده فرمود ، هرچه خواهد مأذونست و تقاضا باجابت مقرون ، وى رياست همهء بلاد خراسان خواست . و شاهنشاه ارزانى داشت و رئيسان آن مرزوبوم از بيداد وى بمصيبتى بزرگ ، و بلائى شديد دوچار گشتند ، و سنهء ششصد و شانزده كه عامّه آن را سال شوم خوانند فرا رسيده ، و هنوز اين كس در ان ناحيت وسيع از تباهكارى نياسوده بود ، بارى چون كار از صفا گذشت و بكدورت بدل گشت ، شاهنشاه خود با شصت هزار سوار از برگزيدگان لشگر ، به قصد استيصال كشلو خان ، و انتزاع خانى خانان از وى ، در حركت امد ، ازين پيشتر نيز شاهنشاه چندين بار در كاشغر و جاهاى ديگر سپاه بحرب كشلو فرستاده و بيشتر پيروز گشته بود .\r\n\r\n","description":"","footnote":"","page_name":" 18 ","page_number":26},
  {"content":"\r\n\r\n\r\nهلاك كشلو بدست دوشى فرزند چنگيز در سال ششصد و دوازده و اين واقعه را ابن اثير به اشتباه در حوادث سنهء ششصد و شانزده ياد كرده است\r\nچون چنگيز خان از استيلاى كشلو خان بر كاشغر و بلاساقون ، و دست‌يافتن وى بر گور خان خبر يافت . فرزند خود \" دوشى خان \" را با بيست هزار كس يا بيشتر ، بتدارك امر ، و دفع شرّ وى بفرستاد . و بدين هنگام شاهنشاه نيز از ملك خويش ، با شصت هزار مرد ، قصد وى كرده بود ، چون شاهنشاه به آب ارغز رسيد ، نهر يخ بسته و گذار ناممكن ديد ، بر كنار آب اقامت گزيد . تا عبور ميسر گردد ، بهنگام امكان از آب بگذشت ، و در سير شتاب ميافزود ، و خبر و اثر كشلو خان ميجست ، روزى پيشروان سپاه وى را آگاه كردند ، كه اينك لشگرى بنزديكست چون در نگريستند ، دوشى خان بود ، كه بر كشلو خان و ختائيان همراه او پس از جنگى سخت پيروز گشته ، آن سپاه را عرضهء تيغ چو آب ، و كالبدشان طعمهء عقاب ساخته ، و خود كشلو را نيز از پاى برافكنده ، و سر وى بدست آورده ، با عسكر خويش و غنيمت از اندازه بيش بازميگشت . لشگر شاهنشاه و دوشى دست بشمشير بردند ، و آن روز همه روز بر يكديگر حمله آوردند . اينگاه رسول دوشى نزد شاهنشاه امده گفت : دوشى زمين خدمت ميبوسد و عرضه ميدارد ، كه من بدينسوى بدان روى نياورده‌ام كه جاى خود نشناخته ، از حدّ خويش قدم فراتر نهاده باشم . بلكه بدين توجّه خدمت سلطان خواسته ، و قلع و قمع آنكه او را داعيهء محال و محالات آمال به اطراف كشور شاهنشاه كشيده ، اراده داشته‌ام . و مشقّت نهضت و كلفت عزيمت ، درين باب از شاهنشاه برگرفته ، با كشلو و همراهان وى از دشمنان سلطان جنگيده ، و ريشهء آنان بركنده ، زن و فرزندشان برده برده اموال آنان بغنيمت بدست اورده‌ام ، هم اينك آن غنايم يكسر سلطان راست ، اگر خواهد بمباشر قتال بخشد و گرنه كس فرستد ، تا بوى تسليم و بدرگاه فرستاده آيد . و نيز در اثناى سخن گفت چنگيز فرزند خود را فرموده است كه ، اگر درين راه بسپاهى از عساكر شاهنشاه بازخورد از سلوك طريق ادب نگذرد ، و زنهار بكارى دست نبرد ، كه پردهء حشمت بر درد ، و آئين احترام را منافى باشد ، با اينهمه مهربانى دوشى بهيچگونه سودى نداد ، و از لجاج شاهنشاه ذرّهء نكاست ، زيرا سپاه همراه وى از دليران كارزار ، و جنگجويان نامدار سه چندان لشگر دوشى بشمار ميرفت ، و چنان پنداشت كه اگر بتنها فوجى از عسكر وى آتش جنگ برافروزند ، تر و خشك دشمن بسوزند ، و خاكستر آن بازيچهء باد جنوب و شمال سازند ، و در جواب گفت كه ، اگر چنگيز پسر خود را از جنگ با من نهى كرده ، ايزد تعالى مرا امر فرموده است تا با وى پيگار كنم ، و برين كار وعدهء ثواب داده ، و او را با گور خان و\r\n\r\n","description":"","footnote":"","page_name":" 19 ","page_number":27},
  {"content":"\r\n\r\nكشلو خان بنزد من فرقى نيست ، از انكه در شرك شريك و در كفر يكسانند ، و هم‌اكنون از جنگى كه در ان ، زبان سنان ، پيغام مرگ به گوش رساند و صفير تير آيت هلاك فروخواند .\r\nچاره نباشد ، اينگاه دوشى بدانست كه اگر بجنگ نكوشد ، وى را آرزوى حيات خطاست ، و مرگ عاجل در قفا ، بناچار آمادهء پيكار و مهيّاى كارزار گشت ، و چون دو صف در برابر امدند ، بخويشتن بر دست چپ لشگر شاهنشاه حمله برد ، و آن را سخت پراگند ، و گريزان بهر سوى افكند ، و نزديك بود كه هزيمت لشگر شاهنشاه استمرار پذيرد ، لكن بناگاه دست راست لشگر شاهنشاه ، بر دست چپ سپاه آن ملعون زدند . و دادى گرفتند . و بدستيارى تيغ چون آب آتش دل فرونشاندند ، و كار پيگار چنان شد كه غالب از مغلوب ، و چيره از زبون شناخته نيامد . هم بدانروز دو گروه دست از هم بداشتند . و از سرگرفتن جنگ را ببامداد فردا گذاشتند ، لكن كافران شبانگاه آتش افروخته چنان نمودند كه بجاى خويش و بر عزم قتال ثابتند ، آنگاه در تاريكى شب برنشسته مركب انگيختند و يكشبه دو روزه راه پيمودند ، و شاهنشاه چندان از شجاعت آنان مرعوب گشت ، كه چون در مجلس وى از ان طايفه ياد ميشد ، ميگفت كه در صبر بر آلام حرب ، و آگاهى از شيوهء طعن و ضرب ، نظير سپاهيان ايشان نتوان ديد ، و چون شاهنشاه بسمرقند بازگشت . اميران ميمنه را خلعت بخشيد ، و اقطاعات و درجات ايشان بيفزود بوجى پهلوان را قتلغ خان ، و اغل حاجب را اينانج خان لقب داد ، و هريك از انان را بر ثبات قدم ، و حسن اقدام بنواخت و چون اندكى از احوال شاهنشاه را در شرح مبدأ تاتار نگاشتيم ، باقى اخبار وى نيز ، تا آنگاه كه دوران وى بگذشت ، و دست قضا طومار حياتش درنوشت ، ياد كنيم ، از ان پس بخواست خداى ببيان مقصود يعنى حوادث روزگار سلطان جلال الدّين پردازيم .\r\n\r\nآهنگ عراق كردن شاهنشاه بسال ششصد و چهارده\r\nچون شاهنشاه را از عظمت‌شان و نفاذ فرمان جهان بكام ، و تقدير بر مرام گشت ، و شاهد گيتى بآرايشى هرچه خوبتر و بهين زيور در نظر وى جلوه نمود ، و خورشيد دولت وى ، از بيت الشرف اقبال بدرخشيد ، و سواران سپاه وى نزديك بچهارصد هزار در جريدهء ديوان عرض بثبت رسيد ، همّت بر ان گماشت ، كه مانند سلجوقيان بر بغداد فرمانروا گردد ، و در اين باب رسولان آمد و شد آغاز نهادند ، لكن از حضرت خلافت بقبول اين مسؤول تن درندادند . چو ميدانستند كه وى در ماوراء النّهر و بلاد ترك ، كارهاى بزرگ در پيش دارد ، و چون طايفهء از گردنكشان را از ميان برگيرد ، هم در آن زمان جماعتى ديگر بناگاه سر بفتنه و غوغا برارد ، و شاهنشاه درين اثنا ، حصول مقصود و وصول بمطلوب را ، فرصتى مناسب ،\r\n\r\n","description":"","footnote":"","page_name":" 20 ","page_number":28},
  {"content":"\r\n\r\nو وقتى مساعد ميجست . قاضى مجير الدّين عمر بن سعد خوارزمى ، كه از خاصان شاهنشاه ، و بنزد وى صاحب منزلت ، و شاهنشاه چندين بار او را ببغداد فرستاده بود ، مرا حكايت كرد ، كه در آخرين رسالت خويش ببغداد ، فرمانروائى ديوان خلافت را براى شاهنشاه درخواستم ، اولياى امور آنجا نپذيرفتند ، و درين باب انكارى بليغ كرده گفتند كه اختلاف احوال و حوادث ايّام ، و تسلّط خارجى بر مدينة السّلام و رفتن امام القائم بامر الله رضوان الله عليه ، از بغداد بحديثة عانه ، يارى جستن وى از طغرل بك بن ميكائيل ، چنان كه مشهورست ، سبب شد ، كه آل سلجوق در بغداد حكمران گشتند و گرنه واجب نيست كه همواره ببقاى زمان خلفا فرمانبر ديگران ، و پيرو امر و نهى اين و آن باشند . و اگر خداى ناخواسته در امثال اين حادثه بشاهنشاه نيازمند شويم ، وى را چون سلجوقيان بدين تقاضا اجابت كنيم ، و خود آيا وى بدين ممالك فسيح و اقاليم وسيع ، كه مسخر فرمان اوست ، از طمع در پايتخت امير المؤمنين و مزار و جايگاه آثار آباء راشدين وى بىنياز نباشد ؟ - بارى مراسلات در اين معنى مكرّر گشت ، و بىفايده ماند ، و قضيّهء كه بر موجبات وحشت افزود ، اين بود كه كارگزاران خلافت ، بسبيل شاهنشاه در طريق مكّه حرسها الله تعالى ، به نظر توهين نگريستند ، چندانكه سبيل جلال الدين حسن اسمعيلى را بر سبيل وى مقدّم داشتند ، و شاهنشاه را بشنيدن اين خبر ، گوئى نمكى بر جگر ريش امد ، و هنگام بازگشت قاضى مزبور از مقر خلافت ، شيخ شهاب الدين سهروردى را برسالت بهمراه وى فرستادند ، تا شاهنشاه را بحكمت و موعظت ، ازين انديشه بازدارد ، و هم آن قاضى مرا گفت كه شاهنشاه را برفعت قدر ، و علوّ مرتبت شيخ ، و رجحان او بكمال فضل ، بر مشايخ عصر ، اعتقادى نيك بود ، و تخصيص وى از ديگر فرستادگان درگاه خلافت ، بمزيد اكرام و زيادت احترام واجب مينمود ، ازينروى چون شيخ مذكور بدرگاه آمد شاهنشاه در صحن سراى بر پاى بايستاد ، و وى را اجازت ورود بداد ، و چون شيخ عليه الرّحمة بنشست گفت . دعاگوى دولت پيروز را طريقه آنست ، كه بمباركى و ميمنت پيش از اداى رسالت ، از پيغمبر صلّى اللّه عليه و سلّم ، حديثى بازگويد ، شاهنشاه او را مأذون داشت ، و خود رعايت ادب را ، بهنگام شنيدن حديث به دو زانو بنشست ، شيخ حديثى در معنى تحذير از آزار آل عبّاس ، رضى الله عنهم ياد كرد ، چون از روايت آن بپرداخت ، شاهنشاه گفت ، اگرچه من تركى زبانم ، و لغت تازى اندك دانم ، لكن معنى حديث دريافتم ، و خود من كسى از بنى عباس را نيازرده ، و دربارهء آنان انديشهء بد نكرده‌ام ، و نيز ازين آگاهم ، كه در زندان امير المؤمنين ، گروهى از آن دودمان ، همه عمر گرفتارند ، و هم درانجا فرزندان ارند ، و اگر شيخ اين حديث را بر امير المؤمنين بازخواند ، و به گوش وى رساند ، بهتر نمايد ، و سودمندتر ايد ، شيخ گفت مسلمانان در آغاز خلافت ، با امير المؤمنين بر كتاب خداى و سنّت پيغمبر و اجتهاد وى بيعت كرده‌اند ، و اگر اجتهاد وى اقتضا كند ، كه براى اصلاح جمهور ، اندك مردمى را بحبس باز\r\n\r\n","description":"","footnote":"","page_name":" 21 ","page_number":29},
  {"content":"\r\n\r\nدارد . روش پسنديدهء وى را عيبى نباشد ، و درين معنى بسيار سخن رفت ، و من ذكر آن نكنم ، چو در امثال آن خاموشى خوشتر ، و از گفتار بهترست ، بارى شيخ شهاب الدّين بازگشت ، و وحشت همچنان بجاى و برپاى بود ، و اندكى بعد ، اغلمش اتابكى نايب شاهنشاه در عراق ، بقتل رسيد ، بدينگونه كه چون برنشسته بديدار حاجيان ، كه از حجّ خانهء يزدان بازميگشتند ميرفت ، اسمعيليّه درزى و هيئت حاجيان بر وى حمله كردند و او را از پاى در اوردند ، اينگاه خطبهء شاهنشاه در عراق متروك ماند ، و شاهنشاه بدان صوت در حركت امد تا آنجا را به حال نخستين بازگرداند .\r\n\r\nرفتن شاهنشاه بعراق و حوادث آنجا\r\nچون اغلمش كه هواخواه و داعى شاهنشاه بود ، و در عراق خطبه بنام وى ميكرد ، كشته شد ، و اتابك ازبك بن محمّد صاحب ارّان و آذربايجان ، و اتابك سعد بن زنگى ، داراى فارس ، بدانستند كه بدين هنگام ، عرصهء آن ناحيت از حامى و نگهبان تهى ، نيز شاهنشاه از انجا بس دور ، و در اقاصى بلاد ترك بقلع و قمع كافران اهريمن خوى مغولست ، اين فرصت بغنيمت شمرده ، هريك از ديار خويش ، بطمع تملّك عراق بدانسوى روى نهادند ، اتابك ازبك پس از آنكه به قدر مقدور لشگر جمع آورد و سپاه بهمراه برداشت . آهنگ عراق ساز كرد . و با موافقت اصفهانيان ، بدان شهر درامد ، و اتابك سعد برى رفت ، و آن را با قزوين و خوار و سمنان ، و حدود آن بگرفت ، اين اخبار در سمرقند بشاهنشاه رسيد ، و همّت وى كه دشوار را آسان ميپنداشت ، و دور را نزديك ميانگاشت ، او را به قصد قلع و قمع آنان برانگيخت ، و صد هزار سوار ، از شجاعان تندپوى ، و يگانه دليران جنگجوى برگزيد ، و بيشتر سپاه را با اكابر امرا و مشاهير بزرگان درگاه ، در بلاد ماوراء النّهر و مرز ديار ترك ، بر جاى نهاد ، چون بقومش رسيد ، ديگربار از همراهان خويش ، دوازده هزار سوار سبك رفتار اختيار كرد . و در اين راه بپويه شب بروز ميپيوست .\r\n آنچنان اسب را بتگ ميراند * كز پيش باد را بتگ ميماند \r\nو پيش از آنكه خبر وى برسد ، بخيل بزرگ ، از اعمال جديد رى ، برسيد ، و اتابك سعد كه در بيرون آن شهر بود . ندانست كه ( ن )\r\n مگر وى براورده چون مرغ بال * و يا كرده ره طى بپاى خيال \r\nبارى چون اتابك سعد ، طلايهء لشگر را ، كه بوى نزديك گشته بود بديد ، گمان برد كه آنان ازبكانند ، و بسوداى ملك عراق بر سر وى آمده‌اند ، خود با لشگر سوار گشت ، و جنگى سخت كرده داد حرب بداد ، و بر سپاه شاهنشاه حمله‌هاى گران ، و هجومهاى پياپى اورد ،\r\n\r\n","description":"","footnote":"","page_name":" 22 ","page_number":30},
  {"content":"\r\n\r\nچون شاهنشاه كشش و كوشش ، و جدّ و جهد وى بديد ، بفرمود تا چتر سلطنت را كه پيچيده بود بگشايند ، چون اصحاب اتابك را درست شد كه وى شاهنشاهست ، پشت بدادند ، و گريز آغاز نهادند ، چون خواست قضا چنين پيش امد ، و اتابك سعد پياده گشته ، زمين خدمت ببوسيد و او را گرفته دو دست بر پشت ببستند ، و بحضور شاهنشاه اوردند و فرمان چنان شد كه او را با احتياط نگاهدارند ، تا راى بر چه افتد ، و ويرا همچنان در بند و بر استر پالانى سوار ميداشتند ، تا شاهنشاه بهمدان پيوست و بر اتابك ازبك پيروزى يافت ، و بهر روز اتابك سعد و ملك نصرة الدين محمد بن بيشتكين ، و ربيب الدّين ابو القاسم بن على وزير ازبك را ، كه بهنگام گريز ازبك دستگير شده بود ، بميدان همدان بيآوردند ، و بخوارى بر پاى ميداشتند ، و شاهنشاه گوى ميباخت . تا آنگاه كه بر ايشان منّت نهاده ، آنان را از قيد آزاد و رها ساخت .\r\n\r\nخروج اتابك از اصفهان و گريز وى\r\nوزير ربيب الدّين مذكور ، از بزرگان زمان بود ، و جوانى خويش را در اشتغال بمناصب ديوانى بپيرى رسانده ، و بدان هنگام كه سلطان جلال الدّين ، آذربايجان و ارّان را از مخدوم وى بستد ، وى بعزلت پرداخت ، و خانهء خويش را مدرسه ساخت ، و هم در آن جايگاه بتكميل سعادت و سيادت ، در اداى وظايف طاعت و عبادت بكوشيد ، و خود وى مرا گفت كه چون اتابك ازبك در اصفهان ، داستان گرفتارى اتابك سعد بشنيد چون سپند بر آتش ، بيتاب گشت و چون خس بدست موج ، دوچار اضطراب ( ن )\r\n غم از حدّ و حيرت ز اندازه بيش * روان خستهء بيم و خاطر پريش \r\nجهان فراخ بر وى تنگ آمد ، و همه فكر وى آن شد ، كه خود را بدار الملك خويش برساند ، و نيم جانى از خطر مرگ برهاند . بدين قصد از اصفهان برامده ، بشتاب راه ميبريد ، تا بنزديك همدان رسيد ، و چنان ميپنداشت كه شاهنشاه در رى مقيم ، يا آهنگ اصفهان كرده باشد ، بيكروزه راه تا همدان آگاه شد ، كه شهريار در همدان مراقب احوال اوست ، و از هرسوى بر وى جاسوسان گماشته ، و در هرجانب طلايهء سپاه خويش گذاشته ، چون تدبير خود را به عكس مراد نتيجه بخشيده ، و عاقبت امر را بر خلاف پندار بظهور رسيده ديد ، ازين پيش امد سرگردان و پشيمان و بىتاب و توان گشت ، و ندانست كه پيش رود يا باز پس ايد . بدين هنگام چارهء كارزار ، و علاج بلاى دشوار را ، با مصلحت خواهان مشورت كرد ، بعضى چنان ديدند كه باصفهان روى ارد ، و برخى چنين انديشيدند كه با اندك مردمى راه آذربايجان سپارد ، و رخت و بنه را برجاى گذارد ، تا دشمن از وى بتاراج و يغما\r\n\r\n","description":"","footnote":"","page_name":" 23 ","page_number":31},
  {"content":"\r\n\r\nپردازد ، هم وزير مذكور گفت كه تنها من به دو اشارت كردم ، تا در قلعهء فرزين كه بنزديك ، و درين هنگام از آن وى بود ، پناهنده گردد ، و آن دژى بود روئين ، از قلعه‌هاى مشهور و بيمانند روى زمين ، چون كوهى پاى برجاى برفعت سر بر افلاك مىشود ، و باسماك دعوى برابرى مينمود ( ن )\r\n در نشيبش عقاب در پرواز * آشيان كرده بر فرودش باز \r\nاتابك ازبك مرا در جواب گفت ، كه اگر بقلعه تحصّن گزينم شاهنشاه را چه دشوار آيد ، كه يكى از امراى عراق را بمحاصرت من فرمايد ، و چندان در محاصره پاى افشارد ، كه مراد بدست ارد ، بالجمله اتابك ازبك ، در نتيجهء مشورت ، بيشتر لشگر و گنجينه و اثقال خويش را با ملك نصرة الدين محمد بن بيشتكين ، بجانب تبريز فرستاد باشد كه دشمن از غارت مال به دو نپردازد ، و راه خلاص بر وى گشوده گردد ، و خود با دويست سوار ، از خواصّ ملازمان ترك راه آذربايجان پيش گرفت ، و بر معابر صعب و كوههاى سخت ميرفت ، تا كس خبر وى نداند ، و نشان پاى جستن نتواند ، و وزير مذكور را برسالت نزد شاهنشاه فرستاد ، تا عذر آن گناه بخواهد ، و دامان وى از آلايش عصيان فروشويد ، و خطاى او را بوسوسهء شيطان نسبت دهد . شبى در كمينگاهى امير دكجك سلاح‌دار ، مقطع كبودجامه ، از نواحى مازندران ، بر بنه و سپاه وى زده ، آن جمع را سخت پريشان و بهرسوى پراكنده ساخت و بر پى گريختگان تا ميانه ، شهرى از بلاد آذربايجان بر كنار سپيد رود ، براند ، و ملك نصرة الدين محمد بن بيشتكين و بيشتر از مصاحبان وى را اسير گرفت ، خرد و بزرگ گرفتار و گراميان خوار گشتند ، و خزاين و اثقال ، و علمها و طبلخانهء اتابك سراسر بغارت رفت ، و پس از حصول مقصود ، و نهب اموال و اسباب ، در راه با ربيب الدّين وزير ، بازخوردند ، و او را در زمرهء اسيران ، بسرا پردهء شاهنشاه اوردند ، و رسالت وى درست ندانسته ، مزور پنداشتند ، و اين دعوى را حيلتى بهنگام اضطرار ، براى خلاص از قهر شهريار انگاشتند .\r\nو چون متأمّل بدين درنگرد ، كه شاهنشاه از ديار دور ماوراء النّهر به قصد دو پادشاه روى بعراق نهاد ، و بر مراد خويش پيروز گشته ، خطاى آنانرا جزائى شايسته داد ، بعلوّ همّت شاهانه پىبرد ، بارى ملك نصرة الدّين محمد اسير ماند ، و وى را هرروز با اتابك سعد و وزير ربيب الدّين ، بخوارى در ميدان ميآوردند ، تا نصير الدين دولتيار ، طغرانويس شاهنشاه بازگشت ، و اين منصب در دودمان خوارزمشاهى از منصبهاى بزرگ ، لكن نزد اينان از كتابت انشاء مؤخّر ، و در خاندان سلجوقيان بر ان مقدّم باشد ، و اين كس را شاهنشاه ، پس از انكه اتابك ازبك از دام وى بجست ، برسالت نزد او فرستاده ، و فرموده بود كه در شهرهاى ممالك خويش خطبه و سكّه بنام شاهنشاه كند ، و هرسال خراجى معلوم ، بخزانهء سلطنت فرستد . اتابك ازبك دعوت شاهنشاه را در باب خطبه و سكّه به زودى پذيرفت ، و بنام وى بر منابر ارّان و آذربايجان ، تا حدود دربند شروان خطبه كرد ، و با حضور نصير الدّين بسور و\r\n\r\n","description":"","footnote":"","page_name":" 24 ","page_number":32},
  {"content":"\r\n\r\nسرور پرداخت ، و كوس بشارت نواخت ، و بتقديم هدايا و نجف بدرگاه شاهنشاه ، راه ملك خويش بر معارضان ببست ، و قلعهء فرزين را به خدمت تسليم داشته در اداى خراج بدينگونه معذرت جست ، كه گرجيان هم درين حالت كه اموال ملك تنها اوراست ، جانب وى ضعيف گرفته ، بر اطراف بلاد وى مستولى گشته‌اند ، اگر اين عوايد تقسيم و بهرى از آن بنام خراج بشاهنشاه تقديم گردد ، حال چگونه باشد ( ن )\r\n بار سنگين و بار بر افگار * افتد از پاى گر نهى سر بار \r\nشاهنشاه سخن وى تصديق و او را از باج معاف داشت ، و بگرجستان كس فرستاده فرمود ، كه منابر بلاد ازبك ، بذكر نام شاهنشاه زينت يافته ، و نقود آن باسم وى آرايش گرفته ، و اينك چون ممالك خاصّهء اوست ، زنهار تا قصد آن نكنند ، و اگر شاهنشاه بشتاب از عراق بازنگشته بود ، اتابك ازبك ميتوانست بنام شاهنشاه ، در گرجستان خطبه خواند ، چو شاهنشاه ، پنجاه هزار كس را ، از گزينان لشگر فرموده بود كه بغزاى گرجستان روى آرند ، بارى رسول شاهنشاه از گرجستان بازگشت ، و فرستادهء آنان با هداياى نفيس آن اقليم ، بهمراه وى بود ، و از آن پس كه شاهنشاه از جيحون گذشت ، به خدمت رسيد .\r\n\r\nپايان كار نصرة الدّين محمد بن بيشتكين\r\nنصرة الدّين محمد مذكور را هرروز بميدان آورده ، ايستاده ميداشتند و شاهنشاه بگوى بازى سرگرم بود ، روزى شاهنشاه به دو نگريسته در گوش وى دو حلقهء بزرگ ميان تهى ؛ بستبرى دو دستبند بديد ، و از آن پرسيد : وى گفت ، چون سلطان الب ارسلان بن داود ، بجنگ گرجيان شتافت ، و بتائيد ايزدى ظفر يافت ، اميران آنان را مقهور و اسير كرده ، از ان پس بخلاص بر ايشان منّت نهاد ، و فرمود تا براى هريك دو گوشوار ساخته ، بر آن اسم سلطان نگاشتند و در گوش آنان كردند چون روزگارى برفت ، و اساس آن دولت شكست پذيرفت ، آنان ترك اطاعت گفتند ، بتنها جدّ من اسلام اورد ، و ببركت اسلام و وفا بلاد و اخلاف وى بسلامت ماند ، شاهنشاه را ازين سخن بر وى رحمت امده خواست كه براى خويش ، چنين نامى نيك ذخيره نهد ، و بتعهّد احوال وى بر مفاخر خود بيفزايد ، هم آنگاه بوى خلعتى رسمى بداد و او را بميدان حاضر آورده ، با وى گوى باخت و چون بر بازگشت از عراق عازم شد ، وى را ديگر بار بتشريفى فاخر و خلعتى شاهانه سرافراز ساخت ، و فرمود كه بتقرير بلاد موروث وى مانند دو شهر اهر و وراوى « 1 » با قلاع و اعمال آن دو ، توقيع نويسند ، و\r\n\r\n\r\n","description":"","footnote":"\r\n( 1 ) : باصطلاح امروز ( مشكين )\r\n","page_name":" 25 ","page_number":33},
  {"content":"\r\n\r\nاز وى پرسيد ، كه از متصرفات ازبك كدام شهر ببلاد وى نزديكترست ، گفت شهر سراب ، بفرمود تا آن شهر را نيز بقلمرو قديم وى افزوده در فرمان بنگارند ، و آن دو گوشوار تغيير پذيرفته ، نام شاهنشاه بر ان نگاشته آمد ، و ملك نصرة الدّين از اسارت نجات يافته ، شادكام و آسوده خاطر بازگشت ، و چون در توقيع وى نام سراب و اعمال آن مذكور ، و آن جايگاه از بلاد ازبك بود ، نصرة الدّين اظهار آن را مصلحت نديده ، همچنان سر به مهر در خزانهء خويش بنهفت ، تا آنكه سلطان جلال الدّين تبريز را از ازبك بگرفت ، اينگاه با همان توقيع ، بىآنكه رسول فرستد يا سوگند زينهار خواهد ، بدرگاه سلطان حاضر امد ، چون جلال الدّين فرمان شاهنشاه بديد ، بفرمود تا آن را مقبول دارند ، و در عمل ارند ، و او را از ديگر همانندان ، بخويش نزديكتر ساخت ، و باحسان و انعام ممتاز گردانيد و وى را ببركت آن اسارت خير كامل شامل ، و خوشروزى تمام حاصل امد . آرى بسا افتد كه آدمى چيزى را مكروه دارد ، و بخواست خداى خير بسيار در ان باشد .\r\n\r\nعاقبت اتابك سعد بن زنگى\r\nچون اتابك سعد اسير گشت ، فرزند وى نصرة الدّين ابو بكر ، برجاى وى بنشست ، و ببخشش و احسان و سخا و لطف بيان ، دلهاى سران بدست آورد ، و اميران جملگى اطاعت وى پذيرفته ، همگان چون قلم سر بر خط فرمان نهادند . از انجا كه شاهنشاه از قصد بغداد فراغت تسخير فارس ، و انديشهء تملّك آن ديار نداشت ، بر اتابك سعد بخلاص منّت گذاشت ، و دو قلعهء استخر و اسكناباد « 1 » را ، كه پايهء آن دو بر كوههاى بلند استوار ، و هريك بحصانت و استحكام ، ضرب المثل خاص و عام باشد ، از وى بگرفت و بمؤيّد حاجب سپرد ، و زنى از خانوادهء مادرش تركان خاتون ، بنكاح اتابك سعد اورد ، و با وى شرط كرد كه بهر سال ثلث خراج بلاد خويش ، بخزينهء شاهنشاه فرستد اتابك با خلعتها و تشريفات بازگشت ، و چون بپايتخت خود ، شيراز ، رسيد ، فرزندش ابو بكر ، از تسليم ملك امتناع ورزيد و فريب نفس او را بر نزاع و سوداى انتزاع مملكت از پدر بداشت ، و اين ستيز و مخالفت به چشم وى خوش نمود ، لكن در غفلت ابو بكر ، حسام الدّين تكين تاش ، بزرگتر مملوكان و مقدّم دولت اتابك ، دروازه بگشود و بناگاه اتابك سعد در امده با شمشير آخته بر پسر بتاخت ، و بر روى وى تيغى براند ، كه اثر زخم بماند و دو گروه در ميان فرزند و باب ، حايل و حجاب گشتند ، و بامر اتابك سعد ، ابو بكر را گرفته ، چندى بزندان بداشتند ، تا بر سر رضا آمده گناه وى درگذاشت ،\r\n\r\n\r\n","description":"","footnote":"\r\n( 1 ) : كذا فى الاصل\r\n","page_name":" 26 ","page_number":34},
  {"content":"\r\n\r\nو حسام الدّين را بزرگ داشت و برتبهء ملكى رسانيد . چون سعد وفات يافت ، و ابو بكر جاى وى بگرفت ، حسام الدّين خود را در معرض خطر و ورطهء اجل ديد بگريخت ، و مركب فرار برانگيخت و آن اموال بىقياس ، كه بسالهاى متوالى ، و مرور ايام و ليالى گرد آورده بود ، بگذاشت و با نيم جانى ، چون مردهء سر از گور بر كردهء به خدمت سلطان جلال الدّين شتافت ، سلطان خلخال و قلاع و اعمال آن را ، بدان هنگام كه از بلبان اتابكى بگرفت ، بوى ارزانى داشت ، و او در ان ناحيت مقيم ، و پس از خروج تاتار ، بسال ششصد و بيست و هشت كشته گشت .\r\n\r\nآهنگ بغداد كردن شاهنشاه و بازگشتن\r\nچون شاهنشاه بر تصفيهء ملك عراق ، و تخليهء آن از منازعان ، كامروا آمد ، عزم بغداد كرد ، و لشگرى بيشمار ، كه چون سيل دمان فراخناى هامون و عرصهء دشت و بيابان برآكند ، و مانند فروغ خورشيد فضا را فرا گيرد ، از پيش فرستاده ، خود بر پى روان شد ، و اقطاع و عمل نواحى بغداد را ، بوقت اقامت در همدان تقسيم كرده ، بدان فرمانها نگاشته بود ، چون بر گردنهء اسداباد برامد ، برفى سخت سه شبانه‌روز بباريد ، چنان كه كوه و هامون بينباشت ، و خيمه و خرگاه بپوشيد .\r\n يكى ابر بر شد ز درياى ژرف * بكوه و بهامون فرو ريخت برف\r\nاز ان برف سر بر فلك داشته * دره تا گريوه شد انباشته \r\nو فراز و نشيب از سپيدى برف به نظر تاريك نمود ( ن )\r\n تن كهسار شد حواصل پوش * بر زمين گشت برف درهم بار\r\nنفس سرد بركشيد نسيم * چون تهيدست عاشقان فگار \r\nاينگاه بلا بزرگ و درد دشوار و سترگ امد ، از ان لشگر بسيارى جان سپردند ، و از تاب سرما جمعى از سپاه را دست تباه ، و گروهى را پاى سياه شد و از جنبش و روش فرو ماند ، و شتران يكسر بمردند ، و شاهنشاه پس از رد شهاب الدين كه وى را از نافرمانى و عصيان ، تحذير كرده ، و بمنع اين قصد خداى را شفيع آورده بود ، از انجا نوميد بازگشت ، و از ترك شرط حشمت ، و تضييع حقّ و حرمت ، كه رعايت آن بر هر متدّين خردمند ، و معتقد ببهشت و دوزخ خداوند ، واجب باشد ، پشيمان شد و بدانست كه ايزد خانوادهء عبّاسيان را ، بفرشتگان آسمان يار ، و وى را بابقاى آن دودمان رازى در كارست ، و هركه خصومت آنان گزيند ، جز زيان دو جهان سودى نبيند .\r\n\r\n","description":"","footnote":"","page_name":" 27 ","page_number":35},
  {"content":"\r\n\r\n\r\nكارهاى شاهنشاه برعايت حزم و حشمت پيش از قصد عراق\r\nشاهنشاه در زمانهاى پيشين ، چون ساير سلاطين ، در اوقات نمازهاى پنجگانه ، پنج نوبت مينواخت تا آنگاه كه خداوند ، بر رفعت قدر ، و وسعت دايرهء جهاندارى وى بيفزود ، بهنگام قصد عراق فرزندان خويش را كه هريك پادشاهى اقليمى داشت بفرمود ، تا هريك در كشورى كه بوى بازگذاشته بود ، بر در سراى سلطنت پنج نوبت بزند و از بهر خويش ، نوبت دوگانهء ذو القرنين ، بهنگام برامدن و فرو شدن خورشيد ، برگزيد ، و براى اين كار ، بيست و هفت كوس زر ، كوفتنگاه آن مرصّع بگوناگون گوهر ، بساخت ، و الات نوبت را نيز بر همين طرز قياس توان كرد ، و در نخست روز ضرب اين نوبت ، براى حصول شهرت ، بيست و هفت ملك از بزرگان ملوك و شاهزادگان ، چون فرزند طغرل بن ارسلان سلجوقى ، و اولاد غياث الدّين صاحب غور و غزنين و هند ، و ملك علاء الدين داراى باميان ، و ملك تاج الدّين فرمانرواى بلخ ، و پسرش ملك اعظم حكمفرماى ترمد ، و ملك سنجر صاحب بخارا ، و مانند اينان را بفرمود ، تا خود بزدن آن نوبت پردازند و اين عده را ببرادرزادهء خود ، اربز خان ، و وزير خويش نظام الملك ناصر الدّين محمد بن صالح تكميل كرد ، و جمع مذكور در روزى كه ضرب نوبت دوگانه اختيار شده بود ، بدين امر قيام كردند . و نيز بوقت عزم سفر عراق ارادهء فرمود ، كه ساحت ماوراء النهر را ، از انانكه نفاق در دل و وفاق بر زبان ، و آتش در خاكستر نهان دارند ، پاك سازد ، بدين نيت ملك تاج الدين بلكا خان صاحب اترار را ، به شهر نسا فرستاد تا در ان اقامت گزيند ، و او نخست كس از ختائيان بود كه به خدمت شاهنشاه مايل گشت ، و جمال طلعت وى چندان بود ، كه ( ن )\r\n روز رخشنده شدى شام سياه از رويش * ماه ماندى خجل از مهر رخ دلجويش \r\nو چون شاهنشاه ماوراء النهر را از ختائيان بگرفت ، وى بطوع و رغبت به خدمت مبادرت جست ، چو بحقّى كه بر شاهنشاه ثابت داشت ، سوء قصدى از جانب وى نسبت بخويش نميانگاشت ، و نقض عهد را از آئين مروّت و شرط مردمى و فتوّت بدور ميپنداشت ، بدين معنى كه چون شهاب الدّين غورى ، پس از مرگ سلطان تكش ، با لشگر جرّار ، و سپاه بيشمار ، آهنگ خوارزم كرد ، و بدينگاه هنوز امر شاهنشاه استقامتى ، و دفع خصم را حيلتى نداشت ، تاج الدّين بلكا خان ، و پسر عمش سلطان السّلاطين عثمان صاحب سمرقند ، با لشگر خويش و جمعى از ختائيان بجنگ شهاب الدّين غورى شتافتند ، و در اندخود \" چنان كه ابن اثير در كتاب كامل ياد كرده است \" بر وى هجوم اوردند ، و از انبوه سپاه و جنگجويان همراه وى بسيار كس بكشتند و تاج الدّين مذكور چنان ميدانست ، كه بهنگام غلبهء شاهنشاه حقّ سابق وى در ان درگاه منظور و باعث بقاى اقبال و مزيد عزّت و جلال او باشد ، و شاهنشاه به رسيدن وى مقدمش را گرامى شمرد و حقّ پيشين وى بر خود ياد كرد ، لكن چون برفتن\r\n\r\n","description":"","footnote":"","page_name":" 28 ","page_number":36},
  {"content":"\r\n\r\nعراق عازم گشت . بر تخليهء ماوراء النّهر از وى مصمم امد و وى را بنسا فرستاد تا در انجا بماند ، و اين اختيار را سبب آن بود ، كه آنجا سرزمينيست گرمسير ، وباخيز و بيمارىانگيز پيوسته در ان تنها دردمند ، و خروش سوكواران بلند ، و تركان در ان ناحيت جز باندك زمان ، با رنج بسيار نتوانند زيست ، بارى تاج الدّين بلكا خان بيش از يكسال در نسا مقيم بود ، بر گردش ناخوش روزگار شكيبا ، و با سختى جانكاه زمانه بمدارا ، و آب‌وهواى آن ديار ، بخلاف عادت او را موافق و سازگار افتاد ، و حسن و جمال وى زيادت يافت ، و روز بروز كرم و سخاى وى افزونى ميگرفت ، و هركه بر وى بسلام داخل ميشد بانعام خارج ميگشت ، ازينرو خاص‌وعام شيفتهء وى گشتند و مهر وى چون جان در دل جاى دادند ، و چون شاهنشاه اين خبر بشنيد دانست كه مراد خويش از هلاك وى به زودى بدست نياورد ، جز آنكه پردهء وفا بر درد ، و طريق جفا بسپرد . بدين سبب كس فرستاد تا ( ن )\r\n با تيغ جفا سرش ز گردن برداشت * زان سايهء مهر جانش از تن برداشت\r\nبس ديده كه در ماتم وى خون باريد * بس دل كه بسوز و درد شيون برداشت \r\nو كسى كه در آن فاجعهء شنيع حاضر بود ، مرا گفت كه ، بنزد ظهير الدّين مسعود بن منوّر چاچى ، وزير شاهنشاه در نسا ، نشسته بوديم ناگاه كسى آمده خبر داد ، كه جهان - پهلوان يعنى اياز تشت‌دار ، كه از تشت‌دارى بدرجهء ملكى ترقّى يافته و مقدّم ده هزار سوار و مخصوص قتل و اعدام بود ، با تنى چند برسيد ، وزير مذكور پنداشت كه اين بلا روى بسوى و گذر بكوى او دارد از انروى وى را دهشتى سخت فراگرفت ، و چنان بى خود گشت ، كه در وى از آثار حيات ، جز نفسى به شماره افتاده و در كار گسستن ، برجاى نماند ، سپس گفتند كه جهان پهلوان بسراى سلطنت فرود امده ، و ظهير الدّين و ديگر اعيان را احضار كرده است ، وزير مذكور برنشست و دست وى نيروى گرفتن لگام نداشت ، بوقت حضور جهان پهلوان توقيعى بوى بنمود ، چون بخواند از اضطراب براسود ، و ملك تاج الدّين بلكا خان را ، ببهانهء آنكه در امرى خطير از حضرت سلطنت ، بحضور وى نياز افتاده است ، بخواندند ، وى با طايفهء از خاصان خويش حضور يافت ، و او را بنهانخانهء بردند « 1 » . . .\r\nسروى بر دست بيرون امد ، جهان پهلوان آن سر در توبره نهاده هم بهنگام بازگشت ، و از گنجينهء بلكا خان ، گوهرى در بزرگى و بها بىنظير ، بخزانهء شاهنشاه فرستادند ( ن )\r\n اف برين روزگار بىفرياد * كه ز دامش نگشت كس آزاد\r\nبر سر كشته لحظهء نگريست * نه ز جورش كشنده ايمن زيست\r\nشد بسى جان به مهر وى ناچيز * سودى از وى به كف نيامد نيز \r\nديگر آنكه برهان الدّين محمد بن احمد بن عبد العزيز بخارائى مشهور بصدر جهان\r\n\r\n\r\n","description":"","footnote":"\r\n( 1 ) : عبارت متن ، فاذا ببعض الزنود ؟ قد خرج و رأسه بيده .\r\n","page_name":" 29 ","page_number":37},
  {"content":"\r\n\r\nرا ، كه رئيس حنفيان بخارا و خطيب آنجا بود ، بخوارزم فرستاد ، و اين خطيب را در فزونى ضياع و عقار ، و بسيارى عوايد املاك ، و رفعت قدر ، و كثرت جود ، چون خطيبان ديگر نبايد پنداشت ، و وى را جز بگرد نان اكابر ، و سران ملوك ، قياس نشايد كرد ، چو از جمله آنان كه در سايهء وى و سلف وى ميزيستند ، شش هزار فقيه بودند ، و او خود جوانمردى بلندهمّت و صاحب فتوّت بشمار بود ، و كالاى فضل را ببيشتر بها خريدار ، آستانش جايگاه علم و اهل آن ، و مقام دانش و دانشمندان ، گيتى در نظرش خاك بر سر ، و از تودهء خاك كمتر ، و بخششهاى وى در خوارزم ، از ان پس كه روزگار چهرهء ناخوش به دو نمود ، و بر وى در محنت گشود ، چنان بود ، كه نظير آن از بزرگان و صدور ، بهنگام استقامت امور ، ممكن نمينمود . القصّه وى در خوارزم بناكام و \" در سراى فروبسته از خروج و دخول \" ميزيست ، تا روزگار وام حيات از وى بازخواست ، و ساقى دوران ويرا ساغر مرگ بنوشانيد . بهنگام فرار تركان خاتون از خوارزم كشته گرديد و \" مقراض اجل طناب عمرش ببريد \" و شاهنشاه آنگاه كه وى را بخوارزم فرستاد ، مقام وى را در رياست حنفيّه و خطابت بخارا بمجد الدّين مسعود بن صالح فراوى ، برادر وزير خويش نظام الملك بداد ، قاضى مجير الدّين عمر بن سعد مرا گفت كه شاهنشاه از ان پس كه مجد الدّين مذكور را لقب صدر جهانى ، و رتبهء خطابت در حضور خويش ارزانى داشت ، ببخارا آمد ، و نظام الملك محمد وزير شاهنشاه را ، با برادر كينهء سخت بود ، و نميخواست كه كار وى رونق گيرد ، و امرش استقامت پذيرد ، و من بهمراه نظام الملك ، در جامع بخارا ، بنزد برادرش مجد الدّين مسعود ، در حجرهء وى بجامع بر دست راست منبر حاضر گشتم ، نظام الملك مرا گفت كه \" اگر امروز چنان كنى كه مجد الدّين از اداى خطبه بازماند ، و سخن گفتن نتواند ، هرچه خواهى ترا دهم \" ، گفتم شك نيست كه اين كارى خطرناكست ، و اگر كنم ، پاداش را جز بدين استر كه بر درست ، با زين و لگام و سر افسار آن ، راضى نشوم ، وى پذيرفت ، من دست خود را چندين بار باشارت بجانب مجد الدّين دراز كردم ، حيلت كارگر افتاد ، از گفتن بماند ، و زمانى دير خاموش گشت تا به حال خود بازامد ، و مردم از عجز بخلاف عادت وى در سخن گفتن شگفتى گرفتند ، و من استر نظام الملك را با ساز و برگ بستدم ، و چون مجد الدّين مرا بر آن كار عتاب كرد ، بجواب گفتم كه ، من ترا اشارت كردم كه بهنگام دعاى شاهنشاه ، آواز خويش بلند كنى ، و تو درنيافتى ، وى عذر من قبول داشت ، بارى مجد الدّين مذكور درين منصب بزرگ باقى ماند تا بهنگام استيلاى تاتار بر بخارا كشته گشت - و نيز شيوخ اسلام سمرقند ، جلال الدّين و فرزند وى شمس الدّين و برادرش اوحد الدّين را ، از بيم آنكه دست بشورش يازند ، و فتنهء برپا سازند ، بنسا فرستاد ، و اينان از سران زمان ، و سروران جهان بودند ، و از علوم حظّى وافر ، و در ادب بهرى كامل داشتند ، و اوحد الدّين در علم جدل آيتى بود ، بر عميدى در مناظره غالب ميگشت ، و از نيشابورى\r\n\r\n","description":"","footnote":"","page_name":" 30 ","page_number":38},
  {"content":"\r\n\r\nدر مباحثه پيشى ميگرفت ، اين مرد در نسا غريب مرد ، و از مساعدت روزگار نصيبى نبرد ، و پس از مرگ وى برادر بزرگش جلال الدّين ، باستدعاى امين الدين دهستانى ، كه از جانب شاهنشاه ، وزير دهستان و مازندران بود ، بدهستان رفت ، و در نزد وى مكرم ميزيست ، تا آنگاه كه روزگار ، بدست اويز خروج تاتار ، جامهء حيات مستعار ، از پيكر اهالى بلاد و امصار بركند و از ان پس ( ن )\r\n معلوم من نگشت كه از گشت روزگار * شد جفت عيش يا ز طرب فرد ماند و طاق\r\nآمد بكام از اختر شبگرد كامياب * يا چرخ ماه دولتش افكند در محاق \r\nديگر آنكه ، مملكت را بين فرزندان خويش تقسيم ، و بهريك بهرهء جداگانه تفويض كرد ، خوارزم و خراسان و مازندران را بوليعهد خويش قطب الدّين ازلاغ شاه ، بازگذاشت ، و براى توقيعات وى ، طغرائى بىلقب بدين عبارت \" السّلطان ابو المظفر ازلاغ شاه بن السّلطان سنجر ناصر امير المؤمنين \" معين فرمود ، و سلاطين سلسلهء خوارزمشاهى را ، رسم چنان بود ، كه لقب ولىعهد خويش را ، در طغرا نمينگاشتند ، و آنگاه كه بجاى پدر مينشست ، لقب وى ميگرفت ، و بدين سبب ازلاغ شاه ، از دو برادر بزرگش ، جلال الدّين منكبرتى و ركن الدّين غورشايجى ، بولايت عهد اختصاص يافت . كه در ميان امّهات اولاد شاهنشاه ، تنها مادر قطب الدّين از قبيلهء بياووت ، يعنى عشيرت تركان خاتون مادر شاهنشاه و درين كار رأى و رضاى او ملحوظ بود . و ملك غزنه و باميان و غور و بست و تكيناباد و زمين داور ، و نواحى آن را از كشور هند ، به فرزند بزرگش جلال الدّين منكبرتى سپرد ، و صدر شمس الملك شهاب الدّين الب هروى را بوزارت وى برگماشت ، و چون بواسطهء محبت و اعتقاد بشجاعت جلال الدّين ، وى را از خدمت خويش دور نميخواست ، كربر ملك را در ان حدود بنيابت وى مأمور كرد ، و وى بدان جايگاه رفته آن را در ضبط اورد ، و سياستى پسنديده نمود و ملوك همجوار را مطيع ساخت ، و در ان مقام مقيم بود ، تا جلال الدين پس از خروج تاتار ، بدان صوب رفت . و كرمان و كيش و مكران را بپسر خود غياث الدّين پيرشاه تفويض ، و صدر تاج الدّين بن كريم الشّرق نيشابورى را بوزارت وى معين فرمود ، و پيرشاه پس از ظهور تاتار بدان مرزوبوم رفته آن را مالك امد . و چون ملك عراق را در فترت مرگ شاهنشاه و رفتن جلال الدّين بهند ، بىمتصرّف و ضابط يافت ، بعراق شتافت ، و حاجب براق را بنيابت خويش ، در كرمان گذاشته ، مفاتيح ملك در دست وى نهاد ، و بدين كار باعث هلاك خويش گشت . و كشور عراق را به فرزند خود ركن الدّين غورشايجى بداد ، و وى رادمردى نيكخواه و دادگستر ، و بزيبائى صورت و جمال سيرت و خوبى خط ، از همه فرزندان شاهنشاه برتر ، و بهنگام خردسالى مصحفى تمام به خط خويش نگاشته بود ، و وزارت وى بعماد الملك محمّد بن ( 1 ) : كذا فى الاصل ( 2 ) : كذا فى الاصل\r\n\r\n","description":"","footnote":"","page_name":" 31 ","page_number":39},
  {"content":"\r\n\r\nشديد ساوى « 1 » محول داشت ، و اين شخص سالى چند بخوارزم ، در وزارت نايب نظام الملك بود ، و در ان شغل بسبب كفايت و دكا و درايت و دها ، و حسن عقيدت شاهنشاه بخير - انديشى وى ، مقامى برتر از همكاران پيشين يافت ، و در ان درگاه جاى خود گرفت ، و همنشين رفعت و جاه امد ، تا وزارت ركن الدّين در عراق ، بدستور بوى حوالت ، و در وزارت مستقل و فرمانروا گشت و خود سررشتهء حلّ و عقد امور بدست گرفت ، و هرچند ركن الدّين غورشايجى تحكّم و استبداد وزير مكروه ميداشت ، چون حسن عقيدت شاهنشاه دربارهء وى ميدانست بخلاف مراد با وى مدارا ميكرد . و طغراى توقيعات ركن الدين چنين شد ، السّلطان المعظّم ركن الدّنيا و الدّين ابو الحارث غورشايجى بن السلطان الاعظم محمد قسيم امير المؤمنين ، و وى بدان سبب غورشايجى نام يافت كه بروز وصول مژدهء تملّك غور بشاهنشاه ، قدم بعرصهء وجود نهاد ، و شاهنشاه برعايت جوار و صفاى نيت هزارسف ملك جبال ، دختر وى را بنكاح غورشايجى دراورد .\r\n\r\nوقايع بعد از بازگشت شاهنشاه از عراق\r\nچون شاهنشاه در عود از عراق بنيشابور رسيد ، خبر مرگ قوام الدّين مؤيّد الملك والى كرمان ، و نايب خويش در ان خطّه بشنيد و كرمان و كيش و مكران را ، به فرزند خود غياث الدّين پيرشاه ، بازگذاشت .\r\nغياث الدين بدانجا رفت ، و كار وى بدان سامان ، سامان گرفت و چون اقليم عراق از كشور خداى تهى ماند ، آن را نيز بىهيچ منازع و مدافع مالك شد ، و بر منابر مازندران و خراسان بنام وى خطبه خواندند تا آنگاه كه جلال الدين از هند برامد ، و در رى بر وى دست يافت ، و ملك از دست وى بستد ، و مؤيّد الملك مذكور در آغاز كار مردى فرومايه ، دايه‌زادهء نصرة الدين محمّد بن لزصاحب زوزن بود ، كه بمساعدت زمان ، و معاضدت شاه جهان ، بدرجهء رفيع ملكى رسيد ، بدينگونه كه ، صاحب زوزن او را بكفايت مهمّات ، و انجام حاجات خويش ، برسالت ، بدرگاه شاهنشاه فرستاد ، و وى پس از انكه چند بار طريق صلاح و امانت سپرده بود از ان راه بازگشت ، و وسوسهء نفس و طمع ملك وى را بر سعايت و مخالفت فرستندهء خويش بداشت ، و به حضرت شاهنشاه ولينعمت خود را بفساد عقيدت ياد كرده بتهمت چنان نمود ، كه وى در باطن باطنيان را همراز و دمسازست ، و بهنگام رجوع نصرة الدّين را گفت ، كه شاهنشاه ترا باطنى پندارد ، و من از عاقبت اين تهمت و بدگمانى\r\n\r\n\r\n","description":"","footnote":"\r\n( 1 ) : منسوب بساوه\r\n","page_name":" 32 ","page_number":40},
  {"content":"\r\n\r\nبر تو ترسانم ، نصرة الدين ازين سخن دستخوش بيم و دهشت گشت . و بخوف و خشيت از مقام خويش برافتاد ، و بقلعهء ازان اسمعيليان بنزديك زوزن ، به آنان پيوست ، و قوام الدّين صورت حال به خدمت شاهنشاه بنگاشت و شاهنشاه وزارت زوزن بوى بازگذاشت ، بدان شرط كه خراج آنجايگاه بخزانهء شاهنشاه فرستد ، وى فرمان پذيرفت و كار بدينگونه قرار يافت ، و چون ميدانست كه با قرب نصرة الدّين ، كار ملكدارى وى به آسانى تمشيت نپذيرد ، و اين لقمه گلو گيرد . نامهء خدعه‌آميز بوى نوشته اصلاح امر وى را با شاهنشاه وعده داد ، آن ساده‌دل فريب خورده بزوزن بازامد ، قوام الدّين از بدنامى جاويد نينديشيد ، و چشم از حقوق نعمت بپوشيد ، و كس فرستاده ، ميل در چشم جهان بينش كشيد ، و چون امر وى در زوزن استقامت يافت طمع در تصرّف كرمان بست ، و صاحب آن خطّه در ان روزگار . يكى از بقاياى اولاد ملك دينار بود ، و بشاهنشاه نوشت ، كه اگر آن جمله از عساكر خراسان را كه با زوزن مجاورند ، بمساعدت وى فرمايد . كرمان را براى شاهنشاه بگشايد . شاهنشاه عز الدّين جلدك و طايفهء ديگر از سپاه را ، بمدد وى فرمود ، و او بدين وسيلت ، در كمترين مدت بر كرمان مستولى گشت ، و از مماليك و دواب و امتعه و اسباب آنچه يافت ، بدرگاه شهريار فرستاد ، شاهنشاه درين خدمت به نظر تحسين ديد ، و وى را از حضيض خاك باوج فلاك رسانيد ، و بملك مخاطب و بمؤيّد الملك ملقّب گردانيد ، و نيابت خويش در كرمان ، با اقطاع آن سامان بوى بخشيد ، و وى پيشهء عدل و انصاف گزيد ، و بر عمارت آن كشور ، چندين برابر بيفزود ، و براى خاصهء خويش ، از انواع چارپايان چندان فراهم اورد ، كه خراج كرمان نسبت به آن مستهلك مينمود ، و چون شاهنشاه از عراق بازگشت ، و شتران وى « 1 » ناچيز شده بودند ، وى در نيشابور چهار هزار بختى تركىنژاد ، بشاهنشاه تقديم كرد ، و پس از مرگ مؤيّد الملك مذكور ، از گنجينهء وى هفتاد بار زر ، جز نفايس ديگر ، بخزانهء شاهنشاه فرستاده شد ، و وصول آن با گريز شاهنشاه از كنار جيحون براثر حملهء تاتار مصادف امد ، و همچنان سر به مهر با خزينهء كه شاهنشاه را بهمراه و از ان گرانبهاتر بود ، در آب جيحون افكنده گشت . ديگر آنكه پس از رجوع از عراق و اقامت در نيشابور نظام الملك ، ناصر الدين محمد بن صالح را ، از وزارت معزول ساخت ، چو بسببى چند از وى سخت رنجه خاطر بود ، و عادات اين وزير در نظرش بسى زشت و ناپسند مينمود ، از جمله اينكه وى برشوت گرفتن حرص و شره داشت ، و بدين سبب مصالح امور را بعهدهء تعويق و تعطيل ميگذاشت ، خلاصه آنكه اين مرد را از لوازم وزارت ، جز منظرى بسيار دلپذير ، و كرمى بافراط بهرهء ديگر نبود ، و شاهنشاه بمقتضاى ميل خويش ، وى را وزارت نداده ، بلكه بهنگام عزل وزير خود ، نظام الملك محمّد بن نظام الملك بهاء الدّين مسعود هروى ، با مادر خويش تركان خاتون ،\r\n\r\n\r\n","description":"","footnote":"\r\n( 1 ) : در گردنهء اسد آباد\r\n","page_name":" 33 ","page_number":41},
  {"content":"\r\n\r\nدر باب تعيين وزيرى كافى و صالح مشورت فرموده ، و وى اشارت كرده بود كه ناصر الدّين مذكور را كه غلام و غلامزادهء تركان خاتون بود بوزارت برگمارد ، و چون شاهنشاه احترام والدين را فرض ميدانست و نيز بيشتر امراى دولت از عشيرت مادر وى بودند ، و بوسيلت آنان با ختائيان جنگيده و ملك از تصرّف ايشان بدراورده بود ، در هيچ كار از خرد و بزرگ ، خلاف امر مادر روا نميداشت ، بناچار ، باكراه و انكار مسؤول مادر بپذيرفت ، و وزارت بوى تفويض كرد ، و پيوسته از وى اخبار ناخوش‌ايند ، به حضرت سلطنت ميرسيد و او را به زبان بعضى خواص ، توبيخ و ملامت زيادت ميفرمود . بهنگام انصراف شاهنشاه از عراق و اقامت بنيشابور ، قاضى آنجا ركن الدّين مغيثى ، و صدر الدّين جندى قاضى عسكر بود ، و اين صدر الدّين به خدمت اسلاف وى بخانوادهء خوارزمشاهيان ، بدرگاه شاهنشاه توسّلى داشت ، چو گذشتگان او بدان هنگام ، كه سلطان تكش صاحب جند ، و پدرش ايل ارسلان آن ناحيت باقطاع بوى بازگذاشته بود ، خدمت آن سلطان گزارده بودند ازين گذشته ، صدر الدّين خود مردى كارپرداز و صاحب فضيلت ، و كرم سيرت و جمال صورت بود ، و ازينروى شاهنشاه ، بترفيع مقام ، و بلندى نام ، و تخصيص وى از ديگر همانندان بتجديد عنايت و مزيد رعايت و اكرام ، همّت گماشت ، و قضاى نيشابور و توابع ، به دو ارزانى داشت ، و وى را تشريفى گرانمايه با ساخت و سرافسار و طوق بداد ، و بيست كس از برادران و نايبان و وكيلان وى را نيز خلعت بخشيد ، و بوسيلت حاجبى به دو پيام فرستاد ، كه زنهار تا به خدمت نظام الملك پيشكش و خدمتانه نفرستد ، از انكه من خود وى را شايسته ديده ، و بدين شغل برگزيده‌ام ، و كسى را ازين راه بر وى حقّى نيست كه مراعات آن لازم پندارد ، و سعيى كه پاداش آن واجب شمارد ، در نهان نيز كسى از جانب نظام الملك امده ، وى را از عواقب تأخير و اهمال ، در تقديم مال تهديد كرد و گفت : قاضى را نبايد تا باستظهار بلطف شاهنشاه ، جانب ديوان وزارت نامرعى گذارد ، قاضى بترسيد و چهار هزار دينار زر در كيسهء سر به مهر به خدمت نظام الملك فرستاد ، يكى از ديده‌بانان شاهنشاه بر نظام الملك ، حضرتش را ازين نافرمانى آگاهى داد ، و وى آن خواسته بدرگاه خويش خواسته ، صرّهء زر همچنان سر به مهر بحضور شاهنشاه فرستاده شد ، چون قاضى بمجلس شاهنشاه رسيد ، وى از ان داستان بپرسيد قاضى منكر گشت ، و در انكار اصرار ورزيده ، بسر شاهنشاه قسم ياد كرد كه براى وزير دينارى يا درمى نفرستاده است ، اينگاه شاهنشاه بفرمود تا كيسه را بيارند ، و در برابر قاضى گذارند ، چون قاضى چنين ديد ، ديدهء خجلت بر زمين دوخته ، خاموشى گزيد ، آنگاه بفرمان خلعت از تن وى بركنده ، نزد قاضى معزول بردند ، و وى را بمنصب سابق بازگردانيدند ، و از نصب تا عزل صدر الدّين مذكور يك يا دو روز بيش نرفت ، سپس شاهنشاه ، جهان پهلوان را بفرمود ، تا طناب خيمهء نظام الملك بركند ، و بر وى افكند ، و ويرا گفت ، بخانهء خداوند خويش ، يعنى تركان خاتون مادر شاهنشاه ، بازگرد .\r\n\r\n","description":"","footnote":"","page_name":" 34 ","page_number":42},
  {"content":"\r\n\r\nوزير معزول با بيمى كه در ضمير وى جايگاه اقامت ساخته ، و هراسى كه خانهء دل وى از متاع عقل پرداخته بود ، در زمان از انجا كوچ كرد و خود با خشم شاهنشاه اميد نداشت كه بسلامت بخوارزم رسد .\r\n\r\nحال نظام الملك پس از عزل\r\nوى از نيشابور بجانب خوارزم روان شد ، و درين راه بشتاب باد عرصهء خاك ميپيمود ، و بدان حال از غنايم جهان بسلامت جان راضى بود ، و هم از انجا كه از خدمت شاهنشاه جدا گشت در راه سواران برگماشت . تا هركه از درگاه سلطنت بر پى وى آيد ، او را بياگاهانند بهنگام وصول وى بمرج سايع « 1 » كه چمنزارى معروف و بنزديك قلعهء خرندر « 2 » ، مسقط الرأس و زادبود منست ، من از جانب پدر خويش ، برسم معمول با پيشكش و عليق به خدمت وى شتافتم ، و تاجر مانى « 3 » كه دهى از املاك ما ، و در ان چشمهء مانند سرچشمهء خابور باشد ، وى را مشايعت كرده ، بر كنار چشمه سراپردهء چند ، يكى از ان اطلس بتشريف وى برپا ساختم ، و با آنكه راندهء درگاه شاهنشاه بود ، هم درين روز براى جمعى از مملوكان وى سه نوبت نواختم « 4 » و او خود ، هرجا كه ميگذشت و بهرجا كه ميرسيد ، حاجتمندان و دادخواهان به خدمت ميشتافتند ، و وى در امور معظم ، حكم مبرم ميفرمود ، و كس را يارا نبود كه وى را معزول خواند ، و چون روز بيگاه شد ، بر در سراپردهء وى تختى زدند و بر ان بنشست ، بدين هنگام سوارى آمده خبر داد كه اينك حاجب اربز پسر سعد الدين . . . . « 5 » ميرسد ، بشنيدن اين سخن رنگش بگرديد ، و دلش بتپيد و سكوت گزيد ، و در انديشه رفت ، و ندانست كه او را مهمان خواند ، يا بلاى ناگهان داند ، تا حاجب مذكور برسيد ، و زمين ببوسيد ، و به عادت آداب خدمت بجاى اورد ، آنگاه دلش تسكين يافت ، و بدگمانى زائل گشت ، و از سبب ورود وى پرسيد ، حاجب گفت كه شاهنشاه دفاتر ديوان وزارت ، و روزنامه و مخزن و نويسندگان و ضابطان آن را طلب فرموده است ، نظام الملك خشنود شد ، و دفاتر ديوان را با محرّران ، بهمراه حاجب روان ساخت و خود بشتاب تيرى كه از كمان گشايد ، يا طايرى كه در پرواز ايد ، راه خوارزم در پيش گرفت ، چو از عواقب خشم شاهنشاه ، خويشتن را در دهان مرگ ، و درخت عمر را بىبار و برگ ميديد ، و بروز وصول\r\n\r\n\r\n","description":"","footnote":"\r\n( 1 ) : كذا فى الاصل\r\n( 2 ) : در اصل چنينست\r\n( 3 ) : در اصل چنينست\r\n( 4 ) : عبارت متن \" و قد ضربت لجماعة من مماليكه فى ذلك النهار النوب الثلثة \" ( ظ الثلث )\r\n( 5 ) : بجاى محذوف ( سهم الحشم )\r\n","page_name":" 35 ","page_number":43},
  {"content":"\r\n\r\nوى در خوارزم هنگامهء غريب و انبوهى عجيب ديده ميشد ، چو تركان خاتون وضيع و شريف ، و خرد و بزرگ مردم خوارزم را بفرمود تا بپيشباز شتافتند ، و از يكى از حاضران آن واقعه شنيدم كه ، برهان الدّين ، رئيس صدور و پيروان مذهب ابو حنيفه در خوارزم ، تأخير كرده در مردم بازپسين به خدمت نظام الملك رسيده ، در دير امدن خويش بضعف معذرت جست ، وزير گفت . آرى ضعف نيّت نه ضعف به نيت ، و پس از چند روز موكلان ترك بر وى بگماشت ، تا بجرم آن تأخير ، صد هزار دينار ازو بستدند ، و نيز كريم الدين طيفورى را ، كه از جانب شاهنشاه عامل و والى نواحى خوارزم بود ، گرفته ، بمالى هنگفت مصادره كرد ، وى چون رهائى يافت ، بماوراء النّهر ، به خدمت شاهنشاه شتافت ، و از ان رفتار ناهنجار شكايت برد ، شاهنشاه عز الدّين طغرل را كه يكى از خواص وى بود بخوارزم گسيل داشت ، تا سر ناصر الدّين را به خدمت وى فرستد ، و ناصر الدّين مزبور پس از عزل از وزارت شاهنشاه ، از جانب تركان خاتون ، بوزارت قطب الدّين ازلاغ شاه ، صاحب خوارزم و وليعهد شاهنشاه ، منصوب گشته بود ، بالجمله چون عز الدّين بخوارزم نزديك شد ، تركان خاتون كه پيش از وصول وى كيفيّت قضيّه ، و باعث آمدن او را ميدانست ، وى را باجبار به خدمت حاضر آورده ، دستور داد ، كه بهنگام جلوس ناصر الدّين بر مسند وزارت بديوان سرا آيد ، و بحضور عموم از جانب شاهنشاه او را سلام رسانده بگويد كه شاهنشاه ميفرمايد ، مرا وزيرى جز تو نيست ، بر سر كار خود باش ، و در سراسر كشور كس را نرسد كه بخلاف فرمان تو رفتار ، و قدر ترا انكار كند . عز الدّين بناچار ، بضد مراد و حكم شهريار چنين كرد و اوامر ناصر الدّين ، بتنها در خوارزم و خراسان و مازندران نافذ ، و احكام وى ، هم در ان نواحى مطاع امد ، و شاهنشاه در آغاز تفويض وزارت بوى امر كرده بود ، كه چون برنشيند ، برسم مهين دستوران ديگر ، چهار دور باش زرين دسته پيشاپيش وى ببرند ، لكن بهنگامى كه وزارت قطب الدّين يافت ، آن چهار ، هشت ، و بهمچنين بر همهء مراتب حشمت وى افزوده گشت ، و شاهنشاه اين وقايع در ماوراء النهر ميشنيد ، و خشم وى دمادم بيشتر ميشد ، و نيز از رسوم ديرين دودمان خوارزمشاهى ، بپيروى سلجوقيان آن بود كه در هرتوقيع پيش از تاريخ چنين مينوشتند \" كتب بالامر الاعلى اعلاه اللّه و المثال العالى الصاحبى المعظمى الصدرى الاعظمى العالمى العادلى المؤيدى المظفرى المنصورى المجاهدى المرابطى القوامى النظامى العمدّتى العدتى الكهفى الخالصتى القطبى ذى المناقب و المناصبى قطب الميامن و السعاداتى قدوة صدور العرب و العجمى ملك وزراء الشّرق و المغربى دستور ايران و بوارى \" ؟ \" اينانج قتلغ الغ ملكا اعظم خواجه جهانى لا زال عاليا و رسالة فلان \" ناصر الدين نظام الملك را نيز در فرمانها هم بدين القاب ياد ميكردند ، تا آنگاه كه در نيشابور معزول گشت ، و چون در خوارزم بوزارت ازلاغ شاه منصوب امد ، تنها از آن نعوت يك كلمه تبديل يافت ، بدينگونه كه كلمهء \" خواجه جهانى \" را برداشتند ، و لفظ \" خواجه بزرگى \" بجاى آن گذاشتند ،\r\n\r\n","description":"","footnote":"","page_name":" 36 ","page_number":44},
  {"content":"\r\n\r\nو اين شهريار قاهر ، كه سر گردنكشان به زير آورده ، و شاهان را بنده فرمان خويش كرده بود ، نتوانست كه بر چاكر خويش سياست راند ، و وى را بجزا رساند ، آرى راحت گيتى رنج‌انگيز ، و صاف اين سرخم جمله دردى اميزست ، بارى شاهنشاه پس از عزل ناصر الدّين ، انجام امور وزارت را بشش تن از وكيلدران نظام الدّين كاتب انشا ، مجير الملك تاج الدّين ابو القاسم ، امير ضياء الدّين بيابانكى ، شمس الدّين كلابادى ، تاج الدّين ابن كريم الشّرق نيشابورى ، شريف مجد الدّين محمد نسوى بازگذاشته فرمود كه جز باتّفاق و صوابديد هم ، كارى انجام ندهند ، و ازينروى مردم ببليّتى دوچار شدند ، كه تجديد ايام ناصر الدين آرزو ميكردند ، زيرا بهرحال تحصيل رضاى يك كس ، از شش تن ، آسانتر باشد ، و كار بدينگونه ميرفت ، تا روزگار دولت شاهنشاه بپايان امد .\r\n\r\nوقايع ماوراء النّهر پس از بازگشت شاهنشاه از عراق\r\nچون شاهنشاه پس از عود از عراق ، در ماوراء النّهر اقامت گزيد ، فرستادگان چنگيز خان ، محمود خوارزمى ، و على خواجهء بخارائى ، و يوسف كنكا ، ؟ ، اترارى ، وى را ملاقات ، و تحفه‌هائى كه از ديار ترك با خود داشتند \" چون شوشه‌هاى سيم و زر و . . . « 1 » و نافهء مشگ ، و سنگ يشم ، و جامه‌هاى ترقو ، كه از پشم شتر سفيد بدست ايد ، و هرتاى آن را پنجاه دينار زر يا بيشتر بها باشد ، تقديم كرده درين رسالت كه بر طلب مجامله و مسالمت مقصور بود گفتند ، خان بزرگ ترا سلام رسانده ميگويد ، من عظمت شأن و دولت و وسعت دايرهء سلطنت ترا شناسم ، و نفاذ فرمان تو در اكثر ممالك جهان دانم ، و آشتى و مصالحت با ترا واجب شمارم ، و ترا چون گراميترين فرزند خويش انگارم ، تو نيز دانى كه من ملك چين و حدود آن را از ديار ترك ، مالك گشته‌ام ، و قبايل آن نواحى فرمان من پذيرفته‌اند ، و بيش از همه كس آگاهى ، كه بلاد من لشگرانگيز و ثروت‌خيز باشد ، و مرا از ان بطلب اقاليم ديگر نياز نيفتد ، اگر چنين بينى كه شيوهء مسالمت برقرار ، و راه آمد شد بازرگانان از دو سوى گشاده گردد ، نفع عام و سود تمام‌ايد ، شاهنشاه پس از انكه اين سخن بشنيد ، شبانگاه تنها محمود خوارزمى را به خدمت طلبيد ، و گفت كه تو مردى خوارزمى و از دوستى ما ناگزير باشى ، و اگر بدانچه پرسم براستى پاسخ‌گوئى ، از احسان ما برخوردار شوى ، آنگاه از بازوبند خويش گوهرى گرانبها بنشانهء وفاى بوعد بوى بخشيد ، و ازو درخواست تا از جانب سلطان ، ديده‌بان اعمال چنگيز خان باشد ، وى نيز خواهى نخواهى پذيرفت ، از ان پس\r\n\r\n\r\n","description":"","footnote":"\r\n( 1 ) : بجاى مجذوب ( نصب الختوّ ؟ )\r\n","page_name":" 37 ","page_number":45},
  {"content":"\r\n\r\nشاهنشاه پرسيد ، كه آيا دعوى چنگيز ، در تملّك چين و تصرّف شهر تمغاج ، سخنى راست و بىكم‌وكاست ، يا دروغى بيفروغست ، محمود گفت وى درين باب راست گويد ، و راه گزاف نپويد ، و خود امرى چنين بزرگ پنهان نماند ، وزودا كه شاهنشاه را صدق اين خبر ، آشكار نمايد . شاهنشاه گفت تو وسعت كشور ، و كثرت لشگر من دانى ، اين ملعون كيست كه مرا فرزند خواند و چه اندازه سپاه دارد ، چون محمود خوارزمى خشم شاهنشاه افزون ، و شيوهء سخن ديگرگون ديد ، بر جان خود بترسيد ، و از خيرانديشى چشم بپوشيد ، و گفت همانا عسكر وى ، نسبت بلشگر جرار و بيشمار شهريار چون سوارى در مقابل سپاهى بسيار ، يا دودى در برابر سياهى شب تار باشد ، بارى شاهنشاه تقاضاى مصالحت چنگيز مقبول داشت ، و چنگيز بدين خشنود گشت ، و از دو جانب صلح و صفا در كار بود ، تا از ديار چنگيز ، عمر خواجهء اترارى ، و جمال مراغى و فخر الدين دنزكى ، ؟ ، بخارائى ، و امين - الدين هروى ، بتجارت باترار امدند ، وينال خان خالوزادهء شاهنشاه ، كه با بيست هزار سوار از طرف وى ، حكمران آن خطّه بود ، بپستى نهاد طمع در اموال آنان بست ، و بشاهنشاه نامه نگاشته ، بخيانت و دروغ چنان نمود ، كه اينان كه بهيئت بازرگانان باترار امده‌اند ، تاجر نيستند ، بلكه جاسوس و بخلاف وظيفهء خويش بكشف اخبار مملكت مشغولند ، و عامّه را در نهان تهديد كنند و گويند كه شما را از فتنهء كه در قفاست آگاهى نيست ، و به زودى گرفتار بلائى شويد كه دفع آن نتوانيد ، بر اثر اين گونه سخنان ، شاهنشاه وى را اجازت داد كه بر اعمال آنان مواظبت و احتياط كند ، تا خود ازين پس دربارهء ايشان چه رأى زند ، و چون ينال خان از جانب شاهنشاه اذن يافت ، كه در كارهاى بازرگانان نگران ، باشد ، قدم از حد و پاى از گليم خويش بيرون نهاد و آنان را بگرفت ، و از ان پس ، كس خبر آنان ندانست ، و نشان ايشان نداد ، و وى مجموع آن اموال و امتعه را ، بدين مكر و خدعه مالك شد ، و بپايان سودى غير زيان نديد .\r\n\r\nورود فرستادگان چنگيز بر شاهنشاه پس از قتل تجار\r\nپس ازين قضيت ، پسر كفرج بغرا « 1 » ، كه پدر وى از امراى سلطان تكش بود ، با دو شخص تاتارى برسالت به خدمت شاهنشاه امده گفتند ، كه چنگيز خان ميگويد ، تو در دستخطّ خويش نوشتهء ، كه بازرگانان از هرتعرّض محفوظ و مأمون باشند ، و اينك نقض عهد كرده ، و پيمان شكستهء ، و خود غدر قبيح و ناپسندايد ، و از پادشاه اسلام زشت‌تر نمايد ، و اگر\r\n\r\n\r\n","description":"","footnote":"\r\n( 1 ) : كذا فى الاصل\r\n","page_name":" 38 ","page_number":46},
  {"content":"\r\n\r\nچنان دانى كه اين كار ينال بفرمان تو نبوده است او را پيش من فرست ، تا سزاى وى بدهم ، و فتنه بيارامد ، و كار بخونريزى و پيگار نينجامد ، و گرنه هم اكنون جنگى را كه در ان تيغ سرافشان و نيزهء جانستان پاى در ميان ارد ، و گرمى بازار طعن و ضرب متاع گرانبهاى روان را ارزان شمارد ، آماده بايد بود \" شاهنشاه با دلى از ترس بدونيم ، و انديشهء دستخوش دهشت و بيم ، از فرستادن ينال بدرگاه چنگيز سرباز زد ، و خود اين كار وى را مقدور نبود ، زيرا بيشتر سپاه و بزرگان امرا از نزديكان ينال ، و آنان آرايش مملكت ، و طراز سلطنت ، و فرمانروايان دولت وى بودند . و شاهنشاه چنين ميپنداشت ، كه اگر در پاسخ چنگيز زبان لطف گشايد ، طمع چنگيز در ملك وى زيادت ايد ، ازينروى با همه خوف و هراس از اجابت مسؤول چنگيز امتناع كرد و خوددارى نمود ، و بقتل فرستادگان وى فرمود ، و بدين كار شوم جانهاى مسلمانان در معرض تلف امد ، و بهر برزن و كوئى ، از خون بيگناهان سيلى و جوئى روان گشت ، و چنگيز خون‌اشام به قصد كيفر و انتقام شمشير قتل عام براهيخت ، و بجاى هرتن از ان كشتگان ، شيرازهء حيات مردم كشورى بگسيخت .\r\n\r\nتدبير خطاى شاهنشاه در برابر حملهء چنگيز\r\nشاهنشاه در چارهء اين كار دشوار ، و دفع اين بلاى ناگوار نخست چنان انديشيد ، كه گرداگرد شهر بزرگ سمرقند ، كه دور آن چنان كه گفته‌اند ، دوازده فرسنگست ، ديوارى برپا كند ، و آنجا را بمردان كارزار براكند ، تا بين وى و تركان حايلى دافع ، و آنان را از هجوم بساير اقاليم مملكت مانع باشد ، عاملان و باج‌ستانان ، از جانب وى در همه شهرها پراكنده گشتند ، و بفرمودهء وى براى عمارت ديوار سمرقند خراج سال ششصد و پانزده را ، بتمامى در كمترين مدّت بسلف بستدند ، لكن هجوم تاتار شاهنشاه را ، از انجام اين مقصود بازداشت ، و چيزى از ان اموال به مصرف منظور نرسيد . از ان پس ديگر بار باخ‌ستانان را بجميع بلاد ملك فرستاده ، فرمود كه هم درين سال بسومين بار خراج گيرند ، و بدان مردان تيرانداز ، با عدّت تمام ، استخدام كنند ، و عدهء لشگريان هرناحيت كم يا بسيار باندازهء مال حاصل از ان ناحيت ، و هريك از انان را شترى براى سوارى ، و حمل سلاح و توشه باشد ، اين لشگر هرچه زودتر آماده گشتند ، و از هرمرزوبوم ، چون سيلى كه بنشيب ايد ، و تيرى كه از كمان گشايد ، روى بدرگاه شاهنشاه نهادند ، و هنوز در راه بودند ، كه خبر گريز وى از كنار جيحون ، بىجنگ و پيگار شنودند ، و اگر شاهنشاه چندان درنگ ميكرد ، كه آن جمع بوى پيوندند ، لشگرى بسيار ، افزون از قياس ، و بيرون از شمار ، به روى فراهم ميگشت لكن ( ن )\r\n\r\n","description":"","footnote":"","page_name":" 39 ","page_number":47},
  {"content":"\r\n\r\n بتدبير نايد ز كس هيچ كار * چو تقدير ديگر كند كردگار\r\nخدا راست فرمان كه ملك جهان * ازين باز گيرد ببخشد به آن \r\nو نيز چون شاهنشاه شنيد ، كه چنگيز بوى نزديك گشته است ، لشگريان خويش را در بلاد ماوراء النهر ، و ديار ترك پراكنده ساخت ، بدينگونه ، كه از جانب وى ، ينال خان با بيست هزار سوار باترار ، و قتلغ خان و جمعى ديگر با ده هزار به شهر كنت ، و امير اختيار الدين كشلى امير اخر و اغل حاجب ملقب باينانج خان با سى هزار ببخارا ، و طغان خان خالوى سلطان با امراى غورچون جرميخ و حرور و ابن عز الدّين كت و حسام الدّين مسعود و جزانان با چهل هزار بسمرقند ، و فخر الدّين حبش مشهور بعنان نسوى و لشگر سيستان بترمد ، و بلخمور خان بوخش ، و ابو محمد خالوى پدرش ببلخ ، و اسرك پهلوان بخندرود ، و علجق ملك بختلان و برتاسى بقندز ، و اسلبه خان بولج ، گماشته آمد ، خلاصه آنكه شاهنشاه هيچ شهر ماوراء النهر را از عسكرى جرّار تهى ننهاد ، و خود اين كارى خطا بود ، چو اگر با لشگر خويش ، از ان پيش كه آنان را متفرّق كند ، با سپاه تاتار مقابل ميگشت ، آنان را از ميان برميداشت ، و اثرى ازيشان در جهان نميگذاشت ، بارى چون چنگيز خان بحدود كشور شاهنشاه رسيد ، بجانب اترار شتافت ، و شب و روز در جنگ بود ، تا بر انجا دست يافت ، و ينال خان را به خدمت چنگيز آورده ، بفرمودهء وى سيم گداخته ، در چشم و گوش او ريختند ، تا بدين عذاب كشته گشت و بجزاى كار زشت خويش برسيد و سزاى رفتار نكوهيده ، و كردار ناپسنديدهء خويش بديد .\r\n\r\nحيلهء چنگيز خان\r\nآنگاه كه شاهنشاه آهنگ آن كرد ، كه ساحت ملك اترار را از خار و خس مخالفان بپيرايد ، قاضى عميد سعد پدر بدر الدّين عميد و عمّ وى قاضى منصور و گروهى از عمزادگان و برادران وى را بكشت ، و ازينروى بدر الدّين عميد اين كينه در دل داشت ، و انتقام را فرصتى ميجست ، چون چنگيز خان بر اترار استيلا يافت ، بدر الدّين عميد مذكور ، كه بدان هنگام از جانب صفىّ اقرع ، وزير شاهنشاه در بلاد ترك ، نايب اترار بود ، به خدمت وى رفت و در خلوت وى را گفت ، خان بداند كه من هيچيك از آفريدگان خداى را ، مانند سلطان دشمن ندارم ، و سبب آنكه ، وى از خاندان من گروهى ناچيز كرده ، و بدست مرگ سپرده است ، و اگر به دادن جان كيفر از وى توانم گرفت ، مرا دريغ نيايد ، لكن ترا آگاه سازم كه او پادشاهى بزرگ و تواناست ، و زنهار تا بدين مغرور نشوى ، كه وى سپاه خويش را درين نواحى پراكنده و زبون گشته است ، زيرا وى بلشگرى انبوه كه بهمراه دارد ، از عساكر ديگر\r\n\r\n","description":"","footnote":"","page_name":" 40 ","page_number":48},
  {"content":"\r\n\r\nبىنياز باشد ، و نيز اگر خواهد ، از ملك فسيح ، و كشور وسيع خود ، چندين برابر اين لشگر فراهم آورد ، و راى من انست كه نيرنگى به كار او كنى ، تا بدان از سران سپاه خويش متوهّم و بدگمان گردد ، سپس چنگيز خان را خبر داد ، كه سلطان را با مادر خويش تركان خاتون ، كدورت مؤكدست ، و يگانگى ببيگانگى مبدل ، و اسباب وحشت و بيزارى فراهم ، و درين باب ، از هردر سخن گفتند ، و انجام را بر ان شدند ، كه بدر الدّين عميد ، از زبان امراى خويشاوند مادر شهريار ، نامه‌هاى مزوّر خطاب بچنگيز خان نويسد ، مضمون آنكه \" ما با قبايل و پيوستگان خويش ، از بلاد ترك ، به قصد خدمت مادر سلطان ، بدرگاه سلطان پيوستيم ، و وى را بر پادشاهان روى زمين ، چيره داشتيم تا بسيط خاك را مالك امد ، و سرافرازان را پايبوس خود ساخت ، و گردنكشان را طوق بندگى بر گردن نهاد ، و اينك نيّت وى دربارهء مادر ديگرگون شده است و فرمان وى نميبرد ، و مادر وى ميفرمايد ، كه ترك يارى وى گوئيم ، و نصرت و اعانت وى نجوئيم - اكنون چشم به راه ، و گوش بفرمان تو داريم \" و اين نامه‌ها را چنگيز خان بدست يكى از خواص خود بفرستاد ، و وى كه در نهان مامور چنگيز خان بود براى اتمام حيلت خود را بيمناك و گريزان مينمود ، بارى اين مكاتيب به نظر شاهنشاه رسيد ، و گيتى در چشمش تاريك گرديد ، و بر جان خود بترسيد ، و عزمش در مقاصد سستى گرفت ( ن )\r\n شد شهد برو چو حنظل و نوش چو نيش * زان سود كه ميجست زيان امد پيش \r\nو چون خويش را با بيگانه دمساز ، و دوست را با دشمن همراز ميپنداشت ، لشگر فراهم خويش را بپراكند ، و رشتهء جمعيت آنان بگسلانيد ، و بنام پاس كشور و تقويت بلاد هر گروهى را بناحيتى و اقليمى فرستاد ، هم درين وقت چنگيز خان يكى از خواصّ خود كه ويرا دانشمند حاجب ميخواندند ، بخوارزم پيش تركان خاتون روانه داشت ، و پيغام داد كه دانسته‌ام كه فرزندت حقوق ترا ، بنافرمانى و خلاف پاداش داده است و اينك من باتّفاق و همراهى امراى وى ، قصد او كرده‌ام ، و همانا بدان نواحى كه در دست تست ، تعرّض و آسيبى نرسانم ، و اگر خواهى كسى سوى من فرست ، تا از من براى تو وثيقه ستاند ، و خوارزم و خراسان و حدود آن از كنار جيحون ، ترا باشد ، و جواب تركان خاتون ازين رسالت آن بود كه از خوارزم بگريخت ، و امر آن سرزمين پس از خويش ، مهمل نهاد .\r\n\r\nخروج تركان خاتون از خوارزم\r\nبهنگام وصول دانشمند حاجب رسول چنگيز خان بخوارزم ، خبر رسيد كه شاهنشاه از كنار جيحون بگريخت ، تركان خاتون بدين خبر بيتاب ، و دوچار اضطراب گشت ، و چون بخوارزم روى مقام و جاى آرام نيافت ، چندانكه توانست پردگيان سلطان ، و فرزندان\r\n\r\n","description":"","footnote":"","page_name":" 41 ","page_number":49},
  {"content":"\r\n\r\nخردسال و نفايس خزانهء وى برداشت ، و در اواخر سال ششصد و شانزده شهر خوارزم بگذاشت ، و مردم را از بيم ، ديده اشكبار و دل پريشان و بيقرار نهاد ، و جمعى از اهالى بهمراه وى از ان شهر بيرون امدند ، لكن بيشتر مردم به ترك وطن و مقام ، و دست برداشتن از اندوختهء حلال يا حرام ، رضا نداده ، اقامت اختيار كردند ، و هم بهنگام خروج بفرمود ، تا دوازده تن از ملوك و ملكزادگان ، و صدور و سروران \" دو پسر سلطان طغرل سلجوقى ، و عماد الدّين صاحب بلخ ، و فرزند وى ملك بهرامشاه صاحب ترمد ، و علاء الدّين داراى باميان ، و جمال الدّين عمر فرمانرواى وخش و دو فرزند صاحب سقنان ، از ديار تركستان ، و برهان الدّين محمد صدر جهان ، و برادر وى افتخار جهان ، و دو پسر وى ملك - الاسلام و عزيز الاسلام \" را كه در خوارزم اسير و شهربند بودند ، با جمعى ديگر از ميان برگرفتند ، و بدين كار زشت ، بدنامى جاويد ، بر صفحهء روزگار ، بيادگار گذاشت ، زيرا چنين ميپنداشت ، كه آتش جهانسوز فتنه به زودى بخاموشى گرايد ، و رشتهء گسسته دولت را عنقريب پيوستگى ظاهر ايد ، و از پى اين شب تاريك روز روشن رخ نمايد ، و بدانست كه درستى آن شكست را روى بدرگاه يزدان و آفريدگار جهان بايد اورد ، و بدرمان ان درد ، از كارهاى ناكردنى توبه بايد كرد ، و درين سفر تركان خاتون ، عمر خان فرزند صاحب يازر را ، كه از شاهنشاه صبور خان لقب داشت ، و بدين راه كه ببلاد وى ميپيوست ، آگاه و راهنماى وى بود ، بهمراه برد ، و سبب اين لقب آنكه ، چون برادر وى هندو خان بر ملك دست يافت ، بفرمود تا ميل در چشم وى كشند لكن مأمور در وى به نظر رفق بديد ، و از كور كردن وى چشم بپوشيد ، با اين حال عمر خان يازده سال خود را نابينا مينمود ، تا هندو خان بمرد ، و تركان خاتون بدين حجت كه هندو خان زنى از اهل قبيله و نزديكان وى در نكاح آورده است ، يازر را مالك امد ، اينگاه عمر خان چشم بگشاد ، و روى بدرگاه شاهنشاه نهاد ، و چشم آن داشت كه ملك بر وى مقرّر گردد ، اين مأمول بحصول نپيوست ، و تنها صبور خان لقب گرفت ، القصّه عمر خان در خدمت تركان خاتون از خوارزم برامد ، و درين سفر ، در حوادث ناگوار و كارهاى دشوار ، وى را تنها يار و يگانه مددكار بود ، و از شرايط خدمت دقيقهء نامرعى نگذاشت ، و چون تركان خاتون بحدود يازر رسيد ، از ترس آنكه عمر خان به ترك وى گويد ، و سر خود گيرد ، راه غدر پيمود ، و شيوهء نامردمى گزيد ، و بفرمود تا او را گردن زدند ، و خود با حرم و خزاين شاهنشاه بقلعهء ايلال ، از امهات قلاع مازندران رفته بدانجا مقيم گشت ، و وقتى كه شاهنشاه از تاتار گريخته ، بناچار بجزيرهء كه هم در انجا بمرد ، پناه برد ، و تاتار از رهگذر وى فراغت يافتند بتسخير قلعهء ايلال شتافتند ، و مدت چهار ماه آن را در حصار گرفتند ، و برسم و عادت خويش ، در محاصرت حصنهاى حصين و دژهاى روئين گرد بر گرد آن بارهء بنا كردند و بر ان درها نهادند ، شب ميبستند و روز ميگشادند ، تا كار از حصار بر قلعه گيان دشوار امد ، و از بىآبى باضطرار و\r\n\r\n","description":"","footnote":"","page_name":" 42 ","page_number":50},
  {"content":"\r\n\r\nبيتابى كشيد ، و تركان خاتون بناچار امان خواست ، و چون زنهار يافت ، با وزير معزول نظام الملك محمد بن صالح از قلعه فرود امد ، و شگفت ايد ، كه تسخير قلعهء در مازندران بسبب تشنگى صورت گيرد ، زيرا همواره در ان خطه چشم ابر گريان باشد ، و كمتر افتد كه آسمان صاف گردد ، و باران بازايستد ، و به حكم تقدير در مدت محاصرت اين قلعه\r\n چنان آسمان بر زمين شد بخيل * كه لب تر نكردند زرع و نخيل \r\nو گويند كه هم بروز تسليم تركان خاتون ، از ريزش باران تالابها سرشار و پرآب گشت ، و چون وى از قلعه فرود ميآمد ، سيل از در دژ بيرون ميشد ، آرى خداوند يكتاى توانا را ، درينكه پايهء دولتى ويران ، و اساس سلطنت ديگر استوار سازد ، رازى در كار ، و اين قضيّت خردمندان را مايهء تذكارست ، بارى تركان خاتون اسير ، و بدرگاه چنگيز فرستاده شد و يكى از خادمان وى ، بدر الدّين هلال ، بهنگام نااميدى از خلاص وى خود گريخته ، بسلامت به خدمت جلال الدّين پيوست ، و مشمول عنايت گشته منصبى رفيع يافت ، و همو مرا گفت كه تركان خاتون را گفتم ، برخيز تا بگريزيم ، و بآستان جلال الدّين ، كه نواده و جگرگوشهء تست ، روى اريم ، چو تواتر اخبار بر شوكت و قدرت ، و وسعت عرصهء مملكت وى ، دليلى آشكار ، و برهانى استوار باشد ، وى كه جلال الدّين را سخت دشمن ميداشت ، گفت ، دورم باد و خدايش مرگ دهاد ، چگونه اين خوارى بر خويش پسندم كه پس از دو فرزندم ، ازلاغ شاه و آق شاه ، در نعمت پسر آى جيجاك \" يعنى مادر جلال الدين \" و به زير سايهء وى بسر ارم ، و من خود اين گرفتارى ، و تحمل اين ذلت و خوارى ، از آنچه گوئى بهتر شمارم ، و نيز از همان خادم شنيدم ، كه تركان خاتون را در ان اسارت كار عسرت بدانجا رسيد ، كه بارها بر خوان چنگيز خان حاضر ميگشت و قوت چند روزهء خويش از ان برميگرفت ، و خود اندكى ازين پيش حكم وى در اكثر ممالك جهان نافذ و روان بود ، آرى نقشبند قصا هردم نقشى ديگر پردازد ، و فرمان يزدان عزّت بذلّت ، و ذلت بعزت بدل سازد .\r\n اگر محوّل حال جهانيان نه قضاست * چرا مجارى احوال بر خلاف رضاست\r\nهزار نقش برارد زمانه و نبود * يكى چنان كه در ائينهء تصوّر ماست \r\nالقصّه فرزندان كوچك شهريار ، جز كماخى شاه كه از همه خردسال‌تر بود ، و تركان خاتون با وى انسى تمام داشت ، و در ايام تيره‌روزى و محنت ، و اوقات ناكامى و مصيبت ، بديدار وى روزى ميگذاشت ، سراسر بهنگام نزول از قلعه كشته گشتند ، روزى تركان خاتون گيسوى كماخى شاه را شانه ميزد ، و ميگفت امروز بخلاف پيش بس تنگدل و گرفته خاطرم ، بناگاه سرهنگى از جانب چنگيز خان آمده ، كودك را بخواست ، و چون كماخى شاه از تركان خاتون جدا شد ، در حضور چنگيز بامر وى خفه گشت ، و ديدار وى بقيامت افتاد ، و بدين گونه آن زن هم درين جهان ، جزاى كشتن مردمان ، و قتل ملكزادگان بديد . اما دختران\r\n\r\n","description":"","footnote":"","page_name":" 43 ","page_number":51},
  {"content":"\r\n\r\nشهريار - هريك را يكى از ناپاك‌زادگان تاتار ، بزنى اختيار كرد ، تنها خان سلطان را ، كه در آغاز پردگى سلطان السّلاطين عثمان صاحب سمرقند بود ، دوشى خان فرزند چنگيز خان بهمسرى بگرفت و تركان سلطان همشيرهء ازلاغ شاه را ، دانشمند حاجب فرستادهء چنگيز بنزد تركان خاتون در نكاح اورد ، اما نظام الملك وزير معزول بسبب آگاهى تاتار از تغير رأى شاهنشاه دربارهء وى ، و انحطاط او از مقام خويش در ان درگاه ، در ميان آنان مكرّم ، و شفاعت وى مقبول بود ، و گاهگاه ، از جانب چنگيز ، برسيدگى حساب بعضى بلاد ، مأمور ميگشت ، و بدين كار اندك منزلتى مييافت ، تا آنگاه كه دوشى خان بر خوارزم مستولى شده ، از اهل آن به سختى تمام انتقام كشيد ، و مغنيّات سلطان بدرگاه چنگيز خان فرستاده آمد ، يكى از ان زنان خنياگر ، بنام دختر زنگيچه صاحبجمال بود ، زين كحّال سمرقندى معالج رمد چنگيز خان ، او را از ان ملعون بخواست ، و چنگيز مطربه را بكحال مذكور ، كه در زشتروئى و بدخوئى بنهايت بود ببخشيد ، آن زن را از وى بدامد ، و خود كسى چون او را ، از پادشاه اسلام كه جهان بفرمان ، و پاى حشمت بر فرق فرقدان داشت ، بدل گزيدن سزاوار نمينمود ، بارى مغنيّه روزى دو سه در نزد نظام الملك مقيم بود ، و وى با ساغر مى مصاحب و نديم ، و چندين بار كحّال بطلب مغنيّه فرستاد ، و آن زن دفع الوقت ميكرد ، اينگاه كحّال به خدمت چنگيز روى نهاده ، بزشتگوئى و زير زبان گشاده گفت ، وى گويد كه من به اين مغنيّه از ديگران سزاوارترم ، چنگيز بخشم رفته باحضار وزير فرمان داد ، و چون حاضر امد ، غدر او نسبت بشاهنشاه ، و تباهكارى وى در ان درگاه برشمرده ، بنقض عهد و زنهار شكستن گرائيد ، و بتيغ قهر رشتهء حياتش ببريد .\r\n\r\nاندكى از احوال و سيرت تركان خاتون\r\nوى را بهنگام رفعت شان ، خداوند جهان ميخواندند ، زنى بود از قبيلهء بياووت ، فرعى از فروع يمك ، دختر خان جنكشى ( ؟ ) از ملوك ترك ، با مهابت و حسن راى قرين ، بهنگام دادرسى عدل جوى و انصاف گزين ، پناه‌بخش مظلومان از بيداد ستمكاران ، با اينهمه در قتل و اهلاك ، سخت ناپروا و بيباك ، تكش بن ايل ارسلان وى را بآئين شاهانه در زفاف اورد ، و چون مملكت بوراثت از سلطان تكش بشاهنشاه رسيد ، قبايل يمك با تركان مجاور آن روى بدرگاه شهريار نهادند ، و شاهنشاه بدان عدهء بسيار نيرو و استظهار يافت ، و ازينروى تركان خاتون در ملك فرمانروا گشت ، و در هرخطه از قلمرو فرمان شاهنشاه ، ناحيتى مهم را بخاصّهء خويش متصرّف بود ، بارى آن بانو همّت بر اقامت خيرات ميگماشت ، و در بلاد اوقاف و مبرات داشت ، و اگر آنچه خود از عظمت شان وى ديده‌ايم\r\n\r\n","description":"","footnote":"","page_name":" 44 ","page_number":52},
  {"content":"\r\n\r\nياد كنيم ، سخن دراز شود ، و هفت تن از دانشمندان مشهور ، و بزرگان صدور ، كتابت انشاى وى داشتند ، و در سراسر كشور چون از ناحيت وى و شاهنشاه دو توقيع مختلف ، در يك قضيّه ميرسيد ، تنها در تاريخ فرمان مينگريستند ، و موخر را به كار ميبستند ، و طغراى توقيعات وى ( عصمة الدّنيا و الدّين الغ تركان ملكة نساء العالمين ) ، و علامت آن ( اعتصمت باللّه وحده ) بود و آن نشانه را بخامهء جلى ، با خطى زيبا مينگاشتند ، چنان كه جعل و تزوير آن دشوار مينمود ، و از گزارش آن خاتون پس از اسارت ، در روزگار جلال الدّين ، بوى خبر ميرسيد ، سپس احوالش مجهول ماند .\r\n\r\nكوچ شاهنشاه از كتلف پس از غلبهء چنگيز بر بخارا\r\nچون شاهنشاه آگاه گشت ، كه چنگيز خان بر اترار دست گشاده و ينال خان و سپاه وى را ، در ان ناحيت ، بديار عدم فرستاده است ، در حدود كتلف و اندخود اقامت گزيد ، چشم به راه تا سپاه از نواحى ملك بوى پيوندند ، نگران تا خود شب آبستن چه زايد ، و از دستبرد حوادث سران را چه رخ نمايد ، و چنگيز پس از تسخير اترار ببخارا \" نزديك‌ترين ديار بمركز رابات شهريار \" به قصد محاصرت آن شهر بشتافت ، و انديشهء وى آن بود ، كه ميان شاهنشاه و لشگر متفرّق وى حايل گردد تا اگر خواهد كه آن پراكندگان را بازگردارد ، نتواند ، بارى با عدد بسيار ، از سپاه خويش ، و پياده و سوار اترار ، گرد بر گرد آن ناحيت فراگرفت ، و شبانروز از جنگ نياسود ، تا آن را بقهر و عنف بگشود ، و چون در گيرودار پيگار ، كشلى اميراخر ، و اتباع شاهنشاه ، تصرّف آن خطه را نزديك ديدند ، چنين انديشيدند ، كه دست در دامن عزيمت اويزند ، و از هزيمت بپرهيزند ، و برين متّفق گشتند ، كه باجماع پاى بيرون گذارند ، و بيكبار يكرويه بر دشمن هجوم ارند ، باشد كه از آن بليّت ، راه آسايش يابند و روى گشايش بينند ، بدين قصد از شهر برامده ، بر خصم حمله بردند ، چون تاتار كار دشوار ، و بلا بىزينهار ، تيغ جانستان پا در ميان ، و حمله‌گران ديدند ، از پيش آنان گريز اغاز نهادند ، و راه فرار بر انان بگشادند ، و اگر مسلمانان ثبات ورزيده ، ديگر بار حمله ميآوردند ، و از پى آنان دست بتيغ ميگشودند ، و ايشان را ، بهنگام گريز ، از شمشير سرافشان ضربدستى تازه مينمودند پيروز ميگشتند ، و سپاه تاتار همچنان بهزيمت ميرفت ، و آن جمع صورت تفريق ميگرفت ، لكن بخت برگشتگى را از تعقيب دشمن ، برهائى خويش قانع گشتند ، و چون تاتار دانستند كه مقصود آنان خلاص جانست ، نه جنگ با دشمنان ، و غايت مطلوب فرارست نه پيگار ، دست از ستيز برنداشتند ، و راه گريز بازنگذاشتند ، و لشگر بخارا را تا كنار جيحون رانده ، بيشتر آن لشگر بكشتند ، و تنها اينانج خان با اندك\r\n\r\n","description":"","footnote":"","page_name":" 45 ","page_number":53},
  {"content":"\r\n\r\nمردمى ، از ان مهلكه جان بدر بردند ، و سپاه تاتار غنيمت بسيار يافت ، و از مال و سلاح و برگ و ساز ، گرانبار گشت ، و چون اين خبر غم‌انگيز بشاهنشاه رسيد ، بيتاب و اندوهناك شد \" ن \"\r\n نيرو ز دل خسته بيكبار برفت * چون تير ز شست ، دستش از كار برفت \r\nاز بلاد ماوراء النّهر نوميد گشت ، و بتيره‌روزى از جيحون بگذشت . و بدان هنگام كه حال دولت شاهنشاه دوچار اضطراب ، و كاخ وجود خالوزادگان وى كه مردان كار بودند ، خراب امد ، هفت هزار از ختائيان دست از وى بداشتند ، و پيروى تاتار اختيار كردند ، و علاء الدّين صاحب قندز بچنگيز خان پيوسته ، يارى وى برگزيد ، و دشمنى شاهنشاه آشكار گردانيد و امير جاه رزى ، ؟ ، از قدماى بلخ نيز هواخواه چنگيز گشت ، و مردم به ترك اتّفاق و معاضدت يكديگر گفتند ، و در نهان ، هريك از دايرهء جمع براهى رفتند ، و از انجا كار روى بتباهى نهاد ، و نقش بر اب افتاد ، و قوت بضعف گرائيد ، و حبل المتين سلطنت را تاروپود بگسيخت ، و رشتهء دولت پاره گشت ، آرى هرپيوسته روزى بناچار گسستگى پذيرد ، و هردرست بهنگامى شكست گيرد \" ن \"\r\n ز هركه خواهد گيرد خداى ملك و دهد * بهر كه خواهد و اينجا نه جاى چون و چراست\r\nقضاى اوست روان در تن جهان چون جان * بملك خويش خداوند هرچه كرد رواست \r\nو چون سران نامبرده بچنگيز خان رسيدند ، او را از خوف شاهنشاه و ضعف سپاه بياگاهانيدند ، و وى دو پيشرو لشگر يمه‌نويان و سبتاى بهادر را ، با سى هزار كس بفرستاد ، تا از آب جيحون به خاك خراسان شتافتند ، و خواستهء تقدير از پردهء غيب بعرصهء ظهور امد \" ن \"\r\n اى بسا خرمن روان كه بسوخت * آتش فتنه چون زبانه كشيد\r\nخاك خون سران بخورد چو آب * تا برو تند باد مرگ وزيد \r\nسپاه كينه‌خواه تاتار بر ان بلاد گذشتند ، و از قتل و غارت و تخريب چيزى فرو نگذاشتند ، كشت از گياه بپرداختند ، و آباد ويران ساختند ، از هيچ خرمن خوشهء و در هيچ گوشه توشهء ننهادند ، خواستهء عيان را بتاراج ببردند ، و ذخيرهء نهان را بكنجكاوى براوردند ، مردمان را به خون اغشتند ، و گوسفند و شتر نماندند ، و جز بوم نوحه‌گر زندهء ديگر نزيست ، كه درين مصيبت فغان اغازد ، و در ديار ديّارى نبود تا در ماتم ياران بسوگوارى پردازد ، و اينك بيت كمال ، مبين مقال و شاهد حال\r\n دى بر سر مردهء دو صد شيون بود * و امروز يكى نيست كه بر صد گريد \r\n\r\n","description":"","footnote":"","page_name":" 46 ","page_number":54},
  {"content":"\r\n\r\nالقصّه آتش بلا بالا ، و سپاه عذاب جهانى را فراگرفت ، و آن فتنه پديد گشت ، كه هيچ‌كس در هيچ زمان مانند آن نشنيده ، و بر هيچ خاطر نگذشته بود ، و خود كه شنيده است كه جماعتى از جانب مشرق برآيند ، و در كمتر از دو سال تا باب الابواب عرصهء جهان پيمايند ، و بر بلاد قبچاق عبور كرده ، بر قبايل آن دست يغما و قتل عام گشايند ، بر خاكى نگذرند كه بباد غارت ندهند ، و بمرزى نتازند كه آشيان بوم نسازند ، هركرا پيش ايد ، بتيغ بيدريغ سر از تن ربايند ، و همگانرا از چشمهء شمشير ، شربت ناگوار هلاك چشايند ، و زراعت و عمارت بلاد ، عرضهء تلف و عرضهء خراب گردانند ، و بسلامت و حصول غنيمت ، از راه خوارزم ، بدرگاه فرمانرواى خويش بازايند . آرى ( ن )\r\n جهان سر بسر كشور را ايزدست * بهركس كه بخشد بجاى خودست\r\nكسى راست نيكو سرانجام كار * كه نيكو نهادست و پرهيزگار \r\n\r\nگريز شاهنشاه و مرگ وى در جزيره بدرياى خزر\r\nچون شاهنشاه از جيحون بگذشت ، عماد الملك محمّد بن سديد ساوجى ، وزير فرزندش ركن الدّين صاحب عراق به خدمت وى پيوست ، و ركن الدّين او را در ظاهر ببهانهء انجام كارهاى خويش ، و به باطن براى رهائى از شر ، و دور كردن وى از محضر خود ، به حضرت سلطنت فرستاده و ازو بشاهنشاه شكايت كرده بود ، كه در فصل امور باستبداد كار فرمايد ، و جز بپيروى رأى خود نگرايد . چون عماد الملك بدرگاه رسيد ، و از ماجرا آگاه گشت ، حيله‌بازى و فسونسازى پيش گرفت ، تا از ان دامگاه بجهد ، و از ان ورطه پاى بيرون نهد ، و از انجا كه نزد شاهنشاه رأيى متبوع ، و قولى مسموع داشت ، وى را چنين گفت : كه اگر شهريار خراسان و مردم آن را بگذارد ، و از زادبوم ، و موروث و مكتسب خويش در ان ديار دست بدارد ، و بجانب عراق روى ارد ، چندان اموال و رجال براى وى فراهم سازد ، كه آن شكست درستى پذيرد ، و آن جراحت التيام گيرد . شاهنشاه آن دروغ بيفروغ ، و گفتار باطل را راست پنداشت و درخش سراب را موج آب انگاشت ، و بدين افسانه و افسون از راه بيرون افتاد ، و نقد بنسيه از دست بداد ، و از چندان بلاد و امصار ، و مردان كارزار ، كه عرصهء عراق نسبت به آن ، از شيئ بنزديك معتزله ، حقيرتر مينمود ، و از جوهر فرد ، بنزد آنكه وجود آن را ثابت داند خردتر بود ، چشم بپوشيد ، و از كنار جيحون روى بنيشابور نهاد ، و بدان بيم و هراس ، كه در دل او جاى گرفته ، و در صميم قلبش رحل اقامت افكنده ، و از ان رعب و خوف كه وى را سرگشتهء باديهء اوهام و ظنون ، و دور از منزل قرار و سكون ساخته بود ، بنيشابور جز ساعتى از روز درنگ نكرد ، و امير تاج الدّين عمر\r\n\r\n","description":"","footnote":"","page_name":" 47 ","page_number":55},
  {"content":"\r\n\r\nبستامى ، يكى از وكيلدران شهريار ، گفت ، كه چون شاهنشاه درين حركت بجانب عراق ببستام رسيد مرا احضار كرد ، و ده صندوق نيز حاضر اورد ، و پرسيد آيا دانى درينها چيست ؟ گفتم شاهنشاه بهتر داند ، فرمود سراسر پر از جواهرست و به دو صندوق از ان ده ، اشارت كرده گفت ، ازين ميان كس جز محتويات اين دو را قيمت نشناسد ، و درين دو گوهر ثمين چندانست ، كه بهاى آن با خراج همه روى زمين يكسانست ، و مرا بفرمود تا آن جمله بقلعهء اردهن برم و آن دژ از استوارترين قلعه‌هاى جهان بود \" ن \"\r\n بر فرازش نكرده مرغ گذر * سوده بر چرخ از بلندى سر \r\nمن ببردم ، و از والى قلعه ، بوصول آن ، سر به مهر نوشته گرفتم و چون تاتار در اقطار منتشر ، و از جانب شهريار آسوده‌خاطر گشتند ، آن قلعه را محاصره كردند ، تا كار پيگار به شرط تسليم آن صندوقها بتاتار بمصالحت انجاميد ، و آن را همچنان سر به مهر ، از والى قلعه گرفته بدرگاه چنگيز فرستادند . بارى چون شاهنشاه بدشت دولت‌آباد همدان رسيد ، روزى چند در انجا اقامت گزيد ، و بيست هزار سوار ، از برافتادگان ديار ، و ربودگان دست شوربختى و ادبار ، بهمراه داشت ، ناگهان هياهوى هجوم مخالفان بشنيد ، و سپاه نگران دشمن ، بر گرد خويش ، چون دايره بر مركز محيط ديد ، خود از ميان بگريخت ، و بيشتر ياران وى كشته گشتند ، و عماد الملك هم درين روز بقتل رسيد ، و شاهنشاه با تنى چند از خواص ببلدگيل « 1 » و از انجا باسپيدار شتافت ، و آن ناحيت استوارترين نواحى مازندران ، و داراى دربندها و گذرگاههاى تنگ ، باشد ، و از انجايگاه بر كنار دريا شد ، و در دهى بر ساحل جاى گرفت ، و به مسجد ميرفت ، و پيشاپيش قاريان نماز پنجگانه ميگزارد ، و براى وى قرآن ميخواندند ، و او ميگريست ، و نذرها ميكرد ، و با خداى تعالى پيمان ميبست ، كه اگر در ملك استقرار يابد . و از سلامت برخوردار ماند ، آئين عدل و شيوهء داد گزيند ، در انجايگاه نيز تاتار بهمراه ركن الدين كبود جامه ، بر وى حمله آوردند . و شاهنشاه نصرة الدّين ، و عزّ الدّين كيخسرو ، عمّ و پسر عمّ ركن الدّين مزبور را كشته ، و بلاد آنان را مالك گشته بود ، وى اين فرصت بغنيمت شمرده بتاتار پيوست ، و ناحيت عم خويش ، بىهيچ منازع در تصرّف اورد ، و چون تاتار بغفلت از شاهنشاه بر ان ده بتاختند ، وى در كشتى نشست ، و بر آب روان شد ، و تيرى چند از سپاه تاتار بكشتى رسيد ، و گروهى از انان به قصد گرفتن شاهنشاه پاى در اب نهادند ، لكن جز مرگ عاجل نصيبى نيافتند ، و از ان آب يكسر به آتش دوزخ شتافتند ، و تنى چند از انان كه با شاهنشاه در كشتى بودند ، مرا حكايت كردند كه ما كشتى ميرانديم ، و خود شاهنشاه كه به علت ذات الجنب ، از زندگى نوميد ، و از اندوه طاقت‌فرسا و درد جانكاه بيتاب گشته بود ،\r\n\r\n\r\n","description":"","footnote":"\r\n( 1 ) : در اصل \" بلد الجبل \"\r\n","page_name":" 48 ","page_number":56},
  {"content":"\r\n\r\nميگفت ما را از انچه از اقاليم جهان ، مسخر فرمان داشتيم ، باندازهء دو ارش باقى نماند ، تا گور خويش سازيم . و خردمندان را سزد كه ازين قضيّت درس عبرت و كتاب موعظت خوانند و دانند ، كه فريب جهان خوردن ، شايستهء هوشيار ، و گذرگاه گيتى جاى آرام و قرار نيست .\r\n جهان گرچه آرامگاهى خوشست * شتابنده را نعل در آتشست\r\nدو در دارد اين باغ آراسته * در و بند از هردو برخاسته\r\nدر اى از در باغ و بنگر تمام * ز ديگر در باغ بيرون خرام \r\nو هم از انان شنيدم ، كه چون شاهنشاه بجزيره رسيد ، بس خشنود گرديد ، و بدان جايگاه دور از يار و ديار ، و موروث و مكتسب در خيمهء كوچك منزل گزيد ، و بيمارى وى افزون ميگشت ، و بعضى مازندرانيان ، هرچه غذا و چيز ديگر ميخواست ، حاضر ميآوردند ، و بدين وسيلت ، به خدمت وى تقرّب ميجستند ، روزى گفت ، اسبى خواهم تا بر گرد خيمهء من بچرد ، تاج الدّين حسن كه از سرهنگان شاهنشاه بود ، اين بشنيد ، و اسبى سمند تقديم خدمت كرد ، و چون نوبت ملك بجلال الدّين رسيد ، تاج الدّين مذكور را ، بپاداش خدمت بشاهنشاه درين ايام باحسان و انعام بنواخت و بركشيد ، و برتبهء ملكى رسانيد ، و استراباد را با اعمال و قلاع ، بوى بازگذاشت ، و ازين پيش امير اختيار الدّين بزرگترين ميراخران شاهنشاه ، كه سى هزار سوار بفرمان داشت ، ميگفت ، با من سى هزار سوار وظيفه‌خوار باشد ، و اگر خواهم بىخرج بيش و كمى ، و صرف دينار يا درمى ، اين عدّه به شصت هزار رسانم ، بدينگونه كه . . . . « 1 » تا از سى هزار افزون شوند ، و صاحبنظر را بايد كه بتفاوت اين دو حالت درنگرد ، و ذخيرهء عبرت بدست اورد . القصه در اين اوقات هركس براى شاهنشاه طعام و جزان ميآورد ، براى وى توقيعى ، بتفويض منصبى بزرگ ، يا اقطاعى مهم نوشته ميشد ، و گاهى اتّفاق ميافتاد ، كه آنكس توقيع را بدست خود مينگاشت ، چو شاهنشاه در جزيره براى كتابت توقيعات كسى را نداشت ، و صدور آن فرمانها يكسر برسالت جلال الدّين بود ، و چون آن احكام را ، بهنگام ظهور جلال الدّين ، به خدمت وى اوردند ، همه را امضا فرمود ، و هركس كارد يا دستارى ، بنشانهء شاهنشاه ، در باب تسليم اقطاع يا تفويض منصبى ، با خويش داشت ، وى آن علامت ميبوسيد و ميپذيرفت ، و آن حكم باجرا مىرساند ، و آنگاه كه شاهنشاه در جزيره درگذشت ، و جان عاريت از وى گرفته گشت . . . . « 2 » شمس الدين محمود ، پسر يلاغ چاوش و مقرّب الدين ملقّب بمهتر مهتران ، مقدّم فراشان ، او را بشستند ، و چون كفن نداشت ، شمس الدين محمود ، پيراهن خويش را جامهء آخرت وى ساخت ، و شاهنشاه بسال ششصد و هفده ، در جزيره هم اغوش مرگ\r\n\r\n\r\n","description":"","footnote":"\r\n( 1 ) : بجاى محذوف استدعى من كل دشار ( ؟ ) خيل السلطان فى البلاد جوبانا ( ؟ ) واحدا .\r\n( 2 ) : بجاى محذوف \" سهم الحشم \"\r\n","page_name":" 49 ","page_number":57},
  {"content":"\r\n\r\nگرديد ، و هم در انجا بر بستر خاك بياراميد \" ن \"\r\n چو شد چند گه در سراى فسوس * فلك چون زمين بر درش خاكبوس\r\nشهان بنده‌سان جمله فرمانبرش * سران سايه‌وش نقش خاك درش\r\nبشاهى روان گشت فرمان او * جهان نيز ، جز اندكى ، آن او\r\nبپنداشت كز وى گه گيرودار * شود رنجه سر پنجهء روزگار\r\nبرامد بناگاه مرگ از كمين * برو خشمگين آخته تيغ كين\r\nز گردنكشان و سران نبرد * كس از دست مرگش نشد پايمرد\r\nبرو گر سر اورد گيتى زمان * بخصمان وى هم نبخشد امان\r\nز زهرى كه در جام وى ريخت دهر * هم اخر دهد ديگران را بقهر\r\nازين ره نتابد عنان هيچ‌كس * گرين شد ز پيش ان يك ايد ز پس \r\n\r\nرسيدن شهاب الدّين خيوقى « 1 » بنسا و محاصره و قتل عام آنجا\r\nشهاب الدين ابو سعيد بن عمران ، فقيهى فاضل و بدانش سرامد ، و در مذهب شافعى رضى اللّه عنه صاحب فتوى بود ، و از علوم فصاحت و طب و لغت آگاه ، و با اينهمه از حسن تدبير نيز بهره داشت ، برجيس مشترى سعادت ، و تير چرخ شاگرد حلقهء افادت وى بود ، ستارهء درخشان فروغ از تدبير وى ميگرفت ، و انديشهء صواب راى وى را نماز ميبرد ، و بنزد شاهنشاه آن مرتبت يافت ، كه \" ن \"\r\n نگنجد از ان برتر اندر گمان * كه نتوان فراتر شدن ز اسمان \r\nو شاهنشاه در كارهاى بزرگ ، و امور مهم با وى مشورت ميكرد ، و راى وى ميجست ، و وى در پنج مدرسهء خوارزم منصب تدريس داشت ، و بسا ديده ميشد ، كه ملوك و وزراى صاحب منزلت ، و امراى عالى مرتبت بر آستان وى صف زده بودند ، و وى به عادت ، در حوزهء افاضل ، از تدريس و افادت ، به كار ديگر نميپرداخت ، تا از درس برميخاست و برمينشست ، آنگاه حاجبان با وى در امور آنان سخن ميگفتند « 2 » ، و بسا اتفاق ميافتاد كه حاجتمندى سالى يا بيش ، بر درگاه آمد و شد ميكرد ، و بسبب كثرت اشعال ، و وسعت عرصهء مملكت ، و بسيارى ارباب حاجت ، كار وى برنميآمد ، و شاهنشاه را بساختن مهرى براى نشان خويش ، \" اعتمادى على الله وحده \" نياز افتاد ، و دختر بزرگ خود \" خان سلطان \" را نيابت داد ، كه توقيعات را بدان مهر علامت نهد ، چو فرمانها چندان افزون\r\n\r\n\r\n","description":"","footnote":"\r\n( 1 ) : منصوب بخيوه\r\n( 2 ) : گويا درين موضع عبارتى محذوف باشد\r\n","page_name":" 50 ","page_number":58},
  {"content":"\r\n\r\nشده بود . كه اكثر اوقات بعلامت گذاشتن آن ، مستغرق ميگشت ، و وى را از انجام مهمّات ديگر بازميداشت ، و شاهنشاه خود در سالهاى اخير ، جز بر توقيعى در باب امرى خطير نشان نميگذاشت ، و رفعت شان شهاب الدّين را از ينجا توان دانست ، كه چون در قلمرو شاهنشاه ، برسالت هريك از ملوك منشورى صادر ميشد ، نام آن ملك را بعد از وزير ، در پايان توقيع مذكور ميداشتند ، اما دربارهء شهاب الدّين چنين نبود ، زيرا جلالت قدر و احترام مقام وى اجازت نميداد كه اسم وى پس از وزير ياد كرده آيد ، بلكه چنين مينگاشتند \" بالامر الا على اعلاه الله و المثال العالى لا زال عاليا \" ، با آنچه از القاب وزير « 1 » ذكر كرديم \" ، سپس مينوشتند . . . . . « 2 » بارى شهاب الدين مذكور ، در جامع شافعيّهء خوارزم ، كتابخانهء ، كه در ماضى و مستقبل زمان مانند آن نباشد ، بساخت ، و چون بخروج از خوارزم عزم كرد ، و از برگشتن بدان شهر نوميد بود ، به ترك آن كتب رضا نداد ، و نفايس آن بهمراه برداشت ، و آن كتابها پس از قتل وى بنسا در دست عوام و رعايا افتاد ، و من بطلب و جمع آن برخاستم ، و بعضى از ان نفايس را بدست اوردم ، و آنگاه كه دستخوش غربت گشتم \" گهى در باختر گاهى بخاور \" آن كتب را با اموال موروث و مكتسب خويش .\r\nدر قلعه گذاشتم ، و جز بر ترك آن كتابها افسوس نداشتم ، بارى شهاب الدّين مذكور با جمعى بسيار از اهل خوارزم بنسا رسيد ، و اقامت گزيد ، منتظر كه خبرى تازه از جانب شاهنشاه شنيده ، مقصد وى دريابد تا به خدمت شتابد ، در ين اثنا خبر امد كه وى بنيشابور وارد گشته ، و بىدرنگ از انجا گذشته است ، شهاب الدّين دران كار شگفت متحيّر و سرگردان و رأى شاهنشاه بر وى مبهم و مجهول ماند ، تا آنكه اميرى از امراى نسا بنام بهاء الدّين محمد بن سهل ، برسيد و چنين گفت كه شاهنشاه بهنگام گريز ، او را فرموده است ، كه بنسا رود ، و مردم را بحذر و احتياط خواند و گويد ، كه اين دشمن چون ساير دشمنان ، و اين لشگر مانند عساكر ديگر نيست ، و رأى آنست كه اهالى ، بلاد را خالى گذارند ، و بكوه و بيابان روى ارند ، چندانكه اين گروه چشم تنگ و دست بيغما گشادهء خويش ، از غارت پر كنند و بازگردند ، و از تاراج اموال بنهب ارواح نپردازند ، و مردم از تركتاز آن ايمن شوند ، و جان بسلامت بدر برند ، و اگر جز اهل نسا توانند ، كه قلعهء نسا را \" كه شاهنشاه آن را ويران ساخته بود \" عمارت كنند و در ان تحصّن گزينند ، از جانب ما مجازند ، و حصانت آن قلعه چنان بوده است ، كه سلطان تكش ، چندين بار بعزم تصرّف آن خود را برنج افكند ، و دست نيافت و چون مأيوس گشت ، با صاحب آن عماد الدّين محمد بن عمر بن حمزه مصالحت كرد ، و وى را در قيد اطاعت اورد ، و به قصد\r\n\r\n\r\n","description":"","footnote":"\r\n( 1 ) : بصفحهء 36 رجوع شود .\r\n( 2 ) : بجاى محذوف حسب الرسالة الواردة بالاملاء\r\n","page_name":" 51 ","page_number":59},
  {"content":"\r\n\r\nتسخير بلاد نزديك و دور خراسان ، او را بهمراه برداشت ، و در سراسر آن كشور شهرى نامسخّر نگذاشت ، و چون سالى يا كمتر ، از مرگ سلطان تكش بگذشت ، عماد الدّين مذكور بمرد ، و جاى بپسر بزرگ ، و ولىّ عهد خويش ناصر الدّين سعيد سپرد ، و او نيز پس از شش ماه وداع زندگانى كرد ، و گفته‌اند كه ناصر الدّين ، كس برانگيخته ، پدر خويش را زهر جانكاه بنوشانيد ، و ازينرو پس از وى از ملك و كامرانى بهرهء شايان نديد ، و شاهنشاه بنسا فرستاده ، فرزندان خردسال و گنجينهء وى بخوارزم اورد و آنان همچنان در ان شهر محصور بماندند ، تا بهنگام خروج تاتار خلاص يافتند ، و چون شاهنشاه نسا را از انان بگرفت ، بفرمود تا قلعهء آن شهر از بنياد بركندند ، و خاك تودهء آن بشيار پراكندند ، و در ان جو كاشتند ، و آن قلعهء شگرف ، و بسيار بزرگ ، و بر دامنهء كوه واقع بود و جاى خلقى بسيار ، و هريك از مردم شهر ، تهيدست و توانگر ، در ان خانهء داشت ، و سراى سلطنت در ميان قلعه ساخته شده ، و از خانه‌هاى ديگر بلندتر بود ، و آب از ان سرا بخانه‌هاى زيرين روان ميگشت ، و در خانه‌هاى فرودين ، آب جز پس از كندن هفتاد ارش از زمين برنميآمد ، و سبب را چنين گفته‌اند ، كه جايگاه دار السلطنه كوهى ، و در ان چشمهء ، و محل خانه‌هاى زيرين توده خاكى بوده است ، كه در زير آن كوه گرد اورده‌اند ، بدينگونه كه چون در زمان گشتاسب ، شهريار ايران ، شهر نسا بين ترك و فارس حدّى رادع و سدّى مانع گشت ، وى اهالى بلاد را بپيگار گرفت ، تا دامان آن كوه را از خاك بينباشتند ، و قلعه بزرگ گشت . القصّه چون مردم نسا سخن شاهنشاه از زبان بهاء الدّين محمد بن ابى سهل « 1 » بشنيدند ، عمارت قلعه را بر تخليهء شهر برگزيدند ، و وزير ظهير الدّين مسعود بن منوّر چاچى بوسيلت بيگار و مزدور بساختن قلعه آغاز كرد ، و برگرد آن باروئى چون ديوار بستان براورد ، و مردم بدانجا متحصن شدند و شهاب الدّين ابو سعد بن عمر « 2 » خيوقى و جمعى از اهل خوارزم هم بدان موضع رحل اقامت افكندند ، و چون امير تاج الدّين محمد بن صاعد ، و خالوى وى امير عزّ الدّين كيخسرو ، و جماعتى از امراى خراسان ، از اقامت شهاب الدّين در ان جايگاه آگاه گشتند ، بطوع و رغبت بنزد وى رفتند ، تا ايّام محنت را در خدمت وى بسر ارند ، باشد كه اين وسيلت روزى در خدمت شاهنشاه نافع ايد ، و كيد ابناى زمان را دربارهء آنان دافع گردد ، و بدين هنگام چنگيز خان داماد خويش تفاجار نوين را ، با يكى از اميران سپاه بنام بركانوين ، و ده هزار سوار بخراسان فرستاد ، تا عرصهء آن خاك بباد يغما دهند ، و به آتش بيداد بسوزند ، و خون سران چون آب روان بخورند ، و از رمه و گله هرچه يابند بتاراج ببرند و گروهى از سبكتازان آنان ، مقدّمشان\r\n\r\n\r\n","description":"","footnote":"\r\n( 1 ) : كذا فى الاصل\r\n( 2 ) : كذا فى الاصل\r\n","page_name":" 52 ","page_number":60},
  {"content":"\r\n\r\nاميرى معروف بيل كوش « 1 » بنسا رسيدند ، و مردم آن جايگاه برابر شتافتند ، و دست بتير بردند . اتفاق را خدنگى در ان ميانه ، بسينهء يل كوش « 2 » رسيد ، و بدان از زندگى كناره گزيد ، ازينرو سپاه تاتار كينهء اهل نسا در دل گرفته ، محاصرت آن بر ديگر بلاد خراسان مقدّم داشتند ، و با جمع بسيار و لشگر جرّار بدانجا شتافتند ، و قلعهء نسا را محصور ساختند ، و پانزده شبانروز از پيگار نياسودند ، و بيست منجنيق بر كار كردند ، و آن را پيادگانى كه از اطراف خراسان فراهم آورده بودند ميكشيدند ، و اسيران را براندن خرك بازميداشتند ، و آن افزاريست كه به شكل خانه و صورت خرپشته از چوب سازند ، و در چرم گيرند ، و براى رخنه كردن باره به كار برند ، و اگر اسيران بازميگشتند ، و خرك را بباره نميپيوستند ، تاتار آنان را گردن ميزدند ، تا آن هنگام ، كه شكستى بزرگ ، و درستى ناپذير ، بر ديوار قلعه افكندند ، آنگاه سراسر سپاه تاتار ، جامهء جنگ پوشيدند و شبانه هجوم آورده ، باره را فرا گرفتند ، و بر ان پراكنده گشتند ، و مردم آن سامان بدين وقت ، در خانه‌هاى خويش پنهان بودند ، و چون روز روشن گشت ، تاتار از باره فرود امدند ، و چون شبانى كه گوسفند راند ، اهالى را بفضائى پهناور كه بنام عدريان « 3 » و در پشت باغهاى آنجا واقعست ، پيش راندند ، و مردم را با زنان و كودكان بدان جايگاه جمع اوردند ، آنگاه دست بغارت گشودند ، و بدين حال افغان آن ستمديدگان به گوش گران چرخ ميرسيد ، و خروش مظلومان پردهء نه توى فلك ميدريد ، از ان پس آنان را گفتند ، كه دست يكديگر بر پشت بنديد ، و آن بيچارگان از تيره‌روزى و خذلان ، پيروى فرمان گزيدند ، و خود اگر متفرق ميگشتند ، و بىواسطهء پيگار خلاص خويش ميجستند ، و بدويدن بكوههاى نزديك ميشتافتند ، بيشتر آنان نجات مييافتند . القصّه چون دستها بسته گشت ، تاتار پاى در ميان نهادند ، و آنان را به زخم تبرزين چون سايه بر خاك ، و در ورطهء هلاك افكندند ، و كالبدشان لقمهء درندگان جان‌شكار ، و طعمهء كرگسان مردارخوار ساختند ، زمين را از خون سيراب گردانيدند ، و پردگيان را پردهء ناموس دريدند ، و كودكان خرد را بر پستان مادران كشته گذاشتند و گذشتند ، و بقولى دران جنگ ، از غربا و اهالى و مردم شهر نسا \" كه شهرى از خراسانست ، هفتاد هزار كس كشته گشتند ، و شهاب الدّين خيوقى ، و فرزند وى سيّد فاضل تاج الدّين را ، دست بسته بنزد تغاجار نوين و بركا بردند و صندوقهاى خزينهء شهاب الدّين را حاضر آورده ، در حالىكه ايستاده بودند خالى كردند ، تا زر ميان آن دو و آنان حايل گشت ، و پدر و فرزند سعادت شهادت يافتند ، و شهاب الدّين اكنون در نسا ، در مزارى موسوم بميل جفنه \" ؟ \" مدفونست .\r\n\r\n\r\n","description":"","footnote":"\r\n( 1 ) : كذا فى الاصل ، و آيا صحيح اين نام \" پيلگوش \" نيست .\r\n( 2 ) : كذا فى الاصل ، و آيا صحيح اين نام \" پيلگوش \" نيست .\r\n( 3 ) : در اصل چنينست\r\n","page_name":" 53 ","page_number":61},
  {"content":"\r\n\r\n\r\nمختصرى از احوال خراسان پس از شاهنشاه\r\nو درين باب بتفصيل نياز نباشد چو همه اين وقايع همانند ، و جز قتل‌عام و تخريب تمام اماكن چيزى نيست \"\r\nچون شاهنشاه بجانب عراق بگريخت ، و از بلاد خراسان دست بداشت ، و امور آنسامان مهمل و بيسامان گذاشت ، ويمه نوين و سبتاى بهادر بتعقيب وى شتافتند ، و تفاجار و بركاى ملعون از آب جيحون ، بجانب خراسان گذشتند ، و حادثهء نسا روى داد ، تاتار در نواحى آن كشور گروها گروه پراكنده گشتند ، و چون هزار سوار از ان سپاه ، بناحيتى از ان ملك روى ميكردند ، پيادگان دهكده‌هاى آن را جمع آورده ، بجانب شهر ميبردند ، و به كار منجنيق و نقب زدن ميگماشتند ، تا بر شهر مسلط ميگشتند ، و در ان كسى زنده و تنى جنبنده نميگذاشتند ، و مردمان درين بلاى بىامان ، چندان دستخوش بيم و وحشت بودند ، كه گرفتار اسارت ، از انكه در خانهء خويش نشسته ، نگران واقعهء ناگوار بود دل اسوده‌تر مينمود ، و من بدين هنگام در قلعهء خويش خرندر « 1 » بودم ، و آن جايگاه از امّهات قلاع خراسان باشد ، و نخستين مالك آن را از گذشتگان خويش ندانم ، و درين باب باختلاف اميال ، تفاوت اقوال در كارست ، و من جز تقرير خبر درست نتوانم ، و اسلاف من چنين عقيده دارند ، كه از آغاز اسلام ، و تابش آفتاب دين احمدى بر خراسان ، اين جايگاه در دست آنان بوده است ، و خداى بهتر داند ، بارى بدين هنگام كه موج درياى فتنه عالمگير گشت ، من در ان محل كه واسطهء بلدان و مركز آبادى و عمران بود ، گريزگاه گرفتاران ، و پناه بيمناكان بودم ، خداوندان حشمت ، و نام‌اوران اصحاب نعمت ، پياده و برهنه بدانسوى ميگريختند ، و من باندازهء توان جامه و دربايست آنان آماده ميكردم ، و از پايمردى دريغ نميداشتم ، آنگاه ايشان را بنزديك بقية السيف كسانشان ميفرستادم .\r\nالقصّه حال تاتار چنين بود ، تا سراسر خراسان را پايكوب ساختند ، و بحاروب تاراج برفتند ، و سرهنگى حبش نام از اهل كاهجه \" از قراء استواخبوشان \" به آنان پيوست ، و وى را بسخره و ريشخند ملك لقب گذاشتند ، و بمقدّمى آن ناپاك‌زادگان گماشتند ، و كار منجنيق ، و گرداوردن پيادگان در اختيار وى نهادند ، و مردم ازينروى بمصيبتى دشوار و ناگهانى ، و دردى ناگوار چون عذاب آسمانى ، گرفتار امدند ، و آن نابكار چون روزگار شيوهء زشتكارى و پيشهء مردم‌آزارى پيش گرفت ، و برؤساى دههاى خراسان نامه مينوشت ، كه خود و رعاياى ده حاضر ايند ، و تبر و تبرزين و چرخ و چندانكه از لوازم حصار توانند ، بهمراه ارند ، و قراء خراسان بدين هنگام باره و جامع و خندق داشت و دهخدايان توانگر بودند ، اگر ميپذيرفتند ، بوسيلت آنان شهرى را بمحاصره ميگرفت ، و مردم آن را در ورطهء\r\n\r\n\r\n","description":"","footnote":"\r\n( 1 ) : كذا فى الاصل\r\n","page_name":" 54 ","page_number":62},
  {"content":"\r\n\r\nبلا ميافكند ، و اگر تعلّل مينمودند بر انان ميتاخت ، و بجرم اين تقاعد ، خود آنانرا محصور ميساخت ، و از جايگاه برميانداخت ، و با اتباع و همراهان بتيغ ميگذرانيد ، و بهلاك ميرسانيد . خلاصه ، تاتار محاصرت نيشابور را بتأخير افكندند ، تا از هدم و تخريب شهرهاى توابع آن‌كه افزون از بيست بود ، فراغت يافتند ، آنگاه يكسر آهنگ نيشابور كرده ، پراكندگان سپاه خويش را از اطراف خراسان بجانب آن ديار اوردند ، تا اهل آن را شرنگ بلا چشانند و بروز ديگران نشانند ، و چون بنيشابور نزديك گشتند ، مردم آن بنزديك امدند و با تاتار دست و گريبان شدند ، تيرى درين ميان از چلّهء كمان برخاست ، و بر سينهء نغاجار ملعون بنشست ، و ازين جهان بدوزخ رخت بست ، و گيتى از شرّ وى برست ، و چون تاتار انبوه اهالى ديدند ، و دانستند كه محاصرت و تسخير آن شهر جز بمددى مجدّد ، انجام نگيرد ، باز پس امدند ، و بنامه از چنگيز مدد خواستند ، وى قيقو - انوين ، و قدبوقانوين ، و تولان جربى ، و عدهء ديگر از اميران را با پنجاه هزار سوار بفرستاد ، و چون لشگر تاتار بنزديك نيشابور رسيدند بجانب شرقى آن ، در نوشجان ، \" كه دهيست داراى درختان بسيار ، و آب فراوان \" اقامت گزيدند ، تا لوازم كارزار ، از سپرهاى فراخ دامن و گردونه و منجنيق و خركهاى بزرگ آماده ساختند ، از ان پس بجانب شهر رانده ، هم در نخست روز ، دويست منجنيق كامل اسباب بر كار كردند و بر آن خطّهء چون خطّ پرگار دايره بستند ، و پس از سه روز شهر را بگشودند ، و آنجا را چون بلاد ديگر سراى ناله و آه ، و جايگاه روز سياه ، بسيل فتنه ويران و خراب ، و آشيان بوم و غراب ساختند ، و بر ان ناحيت\r\n شب جامه سياه كرد از ماتم و صبح * بر زد نفس سرد و گريبان بدريد \r\nسپس اسيران را بر ان داشتند ، كه انجا را با خيش و شيار صاف و هموار و چنان كه سوار بر ان از لغزش در امان باشد ، از ريگ و سنگ بر كنار ساختند ، آنگاه تاتار بدان عرصه گوى باختند ، و بيشتر مردم آن خطّه به زير زمين جان سپردند ، چو بتصوّر نجات سردابها ساخته و نقبها پرداخته بودند ، و اين واقعه در اواخر سال ششصد و هجده پس از رفتن جلال الدّين بديار هند ، روى داد ، و آنگاه كه جلال الدّين از هند برامد ، و ويرانهء خراسان و عراق و مازندران را مالك گشت ، دفاين نيشابور را ، بسالى سى هزار دينار از وى اجاره كردند ، و بسيار ميافتاد كه ضامن اداى مال اين مبلغ را ، يكروزه بدست ميآورد ، چو اموال با صاحبان آن ، در سردابها نهان بود . بارى حال ساير شهرهاى خراسان و اقاليم خوارزم و عراق و مازندران و آذربايجان و غور و غزنين و باميان و سيستان را تا حدود هند ، هم بدينگونه قياس بايد كرد ، و اگر مفصّل گفته آيد ، جز نام محاصر و محصور تغيير نيابد ، و ازينروى بتطويل كلام حاجت نباشد .\r\n\r\n","description":"","footnote":"","page_name":" 55 ","page_number":63},
  {"content":"\r\n\r\n\r\nولايت عهد جلال الدّين منكبرتى و خلع قطب الدين ازلاغ شاه\r\nگفتيم كه از جانب شاهنشاه منصب ولايت عهد ، بقطب الدين ازلاغ شاه مفوّض بود ، چو باقتضاى زمان ، پيروى راى تركان خاتون در هرحال بنزد شهريار لازم مينمود ، چون بيمارى شاهنشاه در جزيره افزون ، و از گرفتارى مادر خويش آگاه گشت ، جلال الدّين و دو برادر وى ، ازلاغ شاه و آق شاه را كه در جزيره حاضر بودند ، بخواند و گفت ، همانا رشتهء سلطنت را تاروپود گسسته ، و پايهء سراى دولت ويران و شكسته گشته ، و دشمن را اسباب پيشرفت فراهم امده ، و درنده‌وار بر پيكر ملك دندان تيز كرده ، و چنگال فرو برده است ، و كس جز فرزندم منكبرتى خون من از وى نخواهد ، و من اينك ولايت عهد بوى ميسپارم ، و شما راست كه اطاعت وى واجب شماريد ، و از پيروى او دست نداريد ، اين بگفت و شمشير خويش بدست خود بر كمر جلال الدّين بست ، و از ان پس بيش از چند روز برنيامد كه روزش بسر امد ، و بجوار آمرزش پروردگار شتافت ، و همچنان داغ بر دل و اندوهناك ، در تنگناى خاك مكان يافت .\r\n\r\nحال خوارزم پس از تركان خاتون\r\nچون تركان خاتون خوارزم را خالى نهاده از ان شهر برامد ، و بدان جايگاه كسى كه ضابط امور و سائس جمهور تواند بود نهاد ، علىكوه دروغان ، كارپرداز خوارزم گشت ، و وى مردى خودكام و كشتىگير بود ، و بسبب دروغهاى بزرگ وى ، او را كوه دروغان ميخواندند ، و عامّه از بىتدبيرى و بيخبرى او بقواعد سياست ، و بىبهرگيش از لوازم رياست .\r\n فتادند در عقدهء پيچ پيچ * كه در حلّ آن ره نبردند هيچ \r\nو هيبت ملك برفت ، و اضطراب و بيتابى پديد امد ، نهان هرنهاد پيدا گشت ، و دوستى و يگانگى بدشمنى و بيگانگى كشيد ، و كينهاى نهفتهء مردم آشكار گرديد ، و اموال ديوان دستخوش ربايندگان ، و غنيمت يغماگران امد ، و چون اين كس ، براى وصول خراج ناحيتى فى المثل به صد هزار دينار رسيد مينگاشت ، و از ان هزار دينار بوى تسليم ميكردند ، خشنود ميگشت و چنان ميپنداشت ، كه آن وجه را ، از روى محبّت و هواخواهى بوى بخشيده‌اند ، تا آنكه پس از وفات شاهنشاه ، بعضى گماشتگان ديوان بخوارزم برگشته ، اموال دولت را بضبط اوردند ، و كوه دروغان بناچار تسليم و اطاعت گزيد ، چو شنيد كه شاهنشاه زنده ، و در برابر تاتارست ، و حال برين منوال بود تا جلال الدّين و دو برادر وى\r\n\r\n","description":"","footnote":"","page_name":" 56 ","page_number":64},
  {"content":"\r\n\r\nازلاغ شاه و آق شاه پس از مرگ شهريار به آن ديار بازامدند « 1 »\r\n\r\nمعاودت جلال الدّين و دو برادرش ازلاغ شاه و آق شاه بخوارزم و گريزشان از آنجا\r\nچون شاهنشاه برحمت خداى پيوست ، و در جزيره مدفون گشت جلال الدّين با دو برادر و همراهان ، از آب دريا به خاك خوارزم روى اورد ، و آن جمله هفتاد سوار بودند ، چون بخوارزم نزديك شدند ، خوارزميان با مركوب و سلاح و علم بپيشباز شتافتند ، و آنان بدين وسيلت از رنج پريشانى رهائى و آسايش يافتند ، و مردم چون كسى كه ديرى دردى جانكاه كشيده ، آنگاه بدرمان رسيده ، يا آنكه پس از روزگاران ، ديدار ياران ديده باشد ، بمقدم ايشان مسرور و شادكام گشتند ، و بنزد آنان در خوارزم ، هفت هزار سوار از گريختگان سپاه شاهنشاه ، مقدّمشان توخى پهلوان ملقب بقتلغ خان \" ن \"\r\n فتاده در بيابانها ز مسكن * چو تير از چرخ و چون سنگ از فلاخن \r\nكه بيشتر آنان از بياووت \" قبيلهء تركان خاتون \" بودند ، گردامدند ، و بسبب خويشاوندى ، بجانب ازلاغ شاه گرائيدند ، و بكفران نعمت بر رضاى وى ، بخلع از ولايت عهد انكار كردند ، و برين همداستان گشتند ، كه جلال الدّين را كور ، يا هم‌اغوش خاك گور سازند ، اينانج خان بدانست ، و جلال الدّين را بياگاهانيد كه \" جاى قرار نيست ببايد فرار كرد \" و وى با سيصد سوار ، مقدّم آنان دمر ملك ، بجانب خراسان شتافت ، و ديگران پس از وى سه روز در خوارزم مقيم بودند ، و بناگاه خبر دلازار عزيمت سپاه تاتار ، از ناحيت ماوراء النّهر بخوارزم ، بشنيدند ، و بر پى جلال الدّين به طرف خراسان كوچيدند .\r\n\r\nنظام الدّين سمعانى و اقامت او در قلعهء خرندر و خروج نابهنگام وى\r\nاين آزادمرد ، خداوند فصحا و سخن‌سنجان بود ، و آسمان فضل را ستارهء درخشان\r\n چو مشگ از خامه افشاندى بنامه * پراكندى چو از لب درّ منثور\r\nهنرور گفتيش دستت مريزاد * سخندان گفتيش چشم بدت دور \r\n\r\n\r\n","description":"","footnote":"\r\n( 1 ) : گويا درين موضع عبارتى از متن افتاده است .\r\n","page_name":" 57 ","page_number":65},
  {"content":"\r\n\r\nدر دودمان فضل و رياست‌زاده و پرورده ، و پدر بر پدر از آغاز روزگار ، و توالى ليل و نهار ، خوى ستوده بميراث برده ، خانوادهء وى بنزد خاندانهاى شريف ، بشرافت و اصالت معروف ، و يكايك ببزرگى و سرورى موصوف ، و شاهنشاه نظام الدّين مذكور را ، براى ملازمت خويش ، و مشاورت با وى در تدبير امور دولت بخوارزم خواند ، و وى را منزلتى رفيع و مقامى محسود بخشيد ، و چون اين كس از خدمت شاهنشاه دور ماند ، چنين انديشيد كه در قلعهء حصين تحصّن گزيند ، باشد كه نيم جانى بيمناك ، از ورطهء هلاك برهاند ، و بقلعهء خرندر امده ، دو ماه در انجايگاه مقيم گشت ، و با وصف جلالت قدر ، و رفعت شان ، از انجا كه خاطر را پريشان ، و آمال را دستخوش حرمان ميديد ، چندبار در قلعه موعظت گفت ، و شايد اگر بوى تكليف ميشد ، تا \" ن \"\r\n بوقتى كه خوش بود وقت زمان * هم از مردمى بهره‌ور مردمان \r\nدر خوارزم بوعظ پردازد نميپذيرفت ، و چون در اثناى موعظت ، ذكر شاهنشاه ميكرد ، بىاختيار اشگ ميباريد و ميناليد ، چندانكه راه سخن بر وى بسته ميگشت ، و شنوندگان نيز ميگريستند و ميخروشيدند ، بارى چون تاتار قصد خراسان كرده ، نخست بر شهر نسا دست يافتند ، و نظام الدّين سمعانى از قتل امام شهاب الدّين خيوقى عليه الرّحمة در ان شهر ، آگاه گشت ، وى را خوفى شديد ، و بيمى سخت فراگرفت ، و با من گرد . . . « 1 » قلعه برميآمد ، و موضعى چند ازانرا ، كه پاى مور بر ان ميلغزيد و مرغ بپريدن بدان نميرسيد ، به من مينمود و ميگفت ، تاتار از اينجا برايند ، و اتفاق را ناجن \" ؟ \" نوين ، از سران تاتار نافرمان ، سومين روز استيلاى آن طايفه بر نسا بقلعهء خرندر رسيد ، و بيكسوى قلعه ، كه تنها نزول از ان جانب ممكن بود فرود امد ، ديدار اين واقعه نظام الدّين را ، در اضطرابى زيادت افكند و يكباره سررشتهء صبر و شكيب از دست بداد و دل از اقامت بركند ، و بالحاح از من درخواست كه وى را با كسان و دواب ، و غلامان و اسباب ، از يكسوى قلعه ، كه از تعرض دشمن در امان باشد ، بر كوه فرود ارم ، و من با انكارى نهان ، بلكه از ظاهر حال عيان پذيرفتم ، و از بيم اعيان و اعوان دولت ، كه هيچ دژ استوار را ، در خور تحصّن نشمارند ، و هيچ لشگر تيغ‌گزار را ، شايستهء دفع خصم نپندارند ، عجب داشتم \" ن \"\r\n به كار ما مگر از مرحمت نظر فكند * پناه بايد بردن بكردگار جهان\r\nكه كار بنده گر ايزد بوى گذارد باز * ز نعمت ايد نقمت رسد ز سود زيان \r\nبارى نظام الدّين و همراهان ، شبانه از جانب غربى قلعه بكوهسار فرود امدند ، و تاتار بر جانب شرقى آن جاى داشتند ، و بدانگاه كه از . . . « 2 » بر تل ميشدند ، چون گذار از\r\n\r\n\r\n","description":"","footnote":"\r\n( 1 ) : عبارت متن كان يدور معى على شفقان ( ؟ ) القلعه \"\r\n( 2 ) : عبارت متن \" و كانوا اذا نزلوا من الشفيف ( ؟ ) . . . \"\r\n","page_name":" 58 ","page_number":66},
  {"content":"\r\n\r\nان ميسر نبود ، از بالا بنشيب ميغلتيدند ، و بعضى چارپايان آنان فرود افتاد و خرد گشت ، و چون نظام الدّين بخوارزم رسيد ، فرزندان شاهنشاه ، از جزيره بدانجايگاه ، باز امده بودند ، و وى فرمانى از ازلاغ شاه بتفويض اقطاعى مهم براى من بفرستاد . القصّه چون ناجن نوين ملعون در حصانت قلعه بنگريست ، و تسخير آن را خيال محال و سوداى باطل ديد ، كس روانه داشت ، و به حكم پستى نهاد و دنائت طبع كه \" با شير اندرون شد و با جان بدر شود \" ده هزار ارش كرباس ناشوى ، و چيزهاى ناقابل ديگر بخواست ، و گوئى از تاراج رخت نسائيان \" ن \"\r\n فرو ننشست ديگ آزش از جوش * نگشت او را لهيب حرص خاموش \r\nو من \" تا مكر آسانتر از سرباز گردد آن بلا \" بپذيرفتم و چون مطلوب وى آماده گشت ، كسى از اهل قلعه دليرى نكرد ، كه آن را به دو رساند ، چو ميدانستند كه تاتار هركرا يابند بكشند ، و بدين ننگرند ، كه وى فرستادهء جماعتى يا برازندهء حاجتى باشد ، بعاقبت دو پير فرتوت از قلعه گيان ، انجام اين امر را به قصد ثواب و تبرّع پذيرفتند و فرزندان خود را حاضر آورده ، وصيت كردند ، كه اگر خود بدست تاتار بقتل رسند ، دربارهء اولاد آن دو ، مراعات و احسان شود ، و چون بنزد ناجن نوين ملعون رسيدند ، آوردهء آنان بگرفت ، و آن دو فرسودهء روزگار را كشته ، از انجا برفت ، و روى بغارت شهر اورد ، و چندان شتر و گاو و گوسفند ببرد ، كه فضاى بيابان و عرصهء هامون و دشت ، بدان در تنگنا افتاد و پر گشت \" ن \"\r\n دستش بريده باد و تنش پايمال خاك * دزدى بريده دست به و ظالمى هلاك \r\nو شگفت اينكه چون سراسر خراسانيان ، بتيغ تاتار بكشور نيستى شتافتند ، و تنها اهل قلعهء مذكور از بليّت آنان خلاص و سلامت يافتند ، در ان قلعه بيمارى و با روى داد ، و همه مردم آنسامان را بديار عدم فرستاد ، و بهر روز جنازهء چند از قلعه بيرون ميشد ، تا چون جاهاى ديگر از مردم تهى ماند ، و قابض الارواح آنان را از رنج و مشقت محاصرت برهاند ، آرى به حكم قضا ، و تقدير ايزد يكتا ، سرنوشت آفريدگان مرگ و فناست ، و درين معنى چه نيكو گفته‌اند \" ن \"\r\n هر تنى كو بتيغ جان نسپرد * هم بنوع دگر بمرد و نزيست\r\nهست اسباب مرگ گوناگون * در سراى سپنج و مرگ يكيست \r\n\r\nكوچ جلال الدّين از خوارزم\r\nچون جلال الدين بدانست ، كه برادر وى ازلاغ شاه ، با امراى خويش برين اتفاق\r\n\r\n","description":"","footnote":"","page_name":" 59 ","page_number":67},
  {"content":"\r\n\r\nكرده‌اند ، كه ويرا بچنگ ارند ، و زنده نگذارند ، با سيصد سوار ، مقدم آنان دمر ملك برنشسته ، بيابان بين خوارزم و خراسان را ، كه بدان طريق كه كاروانان راه پيمايند ، و رخت بربندند و فرو گشايند ، شانزده منزل باشد \" چون باد شتابان و چو انديشه سبك‌پوى \" به روزى چند بپيمود ، و از انجا به شهر نسا رفت ، و چنگيز خان پس از آگاهى از بازگشت فرزندان شاهنشاه بخوارزم ، لشگرى بسيار بدانجا فرستاده ، و عساكر خويش را در خراسان ، فرموده بود كه ، بهر سوى و كنار آن بيابان ، پراكنده شوند ، و در كمين نشينند ، و آنان نيز بدستور در ان بيابان از حدود مرو تا نواحى شهرستانه كه شهرستانى از ناحيت فراوه است ، حلقه زده بودند ، تا چون اولاد شاهنشاه بگاه گريز از خوارزم آهنگ خراسان كنند ، آنانرا بگيرند ، و هفتصد سوار تاتار بر طرف صحراى نسا مقيم بودند ، و مردم سبب اقامت ايشان را در انجا نميدانستند تا جلال الدين از بيابان برامده ، به آنان بازخورد ، و هريك از دو گروه دست بنيزه و شمشير بردند ، و نهايت كوشش و توان ، در كار پيگار و شيوهء گيرودار باز نمودند ، بانجام تاتار رخت و اسباب ، و سلاح و توشهء خويش بر جاى نهاده ، راه فرار پيمودند ، و جز معدودى سوار تندپوى سبك‌رفتار ، از دست مرگ گريز و گزير نيافتند ، و اين خود نخست بار بود ، كه تيغ مسلمين به خون تاتار سيراب ، و از پاره‌هاى پيكر آنان طعمه‌ياب گشت و جلال الدّين بهنگام رفعت شأن و كامكارى ، و استقرار وى در شهريارى ، مرا ميگفت ، كه اگر تاتار از نسا برنيفتاده ، و اسبان خود را بما نداده بود ، بنيشابور نميتوانستيم رسيد ، چو مركوبهاى ما در پيمودن آن بيابان بىآب و گياه ناتوان گشته بودند . بارى گروهى از تاتار بهنگام آنكه خود را دستخوش نيزه و تيغ ديدند ، و نيز از هزيمت خسته آمدند ، در كاريزها نهان شدند ، و برزيگران آنان را براورده به شهر بردند ، و گردنشان زده گشت ، و من بدين هنگام به شهر نسا در خدمت امير اختيار الدّين زنگى بن محمد بن حمزه بودم ، و وى از پيش امد تاتار خبر نداشت ، تا نامه از رئيس جوانمند \" دهى از نسا \" بوى رسيد ، و در ان نوشته بود كه امروز چون روز برامد ، سيصد سوار با بيرقهاى سياه بدينجا آمدند . و چنين ميگفتند كه جلال الدّين با ماست ، و تاتاريان مقيم نسا را ، ما از ميان برداشته‌ايم ، لكن ما باور نميداشتيم ، تا يكى از انان بنزديك باره شد ، و گفت شما بدين پرهيز و حذر معذوريد ، و شهريار برين كار سپاسگزار ، اكنون چيزى خوردنى ، و علوفهء اسبان به زير افكنيد ، تا سدّ جوع كنيم ، و روى به راه نهيم ، و خود به زودى حقيقت حال دريابيد ، و پشيمان شويد ، ما در بايست آنان از باره فرود افكنديم ، و ايشان پس از ساعتى برفتند ، اينگاه صاحب نسا را درست گشت ، كه شكست تاتاريان مقيم نسا بدست جلال - الدين بوده است ، و تنى از خواص خود را با اسبان ، و چند بار استر برسم خدمت در پى وى فرستاد ، و جلال الدّين بنيشابور براند ، و فرستادهء وى را نديد ، و بقلعه حرندر رفته اقامت گزيد ، تا پس از سه روز ازلاغ شاه و آق شاه از تاتار گريزان برسيدند ، و آن شخص\r\n\r\n","description":"","footnote":"","page_name":" 60 ","page_number":68},
  {"content":"\r\n\r\nپيشكش را به اين دو داد ، و جلال الدّين پيروز و منصور ، و بدين ظفر كه خداى تعالى وى را بر كافران بخشيد . شادكام و مسرور ، بنيشابور رسيد .\r\n\r\nخروج ازلاغ شاه و آق شاه از خوارزم و فرجام كار ايشان\r\nچون جلال الدّين دريافت ، كه اگر در خوارزم بماند ، برادران بهلاكش رسانند ، يا ديدگان وى از حليهء بصر عاطل گردانند ، از ان شهر برفت ، و تنى زنده و چشمى روشن بغنيمت ببرد ، در ين وقت خبر رسيد ، كه سپاه تاتار روى بخوارزم نهاده است ، تا فرزندان شاهنشاه را از طلب ملك بازدارد ، و اميد آنان بيأس بازارد . اينگاه قطب الدين ازلاغ شاه ، با برادر خويش آق شاه از خوارزم بگريخت ، و بپشيمانى از خطاى خويش ، كه در هنگامى چنين ، پشتيبان و پايمردى چون جلال الدّين را از دست داده است ، بر پى جلال الدّين روان شد ، و خبر وى ميجست و از همان راه كه وى طى كرده بود ، فراز و نشيب ميپيمود ، تا بمرج سائع « 1 » آمد ، و فرستادهء صاحب نسا ، آن پيشكش كه براى جلال الدّين بهمراه داشت ، بوى تقديم كرد ، ازلاغ شاه را آن هداياى اندك و ناقابل ، در چنين موقع بسى پسند افتاد ، و بر ان مواضع كه صاحب نسا بتصرّف داشت ، جائى چند زيادت فرمود ، و صاحب نسا سخت خشنود گشت ، چو در فتنهء تاتار بنسا برگشته ، حق موروث را بىاجازت سلطان و صدور و فرمان بازگرفته ، و بدين سبب تنها بامان جان راضى بود ، در اثناى تعيين اقطاع ، پيكى از پسر عمّ من ، سعد الدين جعفر بن محمد نامهء آورد ، مضمون آنكه سپاهى از تاتار بقلعه رسيده ، خبر جلال الدّين ميجويند ، و از مقصد وى ، و لشگر سلطانى كه پس از وى امده‌اند ، ميپرسند ، و وصول ازلاغ شاه را ندانند ، و من از قلعه بيرون شدم ، تا با آنان دراويزم و بگيرودار مشغولشان سازم . چندانكه سلطان \" يعنى ازلاغ شاه \" برنشيند ، و روى بستيز ، يا پاى بگريز نهد ، ازلاغ شاه همانگاه سوار گشته بكوچيد ، و تاتار تا استواخوشان « 2 » بر پى او برفتند ، و در ده وشت ويرا بيافتند ، ازلاغ شاه بايستاد ، و در برابر آنان صف اراست ، و دو گروه در كار پيگار بكوشيدند ، و دليرى خويش آشكار گردانيدند ، بانجام كافران پشت بنمودند ، و روى بگريز نهادند ، و لشگر ازلاغ شاه بتعقيب آنان شتافت ، و از تاتار جز آنان كه بر اسبان راهوار سوار ، يا در بيغوله‌ها نهان بودند ، كسى نجات نيافت ، و ازلاغ شاه و همراهان بدين فيروزى غرّه ، و بفتح عاجل از سرنوشت آينده غافل شدند ، و گمان بردند\r\n\r\n\r\n","description":"","footnote":"\r\n( 1 ) : كذا فى الاصل\r\n( 2 ) : با حبوشان ، يكيست .\r\n","page_name":" 61 ","page_number":69},
  {"content":"\r\n\r\nكه تاتار مقيم نواحى خراسان سراسر طعمهء تيغ خونخوار ، و عرصه شمشير جانشكار گشته‌اند ، و بدان اقليم از انان كسى زنده ، و تنى جنبنده نمانده است - اما هم درين محل ، بناگاه طايفهء ديگر از ان ملعونان ، بر ازلاغ شاه و سپاه حمله بردند ، و چون طوق بر گردن ، آنان را پيرامن فراگرفتند ، اينگاه آسانى بدشوارى كشيد ، و پيروزى را شكست از پى رسيد ، و ازلاغ شاه سعادت شهادت يافت \" ن \"\r\n روز هنگام مرگ اگر از خون * سرخ‌گون جامه زيب پيكر كرد\r\nنارسيده هنوز شب ، ببهشت * جامهء سبز رنگ در بر كرد \r\nبرادر وى آق شاه نيز ، با بقيت سپاه مصيبت ديده و شرنگ حوادث چشيده ، ساغر مرگ نوشيدند ، و بنعيم جاودان رسيدند ، و تاتار تا آزادگان را نوميد سازند ، و بينندگان را در بيم افكنند ، سر آن دو برادر بر نيزه كرده در شهرها بگردانيدند ، و مردم بديدار آن دو سر ، مصيبت حسنين را ديگربار ديده ، سرشگ ريختند ، و بجزع و زارى قيامت انگيختند .\r\nآرى جهان تباهكار ، زشتروى مادرى را ماند ، كه زادگان خود را طعمهء خويش گرداند\r\n آبستنى كه اينهمه فرزند زاد و كشت * ديگر چه چشم دارى ازو مهر مادرى \r\nيا چون ميزبانى سياه كاسه باشد ، كه حقوق ضيافت رعايت نكند و مهمانان را بهلاك رساند ، و همان بهتر كه از شعبده‌سازى جهان ، و گردش ناساز دوران ، بدرگاه ايزد شكايت بريم و بوى پناه اوريم\r\nبارى با اين كشتگان گوهرهاى گرانبها و فروزان بود ، چو جان ارزنده رخشان همچو اختر ، و تاتار آن را نجستند ، مردم ده بيامدند و آن جواهر يافته برگرفتند ، و چون قيمت آن بدرست نميدانستند ، باندك ثمن بفروختند . و ياد دارم كه نصر الدّين صاحب نسا ، از ان جواهر نگينى چند بدخشانى ، هريك سه و چهار مثقال ، دانهء سى دينار يا كمتر بخريد ، و نيز نگينى الماس را ، هفتاد دينار در بها داد ، و آن را پس از وى به خدمت سلطان جلال الدّين بردند ، بشناخت ، و گفت اين گوهر از ان برادرم ازلاغ شاه ، و در خوارزم براى وى به چهار هزار دينار خريده شده بود ، و جلال الدّين آن الماس را در گنجه بگوهرسازى سپرد تا در انگشترى نهد ، از ان پس گوهرى دعوى كرد كه ، گوهر ياوه گشته است ، جلال - الدّين اين سخن راست پنداشته ، فرمود تا دو روز در شهر منادى كردند ، مگر بدست ايد ، و خود آن گمگشته پيدا نشد .\r\n\r\nرسيدن جلال الدّين به نيشابور و رفتن وى بغزنه\r\nچون جلال الدّين بنيشابور رسيد ، و بدانجا اقامت گزيد ، عزيمت جهاد مصمّم كرد ،\r\n\r\n","description":"","footnote":"","page_name":" 62 ","page_number":70},
  {"content":"\r\n\r\nو بگردنكشان اطراف ، كه بدان هنگام بسيار گشته ، و در كشور پريشان ، و ملك بىحامى و نگهبان ، هريك بر ناحيتى دست تسلّط گشاده ، و ظريفان آنروزگار آنان را \" امراى سال هفده \" نام نهاده بودند ، نامه نوشتن گرفت ، و بفرمود تا بشتاب بيايند ، و لشگر بيارايند ، و آنان را بوعدهء نيك ، و لطف بىشائبهء قهر اميدوار گردانيد ، و بدينگاه اختيار الدّين زنگى بن محمد بن حمزه ، بنسا بازامده ، حق مغصوب و ارث مسلوب خويش را مالك شده بود ، و با اينكه مرگ شاهنشاه را محقّق ميدانست ، آن جرأت نداشت ، كه دم از استقلال زند و بر توقيع و برات همان علامت مينهاد ، كه حكمران نسا از جانب شاهنشاه پيش از غلبهء تاتار ميگذاشت ، و چون توقيع جلال الدّين بوى رسيد كه ملك موروث بر وى مقرّر باشد و اگر خدمت بيش كند ، نعمت افزون يابد ، در كار استقرار و اختيار يافت ، و جلال الدّين يك ماه بنيشابور درنگ كرد ، و در طلب لشگر و امداد ، پياپى به اطراف كس ميفرستاد ، تاتار اين بدانستند ، و بر وى شتافته از ان مقصودش بازداشتند ، و وى با خوارزميانى كه بوى پيوسته بودند ، از نيشابور برامده شتابان ميرفت ، تا بقلعهء قاهره رسيد ، و آن قلعه را مؤيّد الملك فرمانرواى كرمان در زوزن ساخته ، و از بلندى چنان بود ، كه آتش پاسبانان ، بر فراز آن ، چون درخش اختران ، يا تابش كرم شب‌تاب مينمود ، و چون خواست تا بدان قلعه تحصّن گزيند ، نگاهبان آن ، عين الملك داماد مؤيّد الملك به خدمت شتافت ، و وى را تحذير كرده گفت امثال ترا تحصّن بقلعه نسزد ، اگرچه برفعت سر بر فرق فرقدان سوده ، يا پاى بر گردن پروين نهاده باشد ، و خود حصن شاهان پشت اسبان بايد ، و شير ژيان بدژ پناه نجويد ، و اگر تو در قلعه متحصّن شوى ، تاتار دست از جانبازى برندارند ، تا ترا بدست ارند ، جلال الدين چون اين بشنيد ، بفرمود تا مقدارى زر از گنجينه حاضر اوردند ، و آن را با كيسه ، بر خواصّ مصاحبان خويش قسمت كرد ، و از انجا شتابان بحدود بست رفت ، و بدانجايگاه بدانست ، كه چنگيز خان با لشگرى بسيار ، و گروهى بيشمار در طالقان مقيمست ، ازينروى روز روشن بچشمش شب تاريك گشت ، چو از پيش و پس پناهى ، و در هيچ سو گريزگاهى نميديد ، نه جاى قرار آماده بود ، و نه راه فرار گشاده ، بناچار دل بر خطر نهاده ، بسرعت تمام روى بغزنه آورد چو باد ميشد و در خاك راه ميغلتيد ، و در هيچ جاى درنگ نميكرد ، بروز دوم يا سوم بشنيد كه امين ملك ، خالوزادهء شاهنشاه و مقطع و والى هرات ، از بيم تاتار هرات را خالى نهاده و آهنگ تسخير سيبستان كرده ، و بر انجا دست نيافته و اينك بازگشته بنزديكست ، و ده هزار سوار ترك از گزينان لشگر شاهنشاه ، سراسر دليران پيگار ، و شيران عرصهء كارزار ، با برگ و ساز تمام ويرا بهمراهند ، جلال - الدّين كس فرستاد ، و امين ملك را از قرب خويش آگاهى داد ، و درخواست كه به زودى به خدمت شتابد ، چون وى بدرگاه پيوست ، باتفاق بر تاتار محاصر قلعهء قندهار حمله آوردند ، و خود آن دشمنان خداى غافل بودند ، كه حوادث چگونه از كمين برايد لشگر\r\n\r\n","description":"","footnote":"","page_name":" 63 ","page_number":71},
  {"content":"\r\n\r\nرزمجوى بتاراج ارواح چه دستبرد نمايد ، و چنين ميپنداشتند كه تيغ انتقام از نيام برنيايد ، و نيزهء خون‌اشام بيغماى روان آنان دست نگشايد ، و عرصهء نبرد از دليران هماورد ، و پهنهء كارزار از شيران جانشكار تهى باشد .\r\nبناگاه سپاه جلالى را چون بلاى ناگهان به خون خويش تشنه ديدند ، و لشگر كينه‌خواه را مرگ‌اسا ، بر قتل خود حريص يافتند ، و سراسر دستخوش اجل گشتند ، و بتنها تنى چند گريخته ، چنگيز خان را از شكست سخت تاتار بياگاهانيدند ، و چون چنگيز مردم خويش را طعمهء تيغ جانشكار ، و مستهء كرگسان مردارخوار ديد ، سخت براشفت ، و جلال - الدّين فاتح و فيروز بغزنه آمد ، و خداى را شكر گفت ، كه دشوار آسان شد و ظفر نصيب گشت ، و هركس كتاب \" المسالك و الممالك \" خواند ، بعد مسافت خوارزم تا غزنه را كه در انجا سپاهيان چنگيز بطلب جلال الدّين شتافتند ، و با آنكه وصول آنان را بخويش بعيد ميپنداشت ، وى را ( ن )\r\n چنان كه يابد ره در نهاد شب ظلمت * چنان كه جويد جا در ضمير مردم راز \r\nبيافتند ، داند ، و خود لشگرى كه شنيده است كه دو ماهه راه بهم پيوسته ، و ميان دو دريا « 1 » فراگرفته باشند .\r\n\r\nاحوال بدر الدّين اينانج پس از خروج از بخارا تا هنگام وفات\r\nبدر الدين اينانج خان از بزرگان امرا ، و اكابر حاجبان ، و سران و سالاران لشگر شاهنشاه ، و از جانب وى با جمعى سپاه در بخارا بود ، و پس از استيلاى تاتار بر ان ديار ، با اندك مردمى از ياران خويش و ديگران ، گريزان ببيابان نسا افتاد ، و به جائى ، بىآب و گياه و توشه و زاد ، دور از آينده و رونده اقامت گزيد ، اختيار الدّين زنگى صاحب نسا ، اقامت وى را بدانجايگاه بشنيد ، و چون ميدانست كه وى در نزد سلطان ، منزلتى منيع ، و رتبتى رفيع ، و قولى مسموع دارد ، و چشم آن داشت ، كه يارى وى ، در حضرت سلطنت ، ذخيرهء مفيد ، و پايمردى چنين در ميان او و منازع حقّ موروث سدّى سديد باشد ، بامير مذكور ، رسولى بتهنيت سلامت فرستاد و پيغام داد ، كه اگر گوشه‌گيرى در بيابان را ، انديشه و بيم هجوم ناگهان تاتار سببست ، ما خود از انان غافل نيستيم ، و دانيم كه كجا درايند ، و كى برايند ، و اگر امير در نزد ما اقامت گزيند ، بدانچه توانيم از دستيارى دريغ نداريم ، اينگاه بدر الدين بنسا رفت ، و اختيار الدّين بسلاح و دواب ، و جامه و خورش و اسباب ،\r\n\r\n\r\n","description":"","footnote":"\r\n( 1 ) : مقصود سپاه تاتار و درياى خزر و بحيرهء خوارزمست به عبارت متن نيز اندكى پريشان و مضطرب مينمايد .\r\n","page_name":" 64 ","page_number":72},
  {"content":"\r\n\r\nبه قدر قدرت با وى معاونت كرد ، تا بدر الدّين را آبى بر وى كار بازامد و از ان سختى آسايش و گشايش روى نمود در اين وقت ابو الفتح رئيس نشجوان \" كه از قراء مهم نسا و داراى مردم بسيار ، و خندق و باره و قلعهء مفرد بود \" دستيارى تاتار و با آنان مكاتبه ميكرد ، و جين دمر شحنهء خوارزم را ، از رفتن اينانج خان بنسا ، و اتفاق وى با صاحب آنجا آگاهى داد ، و وى لشگرى بقلع و قمع اينانج خان روانه ساخت ، چون آن سپاه بنشجوان رسيدند ، رئيس آن ده كسى همراه داشت ، تا اينانج خان را به آنان بنمايد ، و در ايّام اقامت اينانج خان در نسا و نواحى آن ، عساكر پراكندهء سلطان ، كه هريك در زاويهء پنهان و بناحيهء گريزان گشته بودند ، بر وى جمع امدند ، و بدين هنگام با آن سپاه ، در برابر دشمن صف اراست ، و مسلمانان را بر قتال كافران تحريض فرمود ، و من خود در ان وقعه حاضر ، و بفضيلت مجاهد بر قاعد فائز و بنيابت صاحب نسا ، در ملازمت اينانج خان بودم ، كه اگر وى را حاجتى باشد برارم ، تا بضرورت از جنگ بازنگردد . بارى جنگى سخت روى داد ، كه گوش گردون ، از هياهوى گردان ، و چكاچاك سلاح ، و غريو مردان ، كر گشت ، و تيغ تيز از خون نايژهء گرد نان سيراب شد ، و من بدين حرب از اينانج خان آن ديدم كه اگر رستم ديدى غاشيهء وى بدوش كشيدى ، و شيوهء طعن و ضرب از وى آموختى ، و چون جنگجويان درهم اميختند ، وى موج‌وار در ميان درياى لشگر افتاد ، به دو دست شمشير ميزد و زره‌پوش را دو نيم ميساخت ، تاتار دو بار بر وى حمله بردند ، وى سخت نيكو مقاومت كرد ، و پاى ثباتش از جاى نرفت ، و بدان هنگام كه آتش جنگ بالا گرفت ، شمشير اينانج خان بشكست ، و اسب وى را بيفكند ، اينگاه براى وى شمشيرى و اسبى ديگر حاضر كردند ، و ياران سپاه دشمن را از وى دور داشتند ، و تا ديگربار بر پشت اسب برامد ، بر سپاه تاتار حملهء برد ، كه بدان جنگ را بپايان اورد ، و تاتاريان دست از پيگار بداشتند ، و مغلوب و زبون روى بگريز نهادند ، و چنين ميپنداشتند كه بفرار از مرگ توان رست ، و از تعقيب سپاه كينه‌جوى آسوده توان نشست ، و خود تيغ هلاك از پس بود ، و بيابان خطرناك در پيش ، و اينانج خان كه آرزومند مرگ گريختگان ، و تشنهء خون ايشان بود بر پى آنان تا نشجوان براند ، و در سراسر روز ، در قفاى تاتار بتاخت ، و بسيار كس به خاك هلاك انداخت ، و در هرجا آنان را تعقيب كرد ، و از هرپناهگاه براورد \" ن \"\r\n شاد و خندان آن زمان باشد كه تيغش خصم را * دست در گردن حمايل كرد و از غم خون گريست \r\nو پايان روز بنشجوان رسيد ، و طايفهء از گريختگان مصاف بدانجا افتاده ، و بر در ده ايستاده ابو الفتح را ميخواندند ، و وى از ان پس كه خويش را ، سياهروى ارتداد كرده ، و بزيان دنيا و آخرت ، شعار الحاد گزيده بود ، از در گشودن سر باز زد ، و چون تاتار سختى كار بديدند ، از آتش تيغ به آب خندق پناه بردند ، و اينانج خان با سواران سبك‌پوى كه\r\n\r\n","description":"","footnote":"","page_name":" 65 ","page_number":73},
  {"content":"\r\n\r\nبهمراه وى رسيده بودند ، بر آنان تير باران گرفتند ، و دشمنان را از ان آب به آتش دوزخ فرستادند ، و چون اينانج خان چهرهء مقصود ديده ، و بپيروزى و كاميابى رسيده ، بسراپردهء خويش بازگشت ، ده سر اسب تاتارى با ده تن اسير از انان ، برسم ارمغان به صاحب نسا فرستاد ، و مژده داد كه بخواست ايزد ، مراد وى برامد ، و تيرش بر هدف مقصود كارگر شد ، و اشارت فرمود كه نشجوانرا در حصار گيرد ، و از آلايش وجود ابو الفتح پاك سازد ، صاحب نسا ، آنجا را محاصره كرده ، بستد ، و ابو الفتح بشكنجه كشته گشت \" ن \"\r\n از دو گيتى زيانش آمد سود * زين فزونتر زيان چه خواهد بود \r\nو اينانج خان بجانب ابيورد بكوچيد ، و هيبت وى در دلها جاى گزيد ، و بىمنازع خراج آنجا بگرفت ، و بدان ناحيت ، جمعى از سران سپاه شاهنشاه ، دورافكندگان حوادث روزگار ، و گريختگان دشت و كوهسار ، چون يلتاج ملك ، ويكنى « 1 » ملك ، ويكشان « 2 » جنكشى و كجيدك امير اخر ، و امين الدّين رفيق خادم ، و ديگران بوى پيوستند و اتباع و همراهان وى بسيار گشتند ، و بنسا بازامد ، و چون بدان خطّه برگشت ، اختيار الدّين زنگى صاحب آنجا درگذشته بود ، اينانج خان از جانشين وى درخواست ، كه خراج سال ششصد و هجده آن ناحيت را براى تقسيم بر جمعى سپاهيان شاهنشاه ، كه در خدمت وى بودند ، بوى دهد ، وى خواهى نخواهى بپذيرفت ، و اينانج خان آن مال بگرفت ، و بر همراهان تفريق كرده ، از انجا بسبزوار \" از اعمال نيشابور \" كه بدينگاه ايلچى پهلوان دست تصرّف بر ان گشوده بود ، برفت و طمع در تسخير آن ناحيت بست ، و چون در بيرون شهر مصاف دادند ، ايلچى پهلوان در پايان جنگ بگريخته ، بجانب جلال الدين ، كه وى بدان ايّام در اعماق بلاد هند جاى داشت ، برفت ، اينگاه شوكت اينانج خان قوى گشت ، و حكمش در سراسر قلمرو خراسان و جاهاى ديگر ، كه هنوز دست فتنه بدان نرسيده بود مطاع امد ، پس از يكچند كوج تكين پهلوان ، كه در مرو مقيم ، و بقيّتى از ان ديار را كه از تركتاز تاتار ايمن مانده بود ، بدست داشت ، از جيحون بگذشت ، و ببخارا رفت ، و بر شحنهء تاتار در ان سرزمين حمله برده ، وى را بكشت ، و فتنهء آرميده را برانگيخت ، و آتش خاموش كشتهء كينه را برافروخت ، و تاتار با ده هزار سوار ، قصد وى كرده ، او را بشكستند ، و وى گريزان بنزد يكنقو ، فرزند ايلچى پهلوان ، بسبزوار امد ، و بدان جايگاه خلوت كرده ، چنين رأى زدند كه بجانب گرگان روند ، و با اينانج خان كه بدان روزگار در بيرون آن خطّه بود ، بپيوندند و همدست شوند ، بدين انديشه روى به راه نهادند ، و تاتار بر پى آنان بشتافت ، و آنان منزلى چند ، گاه آرام و گاه شتابان ، ميپيمودند ، و جنگ و گريزى ميكردند ، تا اينانج خان را در حلقه \" كه فضائى در ميان گرگان و استراباد باشد \" و بپهناورى عرصهء جنگ را شايد ،\r\n\r\n\r\n","description":"","footnote":"\r\n( 1 ) : كذا فى الاصل\r\n( 2 ) : كذا فى الاصل\r\n","page_name":" 66 ","page_number":74},
  {"content":"\r\n\r\nبديدند ، و تاتار پس از دو روز برسيدند \" ن \"\r\n دو لشگر بكين صف براراستند * دليران بپيگار برخاستند\r\nشد از پرده بيرون بلاى سترگ * بهم درفتادند خرد و بزرگ\r\nيكى گرد بر شد بآوردگاه * كه بر ديده بر بست راه نگاه\r\nز تن دور ميكرد شمشير سر * ولى نيزه مىخورد خون جگر\r\nروان گشت بر هركران جوى خون * زمين شد ز خون يلان لاله‌گون \r\nو بانجام از دستبرد تاتار ، پاى ثبات تركان بلغزيد ، جمعى از انان گرفتار و گروهى عرضهء هلاك و دمار گشتند ، و هم بدين روز ، سر كنقو و كجيدك امير اخر ، كه از جنگجويان نامدار ، و دليران كارزار ، و هردو در فنون حرب يگانهء روزگار بودند ، رتبهء شهادت يافتند ، و اينانج خان پشت بنمود ، و بارگى برانگيخته ، سبكبار و گرم رفتار راه پيمود ، تا در رى بغياث الدّين پيرشاه پيوست ، و غياث الدّين بمقدمش خشنود گشته ، او را گرامى داشت ، و حق خدمت ديرين بشناخت ، و پيوسته در اكرام جانب وى ميكوشيد ، تا اينانج خان بسوداى خام مادر غياث الدين را بهمسرى خواست \" ن \"\r\n مجوى ان كام كز وى نيست سودت غير ناكامى * مخواه ان آرزو كز وى نيابى جز پشيمانى \r\nو از ان پس ، بيش از روزى چند نزيست ، و در تنگ سلمان \" مزارى معروف از ديار فارس \" به خاك سپرده گشت ، و گويند كه غياث الدّين پنهانى كسى برگماشته ، وى را زهر جانكاه بداد ، و از بستر خواب ، بخوابگاه تراب فرستاد ، و خداى بهتر داند . بارى اين جنگ بسال ششصد و نوزده در گرگان اتفاق افتاد ، و من درين حرب نيز حاضر بودم ، و كشاكش پيگار مرا بقلعهء همايون ، نزد سپهبد عماد الدّوله نصرة الدّين محمد بن كبود جامه افكند ، و وى مرا گرامى داشت ، و روزى چند در خدمت او بزيستم تا راهها ايمن شد ، و كسان بهمراه فرستاد تا مرا بقلعهء خويش بازرسانيدند .\r\n\r\nاحوال ركن الدّين غورشايجى فرزند شاهنشاه و پايان كار وى\r\nوى بهنگامى كه شاهنشاه بعراق راند ، در خدمت او بود ، و بر اثر حملهء تاتار بر فرزين ، بحدود كرمان افتاد ، و در ان مرزوبوم امرى مطاع ، و حكمى نافذ يافت ، و نه ماه در انجا بماند ، و بر اموال و خراج آن ناحيت دست گشاده ، و فرمان پذيرفته داشت ، تا وى را سوداى بازگشت بعراق در سر افتاد ، و درين خيال ، نقش آرزوهاى خوش بر صفحهء ضمير بنگاشت ، و ندانست كه در ان خطّه ستارهء دولت وى افول پذيرد ، و شعلهء حياتش\r\n\r\n","description":"","footnote":"","page_name":" 67 ","page_number":75},
  {"content":"\r\n\r\nفروميرد ، بارى ، چون كسى كه بپاى خويش بكشتنگاه شتابد ، بدان خطّه روى نهاد ، و چون باصفهان رسيد ، بشنيد كه جمال الدّين محمد بن آى آبهء قزوينى انديشهء بملك عراق دارد ، و از تركان عراقى ، گروهى فتنه‌انگيز و غوغاجوى ، مانند ابن لاجين جقرحه ، و ايبك خزينه‌دار ، و ابن قراغز ، و نور الدين جبرئيل ، و آق سنقر كاتى و ايبك « 1 » و مظفر الدين باردكر « 2 » صاحب قزوين ، در همدان بر وى گرد امده‌اند ، و بدين ايّام ابن آى آبه ، بجانب مسعود بن صاعد قاضى اصفهان ، گرائيده ، و عهد مودّت و هواخواهى با وى استوار كرده بود ، ازينروى ركن الدّين با سپاه خويش ، و پيروان رئيس صدر الدّين خجندى بر محلهء قاضى ، معروف بجوباره هجوم اورد ، و خلقى بكشت ، تا برانجا مستولى گشت ، و قاضى مسعود بفارس گريخته ، باتابك سعد پناه برد ، و اتابك او را در سايهء رأفت و امان جاى داده ، مقدم وى گرامى داشت ، سپس ركن الدّين ، عزم همدان كرد ، تا كار جمال الدين يكسره سازد ، و ريشهء وى براندازد ، و سپاهيان ركن الدّين ، در محله‌هاى اصفهان پراكنده گشتند ، تا توشهء راه آماده ، و برگ و ساز سفر فراهم كنند ، و خود مردم شهر را بسبب قتل و غارتى كه بدست ايشان در محلهء قاضى روى نمود ، دل از كين آنان پراكنده بود ، ازينروى دروازه‌هاى شهر ببستند ، و جمعى از ان لشگر را به زخم كارد ، در بازار و دكان بكشتند ، و بدين واقعه عزم ركن الدّين سستى گرفت ، و در همّت وى فتور حاصل امد ، سپس خالوزادهء خويش قرسى بك ، و طغان خان ، و كجبوقه خان و شمس الدّين امير علم عراقى را ، بپيگار ابن آى آبه بفرستاد ، و چون ميان دو لشگر اندك فاصلهء بيش نماند ، كجبوقه خان بكفران نعمت ولينعمتى كه او را بركشيده ، و از وشاقى برتبهء خانى رسانيده بود ، بابن آى آبه پيوست و ديگران مخذول و مأيوس ، بىهيچ گيرودار بازگشتند ، و ركن الدّين برى رفت ، و بدان ناحيت ، طايفهء از داعيان اسمعيلى ، مردم را بطاعت خويش ميخواندند ، و ميگفتند اگر سلامت خواهيد پيروى ما گزينيد ، ركن الدّين اين بدانست ، و آنان را بكشت ، و از آن پيش كه بدانجايگاه از رنج راه براسايد ، بوى خبر رسيد ، كه تاتار آهنگ وى كرده ، و به قصد او برخاسته‌اند ، و وى بقلعهء ستوناوند پناهنده گشت ، و آن دژى بود سخت استوار ، بلندتر از آشيان باز تيزپرواز ، بمناعت و استحكام از باره بىنياز ، و خود ركن الدّين چون مالكان پيشين آن قلعه چنان ميپنداشت ، كه آن دژ به آسانى نگشايد ، و روزگارى دراز بايد ، تا محاصران را فتح آن روى نمايد ، بلكه هيچ تدبير و چاره در تسخير آنجا سودمند نيايد ، بارى تاتار بر دژ محيط گشتند ، و به عادت خويش در حصار اين گونه قلاع ، گرداگرد آن بارهء براوردند ، و خود پاسبانان تنها سه جانب قلعه را ، كه از ان بيم هجوم دشمن ميرفت ، پاس داشتند ، و از حفظ يك سو كه پيشينيان ، بسبب بلندى و مناعت آن طرف بر ان محافظ\r\n\r\n\r\n","description":"","footnote":"\r\n( 1 ) : در متن دو ايبك الابدار ( ؟ )\r\n( 2 ) : كذا فى الاصل\r\n","page_name":" 68 ","page_number":76},
  {"content":"\r\n\r\nنميگماشتند ، غافل بودند ، در خلال اين احوال ، تاتار بر يك جهت قلعه ، شكافى بر . . . « 1 » يافتند ، كه از فراز تا فرود آن گياه رسته بود ، سپس ميخهاى بلند آهنين برگرفتند ، و شب هنگام در ان شكاف بكوفتند ، و چون ميخى ميكوفتند ، تنى از انان فراميرفت ، و بر بالاى آن ميخى ديگر ميكوفت ، تا بر فراز قلعه برميآمد و طناب به پائين افكنده ، ديگران را به بالا ميكشيد ، و سحرگاهان بناگاه ، ركن الدّين بخلاف گمان ، علالاى ملعونان تاتار ، پيرامون سراى خويش بشنيد ، و آنان را بر گرد خود محيط ديد ، و لشگر وى پراكنده گشت ، و پاسبان و دربان از كار بماند ، و تاتار آن باب را كه مصداق \" از درونسو رحمت از بيرون عذاب \" بود پيرامون فراگرفتند ، و قلعه گيان را اين دو بيت مناسب حال امد \" ن \"\r\n شب غنوده بخوابگاه حرير * كرده بستر بصبحدم ز تراب\r\nهر سلحشور نيزه بر كف گشت * چون عروسى بدست كرده خضاب \r\nو ركن الدّين كه جمالى بكمال ، و قامتى در حد اعتدال ، و چهرهء زيبا ، و آثار دولت در ناصيت هويدا داشت ، بناكام ، بدست تاتار وداع زندگى گفت \" ن \"\r\n رادمردان گوئيا بودند روز مرگ وى * اخترانى زان ميان رخسار بدر اندر حجاب \r\nو چون جمال الدين محمد بن آى آبه ، و همراهان وى از اميران عراق ، ماجراى ركن الدّين و اصحاب وى بشنيدند ، بيتاب و سراسيمه گرديدند ، و سپاهيانى كه در همدان بودند ، وى را بر ان انگيختند كه پيروى تاتار جويد ، مگر بدان وسيلت بر مقصود خويش دست يابد ، زهى تصور باطل زهى خيال محال \" ن \"\r\n با بشر گفت ديو باطل رأى * كز خدا باز گرد و سوى من اى\r\nچون فتاد ادمى ز راه بچاه * نامهء وى بكفر گشت سياه\r\nروى ازو تافت ديو تيره روان * كز تو بيزارم از خدا ترسان\r\nلاجرم بىجزا نماند ستم * جا بدوزخ فتادشان باهم \r\nبارى وى بتاتار نامه نگاشته ، اظهار اطاعت و انقياد نمود ، و تاتار وى را خلعت فرستادند ، و جمال الدّين آن تشريف ناشريف را كه تاروپود ، از ننگ و عار بود بپوشيد ، و شعار طاعت تاتار آشكار گردانيد ، و داغ ارتداد بر جبين خويش نهاد ، و آن طايفه آهنگ همدان كرده ، بوى پيغام دادند ، كه اگر در دعوى طاعت راستگوى باشى ، ترا بناچار بنزد ما حاضر بايد امد ، وى فريب پيمان نااستوار ، و سخنان مهراميز آنان خورده ، نزد ايشان رفت ، و تاتار او را كه بعهد آن ناكسان غدّار معتمد گشته ، و بحقيقت چراغ در رهگذار باد افروخته بود ، با همراهان عراقى وى بكشتند ، و بهمدان شدند ، و رئيس علاء الدّوله شريف علوى كه پسر آى آبه در آزار ، و اخذ اموال وى مبالغت نموده بود ، آنانرا ملاقات كرده ،\r\n\r\n\r\n","description":"","footnote":"\r\n( 1 ) : در اصل ، وجد التاتار فى بعض تلك الجهات شقا \" فى السقيف \" \" الشقيف ؟ \"\r\n","page_name":" 69 ","page_number":77},
  {"content":"\r\n\r\nمتعهّد اطاعت امد ، و تاتار امر همدان بوى بازگذاشته ، بازگشتند ، چو ميدانستند كه يمه‌نوين و سبتاى بهادر ، در آغاز خروج تاتار بر همدان دست يافته ، آن ناحيت را از مال و رجال ، بيكباره تهى ساخته‌اند ، ازينروى در انجا طرفى نتوان بست ، و از عصيان آن خطه ايمن توان نشست .\r\n\r\nرفتن غياث الدين بكرمان\r\nشاهنشاه بهنگام تقسيم ملك ، اقليم كرمان را به فرزند خويش غياث الدّين ، ارزانى داشته ، لكن رفتن وى بدان ديار ، دست نداده بود ، بهنگام حملهء تاتار بر فرزين ، چنان كه شرح آن گذشت « 1 » ، كشاكش پيگار غياث الدين را بقارن در افكند و صاحب آن قلعه امير تاج الدين چنان كه شايد ، شرايط خدمت بگزارد ، تا ركن الدّين غورشايجى ، از كرمان باصفهان رفت ، و كس بنزد غياث الدّين فرستاده ، وى را برفتن كرمان تحريض كرده ، خبر داد ، كه در ان ناحيت كس نيست كه بحفظ و حراست برخيزد ، يا بسوداى تملّك آن با وى بستيزد ، ازينروى غياث الدين باصفهان رفت ، و ركن الدّين بدانجايگاه آنسانكه بايد ، مقدم برادر گرامى داشت ، و از لوازم احسان و انعام فرو نگذاشت ، و وى پس از سه روز بجانب كرمان شد ، و بر ان ناحيت مستولى امد ، و امر وى بدانجا رونق و استقامت پذيرفت ، و عوايد آن مرزوبوم او را مسلّم گشت ، و پيوسته كار غياث الدّين در كرمان ، چون آب خزان و باد بهار ، روشنى ميگرفت ، و بخوشى ميرفت ، و امر ركن الدّين در عراق مانند همّت ناقصان ، شيوهء قصور ، و صورت فتور ميپذيرفت ، تا در قلعهء ستوناوند بقتل رسيد ، و دست روزگار ، در عنفوان جوانى ، طومار زندگانى وى در نورديد ، و بر دفتر آمال وى خط بطلان ، و رقم حرمان كشيد ، و خبر اين داستان شهرهء هركوى و برزن ، و افسانهء مرد و زن گشت ، و كشور عراق بىمنازع و مخالفى دستخوش اين و آن شد و بدين هنگام اتابك يغان طايسى ، از محبس خويش ، قلعهء سرجهان برامد ، و حبس او را سبب آن بود ، كه شاهنشاه بگاه تفويض مملكت عراق ، بركن الدّين غورشايجى فرزند خويش ، مذكور را باتابكى وى برگماشت ، تا در كارها وى را معاون و دستيار باشد ، ركن الدّين از گستاخى و سركشى اتابك به پدر خويش شكايت برد ، و چنين نمود ، كه اگر وى را در حلّ و عقد امور مطلق العنان گذارد ، از وى آن پديد ايد ، كه تلافى و تدارك آن دشوار افتد ، ازينرو شاهنشاه ركن الدّين را بگرفتن و حبس وى اجازت داد ، و اتابك دستگير و در قلعهء سرجهان محبوس امد ، و\r\n\r\n\r\n","description":"","footnote":"\r\n( 1 ) : اين واقعه در نسخهء متن مذكور نيست ، همانا از قلم كاتب افتاده باشد .\r\n","page_name":" 70 ","page_number":78},
  {"content":"\r\n\r\nچون درين آشوبها ، خطهء عراق از حاميان تهى ، و طمعكاران را عرصهء بىهماورد شد ، اسد الدين جوينى ، والى قلعه ، اتابك را از حبس براورد ، و از انجا كه مردم هواخواه وى بودند ، گروهى عراقى و خوارزمى \" مانند بهاء الدّين سكر مقطع ساوه ، و جمال الدين عمر يوزدار و امير كيخسرو نور الدين جبرئيل مقطع كاشان ، و پسر نور الدين قرآن خوان ، و آيدمرشامى ، و كتك مقطع سمنان ، و آيدغدى كله ، و طغرل اعسر « 2 » و سيف الدّين كيتارق مقطع كرخ و ديگران ، بر وى گرد امدند ، و اتابك بدان پشتيبانان قويدست گشت ، و چون درين فترت ، ادك خان بر اصفهان استيلا يافته بود ، غياث الدين چنين انديشيد ، كه دل وى را به خود مايل سازد ، و او را در زمرهء همدستان و فرمانبران خويش ارد بدينروى خواهر خود ايسى خاتون را ، به عقد ادك خان دراورد ، و امر زفاف را بتعويق افكند ، تا رايى انديشد ، و وحشت و منافرت وى ، و اتابك يغان طايسى را ، كه هريك بر جانبى از عراق مسلّط گشته ، و وسوسهء ابليس ، آنانرا بر ترك مذهب اتّفاق ، و سلوك طريق خصومت و شقاق ، داشته بود ، بنوعى از ميان بردارد ، بدينگاه اتابك با هفت هزار سوار ، از برگزيدگان اتراك عراقى خوارزمى ، روى باصفهان ، و آهنگ جنگ ادك خان كرد ، و چون ادك خان عزيمت وى بجانب خويش بدانست ، بمراسلت از غياث الدّين مدد خواست ، و غياث الدّين دولت ملك را ، با دو هزار سوار ، به يارى وى بفرستاد ، لكن اتابك پيش از انكه ادك خان را مدد رسد ، بر وى شتافت ، دو گروه در بيرون اصفهان بجنگ پرداختند ، ادك خان را اندك مردمى بيش نبود ، و در پايان پيگار اسير و دستگير گشت ، و اتابك بسبب خويشى وى با سلطان ، و امتياز منزلت وى از اقران ، از سركشتن وى برخاست ، و خود بزم آراسته ، بميگسارى بنشست ، و بدانگاه كه مجلس از عراقيان پرگشته ، و سكر مى ناب ، در وى و اصحاب راه يافته بود ، بفرمود تا ادك خان را حاضر اوردند ، و در بارهء وى حقّ تعظيم و تكريم مرعى داشته ، مقدم وى را با احترام پذيره گشت ، لكن او را فرودست بعضى از عراقيان بنشاند ، بدين سبب ادك خان در خشم رفت ، و بغرور قرابت غياث الدّين ، اتابك را دشنام گفته ، سخنان خصمانه بر زبان راند ، اتابك از سر مستى مثال داد تا وى را خفه كردند ، و آنگاه كه به هوش بازامد ، از كردار خويش پشيمان گشت ، و بحقيقت \" وقتى دريغ خورد كه تبر از كمان برفت \" و چون دولت ملك كه از كرمان ، باعانت ادك خان شتافته بود ، اين ماجرا بشنيد ، عنان كشيده داشت ، و از جاى خويش قدم فراتر نگذاشت ، بغياث الدّين نامه نگاشت ، و او را از صورت حال و نتيجهء جدال آگاه گردانيد ، اينگاه غياث الدّين برعايت نام و ننگ ، بخونخواهى ادك خان همت گماشت و بدولت ملك پيوست ، و هردو ( 1 ) : كذا فى الاصل\r\n\r\n\r\n","description":"","footnote":"\r\n( 2 ) : \" اعصر \" با آنكه با دست چپ كار كند ولى صحت ضبط متن مسلم نيست .\r\n","page_name":" 71 ","page_number":79},
  {"content":"\r\n\r\nهمدست و يكدل ، به قصد اتابك يغان طايسى ، آهنگ اصفهان كردند و بدينحال قاضى \" ؟ \" و اهل محلت وى ، با اتابك طريق مصالحت سپرده و مطيع وى گشته ، و مردم كوى رئيس صدر الدّين خجندى ، به علت مخالفتى كه آنان را با قاضى دست داده ، و از دو سوى خونها ريخته بود خلاف اتابك گزيده بودند ، بارى غياث الدّين باصفهان راند ، و صبحگاه بر در آن شهر ، پيش از آنكه اتابك آگاه گردد ، و بشكوهد ، بناگاه بر وى حمله برد و اين دو بيت موافق حال اتابك امد \" ن \"\r\n اى بسا خانهء بلا كه بدان * در شدم چون سپيده‌دم بدميد\r\nخطر اندر خطر بود ليكن * من خطر كردم و خطر نرسيد \r\nو چون اتابك وى را بديد چارهء جز انقياد نيافت ، و خواه ناخواه مراسم اطاعت بجاى آورده ، زمين خدمت ببوسيد ، و چهره به خاك سود ، و چنان كه بايد بشرايط خضوع قيام كرد ، بدينگونه كينهء غياث الدين ، از اتفاق اتابك بقتل ادك خان با عراقيان زايل گشت ، و خواهر خود ، ايسى خاتون را همپيوند وى كرد ، و امر زفاف صورت پذيرفت ، ازينروى اميرانى كه دمساز اتابك بودند ، دستخوش بيم و وحشت گشتند ، و به ترك خدمت گفته از وى دورى گزيدند ، تا غياث الدين كسان فرستاده آنان را بمصالحت و ترك مخالفت خواند ، بدينوسيله توهم آنان از ميان برخاست ، و از فكر تفرقه بازامده ، ديگربار باجماع به خدمت پيوستند و طريق متابعت و مطاوعت سپردند ، بتنها آيدمرشامى از موافقت سر باز زد ، و دست مرگ وى را بجانب اتابك ازبك ، صاحب آذربايجان كشيد ، و در آنجا كشته گشت ، و غياث الدّين بر عراق دست يافت ، و بر خراسان و مازندران فرمانروا آمد . و باقطاع سراسر مازندران را بدولت ملك ، و همدان را با اعمال و نواحى ، باتابك يغان طايسى بداد ، و آن هر دو بمقام خويش برفتند ، و هريك تمشيت حوزهء خويش نيكو پيش گرفتند ، و اعمال آن را مرتب كرده ، اموال ديوان بستدند ، و در قلمرو خود ، امرى نافذ و حكمى مطاع يافتند ، و چون دولت ملك به خدمت بازامد ، شوكت غياث الدّين زيادت پذيرفت ، و به قصد جنگ با اتابك ازبك بن محمد بن ايلدگز داراى آذربايجان ، بدان ناحيت روى نهاد ، و شهر مراغه با ديگر اعمال مجاور عراق را ، در ان خاك ، بباد غارت و تاراج بداد ، و خود در اوجان اقامت گزيد ، و اتابك ازبك روى مصالحت نمود تا از عواقب خشم و سخط غياث الدّين ايمن تواند بود ، و هم در ان موضع بطلب آشتى و مسالمت ، رسولان به خدمت غياث الدّين فرستاد ، و خواهر خويش ، ملكهء جلاليّه صاحب نخجوان را بزنى بوى داد ، بدينگونه جنگ و نفاق ، از ميان برخاست ، و صلح و وفاق بر جاى آن بنشست و غياث الدّين بعراق بازگشت .\r\n\r\n","description":"","footnote":"","page_name":" 72 ","page_number":80},
  {"content":"\r\n\r\n\r\nرفتن غياث الدّين بفارس و يغماى آن ناحيت\r\nغياث الدّين در عراق ، با همسايگان خويش ، هم بطريق آنان قدم مينهاد ، يكرنگى را بصفا ، و دوروئى را بنفاق پاداش ميداد ، تا آنگاه كه از سپاه شهريار ، گريختگان پيگار ، و جان بردگان كارزار بوى پيوستند ، و ازينرو شوكت وى قوى ، و نيرو افزون گشت ، و اينانج خان ، از جنگ با تاتار در بيرون گرگان بگريخت و به خدمت شتافت ، و غياث الدّين مقدم وى گرامى داشته ، برعايت حقوق سابق و لاحق ، بوى احسان و انعام تمام فرمود ، و چندان در تعظيم جانب وى بكوشيد ، و بوى و همراهان خواسته بخشيد ، كه دو خالوى غياث الدّين ، دولت ملك و بلتى ملك ، و يزنهء وى اتابك يغان طايسى بر وى رشگ بردند ، و بشيوهء ناسپاسى و از راه حسد و عناد ، قصد هلاك اينانج خان كردند ، غياث الدّين حرف شر از صفحهء ضمير ايشان فروخواند ، و بدانديشى آنان دربارهء اينانج خان بدانست ، و ايشان را تهديد كرده ، از عواقب عقاب ، و كيفر كردار ناصواب بترسانيد ، ازينروى هريك روى از خدمت بتافتند ، و با كينهء در سينه پنهان ، و دلى از بيم لرزان ، بناحيتى شتافتند ، بدين هنگام تاتار ، بسومين‌بار ، بعراق بازگشتند ، و رشتهء جمعيّت عراقيان گسسته ، و اسباب پراكندگى ، و بىسروسامانى آنان فراهم و پيوسته ديدند ، و بر دولت ملك در حدود زنجان حمله بردند ، و وى چون خود را در دام بلا افتاده ، و لقمهء در دهان مرگ نهاده ديد ، جادّهء آذربايجان را ، بپسر خردسال خويش ، بركتخان ، بنمود ، و او را بفرمود كه بدان راه شتابد ، تا بدانجا كه جاى امن و محل قرار يابد ، درين گيرودار دولت ملك كشته گشته ، بسزاى غدر و ناسپاسى ، و جزاى كار نكوهيده و حق‌ناشناسى خود برسيد ، و بركتخان بتبريز رفت ، و اتابك ازبك وى را در سايهء مهر جاى داده پدروار تربيت كرد ، تا آنگاه كه جلال الدّين از هند برامد و تبريز را بگرفت ، بركتخان بآستان وى شتافت ، و در ان مقام كريم جاى خود يافت ، سپس تاتار بهنگام بازگشت از زنجان ، بيغان طايسى باز خوردند ، و اسباب وى بتاراج ببردند ، و سران سپاه وى سراسر بكشتند ، و وى با جفت خويش گريزان بحدود تارم افتاد ، و تاتار فاتح و فيروز ، با حصول غنيمت آهنگ معاودت كرده ، از آب جيحون گذشتند ، و جمعى كه ازين مهلكه جان بدر برده بودند ، پراكنده و پريشان ، و دستخوش خذلان ، با روئى سياه از عصيان ، بدرگاه غياث الدّين بازامدند ، آرى حسد حوادث روزگار را ، بر صاحب خويش چيره گرداند و آتشى را ماند ، كه جز خرمن فروزندهء خود را نسوزاند و چون در خلال اين احوال ، اتابك مظفر الدّين سعد بن زنگى صاحب فارس ، با مردم اصفهان مكاتبه ميكرد ، و آنان را كه هرساعت هوسى در سر ، و بهر دم انديشهء ديگر داشتند ، برفق و استمالت ، بطاعت خويش ميخواند ، و نيز در مساعدت بمال و مردان كارزار ، چنان كه اقتضاى وقت را ميبايست پايمردى نمينمود ، غياث الدّين كينهء وى\r\n\r\n","description":"","footnote":"","page_name":" 73 ","page_number":81},
  {"content":"\r\n\r\nدر دل گرفت ، و چون بعود آن جمع ، ديگربار نيرو و استظهار يافت ، با سپاهى بسيار ، و لشگرى جرّار ، بجانب فارس راند ، و اتابك بدانست كه وى را توان برابرى با غياث الدّين نيست ، ازينرو بقلعهء استخر پناهيد ، غياث الدّين بدانجا شتافت ، و بر بارهء آن هجوم برده ، بقهر بگرفت و ويران ساخت ، و از انجايگاه آهنگ شيراز كرده ، بقهر و غلبه بدان شهر درامد ، و مردم آن را شرنگ كيفر چشانيد ، و چندگاه قلعهء حره را در حصار داشت ، سپس مالى بستد ، و مردم دژ را امان داد ، و اينانج خان هم بدانجايگاه درگذشت ، و در تنگ سلمان مدفون گشت ، و الب خان را بكازرون فرستاد ، و وى بر ان ناحيت استيلا يافت ، و اهل آنجايگاه را عقوبت داده ، پرده‌درى كرد ، و برده گرفت ، و نيز از مزار شيخ ابو اسحق شيرازى در ان شهر مالى خطير كه بمرور زمان ، از نذور مردمان گرد امده بود ، بجملگى بربود ، و بدين وسيلت آبى بر وى كار بازاورد ، و ندانست كه عاقبت آن ستمگارى بوخامت كشد ، و حاصل چنين غنيمت غرامت ايد ، و اين خورش به ظاهر شهداندود ، و در باطن زهرالود باشد ، لاجرم پايان كار وى آن شد ، كه تاتار وى را بدروازهء اصفهان اسير گرفته ، دست بر پشت و پاى بر شكم اسب بستند ، و او را دو ساله راه بنزديك خاقان فرستادند ، و خاقان وى را بسوزانيد ، و پيكر نيمجانش طعمهء آتش گردانيد ، و باشد كه عقاب دنيا كيفر آخرت از وى برگيرد ، و منتقم قهّار ، وى را ديگربار ، در آتش عذاب نسوزد ، بارى غياث الدّين از انجايگاه بحدود امهر ، از بلاد بغداد رفت ، و علم الدين قيصر ، نايب ديوان خلافت ، از بيم آنكه وى آنجا را چون فارس ، عرضهء قتل و نهب و بيداد سازد آن خطّه را خالى نهاد ، لكن غياث الدّين ، بپاس ادب و احترام ، و مراعات فرمان يزدان در طاعت امام ، بدانجا تعرّض و آسيبى نرسانيد ، و هم در ان سال ، امام بهشت ارامگاه ، الناصر لدين اللّه ، لشگرى انبوه ، از اربل و ساير بلاد جزيره ، و ديار بكر ، و ربيعه گرداورد ، و بنزديك غياث الدين كس فرستاده ، وى را فرمود تا سر خويش گيرد ، و راهى كه در دو گيتى پسنديده‌تر نمايد ، و سودمندتر ايد ، در پيش ، غياث الدّين نيز انگشت قبول بر ديده و روى بعراق نهاد .\r\n\r\nحوادث غزنين پيش از وصول جلال الدّين\r\nكربر ملك در غزنه نايب جلال الدّين بود ، و بدان هنگام كه امين ملك قصد سيبستان كرد ، و طمع در تصرّف آن ناحيت بست ، بنزديك كربر ملك ، كس گسيل داشته او را بخواند ، تا بپشتى هم‌آهنگ آن خطه كنند ، و چون وى بدستيارى امين ملك شتافته ، از غزنين و نواحى آن دور گشت ، اختيار الدّين خرپوست ، كه از قدماى غور ، و در اقطاعى كه\r\n\r\n","description":"","footnote":"","page_name":" 74 ","page_number":82},
  {"content":"\r\n\r\nجلال الدّين ازين پيش ، در برشاوور ، خاص وى كرده بود ، اقامت داشت ، ساحت غزنه را از حامى و پاسبان تهى ديد ، و اين فرصت بغنيمت شمرده چنان انديشيد ، كه بر ان ناحيت فرمانروا گردد ، و خطبه بنام خود كند ، بدين نظر با ميل اهالى غزنين ، بدان شهر درامد ، و صلاح الدّين محمد نسائى ، والى قلعهء غزنه ، از هواخواهان جلال الدّين بهنگام استيلاى خرپوست ، با وى مصالحت جست ، و به ظاهر پيروى وى گزيد ، و خود پنهان انتظار وقتى مناسب داشت ، كه وى را از ميان برگيرد ، چون مؤانست حاصل گشت ، و فرصت مساعد بدست امد ، روزى كه خرپوست در ميدان ايستاده بود ، صلاح الدّين خنجرى بسينهء وى نواخت ، كه بدان قالب تهى ساخت ، و بدينگونه ريشهء فساد را برانداخت ، و عرصهء آن مرزوبوم را ، از خار و خس مخالف شهريار پاك گردانيد ، و تاج الدّين خواهرزادهء خرپوست را بدار اويخت ، و هم بامر وى بر ديگر اتباع خرپوست ، در هرخانه و كاشانه حمله بردند ، و آنان را از هرگوشه و بيغوله براوردند و بسزا رسانيدند ، از ان پس بدين انديشه كه خود بدعوى استقلال منسوب نگردد ، و نيز اموال دولت از ميان نرود ، رضى الملك مشرف ديوان جلالى در غزنه را ، بتعهّد امور ديوان برگماشت ، و اين مرد بهنگام استقرار در منصب ، رشتهء امور دولت را پيوسته گسسته‌تر ، و روزافزون از درستى بشكست گراينده‌تر ميديد ، ازينرو سركشى آغاز كرد ، و شيوهء تكبّر و خودخواهى پيش گرفت ، و پاى از حدّ خويش فراتر نهاده ، عوايد ديوان را بمصارف آن نرسانيد ، و بچندان انعام و بخشش ، كه از وظايف وزيران افزون و بيرون باشد دست گشاد ، و چون از صلاح - الدّين ، برين كار نابهنجار ، كه عاقبتى مذموم دارد ، و در جستن چنين سود كه از ان بحقيقت جز زيان نرسد ، آثار انكار بديد ، طايفهء از سكزيان را برگماشت ، تا وى را بكشتند ، و رضى الملك در امور ملك مستقل ماند ، تا آنگاه كه جلال الدّين بغزنه رسيد ، و چندى بمصلحت ، همچنان منصب وى بر وى مقرّر داشت ، و از كرده‌هاى نكوهيدهء وى تغافل كرده ، آنچه ازين مقوله شنيد ، ناشنيده انگاشت ، و چون تاتار را در پروان شكسته ، مظفّر و منصور بغزنه بازگشت ، بفرمود تا رضى الملك را گرفته ، مجموع آن خواسته را ، كه دست اسراف وى پراكنده ، و دستخوش تلف ساخته بود از وى بازخواستند ، و در طلب مال شكنجه كردند ، تا بسخت‌ترين حال درگذشت .\r\n\r\nحوادث غزنين پس از بازگشت جلال الدّين\r\nوى بسال ششصد و هجده بغزنين رسيد ، و مردم بديدار وى ، چون روزه‌داران بهلال عيد ، و قحطزدگان بريزش باران بشارت يافته شادمانى نمودند ، هم در انجا سيف الدّين\r\n\r\n","description":"","footnote":"","page_name":" 75 ","page_number":83},
  {"content":"\r\n\r\nاغراق خلجى ، و اعظم ملك صاحب بلخ و مظفر ملك صاحب ايغان و حسن قرلق ، با سى هزار سوار ؛ به خدمت وى پيوستند ، و او را از لشگر خود و امين ملك ، سى هزار ديگر فراهم بود ، و چون چنگيز از شكست سخت سپاه خويش ، در قندهار ، آگاه شد . فرزند خود تولى خان را با مردان بسيار ، از شمشيرزنان برگزيده ، و سواران كارديده ، بجنگ وى بفرستاد ، ازين سوى نيز جلال الدّين بنيّتى در جهاد استوار ، و حميّتى در اسلام از سستى بر كنار ، با خيلى چون سيل ، و جنگجويانى نامدار چون شيران جانشكار ، پذيراى حرب امد ، و آنگاه كه پردلان دو سپاه كينه‌جوى ، در پروان روياروى گشتند ، بخويشتن بر قلب لشگر تولى حملهء بنيرو كرد كه پيوند آن جمع پراكنده ، و علمها در پاى اسبان افكنده ، و تولى ناگزير گشت كه راه گريز پويد ، و ترك مقام گويد ، و جلال الدّين شمشير انتقام در انان نهاده ، بتيغ خون‌اشام ، خصمان را سر از گردن برميگرفت ، و دست از تن بدور ميانداخت ، و خود از گروهى كه وى را بمرگ برادران و پدر ، و قتل نزديكان و از دست رفتن كشور ، سوكوار داشته ، از مجالس احبابش بصحارى فرارى ، و از سراى خويش ببيابانهاى بىآب و گياهش گريزان و متوارى ساخته ، پسر را چون پدر كشته ، و پدر را چون پسر به خون اغشته ، فرمانروايان را هلاك ، و فرمانبران را در خاك كرده بودند روا بود بدين فرصت انتقام جويد ، و كيفر خواهد ، و بدان هنگام كه آتش جنگ بالا گرفت ، خرمن هستى تولى را نيز فرا گرفت . و از لشگريان تاتار ، چندان گرفتار بدست افتاد ، كه فراشان درگاه اسيران را به خدمت آورده ، شفاى خاطر را ميخ در گوش آنان ميكوفتند ، و جلال الدّين شكفته خاطر ميگشت ، و از چهرهء وى فروغ شادمانى ميدرخشيد ، بدينگونه آنان را درين جهان زودگذر به عذاب افكندند ، و همانا عذاب آن جهان بيشتر دشوار و پايدار باشد ، هم درين هنگام جمعى از تاتار قلعهء ولج را در حصار گرفته ، و از طول مدّت محاصرت ، كار بر اهل آن سخت كرده بودند ، چون بلائى چنين در پيش ديدند ، دست از حصار بداشته پاى واپس كشيدند ، و بترس و ناكامى به راه خود شتافتند ، و مسلمانان بلطف خداى ، از ان آسيب خلاص يافتند .\r\nچون گريختگان تاتار بچنگيز پيوستند ، خود با لشگرى كه جهان فراخ را در تنگنا افكند ، و فضاى بيكران را براكند ، روى بحرب جلال الدّين نهاد ، و اتفاق را لشگريان خلج ، درينوقت كه جلال الدّين بحضور و دستيارى آنان نيازى بىاندازه داشت ، بهمراهى سيف الدّين اغراق ، و اعظم ملك ، و مظفر ملك ، وى را بخشم ترك گفته ، و سر خود گرفته بودند ، و سبب آنكه ، چون فرزند چنگيز را در مصاف پروان ، لشگر شكسته ، و پيكر بيروان كردند ، تركان بدان زشتى خوى ، و پستى نهاد ، كه در فطرت و جبلّت ايشان جايگير و نقش‌پذير باشد ، در تقسيم غنائم آنان را مزاحم گشتند ، درين ميانه تركى از سپاه امين ملك ، بر سر اسبى تاتارى ، با اعظم ملك منازعت كرد ، و كار بدانجا رسيد كه وى را تازيانهء بزد ، ازينروى سپاه خلج را دل برميد ، و دوستى و الفت ببيزارى و نفرت بدل گرديد ،\r\n\r\n","description":"","footnote":"","page_name":" 76 ","page_number":84},
  {"content":"\r\n\r\nو چون دادخواهى را چارهء نداشتند ، گام خلاف برداشتند ، و هرچند جلال الدين بر ان شد ، كه رضاى ايشان بدست ارد ، و اين اختلاف از ميانه بردارد ، تركان بىتجربت از عواقب كار چشم بپوشيدند و بر ناهنجارى و بدرفتارى بيفزودند . . . « 1 »\r\nو چندانكه جلال الدين رفتگان را از راه لطف ببازگشت خواند و در دعوت بيگانگى و اتفاق ، و ترك بيگانگى و نفاق ، نامه نوشت ، تركان بنفرت و بيزارى گرائيدند ، و به آخر تقدير كار خويش بكرد ، و تدبير سودى نياورد ، مراسلت اثرى ننمود ، و ملاطفت ثمرى نداد ، و هراينه ، پادشاهان اين خاندان ، در استعانت از ترك ، بجنگ همجنسان مشرك ، رأيى بخطا زده و كارى ناصواب كرده بودند ، زيرا آنكس كه نه با دينى پا بر جاى ، و عقيدتى استوار ، روى بكارزار اورد ، و دست بشمشير برد ، و اميد ثواب ، و بيم عقاب ندارد ، تواند بود كه هنگام نياز بسستى گرايد ، و هردم برنگى برايد ، بارى چون جلال الدّين بدانست ، كه چنگيز خان با بيشتر لشگر و دليران سپاه خويش از هربوم‌وبر ، هم‌اكنون كه اميران ، با برگزيدگان و افراد عسكر ، از درگاه وى دور گشته‌اند ، آهنگ وى دارد ، خطر بنزديك ديد و بهر اسيد ، و دريافت كه با آن دشمن خداى مقاومت نتواند ، جز آنكه رفتگان را بازارد ، و رضاى آنان از دست نگذارد ، و چنين انديشيد كه بجانب رود سند شود ، و از انجا ديگربار برفتگان نامه نويسد ، و آنان را بياگاهاند ، كه بازامدن بهتر ، و بمصاحت وى و آنان نزديكتر باشد ، و اگر فرمان پذيرند بپشتيبانى آنان و تركان بجنگ چنگيز شتابد ، لكن شتاب چنگيز وى را از اجراى اين تدبير مانع گشت ، و مقدّر بخلاف تقدير وى روى نمود ، و جلال الدّين از غزنه برامد ، و بدين هنگام بقولنجى سخت دوچار بود ، با اين حال در تخت روان ننشست ، و بر اسب سوار گشت ، و خواه‌ناخواه ، بر ان درد جانكاه ، بردبارى ميكرد ، تا خداى تعالى وى را نعمت سلامت ارزانى فرمود ، درين اثنا خبر رسيد ، كه پيشرو سپاه چنگيز ، بگرديز فرود امد ، جلال الدين در تاريك شبى ، كه صبح آن را فروغ فتح ، و روشنى ظفر بود ، برنشست ، و از خداوند در ارائهء طريق توفيق خواسته ، بناگاه بر مقدّمهء لشگر تاتار حمله برد ، و بتيغ آبدار در خرمن هستى ايشان ، آتش برافروخت و از انهمه جز چابك سواران كه در شب تار بگريختند ، كسى از زخم تيغ امان نيافت ، و چون چنگيز ملعون اين خبر شنيد ، بترسيد ، و آمال خويش را عرضهء تلف ديد ، همه‌چيز بگذاشت ، و دست از هركار برداشت ، بشتابى تمام مراحل مينوشت ، و بر\r\n\r\n\r\n","description":"","footnote":"\r\n( 1 ) : بجاى محذوف در متن \" و تشاكى الغرباء بعضهم الى بعض و قالوا ان هؤلاء الا تراك كانوا يعتقدون التاتار ليس من جنس البشر لا يفزعون اذ لا اثر فيهم المناصل و لا ينصرفون اذ لا عمل فيهم العوامل حتى اذا رأيناهم تحكم فى مفاصلهم المناصل و فى قبائلهم القنا و القنابل رضوا بعهدهم ينكثه و بعقدهم يحله استكبارا \" فى الارض و مكرا \" لسيئى \" و لا يحيق المكر السيئى الا باهله \"\r\nو چون مجموع عبارت مغلوط و پريشان مينمايد و تصحيح قياسى را وجهى نيست ، بنقل عين آن اكتفا شد .\r\n","page_name":" 77 ","page_number":85},
  {"content":"\r\n\r\nمنازل ميگذشت ، و جلال الدّين بسراپردهء خويش ، بر كنار آب سند بازامد ، و خود آن فرصت نبود ، كه كشتى بسيار فراهم ، و رفتگان لشگر را بازارد ، بيش از يك كشتى دست نداد ، و بفرمود تا بدان مادر و پردگيان وى را از آب بگذرانند ، آن نيز بشكست ، و عبور يكباره ناممكن گشت ، و چنگيز خان آمادهء قتال و مستعدّ جدال برسيد . آرى چون ايزد يكتا ، دربارهء قومى بد انديشد ، بلا كه گرداند ، و جز او كه يارى تواند .\r\n\r\nجنگ جلال الدين و چنگيز بر كنار رود سند\r\nاين جنگ رزمى بزرگ و بلائى سترگ بود ، از ان پيش كه جلال الدّين لشگر خلج را باز ارد ، چنگيز بكنار آب سند برسيد ، دو لشگر درهم افتادند ، و تيغ در يكديگر نهادند ، و آن روز ، همه روز كشش و كوشش ، و گيرو دار ميكردند ، بامداد روز چهارشنبه هشتم شوّال سال ششصد و هجده ، ديگربار صف بر اراستند ، چون دو گروه مقاتل مقابل گشتند ، جلال الدّين \" ن \"\r\n با دلى كاندر حريم آن ندارد ترس بار * بد دلى را كفر داند باشدش از بيم عار \r\nمردانه با اندك سپاه در برابر چنگيز بايستاد ، و بنفس خويش بر قلب لشگر وى حمله آورد ، و آن جمع را بهر سوى بتاخت ، چنگيز چون روى شكست بديد ، پشت نموده بگريخت ، و بشتاب تمام بر گريز مركب انگيخت ، و اگرنه آن ملعون پيش از كارزار ، چارهء كارزار انديشيده ، و ده هزار از برگزيدگان سپاه ، كه بهادر لقب داشتند ، در كمين داشته بود ، بلا كافران را فرا ميگرفت ، و هزيمت دوزخيان استمرار ميپذيرفت ، اما هم بهنگام ، كمين كردگان ، بر ميمنهء جلال الدّين كه امين ملك بر ان بود ، زدند ، و آن را بشكسته بر قلب افكندند ، ازينروى نظم آن بپريشانى بدل گشت ، و كار از پايدارى بگذشت ، و بانجام از عسكر جلالى ، گروهى بدست دشمن به خاك و خون غلتيدند ، و جمعى بپاى خويش در آب غرقه گرديدند ، لشگرى شكست يافته ، و روى از خصم آتش خوى برتافته ، خود را در رود افكنده ، بدست موج ميسپرد ، تا آبش از سرميگذشت ، و شعلهء حياتش خاموش ميگشت ، و خود ميدانست كه رهائى را راهى ، و از غرقه گشتن گريزگاهى نيست ، و پسر هفت يا هشت سالهء جلال الدّين ، درين واقعه گرفتار ، و در برابر چنگيز بفرمان وى كشته شد ، چون جلال الدّين مغلوب ، بكنار رود سند بازامد ، مادر و مادر فرزند ، و جمعى از پرده‌نشينان حرم خود را ديد ، فرياد درهم افكنده ، و زارى آغاز نهاده ، وى را بخداى سوگند ميدادند ، كه آنان را بهلاك رساند ، و از بلاى اسارت برهاند ، بفرمود تا آنان را بتقاضاى خويش در آب افكندند ، و خود اين بلائى عجيب و مصيبتى نادر باشد ، و چون\r\n\r\n","description":"","footnote":"","page_name":" 78 ","page_number":86},
  {"content":"\r\n\r\nچنگيز از كار جلال الدّين بپرداخت ، سپاهيان خلج را ، كه از درگاه وى دور گشته ، و بر فراز جبال ، و شكاف كوهساران جاى گزيده ، يا در بيشه‌ها نهان شده بودند ، از فراز بر نشيب ، و از درون بيرون اورد ، و با آنان كرد آنچه كرد ، اعظم ملك بقلعهء دروده پناه برد ، آن نيز بمحاصرت گشوده گشت ، و وى بزيانكاران ديگر پيوست ، بارى ضياء الملك عالى الدّين محمد بن مودود عارض نسوى ، كه وى را دودمانى شريف و گوهرى پاكيزه ، خوئى ستوده ، و دستى گشاده بود ، مرا حكايت كرد كه خود را در ان حادثه به آب افكندم ، و با شنا آشنا نبودم ، در آب فرو رفتم ، و بمرگ نزديك شدم ، آنگاه كه در دل آب ، بيخودانه دست و پائى ميزدم ، كودكى بر مشگى پرباد نشسته ديدم ، دست فرا بردم تا وى را غرقه گردانم ، و مشگ بستانم ، دريافت و مرا گفت ، اگر خلاص خويش خواهى ، و مرگ من نجوئى ، ترا نيز برنشانم ، و بساحل رسانم ، سخنش پذيرفتم ، و هردو بسلامت بر كنار امديم ، از ان پس چون خواستم كه احسان وى را ، پاداشى نيكو دهم ، با اينكه نجات‌يافتگان ، از ان بلاى بىامان ، اندكى بيش نبودند ، ويرا هرچه بيشتر جستم ، كمتر يافتم .\r\n\r\nگذار جلال الدّين از آب سند و گزارش سال ششصد و نوزده\r\nچون جلال الدّين بكنار آب سند رسيد ، راه گريز از هردر بسته ديد ، و بلا از همه سو پيرامون نشسته ، از پس شمشير خونريز ، و در پيش درياى موج‌انگيز ، همچنان با سلاح ، اسب خويش به سينه بر اب زد . و بقدرت و حفظ خداى از چنان رودى بزرگ بگذشت ، و اين مركب تا هنگام فتح تفليس با وى ، و از ركوب معاف بود ، درين هنگام ، چهار هزار كس از لشگر جلال الدين ، \" سيصد آنان سوار \" كه از دشمن جان بدر برده بودند ، بدينسوى روى اوردند ، و سراسر پاى برهنه ، و پيكر عريان داشتند ، و چون مردگان ديگربار بفرمان خداى زنده گشته ، و در خاك خفتگان از گور بيرون شده ، و در حسابگاه قيامت حاضر امده مينمودند ، و پس از سه روز ويرا بيافتند ، و به خدمت شتافتند ، چو موج رود ، شاه را با سه كس از خاصان درگاه ، قلبرس بهادر و فامقح « 1 » و سعد الدين على شربتدار \" بناحيتى دور افكنده بود ، و خود آن ربودگان دشمن پرخاشجوى ، و خستگان تيغ آهنين‌روى ، از سلامت جلال الدّين آگاهى نداشتند ، و ازينروى چون گوسفندان چوپان گم كرده ، در ميان گرگان درنده در كار خويش سراسيمه و حيران ، انديشناك و سرگردان گشته ، و سر رشتهء تدبير از دست هشته بودند ، چون بوى پيوستند ، ديدار وى را عيد بداشتند ، و خود را زندگى تازه يافته ، و خلقى جديد پنداشتند ، در زره خانهء جلالى كسى بود ، بنام جمال زرّاد ، پيش\r\n\r\n\r\n","description":"","footnote":"\r\n( 1 ) : كذا فى الاصل\r\n","page_name":" 79 ","page_number":87},
  {"content":"\r\n\r\nازين حادثه ، با آنچه از مال خويش بدست داشت ، بناحيتى رفته ، درين حال از آب سياه بگذشت ، و با كشتيى بار آن خورش و جامه ، بديشان بپيوست ، جلال الدّين را اين خدمت خوش امده ، او را بمنصب استاد الدّارى برگماشت و لقب اختيار الدّين ارزانى داشت ، و چون زانه شتره صاحب كوه جودى بدانست ، كه جلال الدّين را اين شكست چيزى برجاى ننهاده ، و از سواران لشگر وى ، معدودى بيش با وى نمانده ، و اينك با اندكى از اتباع و ياران ، شكسته و پريشان بحدود ديار وى افتاده است ، فرصت انتقام آماده ، و بدست امده يافت ، و ضعف وى غنيمت شمرد ، و با هزار سوار و پنج هزار پياده ، آهنگ وى كرد ، چون جلال الدين اين خبر بشنيد ، مرگ را دهان باز كرده ، و تيغ خونريز ، از پس‌وپيش ، به قصد خويش دست دراز كرده ديد « 1 » ، و دانست كه هرجا روى اورد ، خصمش بر وى شمشير كشد ، و بهر سوى گذرد اجل به چشم خشم در وى نگرد ، و چون ظاهر بود ، كه اگر خواهند سبكبار بفرار از دشمن برهند ، و ازين دام بلا بجهند ، مجروحان را همراه نتوانند برد ، و محقّق گشته ، كه اگر هنديان دست يابند ، آنان را جز بمثله و عقوبت تمام نكشند ، برادران و ياران ، بدست خويش ، گردن ياران افتاده ، و برادران مجروح را ، از بار سر سبك ساختند ، و از انجا كوچ كردند ، بدين عزم كه از نهر بجانب تاتار بگذرند ، و در بيشه‌هاى انبوه درخت پنهان شوند ، و بدانچه از يغما و تاراج فرا چنگ ارند ، روزگار بگذارند ، و هنود چنان پندارند ، كه آنان مگر از تاتارند ، آنگاه پيادگان پيشتر برفتند ، و جلال الدّين با سران سپاه ، و وجوه اتباع باز پس ماندند ، اينگاه زانه شتره با تاكوران همراه برسيد و ديوانه‌وار بخويش و لشگر بر جلال الدّين حمله برد ، جلال الدّين پايدارى از دست نداد ، مردانه در برابر بايستاد ، و چون وى نزديك شد ، خدنگ دلدوز از كمان بگشاد ، تير تيز پر در سينهء زانه شتره جاى گزيد ، و پردهء رازش بردريد ، سر به زير افكند ، و دل از جهان بركند ، بيفتاد و جان بداد ، تو گفتى كه هرگز ز مادر نزاد ، اينگاه سپاه وى گريزان گشت و جلال الدّين از اسب و اسلحه ، و مال و ذخيره ، غنيمت فراوان يافت . چون قمر الدّين نايب قباچه شرح اين واقعهء غريب ، و حادثهء عجيب بشنيد ، انديشيد ، كه مبادا كار بپيگار كشد ، و خود آن بيند كه زانه شتره ديد ، چاره‌جوئى را بتقديم هدايا و تحف ، از ان جمله سراپردهء شاهانه ، بدرگاه جلالى نزديكى جست ، و حضرتش اين خدمت را سپاس داشت .\r\n\r\nصلح و جنگ جلال الدين و قباچه\r\nچون جلال الدين را ازين سختيها ، آسايش دست داد ، و پراكندگى وى و بقيّت\r\n\r\n\r\n","description":"","footnote":"\r\n( 1 ) : عبارت متن ، و لما سمع . . . بدبدبة و ساقون ( ؟ )\r\n","page_name":" 80 ","page_number":88},
  {"content":"\r\n\r\nياران روى بجمعيّت نهاد ، خبر يافت كه دختر امين ملك از غرقه گشتن نجات يافته ، و اينك به شهر ، اوچه ، از بلاد قباچه افتاده است ، ازينرو بنزديك قباچه فرستاده پيغام داد كه ، نهان داشتگان حرم ، و پردگيان سراى من ، سراسر در اب فرو شدند ، و رخت سفر بديگر سراى بربستند ، و دختر امين ملك را با من ، رابطهء خويشاوندى و قرابت باشد ، و من خواستار آنم كه وى را همپيوند خويش گردانم ، و بايد وى را مجهّز ساخته ، بهمراه پيام‌گزار بدين سوى فرستى ، چون قباچه اين سخن بشنيد ، بر ان شد كه رضاى خاطر جلال الدّين جويد ، و مطلوب وى بانجام رساند ، اينگاه آن دوشيزه را آنسانكه شايسته ، و همسرى چنان را بايسته آيد ، جهاز بهمراه كرده ، با وى براى جلال الدّين پيلى ، و پيشكشهاى ديگر بفرستاد ، و حضرتش اين هدّيت نيك پذيرفته ، در برابر سخنان مهراميز گفت ، و آئين دوستدارى پيش گرفت ، و چند گاهى از دو سوى ، شيوهء صلح در كار ، و آسايش و امن بلاد برقرار بود ، تا روزگار سنگ تفرقه در ميان افكند ، و اهريمن فتنه ديدار جانكاه بنمود ، و دواعى خلاف آماده و فراهم گشت ، و خود اين منافرت را سببى چند بهم پيوست ، يكى آنكه شمس الملك شهاب الدّين الب ، وزير جلال الدّين ، در كشاكش پيگار بقلمرو قباچه افتاد ، و وى مردى بود ، نرم‌خوى و نيك‌نهاد ، صاحب طبع كريم و كف‌راد ، داراى هيبتى كامل و كرمى شامل ، بخصائلى كه رياست را بايد اتّصاف ، و اسباب بزرگى همه آماده داشت ، و قباچه او را در كنف امان و رعايت جاى داده ، مقدمش گرامى شمرد ، و خود گمان نميبرد كه جلال الدّين از ان مهلكه جان بدر برده ، و از غرقاب ممات ، بر ساحل حيات ، گذر كرده باشد ، ازينروى در اسرارى كه اخفاى آن از وى ، بآئين دورانديشى واجب مينمود ، با او سخن گفت ، و آنگاه كه سلامت جلال الدّين بر وى محقّق گشت ، از افشاى راز خويش بر شمس الملك ، پشيمان شد ، و از جانب وى بهراسيد ، و چون جلال الدّين ، از اقامت وزير بنزد قباچه خبر يافت ويرا به حضرت خويش خواند ، و خود قباچه از ان ميانديشيد ، كه شمس الملك راز وى با ديگران در ميان نهد ، و آن را كه نبايد آگاهى دهد ، بدين پندار رشتهء پيمان بگسيخت ، و خون وزير بريخت ، تا بازگفتن اسرار وى را ميسّر نتواند بود ، و كس از وى سخن نيارد شنود ، و اين واقعه همچنان بر جلال الدّين مستور ماند ، تا آنگاه كه ملك نصرة الدّين محمد بن حسين بن خرميل ، و امير ابان مشهور بهزار مرد ، قباچه را ترك گفته ، بدرگاه جلال الدّين روى نهادند ، و وى را بغدر قباچه و قتل وزير آگاهى دادند ، تو مپندار كه خون‌ريزى و پنهان ماند ، ديگر آنكه قرن خان پسر امين ملك ، پس از پيگار بازپسين ، به شهر كلور ، از بلاد قباچه افتاد ، و مردم آن ناحيت بطمع رخت و جامه ، وى را كه كودكى خوبروى و سهى بالا ، و آثار مجد و بزرگى ، از ناصيت وى هويدا بود ، هلاك ساختند ، و از خواستهء آن يتيم ، درّى يتيم كه در گوش داشت ، به خدمت قباچه بردند ، وى بدين هدّيت سپاس گزارد ، و قاتل را بپاداش آن ، موضعى\r\n\r\n","description":"","footnote":"","page_name":" 81 ","page_number":89},
  {"content":"\r\n\r\nباقطاع بخشيد ، ازينروى جلال الدّين از قباچه برنجيد ، با اينحال بغض خويش نهان ميداشت ، و همچنان با وى مدارا ميكرد ، مگر كينه‌جوئى را ، فرصتى مساعد بدست ايد ، و اين مطلوب دشوار به آسانى روى نمايد ، و چون سنجقان خان ، و ايلچى پهلوان ، و ارخان ، و سرسلاحدار سلطان ، و تكشارق جنكشى ، امراى برادرش غياث الدين پيرشاه ، از درگاه وى دور گشته ، بنزديك جلال الدّين امدند ، از ضعف به قوت گرائيد ، و سكون وى بجنبش بدل گرديد ، و آهنگ شهر كلور كرده ، آنجايگاه را در حصار گرفت ، و خود بر دشمنان حمله برده ، جنگ در پيوست ، و كار پيگار ، از پاى درميانى تيغ سرافشان ، بگيرودار دست و گريبان كشيد ، و هم درين كارزار تيرى بر دست جلال الدّين رسيد ، و وى چون شير زخمناك براشفت ، و شبانروز از جنگ نياسود ، تا آن شهر را بگشود ، و در انجا مردى رزم‌گزين ، بلكه زنى پرده‌نشين برجاى ننهاد ، سپس بقلعهء برنوزج شتافته ، آن جايگاه را پيرامون فراگرفت ، و خود با خاصان درگاه مباشر قتال امد ، و در ان موضع تيرى ديگر بوى اصابت كرد ، و بسى برنيامد كه بر نوزج نيز مسخّر گشته بروز شهر كلور بنشست ، و از نهب و تاراج آسيبى زياده ديد ، بدين علل موجبات وحشت و منافرت جلال الدّين و قباچه ، فراهم گشت ، و چون قباچه بلاد خويش را يكايك ، از دست داده ، و در كف دشمن افتاده ميديد ، سازوبرگ جنگ بساخت ، و بجمع لشگر پرداخت ، و خود با ده هزار سوار برنشست ، و شمس الدّين ايلتمش نيز وى را بسپاه مدد كرد ، و چون قباچه‌جويان انتقام ، و عازم حرب شد ، و جلال الدّين بدانست ، كه با آن همراهان ، كه گزيدهء انياب زهراگين حادثات جهان ، و شكستهء مصائب پشت‌شكن دورانند ، با قباچه برابر گشتن ، خود را بخطر افكندن باشد ، آهنگ شبيخون كرد ، و شبانگاه با لشگرى زخم شمشير بلا ديده ، و تلخى تيره‌روزى و مشقت چشيده ، پاى در ركاب اورد \" ن \"\r\n روان در دل شب بمانند راز * چو انديشه از هرطرف گرمتاز \r\nو بناگاه قباچه و لشگر وى را پيرامون فراگرفت ، و دايره‌وار بر مركز آنان محيط گشت ، و وى از بسيج حرب كردن ، و روى بپيگار اوردن ، بازمانده ، از گريز ناگزير امد ، و خود با سواران سبكرو فرار اختيار كرد \" ن \"\r\n ز برگ و ساز دل بركند و بگريخت * بپاى پويه از دست اجل رست\r\nسنان جانشكار از تيره‌روزيش * چو دوك پيرزن شد بر كف دست \r\nو لشگر را ، با خيمه‌هاى برپا داشته ، و سراپرده‌هاى سلطنتى افراشته و خزائن بسيار ، و برگ و ساز فراوان ، همچنان بر جاى نهاد ، و جلال الدّين و همراهان ، بدانجايگاه فرود امده ، از اموال و اثقال گرانبار گشتند ، و بدان از بىبرگى بنوا رسيدند ، و پس از پريشانى سامان يافتند ، و درين مقصد چهرهء مقصود بديدند ، و از فراخى نعمت ، و رفاه معيشت برخوردار گرديدند \" ن \"\r\n\r\n","description":"","footnote":"","page_name":" 82 ","page_number":90},
  {"content":"\r\n\r\n در جهان چون يكى زيان بيند * آن زيانست ديگرى را سود\r\nشيوهء روزگار و حكم قضا * اين چنين بود و هست و خواهد بود \r\n\r\nجلال الدّين و شمس الدّين ايلتمش\r\nچون جلال الدّين قباچه را بشكست ، بجانب لهاوور شد ، و بدان ناحيت ، فرزندى از قباچه بر پدر برامده ، آن خطه را متصرف گشته بود ، جلال الدّين آن ناحيت را ، به شرط آنكه بنقد مالى بوى پردازد ، و هرساله نيز مبلغى به خدمت فرستد ، همچنان بر او مقرّر ساخت ، و از انجا بسيبستان رفت ، و فخر الدّين سالارى ، كه از جانب قباچه والى آن جايگاه بود ، شيوهء اطاعت گزيد ، و خواهى نخواهى ، مفاتيح ملك و خزائن را ، بجلال الدّين تسليم كرد ، و وى مالى برداشته ، بر همراهان خويش بپراكند ، از ان پس آهنگ اوچه ، و آنجا را روزى چند محاصرت كرد ، و از دو گروه خلقى بسيار بقتل امد ، سپس مردم آنجا با وى بمالى مصالحت جستند ، و وى آن خواسته بستد و بصوب خانسر شتافت و راى \" يعنى ملك آنجا \" كه از پيروان و انصار ، و متمسّك بطاعت و شعار شمس الدّين ايلتمش بود ، باستقبال بيرون امد ، و جلال الدّين آسايش از رنج سفر ، و تحمّل شدايد و خطر را ، در آن خطّه رحل اقامت افكند ، و بناگاه خبر رسيد ، كه شمس الدّين ايلتمش ، با لشگرى سنگين كه حمل آن بر پشت زمين دشوار ايد ، و غبارش روزن هوا بينبارد ، آميخته از سى هزار سوار ، و صد هزار پياده ، و سيصد پيل سياه آهنگ وى دارد \" ن \"\r\n هست گنجشك را اگر پر و بال * بر سپهر برين پرد ز زمين\r\nباز را گرنه بال و پر باشد * بر زمين افتد از سپهر برين \r\nجلال الدين پايدارى از دست نداده ، برابر شتافت ، و جهان پهلوان ازبك به اين را ، كه از مردان كارزار و شجاعان روزگار بود ، در مقدّمه بحرب وى گسيل داشت ، و در اثناى طريق ، يزك سپاه شمس الدّين ايلتمش ، از پس پشت جهان پهلوان درامد ، و ازبك به اين در ميان عسكر شمس الدّين افتاد ، و بر گروهى از انان حمله برده ، بعضى را مقتول و برخى را مجروح ساخت ، و تنى از انان را بدرگاه جلال الدّين حاضر كرد ، كه وى را از كثرت جمع ، و انبوه لشگر مخالف بياگاهانيد ، و اندكى بعد ، رسول شمس الدّين ايلتمش ، بطلب مصالحت ، و ترك منازعت و مخالفت ، به خدمت جلال الدّين رسيده ، پيغام اورد ، كه شمس الدّين گويد بر من پوشيده نيست كه ترا دشمن چيره‌دست ، و خصم دين در پيست ، و تو اينك پادشاه و پادشاهزادهء مسلمانان باشى ، و من خود روا ندارم ، كه با روزگار بدشمنى تو دستيار ، و حوادث را در نبرد تو پايمرد باشم ، و چون مى را نسزد ، كه بر روى\r\n\r\n","description":"","footnote":"","page_name":" 83 ","page_number":91},
  {"content":"\r\n\r\nچون توئى شمشير كشد ، جز انكه كار بناچارى رسد ، و نگهداشت جانب ، و دفاع از خويش را ناگزير باشد ، و اگر خواهى دختر خود را همپيوند تو گردانم ، تا وحشت و منافرت از ميانه برخيزد ، و دواعى محبت ، و وثوق بعهد الفت متأكّد آيد ، جلال الدّين را اين سخنان خوش نمود ، و دو تن از كسان خويش ، يزيدك پهلوان و سنقر حق طايسى را بهمراه رسول شمس الدّين نزد وى فرستاد ، و چون آن دو به خدمت شمس الدّين رفتند ، او را بر جلال الدّين اختيار ، و در نزد وى اقامت كردند ، باشد كه از مداومت سفر ، و ملازمت خطر ، و تحمّل تعب ، و رنج بيدارى روز و شب براسايند ، و از ان پس خبر بتواتر پيوست ، كه شمس الدّين ايلتمش ، و قباچه ، و ديگر ملوك هند ، و عامّهء رايان و تاكوران ، و صوبه‌داران آن اقليم ، بر استيصال جلال الدّين همداستان گشته ، چنين رأى زده‌اند ، كه وى را بر كنار آب خجنير ، دستگير سازند ، و بدانجا كه راه گريختن ، يا دفاع را وسيلتى انگيختن بسته باشد ، او را بچنگ ارند و از ميان بردارند ، اينگاه جلال الدّين بليّت را بزرگ يافت ، و عزمش بيكباره سستى گرفت ، و چنين ديد كه دشمنان گوناگون از هرسوى ، خصومت وى را كمر بسته ، و اجل كردار در كمين نشسته‌اند ، و چون وى بسعى و كوشش ، درى از حوادث بربندد ، روزگار درى چند از بلا ، بر روى وى بگشايد ، بدين حال با مصلحت‌انديشان مشورت كرد ، كه از عهدهء آن مهم چگونه بيرون ايد ، و تدبير آن امر معضل ، و حل آن عقدهء مشكل ، از چه راه روى نمايد ، و درين باب هركس بنظرى رايى ديگر زد ، و فكرى ديگر انديشيد ، و آراى ايشان در تخطئه و تصويب و تبعيد و تقريب ، موافق و يكسان نيامد ، از طرفى جماعتى ، كه از درگاه برادر وى غياث الدّين ، روى بآستان او نهاده بودند ، باجماع گفتند . آهنگ عراق بايد كرد ، و آن جايگاه از دست برادر بازستد ، به حكم آنكه ، در ان خطّه ، رأىانديشان از مصلحت‌بينى چشم پوشيده ، ارباب مشورت ، شيوهء مداهنه پيش گرفته‌اند ، و بهركار و در هرمقصد ، جز صلاح نفس ، و نفع شخص خويش منظورى ندارند ، و بسبب وهن تدبير ، و ضعف سياست غياث الدّين ، وى را به چيزى نشمرند ، و در وى بخردى نگرند ، و اينك آن مملكت ، اين و آن را ، طعمهء طمع ، و عرضهء غرض باشد ، و از جانبى ، جهان پهلوان بوى اشارت كرد ، كه از فتنهء چنگيز خان ، در ديار هند توان اسود ، و هم درين كشور مقيم بايد بود ، و از ملوك اين اقليم باكى نشايد داشت ، اينگاه شوق تملّك و حكمرانى بلاد موروث ، جلال الدّين را بر قصد عراق مصمم كرد ، و وى سبكبار ، روى بدان ديار اورد ، و در انچه از بلاد هند بتصرّف داشت ، جهان پهلوان را بنيابت گذاشت ، و حسن قرلق را ، بوفا ملك ملقب ، و از جانب خويش ، بر بقاياى بلاد غور و غزنه ، كه از صدمات تاتار ايمن مانده بود ، حكمروا ساخت ، و وفا ملك ، تا پايان عمر ، و خاتمهء روزگار خويش ، در هند بماند ، و جهان پهلوان را بسال ششصد و بيست و هفت از مستقر خويش برتاختند ، و بناحيت عراق انداختند .\r\n\r\n","description":"","footnote":"","page_name":" 84 ","page_number":92},
  {"content":"\r\n\r\n\r\nمحاصرت و تصرف خوارزم بدست تاتار\r\nبهنگام خروج فرزندان شاهنشاه از خوارزم ، تاتار بحدود آن ديار رهسپار گشته ، به جائى دور از ان ، اقامت گزيدند ، تا از اقطار و امصار آنان را مدد ايد ، و عدّت و عدّت حصار ، چنان كه بايد ، فراهم شود ، نخستين‌بار ، باجىبك ، با سپاهى بسيار ، از آن پس ، پسر چنگيز خان ، اوكتاى \" كه بدين روزگار خاقان و پادشاه مغول باشد \" برسيد ، بر اثر آنان از جانب چنگيز خان ، جنگجويان عفريت‌خوى ، و رزم‌اوران اهريمن روى فوج مخصوص وى ، بمقدّمى بقرجن نوين ، با پسر ديگر وى جغتاى و توان جربى ، و استون نوين ، و غازان نوين ، با صد هزار كس يا بيش گسيل گشتند ، و باجماع مستعدّ حصار ، و آماده ساختن منجنيق و سپرهاى فراخ دامن ، و گردونه ، و ديگر آلات كارزار شدند ، و چون در خوارزم و نواحى آن ، سنگهائى كه منجنيق را به كار ايد نديدند ، درختان توت بزرگ تنه ، و ستبر شاخه را كه بدان ديار بسيار بود ، گردگرد ميبريدند و در اب مياغشتند ، چندانكه به وزن و صلابت سنگ ميگشت ، و بجاى سنگ منجنيق به كار ميرفت ، و همچنان در جائى دور از خوارزم مقيم بودند ، تا آلات حصار ، و افزار پيگار را ، به تمام مهيّا كردند ، اينگاه دوشى خان با رجّالهء ماوراء النهر به آنان پيوست ، و در معنى تحذير از عواقب حرب رسولى بنزديك خوارزميان فرستاده پيغام داد كه چنگيز خان خوارزم را به من بخشيده است ، و مرا انديشهء ويرانى و تخريب اين شهر نباشد ، و خواهم كه همچنان آباد ماند ، گواه صدق اين سخن آنكه ، سپاه تاتار ، در مدت اقامت خويش ، در اطراف اين بلد ، اين مرزوبوم را ، بخلاف ساير بلدان ، به نظر رعايت و ديدهء مهر و عنايت ديده ، دست بغارت روستاى آن برنياورده‌اند ، تا چندانكه مجال آشتى باشد ، اموال اين ناحيت عرضهء نهب و اتلاف و عرصهء آن دستخوش ويرانى نگردد ، و اينك اگر خوارزميان شهر را بمسالمت تسليم كنند ، بجان سالم مانند ، دانايان خوارزم پس از استماع اين رسالت ، به صلح گرائيدند ، لكن سفيهان و عوام قوم ، سخن نشنيدند ، و از آشتى سر باز زدند \" ن \"\r\n رأى دانا اگرچه معتبرست * چون نيايد به گوش كس هدرست \r\nو خود شاهنشاه بهنگام اقامت در جزيره ، بخوارزميان نوشته بود كه ، مردم خوارزم را ، چندان حقوق سابق و لاحق ، بر ذمت ما و اسلاف ما ثابتست ، كه ما را اشفاق و نصيحت به آنان واجب مينمايد ، بدانند كه اين دشمن خصمى چيره‌دست و پيروز باشد ، و در برابر اين عدو بايد شيوهء رفق گزينند ، و طريق آشتى پويند ، و راه اين فتنه و بلا ، بمدارا بر خويش بربندند ، لكن خوارزميان ، بموعظت و اندرز پيشينهء شاهنشاه متنبّه نگشتند ، و غوغاى جاهلان ، بر رأى عاقلان غالب گشت ، و سر رشتهء امر از دست كارشناسان بيرون افتاده ، راه مصالحت مسدود امد ، و دوشى خان با لشگرى بيشمار ، چون قطرات درياى\r\n\r\n","description":"","footnote":"","page_name":" 85 ","page_number":93},
  {"content":"\r\n\r\nزخار ، بجانب خوارزم شتافت ، تا آن شهر را بقهر و غلبه بستاند ، و بروز شهرهاى ديگر بنشاند ، و آن جايگاه را محلّت بمحلّت گرفتن اغازيد ، و چون برزنى گشوده ميشد ، مردم آن بديگر برزن ميپناهيدند ، و سخت ميجنگيدند ، و بدفاع از خود و حريم خويش ، مردانه ميكوشيدند ، تا آنگاه كه كار بجان ، و كارد به استخوان رسيد ، و در دست خوارزميان بيش از سه كوى نماند ، مردمان در ان سه ، انبوه گشته ، در مضيق و تنگنا افتادند ، و بدين هنگام خوارزميان را كار باضطرار كشيد ، چو راه دفاع بسته ، و سررشتهء تدبير گسسته ديدند ، و بناچار جوياى صلح ، و پذيراى آشتى گشتند ، و فقيه دانشمند ، عالى الدّين خياطى ، محتسب خوارزم را ، كه شاهنشاه وى را بسبب فضل و تقوى گرامى هميداشت ، بخضوع و ضراعت ، در تقاضاى عفو و شفاعت ، به خدمت دوشى خان فرستادند ، لكن هيهات كه هنگام صلح سپرى گشته ، و وقت آن گذشته ، و خصم دست يافته ، آنان را از پاى دراورده بود ، و دوشى خان بفرمود تا عالى الدّين را حرمت نهند ، و در سراپردهء خاص جاى دهند ، و چون وى دوشى خان را بديد ، در اثناى سخن چنان گفت ، كه خوارزميان ، اندك مايه هيبت خان را مشاهده كرده‌اند ، و اينك وقت آنست كه از وى نظرى بلطف و مرحمت بينند ، آن ملعون را خشم گرفته ، پاسخ داد كه آنان از شكوه من چه ديده‌اند ، و خود مرا هيبت آنان مشهود افتاده است ، چو مردان لشگر را عرضهء هلاك ساخته ، روزگارى دراز بپيگار كوشيده‌اند ، و هم‌اكنون مهابت خويش به آنان فرانمايم ، آنگاه مثال داد ، تا خوارزميان را ، يگان‌يگان و گروها گروه ، از شهر براوردند ، و منادى كردند ، تا پيشه‌وران بيكسوى شوند ، بعضى از ارباب حرفت ، بموجب فرمان از ان ميان كنار گرفتند ، و از مرگ رهائى يافتند ، و بعضى ديگر چنين پنداشتند ، كه تاتار صنعتگران را بديار خويش برند ، و ديگران را همچنان در وطن و مسكن مقيم گذارند ، ازينرو به ترك جماعت نگفتند ، سپس تاتار پاى در ميان نهاده ، جمعى را بضرب تيغ ، و گروهى را به زخم تبر ، هلاك ساختند ، و بيكبار سراسر آنان را بدست مرگ سپردند ، و شرنگ اجل چشانيدند ، بارى آغاز محاصرت خوارزم بدست تاتار ، در ذى قعدهء سال ششصد و هفده ، اتفاق افتاد ، و تسخير آن در صفر ششصد و هجده روى داد ، و واقعهء حصار آنجا بسبب اهمّيّت آن شهر و اهتمام تاتار بدان تخصيص بذكر يافت .\r\n\r\nخروج جلال الدّين از هند و رسيدن به كرمان در سنهء ششصد و بيست و يك و استيلاى وى بر عراق\r\nجلال الدّين و همراهان سختى كشيدهء وى ، كه از بليّت پيگار نيم جانى بدر برده بودند ، در بيابانهاى بين كرمان و هند ، چندان آسيب ديدند ، كه ديگر صدمات ازياد\r\n\r\n","description":"","footnote":"","page_name":" 86 ","page_number":94},
  {"content":"\r\n\r\nآنان برفت ، به حكم آنكه درين صحارى بىآب و گياه ، مطعوم معدوم ، و آب ناياب بود ، و بهنگام وزش باد سموم ، زبان در دهان چون ماهى بر تابه بريان ميشد ، و نفس گداخته را ، راه شد امد بريده ميگشت ، و بدينگونه بسيارى از ايشان ، عرضهء هلاك و تلف امدند ، بعاقبت جلال الدّين با چهار هزار كس ، كه بعضى از آنان بر خر و گاو سوار بودند ، بكرمان رسيد ، و در ان ناحيت ، براق حاجب ، بنيابت برادرش غياث الدّين حكومت ميكرد ، و اين مرد بروزگار پيشين ، منصب حجابت گور خان پادشاه ختا داشت ، و در آغاز مخالفت گور خان با شهريار ، برسالت گور خان بنزد شاهنشاه حاضر گشت ، و شاهنشاه را از وى خوش امده ، نگذاشت كه به خدمت گور خان بازگردد ، و وى همچنان در خوارزم ، شهربند بماند ، و چون به حكم تقدير ، ديار ختا بدست شاهنشاه افتاد ، و آن كشور او را مسلّم شد ، وى را احضار فرمود ، و بركشيد و رتبهء حجابت بخشيد ، و آنگاه كه روزگار آبستن ، فرزند فتنهء تاتار بزاد ، دست حوادث وى را بكرمان ، به خدمت غياث الدّين پيرشاه ، فرمانرواى آن مرز وبوم افكند ، و وى براق حاجب را ، در پناه خويش جاى داده ، مقرّب و گرامى داشت ، و مغمور نوازش و احسان فرمود ، و بدان هنگام كه غياث الدّين ساحت عراق را ، از مزاحم و منازع تهى يافت ، و وى را سوداى تملّك آن ناحيت در سر افتاد ، براق حاجب را بنيابت خويش ، در كرمان نهاد ، چو از وى چشم وفا و مراعات عهد ميداشت ، و چنين ميپنداشت كه وى شكر نعمت بكفران بدل نسازد ، و احسان دربارهء وى بىثمر نماند ، و ندانست كه آب روشن در زمين گل‌اگين تيرگى گيرد ، و از بدنهاد دشمن خوى شيوهء مهر و صفاى نيت نيايد ، و \" سنگ سيه صورت نگين نپذيرد \" بارى براق حاجب در كرمان مقيم بود ، و باطاعت و عصيان روزگارى ميگذاشت ، و در نهان انديشهء استقلال ميداشت ، و چون جلال الدين ، درين سفر ، بدان ناحيت امد ، وى را به ظاهر دستيارى فرمانپذير و هوادارى صافى ضمير \" چشم بر حكم و گوش بر فرمان \" يافت ، و در كرسىنشين آن مملكت ، گواشير ، يك ماه اقامت گزيد ، و درين اثنا چنان گمان برد ، كه براق را دربارهء وى فكر غدر ، و قصد مكر باشد ، و در چارهء اين كار با رأى انديشان وفاكيش ، از وجوه اصحاب ، و صدور نواب و حجّاب خويش ، مشورت كرد ، اور خان چنين رأى زد كه بايد براق حاجب را گرفته ، خطهء كرمان را از معاند بپرداخت ، و تصرّف اين ملك را ، وسيلت تسخير ساير ممالك ساخت \" ن \"\r\n بسا رايزن كز سر حزم و راى * دهد پند و خود كس نيارد بجاى \r\nوزير شرف الملك على بن ابو القاسم جندى معروف بخواجهء جهان ، بخلاف اين انديشهء گفت كه ، اين مرد نخستين كس از حكمرانان بلاد ، و رؤساى ممالك باشد ، كه روى اطاعت نموده ، و سر انقياد فرود آورده است ، و همه‌كس غدر و مكيدت وى محقّق و درست نداند ، و اگر در جزاى غدر ، و سزاى مكروى شتاب رود ، دلها برمند ، و مردم بيزار شوند ، و اقبال و رغبت ديگران بدين دولت ، صورت ادبار و نفرت گيرد ، و نيّات و آراى اين و آن\r\n\r\n","description":"","footnote":"","page_name":" 87 ","page_number":95},
  {"content":"\r\n\r\nديگرگون گردد ، جلال الدّين اين راى صواب دانست ، و از ان جايگاه بصوب شيراز شتافت ، در اثناى طريق ، اتابك علاء الدّوله ، داراى يزد ، به خدمت رسيد ، و شعار اطاعت و انقياد آشكار گردانيد ، و باقبال موكب و طلوع كوكب وى ، شادمانى آغاز نهاده ، پيشكشهاى پسنديده گذرانيد ، و بدينروى از حضرت جلالى بتقرير بلاد خويش ، منشور يافت ، و بابا خان لقب گرفت ، و چون اتابك سعد صاحب فارس را ، بر ان موجب كه گفتيم ، از غياث الدين پيرشاه ، دل‌رنجيده و كار بوحشت و منافرت انجاميده بود ، جلال الدّين راغب گشت ، كه خاطر وى بجاذبهء محبت و كمند مهر و الفت ، بسوى خويش كشد ، و بدين نظر وزير شرف الملك را به خدمت فرستاده ، دختر وى خطبه كرد ، اتابك سعد در اسعاف مأمول تعجيل نمود ، و اين مسؤول به زودى بانجام رساند ، و شرف الملك با انجاح مطلوب ، و نيل مقصود بازگشت ، و تاج سلطنت را ، از صدف ملك ، درى يتيم نثار اورد ، و جلال الدّين بدين مصاهرت استظهار يافت ، و از شيراز باصفهان رفت ، و قاضى ركن الدّين مسعود بن صاعد \" بشوق ديدار وى به خدمت شتافت و دستيارى و پشتيبانى آن دولت را ، بىهيچ سابقهء احسان ، و لاحقهء انعام ، بطيب خاطر و ميل نفس پذيره آمد ، و جلال الدّين بذخائر اصفهان ، از آلات حرب و برگ و ساز لشگر بنوا گشت ، و اتباع وى بمركوب و ملبوس آسايش و راحت نفوس يافتند ، و بدانگاه كه غياث الدّين ، ورود جلال الدّين ، و دل بر خطر نهادن وى بدانست ، با سى هزار سوار ، از بقاياى عساكر سلطانى ، كه در ظلّ رايت ، و كنف رعايت او بودند ، بدفع و طرد و صرف قصد وى روى نهاد ، و چون جلال الدّين از قرب وى آگاهى يافت ، نوميد و خائب ، از انجام مآرب ، و اندوهناك و غمگين ، بر تعذّر مطالب ، با اتباع خويش از انجا برامد ، و ادك امير اخر را ، كه از زيركان خواص وى بود ، به خدمت غياث الدّين فرستاده پيغام داد كه ، همانا من پس از شاهنشاه ، چندان سختى ديده ، و رنج كشيده‌ام ، كه اگر بر كوههاى كران سنگ عرضه گردد ، بردن آن بار گران بيش از اندازهء طاقت و توان بينند ، و از تحمّل اين ثقل كمرشكن سر باز زنند ، و چون جهان ، با همه فراخى ، بر من تنگ امد ، و دستم از خواستهء موروث و مكتسب تهى گشت ، خواستم تا به خدمت تو آيم ، و روزى چند بدين آستان براسايم ، و چون دانستم كه ميهمان را در نزد تو ، جز آب تيغ خونخوار ، و بلارك شمشير آبدار ، آب و طعامى در كار نباشد ، با اندوه روان‌فرسا دمساز ، و چنان كه آمدم بناكامى بازگشتم و « 1 » تولى پسر چنگيز را كه در مصاف پروان كشته شده بود ، با اسب و شمشير وى بنزد غياث الدّين فرستاد ، و چون غياث الدين اين رسالت بشنود ، بجانب رى بازامد ، و عسكر وى در جاهاى سردسير آن ديار پراكنده گشت ، و نيز جلال الدّين رسول مزبور را ، انگشترى چند داده ، و فرموده بود كه آنها را ، بنمودار\r\n\r\n\r\n","description":"","footnote":"\r\n( 1 ) : در اينجا جاى يك كلمه در متن خاليست .\r\n","page_name":" 88 ","page_number":96},
  {"content":"\r\n\r\nاحسان ، در نهان بجماعتى از امرا رساند ، و آنان را بچرب‌زبانى و وعدهء نيك ، به ترك خدمت غياث الدّين و نصرت وى خواند ، بعضى از ان جماعت ، راز پوشيده ، انگشترى بگرفتند ، و طاعت جلال الدّين ، و ترك خدمت برادر را متعهّد گشتند ، و برخى ديگر به خدمت غياث الدّين شتافته ، خاتم بوى سپردند ، اينگاه غياث الدّين بفرمود ، تا پيغام‌گزار را گرفته ، نگران وى باشند ، در اثناى اين احوال ابو بكر ملك كه خالوزادهء جلال الدّين و از گسيل‌گشتگان بحرب وى بود ، به خدمت جلال الدّين شتافته ، از اشتياق قلوب ، و انس نفوس باقبال ايام دولت ، و تعهد رضا و طاعت ، و ديدار حضرت وى سخن راند ، ازينروى جلال الدّين از درگاه بارى يارى طلبيده ، و كار بپروردگار بازگذاشته ، با سه هزار مرد تجربت اموخته ، و جنگ ديده ، و سراسر سختى حوادث كشيده ، كه چون ابر بر فراز كوه بگذرند ، و مانند سيل ساحت دشت بسپرند ، پاى در ركاب آورده ، عنان فكنده ، بشتاب باد عرصهء خاك مينوشت ، و بسرعت برق بر منازل ميگذشت ، چونانكه گرد لشگر وى چون شبى تاريك مينمود ، كه ستارگان آن جز نيزهء مردان ، و درخش تيغ گردان نبود ، بناگهان عسكر جلالى پيرامون جايگاه غياث الدّين را فروگرفتند ، و وى در چارهء كار بماند ، و بهيچگونه حيلتى نتوانست ، بيمناك بر اسب نوبت نشست و بقلعهء سلوقان برفت ، و جلال الدّين بخرگاه وى درامد ، و چون بكلواى مادر غياث الدّين را در انجا بديد در برابر ، ادب خدمت ، و شرط تعظيم بجا آورد ، و برين كار غياث الدّين انكارى بليغ كرده گفت ، مرا اكنون برادرى جز وى نمانده است ، و خود ، منش از چشم جهان‌بين ، و دست توانا گرامىتر دارم ، و آنچه خواهش و آرزوى وى باشد ، از دست نگذارم ، اينگاه آن بانو كس بنزد غياث الدّين فرستاد ، و خاطر وى تسكين داد ، تا وى به خدمت پيوست ، و جلال الدّين در ميان جمع ، شاهوار بنشست ، و خانان و اميران ، كفن بر گردن ، ميآمدند ، و چهره بر خاك ماليده ، كمر بندگى ميبستند ، و از گناه مخالفت ، پوزش و معذرت ميجستند ، و وى از عفو و اغماض سخن ميراند ، و آن بيم و هراس از دل آنان برگرفته ، ايشان را بمؤانست ميخواند ، بارى سلطان جلال الدّين را ، گلشن دولت آراسته ، و از خاروخس پيراسته گشت ، و عوايد اقطار ملك ، و ذخائر امصار و قلاع به خدمت فرستاده آمد ، و بروزگارى اندك هيبت وى در قلوب ، رسوخ يافته ، گردنكشان خراسان و عراق و مازندران ، كه بروزگار پيشين هريك نيروئى گرفته ، بر ناحيتى دست تعدّى گشوده ، غياث الدّين را بخطبهء تنها خرسند ، و بازماندگان نفوس و بقيّت مردمان را ، در كشش و كوشش و گيرودار با يكديگر ، عرضهء هلاك ساخته بودند ، از ديار دور و نواحى بعيد ، بىآنكه مثالى باحضار آنان رود ، روى به حضرت سلطنت نهادند ، و بعضى از انان كه در ايام فترت ، حسن سيرت گزيده بودند ، بجاى خويش بازگرديدند ، و برخى ديگر كه بدرفتارى و كجروشى پيشه كرده ، جزاى طغيان بديدند ، و شرنگ كيفر چشيدند ، و اهالى بلاد بدولت جلالى ، از سخنى و اندوه براسودند\r\n\r\n","description":"","footnote":"","page_name":" 89 ","page_number":97},
  {"content":"\r\n\r\nو آتش افروختهء فتنه خاموش گشت ، و دستوران و كارگزاران ، با تواقيع سلطانى ، به اطراف و نواحى ملك شتافته ، آن را در ضبط اوردند .\r\n\r\nسيرت غياث الدّين در امور سلطنت\r\nوى ، رحمة اللّه عليه ، مردى بود بنهاد زيرك و عاقل ، كاراگاه و آزموده ، در قطع و فصل امور از تيغ تيز برنده‌تر ، و در سپهر صباحت ، از ماه چارده درخشنده‌تر ، بدان هنگام كه جلال الدّين در هند ، لحظهء از مواجهت با دشمنان نميآسود ، و پيوسته با تيغ سرافشان ، و تير جانستان روياروى ميگشت ، جمعى از سلحشوران لشگر شاهنشاه ، كه بكوه و دشت گريخته بودند ، بدرگاه غياث الدّين روى نهادند ، و او با آنان آهنگ عراق كرده ، آن ناحيت به تصرف گرفت ، و در خراسان و عراق و مازندران ، خطبه بنام وى خوانده شد ، اما هر فتنه‌جوى گردنكش ، بجاى خويش استوار نشسته ، خراج نميپرداخت ، و شعار طاعت جز بگفتار آشكار نميساخت ، و بروزگار وى تاج الدّين قمر بر نيشابور و اعمال ، با همه پريشانى حال ، و نقصان اموال آنجا استيلا يافت ، و يلتقو پسر ايلچى پهلوان بر سبزوار و بيهق و مضافات آن دو ، مستولى گشت ، وينال « 1 » ختائى ، جوين و جام و باخرز ، و حدود آن دو محل را مسخر كرد ، و سپهسالارى ، نظام الدين لقب ، بر اسفراين و بندوار و نواحى آن دو جايگاه مسلط امد ، و شمس الدين على بن عمر ، كه به زمان شاهنشاه ، سپهسالار و خش بود ، قلعهء صلول را مالك شد ، و آتش فتنهء وى بالا گرفته ، او را با نظام الدين جنگهاى پياپى اتّفاق افتاد ، و در ان حروب ، خلقى كثير بقتل رسيد ، و اختيار الدّين زنگى بن محمد بن عمر بن حمزه ، كه با برادران و عمزادگان خويش ، نوزده سال در خوارزم ، و از خروج ممنوع بود ، بنسا بازگشت ، و آنجا را بوراثت از پدر بتصرّف اورد ، و بسى نگذشت كه درگذشت ، و پس از وى پسر عمّ وى ، نصرة الدين حمزة بن محمد بن حمزة بن عمر بن حمزة ، جاى وى بگرفت ، و تاج الدّين عمر بن مسعود تركمانى ، بر ابيورد و خرقان ، تا حدود مرو دست يافت ، و قلعهء مرغه را جايگاه خويش ساخت ، و آن قلعهء باشد كه بر فراز آن ، خوشه پروين توان چيد ، و بر فرود ان نسر طاير واقع توان ديد .\r\n بر افراز او چنبر چرخ گردان * سر پاسبان را بسايد بچنبر \r\nبارى خراسان را حال چنين بود ، و اوضاع مازندران و عراق را ، هم بدينگونه قياس توان كرد ، و حاجت بتطويل كلام نباشد ، و در اثناى اين حوادث ، غياث الدين ، همت بر\r\n\r\n\r\n","description":"","footnote":"\r\n( 1 ) : كذا فى الاصل\r\n","page_name":" 90 ","page_number":98},
  {"content":"\r\n\r\nاستيفاى شهوات و ادراك لذّات ، مقصور ميداشت ، نه انجام كارى شايسته را وجههء انديشه ميساخت ، و نه تيغ جلادت از نيام ميآخت ، و در خلال اين احوال ، ده هزار سوار تاتار آهنگ وى كردند ، و چون اين خبر بشنيد ، در برابر ثبات نورزيد ، و بكوهسار برامده ، عرصه عراق را براى آنان خالى نهاد ، تا چنان كه خواستند ، بيغما و كشتن و سوختن پرداختند ، و چون سپاهيان ترك ضعف سياست وى بديدند ، مفسدت‌جوئى گزيدند ، و كشور ويران گردانيدند ، و بر بقيّت رمه‌هاى عراق ، كه از دستبرد تاتار بازمانده بود ، دست چپاول دراز كردند ، چنان كه بروستا شتافته ، در كمين مينشستند ، و بامدادان كه رعايا مواشى خود را بيرون ميآوردند ، چارپايان آنانرا بقهر گرفته ، آشكار بجانب شهر ميبردند ، و خود روستائيان فريادخواه را ، كس فريادرس نبود ، و بسا اتّفاق ميافتاد ، كه ده‌نشين صاحب گاو ، بناچار بر پى گاو خويش رفته ، بارها آن را باز ميخريد ، چو ازين ارزانتر بدست وى نميآمد ، و اين همه را بىتدبيرى غياث الدّين باعث بود ، و چون خزينهء وى از خواسته تهى ماند \" و ناچار بود كه بوسيلتى لشگريان ترك را ساكت كند \" هرگاه يكى از انان ، بتقاضاى نعمت و مال ، زبان ميگشود ، و در طلب ابرام و الحاح مينمود ، او را بزيادت لقب راضى ميساخت ، چنان كه اگر خواهنده امير بود ، او را بملك ملقب ميفرمود ، و اگر ملك ، وى را خان لقب ميداد ، و بدينگونه روزگارى ميگذاشت ، و وقتى بديگر وقت محوّل ميداشت ، و ابو بكر خوارزمى را ، بتازى شعريست ، كه گوئى از ان وصف حال وى مقصود ، و ترجمهء منظوم آن بتقريب اينست \" ن \"\r\n چه روى داد ، كه در دولت بنى عبّاس * درى به روى جهان شد گشوده از القاب\r\nلقب دهند كسى را كه بودى از سفّاح * به هيچ جاى پليدش نساختى بوّاب\r\nبلى چو نيست زر اندر كف خليفهء ما * همى بخلق لقب بخشد اينت كار صواب ! \r\nبارى مادر غياث الدّين ، در قلمرو حكومت وى فرمانروا بود ، و چون والدهء شاهنشاه تركان خاتون ، خداوند جهان ، لقب داشت ، و مردمان بروزگارى وى \" ن \"\r\n ز راه راست فتادند سوى بيراهه * به كار خويش بماندند هائم و حيران \r\nچو بازار خصومت رواج يافته ، و آتش عداوت بالا گرفته ، عقاب فتنه بال گشوده ، و جهانى در زير پر آورده بود ، و اهل كشور را خلاف و جدال ، و نزاع و قتال ، دوام داشت ، تا آنگاه كه خداوند بنعمت ظهور سلطان از ديار هند بر ايشان منّت گذاشت ، و روزگار فتنه‌جوى شيوهء آرامش گرفت ، و هرمفسد و غارتگر ، خواه‌ناخواه ، اطاعت گزيد ، و طرّاران را راه تعدّى بسته گشت \" ن \"\r\n هر انكه داشت چو خرچنگ پيشه كجروشى * ز ترس و بيم چو كژدم خزيد در سوراخ \r\nو چون نام شرف الملك ياد كرده آمد ، احوال او را از آغاز كار ، و ارتقاء وى را از رتبهء برتبهء بالاتر ، و والاتر ، تا هنگام وزارت مذكور داريم .\r\n\r\n","description":"","footnote":"","page_name":" 91 ","page_number":99},
  {"content":"\r\n\r\n\r\nحالات فخر الدّين على بن ابو القاسم جندى شرف الملك خواجهء جهان\r\nاين شخص ، زمانى نايب مستوفى ديوانسراى جند ، و اين نخستين كار ، و اولين شغل ديوانى وى بود ، پس از ان باستقلال سمت استيفا يافت ، و بدان روزگار نجيب الدّين شهرزورى ، مشهور بقصه‌دار ، وزارت جند داشت ، و قصّه‌دار ، آن باشد ، كه مردمان حاجات و تظلّمات خويش را ، در ايّام هفته بنزد وى برند ، و او آن شكايات و حوائج را ، در شب آدينه ، بهنگام فراغت پادشاه ، بر وى عرضه دارد ، و جواب ستاند ، و اين در دودمان خوارزمشاهى ، منصبى بزرگ بشمار ايد ، و از جانب نجيب الدّين فرزند وى ، بهاء الملك حاجى ، بنيابت پدر ، بوزارت جند روزگار ميگذاشت ، و نجيب الدّين خود بدان ايّام ، كه شاهنشاه سپهسالارى خراسان را بر عهده داشت ، مصاحب وى ، و منصب مزبور را دارا بود ، و اين رتبت را گذشته از رفعت شان ، سود پايدار و فراوان در كار باشد ، و چون فخر الدّين مرقوم بمقام استيفاى جند رسيد ، همّت بر ان گماشت ، كه نجيب الدّين را مغلوب گرداند ، و منصب وزارت جند از وى بستاند ، ازينرو وى را به دويست هزار دينار ، كه در مدّت مباشرت آن شغل برگرفته بود ، مديون ديوان در قلم اورد ، و خود شرف الملك رحمة الله عليه ، بهنگام خواجه جهانى خويش ، در محفل انس حكايت كرد ، كه چون انديشيدم كه كارپردازان دولت را از ماجراى نجيب الدّين بياگاهانم ، با تنى چند از بزرگان صدور ، كه از خيرانديشى دريغ نداشتند ، و مصلحت من و خود را يكسان ميانگاشتند ، در امضاى اين عزيمت مشورت كردم ، آنان كه قبول كلمه ، و قرب منزلت ، و احترام وى را در حضرت سلطنت ، بسوابق خدمت و قدمت ميدانستند ، مرا ازين كار نهى كردند ، و جز سخن تهديد و تخويف بر زبان نياوردند ، و خود اين نهى سودى نداد ، چو هواى نفس غالب بود ، و ميل طبيعت دستگاه وزارت را طالب ، بدين سبب مأخوذ وزير را قلمداد كردم ، و آن را در دفاتر ديوان نوشته ، بسمع شاهنشاه رسانيدند ، اتّفاق را روزى شاهنشاه بار عام داده بود ، من نيز درامده ، در صفوف بازپسين بايستادم ، و نجيب الدّين را نزديك سرير ، چنان كه جز تنى چند ، فرادست او نبودند ، بر پاى ديدم ، خاموش و در انديشه فرو شده ، شاهنشاه وى را مخاطب ساخته ، فرمود \" نجيب الدّين ، چرا ترا چنين انديشناك مينگرم ، شايد پندارى ، برگرفتن اندك خواستهء كه انها كرده‌اند ، قدر تو بنزد من بكاهد ، قسم به خداوند جهاندار ، و تربت پدرم شهريار ، كه پشيزى از ان مال از تو نخواهم ، و همه را بپسرت بهاء الملك حاجى بخشيدم ، چون سخن شاهنشاه بدينجا رسيد ، نجيب الدّين زمين خدمت ببوسيد ، و من جاه و مقام وى بدرست دانسته ، مبهوت و ترسان گشتم ، و از ان بيم ، بيطاقت و دل به دو نيم ، پاى بر زمين كشان ، از بارگاه بيرون امدم ، و از دشمنى با چنين\r\n\r\n","description":"","footnote":"","page_name":" 92 ","page_number":100},
  {"content":"\r\n\r\nكسى قويدست ، و خوشبخت ، پشيمان شدم ، و بر من در خوارزم روزگارى گذشت كه روزم از سياهى مانند شب مينمود ، و شبم در بيدارى چون روز بود ، تا آنگاه كه وزارت جند ، از حضرت شاهنشاه به من سپرده آمد ، و آن اندوه مقيم رخت سفر بربست ، و شادى رفته بازگشته بجاى آن بنشست . بارى فخر الدّين مزبور ، چهار سال وزارت جند را در عهده داشت ، و درين مدت بىرسمى ، و ظلمهاى نو ائين بسيار كرد ، و پشت رعيّت را از بار گران تعدّى بشكست ، بعضى را مال بيغما برده ، زن و فرزند بيخانمان ساخت ، و برخى را املاك موروث به غصب بگرفت ، و جمعى را تهديد كرده ، رشوت بستد ، و مردم بروزگار وى ، چون تيغ از نيام كشيده ، و درخت برگريز خزان ديده ، برهنه و عريان ، و چون مرغ بربابزن ، از آتش ستم بريان گشتند ، سپس چنان اتفاق افتاد ، كه شاهنشاه به قصد بخارا ، از ناحيت جند ميگذشت ، و ستمديدگان آن سامان ، چون سيل جوشان و خروشان ، غريوكنان و فريادخواهان ، بتظلّم پيش امدند ، و شاهنشاه به آنان اجازت داد ، كه وى را به آتش خود بسوزانند ، و شعلهء درون را فرونشانند ، فخر الدّين بدانست و پنهان شد ، و مردم نايب وى را يافته ، طعمهء آتش ساختند ، و خود فخر الدّين از انجا روى ببخارا نهاد ، و از بخارا بناحيت طالقان رفته ، در انجا اقامت گزيد ، و خويش را از انظار ناپديد گردانيد ، و چون حوادث تاتار ، جلال الدين را بحدود غزنه افكند ، به خدمت شتافت و رتبهء حجابت يافت ، و وى مردى بود چابك و نيرومند و زبان‌اور ، در خدمت سلطان باجرأت و دلير و كارساز ، خوشگوى و در لغت تركى فصيح ، و همچنان بر رتبهء پرده‌دارى بماند ، تا جنگ بر كنار رود سند روى داد ، و كارپردازان دولت ، گروهى كشته ، و جمعى غرقه گشتند ، و نيز وزير شمس الملك شهاب الدّين الب هروى ، بر دست قباچه وداع زندگانى گفت ، و ديوان جلالى از صدرى كافى ، كه بضبط مستملكات ديار هند پردازد ، و در امور دولت به نظر تدبير نگرد ، خالى ماند ، اينگاه وى را بنيابت وزارت گماشتند ، تا بعد كسى را ، شايسته وزارت يابند ، و باستقلال بر مسند نشانند ، و فخر الدّين بمساعدت تقدير ، درين منصب مستقّر شد ، و بمقامى رسيد كه بسى از سران صدور ، و گردنان اكابر از ان بازپس ماندند ، و جز تنى چند از انان ، كه ذكر ايشان در بسيط خاك سائر گشت ، و بزرگان عراق و خراسان ، آنان را سر بر خط فرمان نهادند ، كسى بدان پايگاه دسترس نيافت ، بارى وى بعلوّ شأن و رفعت قدر نايل ، و بكرم نفس ، از نسب پدر و جدّ بىنياز امد ، و كس با وى در ان رتبت معارضت نكرد ، جز آنكه نكبت و خيبت سخت بديد ، و سلطان جلال الدّين ، با آنكه جانب وى تقويت فرمود ، و دست او گشاده داشت ، تا چنان كه خواهد ، عوايد ملك را عرضهء تبذير و اسراف گرداند ، وى را منزلت و مرتبت وزرا نبخشيد ، و جز بشرف الملك مخاطب نساخت ، هرچند خوارزمشاهيان وزيران خود را ، خواجه ، ميخواندند ، و با آنكه دستور را بهنگام بار عام ، بر دست راست ، مينشاندند ، شرف الملك در ايام وزارت ، در حضور سلطان\r\n\r\n","description":"","footnote":"","page_name":" 93 ","page_number":101},
  {"content":"\r\n\r\nبر جاى حاجبان مينشست ، و اگر چه وزيرانى كه نظام الملك لقب داشتند ، بر خوان خاصّ پادشاه حضور مييافتند ، شرف الملك جز بر سفرهء عام حاضر نميگشت ، و نيز وزراى ماضى ، در ديوانخانه ، بر دست سياه ، جلوس ميكردند ، لكن شرف الملك در ديوانسرا ، بر مسند جالس نبود ، و چون از ديوانسرا بازميگشت ، در خانهء خويش بر مسند جاى ميگرفت ، بهمچنين هردستور نظام الملك لقب ، چون در دست وزارت نشسته بود ، براى حاضرايندگان ، اگر نيز رتبت ملكى داشتند ، بر پاى نميخاست ، تا اعظام منصب ، و احترام رتبت ، رعايت كرده آيد ، چو كرسى وزارت تالى تخت سلطنت باشد ، ولى شرف الملك هم در صدر ديوان ، احترام ارباب مناصب را ، قيام هميكرد ، و نيز چون هريك از مهين دستوران سلف برمينشست ، برسم و عادت ، چهار دور باش دسته زر اندود ، پيشاپيش وى هميبردند ، اما سلطان دربارهء شرف الملك ، بدين اجلال حكم نفرمود ، و باقى احوال اين مرد ، تا آنگاه كه متقاضى قضا ، وام حيات از وى باز طلبيد ، و ساقى دورانش ساغر مرگ بنوشانيد ، بتفريق در مواضع خود بيايد ، بارى ازين جهان برفت ، و در جوار مغفرت يگانه ايزد بخشاينده جاى گرفت ، \" جوانمرد كم زندگانى بود \" .\r\n\r\nسبب وصول و استمرار من به خدمت سلطنت\r\nچون ملك نصرة الدين حمزة بن محمد بن عمر بن حمزة ، ملك نسا را از پسر عم خويش بميراث يافت ، مرا بنيابت كارهاى خويش برگماشت ، و تدبير آن به من محوّل فرمود ، و اين مرد كان فضل و دانش ، و درياى جود و بخشش بود ، و سقط الرّند ابو العلاء معرّى ، و تاريخ يمينى عتبى و ملخّص فخر الدين رازى ، و اشارات شيخ رئيس را ، از برداشت ، و او را در تازى و پارسى ديوان اشعار باشد ، و از اشعار او در موقع حبس يكى اينست .\r\n و إنّي لَفِى قَيْدِ هذَا الزّمَانِ * لَكالدٌّر إِذْباتَ حَشْوَ الصَّدَفْ\r\nتَحَلّى بِقَدْرِىَ جِيْدُ الْعُلى * وَ نَظَّمَ فَضْلِىَ عِقْدَ الشَّرَفْ\r\nوَ إِنّىِ عَلَى الرَّغْمِ مِنْ حُسَّدِى * لِأَسْلافِى الصّيِدِ نِعْمَ الْخَلَفْ\r\nوَ إِنْ كانَ قَدْ انْكَرَنّىِ الزَّمانُ * فَذا ، هَفْوَةٌ صَدَرَتْ عَنْ خَرِفْ\r\nفَعَنْ امَمٍ تَنْجَلِى غُمَّتِى * كَبَدْرِ الدُّجى بَعْدِ ما قَدْ خَسَفْ\r\nوَ تَأْتِى الْمَقادِيرُ مُنْقادَةً * يَقُولُونَ عَفْوَكَ عَمّا سَلَفْ \r\nاما ترسّل وى صفت سحر حلال ، و خاصيت عذب زلال دارد ، و گلهاى دماغ‌پرور بهارى را ماند ، كه شمّش مشام اهل ادب را ، خوشبو و عطرآگين گرداند ، و از رسائلى كه ، بهنگام اقامت من بمازندران با اينانج خان ، پيش از انكه ملك نسا بوى منتقل گردد ، به من\r\n\r\n","description":"","footnote":"","page_name":" 94 ","page_number":102},
  {"content":"\r\n\r\nنوشته بود يكى اينست\r\n( ما اعرابىّ تذكّر نجداً ، و تلوّى شوقا و و جدا ، و قد هاجت نبضة البرق الكليل ، و زفرت خفقة النّسيم العليل ، فشام منتصى ذلك به طرف ارتع فى ماقه اسراب الدّمع ، و فتش احباء هذا عن خبر يهفو إليه السّمع - باشوق منّى الى مناسمة اخبار المجلس الرّفيع ، حشاشة المجد و ريحانة الفضل ، و با كورة البراعة ، و مالك رقّ اليراعة ، نشر اللّه رميم الفضائل به امتداد ظلّه ، و قد كنت قبل دارهم « 1 » الوم نفسى على التّلوّم ، منادم التّندّم و أنشد\r\n أ اتْرُكُ لَيْلى لَيْسَ بَيْنِى وَ بَيْنَها * سِوى لَيْلَةٍ ؟ إِنّىِ اذأَ لَصَبوُرُ \r\nمستجيرا من التّصاريف المؤلّفة بتفريق الأحبّة ، فكيف و قد بعد الدّار ، و شطّ المزار ، فالآن لا تعلّل إلّا بفائح برّه ، رائح ذكّره ، و قدّ توجّه بعض خدمه تلقاء المخيّم الميمون ، فأوجب محض الخلوص ، إرسال نبذ من تباريح الصّبابة ، كيلا اثبت على حواشى النّسيان ، كيف ، و حسن العهد طوع سجّيته و اللّه تعالى يطيل بقاءه ، و السّلام « 2 »\r\nو خود همين مقدار ، برهان توانائى وى در بيان تواند بود ، و بدان توان دانست ، كه رهى در ستايش وى راه انصاف پيموده ، و از مبالغت و گزاف‌گوئى بر كنار بوده است ، و خود وى گذشته از ديگر فنون فضايل ، در علوم اوايل براعت و تقدّم داشت ، چو در مدّت نوزده سال ، كه در خوارزم شهر بند بود ، به تحصيل آن همّت ميگماشت ، و احكام وى در نجوم كمتر بخطا ميرفت ، و بهنگامى كه جلال الدّين ، در ميان بلاد هند جايگزين ، و خبر وى پنهان بود ، وى ميگفت ، جلال الدّين به زودى آشكار گردد ، و ملك به دو رسد ، و امور باصلاح ارد ، و غياث الدّين روى فوز و فلاح نبيند ، چو در طالعش سهم سعادت نباشد ، و دولت وى آتشى را ماند ، كه به زودى فرو ميرد ، و بدين سبب از رؤساى بلاد ، تنها وى بنام غياث الدّين خطبه نميكرد ، و پس از چندگاه صدق سخن وى ظاهر گشت ، و تقدير با حكم او موافق افتاد ، لكن اين اتفاق پس از هلاك وى روى داد ، و چنان بود كه گفته‌اند \" ن \"\r\n نكتهء باشدت به ياد و ترا * نكته‌هاى دگر فراموشست \r\nزيرا اين مرد بر ان بود ، كه جلال الدّين ظاهر و غالب شود ، و امور وى استقامت پذيرد ، از ان غافل كه خود پيش از طلوع اختر دولت جلالى بميرد ، بارى آرزوى وى بخيبت انجاميد ، و فكرش دستخوش خطا گرديد \" ن \"\r\n مرا با وعده وى بفريبد و من * ز مرگ ناگهان انديشناكم\r\nچو من لب تشنه مردم زين چه سودست * كه از باران شود سيراب خاكم \r\nو چون غياث الدّين رأى نصرة الدّين را ، دربارهء سلطان بدانست ، و دريافت كه جلال الدّين را به روى اختيار كرده ، و بخلاف همگان روى توجه بدرگاه آن شهريار آورده است ،\r\n\r\n\r\n","description":"","footnote":"\r\n( 1 ) : شايد \" قبل دارهم \" صحيح باشد .\r\n( 2 ) : درين مكتوب تصحيح دقيق كلماتى كه بىضبط حركات و اعراب نقل شده تاكنون ميسر نگشته است .\r\n","page_name":" 95 ","page_number":103},
  {"content":"\r\n\r\nطولق را با لشگر پدرش اينانج خان به قصد وى بفرستاد ، و نيز ارسلان خان و گروهى ديگر از گردنكشان اطراف را ، بمعاضدت طولق مامور كرده ، بفرمود تا در هرجا از پيروى فرمان وى ، دست باز ندارند ، و بهر مقام از پشتيبانى وى ، سر باززدن جايز نشمارند ، و چون نصرة الدّين از ماجرا خبر يافت ، با مصلحت‌انديشان مشورت كرد ، كه اين بلاى سخت‌روى را ، بدستيارى كدام حيلت باز گرداند ، و آتش اين فتنه را به آب چه تدبير فرونشاند ، پس از مشورت ، مصلحت چنان ديدند ، كه مرا با مالى هنگفت بدرگاه غياث الدّين فرستد ، باشد كه بتقديم مال از خطر توان رست ، و دهان باز را بلقمهء توان بست ، من بناخواست خويش ، اين رسالت قبول ، و آهنگ خدمت غياث الدّين كردم ، و در اثناى طريق ، شبانگاه ، بحدود رعد ، بپسر اينانج خان باز خوردم ، و تاريكى شب ديجور را ، پرده‌پوش خويش ساخته ، چون تير تيزپر ، و باد صرصر ، از ميان بجستم ، و چون بگرگان رسيدم ، سراپردهء چند در بيرون شهر بديدم ، و خبر يافتم كه از ان امير كوج قنديست ، و وى از حضرت جلالى رسيده ، آهنگ خراسان دارد ، تا بموجب فرمان در ان سامان ، بنيابت اور خان پردازد ، و نيز واقعهء رى را ، كه بزوال دولت غياثى ، و تجدد حكومت جلالى انجاميد ، بشنيدم ، از ان پس بجانب امير مذكور شتافتم \" ن \"\r\n بخوشحالى چنان ره ميبريدم * كه پندارى چو مرغان ميپريدم \r\nو چون بوى پيوستم ، زمانى دراز بنشستم ، و آن وقايع و احوال را ، بتفصيل و اجمال ، از وى استماع كردم ، سپس در كار خويش انديشيده ، دانستم كه بازگشت را روى نباشد ، و پسر اينانج خان را از نسا ، هم درين حال كه بر ان ناحيت دست گشوده است ، جز فرمان پادشاه بازنگرداند ، بدين سبب باستراباد روان شدم ، و در ان خطّه ملك تاج الدّين حسن را ، آمادهء رفتن بدرگاه جلال الدّين يافتم ، من نيز مرافقت وى را عازم امدم ، و او را بر شتاب برميانگيختم ، در ان اثنا كه وى بسيج سفر ميكرد ، بناگاه پيشروان سپاه دانشمند خان \" كه از پيروان غياث الدّين ، و هنوز به حضرت جلالى نپيوسته بود \" بحدود شهر وى برسيدند ، ازينرو از ان قصد دست بداشت ، و من بضرورت به راه بستام بازگشتم ، و از انجا دل بر خطر ، و روى برى نهاده ، از ان خطّه باصفهان رفتم ، و پياپى خبر محاصرت نسا ، و سختى كار آنجا ميرسيد ، و دمى آسوده‌ام نميگذاشت ، و راحت بر من حرام ميداشت ، با اينهمه دو ماه بضرورت در اصفهان مقيم بودم ، چو بسببى چند وصول بدرگاه سلطان ممكن نبود ، از جمله آنكه طايفهء لر در جبال دست بفساد براورده ، راهى را كه از انجا به خدمت سلطان بايستى شد ، ناايمن ساخته بودند ، و اتابك سعد نيز از ان پس كه با شهريار قواعد صلح ممهّد ، و روابط الفت مؤكّد داشت ، شيوهء عداوت و خلاف گزيده بود ، از ان گذشته برف نيز راهها را بسته ، و گروهى از مسافران درين مسالك دوچار هلاك گشته بودند ، بارى بناچار ، در اصفهان ، بىآرام و تاب ، و قرار و خواب ، روزى شب ميكردم ، و\r\n\r\n","description":"","footnote":"","page_name":" 96 ","page_number":104},
  {"content":"\r\n\r\nشبى بروز ميآوردم و نگران بلا بودم چندانكه روزگار زمستان بگذشت ، و بدست بهار ، فرش سبزه بر هامون و دشت ، گسترده گشت ، و رايات سلطان جلال الدين بجانب آذربايجان در حركت امد ، آنگاه از اصفهان بهمدان شتافتم لكن سلطان را در سراپردهء خويش بدان ناحيت نيافتم ، چو به قصد گرفتن اتابك يغان طايسى ، نهضت فرموده بود ، و اتابك مذكور ، همشيرهء غياث الدّين را بزنى داشت ، و چون بارى تعالى ، سلطان را بر غياث الدّين ظفر بخشيد ، و ملك و دولت برادر بوى رسيد ، اتابك چنين انديشيد ، كه از دولتى كه زوال آن مقدّر شده ، و روزگارش بسر امده است ، حمايت و دفاع كند ، ازينرو بآذربايجان رفت ، و با اتابك ازبك داراى آذربايجان ، بر مخالفت سلطان متّفق گشت ، و چون توجه رايات سلطانى را بجانب خويش و ازبك محقّق دانست ، وسوسهء نفس وى را بر ان داشت ، كه بناحيت عراق شتابد ، و تهى بودن آن عرصه را از سلطان مغتنم شمارد ، و سلطان خبر يافته ، بناگاه در همدان بر وى حمله آورد ، و چون پيروز امد ، او را امان و پناه داد ، و از نزديكان حضرت گردانيد ، و سرانجام نيك بخشيد ، و خود شادمان از حصول مقصود ، بمقّر خويش عودت فرمود . بارى من پيش از بازگشت سلطان ، هزار دينار كه نصرة الدين براى تقديم بكريم الشّرق ، وزير غياث الدّين داده بود ، به خدمت شرف الملك خواجهء جهان پيشكش كردم ، وى بپذيرفت و ممنون گشت ، و تمشيت امور ، و انجاح مطلوب را در حضرت سلطنت ، وعده داد ، و پيمان بسر برد ، و فرمان شهريار چنان شد ، كه بلاد نصرة الدّين را هم بر وى مقرّر دارند ، و نيز ناحيتى چند بنزديك بران بيفزايند ، و تنى از خواص را معيّن كردند ، كه تا خطّهء نسا بهمراه من ايد ، و زحمت پسر اينانج خان را ، از انجا دفع كرده ، وى را بدرگاه پادشاه حاضر گرداند ، و ازين ماجرا بيش از دو سه روز نگذشت ، كه خبر مرگ نصرة الدين رسيد ، و معلوم گشت ، كه پسر اينانج خان ، چون روزگار بخصومت حاجتمندان ، و عداوت آزادمردان برخاسته ، و وى را از قلعهء نسا براورده ، به خاك هلاك افكنده است ، بارى نصرة الدّين بدينگونه ، در هنگام شباب درگذشت ، و بر بستر تراب بيارميد ، و چشم هنر درين سوك اشگبار امد ، و شخص مجد جامهء ماتم بپوشيد ، و من خود ، درين مصيبت براستى كاليوه گشته بودم ، و با همنشينان بسوز دل اين شعر ميسرودم \" ن \"\r\n چو ديدم كرده روشن همچو خورشيد * جهان را از فروغ دانش و هوش\r\nبدانستم كه زود اين شمع تابان * شود از تندباد مرگ خاموش \r\nو پسر اينانج خان ، بپاداش خدمتهاى پيشين من بپدرش در فسا و جرجان ، هركه از پيوستگان من يافت بكشت ، و آنچه از رخت و كالاى من به دستش رسيد ، بتاراج ببرد ، و خانهء من ، از خواسته موروث يكشب ، بجاروب يغما برفت .\r\n\r\n","description":"","footnote":"","page_name":" 97 ","page_number":105},
  {"content":"\r\n\r\n\r\nرفتن سلطان جلال الدّين بخوزستان\r\nچون سلطان بر برادر خويش پيروز امد ، و غياث الدين چون ديگر اميران ، پيرو فرمان وى گشت ، بجانب خوزستان شد ، و زمستان را در ان ناحيت اقامت گزيد ، و هم از انجا ضياء الملك علاء الدّين محمد بن محمود عارض نسوى را برسالتى با تكليف اميخته ، و فحواى آن از زبان عتاب انگيخته ، بديوان خلافت فرستاد ، و خود ازين پيش ، جهان - پهلوان ايلچى را بيزك بدانصوب گسيل داشته بود ، و شخص مذكور با سپاهى از عساكر ديوان ، و اعراب خفاجه بازخورد ، و حرمت و شكوه خلافت را ، رعايت نكرده ، جمعى از انان بكشت ، و گروهى ديگر نيز دستگير ، و بسراپردهء سلطنت فرستاده شدند ، و پادشاه بخلاص آنان امر فرموده ، و آن جمع بوضعى نابسامان ، دستخوش خيبت و حرمان ، ببغداد بازگشتند ، و ضياء الملك پس ازين حادثه ببغداد رسيده ، برسم معهود و شيوهء مألوف ، اكرام و احترام يافت ، و اقامت وى در انجا به طول انجاميد ، و ازينرو ، مردم دربارهء وى نادانسته ، گمانى ميبردند ، و بحدس و تخمين سخنانى ناروا ميگفتند ، و در موقع استيلاى سلطان بر مراغه ، رسول مزبور را از حضرت خلافت ، اجازت انصراف حاصل ، و با نصيبى وافر از كرم عميم ، و بخشش بيدريغ بازگشت ، و آنگاه كه دست بهار ، پردهء تاريك زمستان ، از چهرهء جهان برگرفت ، شاه از نواحى بغداد بجانب آذربايجان بكوچيد ، و چون بنزديك دقوقا رسيد ، مردم آن‌كه شنيده بودند ، وى دست بيغماى بلاد خلافت براورده است ، بر بالاى باره برامدند ، و وى را دشنام گفتند ، پادشاه از استماع ناسزا بخشم رفته ، بفرمود بر ان ناحيت هجوم ارند ، و سپاه بحملهء بر فراز رفتند ، و ازدحام پياپى كرده ، تيغ در اهل آن نهادند ، و تا آنگاه كه بمنع قتل منادى كردند ، خلقى كثير بهلاك رسيده بود ، و سلطان آهنگ آذربايجان كرد ، و بهنگام وصول بنزديك الوند ، بوى خبر دادند ، كه يغان طايسى از آذربايجان روى بعراق آورده است ، و پادشاه در همدان بر وى دست يافت .\r\n\r\nاستيلاى سلطان بر آذربايجان\r\nچون يغان طايسى در سلك خدمت منتظم ، و ناحيت عراق ، از انانكه سر بفساد براورده بودند و بناصواب حكم ميكردند ، تهى گشت ، سلطان جلال الدّين به طرف آذربايجان رفت ، و چون بدانجا نزديك شد ، از مردم مراغه بشرف الملك نامه‌هائى رسيد ، كه بدان سلطان را بعزم آن ناحيت برانگيخته بودند ، باشد كه بدولت وى از شيوع ظلم\r\n\r\n","description":"","footnote":"","page_name":" 98 ","page_number":106},
  {"content":"\r\n\r\nو بىرسمى ارباب حل و عقد ، و حكومت زنان ، و استيلاى گرجيان بر نواحى آن مرزوبوم بر هند ، و از عواقب عجز اتابك ازبك داراى آن ايالت ، در حمايت رعيّت ، و دفاع از مملكت ، آسوده شوند ، ازينرو پادشاه ، بدانجايگاه براند ، و بىهيچ منازع بدان خطّه ورود كرده ، روزى چند بماند ، و از انجا ، قاضى مجير الدّين عمر بن سعد خوارزمى را ، برسالت نزديك پادشاه روم ، و ملوك شام گسيل داشت ، و بدست قاضى مذكور ، نامه‌ها بسلاطين مزبور فرستاد ، مضمون آنكه ، وى بلاد آذربايجان را مالك گشته ، و دندان آز گرجيان را از ان اقليم ، بتيغ خونچكان ، و سنان جانستان ، كه نمودار توفيق خداوندى ، و آئينهء نصرت ايزدى باشند ، بركنده ، و اينك انديشهء جنگ با گرجيان دارد ، تا خاك آن ديار ، بباد قتل و غارت دهد ، و آنان را بياگاهاند ، كه ملك را پادشاه پيروزمندى ، و خانه را خداونديست ، و نيز در ان مكاتيب از ميل بدوستى و هوادارى فصلى نگاشته بود ، و هم درين روز ، كتابت انشا به من سپرده آمد ، و من اين منصب را به نظر حقارت نگريسته ، تنها براى اينكه آغاز اشغال دولتى ، و مقدمهء مناصب آينده باشد ، با اكراه پذيرفتم ، چو كم آزمون و بى خبر ، و از سودهاى پياپى ، و منافع پيوستهء اين كار غافل بودم ، و جاه و اعتبار اين شغل را ، كه \" ن \"\r\n همچو دريا بود كه هست در آن * سود مال و زيان جان هم هست\r\nيا ز وى گوهرت بدست آيد * يا رود جان نازنين از دست \r\nنمىدانستم و خود فائدت اين شغل چندان بود ، كه بهنگام اقامت سلطان در نخجوان ، براى قضاى اشغال مردم خراسان و مازندران ، مرا در يك روز از منافع انشا ، بيش از هزار دينار عايد امد ، و در ايّام ديگر نيز كه عوايد كمتر ازين بود ، رشتهء فائدت مقطوع نميگشت ، اينگاه اگر كسى درين شغل مزاحم من ميشد بخصومت و نزاع وى كمر ميبستم بارى قاضى مجير الدين از خدمت سلطان ، بنقاطى كه مأمور بود روانه ، و پس از فتح تفليس بازگشت ، و شهريار از مراغه ، بجانب اوجان \" كه سرزمينيست گياه‌خيز ، و داراى آبهاى روان ، و سپاه تاتار در آغاز خروج شهر آن را ويران ساخته بودند \" عزيمت فرمود ، و روزى چند بدانجا مقيم امد ، و سپاهيان از تبريز ، كه دختر طغرل بن ارسلان زوجهء اتابك ازبك ، بدانجا بود ، توشه و خورش فراهم ميآوردند . و كس مانع نميشد ، اينگاه برخى از مردم تبريز به خدمت پيوستند ، و حضرتش را بر تملّك آن سامان تحريض كردند ، و پادشاه بدانجانب شتافت و پيرامون آن ناحيت ، از هرجهت فراگرفت ، و درين اثنا رئيس نظام الدّين ، برادرزادهء شمس الدّين طغرائى به خدمت سلطان رسيد ، و اين مرد در تبريز مالك رقاب و آمر مطاع بود ، و مردم آن سامان ، دوستى وى و اسلاف او را بوراثت پدران خويش ، چون خون در بدن ، و روان در تن داشتند ، و شهريار پيش رانده ، بفرمود ، تا اميران آلات محاصرت ، مانند منجنيق و گردونه و نردبان ، آماده سازند ، و چون درخت\r\n\r\n","description":"","footnote":"","page_name":" 99 ","page_number":107},
  {"content":"\r\n\r\nبدان بسيار ديدند ، براى ساختن افزار حصار ، و انجام اين كار ، بريدن درختان آغازيدند ، و پس از هفت روز ، از احاطت عسكر شهريار بدانجايگاه ، رسول دختر سلطان طغرل ، به خدمت امد ، و تسليم ملك را متعهّد گشت ، بدين شرط كه آن بانو را ، با حواشى و خدمتگاران ، بمال و جان امان و شهر خوى نيز وى را باشد ، و مصون و محفوظ بدان شهر فرستاده آيد . سلطان بپذيرفت ، و بسال ششصد و بيست و دو ، تبريز بوى تسليم شد ، و بر آن خطّه ، به آسانى ، بىهيچ زحمت و معارضت ، استيلا يافت ، و بسراى سلطنت نزول فرمود ، و دو خادم خاص خويش تاج الدّين قليج و بدر الدين هلال را ، بفرستاد ، تا دختر طغرل را با همراهان ، بسلامت به شهر خوى رسانيدند ، و رياست تبريز برئيس نظام الدّين داد ، و طغرائى را همچنان ، قول مقبول ، و حكم نافذ بود ، لكن در امور و اموال دولت تصرّف نميكرد ، بلكه جانب مصلحت و رضاى رعيّت نگاه ميداشت ، و تقويت صلحا و آزادگان ، و زجر مردم مفسدان و سبكساران بدنهاد ميفرمود ، بىآنكه متعهّد امرى ، و متقلّد شغلى باشد ، تا آنگاه كه وى را بگرفتند .\r\n\r\nشكست گرجيان از سلطان\r\nچون سلطان آذربايجان را مالك امد ، گرجيان مجاور آن ديار را ، آرام و قرار از دست برفت ، و سپاه بيتابى و اندوه ، بر ملك دل استيلا يافت ، و شصت هزار كس از ان مظاهر بلادت ، متظاهر بجلادت گشتند ، و در محلى معروف بكرپى ، از حدود زون ، جمع آمدند ، بدين نيّت كه شوكت و كثرت خويش ، بسلطان بنمايند ، شايد بمصالحت ايشان رغبت نمايد ، و از آسيب طوفان عذاب ، و صدمت عقاب ، فارغ ايند ، و به ظاهر زوال دولت اتابك را ، دست‌اويز خلاف ساختند ، و بغوغا پرداختند ، چو شكم خويش ، بر خوان دولت سابق ميانباشتند ، و آن را صيد سر در كمند خود ميپنداشتند ، و چون سلطان جلال الدّين ، اجتماع آنان بر انديشهء باطل ، و سخنان ياوه و لاطائل ، بشنيد و بدانست ، با سپاهيان حاضر بدانسوى قدم رنجه داشت ، و بدينحال اكثر عسكر وى ، باقطاعات خويش ، در عراق و جاهاى ديگر شتافته بودند ، و چون بكنار رود ارس رسيد ، امراى لشگر طلايه را ، كه مقدّم آنان جهان پهلوان ايلچى بود ، بدانجا ايستاده يافت ، و شاه را آگاه كردند ، كه دشمنان بنزديكند ، و جمع آنان بسيار ، سلطان در جواب ، اسب جهانيده بر اب زد ، و بسخن اميران دربارهء نزديكى و افزونى خصم ، التفاتى نكرد ، و لشگر از پى وى بيامدند ؛ و چون بكرپى رسيد ، گرجيان را بر تپهء بلند برامده ديد ، كوه بر كوه سپاه ، و سواد آن چون ظلمت شب سياه ، و درين هنگامه و آشوب ، فرياد و خروشى چنان برميآوردند ، كه گوش\r\n\r\n","description":"","footnote":"","page_name":" 100 ","page_number":108},
  {"content":"\r\n\r\nگران ميشنيد ، بل پردهء آسمان ميدريد ، و سلطان چون شير گرسنه از صف آهو ، يا باز شكارى از ردهء تيهو ، از بسيارى دشمنان نهراسيد ، و شبانگاه صف جدال اراسته ، قلب و ميسره و ميمنهء لشگر را ، بدليران كارزار ، و هژبران پيگار ، و مبارزان جانشكار بينباشت ، و چون روز شد ، همه روز منتظر آن بود ، كه گرجيان روى بمحاربت آرند ، لكن آنان قدم پيش ننهادند ، و آنگاه كه خورشيد جهانتاب آهنگ غروب كرد ، براى سلطان خيمهء كوچك بزدند ، و وى شب هنگام در انجا بسر برد ، و خانان و اميران را گفت ، كه هريك بنوبت تا بامداد بيدار و نگران باشند ، و آنان بفرمان مراقب و مواظب بودند ، و چون صبح بدميد ، سلطان آنان را خواسته ، فرمود خصمان در جنگ ، آهنگ درنگ ، و در مقاتله قصد مماطله دارند ، و رأى آنست ، كه بريشان برائيم ، و آنان را در ميان گيريم ، و اگر بر شما حمله برند ، از اسب فرود ائيد ، و بر انان تيرباران كنيد ، اين بگفت و خود بيمن و سعود ، بر فراز كوهسار صعود كرد ، و به حركت وى لشگريان ، چون عقابى پرنده به بالا شتافتند ، و دست چپ لشگر سلطان كه برادرش غياث الدّين ، و اور خان ، و يغان طايسى ، و بعضى ديگر از اميران ، در ان جاى داشتند ، برامدن را ، بر ديگران پيشى گرفتند ، و شلوه كه از مبارزان مشهور گرجى بود ، بريشان حمله اورد ، و آنان فرود امده ، بمقابلت پيش رفتند ، و خدنگ‌پران چون تير شهاب ، و اشگ سحاب روان شد ، و مسلمانان با كفار ، و سودور با زيانكار ، و صاعد با نازل ، و پياده با سوار ، درهم اميختند ، و در ان زد و خورد \" بكوشش خوى و خون بهم ريختند \" و هردو گروه در بر شدن بستيغ كوه ، بر يكديگر سبقت جستند ، جمعى مغلوب به بالاى كوه ميگريختند تا از چنگ خصم جان بدر برند ، و طايفهء پيروز بر پى ميشتافتند ، تا دشمنان گريخته را بدست اورند ، و چون در ان غوغا و گيرودار گرجيان دستبرد سپاه منصور بديدند ، از ان پيش كه نوبت رزم از گردان تيرافكن بمردان شمشيرزن رسد ، ننگ ذلّت و حقارت بر خويش پسنديدند ، و بيكبار ، روى گريز و پشت فرار بنمودند ، گوئى هرتنى را بيغماى روان ، لشگرى جانشكار ، و هرشخصى را بتاراج حيات سپاهى عمر او بار ميپنداشتند ، و درين گيرودار ، جنازهء چهار هزار گرجى ، زمين مصاف را فرش گشت ، و خاك رزمگاه ، از خون آن تشنگان غوغا و پيگار ، سيراب امد ، و پادشاه بر تلّى بايستاد ، و گرجيان را بند بر نهاده ، با چهرهء باشگ ندامت تر ، و از گرد خذلان مكدّر ، چون گنهكاران كه بسوى دوزخ كشند ، بجانب وى ميكشيدند ، و چندان بدانجا بود ، كه سپاه از جنگ و غارت براسوده ، بازامدند و انبوه گشتند ، و هركس ارادهء وصول بخرگاه پادشاه داشت ، پاى بر كالبد كشتگان ميگذاشت و ميگذشت ، و از شمس الدّين قمى ، حاجب اتابك ازبك ، حكايت كردند كه گفت ، مرا خداوندم ، در ايام استيلاى گرجيان بجانب آنان فرستاد ، و در ان وقت ، شلوه لاف‌زنان ميگفت ، كاشكى على \" امير المؤمنين \" بروزگار من باقى بودى ، تا صولت و شجاعت خويش بوى نمودمى ، و وقعهء بدر و خيبر از ياد وى\r\n\r\n","description":"","footnote":"","page_name":" 101 ","page_number":109},
  {"content":"\r\n\r\nببردمى ، و چون درين روز ، خون لشگريان گرج‌روا ، و فرمانبر و فرمانده آنان دستخوش هلاك و فنا گشت ، شلوه را گوئى غبار حيرت ، چشم بپوشيد ، چندانكه فراز و فرود ، و پست و بلند زمين نشناخت ، و در ميان كشتگان خفته ، چهره خويش را سياه از ننگ ، و به خون آلوده ، سرخ‌رنگ ساخت ، كودكى خردسال ، پسر دايهء غياث الدّين ، وى را زنده گمان كرد ، و از ميان مردگان براورده ، دست بر پشت بسته ، به خدمت سلطان برد ، و بدينگونه ايزد دادار ، دروغ آن ملعون را در تجاوز از حدّ ادب ، بهمگان بنمود ، و او را مقهور طفلى اندك سال ساخت ، كه جاى آن نداشت كه مردش خوانند ، چه رسد بدانكه پشت سپاه و روى نبردش دانند ، و پادشاه وى را امان بخشيده ، در كشتن وى شتاب نكرد ، تا مردمان كار يزدان را ، با كسى كه بر پيشوايان دين ، و داعيان كلمهء حقّ و يقين ، طعنه زند ببينند ، بارى سلطان ، ملك الخواص ، تاج الدين قليج را ، با سر كشتگان ، و گروهى از اميران اسير گرجى ، بمژدهء آن فتح مشهور و نمايان ، و پيروزى خجسته و شايان ، بتبريز فرستاد ، و خود از اوردگاه ، به شهر زون رانده ، برانجا حمله برد ، و در زمان بگشود ، و قاضى آن ناحيت را بفرمود ، كه زن و فرزند مسلمانان آن خطّه را ، جايگاهى جدا از كفار معيّن سازد ، تا درين تركتاز آسيبى نبينند ، و سلطان و انصار وى را ، اموال بسيار و غنائم بيشمار ، چندان فراچنگ افتاد ، كه غبار حسد از ميانه برخاست ، چو همگان در توانگرى انباز گشته ، بيكسان خواستهء كافى بدست اوردند ، و هم بدين روز ، شرف الدّين از دره و حسام الدّين خضر ، صاحبان سر مارى ، به خدمت رسيده ، شهريار را ديدار كردند ، و از حضرت سلطنت بتقرير ملك خويش توقيع يافتند .\r\n\r\nبازگشت سلطان از زون به تبريز و نهادن ميمنه در گرجستان در رجب سال ششصد و بيست و دو\r\nچون سلطان ديگربار چهرهء ظفر بديد ، و پيروزى نخست را با فتح ثانى همراه گردانيد ، سبكتازان لشگر خويش را تا اقاصى بلاد ابخاز پراكنده ساخت ، و خود آهنگ تفليس داشت ، درين اثنا نامهء شرف الملك از تبريز بوى رسيد ، كه شمس الدّين طغرائى ، و خواهرزادهء وى رئيس نظام الدين ، چنين انديشيده‌اند كه ناگهان وى را به خاك هلاك اندازند ، و بر سلطان عصيان اغازند ، و اين خود سخنى بىاصل و زادهء حسد و كينه بود ، و پس از چندگاه محقّق گشت ، كه دروغ بيفروغ ، و بهتان بىدليل و برهانست ، و سبب اين افترا آنكه ، طغرائى مردى ديندار ، و بطبيعت منصف و حامى رعايا بود ، بغضب حقّ رضا نداشت ، و كس را در تجاوز از حد انصاف ، مطلق العنان نميگذاشت ، و\r\n\r\n","description":"","footnote":"","page_name":" 102 ","page_number":110},
  {"content":"\r\n\r\nچون از تبريزيان بناواجب و ناروا ، چيزى ميخواستند ، و تحميل بيش از اندازهء طاقت ميكردند ، گاهى بشفاعت و زمانى بسرزنش و تشنيع ، هوادارى و حمايت آنان ميفرمود ، و ملازمان شرف الملك اين شيوه ناپسند ميداشتند ، چو آن خطّه را . . . « 1 » مالك گشته بودند ، و پيشكش اندك ، و هديهء مختصر آنان را خرسند و راضى نميساخت ، دهانى از آز بازداشتند ، كه چون كام اژدر ، بهرچه ميرسيد ، بدم در ميكشيد ، و مانند زبانهء دوزخ آنچه ميديد ، ميبلعيد \" ن \"\r\n نهنگ را كه نشاند عطش بجرعهء آب * كه تشنه باشد اگر نوشد اب دريا نيز \r\nو چون سلطان از نامهء شرف الملك ، كه چون نيش زهراگين افعى جانشكار ، و در مذاق روح ، چون كبست تلخ و ناگوار بود ، آگاه شد ، عزم بازگشت بتبريز فرمود ، زيرا چنان عقيدت داشت ، كه آن ناحيت را مزاج ديگرگون ، و از جادهء استقامت بيرون گشته است ، و بناچار بايد علاجى انديشيد ، و آن را به حال نخستين بازگردانيد ، درين وقت اميران ميمنه را بر در خرگاه احضار فرمود ، و يكى از حاجبان برابر شتافته ، آنان را گفت ، سلطان ميفرمايد ، كه ما بتقصير شما در جنگ آگاه گشتيم ، و اتّفاق شما را بر آنكه ، اگر گرجيان بر شما حمله آرند ، از عرصهء ستيز روى بگريز نهيد ، محقّق دانستيم ، و چون خداوند ما را فتح و نصرت بخشيد ، و عذاب خويش بر كافران مسلّط گردانيد ، آن خطاى مسلّم را ، بر شما ببخشوديم ، به شرط آنكه درين بلاد اقامت گزينيد ، و آن را بتاراج و يغما زير و زبر كنيد ، تا آنگاه كه بجانب شما بازائيم ، اميران انجام اين امر ، به عهده گرفتند ، و سلطان صاحبان سرمارى را ، براى نمودن مضايق و در بندهاى ابخاز همراه ايشان فرمود ، و خود حسام الدّين خضر ، كه مرا دوستى يگانه بود ، حكايت كرد كه ، سه ماه در ، ابخازه فهيمر ، مقيم بوديم ، اميران مذكور آن خاك را بباد غارت داده ، از غنيمت تهى ، و مردم آن خطّه را ، ببلاى بىامان ، دوچار ساختند ، و چندان مملوك گرجى ، فراوان و ارزان شد ، كه هريك را به دو سه دينار ، ميفروختند ، و نيز گرجيانى كه از بيم آنان با مواشى خويش ، بدانسوى در بندها ، و مضايق سخت آن سامان گريخته بودند ، از حملهء ايشان ايمن نميزيستند ، و اتفاق ميافتاد كه همراه آن جماعت بدربندى ميرسيديم ، و ما خود بازپس ميشديم ، و آنان را از عبور تحذير كرده ، بمضايق آنسوى دربند آگاه ميساختيم ، سخن نميشنيدند ، و از ان تنگنا ، يگان‌يگان ، و گروها گروه ، ميگذشتند ، و پس از دو سه روز ، غارت و اسير بدست آورده بازميگشتند ، و خداوند گرجيان را ، چنان دستخوش آنان گردانيده بود ، كه پيوسته ايشان را از مضيقى ، بمضيقى ميانداختند ، و دسته‌دسته بر سر آنان ميتاختند ، و به جائى رسيدند ، كه سپاه اسلام ، از ان پيش بدانجا\r\n\r\n\r\n","description":"","footnote":"\r\n( 1 ) : عبارت متن ، اذ ملكوها \" متهرمين ؟ \"\r\n","page_name":" 103 ","page_number":111},
  {"content":"\r\n\r\nنرانده ، و سوره و آيتى در انجا نخوانده بودند ، بارى سلطان بتبريز رجعت فرمود ، و شرف الملك جمعى فرومايه و اوباش را بمحضر وى حاضر اورد ، تا بر ان دروغ بىسروبن ، كه به خدمت سلطان انها كرده بود ، و به هيچ روى در استوارى پايهء ، و از صدق مايهء نداشت ، بضد طغرائى و برادرزادهء وى شهادت دادند ، و پادشاه بفرمود ، تا آن دو را بگرفتند ، و رئيس نظام الدّين را ، هم در زمان كشته ، در رهگذار افكندند ، و خون وى با خاك راه اميختند ، اما طغرائى را در زندان بداشتند ، و بمالى بيش از صد هزار دينار ، كه اداى آن ، افزون از توان و طاقت و بيرون از حدّ استطاعت وى بود ، مصادرت كردند ، و ازين مقدار ، كمتر از سى هزار دينار ، بخزانهء سلطان رسيد ، آنگاه وى را ، با حفظ و احتياط ، از تبريز بمراغه بردند ، و شرف الملك دام حيلت ميگسترد ، و از هيچگونه مكيدت در اهلاك وى دريغ نميكرد ، تا انگشترى سلطان را ، بفرمان قتل طغرائى بگرفت ، لكن چون ايزد تعالى نخواست ، كه اين سرور بزرگوار ، و صدر يگانهء روزگار ، در معرض تلف ايد ، نايب ديوان جلالى در مراغه ، هلاك اين مرد روا نداشت ، و اسبى بوى داد ، تا شبانه بگريخت ، و با ربل ، و از انجا ببغداد رفت ، و بسال ششصد و بيست و پنج ، فريضهء حج بگزارد ، و چون مردمان پيرامون كعبه انبوه شدند ، طغرائى مذكور ، مصحفى بر سر گرفته ، زير ميزاب الرّحمه بايستاد ، و بهنگامهء حاجيان اقاليم و ممالك گيتى ، در حال وقوف آنان ، و حضور متولّى سبيل سلطان گفت ، اى مردمان ، اجماع عامّهء مسلمانان بر اينست ، كه خداوند را در بسيط خاك مقامى ازين مقام برتر ، و روزى ازين روز بزرگتر ، و كتابى ازين نامهء آسمانى گراميتر نباشد ، و بدين هرسه سوگند ، كه آنچه شرف الملك به من نسبت داده ، جز دروغى نامقبول ، و بهتانى مجعول نبوده است ، آنگاه قسم خويش را ، بسوگندان برائت ، بهنگام بيعت ، مؤكّد گردانيد ، و مردم بعزم وطن خويش پراكنده گشتند ، شامى آهنگ شام ، و عراقى قصد عراق كرد ، اهل باختر به مغرب رخت كشيدند ، و مشرقيان سفر خاور گزيدند ، و هرطايفه ، در راه و جايگاه خويش ، ازين مقوله سخن گفتند ، و خبر در خدمت سلطان بتواتر پيوست ، امير حاج نيز برسيد ، و بدانچه در ان موقف از طغرائى مشهود ديده بود ، شهادت داد ، و سلطان برائت وى بدانست ، و از كردهء خويش در ايجاد نكبت ، و زوال نعمت طغرائى ، پشيمان و شرمسار و تنگدل ، و بدان بدنامى ، كه در آزار وى تحصيل كرده بود ، منفعل امد ، و خود بدين هنگام كه سراى آن بيگناه ، از اهل آن تهى گرديده ، و ساكنان آن را در زير خاك استخوان پوسيده بود ، افسوس بچه كار ميآمد ، و ندامت چه فائدت داشت \" ن \"\r\n گفت مؤمن را به قرآن كردگار دادگر * قول فاسق را مدار اندر حق كس استوار\r\nزان كزين ره ، هيچ اگر رنجى و آزارى رسد * از تو آن را كز گنه دورست و با تهمت دوچار\r\nبس پشيمانى برى زين كردهء ناكردنى * هم بدانگه كز پشيمانى نيايد هيچ كار \r\n\r\n","description":"","footnote":"","page_name":" 104 ","page_number":112},
  {"content":"\r\n\r\nالقصّه پادشاه ، پس ازين واقعه ، طغرائى را امان بخشيده ، بتبريز بازگردانيد ، و ويرانهء املاك وى را بوى رد كرد ، و او را در مجالس مشورت احضار ميفرمود ، بارى سلطان در تبريز اقامت گزيد ، و در ان شهر به ماه رمضان روزه داشته بفرمود ، تا در سراى سلطنت منبرى بنهادند ، و سى تن از علما و دانشمندان اطراف را ، كه براى حوائج خويش حضور يافته بودند ، معيّن ساخت ، تا هريك از انان ، روزى موعظت گويد ، و خود در كاخ در برابر منبر نشسته بود ، و از هركه وعظ و نصيحت ، و سخن صدق و حقيقت شنيد ، ويرا سپاس گذاشت ، و آنكس را ، كه از راستى دورى جست ، و در ستايش راه مبالغت پيمود ، بنكوهيد ، و موعظت صدر الدّين علوى مراغى \" ؟ \" نيز ، مقام شكر ، و موقع رضا يافت .\r\n\r\nاستيلاى سلطان بر گنجه و ديگر بلاد ارّان\r\nچون پادشاه بهنگام بازگشت از گرجستان ، در تبريز رحل اقامت افكند ، اور خان را با سپاه بگنجه فرستاد ، و وى آن ناحيت و مضافات آن ، مانند بيلقان و بردعه و شمكور و شيز ، به صلح بگرفت ، بدين معنى كه نايب اتابك ، رئيس جمال الدّين قمى ، كه مردى توانگر و صاحب مال ، و داراى قدرت و وسعت حال بود ، حفظ نعمت و ثروت خويش را ، بقدم موافقت پيش امد ، و به خدمت مبادرت جسته آن نواحى را بىنزاعى تسليم كرد ، و چون اور خان در گنجه متمكّن و مستولى گشت ، بداعيهء خويشاوندى پادشاه ، و تقرّب وى بدان درگاه ، بحقوق ديوانى دست دراز ، و بدانچه وى را نميرسيد ، مداخلت آغاز كرد ، و ازينرو وى را با ، كافى ، نايب شرف الملك ، كه وزير بهنگام رفتن اور خان بگنجه همراه وى فرستاده ، تصدى امر ديوان ، و اخذ باج و اموال آن خطّه را ، بعهدهء او نهاده بود ، گفتگوها روى داد كه عاقبت ، بخشونت و درشتى انجاميد ، تا آنجا كه اور خان بر ، كافى ، شمشير كشيد ، و چون اين خبر بشرف الملك رسيد ، شكايت به خدمت سلطان برد ، و چنان نمود كه اور خان از ضبط اموال ، جز نقل آن بخزانهء خويش مقصودى ندارد ، ازينرو سلطان اور خان را بدرگاه طلبيد ، و بين اور خان و شرف الملك وحشت و منافرت برقرار ، و تا پايان عهد آن دو ، بر جا و استوار بود ، و من خود نامهء چند از اور خان بشرف الملك ديدم ، كه در ان وى را \" خواجه تاش \" خوانده ، و هيچگونه رسم تلقيب و مخاطبت مرعى نداشته ، و مضمون آن سراسر سرزنش و ملامت ، و نسبت وى بخطا و خيانت ، در امور ملك و دولت بود ، و چندانكه شرف الملك با وى طريق ملاطفت ميسپرد ، او خود از ستيزه‌جوئى و سركشى بازنميگشت ، و هرچه مدارا مينمود ، از وى برنميآسود ، و اگر اسمعيليّه شرف الملك را از جانب وى فارغ نميساختند ، بسى برنميآمد كه اور خان ديگرى را بر جاى وى مينشاند .\r\n\r\n","description":"","footnote":"","page_name":" 105 ","page_number":113},
  {"content":"\r\n\r\n\r\nازدواج سلطان با دختر طغرل بن ارسلان\r\nبدان هنگام كه سلطان جلال الدين در تبريز بود ، زنى چند از جانب دختر طغرل بن ارسلان بيامدند ، و پادشاه را آگاه ساختند ، كه وى مايلست بحبالهء نكاح سلطان درايد ، و طلاق خود را از شوهرش ، اتابك ازبك ، بوسيلت شهود ثابت ميدارد ، سلطان به شرط اثبات طلاق ، بپذيرفت ، و قاضى ورزقان ، از توابع تبريز ، و كسى ديگر شهادت دادند ، كه اتابك طلاق وى را بدان تعليق كرده بود ، كه اگر بفلان غدر كند ، اين بانو از وى مطلّقه باشد ، و چون غدر كرد ، تعليق صورت ثبوت و تحقيق يافت ، و فقيه عز الدّين قزوينى ، كه بدان روزگار قاضى تبريز بود ، بوقوع طلاق و بينونت گواهى داد ، و آن ملكه برسم نثار مالى هنگفت بفرستاد ، و پادشاه وى را در نكاح آورده ، پس از عقد ازدواج از تبريز بخوى رفت ، و با وى هم‌اغوش گشت ، و دو شهر سلماس و اروميه را ، با مضافات آن \" گذشته از شهر خوى \" ببانو بازگذاشت ، و از صدر ربيب الدّين وزير اتابك ازبك ، شنيدم كه ، چون اتابك ازبك ، در قلعهء النجه ، از اعمال نخجوان بود ، استيلاى سلطان را بتدريج بر بلاد خويش بشنيد و گفت \" انّ الارض للّه يورثها من يشاء من عباده و العاقبة للمتّقين \" و برين سخنى نيفزود ، تا آنگاه كه خبر نكاح بوى رسيد ، از خبرگزار پرسيد ، آيا ملكه بدين ازدواج راضى و خشنود بود ، يا اين قضيّت باكراه ، و خلاف ميل وى روى نمود ، گويندهء خبر جواب داد ، كه رغبت كامل و تقاضاى پياپى ملكه باعث اين امر گشت ، و خود وى گواهان طلاق را خلعت و نعمت بخشيد ، اتابك را چون اين سخن به گوش امد ، سر بر بالش نهاد ، و هم در وقت وى را تب گرفت ، و پس از روزى چند درگذشت .\r\n\r\nقضاى عز الدّين قزوينى به تبريز و عزل قوام الدّين جدارى ( ؟ )\r\nآنگاه كه سلطان به قصد تملّك آذربايجان روانهء آن سامان شده ، و بنزديك رسيده ، علامت پيروزى وى آشكار ، و فروغ ظفر از ناصيهء دولتش نمودار بود ، كمال الدّين مستوفى ديوان اتابك ، برسالت وى به خدمت سلطان رسيد ، باشد كه بتضرع و استعطاف پادشاه را بازگرداند ، و پذيرفت كه مخدوم وى سكّه باسم سلطان زند ، و خطبه بنام وى خواند ، و نيز بىدرنگ مالى هنگفت بخزانهء شهريار فرستد ، لكن هرچه گفت ، گوشى كه سخن در وى جاى گيرد ، و دلى كه اين گفتار در وى نقش پذيرد ، نيافت ، فقيه عزّ الدّين قزوينى ، كه همراه رسول مذكور امده ، و دانشمندى عالى مقام ، و طغرائى از خواستهء خويش در تبريز براى وى مدرسهء ساخته ، تدريس چند مدرسهء ديگر را نيز بوى بازگذاشته بود ، چون بدانست كه سلطان را بناچار ، تسخير آذربايجان بايد ، و هر سخن درين باب ، چون قطرهء باران در سنگ خارا بىاثر ماند ، و مانند آب در هاون سودن ، و باد بغربال\r\n\r\n","description":"","footnote":"","page_name":" 106 ","page_number":114},
  {"content":"\r\n\r\nپيمودن ، ناسودمند باشد ، با شرف الملك خلوت كرد ، و ازو پيمان گرفت ، كه چون بر تبريز دست يابد ، قضاى آنجا را به دو دهد ، و در ان زمان قوام الدّين خدارى \" ؟ \" خواهرزادهء طغرائى ، بوراثت از گذشتگان خويش ، قضاى آن ناحيت داشت ، و آنگاه كه سلطان تبريز را مالك امد ، و از جاه و قبول قول طغرائى هيچ نكاست ، عزّ الدّين قزوينى دريافت ، كه وفاى شرف الملك بعهد ، در نصب وى به قضاى آن ديار ، جز بعد ذلّت ، و سپرى گشتن روزگار دولت طغرائى ، صورت نبندد ، لاجرم پيوسته نزد شرف الملك از وى سخن‌چينى ميكرد ، و همواره دروغهائى چون موج سراب ، و نقش براب ، فريبنده و نااستوار ، بسعايت بر زبان ميآورد ، چندانكه طغرائى را به چشم شرف الملك ، دشمنى معاند نمود ، و وزير را چون كينه‌توزى ديرين بضد وى برانگيخت ، تا نكبت طغرائى فرا رسيد ، و عزّ الدّين قزوينى قاضى تبريز شد ، و شنيدم كه عزّ الدّين بهنگام حبس طغرائى ، آهنگ ديدار وى كرد ، و يكى از اصحاب عزّ الدّين ، پيش از آمدن وى سجّادهء او را بياورد ، و در مجلس طغرائى بگسترد ، طغرائى دست يازيده ، سجّاده را درهم پيچيد ، و بصفّ نعال افكند ، سپس قزوينى درامده بنشست ، و با آنكه دلش بتيره‌روزى طغرائى خشنود بود ، زبان بدلجوئى وى گشود ، و وى را بكشته شدن برادرزاده‌اش ، رئيس نظام الدّين ، تعزيت گفت ، بدين سخن چهرهء طغرائى ديگرگون و متغير نگشت ، و از شنيدن آن خبر ، اضطراب و بيتابى ننمود ، تا آنگاه كه عزّ الدّين گفت ، آن ستمديدهء برحمت خداى رسيده را ، بر خاك راه افكنده بودند ، و من بكفن و دفن وى برخاستم ، اينگاه طغرائى بگريست و گفت ، خبر قتل نظام الدّين بر من سخت نيامد ، زيرا بناچار \" ن \"\r\n هركه زاد از مام گر بسيار و گر اندك زيد * سازدش روزى اجل بر مركب چوبين سوار \r\nلكن تغسيل و تكفين وى بدست تو ما را ننگى بزرگ ، و عارى گران ، و سبب روسياهى جاويد اين خاندان باشد ، بارى قزوينى نزد شرف الملك ، اندك مايه قدر و منزلت بدست اورد ، و در كارهاى خرد چون ترفيع فلان ، و تنزيل به همان ، و نصب عمال ، و قطع عطا و نوال ، قبول قول حاصل كرد ، تا هنگامى كه قاضى دمشق برسالت ملك معظم ، عيسى بن ملك عادل ابو بكر بن ايوب ، طيب اللّه ثراهم ، بمصاحبت قاضى مجير الدّين فرستادهء سلطان جلال الدّين ، بر سلطان وارد شد ، و چون از اداى رسالت فراغت يافته ، خارج گشت ، بمجلس وزير حضور يافت ، و بدين وقت كه محفل وزير از بزرگان پر بود ، قاضى مجير الدّين ، قاضى دمشق را گفت ، آنچه از عزّ الدّين قزوينى شنيدى ، با مولانا الوزير بگوى ، قاضى دمشق امتناع نمود ، و چون قاضى مجير الدّين وى را بنعمت سلطان سوگند داد ، گفت ، قاضى عزّالدّين مرا به زبان توبيخ و سرزنش گويد \" خداوند تو ، يعنى ملك معظّم ، درين چه ديده است ، كه از برادران پادشاه خويش رشتهء مهر گسسته ، و بدين گروه پيوسته و گرويده است ، و به خدا سوگند كه دشمنى برادران ، وى را از محبّت و صفاى اين\r\n\r\n","description":"","footnote":"","page_name":" 107 ","page_number":115},
  {"content":"\r\n\r\nطايفه بهتر نمايد ، و سودمندتر ايد ، و زود باشد كه ازين كار پشيمانى بيند ، آنگاه كه ندامت فايده ندارد \" شرف الملك ازين سخن بخشم امد ، و قزوينى را بخواند ، و او را با ناقل اين قول روبرو كرد ، قزوينى خجل گشت ، و با همه فصاحت ، چون با قل در گفتار بماند ، و شرف الملك وى را گفت ، اگر حرمت پيرى و فضيلت دانش در كار نبود ، بدين تيغ سرت ميافكندم ، برخيز ، اى خبيث مردود ، و از نزد من دور شو ، عزّ الدّين شرمسار برخاست و برفت ، و ندانم كدام يك ازين سه مهتر « 1 » راه صواب پيموده ، و كدام بر خطا بوده‌اند ، و بجان من سوگند ، كه عزّ الدّين درين مقوله انصاف داد ، و سخنى بر زبان راند ، راستى آن ظاهر ، و تجربت و آزمون ، صدق آن را گواهى امين و برهانى باهر ، لكن بهر حال خدعه و دوروئى ، قبيح و نابهنجار ، و كفران نعمت ، پست نهادى و لئامت را ، دليلى صريح و آشكارست ، بارى عزّ الدّين معزول گشت ، و مجير الدّين ، پس از آنكه اموال وى ، بمصادرت بگرفتند ، بشغل قضا منصوب امد .\r\n\r\nبازگشت سلطان بگرجستان و فتح تفليس\r\nسلطان پس از عيد فطر برنشسته ، ديگر بار آهنگ جنگ گرجيان كرد ، تا بدين جهاد ، چهرهء ايمان سپيد سازد ، و پرستندگان صليب را ، روى بر خاك رهگذار اندازد ، چون بنهر ارس رسيد ، رهى سخت بيمار گشت ، چنان كه از حركت بازماند ، و بدينگاه دو صاحب سرمارى را اجازت داد ، تا به شهر خويش بازگردند ، و مرا نيز بفرمان بهمراه آنان فرستادند ، و سلطان ايشان را بفرمود ، كه در مدت توقّف من بسرمارى ، هر نامه كه از ملوك شام و روم و كرج بديشان رسد ، جز بحضور من نگشايند ، و از رسولان آن نواحى فرستادهء نيايد جز انكه من حاضر ، و هرآينده و رونده را نگران و ناظر باشم ، و من بدان شهر هفت ماه جاى داشتم ، زيرا شهريار در بلاد دور دست ابخاز ، و وصول به حضرت وى متعذّر بود ، و بهنگام رسيدن سلطان بساحل رود ارس ، نامهء چند از شلوهء گرجى ، بامراى ابخاز ، در اخبار از توجّه سلطان بدان صوب ، و تحذير آنان ، بدست افتاد ، و سلطان بفرمود ، تا وى را بر كنار نهر بدونيم زدند ، و درين زمستان در ديار گرجستان ، هوا از ميغ چهره درهم كشيد ، و سرماى سرد آدمى و دواب را آسيب رسانيد ، و پادشاه و سپاه از تاب برف رنج و مشقّت بسيار ديدند ، و چون شهريار بنزديك دشتهاى تفليس رسيد ، لشگريان خود را بىبار و بنه ، بجانب آن شهر ببرد ، شهرى استوار ، و دست يافتن بران دشوار يافت ، چو بيشتر بارهء آن بر كوه . . . « 2 » ساخته شده بود ، بناگاه عوام آنجا ، آغاز ستيز و غوغا كردند ، و چون پروانه كه خود را بر شعلهء شمع زند ، بپاى خويش بهلاك شتافتند ،\r\n\r\n\r\n","description":"","footnote":"\r\n( 1 ) : يعنى مجير الدين و عز الدين و قاضى دمشق\r\n( 2 ) : بجاى محذوف \" و السقفان \"\r\n","page_name":" 108 ","page_number":116},
  {"content":"\r\n\r\nلشگريان سلطان بازپس امده ، آنان را بجانب خود اوردند ، چندانكه تفليسيان از ديوارهاى شهر دور گشتند ، اينگاه بر انان حمله برده ، گروهى را سر از تن و دست از بدن جدا ساختند ، و چون ، مغلوب و زبون ، در بازگشت به شهر ازدحام كردند ، غياث الدين از انان پيشى جسته ، بدروازهء شهر براند ، و آن بلد را بدين حمله بگرفته ، تيغ در اهل آن نهاد ، و هرگرجى و ارمنى را ، كه در آن خطّه يافت بكشت ، و اموال آن جايگاه بباد يغما و تاراج داد ، و سپاهيان و از ناوران گرجى بقلعهء تفليس پناهيدند ، و تفليس شهريست در ميان كوهسار و جويبار بر كنار نهر ارس بنا گشته ، و آن رود بزرگ و ژرف را ، كه بين شهر و قلعه فاصل و حايل باشد ، پلى چوبين بود ، و چون بدين هنگام دست انتقام از آستين بيرون امد ، و ازدحام و هجوم سخت روى داد ، و هول مقام خصمان را مشهود افتاد ، آن پل را بسوزانيدند ، سپس پادشاه با سپاه ، بيك روز در ضمان سلامت و حفظ ايزد ، از نهر بجانب قلعه بگذشت ، و آن دژ را پيرامون فراگرفت ، و لشگر وى بفراهم اوردن افزار محاصرت ، دست يازيدند ، و درين اثنا فرستادهء گرجيانى كه در قلعه متحصّن بودند ، بطلب امان به خدمت سلطان آمد ، و چون زمستان شديد و كار دشوار بود ، پادشاه اين مسؤول اجابت فرمود ، و قلعه را با نفائس بسيار ، و ذخاير دور روزگار ، بتصرّف اورد ، و چندان خواسته يافت ، كه خامهء دبيران از تحرير آن عاجز ايد ، و اوراق كتب ثبت آن برنتابد .\r\n\r\nتوجّه شهريار به قصد براق حاجب بكرمان و رجوع وى قبل از وصول بدان سامان\r\nچون پادشاه تفليس را بگشود و سبكتازان سپاه وى با قاضى بلاد ابخاز بتاختند « 1 » و از ان پيش از ديار عراق بوى خبر ميرسيد ، كه براق حاجب را انديشهء اطاعت شهريار نيست ، و با تاتار مكاتبه و مراسله دارد ، و آنان را به قصد سلطان برميانگيزد ، ازين گذشته ، آنچه را برحسب معهود برسم خدمت بدرگاه ميفرستاد ، موقوف ساخت ، و شرف الدّين على بن فضل تفرشى ، وزير سلطان در عراق ، اخبار وى را روزبروز ، به حضرت سلطنت عرضه ميداشت ، و بدان وقت كه شهريار در ابخاز بود ، پيكى از جانب وزير مزبور بيامد ، و خبر داد كه حاجب براق ، بدورى سلطان مغرور گشته ، بيكى از متنزّهات خويش بيرون شده است ، و همّت پادشاه كه مشكل را آسان ، و طىّ بيابان را گردش باغ و گلستان ميپنداشت ، وى را بر ان داشت ، كه بر براق حاجب در كرمان حمله آرد ، و آن ديار را از وجود\r\n\r\n\r\n","description":"","footnote":"\r\n( 1 ) : ظاهرا \" عبارت متن درين موضع محذوفى دارد .\r\n","page_name":" 109 ","page_number":117},
  {"content":"\r\n\r\nياغى پاك ساخته ، ببرادر خويش غياث الدّين سپارد ، چو آن مرزوبوم ، ازين پيش ، قلمرو غياث الدّين شمرده ميشد ، و وى نادانسته بدان غدّار فاجر اعتماد كرده ، و ملك خويش را به او بازگذاشته بود ، و بدين مقصود ، از لشگر خود ، شش هزار سوار سبكرو برگزيد ، و غياث الدّين را نيز بدين وعده بهمراه برگرفته ، حرم و اثقال را با بزرگان امرا و خانان بكيلكون گذاشت ، و بدينگاه شرف الملك در تفليس مقيم و جايگزين بود ، و بقاياى گرجيان را در آتش بلا ميگداخت ، و سبكتازان سپاهش بر هرسوى ميتاختند و آنان را دوچار حسرت و اندوه ميساختند ، و من در سرمارى اقامت داشتم ، و خبرى از شهريار نميرسيد ، بهنگامى كه \" نشسته بودم و خاطر بخويشتن مشغول \" لشگر هموم بر كشور ضمير مستولى گشته ، و سپاه غصّه پيرامون ملك دل فراگرفته ، يكى از چاوشان سلطان درامد ، و بشارت مقدم وى داده ، فرمان پادشاه رسانيد ، كه پل ممدود بسرمارى را ، بر رود ارس عمارت كنند ، و من بجانب جسر شده ، با حضور دو صاحب سرمارى ، چندان درنگ كردم كه ساخته و پرداخته گشت ، اينگاه سلطان بر گذشته ، بجانب شرقى سرمارى فرود امد ، و بوى خبر دادند ، كه سه كس از مشاهير اميران گرجى را ، كه پادشاه اسير كرده ، بهنگام ارسال ملك الخواص تاج الدّين قليج بتبريز براى اخبار از شكست گرجيان همراه وى فرستاده بود ، يكى از نوّاب شرف الملك ، بسرمارى آورده ، و فديت آنان بيست هزار دينار مقرّر گشته ، و نايب شرف الملك ، بيشتر آن مبلغ ، از امتعه و دواب و نقود ، بگرفته ، و اينك هنگام آن رسيده است ، كه ايشان را رها كند ، سلطان مرا خوانده ، فرمود ، هيچكس را اجازت خلاصى دادن آنان نيست ، و اگر من خصمان خود را فروختن ميخواستم ، از گرجيان چندان خواسته فراهم ميساختم ، كه دست روزگارش دستخوش تفرق و پراكندگى نميكرد ، و گردش ليل و نهارش بپايان نميآورد ، و بدانچه از مال فديت آورده بودند ، التفاتى نفرموده بجانب كرمان رفت ، و من آن جمله را بتفليس ، به خدمت شرف الملك ببردم ، و وى دست جود و تبذير بر ان مال دراز كرد ، چنان كه شب‌هنگام چيزى از ان در خزانهء وى نماند ، القصّه سلطان بهنگام قصد كرمان ، گذشته از سوارانى كه با خويش بدان سامان ميبرد ، پنج هزار سوار بهمراه برگرفت ، و در سرمارى سنجقان خان را ، مقدّم آنان ساخته ، بفرمود ، تا شهر اخلاط را غارت كنند ، آنان نيز بفرمان از حدود سرمارى بناحيت مزبور براندند ، و پس از سه روز با غارت بسيار ، و يغماى بيشمار باز امدند ، و خود شهريار بكرمان بكوچيد ، و درين راه بشتاب از باد گرو ميبرد ، و در شب تاريك و روز روشن راه ميپيمود \" ن \"\r\n به زير پاى بهنگام پويه يكرانش * بسان مرغ پريدن گرفت بر چپ‌وراست\r\nدر ان فراز و فرودش كسى ندانستى * كه سيل كوهگذارست يا نسيم صباست \r\nو با آنكه خود را درين سفر برنج افكند ، و از لذّت طعام ، و راحت منام ، برخوردار نيامد ، بر مقصود خويش دست نيافت ، زيرا براق حاجب دريافته ، متحصّن گشته بود ، و\r\n\r\n","description":"","footnote":"","page_name":" 110 ","page_number":118},
  {"content":"\r\n\r\nچون پادشاه تحصّن وى بدانست ناكام و نااميد بازگشت .\r\n\r\nگزارش سپاهيان سلطان در بلاد گرجستان بهنگام غيبت وى\r\nشرف الملك در تفليس مقيم بود ، بناگاه در كيلكون خانان را بدروغ خبر دادند ، كه گرجيان چندانكه توانسته ، سپاه فراهم آورده ، با لشگرى انبوه ، شرف الملك را در تفليس محاصره كرده‌اند ، خانان راى زدند ، كه دفع اين حادثه چگونه كنند ، و در حلّ مشكل چه انديشند ، و اين خار محنت ، بچه تدبير از رهگذر وى برگيرند ، بيشتر آنان گفتند ، از كار وى تغافل بايد كرد ، و بحفظ حرم و خزائن شهريار ، كه بر عهدهء ماست ، مشغول بايد گشت ، تنها اور خان اين سخن نپذيرفته گفت اگر گرجيان وزير سلطان را ، با آنكه چنين لشگرى بنزديك اوست ، اسير كنند ، هر اينه اين دولت را ننگى باشد ، كه بروزگاران فراموش نگردد ، و غبار اين عار از دامان وى زدوده نشود ، و نام نيكى كه بدين فتوح حاصل امده است ، بزشتنامى و سوء شهرت مبدل ايد ، و خود اور خان ، با آنكه از ميان خانان ، تنها وى با شرف الملك دشمنى سخت داشت ، اين حقيقت از ان بيان كرد ، كه بطبيعت راد و جوانمرد ، و دليرى يگانه و فرد ، و صاحب حزم و داراى رأى صائب و مستقيم بود ، و چون اور خان با لشگر خويش برنشست ، و خانان ديگر كوشش وى در نصرت و يارى ، و صدق گفتار وى ، در حمايت و پاسدارى شرف الملك ، بديدند و بدانستند ، از جانب آنان نيز گروهى سپاهى بوى پيوستند ، چندانكه وى را پنج هزار سوار يا بيش فراهم ، و با آنان بتفليس شد ، من نيز بهمراه وى برفتم ، و ظاهر گشت ، كه سخن محاصرت تفليس ، گزافى خلاف ، و باطلى بيحاصل بوده است ، و پس از دو روز ملك الخواص تاج الدّين قليج بيامد ، و بازگشت سلطان از عراق ، و وصول وى بنخجوان را ، بشارت داد ، و شرف الملك بمژدگانى چهار هزار دينار بوى ارزانى داشت ، و پادشاه اندكى بعد برسيد ، و سپاهيان در بلاد گرجستان پراكنده ، و بتاراج و يغما مشغول گشتند ، اين كار شهريار قرملك ، و تاج الدّين حسين مقطع استراباد ، و نصرة الدين محمد بن كبود جامه ، داراى گرگان را ، در تفليس نهاد ، و با سپاهيان سبكبار ، بىاحمال و اثقال ، آهنگ اخلاط كرد ، و چون بدانجا رسيد ، عامّهء اهالى با سپاه شام در ان ناحيت ، بر وى بشوريدند ، و وى بر انان حمله برده ، گروهى بكشت ، و جمعى مجروح ساخت ، و مردم در بازگشت به شهر ازدحام كردند ، و لشگر سلطان با آنان داخل شد ، سپس بيرون امدند ، و در سبب خروج آنان اقوال مختلفست ، سپاهيان ترك گويند ، كه شهريار ببازگشت آنان فرمود ، تا شهر بغارت نرود ، چو عقيدت وى آن بود ، كه آن خطّه آهنگ عصيان نكند ، جز انكه بهر وقت خواهد ، مالك آن تواند\r\n\r\n","description":"","footnote":"","page_name":" 111 ","page_number":119},
  {"content":"\r\n\r\nشد ، امّا مردم اخلاط چنين پندارند كه عسكر شهريار را بقهر خارج كرده‌اند ، و خداى بهتر داند ، بارى پادشاه چهل روز در بيرون آن شهر اقامت گزيد و بازگشت ، و بدانگاه كه سلطان بىحرم و باروبنه ، آهنگ اخلاط كرد ، شرف الملك بگنجه رفت ، و زمستان را بدان ناحيت بسر برد ، و ازين پيش صاحب ارزن الرّوم ، يكى از دو پسر خويش را نصرانى ساخته ، و ملكهء گرجستان را بنكاح وى آورده بود ، و چون سلطان تفليس را مالك امد ، آن تازه جوان را احضار كرده ، وى را امان بخشيد ، و به خدمت مقرّب و گرامى داشت ، و پس از انكه شهريار درين بار ، بناحيت اخلاط نهضت فرمود ، آن پسر بوسوسهء ابليس بفريفت ، و ننگ ارتداد يافته ، به راه كفر بازگشت ، و بجانب گرجيان شد ، و آنان را آگاه ساخت ، كه سپاهيان شهريار در تفليس اندك و زبون باشند ، آنان دورى شهريار و قلّت اتباع وى را در انجا ، بغنيمت شمرده ، گروهى پياده و سوار فراهم اوردند ، و قصد تفليس كردند ، ازينروى قرملك كه بقصور همّت و جبن فطرت ، معروف و موسوم بود ، با اميران ديگر آن شهر را خالى نهاد ، و گرجيان بدان خطّه وارد گشته ، چون خود را از حفظ آن شهر عاجز ميدانستند ، آنجا را بسوزانيدند ، بدينگاه شرف الملك در گنجه اقامت داشت ، و پياپى بجانب شهريار ، بهنگام محاصرت اخلاط ، در معنى اجتماع گرجيان به قصد هجوم بر تفليس ، نامه ميفرستاد ، و پادشاه بدين انديشه ، كه پيش از انكه زمان فرصت بگذرد ، و تلافى ناممكن گردد ، بتدارك اين امر بپردازد ، بازگشت ، لكن اين مقصود دست نداد ، و چون تركان ايوانى راهها را ناايمن ساخته ، و دست بتاراج بلاد و نواحى مجاور گشوده ، پادشاه را بخشم آورده بودند ، و خود اين گروه جمعيّت بسيار داشتند ، و بسا ميافتاد كه سواران آنان بده هزار ميرسيد ، و چون شهريار از اخلاط باز امد ، آهنگ ايشان كرد ، و حملهء برد كه جانها بيغما رفت ، و تنها بيسر گشت ، و سپاهيان دست بغارت براوردند ، و چارپايان آنان را بموقان ببردند ، و خمس خاصّ آن سى هزار بشمار امد ، و پادشاه از ان پس كه آتش غضب خويش را ، بانتقام آنان فرونشاند ، با نزديك صد سوار از خواص خويش ، بعزم ديدار و ملاقات ملكه ، دختر طغرل بن ارسلان و داراى خوى ، آهنگ خوى كرد ، و چون بدان شهر نزديك شد ، آگاه گشت كه بكلك سديدى ، و سنقرجق دواتدار ، و گروهى از مملوكان اتابك ، با جمعى چندين برابر همراهان سلطان ، بدشت خوى فرود امده‌اند ، و چون روى بازگشت نديد ، پاى فرا پيش و دل بر خطر نهاده ، بجانب آنان براند ، و آنان در برابر ثبات ننمودند ، و شهريار از پى ايشان شتافته ، دست از طلب برنداشت ، و راه بر آنان تنگ ساخت ، چندانكه بايستادند ، و زينهار خواستند ، و از حضرت پادشاه امان يافته ، در سلك خدمت درامدند ، و شهريار وقتى بگنجه رسيد ، كه گرجيان تفليس را سوزانده بودند ، و چون شرف الملك درين بار كه پادشاه عزيمت اخلاط فرمود ، از خدمت وى جدا گشت ، قاضى مجير الدّين عمر بن سعد خوارزمى را ، به نسبت آنكه وى در انجام\r\n\r\n","description":"","footnote":"","page_name":" 112 ","page_number":120},
  {"content":"\r\n\r\nرسالتهائى كه بر عهده داشته ، بشهريار خيانت كرده است ، بگرفت ، و به دوازده هزار دينار مصادرت كرد و وى يك ماه در حبس بود ، تا اين مال بگزارد ، و بتقرير قاضى مذكور ، آنچه از وى برشوت و خدمتانه بستدند ، دو چندان مالى بود كه بنام خزانه پرداخت ، و شرف الملك ، پس ازين قصيت ، و ايجاد دواعى وحشت ، قاضى مجير الدّين را ، در ملازمت خدمت سلطان نخواست ، زيرا تقرّب و رفعت منزلت ، و سوابق خدمت وى را در حضرت سلطنت ، ميدانست ، و ازين راه انديشه ميداشت ، بدين سبب قضاى تبريز را بوى محوّل ساخت ، و خود اين كارى نابجا بود .\r\n\r\nرسيدن شمس الدّين فرستادهء مغرب بسال ششصد و بيست و سه\r\nچون پادشاه درين بار بگنجه بازگشت ، رسول مغرب به حضرت سلطنت برسيد ، وى را با اكرام و احترام پذيرفتند ، و براى وى نزل و اقامت معين كردند ، ولى همچنان در صدق وى شك داشتند ؛ تا رسول سلطان از روم بيامد ، و خبر داد كه اين فرستاده ، با حضور وى از آب دريا به خاك روم پيوست ، و علاء الدّين كيقباد ، داراى آن مرزوبوم ، بخويشتن وى را استقبال كرد ، و در ان ديار براى وى خيمهء نوبت برافراشتند ، و در تكريم و اعظام مبالغت نمودند ، تا آنگاه كه دانستند وى به خدمت سلطان مبعوثست ، نه بجانب آنان ، اينگاه از اجلال معهود ، و نزل مقرر بكاستند ، ازين گفتار ، صدق آن مرد ، در دعوى رسالت ، آشكار و شبهت زايل گشت ، و سلطان او را بخواست ، و من در ميان سخن‌گزار و ترجمان بودم ، و در بازگفتن پيام وى فائدتى جز وحشت نبينم ، و از قضايائى كه دواعى ريب و توهّم ، در راستگوئى اين فرستاده را ، رفع تواند كرد ، يكى آنست كه وى را همّى عالى ، و سخا و رادمردى تمام بود ، و بذخيره كردن ، و گرد اوردن مال ، حرص و آز نداشت ، و در مدت يكسال يا بيشتر ، كه در گنجه اقامت كرد ، تا اجازت انصراف يافت ، نزديك ده هزار دينار براى وى ببردند ، آن جمله بپراكند ، و با وى چيزى نماند ، بلكه گذشته از ان ، از بازرگانان ، مبلغى بسيار بوام گرفت ، و براى خويش نام نيك نهاد ، و مدح و آفرين بخريد ، و بهنگام بازگشت ، از شهريار درخواست ، كه بهنگام ركوب وى كوس نوازند ، و علم بهمراه برگيرند ، و نيز براى وى در باب باغ زيدانيه ، دمشق ، كه دعوى داشت كه آن را از اسلاف خويش به ارث برده ، و از وى به غصب و ظلم گرفته‌اند ، توقيعى نويسند ، و شهريار خواهشهاى وى بپذيرفت ، و تقى الدّين حافظ را برسالت خويش همراه وى فرستاد ، چو از نام‌اوران دولت ، و صاحبان قدر و مرتبت ، كسى را رغبت آن نبود ، كه بممالك بعيد ، و نقاط دور شتابد ، و چون فرستادهء مغرب و رسول سلطان ، از خدمت جدا شدند ،\r\n\r\n","description":"","footnote":"","page_name":" 113 ","page_number":121},
  {"content":"\r\n\r\nاز جانب عراق خبرى دروغ‌اميز رسيد ، كه گروهى تاتارى بعراق رسيده‌اند ، و شهريار چنان انديشيد ، كه باصفهان شتابد ، و بدين مقصود از مقام خويش خارج گشته ، بميانه \" از شهرهاى آذربايجان ، بر كنار سپيدرود \" فرود امد ، و در پهنهء عرض سپاه خواست ، و در ان ميان كه شهريار بر صفوف لشگر ميگذشت ، رسول مغرب از مراغه بازگشته به خدمت امد ، پادشاه مرا فرمود كه سبب عودت وى بپرس ، من سئوال كردم ، در جواب گفت ، چون به من خبر دادند ، كه دشمن برسيد ، و شهريار آهنگ جنگ ، و نيّت جهاد دارد ، خواستم تا درين جنگ همراه ، و بفضيلت مجاهد بر قاعد ، سرافراز و فائز باشم ، سلطان وى را سپاس گزارده گفت ، اصحاب خلفا را سزد كه چنين باشند ، و مرا بفرمود كه با وى رفته ، لشگر را دسته‌دسته بوى بنمايم ، من فرمان بردم ، و چون به خدمت بازگشتيم ، شهريار پرسيد ، سپاه امير المؤمنين بيشترند يا لشگر ما ، جواب داد ، عسكر امير المؤمنين از انبوه سوار و پياده ، چندين برابر اين سپاهند ، جز انكه اينان سراسر مردان كارزار باشند ، سپس خبر امد ، كه سپاه وارد بعراق از عساكر شهريار ، مقيم در هند بوده‌اند ، و مقدم آنان بلكا خانست ، اينگاه شهريار بسراپرده خويش در اوجان بازگشت ، و ديگر بار ، برگ‌وساز سفر فرستادهء مغرب آماده ، و وى را روانه ساخت ، و چون رسول بموصل رسيد ، شبانگاه طايفهء بر وى درامده ، او را بيرون كردند ، و ديگر بازنگشت ، و بتحقيق پيوست كه وى به طرف بغداد امد ، و . . . « 1 » با قماش و خيل وى بجانب شهريار عودت كرد ، و متعرّض آن نگشتند ، و عاقبت امر وى دانسته نشد .\r\n\r\nدادن شهريار دو شهر بيلقان و اردبيل را با اعمال آن دو بشرف الملك در سال ششصد و بيست و چهار\r\nچون سلطان درين سال بعراق روى اورد ، بيلقان و اردبيل را چندان ويران ديد ، كه اميد آبادى آن نميرفت ، چنان كه عليق اسبان خويش را در انجا نيافت ، و آنان كه بطلب آذوقه شتافتند ، تهيدست بازگشته ، چيزى نيافتند ، ازينروى آن دو شهر را بملكيّت ، بشرف - الملك بازگذاشت ، چو ميدانست كه تا آن دو شهر از املاك خاصّه باشد ، جز بر خرابى آن نيفزايد ، و از ويرانى روى آبادى نبيند ، هم بدين سال شرف الملك دو بارو از آخر ، برگرد آن دو بساخت ، تا رعيّت بعودت بدان رغبت نمايند ، و آن دو شهر ببهترين صورت آبادى\r\n\r\n\r\n","description":"","footnote":"\r\n( 1 ) : عبارت متن قدرى مبهمست ، از ان گذشته درين مورد كه ميگويد \" رجع بقماشه و خيله الى السلطان \" فاعل اين فعل كيست ، آيا تواند بود كه ، تقى الدين حافظ ، رسول سلطان باشد ؟\r\n","page_name":" 114 ","page_number":122},
  {"content":"\r\n\r\nديرين بازگشت ، و چندان عوايد اورد ، كه اموال گنجه و تبريز ، نسبت به آن اندك و بيقدر مينمود ، و پس از سالى يا بيش ، كه شهريار بدانجا گذر كرد ، شرف الملك بدست من به حضرت سلطان رقعهء فرستاد ، مضمون آنكه ، كمترين چاكران زمين خدمت ميبوسد ، و در برابر سرير اعظم عرضه ميدارد ، كه وى از حاصل بيلقان ، هزار سر گوسفند حلال ، هزار مكّوك گندم ، و هزار مكّوك جو ، بمطبخ و نانوا خانه و اسطبل خاص ميفرستد ، و چون سلطان برنامه واقف گشت ، جز تبسّم جوابى نفرمود .\r\n\r\nملك خاموش فرزند اتابك ازبك و وصول وى به خدمت سلطان\r\nاتابك ازبك تنها يك پسر داشت ، از مادر كر و لال زاده ، و بسبب عجز از گفتار ، وى را ملك خاموش ميخواندند ، و جز باشارت وى را فهم يا تفهيم مطلب امكان نداشت ، و نيز جز يك تن مربّى وى ، هيچكس تفهيم يا استفهام از وى نميتوانست ، و پدر وى دزبانوى روئين‌دز ، از نوادگان اتابك علاء الدّين كرابه \" ؟ \" صاحب مراغه را ، به ازدواج وى دراورده بود ، و چون شهريار بهنگام بازگشت از اخلاط بگنجه رسيد ، ملك خاموش به حضرت سلطنت امد ، و در جمله پيشكشهاى خود ، كمربند كيكاوس پادشاه قديم ايران را تقديم خدمت كرد ، و آن كمربند چند جواهر نفيس داشت ، كه قيمت آن كس نميدانست ، از ان جمله پارهء لعل بدخشانى بود ، از بهترين و درخشان‌ترين گوهران ، هموار و پهن و دراز ، باندازهء كف دست ، بر آن نام كيكاوس ، و جمعى پادشاهان بعد از وى كنده ، و شهريار جواهر گرانبهاى چند از ان خويش ، بر ان افزوده ، ساخت كمربند را ديگرگون ساخت ، و گوهر كيكاوسى را در وسط آن جاى داد ، و تنها در اعياد برميان ميبست ، و چون تاتار بشوال سال ششصد و بيست و هشت ، درآمد ، بر شهريار حمله بردند ، آن كمربند را با ساير جواهر بدست اوردند ، و بدرگاه خاقان « 1 » فرزند چنگيز خان پادشاه ترك فرستادند . بارى ملك خاموش ، مدتى مديد ، در خدمت شهريار بماند ، و به نظر عنايت ملحوظ نيامد ، چندانكه بدحال و پريشان ، و با فقر و فاقه دست و گريبان گشت ، اينگاه از خدمت سلطان بىحصول اجازت دورى گزيد ، و دست مرگ وى را بنزد علاء الدّين رئيس اسمعيليّه كشيد ، و پس از يك ماه در الموت وفات يافت .\r\n\r\n\r\n","description":"","footnote":"\r\n( 1 ) : يعنى اكتاى قاآن\r\n","page_name":" 115 ","page_number":123},
  {"content":"\r\n\r\n\r\nترافع صدور عراق و شرف الدّين على تفرشى\r\nشرف الدين على بن فضل ، از رؤساى تفرش \" دهستانى در عراق \" بود ، اين مرد در خدمت ديوان ، از رتبهء برتبهء والاتر ، و از مقامى بمقامى بالاتر ، ترقّى ميكرد ، تا بهنگامى كه شاهنشاه ، اقليم عراق را به فرزند خود ركن الدّين غورشايجى ، باز گذاشت ، وى بمنصب استيفاى عراق منصوب امد ، و ركن الدّين بر وى خشمگين گشت ، و بروزگار غياث الدّين دوچار تيره‌بختى و ادبار بود ، و چون رايات سلطان ، از جانب هند ، بر ملك عراق سايه گسترد ، و آن مرز و بوم را به تصرف اورد ، وى به خدمت مبادرت جست ، و شهريار وى را وزارت سراسر كشور عراق بداد ، و امر وى را بر اموال و نفوس نفاذ بخشيد ، و احكامش را منزلت فرمان شاهانه عطا فرمود ، و پيش از وى همه ملك عراق را بتنها يك وزير نبود ، و هرشهرى وزيرى خاص داشت ، كه بتدبير امور آن ميپرداخت ، بارى شرف الدين مزبور را دست گشاده ، و ذخاير اموال فراهم و آماده گشت ، و باستيصال صدور عراق همّت گماشت ، و هركس را كه از جانب وى مزاحمتى ، براى شغل و مقام خود ميانديشيد ، يا مانع اجراى نيات خويش ميديد ، باستيصال وى ميكوشيد ، تا آنكه سران را ريشه بركند ، و سينه‌ها از كينه براكند ، اينگاه نظام الدّين وزير سابق اصفهان ، و شهاب الدّين عزيزان مستوفى آن سامان ، با قاضى اصفهان ركن الدّين مسعود بن صاعد ، برين اتّفاق كردند ، كه به حضرت سلطان ازو شكايت برده در حق وى وقعيت اغازند ، و خاطر از رهگذر وى آسوده سازند ، و شرف الملك پيمان بست ، كه با آن جمع دستيار گشته ، شرف الدين را ازين منزلت محسود تنزّل دهد ، و سبب آن بود كه شرف الدّين بوى اعتنائى شايان نميكرد ، و بخلاف ديگر وزيران اطراف ، سراسر اغراض و مقاصد وى را پيروى نميجست ، و شهريار بفرمود تا شرف الملك انجمنى فراهم ارد ، و در حضور ساير ارباب مناصب ديوان ، اعتراض آنان ، بر شرف الدين بشنود ، و پادشاه خود نشسته ، از دريچه آنان را مينگريست ، و سخنان ايشان گوش ميداشت ، و آنان نميدانستند  \" أَمْ يَحْسَبُونَ أَنَّا لا نَسْمَعُ سِرَّهُمْ وَ نَجْواهُمْ بَلى وَ رُسُلُنا لَدَيْهِمْ يَكْتُبُونَ  « 1 » و چون شرف الدّين دريافت ، كه شرف الملك با آنان همعهد و متّفق گشته است ، كه وى را از ان مقام رفيع فرود ارد ، از سلطان درخواست كه صد هزار دينار بخزانه تقديم دارد ، تا شهريار بقول معترضان دربارهء وى ، گوش فرا ندهد ، و در ترافع وى بر آنان ، راجع بمعاملات قديم ديوان ، سخن وى بشنود ، و جواب آنان بمحك اعتبار درست بسنجد ، و درين باب واسطهء ميان وى و شهريار ، ملك الخواص تاج الدّين قليج بود ، و سلطان بانجام مسؤول وى رضا داد ، و آنان غافل ، و از ستردن اين دام ، و تصوّر\r\n\r\n\r\n","description":"","footnote":"\r\n( 1 ) : سورة الزخرف ( ترجمهء لفظى ) يا گمان كنند كه ما نميشنويم پنهانشان را و رازشان را آرى و فرستادگان ما نزد آنها مينويسند \" تفسير ابو الفتوح \"\r\n","page_name":" 116 ","page_number":124},
  {"content":"\r\n\r\nفوز به مقصود و مرام ، سخت خشنود و مسرور ، و بوعدهء ابليس نفس نيك مغرور بودند ، بارى من نيز در ان مجلس حاضر بودم ، و ترافع آنان ميشنودم ، و چنان ديدم كه سخنان آنان و كلام شرف الدّين را ، از اعتبار و توجيه \" تفاوت از زمين تا آسمانست \" چو شرف الدّين در كاردانى و كفايت ، فريد عصر و وحيد دهر بود ، ازينرو از مجلس برخاست ، و همچنان جاه و اعتبار ، و حكومت وى بر عامّهء شهرهاى عراق ، مستمّر و پايدار بماند ، و شرف الملك نزديك بود از اندوه قالب تهى كند ، و ديگر سروران را بازداشتند و بر آنان موكّل گماشتند ، و از هريك بيست هزار و سى هزار دينار بخواستند ، و چون شرف الدّين عازم گشت ، كه به محل حكمرانى خويش بازگردد ، مصلحت ندانست كه شرف الملك را ، همچنان دربارهء خويش خشمگين گذارد ، بدين سبب وى را سوگند داد ، كه به دو به نظر توجّه و التفات نگرد ، و او نيز بيست هزار دينار بخزانهء وى بپردازد ، و آن خواسته را به مدت يكسال بفرستاد ، لكن اين تقديم ، از بىاعتنائى شرف الملك به او چيزى نكاست ، و پيوسته در پى فرصت بود ، تا شرف الدين را بهنگامى مناسب مقهور سازد ، و از ريشه براندازد ، و چندانكه توانست بكوشيد ، تا وى را در كنج خمول و گوشهء گمنامى نشاند ، لكن ايزد تعالى شر شرف الملك از وى كفايت فرمود ، و اين خواجه دربارهء شرف الدّين همچنان خشمناك بود تا كشته گشت .\r\n\r\nكشته شدن اورخان بدست اسمعيليان در گنجه\r\nآنگاه كه شهريار در هند بود ، و پاداش خدمت باحسان نميتوانست ، هركرا از خدمت وى رضا داشت ، به زبان دلجوئى ميفرمود ، و هريك از اميران همراه خويش را ، باقطاعى موعود ، و وفاى بوعد را ، بهنگام تملّك عراق و خراسان محوّل ميساخت ، بوقت تصرف آن اقاليم ، پيمان بجاى آورده ، بقية السيّف بلاد خراسان را ، باقطاع ياور خان بازگداشت ، و چون نايب اورخان ، ببلاد اسمعيليه واقع در نواحى آن كشور ، مانند تون و فاين و قهستان ، آسيب تاراج و كشتار ميرسانيد ، شخصى از اسمعيليان ملقب بكمال ، كه روزگارى از جانب رئيس آن طايفه ، در شهرهاى متصرّف آنان بديار شام نيابت ميكرد ، برسالت بر شهريار وارد خوى گشت ، و از تطاول و درازدستى نوّاب اورخان ، بقلمرو آنان تظلّم برد ، و پادشاه شرف الملك را بفرمود ، تا فرستاده را با اورخان مواجه سازد ، و بقطع شكايت پردازد ، چون اورخان كلام تهديداميز كمال بشنيد از دو تاى موزه و كمربند و شلوار خويش كاردى چند بركشيد ، و در برابر افكند ، و گفت ، اين كاردهاى ما ، و خود تيغهاى ما ازين تيزتر و برنده‌تر و برترست ، و شما را ازينها هيچ نباشد ، و رسول با شكايت\r\n\r\n","description":"","footnote":"","page_name":" 117 ","page_number":125},
  {"content":"\r\n\r\nنامسموع ، و مسؤول نامقبول بازگشت ، و در موقع عودت سلطان بگنجه ، سه كس از فدائيان ، ناگهان بر اورخان جسته ، وى را در بيرون شهر بكشتند ، و كارد بر دست به شهر در امدند ، و بشعار علاء الدّين ندا ميكردند ، تا بباب شرف الملك رسيده ، داخل ديوانخانه گشتند ، و او را ، كه بدان وقت در قصر ، بباب دار السّلطنه بود ، در انجا نيافتند ، و فراش وى را مجروح ساخته ، از انجا برامدند ، و همچنان بشعار خويش بانگ ، و از پيروزى خود مباهات ميكردند ، بدينگاه عامّه آنان را از بامها سنگسار ساخته ، پيكر درهم شكستند ، و آنان تا دم بازپسين ميگفتند \" جان ما برخى خداوندگار علاء الدّين باد \" و هم درين وقت ، بدر الدّين احمد فرستادهء الموت ، به قصد خدمت سلطان آمده ، و ببيلقان رسيده بود ، و چون خبر اين حادثه بشنيد ، در كار خويش متحيّر گشته ، ندانست كه درايد يا بازگردد ، با قدم خوف رود يا رجا ، و بشرف الملك نامه نگاشته ، از وى درين باب مشورت جست ، و رأى او بخواست ، و چون شرف الملك ، ازينكه فدائيان بسراغ خانه ، و بجستجوى او برخاسته بودند ، بيمناك گشته ، و چنين انديشيده بود ، كه با فرستادهء مزبور ، قاعدهء محبّت نهد ، باشد كه از نظاير آن قتل ناگهان ، و بلاى بىامان ، كه بر اورخان وارد امد برهد ، بمقدم رسول شادمانى نموده ، جوابى مساعد نوشت ، و وى را بر آمدن تحريض كرده ، وعده داد كه كار وى بوفق مراد برارد ، و خود غايت مطلوب اسمعيليان اين بود ، كه دست تعرّض از بلاد آنان دور گردد ، و چون آنان در زمان تاتار ، دامغان را بىحامى و نگهبان ديده ، بر ان استيلا يافته بودند ، و پادشاه تسليم آن شهر را مطالبه ميكرد ، بعاقبت فرمان چنان شد ، كه آن شهر همچنان در دست آنان باشد ، بدين شرط كه سالانه سى هزار دينار ، بخزانهء شهريار تقديم كنند ، و درين باب توقيعى براى آنان نگاشته آمد ، و پادشاه با همراهان ، بعزيمت آذربايجان پاى در ركاب اورد ، و بدر الدّين احمد فرستادهء الموت ، در صحبت شرف الملك بود ، و از دو سوى مؤانست حاصل امده ، وى در محفل خاص و سفرهء عام وزير حاضر ميگشت ، و شرف الملك برگ‌وساز شادكامى وى آماده ميساخت ، چون بدشت سراب رسيدند ، بدر الدّين در بزم شراب ، بهنگام غلبهء سكر و مستى شرف الملك را گفت ، همانا ما را در ميان اين سپاه شما ، جمعى فدائيانند ، كه در خدمت جاى خويش گرفته ، اينك چون غلامان شما باشند ، بعضى از انان در اسطبل تو ، و برخى ديگر بنزد مقدم چاوشان شهريار ، خدمت كنند ، اينگاه شرف الملك اصرار ورزيد كه آنان را حاضر ارد ، تا ايشان را ببيند ، و دستارچهء خويش بنشانهء امان بوى داد ، رسول نامبرده پنج تن از فدائيان را طلبيد ، و آنان بنزديك امده ، در برابر ايستادند ، و يكى از ان ميان كه هندوئى بيشرم بود شرف الملك را گفت ، در فلان روز و فلان هنگام ، در فلان جاى ، بر تو دست يافتم ، اما انجام عزيمت را ، چشم به راه فرمان بودم ، چون شرف الملك سخن وى بشنيد ، فرجى از پشت بيفكند ، و در برابر آنان با پيراهن نشسته ، گفت ، انديشهء قتل\r\n\r\n","description":"","footnote":"","page_name":" 118 ","page_number":126},
  {"content":"\r\n\r\nمرا سبب چيست ، و علاء الدّين از من چه خواهد ، و خود مرا چه تقصير و گناهست ، كه وى به خون من تشنه باشد ، و من چاكر اويم ، همچنانكه مملوك شهريارم ، و اينك حاضرم ، هر چه ميخواهيد بجاى اريد ، و دريغ مداريد ، بارى چندان در اظهار ذلّت و عجز مبالغه كرد ، كه از حد بگذرانيد ، و اين خبر بسمع پادشاه رسيد و خشمگين گشت ، و اين خوار نمائى در نظرش ناپسند امد ، و تنى از خاصان را بنزديك شرف الملك فرستاده ، او را ملزم داشت تا آن پنج فدائى را بر در سراپردهء خويش بسوزاند ، و چندانكه وى درخواست ، كه از اجراى اين امر معاف‌ايد ، پذيرفته نشد ، بناچار بفرمود ، تا بر در خيمهء وى آتشى بزرگ افروخته ، فدائيان پنجگانه را در ان افكندند ، و آنان ميسوختند و ميگفتند \" جان ما قربان مولى علاء الدّين باد \" تا آنگاه كه روانشان ترك تن گزيد ، و كالبد خاكستر و بازيچهء دست باد گرديد ، و نيز شهريار ، كمال الدّين مقدم چاوشان را بسبب استخدام فدائى بكشت ، چو وى را بيش از ديگران رعايت احتياط و پرهيز بايستى كرد ، و از انجا بناحيت عراق بكوچيد ، و شرف الملك را بآذربايجان نهاد ، و من نيز با وى بماندم ، و بدانگاه كه در بردعه بوديم ، بناگاه از الموت رسولى صلاح الدّين لقب ، بر شرف الملك وارد شده بوى گفت ، تو پنج تن از فدائيان را سوزاندهء ، و اگر سلامت خويش خواهى ، بجاى هريك ده هزار دينار ديت بايد داد ، شرف الملك را اين سخن در اندوه و اضطراب افكند ، و دست و دل وى از كار ببرد ، و اين فرستاده را از رسولان ديگر ، بانعام بسيار ، و خلعت شاهوار ، تخصيص داد ، و مرا بفرمود تا فرمانى ديوانى ، بكاستن سالى ده هزار دينار از ان سى هزار دينار ، كه مقرّر بود اسمعيليان در هرسنه بخزانهء شهريار فرستند ، براى آنان بنگاشتم ، و نيز براى اثبات اسقاط وجه مزبور ، بر بالاى آن مبلغ ، چنان كه بر متن فرمان علامت گذاشته بود ، نشان كرد .\r\n\r\nرفتن سلطان بعراق بسال ششصد و بيست و چهار و پيگار وى با تاتار در بيرون اصفهان\r\nچون سلطان بسراب رسيد ، و آن پنج فدائى طعمهء آتش گشتند ، بتبريز رفت ، و در ان شهر آسايش و استراحت را ، مدّتى اقامت گزيد ، بناگاه از خراسان خبر امد ، كه تاتار قصد گذار ، و آهنگ پيگار دارد ، اينگاه سلطان نزديكان و اشراف ، و سران و افراد سپاه را ، جمع اورد ، و چون توجّه باصفهان ، و جنگ با دشمن را بدان سامان \" بدين سبب كه در ان شهر ساز و برگ كارزار فراهم ، و دليران زره‌پوش دشمن شكار ، بسيار بود \" موافق مصلحت ديد ، و با احتياط و حزم درست انديشيد ، عزيمت آن سرزمين مصمّم كرده ،\r\n\r\n","description":"","footnote":"","page_name":" 119 ","page_number":127},
  {"content":"\r\n\r\nبدانجا وارد گشت ، و چهار هزار سوار ، برسم يزك برى و دامغان فرستاد ، و روز بروز از جانب آنان خبر ميرسيد ، و تاتار پيش ميآمد ، و طلايهء سپاه پادشاه بر پى ميشتافتند ، تا بسلامت بشهريار پيوستند ، و خبرگزارى آوردند ، كه از وجود اهريمنان نابكار ، و عفريتان ابليس شعار ، در سپاه ملعونان تاتار ، مانند تاجن نوين و ناناك \" ؟ \" نوين و باقو \" ؟ \" نوين ، واسن طغان نوين ، و نايماس نوين ، و ناسور \" ؟ \" نوين ، و جز آنان شهريار را آگاه ساخت ، بارى عسكر تاتار ، بجانب شرقى اصفهان ، در ده سين ، يكروزه راه تا شهر مزبور ، فرود امدند ، و چون اخترشناسان بپادشاه اشارت كرده بودند ، كه سه روز درنگ گزيند ، و در چهارمين روز بپيگار دشمن گرايد ، وى بر جاى نشسته ، روز موعود ، و وقت معهود را ، چشم به راه ميداشت ، و بر دليرى و قوّت قلب شهريار در كارهاى دشوار ، و بىاعتنائى وى بشدايد روزگار ، بدين استدلال توان كرد ، كه چون امرا و خانان از نزديك شدن دشمن خبر يافتند ، مضطرب و بيتاب گشته ، به خدمت وى شتافتند ، و ساعتى بنشستند ، تا ايشان را بار داد ، و چون در برابر شهريار امدند ، وى در صحن سراى ايستاده ، زمانى با آنان در امورى كه راجع بجنگ تاتار نبود ، سخن گفت ، و چنان قصد داشت كه تاتار را خرد شمارد و باميران چنان نمايد ، كه اين كار كارى بزرگ ، و اين واقعه واقعهء صعب و دشوار نيست ، باشد كه دلهاى رميدهء سران لشگر بيارامد ، و ترس و بيم آنان ، به سكون نفس و اطمينان انجامد ، القصه چون پادشاه رشتهء محادثت را بدرازا كشاند ، اميران را بنشستن خواند ، و با آنان مشورت كرد ، كه ترتيب مصاف را چه راى زنند ، و بر چه صورت اتّفاق كنند ، و در پايان مشورت ، آنان را سوگند داد ، كه از عرصهء جدال نگريزند ، و زندگى بننگ را ، بر مرگ بنام ترجيح ننهند ، سپس خود نيز از نظر ثواب ، بىآنكه ازو در خواهند ، براى آنان همچنان قسم ياد كرد ، كه خود نيز باستقلال ، و بنفس خويش روى بجنگ ارد ، و روز پيگار را معيّن ساخت ، و قاضى و رئيس اصفهان را به خدمت طلبيده ، ايشان را بفرمود ، تا پيادگان اصفهان را سلاح تمام پوشيده . . . « 1 » عرضه دهند ، و عامهء اصفهان را درين باب ، بمردم ساير بلاد قياس نشايد ، زيرا چون در نوروز و ساير اعياد ، در بيرون شهر بتماشا ميشدند ، كژاگندهاى اطلس گوناگون ، كه گوئى بدلفريبى شكوفهء بهار ، يا چون نگارستان مانى پرنقش‌ونگار بود ، و در چشم بينندگان ، مانند ستارهء درخشان و ناكاسته ، يا مصحفى بسر عشرزر آراسته مينمود ، بر تن داشتند ، و چون تاتار ملعون ، درنگ پادشاه ، در خروج و مقابلت آنان بديدند ، چنين انديشيدند ، كه مگر ترس و بددلى بر وى مستولى گشته باشد ، و در پيگار آهنگ تأخير و مماطله دارد ، ازينرو دو هزار سوار ، بكوهستان بلاد لر فرستادند ، تا از نهب و يغما توشهء فراهم ارند ،\r\n\r\n\r\n","description":"","footnote":"\r\n( 1 ) : بجاى محذوف \" و فى عللهم المزاحة شاكرين \" آيا تناسب عبارت با مقام چيست ؟\r\n","page_name":" 120 ","page_number":128},
  {"content":"\r\n\r\nكه آنان را در مدّت حصار اصفهان ، ذخيرتى ، و مايهء قوت و قوّتى باشد ، و چون اين سواران بدانجا رفتند ، شهريار سه هزار سوار برگزيده بفرستاد ، تا در مضايق و گذرگاههاى تنگ ، راه بر آنان بگرفتند ، و بسيارى را از چشمه‌سار تيغ شربت هلاك چشانيده ، با چهار صد اسير ، از فرمانده و فرمانپذير ، بدرگاه سلطان بازگشتند ، و پادشاه گروهى از ان اسيران را ، بقاضى و رئيس اصفهان تسليم كرد ، تا تحريض عامّه را در شوارع شهر بكشتند ، و بقيّت را بدست خويش ، در صحن سراى گردن زد ، و لاشهء پليد آنانرا ، كشان‌كشان ببيرون شهر برده ، در بيابان افكندند ، تا سگان گرسنه از ان سورى بنوا بدست ارند ، و كركسان مردارخوار شكم بينبارند ، و سلطان بروز معهود براى مصاف بيرون شد ، و لشگرى چون درياى طوفان‌زاى ، و سيل هامون نورد مرتب ساخت ، و قلب و ميمنه و ميسرهء سپاه را بمردان كارزار براراست ، و زمين از برق نيزه و تيغ بدرخشيد ، و چون دو سپاه روياروى گشتند ، غياث الدّين بسبب منافرت وى با شهريار ، با لشگر خويش و گروهى از سپاهيان سلطان ، مقدّم آنان جهان پهلوان ايلچى ، به ترك يارى برادر گفت ، و اين فرصت بغنيمت شمرده ، راه گريز پيش گرفت ، چو درين وقت سلطان را ، از اشتغال بحرب ، پروا و مجال آن نبود ، كه بتعقيب و تجسّس غياث الدّين شتابد ، تا وى را بيابد ، و خود غياث الدّين بفرار شتافت ، و رستگارى دنيا و آخرت از دست داده ، جز خسران دو گيتى نصيبى نيافت ، و سلطان به حكم آنكه مردان شمشيرزن ، و دليران لشگرشكن به از وى بسيار داشت ، به دو نپرداخته از وى تغافل كرد ، القصّه بهنگام آنكه تاتار ، در برابر سپاه شهريار ، برسم خود جمعى پراكنده ، و گروهى دسته‌دسته بايستادند ، پادشاه را از فزونى سپاه خويش خوش امد ، و لشگر خود را چند برابر خصمان ديد ، و دشمن در نظر وى خرد و زبون نمود ، ازينرو فرمود تا پيادگان مردم اصفهان بازگردند ، و خود چندان ميمنه و ميسرهء سپاه سلطان ، فاصله داشت ، كه هيچيك از ان دو را از حال ديگرى خبر نبود ، و بروز بيست و دوم رمضان سال ششصد و بيست و پنج جنگ درگرفت \" ن \"\r\n دد و دام را شد در ان رستخيز * چو مرغ هوا بسته راه گريز\r\nچنان آتش جنگ و كين برفروخت * كزو خرمن ماه و خورشيد سوخت\r\nاگر ديدى ان حربگه را جوان * شدى پير فرتوت هم در زمان\r\nز بس با يلان نيزه و تيغ بود * زره كرده بر تن بسر هشته خود\r\nاگر در تن خاك بودى روان * بناليدى از تاب بار گران \r\nو در پايان روز ، دست راست سپاه سلطان ، بر دست چپ لشگر تاتار حمله برده ، آنان را از گريز ناگزير ساختند ، و از جايگاه قرار بمرحلهء فرار انداختند ، و تا حدود كاشان بر پى آنان تاختند ، و از ان گريختگان ، هركرا بهرجا يافتند ، شرنگ مرگ نوشانيدند ، و چنين ميانديشيدند ، كه ميسرهء لشگر شهريار نيز ، همآوردان خويش را ، ضربدستى\r\n\r\n","description":"","footnote":"","page_name":" 121 ","page_number":129},
  {"content":"\r\n\r\nچنين نموده باشند ، و چون انهزام تاتاريان سلطان را مشهود افتاد ، خورشيد جهانتاب آهنگ غروب كرده ، و نزديك آن بود كه شب تاريك ، پردهء سياه بر چهرهء گيتى فروافكند ، و بدينگاه شاه بر كنار زمينى سيل‌گير . در عرصهء كارزار پياده گشت ، در حال ايلان نوغو \" ؟ \" بنزديك وى امده ، زبان بسرزنش گشود و گفت \" روزگارى آرزوى آن داشتيم ، كه روزى چنين روزى گردد . و ما را بمدد بخت بيدار ، برين ملعونان پيروزى حاصل ايد ، تا دل آكنده را بمرگ اين دشمنان ، از كينهء ديرينه تهى سازيم ، و آتش خشم خويش ، بقتل آنان فرونشانيم ، اكنون كه روزگار اين آرزو براورد ، و زمانه چهرهء مقصود بنمود ، چه بايد از چشمهء خوشگوار مراد ، بناكام خشك لب و تشنه‌كام بازامد ، و نشايد كه آمال بيأس انجامد ، و هم درين شب تاتار دو روزه راه پيمايند ، و آنگاه از رها كردن ايشان پشيمان شويم ، كه ندامت سودى نبخشد ، و تلافى مافات دست ندهد ، هان تا برنشينيم و بتعقيب آنان شتافته ، بنيادشان بركنيم ، و تسكين نفس را ، هم از آن شرنگ جانگزا كه در كار ما كرده‌اند ، در ساغر حيات آنان كنيم ، چون سلطان اين بشنيد ، هماندم برنشست ، و تاتار ، كه در آغاز كار ، جمعيّت مخالف بسيار ، و كار دشوار ديده ، شجاعان و بهادران سپاه خويش را برگزيده ، و در پشت تلّى بكمين گماشته بودند ، و بدان هنگام كه شهريار از ان سيل‌گير بگذشت ، آفتاب بر آخرين نقطهء مغرب فروغ ميگسترد ، بناگاه كمين‌كنندگان ، چون آتشى كه برفروزد و خشك‌وتر بسوزد ، از دست چپ برامدند ، و ميسرهء پادشاه را بر قلب افكندند ، و بيك حمله پاى قرار از جاى برفت ، و گردنها از پيكر فرود افتاد ، و بضرب تيغ تيز جانها از بدن راه گريز گرفت ، و علمداران و زوبين‌افكنان ، پياپى سايه‌وار بر خاك نقش بستند ، و خون چون باران ، بر هر كران روان گشت ، و بدين حال خانان و اميران اصحاب ميسره ، وفاى به قسم را پايدارى گزيدند ، و در جنگ ثبات ورزيدند ، تا كشته شدند و جز سه تن از انان كوج‌تكين پهلوان و حاجب خاص خان بردى و اودك اميراخر \" بسلامت نرستند و اخش ملك پايداشته بجنگيد ، چندانكه پيكر وى ، از صدمت تير چون پشت خارپشت گشت ، و مقام شهادت يافت ، و الب خان و ارتق خان ، و كجبوقه خان ، و يولق خان ، و منكلى بك طاين نيز بشهادت رسيدند \" ن \"\r\n بدين روز در عرصه‌گاه هلاك * تپيدند يكباره در خون‌وخاك\r\nسراسر دليران دشمن‌شكن * همه شير مردان شمشيرزن \r\nبارى دو گروه درهم اميخته ، بدستيارى تيغ عمر اوبار ، دست و سر از پيكر ميبريدند ، و بنيزهء خونخوار سينهء يكديگر شتافته ، پردهء دل را ، كه جايگاه رازست ميدريدند ، و هم درين وقت ، علاء الدّوله بابا خان ، صاحب يزد ، بدست يكى از سپاهيان مخالف اسير امد ، و مالى خطير كه بهمراه داشت ، بفديت داده رها گشت ، و همان شب در چاهى افتاده درگذشت ، و درين پيگار همگان دانستند ، تا اور خان را ، كه در گنجه بدست اسمعيليان\r\n\r\n","description":"","footnote":"","page_name":" 122 ","page_number":130},
  {"content":"\r\n\r\nبقتل رسيد ، در ميسرهء سلطان چه مقام بوده است ، چو بروزگار وى ، ديگرى از خانان ، اثرى مشهود ، و هنرى پسنديده و محمود نداشت ، و در ايّام حيات وى ، ميسرهء سلطان هميشه پيروز ميشد ، القصّه سلطان در قلب لشگر بماند ، رشتهء جمعيّت وى گسيخته ، و بىپايمرد و دستيار مانده ، و دشمن از هر سوى پيرامون وى فراگرفته ، و راه خلاص از بسيارى دشمنان مهاجم ، تنگتر از چشمهء سوزن گشته ، و با وى جز چهارده كس ، از خواصّ مملوكان وى نمانده بود ، اينگاه در نگريست ، و رايت‌دار خود را در گريز ديد ، و وى را به زخم نيزهء هلاك ساخته ، از بهر خويش و همراهان راهى گشود ، و بر تاتار حملهء برده ، از ان تنگنا رهائى يافت ، و يكى از اميران تاتار ، كه از انان جدا گشته ، به خدمت سلطان پيوست ، حكايت كرد ، كه چون باينال ملعون چنين ديد ، وى را از دليرى شهريار شگفت امد ، و تازيانهء خويش ، از قفاى وى جنبانيده گفت \" هر كجا روى بسلامت مانى ، از انكه توفحل زمان ، و مرد عصر واوان خويشى \" و درين واقعه ، قلب و ميسرهء شهريار ، در اقطار جهان ، چون انديشهء جاهلان ، پراكنده گشتند ، بعضى از انان بفارس افتادند ، و برخى گريزان بكرمان رفتند ، و گروهى بآذربايجان شتافتند ، و جمعى كه مركب رهسپر و برگ‌و ساز سفر نداشتند ، از رفتار بمانده باصفهان امدند ، و ميمنهء سلطان پس از دو روز از جانب كاشان بازگشته ، چنين ميپنداشتند ، كه لشگر ميسره باصفهان باشد ، و آنان و سپاه قلب نيز بر دشمن پيروزى يافته‌اند . و چون ماجرا بدانستند ، شيوهء تفرّق و صورت پريشانى گرفتند ، و كس اينچنين مصافى عجيب نشنيده است ، چو هر دو لشگر منهزم و اميران دو سپاه كشته گشتند ، و بقاياى گريختگان هريك باقاصى بلاد ، و بازپسين نقاط ديار خويش شتافتند ، و خبر شهريار و چگونگى حال وى هشت روز پنهان ماند ، و كس نميدانست كه آيا وى زنده باشد ، و چشم به راه توان داشت تا بازايد ، يا بايد منتظر شد كه پس از وى كه فرمانروا گردد ، و چه فرمايد ، و عامّهء اصفهان بر ان شدند ، كه دست تصرّف بمال و پردگيان خوارزميان گشايند ، و قاضى اصفهان ، تحقيق حال سلطان را ، از انان تا عيد فطر مهلت خواست ، و وى با جمعى از كارپردازان دولت ، كه در شهر مانده بودند ، بر ان متّفق گشتند ، كه اگر نماز عيد بگزارند ، و از شهريار خبرى نرسد ، اتابك يغان طايسى را ، كه بروز پيگار ، بعلّت بيمارى از اصفهان خارج نگشته ، و اسباب رياست ، و لوازم سياست جمع داشت ، و ازينرو قلوب بطاعت وى مايل و دلها بر محبّت وى شامل بود ، بر سرير ملك نشانند ، و چون اهالى بروز عيد بنمازگاه بيرون شدند ، پادشاه برسيد و در نماز حاضر گشت ، و مردمان عود او را عيدى ديگر شمردند ، و خود را خلق جديد و زندگى نو يافته گمان بردند ، و شهريار روزى چند در ان شهر اقامت گزيد ، تا گروهى چند از پراكندگان لشگر بازگشتند ، و امراى ميمنهء خويش را ، رواتب جزيل و مراتب جليل بخشيد ، ويكت ملك را ، اوتر خان ، و تكشارق حباسى \" ؟ \" را حاص خان ، و كتسنقر ملك را ،\r\n\r\n","description":"","footnote":"","page_name":" 123 ","page_number":131},
  {"content":"\r\n\r\nسنكر خان ، و ابو بكر ملك را ، اينام خان لقب داد ، و با آنان بجانب رى شد ، مگر تاتار را بيش از پيش گريزان و دور سازد ، و جمعى از لشگريان خود را بسرزمين خراسان فرستاد ، تا آوازهء توانائى ، وصيت اقتدار خود را به گوش همگان برساند ، و اين بدان مانست كه كس از سراب آب جويد ، و از آسمان صاف باران خواهد ، يا بر ديوار شكسته نقش‌ونگار بندد ، و پيكر برهنه را زيور پوشد ، و چه نيكو گفته‌اند .\r\n اى شمع چرا بگريه بر خود خندى * تو سوز دل مرا كجا مانندى\r\nفرقست ميان سوز كز دل خيزد * با آنكه بريسمانش بر خود بندى \r\nاما ملعونان تاتار ، از اصفهان بيمناك بازگرديدند ، و مغلوب و زبون بگريز رفتند ، و هرچند در پايان روز پيروز امدند ، بيش از مسلمانان طعمهء شمشير شدند ، و هر كجا بدست افتادند ، گرفتار ، و سراسر عرضهء تيغ بيدريغ گشتند ، و جز اندكى از انان ، بدانسوى جيحون نرسيدند .\r\n\r\nمخالفت بين شهريار و برادرش غياث الدّين و پايان كار وى پس از مفارقت سلطان\r\nگفتيم كه ، نصرة الدّين محمّد بن حسين بن خرميل ، در ديار هند از آستان قباچه جدا گشته ، به خدمت شهريار پيوست ، پدر نامبرده حسين بن خرميل ، از اكابر امراى غور بود . كه هرات را در تصرّف داشتند ، و چون اساس دولت ساميان در غور متزلزل ، و پايهء شوكت شاهنشاه قوى و استوار شد ، در آغاز اشراق خورشيد دولت وى ، بر سرزمين و كشور شهاب الدين غورى ، بطاعت و خدمت شاهنشاه گرائيد ، و شاهنشاه برعايت اين حق ، او را در هرات مستقر گردانيد ، تا آنگاه كه حسين بن خرميل را ، بعللى كه ذكر آن از مقصود خارجست ، ماليخولياى مخالفت پديد امده ، در هرات عاصى گشت ، و شاهنشاه نظام الملك ناصر الدّين محمّد بن صالح ، و كولى خان شحنهء خراسان ، و مؤيّد الملك قوام الدّين فرمانرواى كرمان ، و عز الدين جلدك ، مقطع جام و باخرز ، از توابع نيشابور ، را بفرستاد ، تا هرات را يازده ماه محاصره كردند ، و پس از سه ماه از حصار آن شهر ، حسين بن خرميل از نظام الملك زينهار يافته ، نزديك محاصران رفت ، و كولى خان كه پيرى ستمكار و بدخوى و پست نهاد بود ، ويرا بمعاندت نظام الملك بكشت ، و چون صاحب ، وزير مقتول ، غدر آنان با خداوند خويش بديد ، مردانه در حفظ شهر بكوشيد ، و هشت ماه ديگر آن ناحيت را بتصرّف نگاهداشت و پيكار سخت روى داده ، بسيارى از سپاهيان عرضهء تلف گشتند ، و\r\n\r\n","description":"","footnote":"","page_name":" 124 ","page_number":132},
  {"content":"\r\n\r\nمالى بسيار به مصرف كارزار رسيد ، و چون هيچ حيلت و تدبير در تسخير آن خطّه مفيد نيامد ، گماشتگان ، صورت حال را بدرگاه شاهنشاه انها ، و از وخامت عاقبت مكر ، و سرانجام ناپسند غدر و فريب كولى خان شكايت كردند ، و كولى دريافت كه شاهنشاه ، درباره آن غدّار انديشهء دارد ، كه براى وى جز رنج و اندوه فراوان ، بلكه زيان جان سودى نيارد ، ازينروى به ترك آنان گفت ، و از منصب و حكومت خويش در نيشابور چشم پوشيده ، حيران و سرگردان ، راه فرار در پيش گرفت ، مگر خود را از خطر مرگ برهاند ، و نيم‌جانى از غرقاب بلا بساحل نجات برساند ، بدين حال شاهنشاه خود بتعقيب وى برخاسته ، برنشست ، و از خوارزم برامده ، سپاه خويش را ، در هر ناحيت كه گريزگاه وى گمان ميرفت ، پراكنده ساخت ، تا چنان كه ابن اثير در كتاب كامل ياد كرده است ، وى را يافته بگرفتند و بقتل رسانيدند ، و شاهنشاه پس از فراغ از امر وى ، چنان انديشيد ، كه تصرف هرات را ، جز هيبت و شكوه سلطنت ، كه از ضربت شمشير خونخوار ، و حملهء سپاه جرّار ، بيش به كار ايد ، چارهء ديگر نباشد ازينروى آهنگ هرات كرد و بر ان شهر حمله برده ، سه روز پس از رسيدن بدان شهر ، آن را بگرفت ، و صاحب را هم بدان خطّه ، بسخت‌ترين وجهى بكشت ، و بدين هنگام نصرة الدّين محمّد بن حسين بن خرميل ، بديار هند شتافته ، در خدمت قباچه اقامت گزيده بود ، و چون سلطان جلال الدّين بر قباچه دست يافت ، وى بدرگاه شهريار شتافت ، و خدمت و ملازمت وى اختيار كرد ، و اين مرد شخصى خردمند و ظريف ، و نرمخوى و پسنديده اخلاق و خوش‌سخن بود ، و در محاورت مزاحهاى خوش‌ايند ، و بديهه‌هاى حاضر و دلپسند داشت و بدين سبب ، در خدمت سلطان منزلتى يافته ، در دل وى جاى گزيد و پادشاه وى را بمنادمت و تقرّب ، و حضور در مجالس انس و سرور ، اختصاص داد ، و چون اصفهان را مالك امد ، شحنگى آن شهر بوى بخشيده . هم در ان بلد اقطاعى جليل به دو ارزانى داشت ، و اتفاق را ، بهنگام اقامت سلطان در اصفهان ، به قصد مقابله و مقاتلهء تاتار ، گروهى سرهنگان غياث الدّين ، از آستان مخدوم خويش ، بسبب تنگدستى وى دورى گزيدند ، و نصرة الدّين مزبور آنانرا به خدمت خود پذيرفت ، شبى غياث الدّين در مجلس پادشاه ، بدانگاه كه سرها از بادهء ناب مست ، و سكر شراب بتاراج خرد چيره‌دست گشته بود ، نصرة الدّين را گفت ، چرا چاكران مرا بدرگاه من بازنميفرستى ، وى جوابى ناسزا بر زبان رانده ، چنين پاسخ داد كه ، بندگان آن را خدمت كنند ، كه آنانرا سير سازد ، و هرگز بر گرسنگى نشكيبند ، و اين سخن چنان بود كه شاعر سرايد \" ن \" .\r\n سها گويد بخورشيد جهانتاب * چنين بىتابش و پنهان چرائى\r\nزند ظلمت بنور صبح طعنه * كه بس بىبهرهء از روشنائى \r\nغياث الدّين ازين گفتار غضبناك گشت ، و سخن شنيده را تكرار ميكرد ، و چون پادشاه خشم وى بدانست ، نصرة الدّين را فرمود \" برخيز اى . . . و بيرون رو ، كه همانا\r\n\r\n","description":"","footnote":"","page_name":" 125 ","page_number":133},
  {"content":"\r\n\r\nمست گشتهء \" و . . . در زبان غوريان . . . را نامند . . . « 1 » ، اينگاه نصرة الدّين از مجلس بيرون رفت ، و غياث الدّين پس از اندك زمان ، بر پى او روان شده ، بخانهء وى شتافت و خواست تا درايد ، چون در نگشودند ، از بام سراى فرود امد \" و كاردى بر تهيگاه نصرة الدّين نواخت ، كه پس از روزى چند بدان زخم قالب تهى ساخت ، و شهريار بر مرگ وى سخت اندوهگين گشت ، و جزع و زارى از حد ببرد ، و چندان در سوگ وى اضطراب و بيقرارى نمود ، كه پدر در ماتم پسر ، يا پسر بر وفات پدر ، چنان بيتابى نكند ، و از سر خشم كس بنزديك غياث الدّين فرستاد ، و برين كار نابهنجار ، وى را ملامت و عتاب فرموده ، چنين پيغام داد ، كه همانا تو سوگند ياد كردهء ، كه دوست مرا دوست دارى ، و دشمنم را دشمن شمارى ، و اين كشته يگانهء دوستان من بود ، بوى بيش از همه ياران محبت داشتم ، و هر اندوه را بديدار وى از ياد ميبردم ، و نشاط دل و سرور جان را ، در حيات وى ميدانستم ، و چون تو وى را بجور و ستم بكشتى ، و مراعات عهد نكرده ، بنقض پيمان كوشيدى ، و حق قسم و حرمت سوگند بشكستى ، اكنون چنانست كه من نيز دربارهء تو ، سوگندى بر زبان نياورده ، و ترا زنهار نداده باشم ، با اينحال من خود درين قضيّت ، مداخلت نكنم ، و حكومت بقاضى شرع گذارم ، تا اگر خواهد قصاص كند ، و گرنه ببخشايد ، بدين رسالت ، روز روشن در نظر غياث الدّين شب تاريك گرديد ، و قرار و آرام بر خويش ممنوع و حرام ديد ، سپس پادشاه بفرمود ، تا جنازهء مقتول را ، به قصد تشنيع غياث الدّين ، دو بار بر در سراى وى بگذرانيدند ، و غياث الدّين بكردار ، بزهكاران ، شب و روزى بترس و وحشت ، و خوف و خشيت بسر ميآورد ، تا آنگاه كه سلطان ، در بيرون اصفهان ، با لشگر تاتار روياروى گشت ، بدين هنگام غياث الدّين ، اشتغال وى غنيمت شمرده بگريخت ، و به گمان خويش جانى بسلامت برد ، و بحقيقت خود را در ورطهء هلاك افكند ، و گوئى دربارهء وى گفته‌اند \" ن \"\r\n ز دوستان چو بجاى وفا جفا ديدم * گريختم سوى اعداز منزل احباب\r\nچنان كه رخت بدوزخ برد كس از اعراف * و يا بسيل پناه اورد ز رشح سحاب \r\nالقصّه ، از انجا بخوزستان رفت ، و كريم الشّرق وزير خويش را ، برسالت بديوان خلافت فرستاد ، تا مفارقت وى را از درگاه برادر اعلام كند ، و فراياد اورد كه غياث الدّين بروزگار دولت ، در ايّامى كه در عراق با بلاد و ممالك خلافت ، مجاورت داشت ، و برعايت حسن جوار ، انديشهء هتك حرمت نكرد ، و بروشى منافى شؤون ديوان عزيز ، مبادرت نجست ، و برادر وى بخلاف ، چون از هند برامد ، حجاب حشمت خلافت بردريد ، و چشم از ملاحظه ادب بپوشيد ، و بلاد ديوان را بباد تاراج و يغما داده ، زير و زبر ساخت ، و\r\n\r\n\r\n","description":"","footnote":"\r\n( 1 ) : عبارت متن \" قم يا حمدىّ \" ؟ \" و اخرج فانّك قد سكرت ، و تسمى النقّابون \" ؟ \" باصطلاح النوية حمدية \" ؟ \"\r\n","page_name":" 126 ","page_number":134},
  {"content":"\r\n\r\nمتعهد گردد ، كه اگر امير المؤمنين ، غياث الدّين را در حال ، براى استرداد حق مغصوب ، و ملك متصرّف ، مدد و اعانت فرمايد ، وى به خدمت چون بندگان ، پيرو امر و مطيع فرمان ، باشد ، و رسول مذكور را ، از حضرت خلافت ، با وعده‌هاى نيك و انعام وافر بازگردانيدند و نيز انعام عاجل را ، سى هزار دينار بدست وى ، براى غياث الدّين فرستادند ، و چون غياث الدّين خبر بازگشت تاتار ، و ظهور شهريار بشنيد ، چندان دستخوش بيم و هراس امد ، كه در بسيط خاك ، پناهگاهى كه در ان ايمن توان نشست ، نمييافت ، و پايمرد و دستيارى كه دل بر پشتيبانى وى توان بست نميديد ، ازينرو از خوزستان بجانب الموت رانده ، بدانجا اقامت گزيد ، تا سلطان بانديشهء تعقيب تاتار و بر اثر آنان برى امد ، و در نزديك الموت ، سپاهيان خويش را ، از حدود رى تا ابخاز برگماشت ، اينگاه غياث الدّين را ، چون گلو گرفتهء كه راه نفس كشيدن ندارد ، يا مرغى بىبال و پر ، كه از قفس پريدن نيارد ، كار سخت گشت ، درين اثنا رسولى از علاء الدّين صاحب الموت ، بدرگاه پادشاه امده ، براى غياث الدّين امان خواست ، تا به خدمت بازگردد ، سلطان بپذيرفت ، و برادر را امان داده ، عهد خود بسوگند مؤكّد ساخت ، و تاج الملك نجيب الدّين يعقوب خوارزمى مشرف مملوكان را ، با جمال الدّين فرج طشت‌دار ، بهمراه رسول الموت بدانجا فرستاد ، تا غياث الدّين را به خدمت طلبند ، و بدانكه علاء الدّين اصلاح ذات البين را ضمان گشته بود ، از وى امتنان داشت ، و عنوان خطاب وى را ، از جناب شريف ، بمجلس شريف مبدل ساخت ، تا وى در اتمام مقصود ، و فرستادن غياث الدّين بمحضر شهريار ترغيب يابد ، و كارى كه آغاز كرده است بپايان برد ، و چون آن دو فرستاده بغياث الدّين رسيدند ، وى از قصد بازگشت بازگشت ، و چون پرگار گرد نقطهء خاك بسرگشتن ، و بكام حيرت و آوارگى بسيط زمين در نوشتن ، بسلامت نزديكتر ، و از ندامت دور تر ديد ، بدين سبب ، از علاء الدّين داراى الموت درخواست ، كه وى را براى ركوب اتباع و حمل اثقال ، بمركوب مدد كند ، و علاء الدّين سيصد چهار صد مركب بوى داد ، وى از الموت برامد ، و گروهى از سپاهيان كه در اطراف الموت جاى داشتند ، و جبه سلاح‌دار مقدّم خواجه‌سرايان ، بر وى حمله برده ، در حدود همدان بوى رسيدند ، و نزديك بود وى را دستگير سازند ، لكن جهان پهلوان ايلچى ، كه در پشت كاروانسرائى كمين كرده بود ، بيرون تاخت ، و راه از چپ و راست بر انان بريده ، جمعى اسير ، و ديگران را از بازگشت ناگزير ساخت ، و غياث الدّين بطمع وفاى نايب خويش ، حاجب براق ، بكرمان رفت ، و نخستين كردار زشت براق با غياث الدّين اين بود ، كه مادر وى را با اكراه وى و آن بانو بزنى گرفت ، ديگر آنكه پس از چندى به آن دو تهمت زد ، كه خواسته‌اند وى را زهرى جانگزا بنوشانند ، و بدينگونه از وى كيفر ستانند ، و آتش خشم فرونشانند ، و آن خاتون را ، با وزير كريم الشّرق ، و جهان پهلوان ايلچى بكشت ، و غياث الدّين را در يكى از قلاع بزندان بداشت ، و در پايان امر\r\n\r\n","description":"","footnote":"","page_name":" 127 ","page_number":135},
  {"content":"\r\n\r\nوى گفتگو بسيار ، و قولى آنست كه پس از چندگاه ، براق وى را بعالم باقى فرستاد ، و سخنى ديگر آنكه ، در قلعهء كه غياث الدّين محبوس بود ، جمعى از زنان اهل آن را ، دل بر وى بسوخته ، بر خلاص وى همداستان گشتند ، و طناب فراهم ساخته ، ويرا از فراز قلعه فرود اوردند ، و چون وى از زندان برامد ، باصفهان شتافت ، و در انجا بفرمان شهريار بقتل رسيد ، و من خود درين باب خبر صحيح ندانم ، و جز شكّ و تعجّب نتوانم ، چو بدانگاه كه سلطان در تبريز بود ، براق حاجب بوسيلت شرف الدّين نايب عراق ، نامهء عرضه داشت ، تا به حضرت سلطنت فرستاده ، و به نظر پادشاه رسانيده آيد ، و من آن مكتوب بديدم ، خدمات سابق و لاحق خويش در ان ياد كردهء از جمله نگاشته بود ، كه من دشمن‌ترين اعداى شهريار \" يعنى غياث الدّين \" را بقتل رسانيده‌ام ، سپس نوشته ، كه پادشاه را چه زيان دارد ، كه بتقرير بلاد كرمان برين پير فرتوت حكم فرمايد ، و نيز چون من ، در سال ششصد و بيست و شش ، برى آمدم ، مرا مژده دادند ، كه غياث الدّين بسلامت ، باصفهان بازگشته ، و در سراسر ديار عراق ، كوس بشارت نواخته‌اند ، و پس از روزى چند بشيوع پيوست كه آن خبر اصلى نداشت ، بلكه جوانىتر كمانى ، زى و هيئت وى اختيار كرده ، و نام وى بر خويش نهاده ، بهنگام غياب وزير شرف الدّين باصفهان امده بود ، و مردم او را نشناخته ، غياث الدّين دانسته ، شرط خدمت بجاى اوردند ، و چون وزير بازگشت ، و تزوير وى دريافت ، بفرمود تا وى را در بازار بگردانيدند و بزدند ، و خود خفاى حال غياث الدّين بر مردم اصفهان شگفت باشد ، چو وى پادشاه آنان ، و سه سال در ان شهر مقيم بوده است ، و حقيقت حال را خداى بهتر داند .\r\n\r\nفرستادن علاء الدين فدائيان را به خدمت سلطان\r\nآنگاه كه شهريار در رى مقيم ، و سپاه وى ، در تعقيب تاتار بجانب خراسان روان بود ، از جانب علاء الدّين داراى الموت ، رسولى با نه تن از فدائيان بر سلطان وارد گشت ، و غرض وى از فرستادن فدائيان ، آن بود كه پادشاه آنان را بقتل دشمنان خويش روانه سازد ، و وى بدين خدمت به خدمت تقرّب جويد ، سلطان درين امر ، با ارباب مصلحت ، و وجوه اصحاب خويش ، مشورت فرمود ، بيشتر آنان چنان راى زدند كه اين خدمت بايد پذيرفت ، و خصمان را بر فدائيان معيّن و معلوم ساخت ، تنها شرف الدّين نايب عراق ، بخلاف اين انديشيده ، عرضه داشت كه ، مقصود علاء الدّين ازين كار ، جز ان نيست ، كه نيّت شهريار را استنباط كند ، و از راز درون و سر مكنون وى آگاهى جويد ، و چون دريابد ، و خصمان وى نيك بشناسد ، به آنان پيوندد ، ازينرو شهريار فدائيان را بنزديك علاء الدّين\r\n\r\n","description":"","footnote":"","page_name":" 128 ","page_number":136},
  {"content":"\r\n\r\nبازگردانيده ، چنين پيغام داد كه ، همانا بر تو و ديگران ، مخالف و مؤالف ، و دوست و دشمن ما ، پوشيده و مستور نباشد ، و درين باب بتصريح و تعيين حاجت نيفتد ، و اگر خواهى كه مخالفان ما را از ميان برگيرى ، انديشهء خويش به كار بند ، لكن ما اگر خداى خواهد ، اين زحمت از تو برگيريم ، و ترا بتحمّل اين مشقّت محتاج نسازيم ، چو ضربت شمشير آبدار ، و صولت سپاه دشمن شكار اين كار برارد ، و ما را از زخم كارد فدائيان ، و افراد آنان ، بىنياز دارد ، و اندكى پس از بازگشت فدائيان ، غياث الدّين ، از علاء الدّين صاحب الموت ، باندازهء كه بايست ، دواب و سلاح بستده ، از الموت بيرون شد ، و پادشاه را از علاء الدّين ، بدين سبب كه برادر وى را بمركوب و اسلحه مدد كرده ، و بخلاف عهد و ضمان خويش ، از انديشهء بازگردانيدن غياث الدّين بدرگاه ، بازگشته بود ، وحشتى حاصل امد ، و اين وحشت همچنان باقى بود ، تا در سنهء ششصد و بيست و شش ، مرا به قصد عتاب در امورى چند ، بنزديك علاء الدّين فرستاد .\r\n\r\nعزل صفىّ الدّين محمد طغرائى از وزارت خراسان و نصب تاج الدّين محمد بلخى مستوفى\r\nصفىّ الدّين محمد طغرائى اهل قريهء كليجرد ، از روستاى ترشيش ، و فرزند رئيس آن ده ، و بزرگتر وسيلت پيشرفت وى ، زيبائى خط بود ، و حسن اتفاق و مساعدت روزگار ، وى را بمنصب رفيع ، و مقام و مرتبت بلند رسانيد ، بدينگونه كه چون بيشتر اصحاب سلطان ، در آب سند غرقه گشتند ، وى نجات يافته ، مضطر و پريشان بديار هند افتاد ، و بشرف الملك پيوسته ، مواظب و ملازم خدمت وى شد ، تا آنگاه كه سلطان بر سرير ملك متمكّن ، و فرمان وى در بلاد و اقاليم ، نافذ و مطاع آمد ، و امور قاعدهء استوار ، و نظمى درست يافت ، و چون شرف الملك صفىّ الدّين مذكور را به نظر مهر و عنايت مىنگريست ، منصب طغرا بوى ارزانى داشت ، و وى بثروت و توانگرى رسيد ، و صاحب دستگاه كشته ، غلام و كنيز ، و خدم و حشم بسيار گرد اورد ، و بدانگاه كه گرجيان ديگر باربر تفليس تسلّط يافتند ، و سلطان از اخلاط بازگشت ، تا كيفر احراق تفليس از انان بستاند ، صفىّ الدّين را وزارت شكّى و قبله \" از بلاد شروان \" بداد ، و قشقرا مملوك اتابك ازبك را ، بايالت آن دو بلد ، و حفظ و دفاع آن برگماشت ، و خود گرجيان بسالى چند ازين پيش ، بهنگام قدرت و غلبهء خويش ، دو شهر مزبور را ، از صاحب شروان گرفته\r\n\r\n","description":"","footnote":"","page_name":" 129 ","page_number":137},
  {"content":"\r\n\r\nبودند ، بارى آن دو بر شكّى و قبله دست تصرّف گشودند ، و صفىّ الدّين اموال ديوان را گرفتن آغازيد ، تا گرجيان همت بر ان گماشتند كه ان دو را از جايگاه خود برانند ، اينگاه قشقرا خود را از مقاومت و ثبات عاجز ديده ، بترسيد ، و بعجله و شتاب راه معاودت بپيمود ، و صفىّ الدّين برجاى بماند ، و گرجيان روزى چند ، وى را محاصرت كرده ، بسبب قرب سلطان ، و بيم از حملهء سپاهيان ، و هجوم ناگهان بر انان ، برگشتند ، و صفىّ الدّين سالم ، و اموالى كه بخراج گرفته بود ، از دستبرد محفوظ ماند ، و خدمت وى در حضرت سلطنت پسنديده آمد ، و بازامدن وى بدرگاه شهريار ، با هلاك اور خان مقطع خراسان ، در گنجه بدست اسمعيليان ، مقارن افتاد ، و صفىّ الدّين وزارت خراسان يافته ، آن سرزمين از املاك خاصّهء سلطنت معدود گشت نامبرده سالى يا بيش بدان ديار اقامت گزيد ، و خوى ناپسنديده پيش گرفته ، بگاه سياست احكام سخت ميفرمود ، و در قضايا نقض و ابرام نابجا ميكرد ، ازينرو مردم آنسامان ، تحمّل اين اوضاع را دشوار ديدند ، و حكومت وى را بر دوش خويش بارى گران و كمرشكن يافتند ، بارى چون شهريار به قصد تعقيب تاتار بعراق امده ، در رى اقامت گزيد ، اهل خراسان پياپى ، بدادخواهى به خدمت شتافتند ، و بزرگان نام‌اوران و مشاهير و مشايخ آن ديار ، بر تقبيح اعمال وزير مزبور همزبان شدند ، و از زشتكارى نهان وى پرده برگرفتند ، و پادشاه صفىّ الدّين مذكور را برى خواست ، وى حاضر گشت ، و پيشكشهاى بسيار بتقديم رسانيد ، و اين خود سودى نداده ، وى را از خشم سلطان رهائى نبخشيد ، و او را بفرمان ، با چاكران و غلامان بگرفتند ، و اموال و محمولات وى بخزانهء شهريار ، و سيصد سردواب وى را باسطبل ببردند ، و غلام وى على كرمانى ، بقلعهء فرمانه گريخت \" و آن قلعه از امّهات قلاع خراسان ، و جايگاه ذخاير و خانه ، و حرمسراى صفىّ الدّين بود \" و بدان دژ متحصّن گشته ، بحفظ آن همت گماشت ، و پادشاه تاج الدّين بلخى مستوفى را ، وزارت خراسان داد ، و صفىّ الدّين را بوى سپرد ، تا تمامت اموال وى بگيرد ، و قلعه را از وى بستاند ، و چون در ميان صفى الدين و تاج الدّين مرقوم ، كينهء ديرين و دشمنى صميم ، و عداوتى در صميم قلب جايگير و مقيم بود ، پياپى بشهريار مينوشت ، كه اميد تسليم قلعه از طغرائى نتوان داشت ، چو وى در خفا غلام خويش را ، بعلاماتى كه خود دانند ، بحفظ قلعه توصيه و تحريض ، و از سپردن آن منع و تحذير مىكند ، و بدين سخنان چندان شهريار را بضد طغرائى برانگيخت ، كه بفرمود وى را در پائين دژ حاضر ارند ، و كسان ويرا بقتل او تهديد كنند ، اگر باز قلعه را نسپارند ، و در خلاف اصرار ورزند ، بار سر از گردن طغرائى برگيرند ، و خود ازين پيش طغرائى موكل خويش را راضى ساخته ، بدينگونه كه در نهان مالى هنگفت به دو داده ، و نيز وعده كرده بود ، كه اگر روزگار چهرهء مساعدت نمايد ، و گشايشى در كار پديد ايد ، و پريشانى حال و تفرّق امور ، صورت جمعيّت و نظم پذيرد ، در جاه و مال با وى مشاركت جويد ، و به راه مساوات پويد ، بدين\r\n\r\n","description":"","footnote":"","page_name":" 130 ","page_number":138},
  {"content":"\r\n\r\nشرط كه هر زمان خطر نزديك بيند ، و دريابد كه گماشتگان شهريار ارادهء قتل وى دارند ، ويرا رها ساخته ، بقلعه فرستد ، و چون محقّق گشت ، كه برانند تا طغرائى را هلاك و همبستر خاك سازند ، موكّل مزبور عهد خويش بجاى اورد ، و آنگاه كه طغرائى از دست اجل بگريخت ، و از بلاى مرگ نجات يافت ، با ارباب دولت مكاتبه آغاز نهاد ، مگر سلطان را بوى بر سر عاطفت و رحمت ، و مهر و شفقت ارند ، و از نسبت جور و ستم تبرّا جست ، و چون در ميان من و وى ، روابط محبت و خلوص محكم و استوار بود ، چون پزشكى كاردان ، كه بعلاج دوست بيمار خويش برخيزد ، بچاره و تدبير برخاستم ، چندانكه امر اصلاح پذيرفت ، و كار استقامت گرفت ، و خطّ دست شهريار ، بامان و زينهار وى بستدم ، و طغرائى بوضعى كه فقر و پريشانى ، و عسرت و بىسر و سامانى ، از ناصيت حال آشكار داشت ، به حضرت باز امد ، و من چندانكه توانستم ، از زر و جامه ، و دواب و سراپرده ، دربارهء او دريغ نداشتم ، و با وى مانند شريك و سهيم ، بمساوات و مواسات رفتار كردم ، تا از تنگدستى براسود ، و از آن مضيفه چنان كه بايد ، گشايش روى نمود ، سپس دامان همت بر كمر زده ، عازم گشتم ، كه از معارض منصب و مقام ، و دشمن حيات وى انتقام ستانم ، و از عهدهء كار بيرون امده ، به مقصود رسيدم ، و نزديك بود كه نيابت خراسان بوى تفويض گردد ، لكن حادثهء قيامت اثر حملهء تاتار روى داده ، ما را از نيل به منظور و مرام ، و رسيدن بهر آرزو و كام بازداشت ، و خود بر درازدستى كارگزاران اين سلطنت ، و خيانت آنان در اموال دولت ، ازين استدلال توان كرد ، كه چون طغرائى را در رى بگرفتند ، روزى حميد الدّين گنجور ، در محبس بنزد وى حاضر شده ، چنين گفت ، كه شهريار فرمايد ، اگر خواهى بر تو ببخشايم ، و از تو راضى شوم ، آن جواهر كه گردآورندهء ، بنزديك من ، و زرى كه براى شرف الملك نهادهء ، بخزانه فرست ، ازينرو صفىّ الدّين چهار هزار دينار ، كه براى شرف الملك نزد بازرگانى ، بامانت نهاده بود ، با هفتاد نگين زمرد و فيروزه و ياقوت و لعل بدخشان حاضر اورد ، و جمله را خزانه‌دار بگرفت ، و بسبب آنكه پادشاه را بر صفىّ الدّين خشمناك ، و ويرا محكوم بقتل ميدانست ، چيزى از ان بگنجينه نسپرد ، و چون بتقدير ايزد ، در مرگ صفى الدين تأخير حاصل ، و وى بدرگاه بازگشت ، دفاتر نويسندگان خزانه را بازجست ، و خود نه كاتبان مخزن را از ان زر و گوهر خبرى ، و نه در دفاتر آنان از ان ذكر و اثرى بود ، بدين سبب صفىّ الدّين مرقوم ، كس بخازن فرستاده ، ويرا بافشاى اين خيانت تهديد كرد ، و به آخر چون خود بدان هنگام ، تهيدست و پريشان ، و گرسنه و بيسامان بود ، رضا داد كه اين قضيّت پنهان ماند ، و ماهى دويست دينار از حميد الدّين براى مصارف و اخراجات خويش بستاند ، و بدين قرار آن زر بگرفت ، لكن جواهر از ميان برفت ، و چيزى از ان بدست نيامد .\r\n\r\n","description":"","footnote":"","page_name":" 131 ","page_number":139},
  {"content":"\r\n\r\n\r\nنصب من بحكومت نسا و عزل ضياء الملك\r\nضياء الملك علاء الدّين محمد بن مودود عارض نسوى ، مردى بود از خاندان رياست ، بنزديك دوست و دشمن ، بفضل و برترى موصوف ، و پيش خويش و بيگانه ، بسيادت و سرورى معروف ، و بدان هنگام كه بلاى بزرگ و فتنهء سترگ هجوم تاتار ، و استيلاى آنان بر ممالك و ديار ، روى داد ، وى بغزنه افتاد ، و در انجا بناكام و ناچار ، اقامت گزيده انتظار آن ميبرد ، كه مگر پرتو سعادت بر وى تابد ، و از مساعدت بخت نصيب يابد ، و چون شهريار بغزنه باز امد ، به خدمت پيوست ، و ديوان انشا و عرض بوى سپرده شد ، و از جانب خويش ، در ان دو منصب ، نايبان معيّن ساخت ، و چندان در خدمت تمكّن و تقرّب يافت ، كه شرف الملك ، از مزاحمت و معارضت وى در مقام وزارت بيم داشت ، و چون رهى برسالت از نسا بدرگاه امد ، و بازگشت متعذّر گشت ، جذبهء مهر و عنايت سلطان ، مرا بجانب خويش كشيد ، و پيوسته از شغل و رتبتى ، بمقام و منزلتى برتر و بهتر ميرسيدم ، تا منصب رياست ديوان انشا يافتم ، اينگاه كار بر ضياء الملك دشوار امد ، و اقامت به حضرت سلطنت را ، موافق ميل نديده ، آهنگ طرفگيرى كرد ، و مجد نيشابورى را در ديوان عرض بنيابت گماشته ، خود بوزارت نسا ، كه خطّهء كم وسعت بود ، رضا داد ، و پادشاه گذشته از منافع و راتبهء وزارت ، اقطاعى كه ده هزار دينار بها داشت ، در ان ديار بوى تفويض فرمود ، و ضياء الملك بنسا رفت ، و احكام وى در ان ديار و حدود ، نافذ و مطاع امد ، چو خود مردى صاحب قدر ، و شهريار نيز فرموده بود ، كه حكم وى را چون فرمان شاهانه انگارند ، بارى اين شخص ، كينهء من در دل گرفته ، در قلمرو حكومت خويش ، هركرا با من اندك رابطهء خويشاوندى و رفاقت ، و تعلّق خدمت و مودّت داشت ، در اذيّت و آزار وى راه مبالغت پيمود ، از ان گذشته اموال معهود و مقرّر آن ناحيت ، بخزانهء سلطنت نرسيد ، ازينرو من بعلاج واقعه كوشيده ، پيوسته پادشاه را بآبادى و عمران ، و تكثير اموال ديوان در ان سامان ، تطميع ميكردم ، چندانكه شهريار وزارت نسا را به من بازگذاشت ، بدان شرط كه از حضرت سلطنت دور نشوم ، و شخصى معتمد بنيابت خويش بدانجا فرستم ، من نيز فرمان پذيرفتم ، و چون ضياء الملك معزول از شغل لاحق ، و محروم از مناصب سابق بدرگاه باز امد ، شرف الملك با وى متّفق گشت ، كه در حقّ من تهمت باطل اغازند ، و در حضرت پادشاه بعيبجوئى و بدگوئى پردازند ، و وى گرداورندهء خويش را بخدمتانه و رشوت بپراكند ، و تنى چند از خواصّ درگاه را ، با خود همداستان ساخت ، و شرف الملك بمساعدت وى سوگند ياد كرد ، من نيز در خلوت به خدمت شهريار شتافته ، عرضه داشتم ، كه چون حاكم قضيت ، مرا برين منزلت محسود ، و رزق مبسوط ، مستقر نخواهد ، از جادّهء صواب عزم انحراف دارد ، و فصل حكومت بعدل مصلحت نبيند ، ازينرو اين محاكمه جز\r\n\r\n","description":"","footnote":"","page_name":" 132 ","page_number":140},
  {"content":"\r\n\r\nدر حضرت سلطنت ، نشايد و نبايد ، و پادشاه وعده فرمود ، كه مقالات ما خود استماع فرمايد ، و چون شرف الملك خواست كه بترافع پردازد ، شهريار ما را به خدمت طلبيد و محاكمهء من و خصم ، هم در محضر وى خاتمه يافت ، و بانجام ضياء الملك ، رانده و مردود ، از مجلس شاه بيرون امد ، و هم در حال وى را تب گرفت ، و پس از روزى چند ، بديار آخرت و جوار مغفرت شتافت \" ن \"\r\n خدايا بعزّت كه بر من مگير * گناه ار ز من رفت پوزش پذير\r\nو گر نيز از وى خطا رفت كار * برحمت هم از وى خطا در گذار \r\n\r\nفرستادن سلطان قاضى مجير الدّين را در استخراج سحر به بغداد\r\nبهنگام اقامت سلطان در عراق ، شخصى ، خوارزمى ، از تاتار گريخته به خدمت پيوست ، و از جانب صدر علّامه ، سراج الدّين ابو يوسف يعقوب سكّاكى ، پيام داشت ، و سكّاكى از دانشمندان خوارزم ، و در فنون هنر و شعب علوم ، سرامد همگان ، و پيشواى اهل زمان ، و مصنفات وى در علوم متداول ، آيات براعت ، و معجزات صناعت بود ، و مردمان بمهارت وى در علوم غريبه ، چندان عقيدت داشتند كه ميپنداشتند ، وى بتأثير افسون ، آب روان را از جريان بازدارد ، و بتسخير كواكب ستاره را از مسير خويش برارد ، و اين مرد در خدمت شاهنشاه تقرّب يافت ، و چون وى آهنگ بغداد كرد ، سكّاكى تمثالى سحراميز بساخت ، و بشاهنشاه داد ، تا آن را در بغداد دفن كنند ، و بدينكار شاهنشاه به مقصود رسد ، و بر فرمانروائى آن ناحيت دست يابد ، و شاهنشاه آن تمثال را ، بهنگام فرستادن قاضى مجير الدّين ببغداد ، بوى سپرد ، و وى آن را ، در خانهء كه بدان فرود امد مدفون ساخت ، و چون بدينگاه آن خوارزمى به حضرت سلطنت رسيد ، چنين گفت كه علامهء سكّاكى را اينك عقيدت آنست ، كه ترتيب سحر به عكس مراد اتفاق افتاده ، ازينرو زيانش بسلطان رسيده و سود آن بخليفه بازگشته است ، و هم اكنون اگر مجير الدّين زنده باشد ، وى را ببغداد گسيل دارند ، تا بهر حيله تواند ، آن تمثال را بيرون ارد و بسوزاند ، و قاضى مجير الدّين نيز اين قول را تصديق داشت ، بدين سبب شهريار قاضى مذكور را ، بنام رسالت و انجام بعضى امور ببغداد فرستاد ، و او را باستخراج تمثال فرمان داد ، لكن وى چندانكه بچاره‌گرى برخاست ، نتوانست در خانهء نخستين درايد ، و كوشش وى بيهوده ماند ، و من خود ندانم ، از عقيدت باطل اين مرد فاضل تعجب شايد داشت ، يا از فريفتن اولياء سلطنت ، بدين فسانه و افسون شگفت بايد كرد ، و خود كه ديده است كه دولتى از انقراض و زوال\r\n\r\n","description":"","footnote":"","page_name":" 133 ","page_number":141},
  {"content":"\r\n\r\nمأمون ماند ، و جهان بيك حال پايدار باشد ، آرى در انجمن دنيا ، به حكم قدر و فرمان قضا ، بسى جمع دستخوش هلاك و تفرقه گشته ، و درين سراى كهن ، بسا اقوام پاى نهاده و درگذشته‌اند \" ن \"\r\n نباشد بر كتاب محو و اثبات * رقم جز خامهء كيهان خدا را\r\nنويسد ، بسترد نيز آنچه خواهد * كه فرمان نيست جز حكم قضا را \r\n\r\nحوادث ارّان و آذربايجان\r\nچون پادشاه بجانب عراق بكوچيد ، شرف الملك را بهمراه ببرد ، و بهنگام وصول وى بحدود همدان ، از ناحيت آذربايجان پياپى خبر ميآمد ، كه مملوكان اتابك ، مانند ناصر الدّين اقش مشهور بكوچك ، و \" سيف الدّين بن \" سنقرجق دواتدار ، و سيف الدّين بكلك سديدى ، و جمعى ديگر از انان بر مخالفت سلطان اتّفاق كرده ، و پيمان بسته‌اند ، كه يكديگر را درين هنگامه ، پايمرد و دستيار و مساعد و مددكار باشند ، و در بيرون تبريز خيمه زده رأى آن دارند ، كه بدين وقت كه فرصت شورش بدست ، و عرصه خاليست ، امور منظم را پريشان ، و كار را ديگرسان سازند و در كالبد دولتى از ميان رفته ، و صورت زوال و انقراض پذيرفته ، ديگر بار جان دهند ، و آن را زنده گردانند ، و بدين قصد پسر ملك خاموش ، فرزند اتابك ازبك را ، از قلعهء قوطور ، بيرون ارند ، و وى را دست‌اويز خويش ، و فتنه‌انگيزى را بر وى اجماع كنند ، و بنام وى دعوت اغازند ، ازينرو شهريار شرف الملك را بآذربايجان باز فرستاد ، تا بحفظ و حمايت آن ديار كوشد ، و با مخالفان پيكار جويد ، و وى چندان از قبول اين امر سرباز زد ، كه سلطان بوى اجازت داد ، تا اگر حاجت افتد ، در املاك خاصّه و اقطاعات ارّان و آذربايجان ، مالكانه دست تصرّف گشايد ، بهر كه خواهد ببخشد ، و هركرا خواهد محروم سازد ، و اگرنه ، اموال همچنان براى خزانه مضبوط و مجموع ماند ، و چون شرف الملك بمراغه رسيد ، بوى خبر دادند ، كه اتابكيان در بيرون تبريزند ، و جمعى افزون ، از آشوب‌طلبان و فتنه‌جويان ، به آنان پيوسته ، فساد بسيار كرده‌اند ، و از چپ و راست بتاراج و تالان مشغولند ، بدين سبب شرف الملك ، مملوك و حاجب بزرگ خود ناصر الدّين قشتمر را ، بر لشگر مقدم ساخته ، بحرب آنان گسيل داشت ، و دو گروه ، بين دهخوارقان و تبريز ، به يكديگر رسيدند ، و جنگى سخت در پيوست ، چنان كه در اثناى حرب ، از شدّت طعن و ضرب ، نيزه و تيغ را كمر و پشت بشكست ، و بعاقبت بفرمان قضا ، و تقدير ايزد يكتا ، اتابكيان منهزم شدند ، و پشت بدشمن و روى بگريز اوردند ، واقش و بكلك و سنقرجق ، و ديگر سران غوغا ، اسير گشتند ، و آنان را پالهنگ بر گردن ، بدرگاه شرف الملك\r\n\r\n","description":"","footnote":"","page_name":" 134 ","page_number":142},
  {"content":"\r\n\r\nببردند ، و در خدمت بر پاى بداشتند ، و وى آنان را توبيخ و سرزنش كرد ، و سوابق احسان خويش فراياد اينان اورد ، از جمله آنكه در گنجه ، از گنجينهء خود بكلك را خلعتى داده بود كه كمربند گوهرنشان آن ، چهار هزار دينار قيمت داشت ، سپس شرف الملك بجانب تبريز رفت ، و چون نميخواست كه در داخل بلد منزل گزيند ، اقامت را در پشت شهر ، سرا و كاخى چند طرح افكند ، قاضى و مشايخ و اعيان شهر را به خدمت طلبيد ، آنگاه بفرمود تا اقش و بكلك را حاضر اوردند ، و آن دو را بحالى كه از گرانى بند و زنجير تاب رفتار نبود ، بر پاى بداشتند ، و وزير قاضى را مخاطب ساخته پرسيد كه ، چه گوئيد دربارهء كسى كه ، بر پاى بداشتند ، و وزير قاضى را مخاطب ساخته پرسيد كه ، چه گوئيد دربارهء كسى كه ، بر مثل اين پادشاه ، كه ميان مسلمانان و تاتار ، حايلى دافع و سدّى سديد باشد ، در وقتى چنين خروج كند ، قاضى در جواب اين آيت برخواند  \" إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً  « 1 » الخ \" اينگاه شرف الملك بفرمود ، تا دو دار در ميدان برپا كردند ، و آن دو را ، كه در باغ حسن سرو آراسته و بر سپهر جمال ماه ناكاسته مينمودند ، بياويختند ، و فروغ آن دو ستارهء درخشان را در ابر نيستى نهان ساختند ، و عرصهء ارّان و آذربايجان ، از خس و خار گردنكشان ، و فتنه‌انگيزان نافرمان پاك گشت ، سپس وزير ، قاضى معزول ، قوام الدّين حدادى \" ؟ \" خواهرزادهء طغرائى را گرفته ، بده هزار دينار مصادرت كرد ، چو قاضى تبريز در ان روزگار ، بكذب محض ، و بهتان صرف ، وى را بهمدستى اتابكيان متّهم ساخته بود ، امّا سنقرجق دواتدار ، بشفاعت و پايمردى حسن ، از دست مرگ نجات يافت ، و شرف الملك وى را ببخشود ، و به خدمت مقرّب ساخت .\r\n\r\nحال ملكه دختر طغرل و عاقبت امر وى\r\nبدان هنگام كه شهريار ، دو شهر سلماس و اروميه را با اعمال آن ، گذشته از شهر خوى ، بملكه ، كريمهء طغرل بن ارسلان ، بازگذاشت ، شرف الملك ، باخرزى را ، بنيابت خويش ، بوزارت وى برگماشت ، و وى را بفرمود كه برسم نايبان ديگر وى در ساير اقطاعات ، عشر بلاد متصرّف ملكه را ، ماه به ماه بخزانهء او فرستد ، و باخرزى ارادهء تحكّم بر وى داشت ، و چنان ميخواست كه ملكه در جملهء تكاليف ، اطاعت وى گزيند ، و جز آنكه او\r\n\r\n\r\n","description":"","footnote":"\r\n( 1 ) : سوره المائدة  \" إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ ذلِكَ لَهُمْ خِزْيٌ فِي الدُّنْيا وَ لَهُمْ فِي الْآخِرَةِ عَذابٌ عَظِيمٌ \" \r\nترجمه لفظى - جز اين نيست كه پاداش آنان كه مجادله ميكنند با خدا و فرستادهء او و ميشتابند در زمين براى فساد اينست كه كشته شوند يا بر دار كشيده شوند يا بريده شود دستهايشان و پايهايشان از خلاف يا آواره شوند از زمين اين مرايشانرا رسوائيست در دنيا و مرايشان راست در آخرت عذابى بزرگ \" تفسير ابو الفتوح \"\r\n","page_name":" 135 ","page_number":143},
  {"content":"\r\n\r\nخواهد نكند ، و چون آن بانو در امرى خلاف راى وى ميجست ، باخرزى بشرف الملك چيزها مينگاشت ، كه ويرا بر مخالفت ملكه تحريض ميكرد ، چندانكه وزير از ان خاتون سخت برنجيد ، و كينهء وى در دل گرفت ، و چون شهريار بجانب عراق بكوچيد ، شرف الملك فرصت استيصال ملكه را چنان كه ميخواست آماده يافت ، و به حضرت سلطنت نوشت ، كه دختر طغرل اتابكيان را دستيار بوده ، و آنانرا بطمع ملك افكنده است ، و از جانبى ديگر از تبريز بنزديك آن خاتون رسولى فرستاد ، و خود جويان اصلاح نبود ، بلكه بدين وسيلت ، تنها تحذير و تهديد وى مقصود داشت ، باشد كه چون بر نفرت و وحشت ملكه بيفزايد ، از وى كارى سر زند ، كه شرف الملك را بهانهء قلع و قمع وى بدست ايد ، و پس ازين رسالت ، بجانب خوى بكوچيد ، و ملكه خود از انجايگاه بقلعهء تلا رفته بود ، و آن دژ بر كنار درياچهء آذربايجان بر بالاى . . . « 1 » بنا شده ، و آب جز از يكسوى پيرامون آن فرا گرفته است ، و چون شرف الملك بخوى رسيد ، بسراى آن خاتون در امد ، و از دفاين و خزاين وى ، كه بمرور روزگار ، و توالى ليل و نهار ، جمع امده بود ، خواستهء بيشمار بدست آورده ، گوهران ثمين ، و جامه‌هاى گرانبهاى بيمانند بسيار يافت ، و كنيزان ماهروى ملكه را ببرد ، و بر انان مالكانه دست تصرّف گشود ، و بفراهم اوردن اسباب محاصرت قلعه مشغول گشت ، تا بيم و بيزارى ملكه بيفزايد ، بعد از ان سيّد شريف صدر الدّين علوى ، برسالت ملكه ، در طلب لطف و رأفت ، و سلوك طريق تقوى ، و حسن فاتحت و خاتمت ، به خدمت وزير پيوست ، و هر چند شرف الملك ، رسول مزبور را باقتضاى فضل ، و رعايت شرافت نسب و اصل وى ، گرامى داشت ، از برمنشى و اصرار ، و الحاح و ابرام در اجراى منظور خويش ، هيچ نكاست ، و چون آن خاتون از مهر و عاطفت وزير ، مأيوس و نااميد گشت ، چندين بار از وى درخواست ، كه او را از رفتن بدرگاه سلطان مانع نيايد ، تا خود شهريار ، دربارهء وى چه انديشد و چه فرمايد ، اما شرف الملك اين مسؤول نيز نپذيرفته گفت ، بناچار خاتون را فرمان من بايد برد ، و از ان پس تاج الدّين صاحب بن حسن را ، كه از اشرار در گزين بود ، و بدخوئى و شرجوئى آنان بنزد همگان مشهور باشد ، براى مزيد وحشت و نفرت برسالت بنزد ملكه فرستاد ، و چون رسول مذكور از خدمت ملكه جدا گشته ، از قلعه فرود امد ، اسبان و دواب ملكه را ، بنزد شرف الملك ببرد ، تا رنجش آن خاتون را بدين‌گونه سببى ديگر افزايد ، اينگاه آن بانو بدانست كه تضرّع سود ندهد ، و شفاعت فايدت ندارد ، ازينرو ، بحاجب على ، نايب ملك اشرف موسى فرزند ملك عادل ابو بكر بن ايّوب در اخلاط ، نامه نوشته او را بخواند ، تا وى را برهائى از ان ورطه ، پايمرد و دستگير باشد ، و از ان مضيق خلاص بخشد ، بدين شرط كه آنچه از قلاع و بقاع در تصرّف دارد ، بحاجب مذكور\r\n\r\n\r\n","description":"","footnote":"\r\n( 1 ) : بجاى محذوف \" سقيف ؟ \"\r\n","page_name":" 136 ","page_number":144},
  {"content":"\r\n\r\nباز گذارد ، و بدين هنگام شرف الملك در دشت سلماس مقيم بود ، و لوازم محاصرت ملكه را آماده ميساخت ، و به هيچ روى انديشهء مخاصمت دشمنان ، و پرواى عداوت معاندان نداشت ، چو عرصهء كشور را ، از منازع و مخالف تهى ميپنداشت ، بناگاه بوى خبر رسيد ، كه حاجب على ، با سپاه شام در اخلاط و نواحى آن ، بنزديك و بسلمان آباد رسيده است ، و درين وقت شرف الملك ، لشگرى كه پيكار خصم را دريابد بهمراه نداشت ، و گروهى از ارباب اقطاع را اجازت داده بود كه باقطاعات خويش روند ، بدين سبب هم بهنگام روى برتافته ، بجانب تبريز بكوچيد ، و آذربايجان را خالى ، و امر آن ولايت نامرعى گذاشت ، و حاجب على بقلعهء تلا آمده ، آنجايگاه را به تصرف و ملكه را بهمراه گرفت ، و بازگشت .\r\n\r\nعماد الدّين فرستادهء روم\r\nبهنگام اقامت شرف الملك ، در بيرون خوى ، شخصى عماد الدّين لقب ، برسالت وزير علاء الدّين كيقباد بن كيخسرو ، با نامهء وى بدرگاه شرف الملك امد ، مضمون مكتوب ، بر اظهار محبت ، و تمهيد اساس مؤالفت مقصور ، و در ان نوشته بود ، كه اگر سلطان به قصد جنگ كافران بمشرق شتافته ، خداوندگار ما نيز بعزم جهاد ، بجانب مغرب رفته ، و هم درين سال ، قلعهء چند از سران كفار بگرفته است ، و ما دانيم كه اكنون در پيرامون تو ، گروهى بكمين فتنه باشند ، و با خود بتلقين مرگ عاجل ، انديشه‌هاى باطل كنند \" و درين سخن بحاجب على ، كه بتحريض ملكه قصد آذربايجان كرده بود ، اشارت داشت \" و اينك ما بنزديكيم ، اگر مددخواهى باجابت شتابيم ، و چون باعانت‌خوانى ، از دستيارى دست نداريم ، و به حكم آنكه در ميان اين دو دولت فرقى نباشد ، هرگاه مخالف‌ساز غوغا سازد ، و دشمن دست بتيغ يازد ، ترا سپاهى فرستيم ، كه وى را شمشير در غلاف ، و ناگزير از ترك خلاف كند ، بلكه به خاك سياهش نشاند ، و روزگارش بپايان رساند ، شرف الملك رسول مذكور را ، اكرام تمام فرمود ، و مقدم وى را با احترام پذيره گشت ، سپس در جواب آن رسالت با ياران مشورت كرد ، و اصحاب وى با درگزينى ، كه بدينگاه زمام وى بدست ، و بر عقل و رأى او تصرّف داشت ، برين اجماع كردند ، كه از دربار روم مالى بايد طلبيد ، چو اگر اين سپاه را آنچه بايد فراهم ايد ، ما را بلشگر ديگران نياز نيفتد ، و چون مصلحت بينان برين عقيدت متّفق و همداستان گشته ، اين رأى را در نظر شرف الملك بر اراستند ، و مرا درست گشت كه وى بهيچگونه از ان انديشه باز نيايد ، و از فكرتى كه به نظر وى خوش نموده است برنگردد ، بوى گفتم كه ، اگر ازين تقاضا گزيرى نيست ، بارى سخن بتواضع بايد راند ، و از خضوع و خشوع دست نشايد داشت ، چو حسن لفظ و لطف عبارت را ، در انجام\r\n\r\n","description":"","footnote":"","page_name":" 137 ","page_number":145},
  {"content":"\r\n\r\nحاجت اثر باشد ، و پادشاهان مانند كوه مانند ، كه اگر آهسته با ايشان خطاب رود ، به نرمى جواب دهند ، وزير اين گفتار بپذيرفت ، و بحرص و شره مال در فروتنى مبالغت نمود ، و در ضمن محاوره با فرستادهء مزبور چنين گفت ، همانا بر شما پوشيده نيست ، كه حادثهء حملهء تاتار ، جمعها پريشان ، و ديده‌ها گريان ، و آنچه بروزگاران ، در گنجينهء شهرياران گرد امده بود ، دستخوش تفريق ساخت ، و چون پادشاه ما ، پس از درگذشتن پدر خروج كرد ، جز شمشير خويش چيزى نداشت ، و اگر درين حال با وى ، بآئين جوانمردى رفتار كنيد ، اين احسان از ياد نبرد ، و ذكر اين نيكنامى بر صحيفهء دهر پايدار ماند ، بارى وزير درين باب سخن بسيار گفت ، و چندان تذلّل و خوارنمائى كرد ، كه من بر تلقين تواضع بوى پشيمان گشتم ، سپس رسول را به قدر همّت خويش ، كه برفعت با چرخ برين لاف برابرى ميزد ، و دعوى همسرى مينمود ، تشريفى گرانمايه با طوق و ساخت و سر افسار بداد ، و هزار دينار نيز ارزانى داشت ، و اين رسالت بنزديك سلطان علاء الدّين موقعى نيكو يافت ، و نخست براى شهريار ، آنگاه براى شرف الملك ، تحفه‌ها و ارمغانها فرستاد ، لكن آن هدايا پس از محاصرت اخلاط بدرگاه رسيد .\r\n\r\nفتوحات شرف الملك در آذربايجان و ارّان بهنگام اقامت سلطان در عراق\r\nچون شرف الملك از موكب شهريار بازمانده ، در آذربايجان اقامت كرد ، بر تسخير قلاع اهل عصيان همت گماشت ، نخست مقدّمان و لشگريان دزمار را ، بحسن وعد ، و بذل خواستهء نقد ، دل بدست اورد ، بدينروى مسؤول وى در تسليم آن قلعه اجابت كردند ، و وى بدان جانب شتافت ، و به روزى كه آن دژ را ميسپردند ، به آنان چندان خلعت و زر ، و عطاياى ديگر بخشيد ، كه ملك بملك و امير بامير نبخشد ، و ناصر الدّين محمد بن بيشتكين ، بگوشه‌نشينى پرداخته ، به ظاهر دعوى عبادت و پارسائى ، و در نهان سوداى ملك و فرمانروائى داشت ، بگرفته بمالى خطير مصادرت كرد ، و بتسليم قلعهء كهرام ، \" كه والى آنجا از جانب وى بود \" ناگزير ساخته ، آن دژ از وى بستد ، از ان پس خبر مرگ سيف الدّين قشقراى اتابكى ، والى گنجه از طرف سلطان ، بشنيد و بدان ناحيت رفته ، دو قلعهء هزل و جار برد ، از اعمال اران ، را از شمس الدين گرشاسب ، نايب متوفّى بگرفت ، و او را كه بروزگار خداوند خويش ، بوزير خدمت كرده ، ازينرو بدوستى و لطف وى معتمد و واثق بود ، و آن خدمت را ذخيرت ايام محنت ميپنداشت ، و در ميان اقران و همگنان بدان افتخار و\r\n\r\n","description":"","footnote":"","page_name":" 138 ","page_number":146},
  {"content":"\r\n\r\nمباهات داشت ، آزار رسانده ، اموال وى بربود ، و هم در شكنجه ، وى را استخوان شكسته بكشت ، سپس با نگاهبان قلعهء درادز ملاطفت اغاز نهاد ، تا وى آن دژ به تصرف داد ، و گروهى سوار و پياده ، به تصرف روئين دزبر گماشت ، و زمان محاصرت آنجا بدرازا كشيد ، سپس داراى دژ ، زوجهء پيشين ملك خاموش ، مايل گشت كه بنكاح شرف الملك درايد ، و بعد از وقوع زفاف ، و حصول تاليف و ائتلاف ، قلعه را بوى سپارد ، شرف الملك بپذيرفت ، و خواستاران در ميان آمد و شد ميكردند ، لكن پيش از انجام عزم ، و اتمام قصد ، شهريار از عراق باز امد ، و چنان خواست كه آن بانو را براى خويش خطبه كند ، ازين رو كار ديگرگون شد ، و امر محاصرت صورت بطلان يافت ، و شهريار پس از عقد زواج به خواهش « 1 » با وى زفاف كرد ، و سپس خادم خاص خويش ، سعد الدين دواتدار ، را ، والى قلعه ساخته ، بدانجا فرستاد ، و آن دژ هزاران خانه داشت ، و قدماى آنجا ، از دير زمان آن جايگاه را از پدران خويش به ارث يافته بودند ، و چون خادم دريافت ، كه با اقامت آنان در قلعه ، كارى از پيش نتواند برد ، همّت بر ان گماشت ، كه دژنشينان را بيرون كند ، و در اجراى اين مقصود سوء تدبير و شتاب روا داشت ، ازينرو اهل قلعه عصيان آغازيدند ، و كار به صورت نخست بازگشت ، و آن بستگى گشايش نيافت ، و نيز شرف الملك با گروهى از سپاه خويش قلعهء شاهق را محاصره كرده بود ، و آن دژ در جزيرهء ، در ميان درياچهء آذربايجان واقع ، و بر بالاى كوهى ، كه گوئى گنبدى دست‌پرداز آدميست « 2 » بنا گشته و آب از هر سوى بر ان محيط و پيرامون آن دهى چند باشد ، كه ذخيرتى كه دژنشينان را بايد ، از ان فراهم ايد ، و چون پادشاه بازگشته ، مخطوبهء شرف الملك را ، بنكاح خواست ، وى از سر خشم ، لشگر خويش را ، كه بحصار آن قلعه رفته بودند ، بازگرداند ، و آن دژ همچنان بر نافرمانى بماند .\r\n\r\nكشتن شرف الملك تجار اسمعيليّه را در آذربايجان بوقت توقف شهريار در عراق\r\nبدانگاه كه پادشاه در اصفهان بود ، يكى از خواص درگاه سلطنت \" تاج الدّين على فرزند قاضى جاندار \" با فرمان شهريار بر شرف الملك وارد گشت ، مضمون آن مثال اينكه ، وزير بداند ، كه فرستادهء از تاتار ، در صحبت بازرگانان اسمعيلى كه ببغداد رفته‌اند ، بجانب شام شتافته است ، و وى بايد ، كه هر قافله از اسمعيليان را ، كه از جانب شام يا جهت روم باز ايد ، مراقب و نگران باشد ، و چون رسول تاتار را يابد ، بنزد خويش باز\r\n\r\n\r\n","description":"","footnote":"\r\n( 1 ) : عبارت متن \" باستدعاء من قدمائها \" و مقصود از \" قدمائها \" درينجا معلوم نيست .\r\n( 2 ) : در متن : فوقها شقيف ( ؟ ) دائر\r\n","page_name":" 139 ","page_number":147},
  {"content":"\r\n\r\nدارد ، و ما را خبر دهد ، تا دربارهء وى رايى انديشيم ، و مقصود شهريار آن بود ، كه بر پادشاهان روم و شام اثبات حجت كند ، و با ديوان خلافت ، به علت مراسلت با تاتار عتاب اغازد ، اينگاه شرف الملك ، بموجب امر بتفتيش قوافل فرمود ، و بر جاده‌ها نگاهبان برگماشت ، تا كاروانى از اسمعيليان ، كه در ان هفتاد و اند كس بودند ، از جانب شام برسيد ، و شرف الملك ، كه چندى پيش براى رهائى از شر و آزار باطنيان ، بمال و جاه با آنان مساعدت كرده بود ، كس فرستاده ، تجّار را بقتل رسانيد ، و بدين ستمكارى از سرزنش و ملامت ، و حدوث فتنه و غوغا نينديشيد ، و احمال آنان را همچنان بار شتران ، بخزانهء وى ببردند ، و به حكم جود فطرى ، و سخاى طبيعى ، دست تبذير بدان اموال بگشاد ، و از ان بسيار جز اندكى بر جاى ننهاد ، و چون شهريار بآذربايجان بازگشت ، اسد الدّين مودود ، برسالت علاء الدّين پادشاه اسمعيليّه به حضرت سلطنت رسيد ، و با اعتراض بر رفتار ناهنجار شرف الملك ، اموال بازرگانان را بطلبيد ، و سلطان برين كار وزير ، انكارى بليغ كرده \" بتنديد بر وى كه عقلت كجاست \" و بفرمود ، تا آنچه از بازرگانان مقتول بيغما برده است ، باز پس دهد ، و به خواهش رسول مذكور ، حاجب خاص و شحنهء ديوان ، طوطق فرزند اينانج خان را ، مأمور ساخت كه با رسول مزبور همراه باشد ، تا اموال ربوده را باز ستاند ، و طوطق چون موكّلان ، بحسن عبارت و لطف بيان ، شرف الملك را باداى غرامت بداشت ، تا وى از تاوان آن مال ، سى هزار دينار بداد ، و ده اسب تازى نژاد بازگرداند و خود دربارهء خونهاى ريخته ، زبان عذر لال بود ، و تعويض آن ممكن نمينمود ، و چون خبر رسيد كه غياث الدّين از الموت برفت ، بقيّت اموال نيز عرضهء تلف امد ، و خود همين وزير بود ، كه پس از حادثهء اور خان در برابر فدائيان عجز و زارى آغاز نهاده ، خود را چاكر و برخى علاء الدّين خواند و گفت \" بتيغم گر زنى دستت نگيرم \" و از ان پس فديت نفس را ، سالى ده هزار دينار ، از خراج مقرّر اسمعيليان بكاست ، و بدينگاه بحرص مال بكشتن هفتاد و پنج كس از انان پرداخت \" ببين تفاوت ره از كجاست تا بكجا \" منزّه خدائى كه انديشهء برخى را رهشناس ، و فكرت بعضى را گمراه افريد ، و در تقسيم خرد ، يكى را بيش و ديگرى را كم بهره بخشيد .\r\n\r\nحملهء حاجب على بر شرف الملك بحورش بسال ششصد و بيست و چهار و پراكندن سپاه و تاراج اموال شرف الملك و رفتن وى به ارّان و احوال وى در آنجا و بازگشت و كيفر خواستن از حاجب على\r\nچون حاجب على ، ملكه دختر طغرل را ، بهمراه برگرفته باخلاط باز امد ،\r\n\r\n","description":"","footnote":"","page_name":" 140 ","page_number":148},
  {"content":"\r\n\r\nشرف الملك ازين قضيّت دوچار اضطراب گشت ، و بجانب ارّان شتافت ، چو آنجايگاه محل اموال و مجمع تركمان بود ، و در موغان اقامت گزيده ، عاملان خويش را بگرفتن خراج ، بعشاير تركمان فرستاد ، و سراج خوارزمى ، مأمور وى در خيل قحب \" ؟ \" ارسلان ، عدّهء اوباش بهمراه برگرفته ، طايفهء مذكور را بر ان ميداشت ، كه هر روز كمابيش سى سر گوسفند ، براى مهمانى ذبح كنند ، و نيز تكليفات ديگر ميكرد ، كه طاقت قبول آن نداشتند ، ازينرو آنان بتنگ امدند ، و فغان براوردند ، و وى را گفتند ، تو بدرگاه خداوند خويش بازگرد ، و ما خود انچه بايد داد بخزانه ميفرستيم ، و حاجت بخراج گرفتن تو نباشد ، شخص مذكور برگشت ، و چندان در شكايت مبالغه كرد ، كه شرف الملك را بر انان برانگيخت ، تا از موغان برامد ، و بدينوقت كه هنگام افزونى آب ارس بود ، بكشتى نشسته ، از ان رود بگذشت ، و بر تركمانان هجوم آورده ، سى هزار از مواشى آنان را بجانب بيلقان براند ، و زنان تركمان بر پى وى برفتند ، و من چنين ميپنداشتم ، كه چون وزير ببيلقان رسد ، آن مواشى را به آنان باز پس دهد ، و در عوض ، به قدر خراج مقرّر مال بستاند ، لكن بهنگام وصول بدان ناحيت ، جمله را بر جمع اصحاب خويش ، تفريق و تقسيم كرد ، و خاصّهء خويش را ، چهار هزار ميش بره‌دار نگاهداشت ، و با اينكه وزير بر اطلاع من ازين غارتگرى آگاه بود ، بهر وقت كه شهريار ، در عبور خويش بشرق و غرب ، در بيرون بيلقان نزول ميفرمود ، مرا دستور ميداد ، تا بتقديم غلّه و گوسفند برسم ضيافت ، نامهء به حضرت سلطنت مينگاشتم ، و بفرمان وى در ان مينوشتم ، گوسفند حلال چند سر ، بارى وزير بموغان بازگشت ، و سپاه از اطراف برسيدند ، و وى برگ و ساز لشكر بساخته ، از تركمانان نيز انبوهى گرد اورد ، و بشروانشاه كس فرستاده ، تقاضا كرد كه پنجاه هزار دينار خراج سالانهء خود را بسلطان ، بنزد وى فرستد ، شروانشاه مطلوب وى را انجام نداده ، در ان تأخير و توقّف روا داشت ، چو چنين ميپنداشت ، كه اگر شرف الملك اين مال بستاند ، برسم عادت ، دست تبذير و اسراف بر ان دراز گرداند ، و در حساب خزانه نيايد ، و خود وى درين انديشه طريق خطا ميپيمود ، زيرا جود و انفاق ، و اتلاف و اطلاق وزير بيش ازين بود ، و شرف الملك از مماطلهء وى در اسعاف مقصود خشمناك گشت ، و بكنار نهر كر آمد ، و چهار هزار سوار گسيل داشت ، تا بلاد وى غارت كنند ، سواران برفتند ، و چون شروانشاه بتحصين شهر كوشيده بود ، سودى نبرده از غنيمت تهيدست باز امدند ، و شرف الملك بجانب آذربايجان بكوچيد ، و ازين پيش ملكه داراى نخجوان ، دختر اتابك پهلوان ، يكى از چاكران خويش را ، كه آيتغمش نام داشت ، بفرزندى گرفته ، و وى را تربيت كرده ، بحدّ رشد و تميز رسانده بود ، بدين هنگام ، مملوك از حقوق آن خاتون كه بر يتيمى وى رحمت آورده ، سايهء مهر و عاطفت بر سر وى گسترده بود ، چشم پوشيده ، با وى آغاز دشمنى و خصومت نهاد .\r\n فرزند عاق ريش پدر گيرد ابتدا * فحل بزينه دست بمادر زند نخست \r\n\r\n","description":"","footnote":"","page_name":" 141 ","page_number":149},
  {"content":"\r\n\r\nو بشرف الملك پيوسته ، پيوسته وى را بطمع تصرّف نخجوان و اعمال آن ميافكند ، و وزير را بر ان ميداشت ، كه آن ديار را از ملكه بستاند ، و با تسليم مالى نقد ، و مبلغى سالانه ، بوى سپارد ، تا بعاقبت وزير با اين مقصود ناپسند ، همداستان گشت ، و چون بجانب آذربايجان بكوچيد ، گروهى از خاصان خويش را ، بهمراه آيتغمش ، كه ويرا معتمد ملكه ميپنداشت ، بفرستاد تا بنخجوان شوند ، و آن بانو را دستگير سازند ، و وى را بجاى آن خاتون ، كه غلام مذكور دست‌پروردهء احسان و مكرمت ، و براوردهء لطف و رأفت وى محسوب ميگشت ، بنشانند ، و خود نميدانستند كه ديده‌بان ملكه ، نهان آيتغمش را ميبيند ، و انفاس وى ميشمرد ، و از فريفتن وى بوسوسهء ابليس ، بدان بانو خبر ميبرد ، بارى چون جماعت بنزديك نخجوان رسيدند ، اتباع ملكه بقدم ممانعت پيش امده ، آهنگ جنگ كرده ، در برابر تكبير گفتند ، و آن گروه نااميد و خجل بازگشتند ، و پس از انان شرف الملك برسيد ، و در دشت بيرون نخجوان فرود امد ، نشان مكر و علامت غدر از سيماى وى آشكار ، و پشيمان‌تر از فرزدق بر طلاق نوار ، و زبان معذرت‌خواهى بسته و شرمسار ، و چنين ميپنداشت كه ملكه ، بخلاف معهود ، وى را ضيافت نكند ، اما آن خاتون براى مزيد خجلت وزير ، حاجبهء خويش را با نزل و اقامت به خدمت وى فرستاد ، و ديگر بار ، حاجبه بدرگاه شرف الملك امده ، از زبان ملكه ، در حيلتى كه وزير انديشيده بود ، از وى گله كرد ، و چنين پيام اورد كه ، من بهر سال حاصل نخجوان و اعمال را ، با مالى دو برابر آن از موروث خويش بنام تقديم و اقامت ، به خدمت تو پيشكش ميساختم ، و خود مگر اينت بس نبود ، كه خواستى بهتك سترمن كوشى ، و مرا از پس حجاب بيرون كشى ، و اگر اين كار را ميل تو بتصرّف نخجوان باعثست ، كس فرست ، كه بهر سال باج آن بستاند ، تا بدانى كه آنچه من برسم خزانه و بنام تقديم مىدهم ، دو برابر حاصل آن محل باشد ، شرف الملك در پاسخ بغدر و ناراستى سخن گفته ، عذرهاى ناموجّه بر زبان راند ، و از انجايگاه بجانب قلعهء شميران بكوچيد ، و در ده حورش از اعمال آن دژ اقامت گزيد ، و قلعهء مزبور را ، نايبان ملك اشرف ، پيش از تسخير آذربايجان بدست سلطان ، از نگاهبان گماشتهء اتابك بستده ، و بدين وقت آن را متصرّف بودند ، درين حال ده‌نشينان ، بدفع آسيب لشگر ، بقلعهء كوچك كه بر تلّى بنا گشته بود ، پناه بردند ، و جوانان سپاه در خانه‌ها پراكنده گشتند ، و چنان اتفاق افتاد ، كه مردم قريه سرغلامى ، از حواشى شرف الملك را ببريدند ، و چون وزير از ماجرا خبر يافت ، سخت بخشم رفت ، و از گستاخى آنان شگفتى گرفت ، و سوگند ياد كرد كه از انجا نرود ، تا آنان را از پناهگاه برارد ، و بجزا رساند ، و چون صبح بدميد ، لشگر شرف الملك پيرامون تل فراگرفتند ، و از هر سوى نقب زدن اغازيدند ، و رعايا فرياد برمياوردند ، و استغاثه و درخواست عفو ميكردند ، و كس پوزش نميپذيرفت ، و بفرياد نميرسيد ، و وزير خروش الأمان الأمان ايشان ميشنيد و گوش نكرده تغافل ميورزيد ،\r\n\r\n","description":"","footnote":"","page_name":" 142 ","page_number":150},
  {"content":"\r\n\r\nبناگاه بانگ كوس و تبيره برخاست ، و بيرقهاى زرد ، و از پس آن پرچمهاى سرخ نمودار شد ، و سواران شامى گرد هيجا برانگيخته ، در ميان جمع تاختند ، و شرف الملك را از صف‌ارائى و خبر دادن بلشگر ، بازداشتند ، بلكه نگذاشتند كه بچاكران و مراكب خويش رسد ، و سپاه وى سلامت در فرار ديدند ، و هريك بهزيمت شتافتند ، و خود وزير با جمعى اندك ، از مملوكان خردسال ، سپر وقاحت بر چهره كشيده ، و از آهن سخت‌روئى بوام گرفته ، همچنان برجاى ايستاده بود ، بدين حال من عنان مركب وى بگرفتم و گفتم ، همانا تباهى از صورت اصلاح گرفتن ، و شكست كار از درستى پذيرفتن بگذشت ، اينك بگريز و جان بدربر ، اينگاه وى بگريخت ، و معسكر خويش را ، با اموال بسيار و دواب بيشمار ، برجاى نهاد ، و نخستين ، از لشگر شام فخر الدّين شام حلب \" ؟ \" و حسام الدّين خضر صاحب سرمارى بما رسيدند ، و حسام الدّين مذكور ، كه بهنگام توجه سلطان بصوب عراق ، ببهانهء عجز از تعهّد تكاليف شرف الملك ، دست از طاعت كشيده بود ، درين وقعه باثاث مجلس شرف الملك ، و اوانى زرين و سيمين وى دست يافت .\r\n\r\nاستيلاى حاجب على اشرفى بر بعضى بلاد آذربايجان و ماجراى وى و شرف الملك\r\nشرف الملك همچنان گريزان بود ، و خصمان بر پى او روان ، تا بمرند رسيد ، و شب‌هنگام در ان خطّه بماند ، آنگاه آهنگ تبريز كرد ، و حاجب بخوى راند ، و چون شحنهء آنجا ، ناصر الدّين بوقا مملوك شرف الملك ، واقعه بشنيد ، شهر خالى نهاد ، و در بر وى دشمن گشوده گشت ، و اصحاب حاجب بعضى محلّه‌هاى خوى را غارتى شنيع كردند ، و تا بمنع تاراج منادى در دادند ، كار بهتك ناموس ، انجاميده بود ، از ان پس حاجب بنخجوان رفت ، و آن ناحيت بوى تسليم شد ، بعد بمرند امد ، و چون با روى آن شهر ورود خصم را حايل نبود ، بدانجا داخل گشت ، و از انجايگاه يزك سپاه خويش را بجانب تبريز فرستاد ، و طلايهء لشگر وى تا ده صوفيان ، از اعمال تبريز ، برسيدند ، و شرف الملك با اندك مردمى در تبريز بماند ، و از طول مقام تنگدل گشت ، چو بدانجا اميد اصلاح امر و بهبود حال نداشت ، و چندانكه ميخواست ، جبر كسر و جمع تفرقه را ، بجانب ارّان شتابد ، و زخم شكست را مرهمى نهد ، تبريزيان ، وى را از انجام انديشه ، و اجراى مقصود ، مانع ميگشتند ، و صدر ربيب الدّين ، وزير اتابك ازبك را ، كه بدان شهر اقامت داشت ، و روزگارى بزهد و عبادت ميگذاشت ، بشفاعت برميانگيختند ، و چندانكه شرف الملك تنگدستى را ،\r\n\r\n","description":"","footnote":"","page_name":" 143 ","page_number":151},
  {"content":"\r\n\r\nحجّت عجز از اقامت ميساخت ، آنان برگ‌وساز اقامت چند روزهء وى فراهم ميداشتند ، و خود باعث اهل تبريز ، در بازداشتن وزير ، از ترك آن شهر آن بود ، كه به چشم خرد در پايان كار مينگريستند ، و بيم داشتند كه حاجب استيلا يابد ، و شهريار را بضد آنان حجتى قوى بدست ايد ، و مجال عذر نماند ، و بمساعدت با دشمن منسوب و مأخوذ شوند ، و از خشم پادشاه نرهند ، و عاقبت وخيم بينند ، و شرف الملك همچنان در تبريز بود ، تا \" ابر آزارى بر امد باد نوروزى وزيد \" سپاه بهار بر لشگر زمستان بتاخت ، و از باغ و بوستانش آواره ساخت ، و دست فروردين ، نقش برف ، از صفحهء كوهسار و دفتر گلشن بشست ، و برجاى آن لالهء رنگارنگ و گلهاى گوناگون برست ، اينگاه وزير بارّان شتافته ، خراج بستد ، و مردان كارزار فراهم اورد ، و دو روزه راه پيموده بقرب قلعهء مردانقيم \" ؟ \" كه داماد وزير ربيب الدّين مذكور را بود فرود امد ، و صاحب آن را بمحاصرت بيم داد ، سپس بدژ درامد ، و چهار هزار دينار از مالك آن گرفته ، از انجا بكوچيد ، و بنزديك قلعهء خاجين شتافته ، در انجا جلال الدين \" ؟ \" خواهرزادهء ايوان گرجى را ، تهديد و تخويف اغازيد ، و انجام را بدان شرط كه ده هزار دينار زرپرپره « 1 » بدهد ، و هفتصد كس از اسراى قديم و جديد مسلمان را آزاد سازد ، با وى مصالحت كرد ، و چون وزير اسيران را ، كه برخى از انان از كودكى گرفتار گشته ، و بهنگام رهائى پير بودند ، بآزادى رساند ، و مبلغى از مال معهود بگرفت ، بوى خبر رسيد ، كه بغدى درم خريد اتابك ازبك ، از شام گريخته و بآذربايجان آمده است ، و اين مملوك بسبب زشتكاريهاى پيشين خويش ، از شهريار وحشتى داشت ، چو در اغاز خروج ملعونان تاتار ، هركس از سپاهيان خوارزم ، از دستبرد نوائب دوران ، و حوادث زمان ، بديار آذربايجان افتاد ، بدست ستم و جور و حيلت و غدر وى به سختى كشته گشت ، تا آنجا كه گفتند ، اين فريفته و دستيار شيطان ، بسبب عداوت با سلطان ، بيك روز چهار صد تن از انان را ، بدست خود بيجان ساخت ، و چون پادشاه آذربايجان را مالك امد ، مملوك مذكور سخت بهراسيد ، چو در اقامت خطر جان ميپنداشت و پيوستن به خدمت شهريار را نيز مظنّهء هلاك ميانگاشت ، ازينرو روى از توقف برتافته ، بگريخت و بملك اشرف پيوست ، و درين هنگام بىمشورت و اجازت از خدمت وى جدا گشته ، آهنگ آذربايجان كرد ، چو شنيده بود ، كه آن ديار اينك ارباب طمع را طعمهء گوارا ، و بدانجا اختلاف آرا حكمفرماست ، و چنين انديشيده كه بدان ناحيت شتابد ، و در اعادهء عهد حكومت ، و تجديد عصر دولت اتابكان كه زمانش بپايان رسيده ، و سيل حوادث جهان بهدم بنيان ، و تخريب اركان آن پرداخته ، و يكباره ويرانش ساخته بود ، بكوشد ، و در كالبد بيروح جانى نو دمد \" ن \"\r\n\r\n\r\n","description":"","footnote":"\r\n( 1 ) : يعنى زر خالص و سره\r\n","page_name":" 144 ","page_number":152},
  {"content":"\r\n\r\n هر انچه دست جهانش تباه كرد و شكست * درست چون كندش سعى خواجهء عطّار \r\nو چون بغدى بحدود خوى رسيد ، و حاجب خبر يافت ، بتعقيب وى برنشست ، و وى بگريخته از رود ارس بگذشت ، سپس بر كنار نهر بايستاد و حاجب را گفت كه من ، چاكر و بندهء ملك اشرف ، و براوردهء احسان و پروردهء نعمت ، و هركجا باشم ، طاعت‌گزار و فرمانبردار اويم ، و خود بدينجا جز بعزم نصرت ، و نشر كلمهء دعوت وى نيامده‌ام ، اينگاه حاجب بازگشت و بغدى به شهر قبّان درامد ، و آن ناحيت قلعه‌ها داشت ، در تصرف اميران سركش و عاصى ، كه هنوز بدرگاه شهريار نيامده ، و جز به دادن پيشكش و خدمتانه ، نشانهء اطاعت ننموده بودند ، و مملوك مزبور اميران را ، بر مظاهرت و پشتيبانى دولت اتابكان سوگند داد ، و آنانرا دعوت كرد ، كه فرزند ملك خاموش را ، از قلعهء قوطور بيرون ارند ، و بر سرير ملك نشانند ، و بدين فكر عبث نقش انديشهء خطا بر صفحهء ضمير مينگاشت و خيال محال در سر داشت \" نگر تا حلقهء اقبال ناممكن نجنبانى \" و شرف الملك باستماع اين خبر مضطرب گشت ، زيرا تدبير خويش را نتيجهء نميديد ، و مشكلى در پيش يافت كه هرگز بدان نميانديشيد ، و هم بدين هنگام ، گروهى گريختگان از جنگ تاتار در بيرون اصفهان برسيدند ، و خبر دادند كه شهريار منهزم گشته ، و از وى خبرى نيست ، و بدين خبر حزن و اندوه وى زيادت پذيرفت ، و نيروى وى برفت ، و زبونى و وهن وى بيفزود ، و با اينهمه بپيروزى سلطان ، و ظفر مسلمين بر كافران ، كوس بشارت مينواخت ، اما بغدى پس از انكه از قسم دادن ، و همعهد ساختن امراى قبّان فراغت يافت ، بنزديك ملك نصرة الدّين محمد بن بيشتكين شتافت ، و وى را بمساعدت ، و پيروى ارادهء خويش خواند ، ملك نصرة الدّين با وى ملاطفت اغازيد ، و مقدمش نيكو پذيره گشت ، و بشرف الملك نامه نوشته ، از ورود بغدى و اجتماع و اتفاق اميران ، در تجديد دولت اتابكان ، وى را آگاه ساخت ، وزير در نهان پيش ملك نصرة الدّين كس فرستاده ، وى را بفرمود تا بغدى را بطاعت خواند ، و از جانب وزير بتفويض اقطاعات ، و دادن مال و خواسته ، چندانكه وى خواهد ، و كيسهء آزش بدان پر شود ضمان گردد ، و روزى چند فرستادگان وزير و نصرة الدّين ، درين معنى امد و شد ميكردند ، تا بغدى رضا داد ، و طاعت و بيعت شرف الملك پذيرفت ، و ملك نصرة الدّين ويرا در كنار رود ارس ، به خدمت وزير برد ، و شرف الملك وى را استقبال كرد ، و مقدمش گرامى داشته ، بايفاى ملتمسات موعودش ساخت ، و صد و پنجاه تشريف بوى و اتباع ارزانى فرمود ، كه از ان جمله ده خلعت داراى ساخت و سر افسار و طوق بود ، و اروميه را با اعمال آن هم به خواهش وى ، باقطاع به دو واگذاشت ، و سوگند خورد ، كه هيچيك از خوارزميان را ، نگذارد كه خون كشتگان خويش از وى بخواهند ، و چون وزير از غائلهء بغدى ايمن ، و بمعاضدت وى مستظهر گشت ، از جانب عراق خبر رسيد ، كه پادشاه بسلامت باصفهان معاودت فرموده ، و بتعقيب تاتار \" كه از انجايگاه\r\n\r\n","description":"","footnote":"","page_name":" 145 ","page_number":153},
  {"content":"\r\n\r\nخائب و نوميد بازگشته‌اند \" پاى در ركاب آورده است ، اينگاه انديشهء كيفر ، و عزم انتقام از حاجب مصمّم كرد ، و بدين مقصود بهمراه بغدى و ملك نصرة الدّين روى بآذربايجان نهاد ، و بهنگام وصول بمرند ، سه تن از اميران ميسرهء شهريار ، كوج‌تكين پهلوان ، و حاجب خاص خان بردى ، و اوداك امير اخر ، فرستادگان شهريار بدستيارى و مساعدت وزير ، بوى پيوستند ، و خود پادشاه را عادت چنان بود ، كه چون يكى از اصحاب وى از جنگ ميگريخت ، يا در پيگار تقصير ميورزيد ، وى را بامور خطرناك ، و كارهاى دشوار بازميداشت ، تا آنگاه كه از وى خدمتى پسنديده ، كه عفو خطاى وى را موجب تواند بود ، ميديد ، و بدين حجّت از گناهش درميگذشت ، و اين شيوه را بتنها تاتار داشتند ، و براى اغماض از جرايم اتباع خويش ، بدان توسّل ميجستند ، و پادشاه اين سيرت را پسنديده به كار بست ، و چون در جنگ بيرون اصفهان ، كسى از امراى ميسره ، جزين سه تن جان بدر نبرد ، شهريار آنان را بپايمردى و تقويت وزير تكليف فرمود ، و به رسيدن آنان شرف الملك نيروئى تازه يافت ، و بجانب خوى كه بدر الدّين بن سرهنگ نايب حاجب در انجا بود ، برفت ، لكن بدان شهر نزديك نشد ، و براهى ديگر بر جانب راست شتافت ، چو جز شخص حاجب على ، كه بدين هنگام در نوشهر اقامت داشت ، ويرا مطلوبى نبود ، ازين رو يكسره بجانب حاجب روان گشت ، و حاجب باستماع خبر توجّه وزير با سپاه بسيار به طرف وى ، ببركرى بازپس امد ، و در بيرون آن ناحيت اقامت گزيد ، تا شرف الملك برسيد ، و دومين روز وصول وزير بدانجايگاه ، دو سپاه آغاز نبرد كردند ، و در حملهء نخست حاجب گريزان ، و در بركرى متحصن شد ، و درين جنگ از اصحاب حاجب بسيار كس بدرود حيات گفتند ، و لشگر وى جز انانكه از پيرامون وى دور نگشتند ، سراسر همبستر خاك ، و عرضهء تيغ هلاك امدند ، يا باسارت رفتند ، و هم در ان معركه ، تاج الملوك فرزند ملك عادل را ، تيرى كارى رسيد ، و پس از يكچند وداع حيات گفت ، و شرف الملك كوس و نقاره ، و علم و پرچم خصمان را جمع آورده ، بدست مژزده بر باصفهان به خدمت سلطان فرستاد ، و سپاهيان وى براى جمع غارت پراكنده گشتند ، و خود با كمتر از صد سوار ، سه روز در انجا بماند ، و حاجب در بركرى پناهنده ، و تاب آن شكست سخت و قتل فاحش ، چندان پيروان وى را سراسيمه كرده ، و سررشتهء تدبير از دست برده بود ، كه جرأت نداشتند ، بدين هنگام كه باشرف الملك ، اندك مردمى بيش نبود ، پاى از بركرى بيرون گذارند ، و بار سر از گردن وى بردارند ، آرى \" ن \"\r\n چون مرد شكسته و زبون گشت * زو جنگ دگر درست نايد\r\nتنها نه بدشمن قويدست * نتواند پنجه آزمايد بل سايهء خويش ديدن وى\r\nاو را ز روان توان ربايد * زالى كه سلاح نيستش پيش\r\nچون رستم تيغزن نمايد \r\n\r\n","description":"","footnote":"","page_name":" 146 ","page_number":154},
  {"content":"\r\n\r\nاز ان پس حاجب على ، نامهء باوداك امير اخر نوشته ، سعى در حصول مصالحت ، و رفع موجبات مخالفت را ، از وى خواستار گشت ، و حاجب اوداك امير اخر بنزديك باروى شهر رفته با حاجب على سخن گفت ، و حاجب على آن نامه بوى داد ، و وى مكتوب را به خداوند خويش رسانيد ، اينگاه اوداك امير اخر ، با نامهء حاجب على ، بنزديك شرف الملك حاضر امد ، و وزير ازين معنى در خشم رفته ، با وى در سخن درشتى اغاز نهاد ، و حاجب وى را ازينكه ديگربار بنزديك باره رود ، تحذير كرده گفت ، از حاجب على جز بكشتن وى راضى نشوم ، و الا بهلاك وى انتقام نستانم ، و زود باشد كه بجانب وى باز ايم ، و ديار و آثار وى ويران و نابود سازم ، و هم بدين هنگام سپاهيان ، با اموال تاراج ، دسته‌دسته بآذربايجان بازگشتند ، و شرف الملك بر اثر آنان از ان جايگاه بكوچيد ، و چون بنزديك خوى رسيد ، نايب حاجب شهر را خالى نهاده بقلعهء قوطور پناهيد ، تا پس از بازگشت سلطان ، او را از ان حصن بيرون اوردند ، و عرصهء آذربايجان ، از انصار و اعوان ، و متابعان و هواخواهان حاجب تهى گشت ، و چون شرف الملك وارد خوى شد ، دست مصادرت برگشود ، و بيكبار توانگران و اغنيا را درويش و بينوا ، و به درد فقر و فاقه مبتلا ساخت ، و حكومت انجا را بمملوك خويش ، ناصر الدّين بوقا سپرده ، بجانب مرند رفت ، و همين شيوه از سر گرفت ، و در نخجوان و ديگر بلاد آذربايجان نيز چنين كرد ، چندانكه در ان ديار و حدود ، مال و خواستهء بر جاى نماند ، و همگان را بروز تنگدستى و عسرت نشاند ، از ان پس خبر توجّه موكب شهريار بآذربايجان شنيده ، تا اوجان باستقبال شتافت ، و در انجا سنجقان خان ، و عمّهء سلطان \" شاه خاتون دختر سلطان تكش \" را ديدار كرد ، و اين دو با بهرى از سپاهيان ، پيشتر از سلطان بدان ناحيت رسيده ، و باقى عساكر شهريار ، نواحى الموت را فراگرفته ، خروج غياث الدّين را مترصد بودند ، و از عجايب مرگ ناگهان آنكه ، سنجقان خان كه از جانب سلطان حكومت بولق ، يعنى ديوان مظالم ، را داشت ، روزى به عادت معهود ، در اوجان در خيمهء يولق نشسته ، و بستون تكيه زده بود ، در اثناى محاورت ، بناگاه خاموش گشت ، و زبان از گفتار بربست ، و حاضران چنان گمان بردند ، كه وى بخواب رفت ، و چون او را برگرفتند ، مرده ديدند ، بارى پادشاه پس از شاه خاتون و سنجقان خان وارد گشت ، سپس محفّهء ملكه فارس ، دختر اتابك سعد برسيد ، و سلطان بهنگام اقامت در اصفهان ، با اين بانو زفاف كرده ، چو خواهر وى ، منكوحهء شهريار بروز قتل اور خان در گنجه درگذشته بود .\r\n\r\nعزّ الدّين بلبان خلخالى و پايان كار وى\r\nاين شخص ، از مملوكان اتابك ، و بر خلخال و قلاع آن استيلا يافته ، و كار وى آن بود ،\r\n\r\n","description":"","footnote":"","page_name":" 147 ","page_number":155},
  {"content":"\r\n\r\nكه راهها را مخوف ميساخت ، و پيوسته در بين عراق و آذربايجان ، براهزنى و غارت رهگذران و قتل نفوس ميپرداخت ، و پياپى از وى به حضرت سلطنت شكايت ميرسيد ، و خود شهريار را مشاغل مهم فرصت نميداد ، كه اين ناحيه را از آلايش مفسد پاك سازد ، و بخاموش كردن آتش فتنهء وى پردازد ، و بهنگام اشتغال سلطان بتاتار و اشتغال نايرهء فساد حاجب در آذربايجان ، تباهكارى و شرارت عزّ الدّين بيفزود ، و چون شهريار از عراق بازگشت ، بجانب وى شد ، و روزى چند وى را در قلعهء فيروزاباد ، محاصرت كرد ، تا زينهار يافته از ان دژ بيرون امد ، و با تيغ و كفن به خدمت پادشاه رفت ، و پادشاه گناه وى ببخشود و بيم از وى برگرفت ، وى نيز دو قلعهء بلك و فيروزاباد را ، بملازمان حضرت تسليم كرد ، و شهريار قلعهء فيروزاباد را ، بحسام الدّين تكين‌تاش ، مملوك اتابك سعد ارزانى فرمود ، و دژ بلك را بيكى از مشايخ ترك سپرد ، و گنجينه و حرم و باروبنه در موغان نهاد ، و خود با سپاهيان سبكبار ، بخار خارى كه از رهگذار حاجب در ضمير داشت ، در انديشهء انتقام از وى ، به طرف اخلاط شتافت ، و چون بارجيش رسيد ، برف پياپى بنشست ، و سرماى سخت برخاست ، و شهريار بطوغطاب راند ، و با آنكه از ان پيش ، مردم ذخاير نفيس خويش ، از انجا برده بودند ، لشگريان دست غارت ، بر ان ديار گشودند ، و پادشاه ، ده روز بدانجايگاه اقامت كرد ، و سپاهيان وى از راست و چپ ، و بر دشت و كوهسار در پى تاراج ميرفتند ، و طايفهء از انان بارزن الرّوم رسيده ، از نزديك آن ناحيت غارت اوردند ، و در ايّام توقف شهريار بطوغطاب ، نامه علاء الدّين پادشاه روم بوى رسيد ، در ان مكتوب شهريار را ، بمخالفت ملوك آل ايوب انگيخته ، وى را در محاربت با آنان وعدهء مساعدت داده ، و نوشته بود كه همچنانكه سلطان بجنگ تاتار روى نهاده ، و آنان را گريزان و فرارى ساخته است ، من درين سال بپيگار كفار مجاور خويش ، اشتغال داشته ، و حصنى چند از انان گشوده‌ام ، و اكنون ما را ، جز انكه بدين گروه ستمگار ، و مشتى طغيان شعار پردازيم ، و دفع آنان را وجههء همت سازيم ، كارى باقى نباشد ، بارى در نامهء مزبور ، در تعريض بنى ايوب راه مبالغه پيموده ، چندانكه در ان ذكر كرده بود \" اكنون ما را از جهاد اصغر بجهاد اكبر بايد پرداخت \" و نيز نامهء مزبور مكتوبى كه سراج الدّين مظفّر بن حسين ، نايب علاء الدّين داراى الموت در ناحيهء شام ، بسلطان علاء الدّين نگاشته ، و بهنگام اقامت شهريار در عراق بداراى روم رسيده بود ، در ميان داشت ، و فحواى مكتوب سراج الدّين آنكه \" جلال الدّين مخذول در جنگ بيرون اصفهان كشته شد ، و سپاه وى در اقطار گيتى پراكنده گشت ، و برادر وى غياث الدّين به حضرت علائى پناه آورده و در سلك متابعان و فرمانبران درامده ، و نيز اتابك قزل ارسلان \" يعنى ملك خاموش \" بدان آستان التجا برده ، و از ان درگاه چشم به راه نظر عنايتست ، و اينك ملك عراق ، علاء الدّين را بىمزاحم و معارض باشد ، بارى مضمون نامه همه ازين دست بود ، و\r\n\r\n","description":"","footnote":"","page_name":" 148 ","page_number":156},
  {"content":"\r\n\r\nشهريار آن رقعه مرا داد ، تا بر وى بخوانم ، و چون مطلب نامه بدانستم ، و قرائت آن ترّهات و خرافات را در محضر شهريار ، خاصّه بدين وقت كه خانان و اميران جمع بودند ، موجب ضرر و مظنّهء خطر ديدم ، گفتم ، مضمون اين مكتوب را بسمع شهريار نشايد رساند ، پادشاه در قرائت آن اصرار ورزيده ، فرمود بر تو سخنى و اعتراضى نباشد ، ديگربار عرضه داشتم ، كه اگر از خواندن گزيرى نيست ، بارى در خلوت بايد ، اينگاه مردم انجمن برفتند ، و مجلس خالى گشت ، و چون من و شاه مانديم ، نوشته را بر وى بخواندم ، بستد و مهر كرد و در كيسه نهاد ، بارى بلبان خلخالى شبانگاه از طوغطاب باخلاط گريخت ، و فراروى آنگاه معلوم شد ، كه وى را نتوانستند يافت ، و حاجب ساز و برگ وى فراهم كرده ، بآذربايجانش فرستاد ، چو ميپنداشت كه چون وى بكشور شهريار ايد ، فتنه‌انگيزى وى پادشاه را از قصد اخلاط مانع گردد ، امّا چنين نبود ، زيرا شخص مذكور پس از تسليم قلاع ، چون مرغى بىبال‌وپر ، يا جنگجوئى بىتيغ و خنجر ، كارى از پيش نميتوانست برد ، القصّه وى بكوههاى زنجان شتافته ، ديگربار براهزنى پرداخت ، و دست بخلاف و عصيان براورد ، تا در اصفهان كشته ، و سر وى به خدمت سلطان فرستاده گشت ، سپس پادشاه از طوغطاب بخرتبرت بازامد ، و آنجا را هم چون طوغطاب دستخوش نهب و تاراج رمه و خرابى ساخت ، و گذشته از ديگر چيزها خمس گاوهائى كه از انجا ببرد ، هفت هزار بود ، و اعمال اخلاط بدين غارت ويران شد \" ن \"\r\n فتنه خوش خفته بود ، نفرين باد * بدروش را كه كرد بيدارش \r\n\r\nورود نجم الدين رازى و ركن الدّين بن عطاف از درگاه خلافت\r\nبهنگامى كه شهريار در تبريز بود ، اين دو شخص برسالت ديوان عزيز ، و بشارت نصب امام الظّاهر بامر الله بمنصب موروث خلافت ، بر پادشاه وارد گشتند ، و از جانب امير المؤمنين وى را وعده‌هاى نيك داده ، بانجاح مآرب ، و انجام مطالب ، اميدوار ساختند ، و خود از درگاه خلافت ابن عطاف را فرموده بودند ، كه در حضرت سلطنت اقامت گزيند ، و نجم الدّين رازى با فرستادهء سلطان بازايند ، و آن خلعتها كه از ناحيت سلطنت ، هر ساعت چشم به راه آن ميداشتند ، و در انتظار وصول شب و روز ميگذاشتند ، و خود عوايق حوادث ، و موانع اتّفاقات ، آن را بتأخير ميانداخت ، و صورت آن مطلوب در حجاب تعويق نهان ميساخت ، بهمراه بياورند ، و شهريار قاضى مجير الدّين را ، بمصاحبت رازى رسول خليفه ، گسيل داشت ، و وى با تشريفات بازگشت ، و پيش از رسيدن آن خبر رسيد ، كه الظّاهر بامر اللّه ، رضوان الله عليه و على آبائه الراشدين ، درگذشت ،\r\n\r\n","description":"","footnote":"","page_name":" 149 ","page_number":157},
  {"content":"\r\n\r\nو خلعتها را ببغداد بازگرداندند ، و شهريار چنان ميپنداشت ، كه رد آن تشريفات را تغيّر نيّت اولياى خلافت ، دربارهء وى باعث بوده است ، تا انگاه كه سبب اين امر بدانست .\r\n\r\nاقامت سلطان در زمستان بآذربايجان و آگاهى وى از خطاياى شرف الملك و تغير رأى پادشاه دربارهء وى\r\nسپس لشگر سلطان ، با غارت بسيار ، و از يغماگرانبار ، بموغان بازگشتند ، و شهريار يك ماه در خوى اقامت كرد ، و در مدت توقّف بدان شهر ، از مصادرات خانمان‌برانداز و نابجا ، و معاملات ناپسند و نارواى شرف الملك با اهل ان ناحيت ، و سبب تخلّف ملكه ، دختر طغرل بن ارسلان سلجوقى ، و برائت وى از خطاياى منسوب ، آگاه شد ، و از تصرّف وزير در كنيزكان ماه جبين ، و جوارى خورشيد روى پرده‌نشين وى خبر يافت ، از ان پس هم در اثناى زمستان بتبريز رفت ، و آنجا را نيز چون خوى ، خراب و ويران ، و به حال بد و وضع پريشان ديد ، و پيش از اين از ده كوزه‌كنان ، قلمرو تبريز ، براى ديوان مالى بسيار حاصل ميگشت ، و بهر وقت كه شهريار بدانجا نزول ميفرمود ، رئيس آنجا بمهمانى برميخاست ، و لوازم مطبخ و نانواخانه و اسطبل سلطانى را فراهم ميداشت ، و نيز خواص و ارباب مناصب را ضيافتى شايسته ميكرد ، و اتّفاق را درين بار كه پادشاه در عزيمت بجانب تبريز بقريهء مذكور وارد گشت ، رئيس آن را غايب ديد ، و سلطان را خبر دادند ، كه وى را بخونى گرفته‌اند ، و اكنون در تبريزست ، و هزار دينار از وى ميخواهند ، و آن مبلغ را شرف الملك بمملوك خويش ، ناصر الدّين بوقا ، و سيف الدّين طغرل چاشنىگير بخشيده است ، و چون شهريار بتبريز امد ، فرمان داد تا گماشتگان آن دو كه آن خواسته را گرفته بودند ، بگرفتند ، وديت مأخوذ بازستدند ، و دواب آنان را ضبط ديوان كرده ، ايشان را پياده بموغان راندند ، و بدينگاه كه پادشاه تبريز را بىسروسامان ، و زراعت آن خطّه را دوچار نقصان يافت ، چنان انديشيد ، كه برفع تكليف و تحميل از ان ديار پردازد ، و مردم آنجا را آسوده‌خاطر سازد ، ازينرو خراج سه ساله از اهل آنجا برگرفت ، و درين باب فرمانى نوشته آمد ، بارى اهالى در خفيه ، پياپى به خدمت سلطان شكايت ميآوردند ، و پيوسته تظلّم ميكردند ، كه از انگاه كه پادشاه از ان ناحيت رفته تا هنگامى كه بفضل يزدان بازگشته ، وزير بجور و ستم چنين و چنان كرده است ، شهريار اين سخنان ميشنيد ، و در نهان بر شرف الملك خشمناك ميشد ، و نامه‌هائى را كه از وزير در مهمات امور بوى ميرسيد ، جواب نمينوشت ، و چون بدانست كه حاصل تبريز ، عليق مركبان را وفا نكند ، و از املاك خاصّ آنجا چيزى بدست نيايد ، بفرمود تا انبار غلهء شرف الملك\r\n\r\n","description":"","footnote":"","page_name":" 150 ","page_number":158},
  {"content":"\r\n\r\nبگشودند ، و موجود آن به مصرف نانواخانه و اسطبل رسانيدند ، اينگاه بدين پيش‌امد ، مردم گمانها بردند ، و حدسها زدند و گفتند ، روزگار وزير بپايان امده و بسر رسيده است ، امّا چون پادشاه بموغان بازامده ، با شرف الملك ملاقات كرد ، رفتار خويش بوى ديگرگون نساخت ، و چنان مينمود كه دربارهء وى بدى نشنيده ، و از مهر بخشم نگرائيده باشد ، بلكه به ظاهر عنايت سلطان بوى بيفزود ، چو هرچند بسالهاى پيش ، شرف الملك در نهان ، بقدرت خويش ، بىفرمان سلطان ، از املاك خاصّ و اقطاعات ، ده يك ميستد ، بسبب آنكه امر شهريار صدور نيافته بود ، اگر كسى چيزى از ان باب بوى نميداد ، وى اعتراض و مخالفت نميتوانست كرد ، امّا بدينگاه پادشاه بفرمود ، كه مانند وزيران پيشينه عشر خاص و اقطاع سراسر كشور ، شرف الملك را باشد ، و من توقيع آن بنگاشتم ، و چون داعى خان و اطلس ملك ، اميران ديوان مظالم ، اين پيام بگزاردند ، وزير آنان را پنج هزار دينار ، حقّ رسالت ارزانى داشت ، و در تمام مملكت با هر ديوان سلطانى ، از جانب خويش ديوانى براى گرفتن عشر مرتب ساخت ، و از ان پس شرف الملك را بتنها ، از عشر املاك خاصّهء عراق ، با وصف ممانعت شرف الدّين على وزير عراق ، و كم اعتنائى وى بشرف الملك ، هر ساله بيش از هفتاد هزار دينار عايد ميگشت ، اما صاحبان اقطاعات مدارا و رعايت رضاى وزير را ، فرض ميدانستند ، و بهرهء املاك را با وى تقسيم ميكردند ، و كسى از انان را جرأت شكايت نبود .\r\n\r\nپيوستن كوركا به خدمت سلطان\r\nقبايل قبچاق ، از ديرباز با خانوادهء خوارزمشاهيان ، رابطهء دوستى و محبّت داشتند ، چو فرزندان اين دودمان ، در قديم و جديد زمان ، سراسر از دختران ملوك قبچاق ، كه پادشاهان مزبور آنان را ، بآئين نكاح بزنى گرفته ، زاده بودند ، ازينرو چنگيز خان و اولاد وى ، در استيصال عشاير مذكور ، كه مركز قدرت ، و پايهء شوكت ، و مايهء افزونى عدّت و جمعيّت خاندان خوارزمشاهى ، بشمار ميآمدند ، مبالغت ميكردند ، و چون شهريار پس از پيگار در بيرون اصفهان از عراق بازگشت ، و لشگريان وى دليرى و نيروى تاتار ، معاينه ديده ، و هراسيده بودند ، چنين انديشيد ، كه بقبايل قبچاق استظهار جويد ، ازين روى سرجنكشى را ، كه در قبچاق خانواده و خويشاوند داشت ، بفرستاد ، تا آنان را به خدمت خواند ، و آگاه سازد ، كه صلاح ايشان در اتّفاق بضد دشمنان فسادانگيز باشد ، چو در حال تفرّق و پريشانى ، هيچيك از دو جماعت از شرّ خصم نتوانند رهيد ، و از نهيب زوال و استيصال ايمن نيارند نشست ، رسول مذكور بدان جانب رفت ، و آنان\r\n\r\n","description":"","footnote":"","page_name":" 151 ","page_number":159},
  {"content":"\r\n\r\nرا موافق مقصود ، و بدين رسالت خشنود ، و بهمراهى خويش راغب يافت ، و جمعى بسيار از ان طوايف ، در پنجاه هزار خرگاه ، بجانب دربند روى نهادند ، و چون عبور از انجا امكان نپذيرفت ، بنزديك آن خطّه فرود امدند ، و كوركا كه يكى از ملوك ايشان بود ، با سيصد كس از نزديكان ذكور و اناث خويش ، در كشتى نشست ، و در موغان به خدمت شرف الملك پيوست ، تا آنگاه كه زحمت برف از رهگذر برخاست ، و دورهء صدمت برد بگذشت ، و اوان دولت ورد دررسيد ، و پادشاه بموغان بازگشت ، و شرف الملك با كوركا باستقبال وى شتافت ، و كوركا چنان ميخواست ، كه بورود وى به حضرت ، و بذل جهد وى در فرمانبرى و طاعت اكتفا شود ، و از ساير آداب معهود خدمت ، معاف ايد ، و چون نپذيرفتند ، در برابر شهريار از بارگى فرود امد ، و دست پادشاه ببوسيد ، و سلطان پس از روزى چند ، وى و همراهان را خلعت بخشيد ، و بوعدهء اجتماع ، بهنگام گشايش دربند ، بازگردانيد ، و خود اگر سوء تدبير به كار نميرفت ، در بند بدست ميآمد ، شرح داستان آنكه ، چون كوركا ، بپيمان مراجعت بوقت افتتاح دربند \" كه آن را باب الابواب خوانند \" از درگاه جدا گشت ، سلطان با داراى دربند ، كه خود كودك بود ، و اتابكى ملقّب باشد ، بتدبير شؤون و امور وى ميپرداخت ، مراسلت اغاز نهاد ، و اتابك مزبور ، حصول رضاى سلطان ، و شمول عنايت وى بغنيمت شمرده ، بطوع و رغبت روى به حضرت اورد ، و پادشاه وى را اكرام فرمود ، و خلعت بخشيد ، و براى وى و مخدوم وى ، چندان اقطاع معين كرد ، كه حاصل دربند ، در برابر عوايد آن ، مختصر مينمود ، و چنان مقرّر گشت ، كه گماشتگان شهريار بهمراه وى روند ، تا آن ناحيت را از وى بتصرّف گيرند ، و سلطان بدين منظور ، در مصاحبت وى ، شش هزار سوار ، برياست اينام خان و سكر خان و خاص خان ، بفرستاد ، و چون آنان از خدمت برفتند ، اتابك اسد را بگرفتند ، و پس از روزى چند ، بتهمت آنكه وى چنان انديشيده است ، كه بىاجازت از انان دورى گزيند ، او را بند نهادند ، از ان پس در بيرون باروى دربند ، دست بتاراج و يغما گشادند ، و بدين غارت چندان ويرانى بر ان ناحيت راه يافت كه گوئى هرگز آباد نبود ، و اتابك ، خود را بتدبير و حيلت ، از ان ورطهء هلاك بيرون افكند ، و چون شير زخم ديده ، و آهوى از دام جهيده ، براشفت و برميد ، و بدربند بازگرديد ، و بدين بىتدبيرى تصرّف دربند متعذّر گشت ، و فتح آن را اميدى نماند ، و اگر ايزد تعالى چنان ميخواست ، كه آن ناحيت مسخّر ايد ، بتنها شرف الملك اين مهم كفايت ميكرد ، زيرا امثال اين كارهاى دشوار ، جز ببذل مال ، و رفق و ملاطفت ، و نرمى بىشائبهء خشونت برنيايد ، و خود اين وزير ، بانجام امرى صعب نرفت ، جز انكه از پيش برگرفت ، و بهر كار مشكل شتافت ، بختم آن بنحو مرغوب ، و بهترين صورت مطلوب ، دست يافت .\r\n\r\n","description":"","footnote":"","page_name":" 152 ","page_number":160},
  {"content":"\r\n\r\n\r\nكارهاى شرف الملك در موغان پس از كشف خطاياى وى بر سلطان\r\nچون بوزير خبر رسيد ، كه نيّت پادشاه دربارهء او ديگرگون گشته است ، تنگدل شد ، و چنان انديشيد ، كه كفّارهء گناهان را در غيبت وى خدمتى كند ، و ديگرباره شهريار را بخويش ، بر سر مهر و عنايت ارد ، ازينرو با لشگر خويش ، و بهرى از سپاهيان برنشست ، و از نهر ارس بكشتى بگذشت ، و بر ناحيت گشتاسفى استيلا يافته ، عمّال شروانشاه را از انجا براند ، و هم درين سال آنجا را ، به دويست هزار دينار زر پرپره ، بضمانت واگذاشت ، و گشتاسفى موضعيست بين نهر ارس و رود كر واقع ، و جز با كشتى بدانجايگاه نتوان رفت ، و جويبارهاى بسيار ، و بط و ماهى بيشمار دارد ، و از صيد اين دو مال فراوان بدست ايد ، و بسا افتد كه صد مرغابى را در انجا بدينارى فروشند ، و آنگاه كه پادشاه بلاد گرجستان بگشود ، جلال الدّين سلطانشاه ، فرزند شروانشاه را \" كه پدر وى را بنوا بگرجيان داده ، و آنان بدين شرط كه دختر ملكه « 1 » دختر تامار را بزنى به دو دهند ، وى را بكيش مسيح در آورده بودند \" با پسر داراى ارزن الرّوم از گرفتارى و اسارت رهائى بخشيد ، سپس آن پسر داغ ارتداد بر ناصيت خويش نهاد ، و با آنكه بنزد گرجيان قدر و منزلتى نداشت ، و ملكه نيز بر وى شوهرى ديگر اختيار كرده ، به ترك وى گفته بود ، از درگاه پادشاه گريخته ، بجانب آنان شد ، اما فرزند شروانشاه كه خلقى بنهايت زيبا ، و جمالى دلارا داشت ، سلطان پدرانه بتربيت وى همت گماشته ، آن يتيم را در سايهء حمايت جاى داده ، از گمراهى هدايت فرمود ، و از تنگدستى بنعمت رسانيد ، و وى را نيكو بپرورد ، و رسم ختان وى بآئين فرزندان ملوك بجاى اورد ، و چون بموغان بازگشت ، گشتاسفى را ، كه بهرهء از موروث آن شاهزاده بود ، باقطاع بوى ارزانى داشت ، بارى شرف الملك ، ازين پيش براى خويش ، از نهر ارس جوئى چند جدا ساخته ، آنها را شرفى ، و فخرى و نظامى « 2 » نام نهاده ، و بدان سه ناحيت آباد كرده بود ، كه غلّهء بسيار از ان حاصل ميگشت ، و چون نيّت سلطان را دربارهء خويش ديگرگون يافت ، پس از رجوع از گشتاسفى بجانب رود ارس شد ، و بدين هنگام كه زمستان ، و زمين يخ بسته بود ، بفرمود تا از بيشه‌هاى نزديك هيمه بريده ، آوردند ، و بر خطّ جويبار افكندند ، و آتش برافروخته ، زمين سخت را نرم كردند ، و بكندند ، تا از رود ارس براى شهريار ، جويبارى بزرگ و ژرف بگشاد ، و سلطان خوى « 3 » نام نهاد ، و هم درين سال آن را بهشتاد هزار دينار ، اجاره داد ، و هنوز با آن آب كشتى نكرده ، اين مبلغ بتنها از حقّا به حاصل امد .\r\n\r\n\r\n","description":"","footnote":"\r\n( 1 ) : در متن \" على ان يزجوه ببنت الملكة رسودان ابنه بامار \"\r\n( 2 ) : ماخوذ از القاب شرف الملك ، فخر الدين ، نظام الملك\r\n( 3 ) : در اصل چنينست ، اما آيا ، سلطان جوى ، يعنى جوى پادشاه مناسب‌تر نيست ؟\r\n","page_name":" 153 ","page_number":161},
  {"content":"\r\n\r\n\r\nآمدن شروانشاه افريدون بن افريبرز بدرگاه\r\nبدان هنگام ، كه سلطان ملكشاه بن الب ارسلان ، ارّان را بگشود ، و بر ديگر ممالك وسيع خويش بيفزود ، داراى شروان در ان زمان ، پس از انكه بلاد وى پياپى دستخوش غارت ، و بيشتر لشگرش در كشاكش پيگار ، عرضهء هلاك و دمار امد ، بدرگاه ملكشاه حضور يافت ، و چنان مقرّر گشت ، كه بهر سال صد هزار دينار ، بگنجينه فرستد ، و چون بسال ششصد و بيست و دو ملك ارّان پادشاه را مسلّم شد ، بنزد شروانشاه افريدون بن افريبرز رسول گسيل داشت ، و خراجى كه تقديم آن بخزانهء ملكشاه مقرّر بود ، بخواست ، و شروانشاه بپريشانى كشور ، و از دست دادن اكثر بلاد ، چون شكّى و قبله ، و استيلاى گرجيان بر اطراف بلاد خويش ، تعلّل ميكرد ، و اعتذار ميجست ، و زمانى دير ، از دو سوى فرستادگان در كار بودند ، تا خراج سالانهء وى بخزينهء پادشاه ، بر پنجاه هزار دينار قرار گرفت ، و درين بار كه سلطان جلال الدّين بارّان بازگشت ، شروانشاه افريدون افريبرز ، چنان انديشيد ، كه بدين هنگام بآستان وى شتابد ، و سعادت ديدار و افتخار دستبوس دريابد ، و بدين وسيلت ، بر حوادث زمان استظهار جويد ، و دفع نوائب دوران را ، ذخيرتى نهد ، ازينروى ناخوانده به خدمت پيوست ، و بدرگاه شهريار پانصد و بشرف الملك پنجاه اسب تركىنژاد ، تقديم داشت ، و شرف الملك اين پيشكش را براى خويش اندك شمرد ، و بسلطان اشارت كرد ، كه وى را دستگير و بلاد او را ضميمهء كشور خود سازد ، لكن شهريار نپذيرفت ، و داراى شروان را با خلعتها و تشريفات بازگردانيده ، ملك متصرّف بر وى مقرّر داشت ، و بيست هزار دينار از خراج سالانهء وى بكاست ، و مرا بفرمود تا بدين هر دو فرمانى نگاشتم ، و شروانشاه حق كتابت را ، هزار دينار به من داد .\r\n\r\nرفتن سلطان به شهر سورى از بلاد گرجستان\r\nآنگاه كه سلطان از آذربايجان بازگشته ، در موغان مقيم بود ، كوج ابه ككخان \" ؟ \" با لشگر خويش ، و گروهى چند از وشاقان ، كه بىاجازت و مشورت اولياى امر ، با وى همراه گشتند ، به شهر لورى نهضت كرد ، و آنجا را بتاراج داده ، غارت جمع آورد ، و چون با اموال منهوب بدرياچهء بتاخ رسيد ، برخى از مصاحبان وى شب‌هنگام ، در جانب غربى و بهرى ديگر ، در طرف شرقى درياچه منزل گزيدند ، بناگاه گرجيان بر جمعى كه در ناحيهء غربى جاى داشتند ، شبيخون آورده بعضى را بكشتند ، و دستهء را دستگير ساختند ، تنها بدان ميان ، از ازبه طاين ، كه نه اسير و نه كشته گشته بود ، خبرى بدست نيامد ،\r\n\r\n","description":"","footnote":"","page_name":" 154 ","page_number":162},
  {"content":"\r\n\r\nامّا سپاهى كه در جانب شرقى درياچه بودند ، از آسيب دستبرد ايمن مانده ، با يغماى آورده باز امدند ، و شهريار ازين پيش‌امد سخت در خشم رفت ، و از جسارت گرجيان ، كه ازين پيش ، از سخط پادشاه بر خويش بيم داشتند ، و سلامت جان را درين معاملت غنيمت ميانگاشتند ، شگفتى گرفت ، بعد خبر رسيد كه ملكه و ايوان ، بوسوسهء شيطان مغرور ، و بخلاف شهريار همدست گشته ، از لشگر لكر و آلان و سون نيز مدد يافته ، چهل هزار يا بيش سپاهى فراهم اورده‌اند ، و اينك به اجتماع آن دوزخيان غوغا طلب \" ز خوشدلى و طرب در جهان نميگنجند \" اينگاه شهريار برنشست ، و از مركز رايت ، و بنگاه اقامت برامد ، و سواران دسته‌دسته و يگان‌يگان ، بملازمت ركاب شتافتند ، تا انبوهى از اعوان و انصار ، بر وى فراهم شد ، و بعزم سركوبى گرجيان حركت فرمود ، و چون بنزديك درياچهء مذكور برسيد ، يزك دو سپاه بهم بازخوردند ، و نصرت يزدان ، شامل حال سلطان ، و مقدّمهء لشگر گرجيان بهزيمت شد ، و جمعى از انان را باسارت اوردند ، و بفرمان پادشاه گردن زدند ، و شهريار اردوى گرجيان را تعقيب كرد ، و آن سپاه چون گنجشك كه حملهء شاهين بيند ، يا تيهو كه باز را بر پى نگرد ، پاى بفرار نهادند ، و هريك به جائى رفتند \" و عساكر سلطان بتعقيب و گرفتن آنان برخاسته ، بعضى از لشگر وى اثقال ايوانى را يافته بغنيمت ببردند ، و پادشاه بجانب لورى رفته ، در بيرون شهر اقامت گزيد ، و كس بنزديك گرجيان فرستاده ، اطلاق اسيران وقعهء بتاخ را بخواست ، و آنان را تهديد كرد ، كه اگر مسؤول وى نپذيرند ، آن بلد را بمحاصرت گيرد ، ازين‌رو گرجيان گرفتاران را رها ساخته ، به خدمت گسيل داشتند ، اما چون ازبه طاين در ان ميان نبود ، و شهريار باستماع اين خبر كه گرجيان در حادثهء مزبور ، سپاه وى را احاطت كرده ، و راه گريز و نجات بر انان بسته بودند ، ازبه طاين را كه در زمرهء كشتگان ديده نشد ، از جملهء اسيران ميپنداشت ، در مطالبت ايشان بخلاص وى الحاح ورزيد ، و چون اين تقاضا مكرر گشت ، گرجيان ، بآئين خويش ، سوگندان سخت ياد كردند ، كه چون سپاه سلطان را پيرامن فراگرفته ، كشتند ، و اسير كردند ، از ان ميان يك تن ، تير از تركش بركشيده ، بسنگى تكيه زد ، و هركس از گرجيان را كه آهنگ وى كرد ، بخدنگى جانستان از پاى دراورد ، تا سه نفر گرجى بكشت ، و ديگران وى را گذاشتند و گذشتند ، و ديگر از سپاه پادشاه اسيرى نزد آنان نيست ، و خود اين گفته درست ، و شخص مذكور ، ازبه طاين بود ، و چون گرجيان گرد وى بگرفتند ، و بر او دست نيافتند ، وى پياده از بيراه بجانب آذربايجان رفت ، و چون بحدود بجنى ، كه قلعهء از ان آواك پسر ايوانى گرجيست ، برسيد ، گلهء گوسفند بچرا ديد ، و چوپان را هلاك ساخته ، اغنام را بصحرا براند ، و گوسفندى كشته ، بريان و زاد خويش فراهم كرد ، و بسلامت بنخجوان امده ، بدانجا رحل اقامت افكند ، تا بوقت توجّه موكب شهريار ، بهنگام قصد اخلاط بدان ديار ، به خدمت پيوست ، و ماجراى خويش ، بىكم‌وبيش ، هم بدانگونه\r\n\r\n","description":"","footnote":"","page_name":" 155 ","page_number":163},
  {"content":"\r\n\r\nكه گرجيان گفته بودند ، حكايت كرد .\r\n\r\nمحاصرت قلعه‌هاى واهرام گرجى بدست سلطان\r\nآنگاه كه پادشاه در عراق بود ، نواحى گنجه را ، از تعدى واهرام گرجى ، زيانى بزرگ وارد امد ، و بوقت بازگشت سلطان بدان سامان ، از تطاول وى شكايات بسيار به حضرت سلطنت رسيد ، و شهريار بدين موجب با سپاه بيشمار ، و لشگر جرّار ، روى بوى نهاد ، و عساكر سلطانى بابيوت و رحل و ثقل ، در اطراف ولايات وى پراكنده گشته ، بقتل و غارت ، و تحريق ديار و تفريق جمع انصار وى پرداختند ، و دفاين و اموال نهان را براوردند ، و بيغما بردند ، و آنان را از قلل جبال و ستيغ كوه به زير اوردند ، و پادشاه ، خود بر قلعه شكان هجوم كرد ، و آن را بقهر و غلبه بگشود ، و خرمن هستى كافران به آتش عذاب و كيفر بسوخت ، و از انجا بقلعهء علىآباد برفت ، و بدين هنگام ، ملكه بجايگاه زمستانى خويش « 1 » بود ، و آن جايگاه سركش را ، نه بس دير ، تسخير كرد ، و بقتل و اباحت پرداخت ، سپس بكاك و كوارين امد ، و آن دو قلعه را سه ماه محاصره كرد ، و چون كار بر گرجيان دشوار شد ، به شرط تسليم مالى عاجل ، جويان صلح گشتند ، و فرستادگان رفتند و آمدند ، و چون شهريار به تصرف اخلاط ، ولع و شرهى تمام داشت ، بپذيرفت ، و آن خواسته بگرفت ، و بجانب شهر مذكور بكوچيد .\r\n\r\nگرفتن استاد الدّار اختيار الدّين\r\nازين پيش گفتيم كه جمال‌زراد ، از زره خانهء جلالى ، بديار هند افتاد ، و چون سلطان شكسته و پريشان ، و با بىبرگ و نوائى دست و گريبان ، از رود سند بگذشت ، وى با ملبوس و مأكول به حضرت باز امد ، و اين خدمت بهنگام دربايست و شدت احتياج ، موقع قبول يافت ، و شهريار وى را از كنج خمول براورده ، منصب استاد الدّارى ، و لقب اختيار الدّين ارزانى داشت ، و وظيفهء استاد الدّار در دولت خوارزمشاهيان آن باشد كه مبلغى معيّن از اموال خزانه ، و برات بلاد ، بتحويل وى دهند ، سپس بوى رسيد سپرده\r\n\r\n\r\n","description":"","footnote":"\r\n( 1 ) : بجاى محذوف \" بلميكور \" ؟ \"\r\n","page_name":" 156 ","page_number":164},
  {"content":"\r\n\r\nتحويل گيرند ، و به مصرف رواتب نانواخانه و مطبخ و اسطبل ، و وظايف و جامگى حواشى و جز آن رسانند ، و وى در انچه بحواشى تعلّق دارد بامضاى وزير ، و مستوفى ، و مشرف ، و ناظر ، و عارض لشگر و نايب آنان ، قبض وصول ستاند ، اما در مصارف بيوتات ، علامت عارض سپاه در كار نباشد ، و بدين‌گونه قبض رسيد را دوازده \" ؟ \" امضا از ارباب مناصب و نوّاب ايشان بايد ، و از سال ششصد و بيست و يك ، كه شهريار كشور عراق را ، از برادر گرفته ، ضميمهء ساير ممالك ساخت ، تا سنهء ششصد و بيست و چهار ، اموال ديوان بتحويل اختيار الدّين داده ميشد ، و درين مدت به حساب وى ، رسيدگى نشده بود ، و هر وقت كه بديوان حاضر ميگشت و ميگفت مالى پيش من نمانده است ، مبلغى ديگر بوى ميدادند ، و چون سلطان بمحاصرت قلعه‌هاى واهرام گرجى پرداخت ، بفرمود تا حساب وى باز رسند ، اينگاه بقاياى وجوه در نزد وى ، به صد و پنجاه هزار دينار در قلم امد ، و چون آن خواسته از وى بخواستند ، و دريافت كه امر صورت جد دارد ، و جز پرداختن مال ، چارهء سودمند ، و عذرى مسموع نيايد ، چنان دعوى كرد كه براوردن كار و گرفتن مال را ، بوزير و ديگر ارباب مناصب ، شصت هزار دينار برشوت داده است ، و بنام هريك قدرى معلوم معيّن ساخت ، و خود جز صاحبديوان ، شمس الدّين محمد معروف به موى دراز ، كه در دولت شاهنشاه نخست شغل محرّرى داشت ، پس از ان برتبهء نيابت مستوفى ، و سپس بمنصب استيفا ترقى يافت ، و مردى عاقبت‌بين و دورانديش ، و تهذيب تجربت يافته ، و زبان بكام ، و درست قلم ، و از لوث تهمت بدور بود ، در ميان اصحاب مراتب ، كسى نبود كه دامان وى ازين آلايش پاك باشد ، و ديگران جوانان تازه‌كار و ناآزموده بودند ، كه چون عرصهء ملك از مردان كار تهى آمد ، بىسابقهء خدمت و شايستگى رياست بسرورى رسيدند ، و چون شنيدند ، كه اختيار الدّين انديشه دارد ، كه رشوت ستانى آنان را ، بسمع شهريار رساند ، بتخويف و تهديد وى پرداختند ، امّا وى از اصرار نكاست ، چو ميخواست آنان را هم بدين روز نشاند ، و به آتش خويش بسوزاند ، و چون آن جماعت ابرام وى بديدند ، و از رجوع وى ازين رأى نوميد گرديدند ، شصت هزار دينار از مبلغ بازمانده بكاستند ، و باقى وى را نود هزار دينار ، در حساب اوردند ، و شهريار بفرمود تا وى را بگيرند ، اينگاه اختيار الدّين بافلاس و تهيدستى معتذر گشت ، و از معلوم خويش بيست و هفت غلام زر خريد ، و بيست و دو كنيز ، و اسب و شترى چند حاضر اورد ، و خود جزين چيزى نداشت ، چو در بذل و اتلاف ، تبذير و اسراف ميكرد ، و داستانى از جود اين مرد آنكه ، بهنگام اقامت من در سرمارى ، وى بعزم توجه بابخاز ، بدان شهر بگذشت ، و در كوئى كه گرمابهء داشت ، بخانهء فرود امد ، و اتفاق را شرف الدّين از دره ، صاحب سرمارى ، بدان حمّام كه نزديك منزل وى بود ، وارد گشت ، و اختيار الدّين مذكور ، پيراهنى و شلوارى ، و قبائى ، و عرقچينى ، و فرجى زر كشيده ، و كمربندى زرّين ، و اسبى با ساخت و سر افسار و طوق ، براى وى فرستاد ، و\r\n\r\n","description":"","footnote":"","page_name":" 157 ","page_number":165},
  {"content":"\r\n\r\nشرف الدّين آن جامه بپوشيد و هديت بپذيرفت ، و نظاير اين كار بسيار داشت « 1 » بازى چون باقى مال از وى مطالبه ، و بشكنجه تهديدش كردند ، كارد بر كشيد تا بگلوى خويش فرو برد ، و اگر موكّل دست وى نگرفته ، او را باز نداشته بود ، بدان ضربت هلاك ميگشت ، و چون اين قضيّت بسمع پادشاه رسيد ، گفت اين ديوانه است ، و شغل را نشايد ، و وى را رها كردند ، و آن اموال از ميان برفت . سپس شهريار شهاب الدّين مسعود بن نظام الملك ، محمد بن صالح را ، بجاى وى ، باستاد الدّارى برگماشت . و شخص مذكور بدين كار شايسته بود ، و با ساير صاحبان مناصب ، نيكو برميامد و كسى را از خواسته چيزى ، و از مال پشيزى نميداد ، و چون كوزهء كهنه ، بهيچگونه تراوش نميكرد ، و وى از سال مرقوم ، تا آنگاه كه روزگار دولت جلالى بپايان رسيد ، درين منصب استقرار داشت .\r\n\r\nرفتن سلطان به نخجوان و فرستادن لشگر و اثقال از راه قاقزوان بجانب اخلاط\r\nچون پادشاه جمع گرجيان را دستخوش تفريق ساخته ، آنان را در اقاصى ديار خود بجاى نشانيد ، و اسيران لورى را خلاص كرد ، احمال خويش را بر جادهء قاقزوان ، بجانب اخلاط فرستاده ، خانان و اميران را بفرمود ، كه با آن باروبنه ، بآهستگى به طرف اخلاط روند ، و خويشتن با شرف الملك شتابان به راه نخجوان شد ، و چون بناحيت بجنى رسيد ، شبانه با هزار سوار ، از خواصّ مملوكان و حاجبان ، در گذرگاه كوهى كمين كرده ، بامدادان بر مواشى رعايا زده ، همه را بنخجوان راندند ، و چندان دواب ببردند ، كه گاو خوب دينارى بها يافت ، و سبب رفتن پادشاه بنخجوان ، رغبت بانوى آنجا بهمسرى وى بود ، و چون شهريار بنخجوان درامد آن خاتون را تزويج كرد ، و روزى چند بدان شهر اقامت گزيد ، و بقطع و فصل امور خراسان و عراق و مازندران پرداخت ، چو مشاهير ارباب مناصب ، و صاحبديوانان و متظلّمان آن اطراف بدرگاه حاضر بودند ، و سلطان ميدانست ، كه چون اخلاط را در حصار گيرد ، راهها قطع گردد ، و آنان بازگشت نتوانند ، ازينرو بفرمود تا اشغال ايشان را انجام داده ، آنان را بسر كار و ديار خويش بازگردانند ، و من بموجب امر فرمانها بنوشتم ، و هم بدين روز ، مرا از رسوم كتابت ، هزار دينار و چيزى ، عايد گشت . اما در روزهاى ديگر ، كه سود اين حرفت بدين مبلغ نميرسيد ، فائدت آن همچنان استمرار داشت ، بارى ، چون بنخجوان بوديم ، بناگاه خبر يافتم كه ، حسام الدّين\r\n\r\n\r\n","description":"","footnote":"\r\n( 1 ) : بجاى محذوف \" و فى باب الهرج معدودا اذكان بماله يجود \"\r\n","page_name":" 158 ","page_number":166},
  {"content":"\r\n\r\nصاحب سرمارى ، كه رابطهء دوستى و عهد الفت من و وى ، با وصف اختلافات حوادث ، و تحوّلات زمانه ، مؤكّد و استوار ، و همچنان از اسيب تغيّر محفوظ و برقرار بود ، بدشت نخجوان رسيده است ، و من باستماع اين خبر ، و قدوم وى بعرصهء خطر ، متحيّر گشتم ، چو آگاه بودم كه وى با حاجب على در جنگ با وزير اتفاق كرده ، و بتضييع حشمت ، و رعايت نكردن حق و حرمت كوشيده ، و از ميان همراهان حاجب ، تنها وى ، اسباب مجلس شرف الملك را ، كه مبلغى هنگفت بها داشت ، بغنيمت برده ، و بدين سبب وزير بر وى خشمگينست ، و خود از شرف الملك ، بيش از شهريار بر وى بيم داشتم ، از انكه طبع پادشاه را از وزير ، برفق نزديكتر و به نرمى گراينده‌تر ميدانستم ، بدين موجب بوى پيام دادم ، كه چندگاه در دهى توقف كند ، تا خشم شرف الملك را فرونشانده ، وى را رام سازم ، و بميانجيگرى پردازم ، از ان پس بر شرف الملك وارد گشتم ، و از آمدن حسام الدّين سخنى نگفتم ، و چنان نمودم ، كه وى به من نامهء نوشته ، و اصلاح ذات البين را ، با تقديم مالى خواستار گشته است ، بانجام وزير رضا داد ، كه پنج هزار دينار ، بتاوان اثاث مجلس بستاند ، سپس بوى زنهار دهد ، تا در ضمان امان بدرگاه بازايد ، باز از وزير درخواستم كه قسم ياد كند ، تا بهنگام حضور ، دربارهء وى تجديد عنايت اغازد ، و بر سوابق خطاى وى پردهء فراموشى فروافكند ، و غبار وحشت و كدورت نسبت بوى را ، از ائينهء ضمير پادشاه بزدايد ، و چون وزير بدين جمله سوگند خورد ، وى را بوصول و قرب حسام الدّين خبر دادم ، بخنديد و گفت ، مرا بفريفتى ، سپس بفرمود تا خواص و حجاب وى ، بپيشباز حسام الدّين شتابند ، و آنان در مصاحبت من باستقبال رفتند ، و با حسام الدّين صلح كرده ، ديگر بار بر سر مهر و لطف امد ، و عهد خويش دربارهء وى بجاى اورد .\r\n\r\nرفتن سلطان باخلاط و محاصرت و تصرّف آن ناحيت\r\nعساكر شهريار پيش از وصول سلطان ، بحدود اخلاط شتافته ، بيكروزه راه تا آنجايگاه مقيم بودند ، تا پادشاه از نخجوان باز امده ، به آنان پيوست ، سپس فرستادهء عزّ الدّين ايبك ، نايب ملك اشرف موسى در اخلاط ، بر وى وارد گشت ، و رسول مذكور ، كه نام وى فراموش كرده‌ام ، پيرى ترك و خردمند بود ، و چون به خدمت رسيد ، اداى رسالت را ، باظهار خضوع و اطاعت ، و جان‌نثارى و ضراعت . زبان گشود ، و از قول عزّ الدّين چنين عرضه داشت ، كه ملك اشرف ، تنها بسبب آنكه حاجب على با شهريار ، بخلاف ادب رفتار كرده ، و بىهيچ اجازت و فرمان ، بكشور سلطان هجوم آورده ، مرا بگرفتن وى فرموده است ، و اينك رهى را بايالت اخلاط برگماشته ، و دستور داده است ، كه مطيع پادشاه ، و\r\n\r\n","description":"","footnote":"","page_name":" 159 ","page_number":167},
  {"content":"\r\n\r\nپيرو حكم وى باشم ، و خود را چون ديگر لشگريان شهريار در ساير بلاد ، از اعوان و انصار ، و متابع و خدمتگزار درگاه شناسم ، بارى ، چندانكه وى بامثال اين سخنان ، در تقاضاى لطف و عطوفت ، مبالغت كرد ، شهريار جز بخشونت و درشتى جوابى نداد ، و از انديشهء خويش باز نيامد ، و در ضمن مقال چنان گفت ، كه اگر عزّ الدّين رضاى من جويد ، حاجب على را بدرگاه فرستد ، و چون رسول اين پيام بگزارد ، حاجب على را بكشتند ، و شهريار بكوچيده ، در بيرون اخلاط نزول فرمود ، و بمحاصرت شهر پرداخت ، و بيست منجنيق بر كار كرد ، كه هشت آن . . . « 1 »\r\n\r\nوقايع مدّت محاصرت اخلاط\r\nازين پيش ، اسپهبد نصرة الدّين صاحب جبل ، خواهر پدرى خويش را ، بنكاح اوتر خان در آورده بود ، و اوتر خان ، بدين هنگام در خدمت سلطان ، از ديگر خانان ، برفعت منزلت مزيت داشت ، و اسپهبد بدين مصاهرت واثق امد ، و بدين هنگام انديشهء آن كرد ، كه چون شروانشاه بدرگاه ايد ، باشد كه مانند وى از عنايت شهريار نصيب يابد ، و چون به خدمت رسيد ، پيشكشهاى پسنديده ، كه بيشتر آن گوهرهاى گرانبها بود ، بتقديم رسانيد ، لكن اوتر خان مهر از وى برگرفت ، و با برادر پدر مادرى زن خويش ، طرح محبّت افكند ، و شهريار را بر ان داشت ، كه وى را بگيرد ، و برادر صلبى و بطنى آن خاتون را بجاى وى نشاند ، بدين موجب اسپهبد را مقيّد ساختند ، و بهتك حرمت دست يازيده ، خواستهء وى بيغما بردند ، و بدان هنگام كه در بيرون اخلاط ، محبوس بود ، برسالت نگاهبان خويش ، معتمدى از اصحاب سلطان طلبيد ، تا با وى رازى گويد ، و چون من بفرمان نزديك وى رفتم ، از سختى حبس و گرانى بند ، شكايت اغازيد ، و مواعيد شهريار را دربارهء خويش ، بانجاز مقرون خواست ، و اموال و جواهرى را كه اوتر خان از وى بگرفته ، و بتقديم آن به خدمت ، و سعى در خلاص وى عهد كرده ، و خود بر ان خواسته دست تصرّف برگشوده بود ، بر من برشمرد ، و من سخن وى بشهريار باز گفته ، دل وى بر محبوس نرم ساختم ، و شهريار را بر تحقير ذمّت ، و هتك حرمت وى پشيمان ، و دربارهء آنكه بآزار وى اشارت كرده بود ، ملامتگوى يافتم ، اينگاه بدانستم ، كه اطلاق مقيّد نزديكست ، و نصرة الدّين را خبر دادم ، و خود شخص مذكور زمانى در حبس بماند ، تا بخواست يزدان ، بهنگام انهزام سلطان از سپاه روم ، و بازگشت وى ، نعمت خلاص يافت ، و بديار خويش\r\n\r\n\r\n","description":"","footnote":"\r\n( 1 ) : در متن \" كانت العمالة منها ثمانية \"\r\n","page_name":" 160 ","page_number":168},
  {"content":"\r\n\r\nبرگشته ، به زودى ملك از دست برادر ، كه خواستهء معهود و مقرّر را ، بدرگاه نميفرستاد ، بستد . ديگر آنكه \" خان سلطان \" دختر بزرگ شاهنشاه \" كه با تركان خاتون اسير ، و همسر دوشى خان گشته ، از وى فرزند اورد ، و سپس شوى وى بمرد \" پيوسته برادر خويش سلطان جلال الدّين را ، از احوال و اخبار و حوادث تاتار ، آگاه ميساخت ، و بهنگام محاصرت اخلاط پيكى بنزد برادر گسيل داشته ، نشانه را نيز ، يكى از انگشتريهاى شاهنشاه ، كه در ان نگينى فيروزه ، و نام سلطان محمّد بر ان نقش بود ، با قاصد خويش بفرستاد ، و چنين پيغام داد ، كه خاقان فرموده است ، تا اولاد آن بانو را ، قرآن اموزند ، و از دليرى و شوكت ، و قدرت و وسعت عرصهء مملكت تو ، آگاهى يافته است ، و اينك با تو عزم مصاهرت و مصالحت دارد ، به شرط آنكه ملك از حدّ جيحون تقسيم گردد ، و اين جانب ترا و آنسوى رود او را باشد ، اكنون اگر تو آن توان در خويش‌بينى ، كه با تاتار برائى ، و ازيشان كيفر ستانى ، و بجنگى و پيروز شوى ، هرچه خواهى كن ، و گرنه مسالمت را بهنگام ميل و رغبت دشمن ، مغتنم شمار ، شهريار جواب صواب نداد ، و در آشتى نگشاد ، و سخنى متضمّن صلاح ، و باعث فوز و فلاح بر زبان نياورد ، و از گفتار خواهر تغافل كرد ، و همچنان محاصرت اخلاط را پيشنهاد انديشه ساخت \" ن \"\r\n گر خردمندى ز كار خويشتن بارى ميار * روى بر كار دگر هرگز كزان يا بىضرر\r\nچون شترمرغى كه بنهد بيضهء خود را به راه * وانگه ارد بيضهء مرغان ديگر زير پر \r\nديگر آنكه ، ركن الدّين جهانشاه بن طغرل صاحب ارزن الرّوم هم بدين اوان به حضرت پادشاه امد ، و وى ازين پيش ، بخصومت پسر عمّ خويش علاء الدّين كيقباد بن كيخسرو ، صاحب روم ، و سائقهء بغض و عداوت وى بدان دولت ، در ديار خود بنام ملك اشرف خطبه ميكرد ، و دم از اطاعت و طرفدارى وى ميزد ، و با حاجب على طريق موافقت ميسپرد ، و خود ركن الدّين از سابقهء خطاياى خويش ، در دستيارى حاجب على بر مخالفت شرف الملك ، و كشتن سديد مريد \" ؟ \" رسول پادشاه ، بهنگام بازگشت از روم ، و منع بازرگانان از وصول بمعسكر سلطان ، انديشناك بود ، و بر عواقب اين ذنوب بيم داشت ، و چون ديد ، كه دولت جلالى را فروغ و تابى ، و رنگ و آبى ، و شوكت و حشمتى ، و نيرو و قدرتى ، پديد امد ، و فتح اخلاط نزديك گشت ، درخواستن امان رسولى بآستان فرستاد ، و پادشاه اين مسؤول بپذيرفت ، و فرستادهء وى را با انجاح مقصود بازگردانيد ، و اين پيام‌اور ، شمس الدّين حكيم بغدادى ، از فكاهت و ظرافت طبع ، و ادب و بديهه‌گوئى بهره داشت ، و اين ابيات را :\r\n و لائمة لى فى الغلام ، عسوفة * يزيد على مرّ الزّمان ملامها\r\nتفنّدنى فى عشق من كلّما رمى * بغنج لحاظ لم يفتنى سهامها\r\nإذا لسبت قلبى عقارب صدغه * و لجّ بنفسى فى هواه غرامها \r\n\r\n","description":"","footnote":"","page_name":" 161 ","page_number":169},
  {"content":"\r\n\r\n فتر يا قها من رتقه الّذى * يزول به تعذيبها و حمامها\r\nتقول ، و قد ابدت قطوبا و غيرة * و قام على ساق العناد خصامها\r\nاليك ، فقد اغضبت كلّ خريدة * منعّمة الأطراف حلّو لثامها\r\nفانشدتها ، و القلب عنها مشرّد * و نفسى فى كفّ الحبيب زمامها\r\n\" إذا رضيت عنّى كرام عشيرتى * فلا زال غضبانا علىّ لئامها \" \r\nبنام شعر خويش ، بر من بخواند ، بارى چون ركن الدّين زينهار يافت ، به خدمت شتافت ، و سلطان شرف الملك را بفرمود ، كه با ارباب مناصب ديوان ، يكروزه راه باستقبال وى روند ، وزير بفرمان بپيشباز شد ، و بر كنار درياچهء نازوك ، كه ميان اخلاط و منازجرد باشد ، شبى در صحبت وى بروز اورد ، و هم درين شب ، در خيمهء ركن الدين ، باهم بميگسارى پرداختند ، و چون نشاط شراب در سرها راه يافت ، وى تحفه‌هائى كه ده هزار دينار بيش ميارزيد ، بوزير تقديم كرد ، و روز وصول وى باخلاط ، هريك از خانان بمرتبت خويش ، بپيشباز رفتند ، و سلطان به قصد ملاقات وى در ميدان ، زير چتر بايستاد ، و چون جهانشاه وارد ميدان گشت ، از بارگى فرود امد ، و زمين ببوسيد ، و گامى چند پياده درنوشت ، از ان پس حاجب خاص ، بدر الدّين طوطق ، فرزند اينانج خان بنزديك وى شد ، و از جانب شهريار بركوب وى فرمود ، و چون وى ديگربار برنشست ، همچنان خدمت ميكرد ، تا برسيد و دست شهريار بوسه داد ، و سلطان جهانشاه را در اغوش كشيده ، وى رابفرمود تا زير چتر بايستد ، و وى بر دست راست سلطان ايستاد ، ناگاه قوائم و پايه‌هاى چوبين چتر سست گشت ، و فرود افتاد ، و مردم اين پيش‌امد را بفال بد گرفتند ، و تطيّر اثر كرده ، اين اجتماع ، هلاك آن دو را سبب امد ، بارى جهانشاه ، روزى چند در خدمت مقيم بود ، و سلطان با وى مأنوس گشته ، خواصّ اصحاب وى را ، دويست خلعت بخشيد ، كه از ان ميان هجده تشريف ، ساخت و سر افسار و طوق داشت ، و وى را در بازگشت بديار خويش اجازت داده ، بفرمود تا از آلات حصار ، هرچه تواند باخلاط فرستد ، و وى منجنيقى بزرگ ، كه نام انرا قرابغرا نهادند ، با سپر و كمان و تير بسيار بفرستاد . ديگر آنكه ، هم درين اثنا ، قيمقار \" ؟ \" شاه ، فرزند سلطان درگذشت ، و مادر اين پسر ، خواهر شهاب الدّين سليمانشاه ، ملك ايوه ، و سبب زواج پادشاه با اين بانو آن بود ، كه چون بسال ششصد و بيست و يك ، چنان كه گفتيم ، نواحى بغداد را تاراج كرده ، از انجا بازگشت ، بقلعهء مذكور برسيد ، و پردگيان حرم بهمراه وى نبودند ، و در بيرون آن دژ نزول فرموده ، خادم خود ، سراج الدّين محفوظ را بنزديك سليمانشاه فرستاد ، و جاريهء كه درخور فراش باشد ، بخواست ، وى بازگشته ، پيام اورد ، كه سليمانشاه ميگويد ، من كسى شايستهء مضاجعت پادشاه ، جز كريمهء خويش نشناسم ، شهريار شادروان ، كه بهمخوابگى زنان حريص بود ، و درين باب به حدى توقّف نميكرد ، روى قبول نمود ، و با خواهر سليمانشاه در ان شب\r\n\r\n","description":"","footnote":"","page_name":" 162 ","page_number":170},
  {"content":"\r\n\r\nهمبستر گشت ، و خود از انجا بكوچيده ، آن خاتون را بر جاى نهاد ، و خادم آن بانو ، پس از مدّتى به خدمت رسيده ، خبر داد ، كه بانو هم از ان شب آبستنست ، و شهريار آن زن را به خدمت خواست ، و وى قيقمار \" ؟ \" شاه را بزاد ، و اين كودك سه سال بزيست ، و باهوش و دلپسند و ظريف بود ، و در بيرون اخلاط بمرد ، و چنان گفتند ، كه دايهء دختر سلطان ، از دختر داراى فارس ، ويرا زهرى جانكاه بداد ، و روزگارش بسر اورد ، و خداى بهتر داند .\r\nديگر آنكه هم درين اوان ، دوشى خان فرزند اخش ملك درگذشت ، و اخش ملك ، خالوزادهء شهريار ، در جنگ با تاتار ، در خارج اصفهان ، ثبات ورزيده ، شهيد گشته بود ، و پادشاه پسر وى دوشى خان را ، پدرانه تربيت فرمود ، و مردم دوشى خان را فرزند شهريار ميدانستند ، چو ميگفتند ، كه شهريار كنيزكى باخش ملك بخشيده ، و آن جاريه دوشى را زودتر از نه ماه زاده است ، بالجمله سلطان دوشى خان را ، بر فرزندان خويش ترجيح مينهاد ، و وى را در شمول عنايت و اشفاق ، بر انان مقدّم ميداشت ، و وى در بيرون اخلاط بيمار شده فرمان يافت ، و شهريار درين سوك حشمت سلطنت را رعايت نفرمود ، و من خود ديدم ، كه از سراپردهء خويش بيرون امده ، در خيمهء جايگاه تابوت داخل گشت ديگر آنكه سعد الدّين ابن حاجب ، برسالت ديوان عزيز ، در تقاضائى چند به خدمت رسيد ، و مقرّر بود ، كه اگر آن ملتمسات ، بمراد وى انجام گيرد ، از بزرگان اصحاب و خواصّ حضرت شهريار ، كسى را كه مراتب ارباب مناصب ، نيكو شناسد ، بهمراه وى فرستند ، تا از ديوان خلافت ، تشريف و خلعت ارد ، و از خواهشهاى دربار خلافت ، يكى آن بود كه ، پادشاه بر بدر الدّين لؤلؤ ، صاحب موصل ، و مظفر الدّين ككبرى صاحب اربل ، و شهاب الدّين سليمانشاه ملك ايوه ، و عماد الدين پهلوان فرزند هزارسف ملك جبال ، حكم نفرمايد ، بلكه آنان را از اتباع و اصحاب ديوان خلافت شناسد ، دوم آنكه فرمان دهد ، تا نام خليفه را در سراسر كشور بر منابر ذكر كنند \" و بايد دانست كه چون سلطان محمّد خوارزمشاه ، از حدود همدان بازامد ، و باعمال مقصود خويش ، در هجوم بر بغداد دست نيافت ، در كليهء ممالك خود ، نام خليفه از خطبه بيفكند ، و اين حال استمرار پذيرفت ، و در ارّان و آذربايجان ، و ممالكى كه بعد از وفات شاهنشاه ، بتصرّف دولت جلالى درامد ، خطيبان به عادت معهود ، نام خليفه ميبردند ، و دعاى وى ميگفتند ، اما در ممالك قديم ، بموجب فرمان شاهنشاه ، همچنان ذكر خليفه متروك ماند ، و مهمّات مشاغل ، شهريار را از توجّه بدين معنى بازميداشت و چون رسول ديوان خلافت ، با شهريار درين باب سخن راند ، شهريار بعامّهء بلاد كشور خويش ، توقيع نگاشت ، تا نام امير المؤمنين ، امام المستنصر باللّه ابو جعفر منصور رضوان اللّه عليه و على آبائه الرّاشدين ، را در خطبه ذكر كنند ، و بدعاى وى زبان گشايند ، و چون اين اشغال مطابق مقصود رسول برامد ، و شهريار بدر الدّين لؤلؤ و ديگر اشخاص مذكور را از پيروان و اولياى ديوان خلافت شمرد ، و اعادت\r\n\r\n","description":"","footnote":"","page_name":" 163 ","page_number":171},
  {"content":"\r\n\r\nخطبهء خليفه را بشيوهء زمانهاى پيشين بپذيرفت ، حاجب خاصّ بدر الدّين طوطق فرزند اينانج خان را ، بمصاحبت سعد الدّين رسول ، بديوان خلافت گسيل ساخت ، و اين بدر الدّين در تركان بىنظير ، و زيرك ، و ظريف و خردمند ، و از لطف طبع و حسن خط بهره‌ور بود ، و شعر فارسى نيك ميشناخت ، و غثّ و سمين آن را تميز ميداد ، و با اندك سالى ، و حداثت سن ، و آغاز شباب ، بقوانين و آداب حجابت ، آگاهى داشت ، و سلطان مرا بفرمود ، تا هم در محضر شاهانه ، فهرست مستدعيات وى را از حضرت خلافت ، در چند فصل بديوان عزيز برنگارم ، و آخرين درخواست اين بود ، كه حاجب خاص را ، در موقف شريف خلافت ، بحضور پذيرند ، و بدين‌گونه پادشاه را از ملوك ديگر ، بمزيد اكرام و احترام ، ممتاز و مخصوص گردانند ، و اين مسؤول بدرگاه خلافت مقبول افتاد ، و خود حاجب خاص ، بدر الدّين ، مرا گفت \" كه چون شهريار بسابقهء امورى چند ، از وزير مؤيد الدّين قمى دل رنجه داشت ، مرا بفرمود ، كه بهنگام حضور بديوان خلافت ، دست وزير نبوسم ، و شرط تعظيم وى بجاى نيارم ، و من اين امر امتثال كردم ، و چون روزى چند از ورود من بگذشت ، بيگاهان ناوى به منزل من بر كنار دجله ، نزديك گشت ، و سعد الدّين بن حاجب درامده گفت ، تشرّف به خدمت امير المؤمنين را آماده باش ، و من با وى در ان زورق نشستيم ، و سعد الدّين با كلماتى غريب ، كه معنى آن بر من مجهول ماند ، باملّاح سخن راند ، و از ان قايق بكرو ديگر جست ، و مرا در ان تنها نهاد ، و چون من موجب اين كار پرسيدم ، گفت ، نميدانستم كه اين كشتى ، از مراكب خاصّهء خلافتست ، و آن را براى تشريف تو روانه كرده‌اند ، من برخاستم و نماز بردم ، و سپاس گزاردم ، و دعا و ثنا گفتم ، و برفتيم تا بدرى بزرگ رسيديم ، و من بدرون شدم ، و سعد الدّين بماند ، و قدم فراپيش ننهاد ، بوى گفتم چرا با من نيائى ، گفت ، هريك از ما را برين درگاه مقامى معلومست ، و مرا پيشتر ازينجا نبايد رفت ، القصّه ، پشت آن در خادمى بود ، و مرا بدرى ديگر رسانيد ، و آن در بكوفت ، و بگشودند ، و داخل گشتم و خادمى پير بر دكّهء نشسته ، و در برابر وى شمعى و قرآنى نهاده ديدم ، با من مصافحه كرده ، مرا بنشاند ، و خيرمقدم گفت ، تا خادمى ديگر ، سپيدچهره ، لطيف اندام و خوشروى ، بيامد و با من مصافحت كرد ، و به زبان پارسى ملاطفت نمود ، سپس دست من گرفته ، پاى به راه نهاد و گفت ، بر تو پنهان نيست ، كه آنكس كه ترا بحضور خوانده است كيست ، و خود جلالت مقام و عظمت قدر وى ، از وصف بىنياز و مستغنيست ، پس نگران باش تا در موقف شريف ، شرط ادب بجاى ارى ، و بهر جا كه ترا اشارت كردم ، زمين خدمت ببوسى ، و همانا مبالغت وى را درين سفارش ، تنها اهمال من بشرايط خدمت در ديوان ، و خبر آنان ازين داستان باعث بود ، من در جواب گفتم ، مرا نادان مپندار ، زيرا هرچند من مردى ترك باشم ، بمواضع و مقامات خدمت واقفم ، و جاى تواضع ، از محل ترفّع بازشناسم ، و اگر هزار بار چهرهء خويش ،\r\n\r\n","description":"","footnote":"","page_name":" 164 ","page_number":172},
  {"content":"\r\n\r\nبر خاك آستان امير المؤمنين سايم ، هنوز خود را در ايفاى خدمت مقصّر شمارم ، چو فائدت عاجل و سود آجل اين خدمتگزارى ، درين گيتى ، وصول بدرجات عزّت و رفعت ، و بدان جهان حصول مثوبات آخرت باشد ، خادم سخن من بپسنديد ، و مرا بستود ، و چون از پلكان بالا رفتيم ، و پردهء سياه به نظر من امد ، بىاشارت خادم زمين بوسيدم ، و وى مرا ثنا گفت ، و چون درنگريستم ، باغى ديدم ، كه از بسيارى شمعهاى فروزان ، در شب تاريك بكردار روز بود ، يا گوئى عكس اختران سپهر در آب مينمود ، و پرده را فرود افكنده ، و وزير را در برابر آن بر پاى يافتم ، و خادمى بيامد و پرده بالا زد ، و من ميرفتم ، و زمين خدمت بوسه ميدادم ، چندانكه بنزديك وزير رسيدم ، و توقّف كردم ، و امير المؤمنين كه بر سرير نشسته بود ، بتازى با وزير تكلّم فرمود ، و وزير گامى چند پيش‌امد ، و به من اشارت كرد ، تا بدانجا كه خود نخست ايستاده بود بايستم ، و من پيشتر شدم ، و ديگر بار زمين بوسيدم ، و بر جاى بايستادم ، سپس امير المؤمنين گفت ، حال جناب عالى شاهنشاهى چگونه است ؟ \" و بدين هنگام شهريار را ، در نامه‌هاى خليفه ، هم بدينگونه خطاب ميكردند \" من نيز در جواب بتقبيل بساط خلافت پرداختم ، آنگاه خليفه ، بوعده‌هاى نيك ، و شمول عنايت نسبت بسلطان ، و قصد تقديم وى بر ساير پادشاهان عصر و ملوك زمان سخنى چند بر زبان راند ، و من بپاسخ تنها زمين بوس كردم ، سپس امير المؤمنين ، بر عهدنامهء خويش بپادشاه ، علامت گذاشت ، و آن را وزير به من داد ، بستدم و بر سر نهادم ، و زمين بوسه دادم ، و بازگشتم \" و خود از ديوان خلافت بدر الدّين مزبور را خلعتى گرانبها دادند ، و نيز چنان كه مذكورست ، ده هزار دينار صله ارزانى داشتند ، لكن من خبر اين صلت از وى نشنيدم ، و امير فلك الدّين بن سنقر طويل ، و سعد الدّين بن حاجب را با تشريف سلطنت ، بهمراه وى فرستادند ، و اينان در فصل زمستان باخلاط رسيدند ، و شهريار آن جايگاه را در حصار داشت ، و بدين هنگام براى فلك الدّين ، دهليز « 1 » ميزدند ، و بهنگام ركوب و نزول وى كرنا مينواختند ، و سعد الدين بن حاجب ، با رفعت منزلت ، و علّو مرتبت در ديوان خلافت ، برعايت حدود حرمت ، در خدمت وى بآئين حاجبان رفتار ميكرد ، و اينك شرح انعام و خلعتها كه بهمراه اوردند ، بتفصيل بگويم :\r\nدو خلعت براى شهريار ، يكى جبّه و عمامه و تيغ هندى با حمايل گوهرنشان ، ديگر قبا و عرقچين و فرجى و شمشير قراجولى زرنگار ، كمر آموده بدينار ، و قلادهء مرصّع و ثمين ، و دو اسب با ساخت و سر افسار و طوق بس گرانبها و سنگين ، و هشت نعل ، هريك به وزن دويست دينار كه بهنگام تسليم برسم آن اسبان بكوفتند ، و سپرى زرّين و گوهراگين ، داراى چهل و يك نگين نفيس و قيمتى از ياقوت و لعل بدخشانى ، در ميان آن فيروزهء بزرگ ، و\r\n\r\n\r\n","description":"","footnote":"\r\n( 1 ) : نوعى سراپردهء شاهانه\r\n","page_name":" 165 ","page_number":173},
  {"content":"\r\n\r\nسى اسب تازىنژاد ، ابرهء جل آن اطلس رومى ، و آستر اطلس بغدادى ، بر سر هر جنيبت ، افسارى از حرير ، بر ان شصت دينار خليفتى نشانده و بيست سى مملوك ، با ساز و مركوب ، و ده يوز ، باجل اطلس و قلاده‌هاى زر ، و ده باز شكارى ، با دهان‌بند مزيّن بگوهران خرد و صد و پنجاه بقچه ، در هريك ده جامه ، و پنج گوى عنبر اشهب ، اطراف آن زرنگار ، و درخت عودى ، بالاى آن پنج يا شش ارش ، كه دو مرد آن را ميبردند ، و چهارده خلعت براى خانان ، سراسر با اسب و ساخت و سر افسار ، و طوق و كمر زرين ، و غاشيه‌هاى تفليسى . . . « 1 » كه داعى خان و الغ خان و اتر خان و طغانخان را بود ، و سيصد خلعت براى اميران ، هريك تنها قبا و عرقچين ، و دستارى سياه و قبائى و فرجى ، و تيغى هندى ، و دو گوى عنبر ، و پنجاه تاى جامه ، و استرى خاصّ شرف الملك ، و بيست خلعت براى اصحاب ديوان هريك جبّهء و عمامهء ، اما من از ساير ارباب مناصب ديوان ، باسترى نيك رهوار و ابلق ، و بيست جامه بيشتر آن از اطلس رومى و بغدادى ، ممتاز و مخصوص گشتم ، بارى در اغاز مكتوب ديوان خلافت بشرح آن عطايا ، نخست عنوان پادشاه \" الجناب العالى الشاهنشاهى \" بعد نام وزير را ، \" الاجل شرف الملك \" نگاشته ، سپس نام مرا ياد كرده ، و ديگر هيچ يك از اصحاب ديوان را ، بلقب يا اسم مذكور نداشته ، بلكه بذكر لفظ مستوفى و مشرف ، و عارض و ناظر ، و مانند اين اكتفا جسته ، و تشريف را جز جبه و عمامه براى آنان نفرستاده بودند ، و چون نسخهء عطاياى ديوان خلافت را ، بر شهريار فروخواندم شرف الملك كه هر دم رنگى و روشى ديگر ميگرفت ، و هرچه از سخن‌چينان ميشنيد ، ميپذيرفت ، و درست ميپنداشت ، و بدين وقت با من بيمهر بود ، و نظرى خوش نداشت ، بدين تخصيص بهانهء طعن يافته گفت ، سبب تقديم به همان « 2 » بر صاحبديوان چيست ، و چرا اين دو را در خلعت و انعام ، يكسان نداشته‌اند ، پادشاه فرمود ، سبب آشكار ، و همانا موجب آن باشد ، كه وى در خطاب ديوان خلافت ، پاس ادب نگاهدارد ، و در مكاتبه آئين حرمت ، و حدود و رسوم حشمت از دست نگذارد ، و ازين گذشته ، فرستادگان دربار خليفه ، او را در مجلس مشورت ما حاضر ديده‌اند ، و دانند كه صاحبديوان را اين مرتبت و ربطى بتدبير امور دولت نيست ، و وظيفهء وى استيفاى اموال ، و ثبت درامد و هزينهء ديوانست ، و آنان را بدين جمله كارى نباشد ، و چون شرف الملك اين بشنيد ، دانست كه \" اينجاست كه تير وى به سنگ امده است \" القصّه هرچند دو فرستادهء خليفه انتظار داشتند ، كه شهريار در خيمهء آنان كه براى خزانه برپا داشته بودند ، حاضر گردد ، و آن دو خلعت درپوشد ، پادشاه چنين نكرد ، و بفرمود تا بنزديك خزانهء سلطنت ، سراپردهء برافراشته ، خلعتها را بدانجا بردند ، و خود دو بار برنشست ، و بدان خيمه داخل شده ، هر دو تشريف را بيكروز در بر كرد ، و اتباع\r\n\r\n\r\n","description":"","footnote":"\r\n( 1 ) : بجاى محذوف \" و اراد تمييز بعضهم فنجت ( ؟ ) الكبابيش \" ظ ، الكنابيش \" الا من اربعة رؤوس و هى لداعى خان . . .\r\n( 2 ) : يعنى صاحب كتاب\r\n","page_name":" 166 ","page_number":174},
  {"content":"\r\n\r\nو اصحاب پادشاه ، پس از وى خلعت پوشيدند ، سپس آن دو رسول ، بتقاضاى رفع محاصرت ، و دفع مزاحمت از اخلاط ، با شهريار سخن گفته ، شفاعت كردند ، پادشاه آنگاه جوابى نداد ، و چون آن دو به منزل بازگشتند ، مرا فرمود بنزديك ايشان رو ، و از زبان من از انان گله كن و بگوى ، مرا پيغام اورديد ، كه امير المؤمنين ميفرمايد ، ما خواهيم كه باعلاى امر و اجلال قدر تو كوشيم ، و ترا بر ديگر پادشاهان عصر ، برترى و فرمانروائى دهيم ، و بدين حال ، كه علامت ظفر نمودار ، و نشان پيروزى آشكارست ، ميگوئيد ، كه دست از حصار اخلاط بازدارم ، و اين با عنايات مذكور منافى باشد ، چون اين پيام بگزاردم ، رسولان گفتند ، قضيّت چنين ، و سخن پادشاه ، درست و متينست ، لكن ما از ان انديشيم ، كه گشودن اخلاط متعذر ماند ، و صعوبت فتح استمرار يابد ، و سلطان بىاشارت ديوان از انجا بكوچد ، و اگر بناچار شهريار را به ترك حصار بايد گفت ، بارى بوساطت ديوان ، از سرزنش طاعنان ، كه نسبت زبونى بپادشاه دهند ، دور تر و محفوظتر ، و به صورت فوز و فلاح نزديكتر باشد ، و شهريار عذر آنان بپذيرفت ، و خود اخلاطيان ، در ايام حضور رسولان ديوان ، لب از دشنام گفتن بسلطان ، بربسته بودند ، و چون بدانستند ، كه شفاعت فرستادگان پذيرفته نگشته ، و هنگام بازگشت آنان فرارسيده است ، ديگر بار فحش از سر گرفتند ، و بهر معنى ناشايست ، و لفظ ناپسند زبان گشودند . ديگر آنكه ، هم درين هنگام ، مردى ترك ، بنام علم الدّين قصب السّكر ، برسالت ملك مسعود صاحب آمد بهمراه خادمى سياه چرده ، فرستادهء ملك منصور ، داراى ماردين ، به خدمت امد ، و رسالت هر دو در معنى عرض خدمت ، و اظهار طاعت بود ، و پادشاه ، فقيه نجم الدّين خوارزمى را برسالت خويش ، بهمراه آنان گسيل داشت ، و صاحب آمد و ماردين را پيام داد ، كه در بلاد خويش ، بنام وى خطبه كنند ، تا راستگوئى را آزمونى باشد ، و صدق آنان در اظهار وفاق ، و دعوى اتّفاق ، بدينگونه آشكار ايد ، و فقيه نجم الدّين مزبور در نزد آن دو بماند ، تا شهريار از روم ، مغلوب ، و بوضعى نامطلوب بازگشت . ديگر آنكه ، چون در اخلاط ، بليّت سخت شد ، و بازار قحط و غلا رواج يافت ، و سيم و زر كساد پذيرفت ، و مردم آنجا به خوردن سگ و گربه پرداختند ، بيكروز نزديك بيست هزار كس ، از شهر اخلاط بيرون امدند ، و چهرهء آنان از گرسنگى ديگرگون شده بود ، چنان كه برادر برادر ، و پدر پسر را نميشناخت ، و شرف الملك هر روز گاوى چند ميكشت ، و آنان را اطعام ميكرد ، اما بدين وسيلت سدّ رمق دست نداد ، و آن مردم نيمجان از خطر مرگ نرهيدند ، و بيشتر آنان بمردند ، و باقى در اقطار گيتى پراكنده گشتند . ديگر آنكه ، چنان كه گفتيم ، چون شاهنشاه درگذشت ، و روزگارش سپرى گشت ، كالبد وى را در جزيره به خاك سپردند ، و شهريار را در اثناى محاصرت اخلاط ، بخاطر رسيد ، كه مدرسهء در اصفهان بسازد ، و تابوت پدر را از جزيره بدانجا برد ، بدين قصد مقرّب الدّين مهتر مهتران مقدّم فراشان را ، كه به غسل جنازهء\r\n\r\n","description":"","footnote":"","page_name":" 167 ","page_number":175},
  {"content":"\r\n\r\nشاهنشاه پرداخته بود ، باصفهان فرستاد ، تا مدرسهء بنا نهد ، و در ان ، محل نعش را گنبدى بر پاى كند ، و نيز جامه خانه ، و فرشخانه ، و تشت‌خانه ، و ركابخانه ، و جز ان طرح افكند ، و براى آغاز بنا ، سى هزار دينار بوى بداد « 1 » ، و وزير عراق را بفرمود ، كه آنچه اتمام عمارت را بايد ، از وجوه ديوان بپردازد ، و نيز براى آن بنا شمعدان و تشت و آبريز زرّين اماده كند ، و اسب نوبت را ، با طوق و ساخت و سر افسار ، بر در آن جايگاه بدارد ، و مقرّب الدّين باصفهان شد ، و آغاز عمارت نهاد ، و من خود پس از چهار ماه ، بدان شهر رفتم ، و پايه‌هاى بنا را باندازهء قامت آدمى برافراشته ديدم ، و شهريار بعمّهء خويش ، شاه خاتون داراى سارى \" از اعمال مازندران \" كه پدر وى سلطان تكش ، آن بانو را بحبالهء نكاح اردشير بن حسن ملك مازندران در آورده ، و شوهر وى درگذشته بود ، نوشت كه خويشتن با ملوك و اميران و صدور مازندران ، بر نشيند ، و تابوت را از جزيرهء بقلعهء اردهن ، كه استوارترين دژ روى زمين باشد ، ببرد ، تا عمارت مدرسه در اصفهان بپايان رسد ، و جنازه بدانجا نقل گردد ، و بجان خودم كه اين توقيع را بناخواه مينگاشتم ، و اين رأى سخيف ميپنداشتم ، چو ميدانستم كه جثّهء شاهنشاه شادروان \" كه بنسيم رحمت تازه باد \" تنها از ان ، دستخوش احراق تاتار نگشته است ، كه بوى دسترس نيافته‌اند ، و گرنه بدين عقيدت ، كه پادشاهان ، زادگان يك نيا ، و همه فرع يك اصل ميباشند ، استخوان هر پادشاه را در هر سرزمين سوزانيده ، چنان كه استخوانهاى يمين الدّوله محمود بن سبكتكين را ، از گور وى در غزنين براورده ، طعمهء آتش ساخته‌اند ، و درين باب با مقرّب الدّين اندكى سخن گفتم ، و بهرى از سرّ ضمير را با وى در ميان نهادم ، و چون ديدم ، كه وى را ازين گفتار خوش نيامد ، خاموشى گزيدم ، و خود كار چنان شد كه از ان ميانديشيدم ، چو تاتار پس از فراغت از شهريار در حدود آمد ، قلعهء اردهن را در حصار گرفته جثّه را بيرون اوردند ، و بنزديك خاقان فرستادند ، تا بسوزانيد . ديگر آنكه ، مجير الدّين يعقوب ، فرزند ملك عادل ابو بكر بن ايّوب ، روزى بر بارهء اخلاط برامده ، حضور شهريار و مكالمهء با وى را درخواست ، و چون پادشاه سخن وى را ، بحصول مقصود مربوط ميپنداشت ، مسؤول وى بپذيرفت ، و بهنگام حضور ، مجير الدّين وى را گفت ، همانا بلا بنهايت ، و ضرر بغايت رسيد ، و هر دو سپاه دستخوش خطر و هلاك گشتند ، آيا توانى كه با من مبارزت كنى ، و كار بفيصل انجامد ، پادشاه فرمود ، چه وقت ؟ مجير الدّين گفت ، فردا صبح ، روز ديگر بامداد بگاه ، شهريار ، سلاح پيكار بپوشيد ، و چون شرف الملك اين خبر بشنيد ، به خدمت شتافته ، عرضه داشت ، كه مجير الدّين از اقران و اكفاء پادشاه نيست ، و سلطان را نسزد كه با وى جنگ تن\r\n\r\n\r\n","description":"","footnote":"\r\n( 1 ) : خلاق المعانى كمال الدين اسمعيل اصفهانى را در مدح شرف الدين على وزير عراق و ستايش سلطان جلال الدين و بناى اين مدرسه قصيده‌ايست بدين مطلع :\r\n خداى عز و جل هرچه در جهان آرد * همه بواسطهء امر كن فكان ارد ( ترجمان ) \r\n","page_name":" 168 ","page_number":176},
  {"content":"\r\n\r\nبتن كند ، و خود اگر ميدانستم ، كه بكشتن وى غرض سلطان حاصل گردد ، راضى بودم ، لكن يقين دانم كه بهلاك وى مطلوب فرا دست نيايد ، چو وى با آنكه از خانوادهء سلطنتست ، در شمار پيروان و اتباع باشد ، پادشاه فرمود ، سخن درستست ، اما چگونه با كسى كه ما را بمبارزه خواند ، مقابل نشويم ، و چون ما را بهماوردى خواهند ، اگر قدم جلادت پيش نگذاريم ، چه عذر اريم ، اين بگفت ، و خود بتنها برنشست ، و بآهنگ وعده‌گاه به طرف دروازهء بدليس براند ، و بايستاد ، و حضور خويش را آگاهى داد ، و مخالفان وى را دشنام دادند ، و تيرباران گرفتند ، و خود مجير الدّين بيرون نيامد ، و پادشاه بازگشت . ديگر آنكه ، شبانگاهى شهريار مرا به خدمت خواند ، و چون برفتم ، پيرزنى فسونساز و حيلت‌باز بنزديك وى بديدم ، و اين فرتوت ، با مكتوبى مزوّر ، از زكىّ الدّين عجمى ، كه در خدمت ملك اشرف ، قرب و منزلتى داشت ، از اخلاط بيرون امده بود ، و گفتار آن عجوز را بتركى و فارسى و ارمنى بر سلطان تعبير ميكردند ، و فحواى رسالت آنكه ، زكىّ الدّين از درگاه شهريار ، پنج هزار دينار خواسته است ، تا آن خواسته را در . . . « 1 » و سپاهيان پراكنده ، آنان را بجانب سلطان مايل ، و بتسليم اخلاط راضى سازد ، و فردا بامداد ، باب الوادى را بگشايد ، تا لشگر پادشاه بدرون ايد ، و چون شهريار بتسخير اخلاط حرصى تمام داشت ، به دادن اين مبلغ بدان عجوز عازم گشته بود ، امّا چون رأى من پرسيد ، مرا بدين امر مايل و راغب نديد ، و در عجب شده فرمود ، چرا ترا درين كار متوقّف ميبينم ، در جواب عرضه داشتم كه \" چاكر ، بهنگام آنكه زكىّ الدّين ، از درگاه خداوند خويش ، برسالت به حضرت سلطنت امده بود ، وى را ديده ، و در بعضى قضايا با وى سخن رانده است ، و اين شخص را ، از زيركان روزگار ، و كافيان عصر خود شناسد ، و از چنين مردى خردمند ، كه خطا و صواب بر وى نهفته نيست ، ورود در امثال اين محظور ، و مبادرت بدين محذور ، دور مينمايد ، اگر نيز سعادت و اقبال پادشاه ، اقتضاى آن كرده است ، كه وى درين موقع از مخدوم خويش روى برتابد ، و هواخواهى اين دولت گزيند ، چگونه بارتكاب امرى ، كه انجام آن ، با رضاى گروهى مختلف انديشه و متفاوت رأى ، فريفتهء مال ، و مغرور بمنال ، موقوف باشد ، خود را بخطر افكند ، و بچه روى ازين ايمن تواند بود ، كه يكى از دستياران ، راز وى فاش سازد ، و موجب هلاك وى گردد ، و اين بر فرض آنست كه وى اين مال براى ديگران خواهد ، و اگر اين عجوز گويد ، كه زكىّ الدّين اين مبلغ براى خويش طلبد ، نيز بر اين مرد پوشيده نيست ، كه اگر اخلاط را بسلطان سپارد ، چندان انعام و اقطاع بدست ارد ، كه اين مقدار در برابر آن ناچيز نمايد ، و چون اين بگفتم ، پادشاه سخن من گوش داشت ، و عزيمت وى درين باب ، صورت فتور پذيرفت . اما حرص تصرّف\r\n\r\n\r\n","description":"","footnote":"\r\n( 1 ) : بجاى محذوف \" المند فاكية \" ؟ \"\r\n","page_name":" 169 ","page_number":177},
  {"content":"\r\n\r\nاخلاط ، وى را بر ان داشت ، كه هزار دينار بعجوز بداد ، و اين مبلغ برايگان درباخت ، و پيرزن را فرمود ، كه اگر نشانى ديگر بنمائى ، تا صدق تو ما را معلوم ايد ، باقى پنج هزار دينار ترا دهيم ، و آن عجوز شبانه بازگشته ، وارد اخلاط شد ، و اين دروغ بيفروغ ، در لشگر شهرت يافت ، و يكى از مردم اخلاط ، به شهر رفته ، عزّ الدّين ايبك را خبر داد ، كه زكىّ الدّين با سلطان مكاتبه دارد ، و وى زكىّ الدّين را ، بىهيچ جرمى و گناهى بكشت ، و آنگاه كه پادشاه اخلاط را مالك امد ، سرهنگى عجوز را با شوهرش ، كه پيرى ديرينه روز بود ، از دباغخانهء بيرون اورد ، و چون زرها را حاضر كردند ، سيصد دينار از ان كاسته ديدند ، و چنان كه گويند آن عجوز را خفه كردند ، و خود اين تزوير ، جز هلاك آن پيرزن و زكى الدين ، فائدتى ديگر نداشت ، ديگر آنكه نامهء رمزى از عزّ الدّين ايبك ، و نيز مكتوبى از مجير الدّين يعقوب ، هر دو خطاب بملك اشرف ، در اثناى طريق گرفته شد ، و شهريار هر دو را به من داد ، و همّت شاهانه مرا بحلّ آن موفّق ساخت ، و در ان دو مكتوب ، از ابتلاى بمضيقت و سختى حال شكايت ، و نوشته شده بود ، كه دشمن سحر كرده ، و امسال در حدود اخلاط برف نباريده است ، و نيز نامهء مرموز ، از ملك اشرف ، بنام عزّ الدّين والى اخلاط بدست امد ، مضمون اينكه ، نوشته بوديد كه بسحر خصم امسال برف نيامده ، و اين بر ان دلالت كند ، كه شما را ترس و بيم فراگرفته باشد ، و گرنه معلومست ، كه اين كار كسى جز خداى نتواند كرد ، اما در بعضى زمستانها برف زودتر ، و در برخى ديرتر ايد ، و عنقريب ما با لشگر برسيم ، و اين شدّت و محنت از ميان برگيريم ، و دشمنان را بدانسوى جيحون برانيم . ديگر آنكه ، هم درين اثنا ، صاحبديوان شمس الدّين محمد مستوفى جوينى ، بار سفر بجهان ديگر بربست ، و اين خواجه از بزرگان صدور بود ، بشايستگى و كفايت ، و علم بآداب انشا و كتابت ، از اقران و همگنان برتر ، تجارب روزگار ديده ، و مراحل مختلف زندگى پيموده ، و در اواخر عمر شاهنشاه ، در حضرت وى رتبهء صاحبديوانى يافت ، و چون به خدمت سلطان پيوست ، هم بدين منصب ، ديگر بار منصوب امد ، و اين شغل را با سلامت قلم و لسان ، از هرگونه آلايش و تهمت بر كران ، بپايان برد ، و در اوان محاصرت اخلاط ، بجوار مغفرت يزدان و بهشت جاودان شتافت ، و مرا بوصايت و تعهّد مصالح يتيمان خويش برگماشته ، و وصيّت كرده بود ، كه جنازهء وى را بزاد بوم ، و مسقط الرّأس وى جوين ، از نواحى خراسان ، برند ، و من اين سفارش به كار بستم ، و پادشاه متعرّض تركهء وى نگشت ، و رهى آن جمله را ، در صحبت امينان خود و معتمدان وى ، نزد ورثهء او فرستاد ، و پس از وى جمال على عراقى \" كه ازين پيش بنيابت شرف الدّين وزير عراق ، در بعضى از امور ديوان بدان ناحيت ، روزگار ميگذرانيد ، و اتّفاق را بهنگام وفات شمس الدّين محمّد مذكور ، براى انجام مهمات وزير عراق ، بدرگاه سلطنت پيوست \" بصاحبديوانى رسيد ، چو پادشاه كه وزير را ، قاصر و مقصّر ميپنداشت ، و از تطاول و خيانت مشرف و خزانه‌دار ، آگاهى\r\n\r\n","description":"","footnote":"","page_name":" 170 ","page_number":178},
  {"content":"\r\n\r\nداشت ، چنان انديشيد ، كه آنان را بصحبت سخت‌روئى ، كه مجامله و مدارا نشناسد ، مبتلا سازد ، و ازينرو قرعهء اختيار وى ، در تفويض رتبهء صاحبديوانى ، بر جمال على مرقوم افتاد ، و بحقيقت منصب سرورى با آزرم ، بدرنده‌خوئى بيشرم بازگذاشت ، و بر جاى ستارهء فروزان ، آتش سوزان بنشاند ، و خود كردار اين مرد ، چندان باعث آزار ، و موجب حيرت و اعتراض همگان امد ، كه هريك از ارباب ديوان ، با آنكه ازين پيش ، در تحصيل منصب مالها صرف ميكردند ، بروزگار وى مبلغى هنگفت ميدادند ، تا از خدمت معاف ايند ، و جمال مذكور ، هنرنمائى را ، بمنع حقوق و مواجب و حبس رواتب و مستمرّى اين و آن ، و قطع عطايائى كه از دير زمان در كار بود ، بپرداخت ، و خود جزين لياقت و كفايتى نداشت ، آرى هر ناكس اهل خامه و نامه ، و در خورد شغل كتابت نباشد ، و ركوى جايگاه مشگ نسزد ، و از هر سفوف روشنى چشم نخيزد ، و خردمند عقد گوهر بخيره بر گردن خوك نبندد ، و تيغ به كف كور دادن ، و قلم در دست ستم‌پيشگان غدّار نهادن نپسندد \" ن \"\r\n انوشيروان گشت چون شهريار * فرومايگان را نفرمود كار\r\nنكو كرد تدبير ملك و نهشت * قلم در كف سفلهء بدسرشت\r\nكه گر بر كشد سفله را پادشاه * شود حال آزادگان زو تباه \r\nو نخستين نشانهء بيشرمى ، و نمودار پستى نهاد و بىآزرمى ، كه از وى ديده شد ، اين بود ، كه چون حاجبان وى را بديوان اوردند ، تا بجاى صاحبديوان نشانند ، اتفاق را شمس الدّين طغرائى ، در ديوانخانه ، بسلام شرف الملك حضور يافته ، و در پهلوى وى نشسته بود ، و آنگاه كه جمال وارد گشت ، دست شمس الدّين بگرفت ، و او را از وزير دور ساخت ، و در ميان آن دو بنشست ، طغرائى گفت ، مگر شرم نميدارى ، وى گفت اين منصب منست ، و هركه در ان مرا معارضت كند ، تا پاى جان دست از وى برندارم . ديگر آنكه ، وزير علاء الدّين داراى الموت را بدرگاه اسير اوردند ، بدين تفصيل كه وى ، براى درويدن و ذخيرت نهادن علف براى زمستان ، بمعمول هر سال با رعيّت بيگار بكوهسار مشرف بر قزوين آمده بود ، و چون اميران عراق ، تغيّر رأى سلطان را دربارهء اسمعيليان ، از هنگام خلف وعد آنان ، در اعادت غياث الدّين بدرگاه ، ميدانستند ، بهاء الدّين سكر مقطع ساوه بدان كوهسار شتافت ، و بر وزير حمله برده ، وى را اسير ساخت ، و باخلاط فرستاد . و او را بقلعهء دزمار برده ، حبس كردند ، و پس از چهار ماه كشته گشت ، و دست قضا نامهء عمرش درنوشت ، ديگر آنكه ، چندى پيش ، داراى روم سلطان علاء الدّين كيقباد بن كيخسرو ، شمس الدّين التون ابه چاشنىگير ، و كمال الدّين كاميار بن اسحق قاضى ارزنگان را ، با ارمغانهائى ، از ان جمله سى استر از اطلس و ختائى و قندز و سمور و جز آن گرانبار ، و سى يا بيست مملوك با مركوب و برگ و ساز و صد اسب ، و پنجاه استر پالان كرده ، بتحفهء درگاه ، و براى جلب رضا و خشنودى پادشاه ، به حضرت سلطنت روانه داشته\r\n\r\n","description":"","footnote":"","page_name":" 171 ","page_number":179},
  {"content":"\r\n\r\nبود ، و چون آنان با اين هدايا ، بارزنگان رسيدند ، وصول ايشان بآستان سلطان تعذّر يافت ، چو بدان هنگام ، ركن الدّين جهانشاه بن طغرل صاحب ارزن الرّوم ، با دولت جلالى و علائى طريق مخالفت و مخاصمت ميسپرد ، و بدوستارى ملك اشرف مظاهرت ميجست ، بدينروى فرستادگان ، در ارزنگان اقامت گزيدند ، تا محاصرت اخلاط روى داد ، و داراى ارزن الرّوم در سلك خدمت منتظم گشت ، بدينگاه رسولان با تحف و الطاف بدرگاه پيوستند ، و اشارت چنان رفت ، كه آن ارمغانها ، به صورت تقديم رعايا باميران و سلاطين ، بدرگاه پيشكش گردد ، يعنى شمس الدّين التون ابه با حاجب خاص در موقف عرض حاضر ايد ، و زانو زند ، سپس حاجب ، در حضور جمع ، پيشكشها را بتفصيل برشمارد ، و اولياى دولت جلالى رضا ندادند ، كه پادشاه روم را ، بمنزلهء امثال و اقران پندارند ، و رغبت وى را بحصول مؤالفت ، و سلوك طريق دوستى و محبت ، در نظر ارند ، و بحقيقت ويرا پاداشى ناشايسته دادند ، و رسول را بتكليفى بيش از طاقت بيازردند ، ازين گذشته ، چون فرستادگان بخواستارى دختر شهريار ، براى پسر خداوندگار خويش ، به منظور رفع بيگانگى و افتراق و تأكيد موجبات الفت و اتفاق ، زبان گشودند ، جواب قبول نشنودند ، سپس از سوابق وحشت ، و ماجراى مخالفت صاحب ارزن الرّوم با سلطان علاء الدّين ، سخن رانده ، از پادشاه درخواستند ، كه آنان را بتصرّف ارزن الرّوم اجازت بخشد ، و نيز ركن الدّين جهانشاه داراى آن ملك را ، بديشان سپارد ، تا كينهء ديرينه از وى بستانند ، و آتش درون را بوسيلت انتقام فرونشانند ، پادشاه ازين تكليف بخشم امده فرمود ، هرچند اين شخص در اغاز بجاى من بد كرد ، و پردهء ادب بدريد ، و حجاب حشمت برانداخت ، لكن هم اخر به من پناهيد ، و چون منى را زشت باشد ، كه رعايت حق مقدم وى ، از دست بنهم ، و ويرا بدست دشمنى ، كه به خون وى تشنه است ، بدهم ، و من خود روزى بحضور شرف الملك رفته ، فرستادگان روم را نزد وى نشسته ديدم ، با آنان بدرشتى سخن ميراند و ميگفت ، اگر پادشاه مرا مأذون دارد ، خود بكشور شما آيم ، و تنها با لشگر خويش ، آن ملك بگشايم ، و هم ازين مقوله ، كلماتى ديگر بر زبان ميآورد ، و چون رسولان بيرون شدند ، پرسيدم \" با آنكه خدايگان روم ، شيوه مهر و احسان آغاز نهاده ، و رسولان خود را به قصد وفاق ، پياپى بدرگاه فرستاده است ، اين درشتگوئى را سبب چه باشد ؟ وزير جواب داد \" پيشكشهائى كه براى من اورده‌اند ، سراسر دو هزار دينار نيرزد ، بارى فرستادگان سلطان علاء الدّين ، جوابهاى ناخوش‌ايند شنيده ، و كار بانجام نارسانيده ، بازگشتند ، و پادشاه جمال الدّين فرج تشت‌دار رومى ، و سيف الدّين طرت ابه امير شكار ، و فقيهى خوارزمى \" ركن الدّين لقب \" را برسالت بهمراه آنان فرستاد ، و چون بديار روم رسيدند ، فرستادگان دولت علائى ، زودتر بدرگاه خداوند خود شتافته ، وى را بياگاهانيدند ، كه كوشش وى در تجديد عهد مرافقت و حصول رابطهء مؤالفت و معاضدت با دولت جلالى ، آهن سرد\r\n\r\n","description":"","footnote":"","page_name":" 172 ","page_number":180},
  {"content":"\r\n\r\nكوفتن ، و باد بغربال بيختن باشد ، و بدينروى وى بجانب ملك اشرف گرائيد ، و كمال الدّين كاميار را بدرگاه وى فرستاده ، او را آگاهى داد كه ما از سلطان جلال الدّين ، چشم موافقت ، و انتظار مساعدت داشتيم ، لكن \" خود غلط بود انچه ميپنداشتيم \" زيرا اين پادشاه ، چون آتشيست كه خشك و تر بسوزد ، و هرگز از پرتو وى چراغ اميدى نيفروزد ، و ما را اينك از وى نوميدى حاصل ، و بجاى نشاندن وى ، جز بدستگيرى شمشير ، انديشهء باطلست ، و هم اكنون از وحدت كلمه ، و حمايت دولتين گزيرى نباشد ، و چون رسول اين پيام بگزارد ، ملك اشرف را بموافقت پادشاه روم ، راغب و شايق ، و باجابت مسؤول ، و انجاح مأمول مايل يافت ، و هر دو دولت بمخالفت شهريار متّفق و يكدل گشتند ، و فرستادگان سلطان ، پس از بازگشت كمال الدّين كاميار از خدمت ملك اشرف ، و اظهار ميل وى بموافقت سلطان علاء الدّين ، بدرگاه پادشاه روم رسيدند .\r\n\r\nتصرف اخلاط بدست پادشاه در اواخر سال ششصد و بيست و شش\r\nچون مدّت محاصرت اخلاط به طول انجاميد ، و آن سامان عرصهء هلاك و دمار گرديد ، و مردمش از قحط نان ، سگ و گربه خوردند ، و از نايابى مأكول خلقى كثير جان سپردند ، و بدانجايگاه درم و دينار خوار و ارزان ، و بار زندگى گران گشت ، و تسخير و تملّك شهر مذكور ، بر محاصر و محصور ، باعث رنج و مايهء و بال امد ، شبانگاه ، اسمعيل ايوانى ، يكى از اتباع خويش را ، از باره فروفرستاد ، و وى به خدمت پادشاه رسيده عرضه داشت ، كه اسمعيل ايوانى از سلطان تقاضاى آن دارد ، كه در آذربايجان اقطاعى بوى تفويض كنند ، تا شهر بسپارد پادشاه ، سلماس و چند محل ديگر تعيين ، و بتسليم آن نواحى بوى ، سوگند ياد كرد ، و رسول با انجام مقصود بازگشت ، و ايوانى شبانه طناب به پائين افكند ، تا گروهى از لشگر با علم و رايت بالا رفتند ، ديگران نيز سلاح جنگ پوشيده ، پيگار را بسيجيدند ، و چون صبح برامد ، سپاه سلطان بدان طرف باره ، كه از آسيب منجنيق شكسته بود ، حمله بردند ، و بقاياى عساكر قيمرى با آنان قتالى سخت اغاز نهادند ، و با آنكه بيشتر برجها را ، از سپاه و پرچم سلطانى انباشته ميديدند ، از ان نينديشيدند ، و نزديك بدان رسيد ، كه لشگر مهاجم را بيرون كنند ، لكن طايفهء از عساكر پادشاه ، كه در برجها جاى داشتند ، از پس پشت سپاه اخلاط درامده ، آنان را گريزان ساختند ، و امراى اخلاط مانند قيمريان و اسد بن عبد اللّه و جز آنان ، كه از جاى خويش در برجها دور نشده بودند ، يكسر گرفتار امدند ، و عزّ الدّين ايبك اشرفى ، و\r\n\r\n","description":"","footnote":"","page_name":" 173 ","page_number":181},
  {"content":"\r\n\r\nمجير الدّين و تقى الدّين فرزندان ملك عادل ابو بكر بن ايوب ، بقلعهء درونى شهر پناهيدند ، و خود شهريار را انديشهء آن بود ، كه اخلاط از دستبرد تالان محفوظ ماند ، اما خانان و اميران ، كه بجمع مال ، از رهگذار غارت حرص و شرهى تمام داشتند ، به خدمت حاضر امده گفتند ، كه طول مدت حصار موجب ضعف سپاه شهريار ، و تلف گشتن اسب و دواب آنان گشته است ، و اگر پادشاه آنان را از يغما منع فرمايد ، بسبب ضعف از مواجهه با دشمنان عاجز ايند ، و اين گونه فسانه و افسون ، در سلطان اثر كرده ، آنان را در تاراج آزاد نهاد ، و سپاه سه روز پياپى دست بغارت اخلاط گشودند ، و اين خود تيره‌روزى و بيچارگى اخلاطيان را ، سببى ديگر گشته ، بر داغ نخستين داغى ديگر افزود ، و زخم درست ناشده را ، نمكى تازه پاشيد ، و لشگر دفاين و خزاين اخلاطيان را بشكنجه براوردند ، و بر هريك از انان دست يافتند ، وى را بانواع عذاب مبتلا ساختند ، و هرچند اين خبر شايع ، كه پادشاه بقتل اهل اخلاط فرمان داد ، تا بر ان مستولى گشت ، درست نباشد ، اما جمعى كثير از انان بقحط و غلا بمردند ، و گروهى بسيار بعقوبت جان سپردند ، از ان پس مجير الدّين و تقى الدّين از قلعه فرود امدند ، و براى عزّ الدّين ايبك زنهار خواستند ، و وى از سلطان امان يافته ، روز ديگر به خدمت رسيد ، و چون پادشاه بر عزّ الدّين خشم داشت ، و اهانت وى ميخواست ، او را اجازت دستبوس نداد ، و پس از مراجعات ، اذن پايبوس بخشيد ، و يكى از تركان كه هوادار وى بود ، پادشاه را گفت \" چگونه مجير الدّين و تقى الدّين ، كه مطيع فرمان ، و تابع حكم عزّ الدّين ايبك بوده‌اند ، بشرف دستبوس سرافراز گشته‌اند ، و عزّ الدّين ازين سعادت محروم مانده است ؟ \" سلطان پاسخ داد كه تعلّق و ميل خاطر ملك اشرف بعزّ الدّين ، باعث شده است كه برادران خويش را فرمانبردار وى سازد ، لكن چون ما را بوى مهرى نيست ، امور را باصول خويش بازگردانيم ، و هركس را بميل خود گذاريم ، بارى آنان هر روز بصف بار حاضر گشته ، مجير الدّين و تقى الدّين مينشستند ، و عزّ الدّين ميايستاد ، سپس علم الدّين سنجر ، امير جاندار ملك اشرف موسى ، از حبس ، بوسيلت نگاهبان خويش ، بسلطان پيغام داد ، كه شنيده‌ام ، شهريار سپاهيان خود را دسته‌دسته بمحاصرت توابع اخلاط ، مانند بركرى و منازجرد ، و بدليس و ولاشجرد ، و وان و وسطان و جز آن ، ميفرستد ، و خود بدين تكلّف و زحمت ، و تحمّل رنج و مؤونت ، حاجت نباشد ، چو در ميان عزّ الدّين ايبك ، و هريك از واليان آن اطراف نشانه‌ايست ، كه اگر آن را بسلطان دهد ، بىهيچ مشقّت و تعب ، آن نواحى را مالك ايد ، و وى تاكنون با آنان مكاتبه كند ، و ايشان را بشجاعت و ثبات خواند ، و كار شهريار را خرد و سرسرى داند ، و حكام مذكور را ، به حركت عساكر شام وعده و نويد دهد ، و شهريار سخن وى قبول كرده ، آن علامات را از عزّ الدّين ايبك بخواست ، و وى منكر گشت ، پادشاه نپذيرفته ، وى را بر ان داشت ، كه به آنان نامه نويسد ، تا آن نواحى را تسليم كنند ،\r\n\r\n","description":"","footnote":"","page_name":" 174 ","page_number":182},
  {"content":"\r\n\r\nو عزّ الدّين بفرمان بنوشت ، و حكّام مذكور ، همچنان از تسليم سر باز زدند ، و چون شهريار از حصول غرض بدين مكاتبت مأيوس امد ، عزّ الدّين را بگرفت ، و بند نهاد ، و چون عزّ الدّين مذكور ، ازين پيش پادشاه را دشنام ميگفت ، و با سلطان ، در نواختن نوبت ذو القرنين بشيوهء شاهنشاه ، رقابت ميكرد ، شهريار كينهء وى در دل داشت ، بارى وى بقلعهء دزمار فرستاده شد ، و محبوس بماند ، و آنگاه كه پادشاه ، با حالى پريشان ، و وضعى نابسامان از روم بازگشت ، و فرستادگان ملك اشرف ، بتقاضاى آشتى و مصالحت پاى در ميان گذاشتند ، شفاى نفس را بفرمود ، كه ايبك را هم در زندان ، بكشتند ، تا رسولان را بدرخواست رهائى و آزادى وى ، مجال سخن نباشد ، اما حسام الدّين قيمرى را ، در خانهء خويش در اخلاط ، بىقيدوبند بازداشتند ، و وى روزى از موكّلان اجازت طلبيد ، كه بحرمسرا رود ، و چون اذن يافت بدرون شد ، و محافظان بر در نشستند ، و خود ياران وى ازين پيش پشت ديوار خانه را شكافته ، و براى وى اسبى حاضر كرده بودند ، و وى بدين فرصت برنشست و بنزديك ملك اشرف گريخت ، و پس از فرار وى اسد بن عبد اللّه مهرانى بقتل رسيد ، اما حسام الدّين طغرل ، صاحب ارزن ديار بكر ، بوسيلت نگاهبان خويش ، از شهريار درخواست كه ، يكى از معتمدان درگاه را ، بنزديك وى فرستد ، تا با او سخنى گويد ، و پادشاه مرا بفرمود تا بنزد وى روم ، و چون ملاقات روى داد ، حسام الدّين مرا گفت \" از من در بر پادشاه زمين خدمت ببوس و بگوى ، كه من شخصى غريب از مردم خاور باشم ، و گردش روزگار پيشينيان مرا بدين ديار افكنده است ، و من سلامت خويش را ، با اين قوم \" يعنى ملوك آل ايّوب \" بهرگونه مدارا كردم ، و درين تيره‌شب چشم به راه داشتم ، كه صبح پيروزى از طرف شرق برايد ، و چون روز شد ، و خورشيد بدرخشيد ، و گيتى روشن گشت ، جايگاه من همچنان تاريك ماند و خود مرا بارزن ، برادرزادهء كم خرد ، و سبكسار و نادرست راى باشد ، و از ان ترسم ، كه چون خبر بيمهرى سلطان به من شنود ، خانه و بنگاه مرا به كمتر بها بفروشد ، و اگر شهريار ، انديشهء آن دارد ، كه دارائى مرا بستاند ، وى را از ديگران اولى شناسم ، بدانجا كس فرستد ، و پيش از انكه دشمن مجال يابد ، و امرى كه تلافى آن دشوار ايد ، واقع گردد ، هرچه هست بدست كند ، و گرنه بفرمايد ، تا بدلجوئى من منشورى نويسند ، و در ان ياد كنند ، كه ارزن و اعمال آن ، همچنان بر متصرّف مقرّر باشد ، و چون رايات سلطانى بر ان حدود سايه گسترد ، نواحى مجاور آن نيز بوى ارزانى گردد ، و چون شرح مقالت و تفصيل رسالت ، بشهريار گفتم ، مسؤول وى پذيرفته ، بفرمود تا دست از وى بازدارند ، و وى هر روز بهنگام بار عام ، بمجلس شاه حاضر ميآمد ، و پيش مجير الدّين و تقى الدّين ميايستاد ، سپس پادشاه وى را خلعتى كامل بخشيده ، بارزن بازگردانيد ، و بتقرير آن ناحيت بر وى توقيع صادر كرد ، القصّه چون شهريار اخلاط را مالك امد ، و فرمان چنان شد ، كه به همه شهرها و ممالك سلطانى ، فتحنامه فرستند ، رهى از وى اجازت\r\n\r\n","description":"","footnote":"","page_name":" 175 ","page_number":183},
  {"content":"\r\n\r\nخواست . كه طغراى منشور را ، چون طغراى توقيعات شاهنشاه \" السّلطان ظل اللّه فى الارض ابو الفتح محمد بن السّلطان الاعظم تكش برهان امير المؤمنين \" نويسد ، وى روى رضا ننمود ، و انكار كرده فرمود ، هر وقت بسپاه و گنجينه ، مانند يكى از بزرگان مماليك سلطان ماضى شوم ، ترا بدين كار اجازت دهم ، و من باستماع اين سخن ، شرمسار گشتم و خموشى گزيدم ، و الحق شهريار درست گفت ، چو عشرى از عظمت شان شاهنشاه نداشت ، و در عرصهء مفاخرت بگرد وى نميرسيد .\r\n\r\nكارهاى شهريار در اخلاط پس از تصرّف و نهب و اقطاع نواحى آن\r\nپادشاه پس از تصرّف اخلاط و يغماى آن ناحيت ، بعمارت آن شهر و جمع تفرقه ، و جبر آن كسر مايل ، و از نهب و تخريب آن جايگاه پشيمان گشت ، اما \" ن \"\r\n ز بيداد چون گشت ملكى خراب * پرند اور از خون خلقى خضاب\r\nنه آرد اسف در تن مرده جان * نه ويرانى آباد گردد بدان \r\nبدينروى چهار هزار دينار از خزانه بداد ، تا ويرانى كه از صدمت منجنيق ، بباروى شهر رسيده بود ، مرمّت كنند ، و هرچه زودتر آن شكست درستى پذيرفت ، و صورت عمارت گرفت ، و اعمال اخلاط باقطاع بخانان و اميران تفويض گشت ، و اور خان اقطاع سرمارى را استدعا كرد ، و شهريار بسبب خشمى كه بر شرف الدّين از دره ، صاحب آنجايگاه داشت ، مسؤول اور خان بپذيرفت ، و باعث اين امر آنكه ، شرف الدّين مذكور ، در وظايف خدمت ، تهاون روا داشته ، و در اداى فريضهء ملازمت درگاه ، بهنگام حصار اخلاط ، قصور ورزيده بود ، بدين معنى كه در آغاز محاصرت آن بلد ، به خدمت حاضر گشت ، لكن چند روز بيش نگذشت ، كه از حضرت سلطنت ، اذن انصراف طلبيد ، و پادشاه با انكارى عيان ، و سخطى نهان ، وى را اجازت داد ، و چون وى برفت ، پسر عمّ خويش حسام الدّين خضر را ، در مدت حصار بجاى خود نهاد ، و حسام الدّين به شهر ارجيش رفته ، آن شهر را محاصرت كرد ، و مردم آنجا را بطاعت خواند ، و آنان پيش از استيلاى سلطان بر اخلاط ، سر بر خط فرمان نهادند ، و سپاهيان شهريار ، در ايام مضيقت و قحط ، خواربار از انجا آوردند ، و اين خدمت در حضرت سلطنت پسنديده افتاد ، و چون پادشاه باقطاع سرمارى باور خان فرمان داد ، من ، از انكه با حسام الدّين خضر ، روابط يگانگى و اتّحاد ، و علاقهء محبّت و داد ، استوار داشتم ، تنگدل گشتم ، و آن روز در نوشتن توقيع اور خان ، دفع وقت كردم ، و بهنگام بازگشت از ديوان ، بر حسام الدّين بگذشتم ، و او را از ماجرا آگاه ساختم ، سخت از جاى بشد ، و نزديك بود از حزن و اندوه بگريد ، و گفت ، سرمارى گورستان پدران\r\n\r\n","description":"","footnote":"","page_name":" 176 ","page_number":184},
  {"content":"\r\n\r\nمنست ، و زمينى باير بوده است ، كه اسلاف من بعمارت آن كوشيده‌اند ، راى تو درين باب چيست ؟ گفتم ، تو باندازهء توان ، و حدّ طاقت خود بسلطان خدمت كردهء ، و مرا شك نباشد كه پادشاه از تو خشنودست ، و ترا به چشم عنايت مينگرد ، و اگر خانه و خاندان خويش محفوظ خواهى ، آنجا را براى خويش بخواه ، چو شهريار اين مطلب رد نكند ، وى زمانى دراز خاموش ماند ، سپس گفت ، هيچ‌چيز ، جز رعايت سوابق حقوقى كه شرف الدّين از دره بر من ثابت دارد ، مرا ازين تقاضا بازندارد ، چو وى مانند پدر مهربان و والد شفيق ، بتربيت من همّت گماشته ، و رنج برده است ، با اينهمه ، يك امشب درين كار ژرف بنگرم ، و بگام خرد طريق انديشه بسپرم ، و بامدادان ترا ، از نتيجهء فكر خويش خبر دهم ، اينگاه از يكديگر جدا شديم ، و فردا بامداد ، خود بنزد من امد ، بدين امر طالب و راغب ، دنيا وى را فريفته ، و رعايت حقوق از ياد برده ، و بيمهرى و حق‌ناشناسى اموخته ، و چون ميدانستم كه مقصود ، جز به تحصيل رضاى شرف الملك انجام نپذيرد ، وى را بدين امر اشارت كردم ، و وى از راه كار درامد ، و بخطّ خويش سند سپرد ، كه بهنگام تملك سرمارى ، ده هزار دينار زر پرپره ، بخزانهء شرف الملك فرستد ، و وزير روى مساعدت نمود ، و بحضور سلطان شد ، من نيز بهمراه وى برفتم ، و آن كار براورديم ، و بتفويض سرمارى و نواحى و قلاع آن باقطاع بحسام الدّين خضر ، فرمان صادر گشت ، بدين شرط كه گرفتن شرف الدّين از دره ، و فرزندش حسام الدّين عيسى را ، حيلتى انديشد ، و حسام الدّين مذكور ، از درگاه شهريار دور گشته ، باقطاع قديم خويش \" غيق \" برفت . و اتّفاق چنان افتاد ، كه پادشاه پس از روزى چند از رفتن وى ، مرا بانجام بعضى مهمّات بعراق فرستاد ، و وى را در غيق بديدم ، مرا بمهمان خواند ، و نيكو ضيافت كرد ، و اسب و استرى چند . بامتاع و مملوكى ، و بازى ، به من پيشكش ساخت ، و چنان گفت ، كه شرف الدّين و پسرش را ، بنام حضور در ختنه‌سوران اولاد خود ، نزد خويش خواسته‌ام ، و حاضر نگشته‌اند ، و اتمام امر را تنها دستيارى و مساعدت تو ميبايد ، و من خود ديدم كه كسان شرف الملك ، بىانصافى و تجاهل روا داشته ، با قبض وصول نزد وى ميآمدند ، و وى از بابت مبلغى ، كه دادن آن را پس از تملّك سرمارى بر عهده گرفته ، هرچه در ان قبوض نوشته بود ، ميپرداخت ، بارى من ، يكى از كسان خويش را ، بنزديك شرف الدّين و فرزندش فرستاده ، پيغام دادم ، كه بسبب قصور و تهاون شما ، در خدمت و نصرت حضرت سلطنت ، نيت پادشاه دربارهء شما منحرف گشته است ، و من خود با امير حسام الدّين خضر گفته‌ام ، كه بتلافى آن خطا چه بايد كرد ، بنزد وى حاضر شويد ، و آنچه بوى تلقين كرده‌ام ، بشنويد ، و مصلحت را ، آن كنيد كه سلطان بر سر رضا آيد اينگاه خود بجانب عراق بكوچيدم ، و آنان چون رسالت من گوش كردند ، حاضر گشتند ، و حسام الدّين آن دو را بگرفت ، و سرمارى را مالك امد ، و اين خبر در تبريز به من رسيد .\r\n\r\n","description":"","footnote":"","page_name":" 177 ","page_number":185},
  {"content":"\r\n\r\n\r\nورود رسولان خلافت پس از تسخير اخلاط\r\nبدان هنگام كه پادشاه خلعت ديوان خلافت را ، كه بهمراه فلك الدّين و سعد الدّين فرستاده بودند ، بپوشيد ، نجم الدّين اوداك امير اخر ، و جمال الدّين على عراقى را ، در صحبت آن دو رسول ، بشكر اين انعام ، بدرگاه خلافت گسيل داشت ، و نيز بهمراه ، چند اسب تاتارى ، كه بعقيدت پادشاه ، نخبهء اموال و اشرف هداياى وى بود ، برسم پيشكش بفرستاد ، و بهنگام بازگشت رسولان سلطان ، محيى الدّين بن الجوزى و سعد الدّين بن الحاجب را ، از حضرت خلافت ، بهمراه آنان روانه داشتند « 1 » ، و فرمان چنان شد كه هريك از فريقين براهى روند ، فرستادگان سلطان به راه آذربايجان بدرگاه وى بازگردند . و رسولان خلافت ، بطريق حران بجانب ملك اشرف شوند ، و فرستادگان ديوان عزيز ، پس از تسخير اخلاط به حضرت سلطنت رسيدند ، بدين هنگام در ان ديار ، چندان مأكول ناياب بود . كه ضيافت رسولان متعذر گشت ، و چون عجز خويش را از قيام به شرط ضيافت ، بر سلطان عرضه داشته ، چاره‌جوئى را ، با وى مشورت كرديم ، فرمود ، ما كار آنان را در يك هفته بانجام رسانيم ، و ايشان را بدرود گوئيم ، و در عوض ضيافت ، خواستهء كه براى مهمانى آنان ، به طرز پسنديده و شايان بايد ، در حساب اريد ، و بدان مقدار زر از خزانه براى ايشان ببريد ، و چون شمار كردند ، كمابيش دو هزار دينار برامد ، و شهريار بفرمود تا دو هزار و پانصد دينار بنزد آنان فرستند ، و من و مختصّ الدّين ، فرزند شرف الدّين نايب سلطان در عراق ، وسيلت ايصال اين مبلغ گشتيم ، و پادشاه كار آنان را به كمتر از هفت روز براورد ، و چون آنان درخواستند ، كه پادشاه مجير الدّين و تقى الدّين ، فرزندان ملك عادل ابو بكر - بن ايّوب را بهمراه ايشان به حضرت خلافت روانه دارد ، و پادشاه نميخواست كه مطلوب آنان را يكباره رد كند ، تنها تقى الدّين را بهمراه فرستادگان گسيل داشته ، ايشان را وداع كرد و برنشسته ، روى بمنازجرد اورد ، و شرف الملك را با سپاه عراق و لشگر مازندران بمحاصرت آن جايگاه برگماشت .\r\n\r\nرفتن پادشاه بروم و جنگ و گريز وى\r\nچون سلطان بر اخلاط دست يافت ، و ترتيب محاصرت را بمنازجرد شتافت ، ركن الدّين جهانشاه بن طغرل ، صاحب ارزن الرّوم ، ديگر بار به خدمت رسيد و عرضه داشت ،\r\n\r\n\r\n","description":"","footnote":"\r\n( 1 ) : ظاهرا \" درين موضع عبارتى محذوفست\r\n","page_name":" 178 ","page_number":186},
  {"content":"\r\n\r\nكه ملوك شام و روم بر خلاف شهريار متّفق گشته‌اند ، و بايد پيش از انكه اجتماع كنند ، و مادّهء فتنه قوت گيرد ، و كار دشوار گردد ، بر آنان شتافت ، و خود مبادرت بپيگار ، در حال تفرّق آنان ، پيش ازينكه فراهم ايند ، و مستعدّ كارزار شوند ، به از ان باشد كه آنان را در اتمام عزيمت اجتماع ، به حال خود نهند ، و پادشاه رأى وى تصويب فرمود ، و نيكخواهى وى بدانست ، و بر ان همداستان امدند كه ركن الدّين هم بهنگام بجانب ارزن الرّوم شتابد ، و خود را آمادهء كارزار سازد ، و پادشاه پس از پنج روز ، با سپاهيان خود بكوچد ، و بنواحى خرتبرت شوند ، و در انجا ساكن گشته ، منتظر حركت عساكر شام و روم باشند ، تا هريك از ان دو سپاه پيشتر جنبش آغازد ، سر راه بر وى بگيرند ، و نگذارند كه بلشگر ديگر پيوندد ، و چون سلطان انجام اين رأى را مصمّم داشت ، مرا بخواست و فرمود ، براى برادرم ركن الدّين بتمليك دو ناحيت كعين \" ؟ \" و خرشين \" ؟ \" از اعمال خرتبرت \" منشورى نويس ، من بنوشتم و بسلطان دادم ، وى بر ان علامت نهاد ، و ركن الدّين برخاست ، و دست پادشاه ببوسيد ، و همان وقت وى را وداع كرد ، و برنشست و برفت ، و شهريار بدست چاووشان ، و پهلوانان ، بنزديك لشگر سالاران خويش ، خدنگهاى سرخ رنگ بفرستاد ، و امر به اجتماع آنان فرمود \" و چون ملوك خوارزمشاهى خواهند ، كه سپاه بسيج حرب سازند ، و فراهم ايند ، اين علامت به كار برند \" بارى شهريار بجانب خرتبرت روانه شد ، و بانتظار اجتماع لشگر در انجا بماند ، و هم بدان خطّه سخت بيمار گشت ، و بر بستر افتاد ، و از بهبود نوميد امد . و اميران و خانان برسم معهود ، در ايام بيمارى وى بدرگاه حاضر ميشدند ، و مهيّاى آن بودند ، كه اگر خبر مرگ پادشاه بشنوند ، هريك بناحيت و طرفى از ممالك سلطانى روند ، و بر ان دست تملّك گشايند ، و بدين هنگام ، نامه‌هاى صاحب ارزن الرّوم ، بتحريض شهريار بر حركت ، و اخبار از عزيمت سپاه روم و شام به قصد اجتماع ، پياپى به حضرت ميرسيد ، و پادشاه از مطالعت و وقوف بر ان مشغول بود ، و چون مرض خفّت يافت ، و بصحّت گرائيد ، مداومت بر سوء تدبير را ، پس از پيوستن دو سپاه پاى در ركاب آورد ، و چه نيكو گفته‌اند \" ن \"\r\n اگر ز دولت و اقبال بهره دارد مرد * فراهم ايد هرچيز خواهد از هر سوى\r\nولى بناكام از هر مراد ماند باز * نعوذ باللّه اگر بخت ازو بتابد روى \r\nالقصه ، شهريار شرف الملك را با خيل وى و سپاه عراق ، بمحاصرت منازجرد ، و تكين مقطع خوى را ، بربركرى گذاشت ، و از راه بىمبالاتى و ناپروائى ، جمعى از سپاهيان ارانى و آذربايجانى ، و عراقى و مازندرانى را كه ازين پيش ، اجازت بازگشت ، به وطن خود داده بود ، احضار نفرمود ، و بىهيچ درنگ و انتظار ، منازل درنوشت ، و بر مراحل بگذشت ، و اوتر خان را با دو هزار سوار ، برسم يزك پيشاپيش بفرستاد ، و وى درياسى چمن بلشگر ارزنجان و خرتبرت بازخورد ، و سپاه سلطان دست بنيزه برد \" ن \"\r\n\r\n","description":"","footnote":"","page_name":" 179 ","page_number":187},
  {"content":"\r\n\r\n شنيدند گردان و روئين‌تنان * پيام اجل از زبان سنان\r\nز پشت يلان نيزه كردى گذر * براوردى از سينه در حال سر \r\nو سپاه روم ، رهسپار هزيمت و دستخوش هلاك گشت ، و خود ملك مظفّر شهاب الدّين غازى فرزند ملك عادل ، مرا حكايت كرد ، كه چون بسلطان علاء الدّين كيقباد پيوستيم ، ميگفت اين سپاه كه ميبينيد ، از ان عساكر نيستند كه در پيگار دشمن اعتماد را شايند ، و همانا مردان كار و دليران كارزار ، كه پشت و پناه و تكيه‌گاه منند ، لشگر شرق باشند ، و هم‌اكنون برسند ، و چون خبر ناخوش شكست آنان بشنيد ، خوددارى نتوانست ، و شكيب نيارست ، و دوچار قلق و اضطراب امد ، و دستش در كار سست و دلش سرد شد ، و عزم آن كرد كه بازگردد ، و تنها بحفظ دربندهاى سر راه همّت گمارد ، ما وى را دل داديم ، و بر ثبات و پايدارى تحريض كرديم ، تا سكون نفس يافت ، و بانديشهء استعداد مصاف ، از يكديگر جدا گشتيم ، و گمان نميبردم كه سپاه جلالى به زودى بيايند ، و ازين معنى غافل بوديم ، روز ديگر بناگاه لشگريان پادشاه ، دسته‌دسته و پياپى فرارسيدند ، اما چون ميرسيدند ، بر جاى درنگ ميكردند ، و اگر برفور بجنگ ميشتافتند ، كارزار ، و مقاومت مشكل و چاره دشوار ميگشت ، اينگاه برنشستيم ، و روى به ترتيب سپاه اورديم \" خلاصه چون دو لشگر بمحاربت پرداختند ، ميمنهء سلطان بر ميسرهء مخالفان پيروز امد ، و تلّى را كه بر ان برامده بودند ، از انان بستد ، اينگاه طايفهء ديگر از لشگر بر پى شتافتند ، و دست راست عسكر شهريار را ، از تل بر دشت افكندند ، و بر آنان حمله‌هاى پياپى اوردند ، و لشگريان پادشاه ، هجوم خصم را تاب نياورده ، چون آهوانى كه صولت شير ژيان ، يا حملهء گرگ درنده بينند ، بگريختند ، و خود دشمنان در اغاز ، گريز سپاه سلطانى را باور نميداشتند ، و آن را حيلت جنگى ميپنداشتند ، تا آنگاه كه شكست درست ، و هزيمت محقّق گشت ، و گروهى بسيار گرفتار اسارت شدند ، و سپاه خصم غنيمت فراوان يافت ، و لشگر جلالى را زبون ساخت ، و روى بتعقيب گريختگان نهاد ، و همچنان تا آنگاه كه خورشيد به مغرب فرو شد ، و گلگونهء باختر برامد ، در بيغوله‌هائى كه كس نشان آن نمينمود ، و پاى آدمى و سمّ ستور آن را در ننوشته ، و بر ان نگذشته بود ، نيزهء فراخ ناى از خون آنان سيراب ميگشت ، و تيغ آهنين روى ، بتاراج روان ايشان دست مييافت ، و جمعى از انان ، از تعقيب سپاه ترك و عرب و سرعت فرار در درهء افتادند ، و جان بدادند ، و الغ خان و اطلس ملك ، و عدهء از مفردان اسير گشتند ، و سلطان علاء الدّين داراى روم ، بفرمود ، تا آنان را گردن زدند ، صاحب ارزن الروم نيز ، پس از انكه سپاه مخالف پيرامون وى فراگرفتند ، و وى در دفاع و قتال ، غايت مجهود بنمود گرفتار شد ، و وى را بند بر نهاده بر استرى سوار كردند ، و بنزديك خصم بردند ، و بدينگاه ساغر مرگ بنوشيد ، و روزگار حياتش بپايان رسيد ، مظلوم كشته گشت ، و در تنگناى خاك جاى گزيد ، آرى از حوادث روزگار ، و مكايد سپهر غدّار\r\n\r\n","description":"","footnote":"","page_name":" 180 ","page_number":188},
  {"content":"\r\n\r\nشگفت نبايد داشت ، عطاى وى عاريتيست ، و بخشش وى بازگرفتنى .\r\n يك‌يك از ما سراى هزل و مجاز * عاريتها همى ستاند باز \r\nچون خواستهء دهد باز گيرد ، و تا آباد سازد ، بويرانى پردازد ، نعمتش قرين زوالست ، و ملكش پذيراى انتقال .\r\n گر پنج نوبتت بدر قصر ميزنند * نوبت به ديگران بگذارى و بگذرى \r\nو خردمند آنست كه چون دولت بدست دارد ، فقدان آن را در نظر ارد ، و هنوز وديعت حيات ناپرداخته ، چشم به راه مرگ باشد .\r\n عاقلان را گوش بر آواز طبل رحلتست * هر طپيدن قاصدى باشد دل آگاه را \r\n\r\nتوجه ملك اشرف باخلاط و مراسلت و ملاطفت وى با شهريار در امر صلح\r\nپس ازين قضايا ، ملك اشرف ، سلطان علاء الدّين را وداع گفته ، از وى جدا گشت ، و بهمراه بهرى از لشگر خويش ، روى باخلاط نهاد ، و چون پادشاه گريزان بمنازجرد شتافت ، شرف الملك آنجا را بمحاصرت در مضيقت افكنده ، و منجنيقى چند بر كار كرده بود ، بدينگاه شهريار شرف الملك را با سپاهيان وى ، بهمراه برگرفته ، آهنگ اخلاط فرمود ، و مردم منازجرد را فرجى نامعهود پديدار امد ، و چون باخلاط رسيد هرچه توانست از اموال خزاين برداشت ، و باقى را بسبب نبودن وسيلت حمل ، و تنگى وقت بسوزانيد ، و از انجا بسيج سفر آذربايجان كرد ، و بهنگام وصول بسلماناباد ، شرف الملك و عراقيان مصاحب وى را ، برسم يزك در آنجا بازگذاشت ، تا در ميان وى و خصم فاضله و حايل باشند ، و خود در خوى اقامت گزيد ، اما سران ترك ، و خانان وفادار و با حفاظ « 1 » هيچيك درنگ نكرده منتظر وصول سلطان يا خواجه تاشان ، نگشتند ، و هريك جداگانه سر خويش گرفتند ، و راه فرار پيمودند ، و در هر مرحله ، احمال و اثقال خويش را سبك ساخته ، \" اموال \" پادشاه خويش را طعمهء طمعگاران ، و غنيمت غارتگران مينهادند ، تا گريزان و مضطرب بموغان رسيدند ، و چون ملك اشرف بدانست ، كه شرف الملك در سلماناباد اقامت دارد ، بداعيهء كرم و فتوّتى كه در نهاد وى سرشته بود ، آغاز مراسلت و ملاطفت نهاد ، و بوزير پيام داد ، كه همانا پادشاه تو سلطان اسلام ، و پشتيبان مسلمانان ، و آنان را از\r\n\r\n\r\n","description":"","footnote":"\r\n( 1 ) : ظاهرست كه مصنف آنان را بر سبيل استهزا وفادار و با حفاظ ميخواند .\r\n","page_name":" 181 ","page_number":189},
  {"content":"\r\n\r\nهجوم تاتار حايلى مانع و سدّى سديد باشد ، و شكستى كه بمرگ پدر وى بر حوزهء دين و شرع رسيده است ، بر ما مستور نيست ، و ما ضعف اين سلطان را زبونى اسلام ، و زيان وى را ضرر همگان دانيم ، و تو خود كه نيك و بد روزگار ديده ، و شيرين و تلخ دهر چشيده ، و سود از زيان شناختهء ، چرا پادشاه را بسلوك طريق مستقيم ، و راه فلاح نميخوانى ، و بحصول الفت و استقرار رابطهء وحدت باز نميدارى ، و بجمع كلمه كه در آغاز و پايان سودمند ، و برضاى يزدان نزديك و مقرون باشد ، دعوت و تحريض نميكنى ، و من اينك از جانب سلطان علاء الدّين كيقباد ، و برادرم ملك كامل ، متعهّدم ، كه بپايمردى و دستيارى ، و صفاى نيّت ، در حال حضور و غيبت ، رضاى خاطر سلطان را بدست ارند ، و آن كنند ، كه عارضهء وحشت از ميان برگيرد ، و آثار دو سوئى و اختلاف را محو و نابود سازد . و خود بسماحت و لطف طبع خداداد ، و حسن نيت و نيكو نهادى ، و كرم فطرى كه بدان از اقران امتياز داشت ، بدين سخنان و امثال آن ، اصلاح ذات البين خواست ، و اين رسالت موقعى سخت نيكو يافت ، و شهريار بدان اعتماد فرمود ، و رسولان در كار امدند ، تا صلح انجام پذيرفت ، و آخرين رسول ملك اشرف در اتمام صلح ، شمس تكريتى بود ، و من پس از فصل امورى چند ، كه اتمام آن را از جانب شهريار بر عهده داشتم از اخلاط « 1 » بازگشته بودم ، و تكريتى را در تبريز ديدم ، و بدينگاه سلطان بوساطت وى ، برفع تعرّض از اخلاط و نواحى آن ، براى ملك اشرف قسم خورده بود ، ولى در ياد كردن سوگند ، دربارهء علاء الدّين كيقباد تعلّل ميكرد ، و بحصول اين مقصود ، اقامت تكريتى به طول انجاميد ، و يك ماه بگذشت ، و پادشاه همچنان از اجابت اين مسؤول سر باز ميزد ، و در ابا و امتناع اصرار ميورزيد ، و تكريتى را ميگفت ، براى شما بدانچه خواستيد سوگند ياد كردم ، مرا با صاحب روم به حال خود گذاريد ، و تكريتى مراجعه ميكرد ، و پادشاه نميپذيرفت ، اما چون خبر وصول تاتار بعراق متواتر گشت ، براى داراى روم نيز سوگند خورد ، كه ببلاد وى آسيب نرساند ، و ازين پيش پادشاه ، بهنگام سوگند خوردن برفع تعرّض از اخلاط و نواحى آن ، سرمارى را بدين سبب كه در زمان قديم ، از اعمال آذربايجان شمرده ميگشت ، در شمار نياورد و تكريتى بدرخواست صرف نظر از ان ديار ، بسلطان الحاح مينمود ، چو داراى آنجا ، به قصد خلاص از تكاليف و تحكّمات شرف الملك ، بدرگاه ملك اشرف پيوسته بود به آخر سلطان بپذيرفت كه از سرمارى دست بدارد ، به شرط آنكه بموجب توقيع ، آن ديار را بملك اشرف بازگذارد ، و تكريتى رضا داد ، و چون منشور بوى داده شد ، بدرگاه حاضر امد ، و در برابر پادشاه زمين خدمت ببوسيد .\r\n\r\n\r\n","description":"","footnote":"\r\n( 1 ) : در اصل \" و كنت قد رجعت من خلاط . . . \"\r\n","page_name":" 182 ","page_number":190},
  {"content":"\r\n\r\n\r\nذكر موجبات سفر من بعراق\r\nاز جمله آنكه ، رسولى فلك الدّين لقب ، از درگاه علاء الدّين صاحب الموت ، پس از تصرّف اخلاط به خدمت شهريار امد ، و بيست هزار دينار ، از خراج دو سالهء آنان را ، كه سالى سى هزار دينار بود ، با خود آورد ، و در اداى چهل هزار دينار باقى ، بحجّتى چند متمسّك گشت ، و من از حضرت فرمان يافتم ، كه بالموت روم و بقيّت مال بخواهم ، و نيز در قضيّتى چند با آنان عتاب اغازم . ديگر آنكه ، پس از انكه شهريار براى ديوان خلافت سوگند ياد كرد ، كه ملك جبال ، عماد الدّين پهلوان بن هزارسف ، و داراى ايوه ، شهاب الدّين سليمانشاه را ، از اولياى ديوان خلافت شمارد ، و بر آنان حكم نراند ، و ازيشان نصرت نجويد ، شرف الدّين نايب عراق ، بر اين كار انكار كرد ، و رأى آنكه پادشاه را بقبول اين مسؤول داشته بود ، خطا شمرد ، و در نظر شهريار چنان نمود ، كه اگر نه آن دو مطيع و فرمان‌پذير باشند ، ملك عراق بىمعارض نگردد ، ازينرو شهريار از كردهء خويش \" كه باشارت شرف الملك صورت يافته بود \" پشيمان گشت ، و چنان انديشيد كه آنان را بطاعت باز خواند ، اما چون پيش از انكه سرّ ضمير ايشان دريابد ، و مكنون قلب آنان را در رغبت به خدمت ، يا عدول از اطاعت حضرت سلطنت بداند ، نميخواست درين باب مكاتبت كند ، رأى وى آن شد كه معتمدى را \" كه چون از جانب خويش به آنان نامه نويسد ، باور دارند ، و درست و راست شمارند \" باصفهان فرستد ، و درين باب قرعهء اختيار بنام من افتاد ، بدين سبب مرا بعراق گسيل داشت و بفرمود ، كه نخست باصفهان شوم ، و بنزد نايب عراق روم ، و هم از انجا بملك جبال و داراى ايوه نامه نويسم ، اگر به خدمت راغب ايند ، و طريق انقياد پيمايند ، از ان دو و صاحب يزد ، جمعى بدرقه خواهم ، و بهمراه آنان و نايب عراق بقزوين رهسپار گردم ، سپس خود بالموت شتابم ، و از علاء الدّين اقامت رسم خطبه ، و دادن خراج بازمانده طلبم ، و اگر در اداى بقيّت مال تعلّل آغازد ، لشگر سلطانى ببلاد وى در ايد ، و در ان ديار ، از تاراج و سوختن و كشتن ، چيزى بر جاى نگذارد ، و من بناخواه ، روى به سفر اوردم ، و چون بقزوين پاى نهادم ، يكى از حاجبان شرف الدّين نايب عراق باستقبال امد ، و از جانب مهتر خويش نامهء آورد ، كه بعامّهء نايبان خود بشهرهاى سر راه ، در معنى اكرام و ضيافت من نوشته بود ، و آنان دستور وى بجاى اوردند ، و باقتضاى شيوهء مروّت ، در ميهماندارى و تكريم مبالغت كردند ، و الحق شرف الدّين مذكور ، برادى از صدور زمان خويش پيش ، و جوانمردى وى از بزرگان عصر بيش بود ، و بهنگام نزول بده سين ، يك منزلى اصفهان ، يكى از حجّاب نايب عراق بيامد ، و به من اشارت كرد ، كه چندان توقف كنم ، كه وى و بزرگان و عامّهء اهل شهر ، مهيّاى استقبال شوند ، من نپذيرفتم ، و برنشسته ، همچنان بشتاب راه ميپيمودم ، ناگاه يكى از كسان وى\r\n\r\n","description":"","footnote":"","page_name":" 183 ","page_number":191},
  {"content":"\r\n\r\nفرا رسيد ، و لگام مركب گرفته ، مرا پياده كرد ، تا شرف الدّين و قاضى و رئيس و اميران و صدور ، با جمعى انبوه بپيشباز امدند ، و من بروز بيست و هشتم رمضان سال ششصد و بيست و هفت ، وارد اصفهان و مقيم آن سامان گشتم ، چندانكه فرستادگان ، از جانب ملك ايوه و ملك جبال باز امدند ، و آنان بطاعت سلطان روى رغبت نموده ، و بر محو نام خويش از دفتر خدمت گله كرده بودند ، و پس از روزى چند ، نگاهبانانى كه آنان گسيل داشته بودند ، برسيدند ، اما محمود شاه صاحب يزد ، خود حاضر امد ، سپس نامهء از جانب زوجهء وى \" دختر براق متصرّف كرمان \" برسيد ، كه پدر آن بانو بوسوسهء نفس بدفرماى فريفته ، و پاى در طريق سركشى نهاده ، و چون تهى بودن عرصهء يزد را فرصتى مغتنم دانسته است ، اينك قصد آن ديار دارد ، اينگاه من و شرف الدّين ، باجازت بازگشت محمود شاه بيزد همداستان گشتيم ، مبادا حادثهء روى دهد ، كه باعث ملامت ، و مورث پشيمانى و ندامت گردد ، و صاحب يزد بوسيلت وزير خويش ، صفىّ الملك ، هزار دينار با اسبان و امتعه به من ارزانى داشت ، و من در صحبت نايب عراق ، با جانداران همراه بقزوين \" نزديكترين شهر بالموت \" رهسپار شدم ، و آنان در انجا بماندند ، و من خود بالموت رفتم .\r\n\r\nرفتن من بالموت و صورت رسالت\r\nپادشاه بسببى چند ، بر علاء الدّين داراى الموت ، خشمى سخت داشت ، مهمترين علّت آنكه ، در بازگرداندن غياث الدّين بدرگاه ، نقض عهد گزيده ، و نيز با برادر وى ، بهنگام خروج از الموت ، بمركوب و عدّت مساعدتى كافى كرده ، و ازينرو صورت اين رسالت را ، معنى سرزنش و ملامت بود ، و خود شهريار با من شرط فرمود ، كه اگر علاء الدّين بخويشتن پذيراى ديدار نگردد ، بالموت قدم ننهم ، و بهنگام ملاقات دست وى نبوسم ، بلكه رسم تعظيم و احترام در جلوس و جز آن ، بجاى نياورم ، و درين باب خلاف آئين ادب گزينم ، و چون اين شروط را بشرف الدّين نايب عراق بگفتم ، گفت ، همه فرمانهاى شهريار را انجام توانى داد ، و بر هيچيك انكار نيارند كرد ، اما ملاقات با علاء الدّين را نپذيرند ، چو ملوك اسمعيليّه را رسم چنانست ، كه پيش از انكه عمر آنان بحدّى معيّن بالغ ايد ، برننشينند و ديگران را ديدار نكنند و علاء الدّين را هنوز ، سنين حيات به حد معهود نرسيده است ، و اگر اين شرط به آنان بازگوئى ، و ورود خويش را ، بقبول آن موقوف و موكول دارى ، اجابت مسئول متعذّر باشد ، و مصالحى كه بدين رسالت باز بسته است ، در عهدهء توقّف و تأخير ماند ، لكن من كس فرستم ، و آنان را از امر شهريار در باب ملاقات\r\n\r\n","description":"","footnote":"","page_name":" 184 ","page_number":192},
  {"content":"\r\n\r\nبياگاهانم ، و تو بىانتظار جواب بر پى فرستادهء من روى ، و اگر اين مسؤول را ، بر خلاف گمان من بپذيرند ، مطلوب حاصلست ، و گرنه ترا براى انجام امور رسالت ، توقّف نبايد كرد ، من نيز چنين كردم ، و با گماشتهء نايب عراق در امدم ، و خود قول وى درست نمود ، چو نخست اكابر دولت علاء الدّين بديدار من شتافتند ، و وزير عماد الدّين محتشم بنزديك من امد ، و خواست كه فحواى رسالت را براى وى شرح دهم ، تا بعرض خداوندگار خويش رساند ، و جواب ستاند ، من نپذيرفتم ، و چون سه روز بگذشت ، شب‌هنگام بر سر كوهى بلند ، علاء الدّين را ديدار كردم ، و وزير عماد الدّين محتشم ، بر دست راست وى نشسته بود ، و مرا بر دست چپ نشاندند ، و من با بيانى عتاب‌اميز ، تقرير رسالت آغاز نهادم ، و در هر مبحث سخن ميگفتم ، وزير جواب ميداد ، و علاء الدّين سخنان وى فرا ميگرفت ، و بىكم‌وبيش اعادت ميكرد . بارى ، يكى از مطالب ، درخواست خطبه بنام شهريار ، بشيوهء زمان شاهنشاه بود ، و چون ميدانستم ، كه باقامت رسم خطبهء شاهنشاه معترف نيايند ، از قاضى مجير الدّين كه هنوز حيات داشت ، و شاهنشاه وى را برسالت ، بنزد جلال الدّين حسن ، پدر اين علاء الدّين محمد ، فرستاده ، و فرموده بود ، تا خطبه بنام وى كند ، و وى فرمان پذيرفته ، نوشته گرفته بودم ، و چون خطّ قاضى به آنان بنمودم ، وى را دروغ‌زن و باطل‌گوى خواندند ، و در باب خطبه گفتگو بسيار گشت ، و آنان جز بانكار سخنى بر زبان نياوردند ، امّا امر ظاهرتر از ان بود كه توان نهفت ، و از عهد شاهنشاه زمانى دراز نگذشته و هر مقيم و مسافر و زن و مرد ، و كوه‌پيماى و دشت‌نورد ، ميدانست ، كه آنان هر ساله صد هزار دينار زر ، بخزانهء شاهنشاه باج ميگزاردند ، ديگر آنكه ، بدر الدّين احمد ، از اتباع علاء الدّين ، برسالت وى ، بنزد تاتار بماوراء النهر شتافته بود ، و سلطان ارادهء آن داشت ، كه صاحب الموت ، شخص مذكور را به حضرت فرستد ، تا وى از كيفيّت رسالت خبر گيرد ، سپس دربارهء رسول رأيى زند ، و چون اين مطلب در ميان امد ، پاسخ دادند ، كه همانا شهريار ميداند ، كه ما را در جوار تاتار بلاديست ، و باحتراز از صدمت آنان بدان ديار ، با ايشان بضرورت مدارا بايد كرد ، و اگر بر سلطان محقّق شود ، كه بدين رسالت زيانى ، بدولت وى بازميگردد ، ما بزهكار باشيم ، و پيام‌رسان را گناهى نيست ، و پادشاه را بايد ، كه مفسدت اين امر بما بنمايد ، و ما را شرمسار سازد ، سپس بهرگونه خواهد ، بكيفر پردازد ، ديگر آنكه پادشاه ، بقيت خراجى را ، كه مقرّر بود بدرگاه وى فرستند ، به تمام و بىهيچ نقصان ، مطالبت ميفرمود ، درين باب گفتند كه امين الدّين رفيق خادم ، والى قلعهء فيروزكوه ، پانزده هزار دينار زر ، كه از قهستان بالموت ميآوردند ، از ما بستده است ، گفتم ، اين خواسته را امين الدّين ، پيش از انعقاد صلح ، و استقرار عهد و داد گرفته است ، گفتند ، ما كى مخالف اين دولت بوده ، و رسم دوستدارى و مؤالفت ، رعايت نكرده‌ايم ، و خود شهريار ، ما را بهنگام قدرت و زبونى ، و سختى و سستى آزموده ، و بمحك\r\n\r\n","description":"","footnote":"","page_name":" 185 ","page_number":193},
  {"content":"\r\n\r\nتجربت امتحان فرموده است ، آيا اتباع و اصحاب ما پس از گذار پادشاه از آب سند ، و بهنگام اقامت وى در خاك هند ، كه ضعف و پريشانحالى وى بنهايت رسيد ، به خدمت سلطان برنخاستند ؟ \" و پس از انكه اين سخن بشهريار بازگفتم به خدمت آنان بوى در ان موقع معترف گشت \" و مگر ما شهاب الدّين غورى را ، بطرفدارى و ولاى شاهنشاه نكشتيم ؟ من جواب دادم شهاب الدّين غورى ، شهرهاى شما را ويران كرد ، و خون جمعى از شما بريخت ، اينگاه انتقام را بقتل وى پرداختيد ، با اينهمه نشايد كه دادن خراج مقرّر بدين علل موقوف ماند ، سپس گفتند كه ، شرف الملك سالى ده هزار دينار از خراج مقرّر ما بكاسته است ، و سند اين دعوى را ، بخطّ من و امضاى شرف الملك حاضر اوردند ، من گفتم مال مال شهريار باشد ، و جز خطّ پادشاه اداى آن را بازنگيرد ، گفتند ، اطلاق اموال پادشاه ، يكسر بخطّ و فرمان شرف الملك صورت پذيرد ، و چون خواهد بىهيچ رادع ببخشد ، و انفاق كند ، تا آنجا كه اگر خواستهء سلطان را ، به مصرف شهوات نفس ، و تن‌آسايى خويش رساند ، بر وى منع و اعتراضى نباشد و چون چنينست چرا حكم وى در امرى كه بما تعلق دارد اجرا نشود ؟\r\nو به آخر قرار بر ان شد ، كه بيست هزار دينار بدهند ، و در باب باقى خراج ، چندان مهلت يابند ، كه رأى شهريار را بازپرسند ، اينگاه بدان مبلغ ، زرغياثى غورى ، كه بهترين قسم زرركنى بشمارست ، بسنجيدند و تسليم كردند ، و هم درين مجلس ، سخنانى خصمانه‌تر و پرخاش‌اميزتر بر زبان رفت ، كه بباز گفت آن نياز نباشد ، و خود شرف الدّين نايب عراق ، از جانب خويش ، كمال الدّين مستوفى وزير سليمانشاه را ، كه بفصاحت بيان و طلاقت لسان اشتهار داشت ، در باب مهمّات عراق ، بهمراه من فرستاده بود ، و چون پس از استجازت ، اذن سخن بوى داده شد ، تكلّم نتوانست ، و چون بيرون امديم ، بوى گفتم ، تو خود همانى كه بودى ، بازماندن ترا از گفتار چه باعث گشت ، گفت آنكه با علاء الدّين سخن درشت گفتى ، و من بدين سبب دوچار بهت و دهشت گشتم ، و اين كسيست كه سرگردنان در پاى افكنده ، و گردن سران دستخوش تيغ ساخته است ، و خدا داند ، باور نداشتم كه از محضر وى سالم بدرائيم ، اما امر بخلاف تصور وى روى نمود ، و صاحب الموت مرا از ديگر فرستادگان شهريار ، بمزيد احترام و احسان ممتاز داشت ، و عطاى جزيل بخشيد ، و مضاعف معهود صله و خلعت ارزانى فرمود ، و گفت اين مردى صحيح باشد ، و نيكى دربارهء امثال وى ضايع نگردد ، و از جنس و نقد قريب سه هزار دينار \" بدين صورت ، دو تشريف يعنى دو قباى اطلس ، و دو عرقچين ، و دو پوستين ، و دو فرجى ، ابرهء يكى اطلس و ديگرى ختائى ، و دو كمربند به وزن دويست دينار ، و هفتاد پارچه جامه‌هاى گوناگون ، و دو اسب با زين و ساخت و سرافسار و طوق ، و هزار دينار زر ، و چهار سر اسب با غاشيه ، و يك قطار شتران بختى ، و سى خلعت براى كسان من \" به من انعام داد ، و من خود ازين پيش ، در قلعهء خويش بخراسان ، خانقاهى ساخته بودم ، و درين سفر چنان انديشيدم ، كه از الموت\r\n\r\n","description":"","footnote":"","page_name":" 186 ","page_number":194},
  {"content":"\r\n\r\nگوسفندان خريده ، وقف خانقاه سازم ، چو اغنام خراسان بتاراج تاتار رفته بود ، و چون علاء الدّين اين بدانست ، پيغام فرستاد كه ، شنيده‌ام براى خانقاه گوسفند خواهى خريد ، و ما را اراده آنست ، كه با تو در ثواب سهيم و شريك باشيم ، و ازينرو باندازهء كه بايد گوسفند براى تو ميفرستيم ، من چون اين بشنيدم ، از بيع دست بداشتم ، لكن بايفاى وعد واثق نبودم ، و چنان ميپنداشتم كه وى بدين گفتار ، خواسته است مرا از خريدن گوسفند در الموت بازدارد ، و پس ازينكه از خدمت وى دور ، و روزى چند در قزوين مقيم گشتم ، چوپانى برسيد ، و چهار صد ميش آبستن بياورد ، و من بقلعهء خويش فرستادم ، و پس از حدوث انقلاب ، و ظهور فتنه و اضطراب حال آن را ندانم . بارى ، شهريار مرا فرموده بود ، كه اگر اولياى امور الموت خواهند ، كه اسد الدّين مودود را ، برسالت بهمراه تو فرستند ، مپذير ، و وى را با خود مياور ، و من هرچند سبب اين نهى نميدانستم ، اين سخن با آنان بگفتم ، اما چون اسد الدين مزبور ، بدين رسالت ميل و رغبتى تمام داشت ، تبليغ امر سودى نداد ، و رسول مزبور با من فرستاده شد ، و بپاى خويش بورطهء هلاك شتافت \" ن \"\r\n چون خدا خواهد كز راه فتدكس ، هرچند * كه شناسد ره و چشم خرد وى بيناست\r\nكندش نادان چشم دل وى سازد كور * خرد ارد ز سرش بيرون ، چون موى از ماست \r\nو همانا چون رسول مذكور ، در ضمن تقرير رسالت ، از شرف الملك به خدمت شهريار شكايت آورده بود ، كه وزير صفاى مشرب عنايت سلطان را ، بر ما مكدّر ميسازد ، و نظر عاطفت و حسن نيت شاهانه را از ما بازميدارد ، شهريار از وى رنجشى داشت ، و پس از ورود وى چنان اتفاق افتاد كه سلطان باستماع خبر ناگهان حركت ، و رسيدن تاتار بزنجان ، از تبريز بكوچيد ، و رسول مذكور در ان شهر بماند ، و چون شهريار بموغان پيوست ، از شرف الملك نامهء بوى رسيد ، كه فرستادهء الموت ، مكتوبى در مطلبى چند ، از ان جمله تحريض بر سرعت وصول ، بتاتار نوشته بود ، و من نامهء وى بگرفتم ، و او را با مصاحبان وى بكشتم ، و چنان شد كه گفته‌اند \" ن \"\r\n گر چو شمع اتش از زبان افروخت * باد پيمود و خرمن خود سوخت\r\nداد او را جواب ، تيغ چو آب * ياوه شد گفتهء خطا و صواب \r\n\r\nقتل عزّ الدّين بلبان خلخالى\r\nبدان هنگام كه سلطان ، عزّ الدّين بلبان خلخالى را ، در قلعهء فيروزاباد محاصرت كرد ، چون نميخواست كه هيچ رزم‌ازماى شجاع ، و جنگجوى دلير را بهلاك رساند ، وى را امان داد ، و از گناهانش درگذشت ، و وى به خدمت پيوست ، و سر بر خط فرمان نهاد ، و\r\n\r\n","description":"","footnote":"","page_name":" 187 ","page_number":195},
  {"content":"\r\n\r\nهمچنان روزگار به خدمت و اطاعت ميگذرانيد ، تا آنگاه كه پادشاه بطوغطاب امد ، اين شخص شبانه بگريخت ، و باخلاط نزد حاجب على اشرفى رفت ، و حاجب وى را گرامى داشته ، در كنف امان و رعايت جاى داد ، سپس او را بآذربايجان فرستاد ، و عزّ الدّين بجبال زنجان شد ، و راهزنى و تاراج كاروان پيشه ساخت ، و چون پادشاه مرا بعراق گسيل داشت ، توقيعى باستمالت قلب ، و رفع خوف و رعب وى صادر فرمود ، و در ان نوشته بود ، كه اگر اقامت در عراق خواهى ، نايب آن خطّه را فرموده‌ايم ، كه براى تو و كسان تو اقطاعى معين كند ، كه موجب خرسندى و رضاى تو گردد ، و مرا بفرمود كه چون بنزديك كوهسار زنجان رسى ، اين فرمان را بدست يكى از كسان خويش ، براى وى فرست ، و خود هرچند اين مرد ، پس از مبادرت بفساد ، و تجاهر بمخاصمت و عناد ، از ياوه‌گردى و بىسروسامانى ، و تحمل سختى و پريشانى ، و مواجهت خطر ، و رنج بيدارى و مشقت سفر ، ملالت يافته ، و طالب سكون و سلامت گشته بود ، چندانكه ازين پيش ، وى را به ترك خلاف ، موعظت گفتند ، و اندرز حكيمانه دادند \" در سنگ خاره قطرهء باران اثر نكرد \" اما درين بار ، كه اجل فرارسيد ، به حكم قضا بملطّفهء خرد ، كه در چشم خرد پيك مرگ مينمود ، فريب خورد ، و بگفتار فرستاده واثق گشت ، و ندانست كه\r\n نشايد شد از خندهء شه دلير * نه خنده است دندان نمودن ز شير \r\nبارى صلاح آن ديد ، كه چندى بجاى خويش نشيند ، و روى آسايش بيند ، ازينرو باصفهان شتافت ، و چون شهريار بنايب عراق نوشته بود ، كه اگر عزّ الدّين باصفهان ايد ، سر وى را بدرگاه فرستد ، شرف الدّين بفرمان رفتار كرد .\r\n\r\nآمدن جهان پهلوان ازبك به اين از هند بعراق\r\nازين پيش ، ذكر جهان پهلوان ازبك به اين ، مقدّم سپاه سلطان در هند ، بگذشت ، و گفتيم ، كه چون پادشاه بخروج از هند عازم گشت ، اين مرد را بنيابت خويش ، در بلاد متصرف بدان اقليم بگذاشت ، و وى درين سالها بدان كشور مقيم بود ، و حسن سياست نمود ، و هيبت وى در قلوب متمكّن امد ، تا سپاه شمس الدّين ايلتمش ، كه از لاهور و دهلى ، تا در كشمير بتصرّف داشت ، قصد وى كردند ، و وى را از هند براندند . اينگاه وى بشوق خدمت سلطان روى بدرگاه نهاد ، و ديگر گماشتگان شهريار ، مانند حسن قرلق ملقّب بوفاملك و جز وى ، در خاك هند بماندند ، و بايلتمش پيوستند ، و جهان پهلوان ، بوقتى كه با شرف الدّين نايب عراق ، براى انجام امور الموت در قزوين بودم ، با هفتصد سوار از دست اجل گريخته ، و جان از عرصهء پيگار بدر برده ، بعراق رسيد ، و به من و نايب عراق\r\n\r\n","description":"","footnote":"","page_name":" 188 ","page_number":196},
  {"content":"\r\n\r\nنامه نوشته ، از ورود خويش آگاهى داد ، و شرف الدّين با من مشورت كرد ، كه اگر پنج هزار درم از مال عراق ، بنام معونت نفقات و مصارف ، براى وى فرستد ، چگونه باشد ؟ من اين مبلغ را ناچيز شمرده ، شرف الدّين را از منزلت جهان پهلوان ، در حضرت سلطان ، و عنايت شاهانه دربارهء وى ، و مزيد تقرّب وى بهنگام وصول به خدمت ، از همالان و همگنان ، آگاه ساختم ، ازينرو بيست هزار دينار ، براى وى بفرستاد ، و پس از روزى چند ، منشورى از حضرت سلطنت برسيد ، كه بيست هزار دينار ، از مال عراق ، بنزديك جهان پهلوان فرستند ، و وى زمستان را در عراق بسر ارد ، تا از رنج سفر براسايد ، و اسبان سپاه وى از كوفتگى برهند ، سپس در ايام بهار بدرگاه ايد ، و خود جهان پهلوان ، در آرزوى ديدار شاه ، راهى دراز بسپرد ، و وصول وى بعراق ، با بازگشت سلطان از روم ، چنان كه دانى ، مقارن افتاد ، و چون حكم قضا آن بود ، كه بر مقصود خويش دست نيابد ، حملهء تاتار در ميان وى و مطلوب حايل امد ، و پس از انتشار لشگر مغل در سلماناباد ، بسال ششصد و بيست و هشت ، كشته گشت .\r\n\r\nمفارقت من از نايب عراق در قزوين و توجه بآذربايجان بر خلاف اختيار\r\nچون خراج الموت بگرفتم ، با آن خواسته بقزوين بازگشتم ، اسد الدّين مودود فرستادهء آنجا نيز ، با پيشكشهاى بسيار در صحبت من بود ، اينگاه خبر امد كه ملعونان تاتار ، از بازگشت پادشاه از روم ، با جمعى پراكنده و پريشان ، و وضعى نامطلوب و بيسامان ، آگاهى يافته ، ازينرو ضعف وى مغتنم شمرده ، و بطلب وى شتافته ، و اينك باسفراين ، از نواحى خراسان ، رسيده‌اند ، و شرف الدّين نايب عراق ، باستماع اين حادثه ، مرا وداع گفته ، بجانب رى رهسپار گشت ، تا اوضاع آنجا را مرتّب سازد ، و باقتضاى وقت ، بتدبير امور آن ديار پردازد ، و چون راهها ناايمن ، و بنگاه دزدان ، و مكمن راهزنان گشته بود ، وعده كرد كه از رى بدرقه فرستد ، تا در خطّهء عراق پاسدار و نگاهبان من باشند ، امّا تاتار شبانگاه بر وى تاخته ، وى را ازين منظور بازداشتند ، و وى در ظلمت شب گريزان ، راه اصفهان در پيش گرفت ، و چون اين خبر در قزوين به من رسيد ، پنداشتم كه جان در كشاكش مرگ افتاد ، و درخت زندگى بىبار و برگ شد ، روز روشن بچشمم شب تاريك امد ، و جذبات اضطراب ، عنان اختيارم از دست ، و پاى قرارم از جاى ببرد ، و خود خبر خواستهء كه از الموت آورده بودم ، در عراق بشيوع پيوسته ، و نيز آنچه از خاصّهء خويش بهمراه داشتم ، با آن برابر يا اندكى كمتر بود ، بناچار پاى به راه و دل بر خطر نهاده ، از عراق\r\n\r\n","description":"","footnote":"","page_name":" 189 ","page_number":197},
  {"content":"\r\n\r\nروى بآذربايجان اوردم ، و از كمينگاههاى حراميان حلبر \" ؟ \" و جولدز \" ؟ \" و جز آنان \" ن \"\r\n عرصهء پرخطر كه پاى خيال * پىكنند از رهش بپيمايد\r\nديو لاخى كه مر سليمان را * اندر ان ورطه ترجمان بايد \r\nبگذشتم ، و هم درين سفر ، وزير مازندران ، نصرة الدّين ، برادر نظام الملك ناصر - الدّين محمد بن صالح ، با خواستهء مصحوب خويش از اموال آن ديار ، و صفى الدّين محمد طغرائى ، فرستادهء درگاه سلطان بتفتيش احوال آنسامان ، به من پيوستند ، و اتّفاق بر ان شد ، كه در سير بر سرعت افزائيم ، و از حركت نياسائيم ، و سر و تن از گرد راه ، جز گاه‌گاه ، نشوئيم ، تا بپاى پويه ، بتبريز به خدمت شهريار رسيديم ، و شمس تكريتى فرستادهء ملك اشرف نيز بدانجا بود ، و شهريار مرا بفرمود تا رسول الموت را با مال مصحوب ، بهنگام حضور تكريتى بدرگاه حاضر ارم ، من نيز فرمان بردم ، و خواستهء الموت در برابر جمع تقديم خدمت گشت ، و تكريتى هم حضور داشت ، و آنچه روى داد بديد و بشنيد .\r\n\r\nوصول طلايهء تاتار بآذربايجان و رفتن سلطان از تبريز بموغان\r\nپادشاه يكى از پهلوانان لشگر \" يرغو \" را بتحقيق خبر تاتار در عراق فرستاده بود ، و چون اين شخص بدشت شروان \" بين زنجان و ابهر \" رسيد ، بايزك تاتار مصادف گرديد ، و از چهارده تن همراهان وى كسى جان بدر نبرد ، و بتنها خود وى بگريخت ، و بتبريز بازگشت ، و ماجرا بازگفت ، و خود شهريار عقيدت داشت كه تاتار ، زمستان را در عراق بسر ارد ، و پيش از بهار بآذربايجان پاى نگذارد ، و خود را بدين گمان نادرست ، و انديشهء واهى نويد ميداد ، و چون پس از بازگشت از روم ، و پيش از جبر آن شكست ، و اصلاح نابسامانى لشگر ، اين خبر ناخوش بشنود ، تكريتى را وداع كرد ، و مختصّ الدّين فرزند شرف الدّين على نايب عراق را ، برسالت بهمراه وى فرستاد ، و خود از تبريز برامده ، شرف الملك و پردگيان و خويشان را هم بدان شهر گذاشت ، و اين حادثه وى را از تدبير امر حرم و عزيزان خويش ، و فرستادن آنان بيكى از دژهاى استوار بازداشت ، و تصوّر وى آن بود كه ديگر ديدار ايشان نبيند ، بارى ، با خواصّ خويش ، بعزم گرداوردن سپاه بشتابى تمام ، بموغان ، كه عساكر وى بدانجا پراكنده بودند ، روى اورد ، و بدين هنگام ، از همپيشگان رهى ، كسى جز من بهمراه نبرد ، و مجير الدّين يعقوب ، فرزند ملك عادل ، در اثناى طريق ملازم ركاب ، و مورد خطاب شهريار بود ، و چون مجير الدّين از برابر\r\n\r\n","description":"","footnote":"","page_name":" 190 ","page_number":198},
  {"content":"\r\n\r\nميرفت ، ميديدم كه پادشاه گريان ، و آب ديده برخسار وى روان ميگشت ، چو از هلاك نفس ، و انقراض ملك ، انديشه داشت ، و چنين ميپنداشت ، كه اهل و عزيزان خويش را ، كه بىهيچ پناهگاه ، در معرض هجوم دشمنان نهاده ، و از انان دور افتاده است ، ديگر بار ملاقات نتواند كرد ، و چون بقريهء ارمينان رسيديم ، شاه پياده شد و اسبان را علوفه دادند ، و مرا بنزديك خواسته ، نامهء كه از والى قلعهء بلك \" در حدود زنجان \" بوى رسيده بود ، به من داد ، مضمون اينكه \" تاتاريانى كه بين ابهر و زنجان با \" يرغو \" بازخورده‌اند ، اينك در دشت زنجان مقيمند ، و من كس فرستادم ، تا عدّهء آنان معلوم كند ، و چون برشمرد ، هفتصد سوار برامدند ، و چون شهريار ، از فحواى مكتوب آگاهى يافت ، شادمان امد ، و گرانى اندوه وى تخفيف پذيرفت ، و با من گفت ، ظاهر گشت كه اين طايفه آهنگ زنجان نكرده‌اند ، جز بدين قصد كه آن شهر را بگيرند ، و در انجا رحل اقامت افكنند ، گفتم ، تواند بود كه اين اندك جمع ، طلايهء تاتار ، و اردوى بزرگ بر پى آنان باشد ، اين سخن در وى نگرفت و فرمود ، تاتار ، بجانب ما ، نه هفتصد ، بلكه هفت هزار سوار بيزك فرستند ، و خود شهريار بدين وقت ، گوش حقيقت نيوش نداشت ، بلكه ميخواست آن گويند كه از حزن و اندوه وى بكاهد ، القصّه ، از انجا بموغان بكوچيد ، و چون بدان جايگاه رسيد ، سپاهيان خويش را متفرّق يافت ، برخى بدانجا ساكن ، و بعضى گذراندن زمستان را ، بشروان رفته ، و بهرى بمتكور شتافته بودند ، ازينرو نقيبان را با تيرهاى يتاق بعلامت استحضار و بسيج عام ، بجانب آنان گسيل ساخت ، اما هجوم تاتار ، پيش از گرد امدن سپاه روى داد ، و نظم اين تدبير خلل يافت ، و پيوند فرض و تقدير بگسست ، آرى چون ايزد دربارهء قومى بد خواهد ، بلا كه گرداند ، و جز او كه دستگيرى تواند ، و خود روزى شهريار در موغان بنخجير برنشسته ، پشتهء كه در پيش بود ، به من بنمود ، و فرمود كه زودتر برين تل براى ، و توقيعى بنايب شرف الملك در اردبيل ، و فرمانى خطاب بحسام الدّين تكين‌تاش ، بقلعهء فيروزاباد نويس ، كه ما بهمراه اميريغان سنقر ، شحنهء خراسان ، و امير ارسمان پهلوان ، شحنهء مازندران ، جمعى بيزك و خبرگيرى تاتار فرستاديم ، و آن دو را فرموديم ، كه خيلى در اردبيل ، و دستهء ديگر از سپاه در فيروزاباد ، ترتيب كنند ، و شما را بايد كه در مدّت اقامت اين لشگر ، لوازم و دربايست آنان بتمامى ، آماده و مهيّا سازيد ، من بر ان تل رفتم ، و آن دو توقيع را پيش از آمدن شهريار بنوشتم ، و چون برسيد بوى دادم ، تا بر ان علامت گذاشت ، و آن دو امير از خدمت برفتند ، تا انجام فرمان را هم بهنگام روى به راه نهند ، و مرا خبر امد ، كه در خانهء خويش بنشستند ، تا سلطان كه از هجوم دشمن غافل ، و بمراقبت طلايهء خويش معتمد ، و به رسيدن اخبار از جانب آن دو واثق بود ، در موغان دوچار حملهء تاتار گشت .\r\n\r\n","description":"","footnote":"","page_name":" 191 ","page_number":199},
  {"content":"\r\n\r\n\r\nهجوم تاتار بر شهريار در طرف شير كبوت\r\nچون مقدّمهء لشگر سلطانى ، از خدمت جدا گشت ، و پادشاه پهلوانان را بجمع سپاه برانگيخت ، با خواص درگاه به شكار پرداخت ، و بدينگاه سپاه وى اندك بود ، و بيش از هزار سوار بهمراه نداشت ، شبانگاهى بنزديك قلعهء شيركبوت فرود امد ، و آن دژيست در موغان ، بر تلى بنا گشته ، و خندقى ژرف و پهناور ، كه آب از ان بجوشد ، و آن جايگاه را مشروب سازد ، بر ان محيط ، و جز بوسيلت پلى ، كه چون لازم نباشد ، آن را بردارند ، بدان قلعه نتوان رفت ، و اين حصن در اغاز فتنهء تاتار ويران شده بود ، و آنگاه كه شرف الملك ، از نهر ارس براى خويش جوئى چند ببريد ، آنجا را عمارت كرد ، و خود پادشاه بهنگام محاصرت اخلاط ، دكجك نوين سلاح‌دار را بيزك ، و كشف اخبار تاتار بجانب خوارزم فرستاده بود ، و شخص مذكور ، بر طايفهء از تاتار در حدود آن شهر حمله برده ، اكثر آنان را بكشت ، و برخى را با خود باخلاط اورد ، در ان ميانه شخصى تاتارى بود ، كه پادشاه تنها بر وى ابقا كرد ، و بقتل وى فرمان نداد ، اما چون بنزديك قلعهء شيركبوت نزول فرمود ، از ان انديشيد ، كه مبادا اين مرد ، كه زن و فرزندش در خوارزم ، بنزد تاتار باشد بجانب تاتار گريزد ، و آنان را از ضعف حال سلطان ، و تفرقهء سپاه وى بياگاهاند ، ازينرو دستور داد تا وى را بگرفتند ، و به من تسليم كردند ، و حكم شاهانه آن شد كه وى را بقلعهء شيركبوت برم ، و بند بر وى نهم ، و وى را بوالى آن قلعه ، منصوب از جانب شرف الملك ، بسپارم ، و چون فرمان بگزاردم ، شب بيگاه برامد ، و در ان دژ تنها با سه غلام بماندم ، و ديگر كسان خود را با دواب و اسبابى كه درين سفر بهمراه داشتم ، در خيمه‌گاه گذاشته بودم ، و چون صبح بدميد قصد خدمت كردم ، اما بخلاف آنچه ميپنداشتم ، سراپرده‌ها تهى ، و امتعه ريخته و درهم افكنده ، و يوزان نخجيرى ، و بازان شكارى را بر جاى بسته ديدم \" ن \"\r\n همدمى گوئى هم از اوّل درين منزل نبود * تا توان رازى بوى گفت و ز وى حرفى شنود \r\nو دريافتم كه حادثهء ناخواه روى داد ، و پادشاه شبانگاه دوچار هجوم دشمن گشت ، و برفت ، و تاتار بتعقيب وى برامدند ، و خود از سلامت وى آگاهى نداشتم ، و نيز مرا شك نبود ، كه قلعهء شيركبوت در برابر محاصرت تاتار ثبات نتواند نمود ، ازينرو فراخناى جهان بر من تنگ امد و عيش منغّص شد ، بهرحال \" دست از هرچه داشتم شستم \" و بر اثر شهريار روى به راه اوردم و يقين داشتم كه طايفهء از تاتار ، كه بر پادشاه حمله برده‌اند ، در پيش ، و بيشتر سپاه آنان بر پى من باشند ، و بدينگونه بسلطان خوى \" نهرى كه شرف الملك از رود ارس براى پادشاه جدا ساخته بود \" برسيدم ، و از انبوه گوسفندان بيشمار تركمان بر پل آن ، راه عبور بسته ديدم ، بدين سبب دل بر خطر نهاده ، با اسب بر آب\r\n\r\n","description":"","footnote":"","page_name":" 192 ","page_number":200},
  {"content":"\r\n\r\nزدم ، و چون سلامت من مقدّر بود ، از نهر بگذشتم ، و بخارج بيلقان امدم ، و خبر يافتم كه شرف الملك با حرم و خزاين سلطان ، در انجاست ، و بانديشهء پرهيز از بلائى كه راه خلاص ندارد ، و جز رنج و پشيمانى سودى نيارد ، ملاقات وزير را مصلحت نديدم ، و جملهء خيل و متاعى كه در بيلقان داشتم ، نابوده پنداشتم ، و شبانروز راه پيمودم ، تا يكروز پيش از وصول تاتار ، بگنجه پيوستم ، اما برخى از اصحاب ديوان خلاف رأى گزيده ، درين موقع صحبت شرف الملك اختيار كردند ، و وى \" كه بهنگام قوّت و غلبه ، و اشتعال آتش فتنهء تاتار ، مجاهرت بعصيان كرده بود \" آنان را بند نهاد ، و بشكنجه و عذاب ازيشان مال خواست ، و اگر فضل و رحمت يزدان ، بظهور سلطان ، و نزول شرف الملك از قلعهء حيزان « 1 » ، تعلّق نيافته بود ، آنان سراسر عرضهء هلاك ، و همبستر خاك گشته بودند .\r\n\r\nفرستادن پادشاه مجير الدّين يعقوب را بنزد برادرش ملك اشرف موسى\r\nشهريار مجير الدين را ، بهنگام رفتن از تبريز بموغان ، بهمراه ببرد ، و با وى خو گرفت ، و در ايام اقامت موغان با وى به شكار برمينشست ، و هر روز از اوّل طلوع خورشيد جهانتاب تا هنگام غروب آفتاب ، بدين كار ميگذرانيد ، و شبانگاه وى را ببزم شراب ميخواند ، تا آنگاه كه تاتار بر پادشاه بتاخت ، و آن دو بگريختند ، و جان بسلامت بردند ، بدينگاه پادشاه مجير الدّين را گفت ، كه بليّت تاتار تنها مخصوص ما و كشور ما نباشد ، بلكه اگر زمانى بگذرد ، و اينان فرصت و مهلتى يابند ، بلاعام گردد ، و بقيت ممالك اسلام نيز در معرض خطر ايد ، و ترا بايد بنزديك ملك اشرف رفت ، و وى را آگاه ساخت ، كه اگر اين اتش بيش افروزد ، جهانى را بسوزد ، و رد اين طايفه ، و دفع اين حادثه را ، از اجتماع گزيرى نباشد ، و جز اتّفاق چارهء سودمند نيايد ، هيهات ، بيمارى را كه در كار چشم از جهان فرو بستنست ، از مداواى طبيب چه گشايد ، و جانى در كشاكش نزع افتاده ، و بر لب امده را ، از تعويذ و افسون چه روى نمايد ؟ و عجبتر آنكه پادشاه \" ن \"\r\n مرهم بخواست ز انكه بتيغش بخست تن * ترياق جست ز انكه بكامش بريخت زهر \r\nبارى ، مجير الدّين از خدمت جدا گشت ، و شهريار بهمراه وى كس فرستاد ، تا او را بشرف الملك برساند ، و شرف الملك را بفرمود ، تا با وى رسولى گسيل دارد ، و باقتضاى مصلحت حال ، فرستاده را پيغامى تلقين كند ، تا با ملك اشرف بازگويد ، اما شرف الملك كه\r\n\r\n\r\n","description":"","footnote":"\r\n( 1 ) : كذا فى الاصل\r\n","page_name":" 193 ","page_number":201},
  {"content":"\r\n\r\nبدينگاه بوسوسهء ديو درون از راه رفته ، و بريسمان ابليس در چاه غرور فروشده ، و در ديگ خيال سوداى خام پخته ، انديشهء كفران نعمت ، و ترك شرط خدمت كرده بود ، روى از دولتخواهى بتافت ، و پيشكار خويش معين الدّين قمى را باداى رسالتى ، منافى مقصود و مخالف مطلوب سلطان ، مصحوب مجير الدّين روانه داشت ، و بدين كار نابهنجار بنياد صلح را بركند و بر آتش نيم مردهء كينه هيمه برافكند ، و برافروخت ، لاجرم خود بدان آتش بسوخت ، و سپس روى عافيت و حسن عاقبت نديد .\r\n\r\nعصيان شرف الملك « 1 »\r\nبدان هنگام كه شرف الملك ، بيوت و خزاين سلطان را ، در قلاع حسام الدّين قلج ارسلان \" بزرگترين امير تركمان در ارّان \" پراكنده ساخت ، از ان ميان ، قلعهء سنگ سوراخ را براى اقامت حرم سلطان اختيار كرد « 2 » و آن مغارهء بر « 3 » . . . بلند ، و در ان چشمه‌ايست كه آسيائى در زير بگرداند ، و آن طاحونه ، بسبب اشراف قلعه بر ان محفوظ باشد . و گويند اين همان غارست ، كه كيخسرو پادشاه ايران ، در آن بر افراسياب ملك تركان ، نياى مادرى خويش ، دست يافت ، و خاطر ار رهگذار آنان بپرداخت \" آنگاه بجانب حيزان رفت ، و بعمارت آنجايگاه پرداخته ، قلعهء آن را كه در زمان باستان حصنى حصين ، و از استوارترين دژهاى روى زمين بشمار ميآمد ، سپس از گردش روزگار ويران گشته ، و ساليان دراز از خرابى آن گذشته بود ، معمور و مسكون ساخت ، و درين اندك مدّت ، خواستهء بسيار ، كه همت شاهان به دادن آن وفا نمينمود ، بدين مصرف رسانيد ، اينگاه عصيان خويش آشكار گردانيد ، و تمرّد وى سببى چند داشت ، نخست آنكه ، پادشاه ، وى را در دو سال اخير ، از تبذير بى جا ، و اسراف بىاندازه و ناروا ، در اموال ديوان بازميداشت ، و خود ترك عادت دشوار باشد ، دوم آنكه ، بهنگام حملهء تاتار بر سلطان در موغان ، چنان ميپنداشت ، كه وى در ان گريز بهند افتد ، و اين حادثه در ميان وى و سپاه حايل گردد ، ازينرو انديشهء آن كرد ، كه با ملوك مخالف مكاتبت اغازد ، و نظر عنايت ايشان را بخويش معطوف داشته ، ارّان و آذربايجان را ، خود مالك ايد ، سپس در ان ديار بنام آنان خطبه خواند ، و چون انديشهء اهريمنى در ضمير وى راسخ گشت ، و سوداى محال در سر وى جاى گرفت ، بدرگاه علاء الدّين\r\n\r\n\r\n","description":"","footnote":"\r\n( 1 ) : اين فصل و تالى آن هر دو در متن كتاب ، در يك فصل مسطور ، و در عبارت بسياق ترجمه تقديم و تأخيرى روى داده است .\r\n( 2 ) : تواند بود كه درين موضع عبارتى محذوف باشد\r\n( 3 ) : عبارت متن \" على \" شقيف ؟ \"\r\n","page_name":" 194 ","page_number":202},
  {"content":"\r\n\r\nكيقباد و ملك اشرف ، نامه نوشت ، و اظهار اطاعت آغاز نهاد ، و شهريار را در مكاتيب خويش ظالم مخذول خواند ، ازين گذشته ، از اصحاب پادشاه ، هركرا در گريزهاى اخير ، بحدود قلعهء وى بگذشت ، بگرفت ، و آنانرا شكنجه كرد ، تا آنچه در كيسه داشتند ، بپرداختند ، و تهيدستى خويش را ظاهر ساختند ، و نيز بحسام الدّين قلج ارسلان ، نامه نوشته ، وى را بفرمود ، كه بر حرم و خزاين سلطان احتياط كند ، و اگر پادشاه بنفس خويش حاضر ايد ، بوى نسپارد ، و هم درين نامه نعت پادشاه را ، ظالم مخذول نگاشت ، و از مكاتيب وى بعلاء الدّين كيقباد ، و ملك اشرف ، و نواب نواحى . مكتوبى چند بدست پادشاه رسيد ، و اين نامه‌هاى لطيف « 1 » در خدمت وى فراهم امد ، و نيز بدين مدّت شهريار در معنى احتراز از خديعت ، و تحذير از امتثال امر شرف الملك ، بوزيران و اميران و واليان اطراف ، نامه‌ها ميفرستاد ، و وى را در ان مكاتيب ، بلد و جن \" ؟ \" \" كه بروزگار گمنامى و خمول ، بدين نعت سخيف ملقب گشته بود \" نام مينهاد ، و بدينگونه دواعى وحشت و نفرت از دو سوى متأكد گشت .\r\n\r\nسرگذشت سلطان پس از هجوم تاتار بر وى بموغان\r\nچون پادشاه در موغان ، دوچار حملهء دشمن شد ، بنهر ارس راند ، و تاتار را به گمان افكند ، كه از رود بگذشته ، و بجانب گنجه شتافته است ، و خود بآذربايجان عطف عنان كرده ، در ماهان ، كه انواع نخجير در ان بسيار باشد ، اقامت گزيد ، و زمستان را در انجا بسر برد ، و عزّ الدّين صاحب قلعهء شاهق ، با آنكه ازين پيش سالى چند طريق تمرّد و عصيان ميپيمود ، و بانجام شرف الملك بقلعهء وى رفته ، شبانگاه در دربند بر ملازمان وى حمله آورد ، و بنگاهش بغارت داد ، در مدّت توقّف پادشاه بماهان ، با ارادت و اخلاصى تام بوى خدمت ميكرد ، و هرچه مأكول و جز آن ميبايست ، در كشتى بدرگاه ميفرستاد ، و وى را از اخبار تاتار آگاه ميساخت ، و پادشاه از وى نيك خشنود گشت ، و ميفرمود ، كه اگر كار بر مراد رود ، و خاطر از جهت تاتار براسايد ، همانا وى را بدين خدمت و دولتخواهى ، پاداشى شايان بخشيم ، و محسود امثال و اقران سازيم ، و چون زمستان بپايان رسيد ، عزّ الدّين پادشاه را خبر داد ، كه تاتار ، اينك توقّف شهريار را در ماهان ، محقّق دانسته ، و از او جان به قصد وى برنشسته‌اند ، و بوى اشارت كرد كه بجانب ارّان بازگردد ، چو بدان ناحيت ، عساكر در كوهها و بيشه‌ها پناهنده ، و جمعيّت تركمان بفزونى مور و ملخ پراكنده\r\n\r\n\r\n","description":"","footnote":"\r\n( 1 ) : عبارت شيوهء استهزا دارد\r\n","page_name":" 195 ","page_number":203},
  {"content":"\r\n\r\nبودند ، ازينرو سلطان بجانب ارّان بكوچيد ، و چون بنزديك قلعهء حيزان رسيد ، كس بنزديك شرف الملك فرستاده ، وى را بخواند ، و پيام داد ، كه تأخير ترا ، در ورود و حضور بدرگاه باعث چيست ؟ گوئى از سوابق كارهاى نابهنجار وى تغافل فرمود ، و چنان نمود كه سيئّات معلوم وزير ، بر حضرت سلطنت مجهول ، و پادشاه بمهمّات ديگر ، متوجّه و مشغول باشد ، و شرف الملك نادان ، در حال كفن بر گردن افكنده ، از قلعه فرود امد ، و بسى شگفتست كه اين مرد بسرعت ، و بىاعمال فكر و رؤيت ، صورت عصيان گرفت ، و از عواقب آن چشم بپوشيد ، و سپس به زودى باطاعت بازگرائيد ، و خود را در ورطهء شر ، و معرض خطر افكند ، و اگر هم اين شب بجاى خويش ميماند ، پادشاه كه از تعقيب تاتار آگاه بود ، بامداد بگاه از انجا كوچ ميكرد ، و چون شرف الملك به خدمت رسيد ، پادشاه وى را بخلاف معهود .\r\nبحضور در بزم شراب خواند ، و وى خشنود گشته چنان پنداشت ، كه آبروى وى افزوده ، و به خدمت شهريار مزيد تقرّب و احترام يافته است ، چو مرسوم نبود ، كه وزراى سلاطين اين خانواده « 1 » ، در مجلس سلطان باده آشامند ، اما هركس از تجربت بهره داشت ، دريافت كه اين پادشاه ازين پس ، وزارت بوى نسپارد ، و سلطان پس از آمدن شرف الملك ، همچنان راه ارّان در پيش گرفت ، و چون مهمّى روى ميداد ، وى را بمشورت نميخواست ، و در امور دولت بوى اعتماد نميفرمود .\r\n\r\nرفتار شمس الدّين طغرائى به تبريز درين مدت\r\nپيش ازين گفتيم ، كه شمس الدين طغرائى ، بر جان و مال تبريزيان امرى مطاع و حكمى نافذ داشت ، چو مردم آن سامان خانوادهء وى را ، هواخواه و محبّ صميم ، و بوجوب اطاعت اين دودمان معتقد بودند ، و چون هيبت سلطنت ، و شكوه دولت برفت ، و سرائر نفوس آشكار امد ، مردمان به خدمت وى پيوستند ، و پذيراى فرمان ، و مطيع امر و نهى وى گشتند ، سپس عامّهء تبريز را سوداى خلاف در سرافتاد ، و بانديشهء كينه‌جوئى و انتقام ، و تقرّب بتاتار ، قصد كشتن اتباع سلطان تصميم يافت ، و بهاء الدّين محمد بن بشيرياربك ، كه خود از جملهء عوام شمرده ميگشت ، و پادشاه پس از زوال دولت طغرائى و چند وزير ديگر ، وى را بوزارت آن ديار برگماشته بود ، بانجام اين امر با آنان موافقت نمود ، اما طغرائى نگذاشت ، و عوام را بشدّتى تمام از مفسدت‌جوئى بازداشت ، و فرومايگان و اوباش را ، بوجهى پسنديده ، از قتل و غارت منع فرمود ، تا روزى چنان اتفاق افتاد ،\r\n\r\n\r\n","description":"","footnote":"\r\n( 1 ) : يعنى خوارزمشاهيان\r\n","page_name":" 196 ","page_number":204},
  {"content":"\r\n\r\nكه عامّه دست بغوغا براوردند ، و شخصى از خوارزميان را ، بجزاى زشت‌رفتارى بكشتند ، اينگاه طغرائى خود از سراى بيرون امد ، و بفرمود تا سر دو تن از سران اوباش را بريده ، در رهگذار افكندند ، و منادى كردند ، كه اين سزاى آنكه بر ولينعمت ، و نگاهبان امّت ، يعنى شخص پادشاه برايد ، و آئين حشمت مرعى ندارد ، و بدينگونه نگذاشت ، كه در تبريز ، بشيوهء شهرهاى ديگر ، خونهاى ناحق ريخته شود ، و اموال مردم بر باطل ، بيغما و تاراج رود ، و بتحصين و حراست آن ديار ، چنان كه بايد همّت گماشت ، و آن خطّه را بمردان كارزار بينباشت ، و به همه حال ، در رفتن و بازامدن شهريار ، در نامه نوشتن بدرگاه تأخير روا نميداشت ، و بدين وسيلت ، بتكميل اسباب بزرگى و افتخار ميپرداخت ، و مفترى و ملقّن تهمت ، و مسبّب زوال نعمت خويش را ، شرمسار و خجل ميساخت ، و سعى وى در حضرت مشكور و به چشم عنايت منظور ميآمد ، بارى اين شيوه از دست نداد ، تا آنگاه كه فرمان يافت ، و بجوار رحمت پروردگار شتافت ، و پس از وى نايب دولت و عامّهء اهالى ، تبريز را ، چون ساير بلاد ، بتاتار سپردند .\r\n\r\nخروج من از گنجه و بازگشت به خدمت پادشاه\r\nچون رهى به حكم ضرورت ، در موغان از خدمت سلطان بازماند ، و سائق تقدير آبشخور وى بخطّهء گنجه برد ، سه ماه در ان ناحيت مقيم بودم ، و از شوق خدمت پادشاه ، چشمم بخواب خوش نميرفت ، و پهلو بر بستر آسايش قرار نميگرفت ، وصول به حضرت نيز بدان سبب ، كه عرصهء ارّان از تاتار آگنده بود ، ممكن نمينمود ، چون زمستان بگذشت ، و بهار امد ، و دشت و چمن سرسبز گشت ، \" دلفريبان نباتى همه زيور بستند \" منشور پادشاه ، باحضار من بدرگاه برسيد ، و در ان نوشته بود ، كه اگر عبور از ارّان ، به علت اقامت تاتار در ان ، متعذّر باشد ، ترا بنزديك ايوانى گرجى بايد شد ، چو بوى نوشته‌ايم ، كه ترا به خدمت ما برساند ، و خود من از جانبى ، هرچه انديشيدم ، بنزد گرجيان رفتن را ، مصلحت نديدم ، چو از غدر آنان ايمن نبودم ، و از طرفى ديگر ، بدين هنگام از گنجويان نشانهء مفسدت و شرارت مشهود ميگشت ، و چنان مينمود ، كه اگر چندى بگذرد ، جمعى انبوه از بستگان درگاه ، بدست آنان عرضهء هلاك ايند ، و هم بدين سبب ، در مدّت مقام بدان ناحيت ، از بيم غوغاى عوام ، و حدوث فتنهء عام ، در قلعه ، در يكى از عمارات سلطنت ساكن بودم \" ن \"\r\n فتنه چون آتشيست گيتىسوز * زو بپرهيز خويش را برهان\r\nزانكه يكسان بسوزد اين آتش * خرمن مجرمان و بيگنهان \r\n\r\n","description":"","footnote":"","page_name":" 197 ","page_number":205},
  {"content":"\r\n\r\nبارى خواه ناخواه ، از ان خطّه بيرون امدم ، و پس از خروج حادثهء كه بدان ميانديشيدم ، و سانحهء كه از ان پرهيز داشتم و ميترسيدم ، بوقوع پيوست ، عامّهء آنجا عصيان اغاز نهادند ، و دست بفساد و طغيان براورده ، غربا و خوارزميان را بكشتند ، و سر آنان را بنزديك تاتار فرستادند ، آرى چون عوام مانعى سخت و رادعى قوى در برابر نبينند ، باستيفاء شهوات فاسد همّت گمارند ، و از اجراى عادت ناپسند خويش دقيقهء فرو نگذارند ، چنان كه كلام مجيد بدين معنى ناطقست  \" لَأَنْتُمْ أَشَدُّ رَهْبَةً فِي صُدُورِهِمْ مِنَ اللَّهِ ذلِكَ بِأَنَّهُمْ قَوْمٌ لا يَفْقَهُونَ  « 1 » ، و عمر بن خطّاب رضى الله عنه نيز با توجه بدين معنى گويد \" ما يزع اللّه بالسلطان اكثر مما يزع بالقرآن \"\r\n نشود نفس عامه قابل‌خيز * گرنه شمشير پادشا باشد \r\nالقصّه ، در ضمان توكل از گنجه روى به راه نهادم ، شب راه ميپيمودم ، و روز پنهان گشته ، بگوشهء مياسودم ، تا بقلعهء زبطره رسيدم ، و منكطوى شاه فرزند شهريار ، و دايه خاتون ، و سراج الدّين محفوظ خادم ، و تاج الملك مشرف الممالك ، در انجا بودند ، و چون بقلعه رفتم ، تا از حال آنان براى شهريار خبر گيرم ، نامه‌هاى شرف الملك را بهنگام عصيان ، بنام صاحب آن دژ ، حسام الدّين قلج ارسلان ، به من بنمودند ، و چنان خواستند كه من آن مكاتيب را بهمراه برده ، بر پادشاه عرضه دارم ، من پوزش جسته گفتم ، همانا روزگار شرف الملك بپايان رسيده است ، و زودا كه ارتكاب عصيان ، و ژاژخائى و نوشتن هذيان ، موجب و بال وى گردد ، و بلائى بزرگ فراراه وى ارد ، كه دفع آن نتواند ، و من دوست ندارم كه علت يا دستيار هلاك وى باشم ، و آنان كه اين سخن بشنيدند ، خود آن مكاتيب را بماهان ، بدرگاه سلطان فرستادند ، و من از انجا برفتم ، و در حدود قلعهء زاريس بشهريار باز خورده ، عرضه داشتم كه لشگر كفار ، يعنى عسكر تاتار ، ارّان را فروگرفته‌اند ، و دوشينه به راه ميگذشتم ، و بر دست چپ خويش ، آتش سپاهيان آنان را برافروخته ديدم ، چندان نزديك ، كه دور نبود فروغ آن بنمايد ، كه رونده كيست ، و رهرو و شبگرد را مقصد كجا مقصود چيست ، و چون شاه اين سخن بشنيد ، نيّت وى فسخ و عزيمتش نقض پذيرفت ، و فرود امده ، آهنگ شادروان سلطنت نكرد ، و بفرمود تا خيمهء كوچك بزدند ، و همانجا قرار گرفت ، و از احوال ارّان ، و روش عامّه در ايّام شدّت ، كه مكنون ضمير همگان آشكار ، و نيّات باطن ظاهر گشت ، از من پرسش اغازيد ، سپس بفرمود ، تا توقيعها به اطراف نويسم ، و در بعضى از ان كه ذكر شرف الملك رفته بود ، ويرا فخر الدّين جندى ياد كردم ، و چون آن فرمانها را به خدمت بردند ، تا بصحهء پادشاه رسد ، يكى از خواص پيش\r\n\r\n\r\n","description":"","footnote":"\r\n( 1 ) : سورة الحشر . ترجمهء لفظى \" هر اينه شما سخت‌تريد از ترس در سينه‌هايشان از خدا ، اين بسبب آنست كه ايشان گروهى هستند كه نميفهمند ( تفسير ابو الفتوح )\r\n","page_name":" 198 ","page_number":206},
  {"content":"\r\n\r\nامده پرسيد ، چرا شرف الملك را ، بلد و جن نخواندى ؟ و خود ميدانى كه شهريار درين مدّت وى را جز بدين نام ذكر نكند ، گفتم ، به دو سبب ، نخست آنكه وى از قلعه بيرون امده ، در سلك خدمت منتظم گشته است ، و چنان پندارد كه پادشاه از وى راضى ، و بخشايندهء خطاى ماضى باشد ، و اگر خبر يابد كه در فرمانهاى پادشاه وى را بلد و جن نگاشته‌اند ، از ان ترسم كه بجانب دشمنان گريزد ، و فتنهء ديگر انگيزد ، دوم آنكه ، معترض را رسد كه بگويد ، چگونه سلطان كه وى را بدين نعت پست نام برد ، او را شايستهء دستگاه وزارت دانست ، و تا اين سخن بسمع پادشاه رسانيدند ، خاموش گشت ، و بر توقيعها علامت نهاد ، و عصر آن روز مرا بنزديك خواست ، و جمعى از خواص در محضر وى حضور داشتند ، و چنان رأى زده بودند كه پادشاه مرا بارّان فرستد ، تا عساكر پراكنده ، و طوايف تركمان را جمع آورم ، و بدرگاه گسيل دارم ، و چون رهى به خدمت برسيد ، پادشاه پرسيد ، چه مصلحت بينى ؟ ، گفتم ، فرمان سلطان راست ، فرمود رأى ما آنست كه كس بارّان روانه سازيم ، تا سپاهيان متفرّق و تركمانان را گرد اورد ، و بهنگام اجتماع آنان بجانب گنجه رويم ، و بر در شهر با ملعونان تاتار ، دست و پنجهء نرم كنيم ، و \" ببينيم تا فتح و نصرت كراست \" امّا اين مأمور ، شخصى بايد كه باقتضاى وقت ، باستمالت قلوب تركمان پردازد ، و بمال و خواسته طمع نورزد ، و درين باب بتركان ، كه پيرامون درگاهند ، واثق نيستم ، و چندان اين سخن تكرار كرد ، كه دانستم وى را اراده آنست ، كه من خود بدين كار دست زنم ، و برأى خويش بدين ورطهء خطر قدم نهم ، و چنان ميپنداشت ، كه من بدينكار راغب نباشم ، اينگاه عرضه داشتم ، كه خدمتگزاران و چاكران بافزار مانند ، گاه درست مانند ، و گاه بشكنند ، سپس فرمانها بنام خود نگاشتم ، و بامضاى پادشاه رسيد ، و شبانگاه بكوچيدم ، و بر جمعى از خانان و اميران و خيل تركمان بگذشتم ، و چون طايفهء از انان را بدرگاه ميفرستادم ، از كوهسار بنزديك دستهء ديگر ميرفتم ، و آنان را به خدمت ميخواندم ، و پس از روزى چند به حضرت بازگشتم ، و سپاهى آراسته با جمعيّت بسيار ديدم ، و چون تاتار مقيم ارّان ، از اجتماع لشگر پادشاه خبر يافتند ، باردوى بزرگ خويش در اوجان پيوستند ، و پيش ازين داستان ، تاتار بنزديك فخر الدّين حمزهء نيشابورى ، والى سلطان در بيلقان ، كس فرستاده ، وى را باطاعت دعوت كرده بودند ، و بهنگام نزول سلطان در وادى قرقاز ، فخر الدّين مذكور ، رسول مزبور \" ظهير مرتد وزير يا تماس ملعون \" را ، بدرگاه فرستاد ، تا پادشاه خبر تاتار از وى بپرسد ، سپس دربارهء وى رأيى زند و چون ظهير در زير بيرق بايستاد « 1 » سلطان مرا فرمود ، كه بنزديك وى روم ، و از مقدار سپاه اشقيا ، كه درين نوبت با جرماغون لعين روانه گشته‌اند ، خبر گيرم ، و بوى وعده دهم ،\r\n\r\n\r\n","description":"","footnote":"\r\n( 1 ) : در متن \" فلما وقف تحت الاعلام \"\r\n","page_name":" 199 ","page_number":207},
  {"content":"\r\n\r\nكه اگر براستى جواب دهد ، پادشاه خون وى ببخشد ، و پاسخ وى ازين سؤال آن بود ، كه چون جرماغون خواست بجنگ شهريار ايد ، در بخارا عرض سپاه كرد ، بيست هزار مرد جنگجوى بشمار امدند ، اما حشر بسيار بهمراهند ، و چون اين سخن بشهريار بازگفتم ، فرمود ، پيش از انكه اتباع و لشگريان از عدهء سپاه تاتار آگاه ، و دستخوش بيم و هراس شوند و برأى باطل گروند ، و شرط ثبات بجاى نيارند ، بكشتن وى شتابيد .\r\n\r\nحبس شرف الملك در قلعهء جاربرد و قتل وى پس از يك ماه يا بيش\r\nبدان هنگام كه سلطان بنزديك قلعهء جاربرد ، از مضافات ارّان ، رسيد ، چنان انديشيد ، كه شرف الملك را در انجا حبس كند ، ازينرو بجانب دژ رفت ، تا وضع آن را ببيند . و خود ميدانست كه شرف الملك از وى دور نگردد ، و چون بر قلعه برامد ، شرف الملك نيز با وى برفت ، و پادشاه والى آن قلعه ، سملان سلك بك را ، كه تركى پير و ستمكار و شرير بود ، ديدار كرد ، و در نهان بوى فرمود ، كه چون خود از قلعه فرود ايد . والى شرف الملك را از نزول مانع گردد ، و هم در انجا وى را حبس كند و بند نهد ، و خود پادشاه از ان انديشه داشت ، كه اگر بحبس وى نفرمايد ، وى از ترس و بيم به طرفى رود . و فتنهء را سبب شود ، و چنان كه خود ميفرمود ، ارادهء وى آن بود ، كه شرف الملك را چندان بزندان بدارد ، كه از فتنهء تاتار فراغت روى دهد ، آنگاه وى را بيرون ارد ، و امر وزارت هم بوى سپارد ، لكن عشر اموال بلاد را بر وى مقرّر نسازد ، و وى را در بذل اموال ديوان آزاد نگذارد ، و تنها هر ماه هزار دينار ، برسم مشاهرهء وزير خليفه بنام وى معيّن كند ، بارى شرف الملك محبوس گشت ، و بهنگام گرفتن وزير ، مملوكان وى ، كه بزرگ آنان ناصر الدّين قشتمر بود ، بفرمان شهريار ، باوتر خان سپرده امد ، و چون روزى چند از حبس وى بگذشت ، والى بديوان مظالم حاضر گشت « 1 » ، چنان كه قافلهء حاجيان فرياد كنند ، و مرغان آب بانگ زنند ، فرياد برميداشتند ، و خروش برميكشيدند ، و شكايت بسيار شد ، و چون پادشاه برعايت صلاح وقت ، ابقاى والى متعدّى را لازم ميديد ، خاموش بود و حال متظلّمان نميپرسيد ، اما والى چنان پنداشت كه پادشاه انديشه دارد ، كه وى را معزول ساخته ، ديگرى را بدان شغل برگمارد ، ازينرو بىحصول اجازت بقلعه بازرفت ، تا روزى ناصر الدّين قشتمر بنزديك اوتر خان امد ، و انگشترى شرف الملك را بوى بنمود ، و گفت ، اين خاتم را والى بنشانى نزد من فرستاده ، و پيغام داده است ، كه من با مخدوم تو عهد بسته‌ام ، كه\r\n\r\n\r\n","description":"","footnote":"\r\n( 1 ) : درينموضع چنان كه طابع و مصحح متن كتاب نيز اشاره كرده است ، عبارتى محذوفست\r\n","page_name":" 200 ","page_number":208},
  {"content":"\r\n\r\nوى را رها سازم ، و با گرجيان مصالحت ، و با شهريار مخالفت كنيم ، و دست بفتنه و عصيان گشائيم ، اكنون هريك از شما به خدمت وى مايل باشد ، بقلعه آيد ، و چون اين سخن بسمع پادشاه رسيد ، شكسته خاطر و متحيّر گشت ، و در تدبير كار ، و چارهء آن امر دشوار فرو - ماند ، و پسر والى را ، كه از پهلوانان و چماقداران درگاه بود ، به خدمت خواند ، و سوابق لطف و مرحمت شاهانه را ، دربارهء پدر وى فراياد اورد ، و وى را نزد والى فرستاده ، پيام داد ، كه با آن سوابق احسان و حقوق مكرمت ، كه بر وى ثابت داشته و دارد ، و از انجاح مأمول وى فرو نگذاشته و نگذارد ، اين كار زشت دور از خرد را سبب چيست ، و انديشهء كفران نعمت و خيانت را ، باعث كدامست ؟ آن جوان بازگشته خبر اورد ، كه پدر وى از اجراى منظور ، و انجام قصد مذكور بازامد ، و بدانست كه اين كار نابهنجار را ، جز هلاك روان ، و زيان جان ، سودى نيست ، و اينك چهره بر خاك ميسايد ، و از خطاى رفته پوزش ميجويد و ميگويد ، اگر شهريار بسخن دادخواهان \" گوش فراندهد \" و بعزل وى نفرمايد ، وى جز بندهء مطيع ، و خدمتگزارى ، چشم بر حكم و گوش بر فرمان ، نباشد ، پادشاه فرمود ، صدق اين سخن را برهان آنست ، كه سر شرف الملك را به خدمت فرستد ، و پنج تن از سلاحداران را بهمراه پسر والى بقلعه گسيل داشت ، تا شرف الملك را هلاك ساختند ، و بمرگ وى درخت كرم را از ريشه برانداختند ، و خود از يكى از فرّاشان شرف الملك ، كه محمّد اخى نام داشت ، و در ايّام حبس به خدمت وى ميپرداخت ، تفصيل قتل او را چنين شنيدم ، كه چون سلاحداران بنزديك وى شدند ، و دريافت كه بكشتن وى آمده‌اند چندان مهلت خواست تا وضو بسازد ، و دو ركعت نماز بگزارد ، و با آنكه ميدانست \" كه تا مرگ وى ساعتى بيش نيست ، خوش نداشت كه با آب سرد شستشو كند ، و مرا بفرمود ، تا آب گرم كردم ، و غسلى براورد ، و به نماز برخاست ، آنگاه جزوى از قرآن بخواند ، سپس مأموران را اجازت ورود بداد ، و گفت ، اين سزاى آنكه بگفتار كافران اعتماد كند ، دژخيمان درامدند و پرسيدند ، ترا با تيغ بكشيم يا خفه كنيم ، گفت ، قتل بشمشير اولى باشد ، گفتند ملوك را بشمشير هلاك نسازند ، و خفه كردن بر تو آسانتر ايد ، جواب داد ، هرچه خواهيد كنيد ، وى را خفه كرده بيرون رفتند ، تا پيكر وى سرد گردد ، آنگاه بازايند و سر وى ببرند ، و به خدمت سلطان ببرند ، چون ديگر بار داخل گشتند ، وى را به هوش بازامده ، و نشسته ديدند ، و گردن وى بزدند ، تا بجوار پروردگار شتافت ، و آب تيغ غبار عصيان وى فروشست ، و بر خطاياى مكتوب قلم كشيد ، بارى ، بزوال وى بنياد ملك بر اب افتاد ، و كاخ دولت ويران و متزلزل گشت \" ن \"\r\n از جهان چون برفت صدر زمان * تهى از مجد وجود گشت جهان\r\nدست او بحر وجود باران بود * گيتى از وى غريق احسان بود\r\nمىندانم كه خواجه كز كف راد * بستگيها ز كار خلق گشاد \r\n\r\n","description":"","footnote":"","page_name":" 201 ","page_number":209},
  {"content":"\r\n\r\n بسته شد آن گشاده‌دست چرا * در مرگش برخ نبست چرا\r\nبرمكىوار بود گاه عطا * خواجهء راد را يد بيضا\r\nلاجرم روزگار بىفرياد * كند چون آل برمكش بنياد\r\nسوك وى تيره كرد چشم كرم * شب سيه ساخت جامه زين ماتم\r\nهيچ اگر داشتى زمانه بصر * شدى او را ز تير فتنه سپر\r\nليك گيتى وفا بسر نبرد * خود نگارد بديع و خود سترد\r\nبفكند هر كرا بر افرازد * بكشد زار چونش بنوازد\r\nراست چون ابلهى كه تيغ كشيد * پس بدان تيغ دست خويش بريد\r\nخواجه را كاين بليّت امد پيش * نامش افزوده گشت و ذكرش بيش\r\nزانكه در عود چون رسد آتش * بوى او بيشتر برايد خوش\r\nبر جهان دست اگر فشاند و برفت * رسم نيكو بسى بماند و برفت\r\nهمچو كاب روان ز دشت گذشت * سبزه بر جاى آن برست بدشت \r\n\r\nبعضى از خصايل شرف الملك\r\nوى مردى نازك‌دل ، و شخصى كريم و بخشنده بود ، و مال در نظرش قدرى نداشت ، و بسا اتّفاق ميافتاد ، كه بناواجب ميستد ، و بناروا ميداد ، علما و پارسايان را محترم ميشمرد ، و به آنان جايزهء نيكو و صلت و مستمرّى بسيار ميبخشيد ، و چون موعظت و تلاوت قرآن ميشنيد سخت ميگريست ، و چندان در زمان وى وظايف افزون شد ، كه اگر شهريار در آخر عهد خويش ، وى را منع نميفرمود ، همه اموال ديوان بدين مصرف از ميان ميرفت ، چو با آنكه خوارزمشاهيان مستمرّى و مرسوم قديم همگان ، حتى دشمنان را ، باحترام فرمان پيشينيان ، و مراعات جانب كرم و احسان به عادت معهود ميپرداختند ، و قطع آن را بدعتى ناپسند ميدانستند ، و اين عطايا را پسر از پدر ، و خلف از سلف به ارث ميبرد ، و به عادت گذشتگان از خزانهء سلطان ميگرفت ، و هم بدين روش ، عطاياى محمود بن سبكتكين و آيندگان وى از آل سلجوق ، تا زمان شهريار بر جا بود ، مستمرّيهائى كه شرف الملك برقرار ساخت ، از آنهمه مرسومات ، كه در طول مدّت زمانهاى پيشين معين گشته بود ، بيشتر مينمود ، و خود بهنگام اقامت اين وزير در بيلقان ، شيخ زين الدين ابو حامد قزوينى ، بتقاضاى عطيّت آهنگ خدمت وى كرد ، و من فقيه مذكور را ، در مجلس خلوت بنزديك وى بردم ، سخنانى موعظت‌اميز بر زبان راند ، و وزير را بگرياند ، سپس گفت مرا از همسر خويش ، دختر امام الدّين معروف برافعان \" كه در فقه يگانهء عراق بود ، و شرح الوجيز ،\r\n\r\n","description":"","footnote":"","page_name":" 202 ","page_number":210},
  {"content":"\r\n\r\nتصنيف او ، كتابى نيكوست \" سه دختر و دو پسرست ، و اينان همه بحدّ زناشوئى رسيده‌اند ، و مرا مالى نيست كه در كار عروسى آنان كنم ، اينگاه وزير از مال ديوان در قزوين ، بهر دختر دويست دينار حواله داد ، براى دو پسر نيز فرمانى نوشت ، كه بهر سال يكصد دينار مرسوم گيرند ، و چون شيخ فقيه گشاده‌دستى وزير ، و آسانى كار بديد گفت ، گناه اين دو پير سالخورد \" يعنى خود و زوجهء وى \" چيست ، كه از عطا محروم باشند ، وزير بنام آن دو نيز منشورى نگاشت كه سالانه صد دينار مستمرّى ستانند ، و نظاير اين عطايا از وى بسيارست ، و هرچند اين گونه بخشش ، از نظر تدبير مال ديوان ، و رعايت امور دولت ناپسند نمايد ، لكن جود و كرم بگوهر خويش مطلوب و مستحسن باشد ، اما اين خواجه از آداب كفايت ، و فنون انشا و كتابت بهره نداشت ، حساب نميدانست ، و از علومى كه وزيران را بايد ، و نويسندگان را به كار ايد ، آگاه نبود ، و چون سطرى بپارسى مينگاشت ، خطاى چند در ان ديده ميشد ، بتركان سخت گراينده ، و در زبان تركى فصيح بود ، تكبّر نميدانست ، و ناسزا گفتن نميشناخت ، با اينهمه در دوستى و دشمنى ثبات قدم نداشت ، و هر دم برنگى برميآمد ، علامت وى بر فرمانهاى سلطانى \" الحمد للّه العظيم \" بود ، و بر توقيعات ديوان ، كه طرّهء آن \" الدّيوان الاعلى \" نوشته ميگشت ، \" يعتمد ذلك \" و بر منشورهاى خود ، كه ببلاد خاصهء خويش ميفرستاد ، و طغراى \" ابو المكارم على بن ابى القاسم خالصة امير المؤمنين \" داشت \" اعتماد كنيد \" و نشانهء وى بر رسيدها \" صحيح ذلك \" و پادشاه در مبادى دولت ، بسخنش اعتماد ميفرمود ، و بدان نيك گوش فراميداد ، و جز باشارت وى ، دست به هيچ كار نميزد ، و كس را با وى در تدبير امور شريك نميكرد ، بلكه روزگارى پيرو رأى ، و دستخوش ارادهء وزير بود ، و وى سلطان را چون موم نرم ، بهرگونه ميخواست ميساخت ، و اگر شرف الملك ، در وجوه مقاصد و انواع مآرب خويش ، از متابعت هواى نفس احتراز ميجست ، و همّت بر ان ميگماشت ، كه در طريق حيات ، جز باشارت خرد گامى برندارد ، و برهنمونى عقل اسباب بزرگى و سعادت بدست ارد ، با وجود چنين پادشاه كه شير بيشهء شجاعت ، و هماى اوج رفعت ، و سرمايهء دولت وى بود ، همانا كار صورتى ديگر ميگرفت ، لكن فرمان ايزد نافذ ، و حكم قضا روا باشد ، و ارادهء ازلى كار خويش بكند ، و جز بمشيّت يزدان ، فضل وى كس را شامل حال نگردد .\r\n\r\nرفتن پادشاه بگنجه و تسخير آن ديگر بار\r\nچون اوباش گنجه خوارزميان را بكشتند ، و بخصومت و فساد متظاهر و متجاهر گشتند ، شخصى كه وى را بندار ميخواندند ، زمام امور آنان بدست گرفت ، و اراذل و\r\n\r\n","description":"","footnote":"","page_name":" 203 ","page_number":211},
  {"content":"\r\n\r\nفرومايگان اطاعت وى گزيدند ، و اين ناكس دست بمصادرت برگشود ، و بتنها هركس را ، كه با وى در پيروى نفس بدفرماى همدست ، و بسركشى و عصيان انباز نبود ، بيازرد و اذيّت رسانيد ، اينگاه پادشاه من و حاجب خاص ، خان بردى را ، بنزديك آنان گسيل داشت ، و بفرمود كه در ناحيت شيز ، كه بدانجايگاه نزديك باشد . فرود ائيم ، و آنان را باطاعت خوانيم ، و از عواقب خلاف بترسانيم ، ما نيز بفرمان روزى چند ، در حدود آن ديار مقيم گشتيم ، و آنان را بمكاتبت و مراسلت ، از سرانجام طغيان تحذير ، و آگاه كرديم ، كه هر اينه مبادرت بعصيان ، در بلا بر وى خود گشودن ، و بپاى خود طريق هلاك پيمودنست ، و عاقل آنگاه خطر پيگار گزيند ، كه راه صلح بسته بيند .\r\n چو دست از همه حيلتى در گسست * حلالست بردن بشمشير دست \r\nاما تا اختيار برقرار ، و راه چاره گشاده ، و وسيلت آشتى آماده باشد ، خردمند اقدام بحرب نكند ، و خويشتن را در كشاكش كارزار ، و مضيق فتنهء بىزينهار نيفكند ، و خود درست بينديشند ، كه اين مخالفت چه دشواريها در پى دارد ، خواب راحت از ديدگان ، و آسايش از جان نازنين بربايد ، و اموال فراهم بپراكند ، و سود آن جز مواجهت با حوادث و مقابلت با سوء عاقبت نباشد ، اما چندانكه آنان را موعظت گفتيم \" پنبه در گوش نهادند و سخن نشنيدند \" و در مخالفت اصرار ورزيدند ، و از سركشى دست نكشيدند ، و رئيس جمال الدّين قمى ، با فرزندان خويش بنزديك ما آمد ، و از متابعت عوام نوميد گشتيم ، تا شهريار فرارسيد ، و بدان خطّه در باغى نزول فرمود ، و رسولان وى در معنى بذل امان ، و وعدهء عفو و احسان بنزد آنان شدند ، و همانا اگر آن موعظت و نصيحت بر سنگ خارا ميخواندند ، نرم ميگشت ، اما به گوش سركشان نرفت ، و در نفوس ياغيان اثر نبخشيد ، و بندار از نادانى و خودخواهى ، و مكر و بدسرشتى ، دست برنداشت ، تا جان بر سر آن كار گذاشت ، و خود ارباب طغيان ، بنافرمانى بس نكرده ، يكروز بعزم جنگ از شهر برامدند ، و چون به ديوار سرابستان رسيدند ، تيرى چند بسراپردهء شهريار افكندند ، اينگاه پادشاه بدانست ، كه پند و ملامت ، آن كجروان جفاجوى را ، به راه راست نيارد ، و اندرز را اهل بايد ، و بردبارى نابجاى جهل باشد .\r\n تحمّل را به خود كن رهنمونى * نه چندانى كه بار ارد زبونى \r\nو هم در حال با جمعى از خواصّ همراهان برنشست ، . . . « 1 » و بر آنان حمله برد ، جوانان ترك كه بگاه پيگار ديو خونخوار ، و اهريمن عمر او بار بودند ، و بضرب شمشير موى ميشكافتند ، و به زبان سنان پيام ملك الموت ميگزاردند ، و پرنداور را بستر پرند ميشمردند ، و عرصهء رزمگاه را محفل سور و سرور ميدانستند ، فرصت انتقام يافته ، بر طاغيان هجومى سخت\r\n\r\n\r\n","description":"","footnote":"\r\n( 1 ) : در متن \" كانها اجمعة الساحل تأويها شياطين الانس \"\r\n","page_name":" 204 ","page_number":212},
  {"content":"\r\n\r\nاوردند ، تنهاى بيجان به خاك انداختند ، و بار سر از گردنها سبك ساختند ، و مخالفان چون گوسفندانى كه گرگ گرسنه نگرند ، يا تيهوانى كه حملهء عقاب بينند ، اختيار از دست بدادند ، و گريز آغاز نهادند ، و پياده و سوار ، و خدنگ‌افكن و تيغ‌گزار ، در هم اميختند ، و چون انبوه عوام ، و كثرت اجتماع و ازدحام ، از فرو بستن دروازه‌هاى شهر مانع امد ، پادشاه نيز با هزيمتيان داخل شهر گشت ، و لشگريان را ، كه انديشهء غارت گنجه داشتند ، از يغما بازداشت ، و بزرگان و معروفان آن خطّه را بخواند ، و بفرمود تا نام سران غوغا و فتنه‌انگيزان را بنويسند ، و آنان سى كس را قلمداد كردند ، اما بليّت بزهكار و بيگناه را شامل گشت ، و در ورطهء هلاك انداخت ، و مطيع را بكيفر عاصى دوچار ساخت ، آرى ، چون آتش برافروزد ، خشك و تر باهم بسوزد ، و خود عامّه مواشى را مانند ، كه بر پى يكديگر بروند ، و هزاران از قفاى يكى دوان شوند ، بارى بموجب فرمان ، آن سى تن را ، بر در كاخ گردن زدند ، و پاىكشان بر سر كويها ، و دروازه‌هاى شهر كشيدند ، اما بندار را ، كه تباهكارى بسيار كرده ، و تخت سلطنت را كه محمّد بن ملكشاه در شهر گنجه نهاده ، شكسته بود ، بخوارى بكشتند ، و بندبندش از هم بگشادند ، و شهريار هفده روز در گنجه اقامت كرده ، تدبير كار ميانديشيد ، تا خواص درگاه بر ان متّفق شدند ، كه بپيگار تاتار از ملك اشرف موسى ، مدد خواهند ، و اين رأى را اوتر خان ، و گروهى از اهل جبن و بددلان ، بسلطان تلقين ميكردند ، و وى در باطن مخالف آنان بود ، و به ظاهر روى موافقت مينمود ، ازينروى شهريار از گنجه برامد ، و از راه كيلكون آهنگ اخلاط كرد ، و بلاد گرجيان را بغارت زير و زبر ساخته ، اغنام آنان را بتاراج داد ، و پياپى بجانب ملك اشرف رسول ميفرستاد ، و از وى نصرت ميجست ، و عقل ميگفت \" هزار نوبت ازين رأى باطل استغفار \" هيهات ، چون كينه در دل نشيند ، برنخيزد ، و جاى گزيند ، و باشد كه بتوارث باخلاف رسد ، و كسى كه از دشمن خونى بر مخالفان مدد جويد ، آن را ماند ، كه از گرمى آفتاب فروزان ، به آتش سوزان پناه برد ، و چون ملك اشرف بدانست ، كه فرستادگان روى بدرگاه او آورده ، و دفع خصم را چشم بمدد وى باز كرده‌اند ، بمصر برفت ، و در انجا اقامت گزيد ، و چون رسولان بدان خطّه نتوانستند رفت ، در دمشق مجتمع گشتند ، و ملك اشرف به آنان نامه‌ها ميفرستاد ، كه ما به زودى از مصر ، با سپاه آن مرز و بوم بازائيم ، و به خدمت سلطان شتابيم \" ن \"\r\n همه وعدهء كذب و پيمان واهى * ز روزى به روزى ز ماهى بماهى \r\nالقصّه ، چون پادشاه درين وجهه ، بقلعهء بجنى ، جايگاه آواك پسر ايوانى گرجى ، برسيد ، پاسى در برابر قلعه درنگ كرد ، تا آواك از دژ بيرون امده ، از دور زمين خدمت ببوسيد ، و بقلعه باز رفت ، و براى سلطان پيشكشها فرستاد ، و چون سپاه بولاشجرد رسيدند ، از شدت گرما و نيامدن باران ، و آزار مگس بآدمى و چارپايان ، شكايت\r\n\r\n","description":"","footnote":"","page_name":" 205 ","page_number":213},
  {"content":"\r\n\r\nاغازيدند ، و با سنگ يده ، قصد استسقا كردند ، و براستى كه ما ازين پيش ، بر اين كار سخت انكار ميكرديم ، و باور نميداشتيم ، تا چند بار به چشم خويش ديديم ، كه تقدير با عمل آنان موافق و مساعد امد \" ن \"\r\n و هم توسن شود چو طبعش رام * بگسلاند ز دست عقل زمام\r\nهست پندار كژ ز ديو رجيم * وين بود در بشر ضلال قديم \r\nبارى پادشاه در ايام اقامت بصحراى ولاشجرد ، خود مباشر اين كار شد ، و شبانروز بارانهاى پياپى باريدن گرفت ، چندانكه اتباع سلطان ملول ، و ازين كرده پشيمان شدند ، و چندان خاك گل گشت ، كه رفتن بخيمهء سلطان متعذّر و مشكل گشت ، و از دايه خاتون شنيدم كه گفت ، پادشاه را گفتم ، اى خداوند عالم \" و مردم در حضور شهريار ، وى را جز بدينگونه خطاب نميكردند \" گوئى تو اهل صنعت استمطار نيستى ، چو مردم را از بسيارى باران اذيّت رساندهء امّا ديگرى جز باندازهء حاجت باران نيارد ، وى فرمود ، چنين كه پندارى نيست ، بلكه اين كمى و بيشى بهمّت عامل باز بسته است ، و همّت مرا بهمّت چاكرى از ان من قياس نتوان كرد ، سپس نامهء از مختصّ الدّين مقدّم فرستادگان حضرت به خدمت ملك اشرف ، بپادشاه رسيد ، كه شاه را از ملك اشرف اميد مظاهرت و توقع مساعدت نبايد داشت ، و ازين آرزو مأيوس بايد بود ، و خود وى از مصر باز نگردد ، تا كار شهريار با تاتار به صورتى فيصل يابد ، يا فتحى نمايان بيند ، و دولت آستان بوس وى گزيند .\r\nيا شكستى درستى ناپذير روى نمايد ، و جبر آن محال ايد ، و پادشاه راست كه در كار خويش نگرد ، و از جانب وى چشم به راه جواب صواب نباشد ، اينگاه شهريار مرا بفرمود ، كه بنزديك ملك مظفّر ، شهاب الدّين غازى فرزند ملك عادل ابو بكر بن ايّوب ، شتابم ، و خود و سپاه وى و ملوك اطراف ، چون صاحب آمد و داراى ماردين را به خدمت خوانم ، و گفت كه چون اينان حاضر ايند ، ما را بمدد ملك اشرف نيازى نيست ، و پيغام داد كه ، ملك مظفّر را بگوى ، زودتر بمساعدت شتاب ، و ما را در دفع غائلهء تاتار ، دستيار و پايمرد باش ، و خود اگر بارى تعالى پيروزى بخشد ، ترا چندان ملك ارزانى داريم ، كه اخلاط و نواحى آن ، كه بدان محسود برادر خويش گشتى ، در برابر آن مختصر و ناچيز ايد ، و بيقدر نمايد ، و خود رسالت شهريار در حضور خانان و اميران چنين بود ، اما چون مجلس خالى گشت مرا فرمود ، شك نيست كه اين طايفه ما را نصرت ندهند ، و بر خصم مزاحم غالب نخواهند ، \" و شكايت نشايد ببيرحم برد \" ، و خود اينان \" يعنى اميران ترك و اكابر سپاه و سران لشگر وى \" طمع در امرى انجام‌ناپذير بسته ، و بانديشهء واهى و باطل فريفته و خوشدل گشته‌اند ، و خواهند كه از جنگ دشمن تن زنند ، و رنج پيگار بر خويش هموار نسازند ، و بدين طمع تدبير ما پريشان كرده‌اند ، و ما ترا بدين رسالت اختيار كرده‌ايم ، تا از جانب ملك مظفّر ، با يأسى كه ديگر صورت رجا نگيرد ، و نقش اميد نپذيرد . بازگردى ، و برفتن اصفهان\r\n\r\n","description":"","footnote":"","page_name":" 206 ","page_number":214},
  {"content":"\r\n\r\nهمداستان شويم ، چو جز بدانجا چشم آسايش و انتظار آرامش نتوان داشت ، و سلطان پيش از انكه رهى از خدمت وى دور گردد ، شش هزار سوار بفرستاد ، تا خاك خرتبرت و ارزنجان و ملطيّه را ، بباد تاراج دادند ، و خود يغما چندان گشت ، كه از آوردن آن عاجز امدند ، و بيست گوسفند بدينارى ميفروختند ، و سبب آنكه سلطان كينهء علاء الدّين كيقباد در دل داشت ، چو وى نخست پادشاه را بنامه‌ها و رسالات پياپى ، به قصد اخلاط برانگيخت ، سپس از وى بملك اشرف گرائيد ، و خود شهريار نميدانست كه وزير با رسولان روم چگونه خطاب كرده ، آنان را بيازرد ، و موجبات مخالفت و قطع علاقهء مؤالفت فراهم اورد ، بارى چون من رسالت خويش بگزاردم ، ملك مظفّر گفت ، همانا چنان كه پادشاه دربارهء ما سوگند ياد كرده ، براى علاء الدّين كيقباد همچنان قسم خورده است ، و بدانچه لشگريان سلطان ، از تاراج بلاد روم ، بدرگاه پادشاه اورده‌اند ، آگاهم ، و چون دو سوگند يكسان باشد ، ما بچه روى ايمن توانيم شد ، و چه مانع تواند بود كه با ما همين معاملت نرود ؟ و در هر حال من از خودرأيى مستقل ندارم ، بلكه از نواب برادران خويش بشمارم ، و چگونه توانم كه جز بفرمان آنان بشهريار مدد رسانم ، با اينهمه ، عدهء اتباع من ، در برابر عسكر سلطان ، اندازهء جوى نسبت بدرياى زخار ، و سوارى در مقابل سپاه بسيار دارد ، اما داراى آمد و صاحب ماردين ، بسخن من گوش ندارند ، و امر من بجاى نيارند ، و بر ما نهان نيست ، كه آن دو با پادشاه مكاتبه داشته‌اند ، اكنون شهريار تواند ، كه آنانرا بحضور خواند و باستمداد از انان بر تاتار ، نيّت ايشان معلوم كند ، و نقد نبهرهء آنان بر محك آزمون زند ، تا داند كه قول آنان دروغى بيفروغ و باطلى بيحاصلست ، لكن ملك اشرف ، در انديشهء خدمت شهريار ، و بر عهد خويش مقيم و استوار باشد ، و تنها از ان قصد مصر كرده است ، كه سپاه آن ديار را بهمراه به حضرت سلطنت ارد .\r\n\r\nرسيدن نامه از اخلاط بميّافارقين در معنى عبور تاتار بر بركرى به قصد پيگار شهريار و بازگشتن من از خدمت ملك مظفر\r\nچون خواستم كه ملك مظفّر را بدرود گويم ، و بازگردم ، مرغ نامه‌بر از بركرى رسيد ، و نامهء رسانيد ، كه سپاه تاتار بر ان ديار گذشته ، خبر پادشاه ميجويند ، و در پى او ميپويند ، و ملك مظفّر آن مكتوب را بنزديك من فرستاد ، و پيام داد كه ، تاتار بطلب شهريار ، بر نواحى اخلاط عبور كرده‌اند ، و بناچار درين روزها زد و خورد اتفاق افتد ، و راى آنست كه نزد ما بمانى ، تا ببينيم ازين مصاف چه روى نمايد ، و نتيجهء پيگار چگونه\r\n\r\n","description":"","footnote":"","page_name":" 207 ","page_number":215},
  {"content":"\r\n\r\nبرايد ، من اين آيت برخواندم  \" لا يَسْتَوِي الْقاعِدُونَ مِنَ الْمُؤْمِنِينَ غَيْرُ أُولِي الضَّرَرِ وَ الْمُجاهِدُونَ فِي سَبِيلِ اللَّهِ  « 1 » ، و گفتم ، من خود از پادشاه عزيزتر نيستم ، و از انان نباشم كه پس از وى زندگى خواهند ، و چون براى وداع بنزديك ملك مظفّر حاضر گشتم ، وى را گفتم ، همانا كار از دو گونه بيرون نيست ، يا بسود شهريار انجامد ، يا به زبان وى پايان يابد ، و در هر حال براى شما مورث ندامت ، و موجب ملامت باشد ، پرسيد ، چگونه ؟ جواب دادم ، اگر پادشاه پيروز گردد . بدين سبب كه از نصرت وى دريغ داشته‌ايد ، اگر گنجهاى جهان را در طلب رضاى وى بذل كنيد ، فايدتى نبخشد ، و اگر شكست يابد ، چون بمجاورت تاتار گرفتار ائيد ، وى را ياد اريد ، و پشيمان شويد ، و تأسف سودى ندهد . گفت ، در درستى اين سخن شبههء نيست ، لكن من مأمور و فرمانبردارم ، و از خود اختيارى ندارم ، اينگاه از ملك مظفر جدا گشتم و برنشستم ، و بجانب حانى شتافتم ، چو اخبار متواتر ميرسيد ، كه رايات سلطان بر حدود \" جبل جور \" سايه گسترده است ، و اندكى پيش از مغرب در دهى كه مغاره نام داشت ، فرود آمدم ، تا اسبان را علوفه دهيم ، و شبانه روى به راه نهيم ، بناگاه ديده فراز كرده ، بخوابى سبك رفتم ، و چنان ديدم ، كه گوئى سرم بر سينه افكنده ، و موى سر و ريش سترده گشته ، و پندارى سوخته است ، و خواب خويش را هم در رؤيا تعبير كرده گفتم ، سر علامت سلطان ، و ريش نشانهء نهان داشتگان ، و موى سر نمودار مال باشد . گوئى شهريار بخطر افتد ، و نابود گردد ، و پردگيان باسارت روند ، و خواسته دستخوش تلف ايد ، اينگاه خائف و بيمناك بيدار شدم ، و از انجا بكوچيدم ، و چندان اندوهگين بودم ، كه ياراى گفتار نداشتم ، و آن شب لب بسخن نگشودم ، و همچنان ميراندم تا بحانى رسيدم ، و باروبنهء سپاهيان و زنان آنان را ، در فراز و فرود آنجا بديدم ، و خبر يافتم كه پادشاه از وصول تاتار آگاه گشته ، و در جبل جور بكمين دشمن نشسته است ، چو اميرى بنام كوكه بجكم ، از اميران تاتار ، و مقدّم هزار سوار ، بسبب گناهى كه از وى سر زده ، و بدان سبب بر جان خويش بيم داشت ، به ترك تاتار گفته ، و به خدمت سلطان پيوسته ، و بوى خبر داده بود ، كه مخالفان اسبان خويش را نعل كرده‌اند ، تا پادشاه بهر كجا باشد ، بتعقيب وى شتابند ، و از راه نيكخواهى و نصيحت ، بسلطان اشارت كرده ، كه در طريق آنان غارت پراگند ، و خود كمين گشايد ، و چون بيغماى آن اموال دست\r\n\r\n\r\n","description":"","footnote":"\r\n( 1 ) : سورة النّساء  \" لا يَسْتَوِي الْقاعِدُونَ مِنَ الْمُؤْمِنِينَ غَيْرُ أُولِي الضَّرَرِ وَ الْمُجاهِدُونَ فِي سَبِيلِ اللَّهِ بِأَمْوالِهِمْ وَ أَنْفُسِهِمْ فَضَّلَ اللَّهُ الْمُجاهِدِينَ بِأَمْوالِهِمْ وَ أَنْفُسِهِمْ عَلَى الْقاعِدِينَ دَرَجَةً وَ كُلًّا وَعَدَ اللَّهُ الْحُسْنى وَ فَضَّلَ اللَّهُ الْمُجاهِدِينَ عَلَى الْقاعِدِينَ أَجْراً عَظِيماً \"  ترجمهء لفظى ، برابر نيستند نشسته‌هاى از مؤمنان غير خداوندان رنج با جهادكنندگان در راه خدا بمالهايشان و نفسهايشان افزونى داد خدا جهادكنندگان را بمالهايشان و نفسهايشان برنشسته‌ها بمرتبه و همه وعده داد خدا بنيكى و افزونى داد با جهادكنندگان برنشسته‌ها اجر عظيم \" تفسير ابو الفتوح \"\r\n","page_name":" 208 ","page_number":216},
  {"content":"\r\n\r\nيازند ، ازنها نگاه بيرون ايد ، و بدست انتقام بر آنان ساغر مرگ پيمايد ، ازينرو پادشاه خالوى خويش اوتر خان را ، كه از مقرّبان حضرت بشمار ميآمد ، و به گمانى بىتحقيق تجربت و امتحان ، و عارى از پيرايهء دليل و برهان ، وى را مردى دولتخواه و دلير ميدانست ، با چهار هزار سوار بيزك فرستاد ، و بفرمود ، كه چون تاتار را بنزديك بيند ، باز پس‌ايد ، تا دشمنان بتعقيب وى ، بكمينگاه اجل و ورطهء مرگ شتابند ، و اوتر خان بازامده گفت ، همانا تاتار از حدود منازجرد برگشته‌اند ، و اين دروغ را ترس و بددلى بوى آموخت ، تا بدين وسيلت اجل دستبرد خود بنمايد ، و قضا كار خويش بكند ، بارى ، چون خبر سلطان و كمين وى در جبل جور ، بشنيدم ، به خدمت وى شتافتم ، و در اثناى طريق وى را ديدم ، كه به طرف باروبنهء خويش بازميگشت ، آغاز سخن كرد ، و پاسخ پيام بخواست ، من آنچه از ملك مظفّر شنيده بودم ، بازگفتم ، سپس تفصيل مكتوب ، و عبور تاتار را بر بركرى عرضه داشتم ، شهريار بفرمود ، كه كوكه بجكم به خدمت پيوسته ، و وى را از توجّه آنان ، به قصد وى آگاه ساخته است ، و داستان كمين كردن خويش ، و بازگشتن يزك را ، بخبر رجوع تاتار از منازجرد ، شرح داد ، من گفتم ، عود تاتار ، پس از عزيمت آنان بانديشهء پيگار ، شگفت باشد ، فرمود عجب نيست ، گويا مخالفان بدين نيّت پاى در ركاب اورده‌اند ، كه در شهر اخلاط با ما مواجه ايند ، و چون دانسته‌اند ، كه ما در ميان خاك شام باشيم ، و چنان پنداشته‌اند ، كه سپاه شام با ما متّفق شده و بما پيوسته‌اند ، بازگشته‌اند ، اينگاه سخن كوتاه كردم ، اما همچنان بر اين تصوّر تصديق نداشتم ، و مراجعت سپاه تاتار را ، پيش از جنگ ، بعيد ميپنداشتم .\r\n\r\nآمدن سلطان به شهر آمد و عزم وى برفتن اصفهان و بازگشت ازين رأى و حملهء تاتار بر وى بامداد روز دوم ورود وى بدانجا\r\nپادشاه بهنگام نزول به شهر حانى ، خانان و اميران را بحضور طلبيد ، و ديگر بار جواب رسالت از من بخواست ، اينگاه رهى آيت يأس بر آنان فروخواندم ، و ايشان را آگاه ساختم ، كه بدين انتظار آهن سرد ميكوبند ، و از آتش آب ميجويند ، و از هيچ سو مددكار و دستيارى در كار نيست ، و بدين موجب ، همگان بر ان همداستان گشتند ، كه اثقال خويش در ديار بكر گذراند ، و سبكبار با زنان و فرزندان عزيز ، روى باصفهان ارند ، چو بسيار اتّفاق افتاد ، كه پريشان ، و شكسته و بىسروسامان ، بدان ديار برفتند ، و هم در انجا پريشانى سامان جمعيّت گرفت ، و شكست صورت درستى پذيرفت ، روز ديگر علم الدّين\r\n\r\n","description":"","footnote":"","page_name":" 209 ","page_number":217},
  {"content":"\r\n\r\nسنجر ، معروف بقصب السّكّر ، رسول ملك مسعود صاحب آمد \" كه داراى روم درين سال قلعهء چند از وى بگرفته ، وى را آزرده و بخشم آورده بود \" به خدمت شهريار امد ، و از جانب مخدوم خويش ، عرض خدمت و اطاعت نمود ، و پادشاه را بر قصد روم ، و انديشهء استيلاى بران مرز و بوم ، تحريض كرد ، و عرضه داشت كه ، ديار روم عرصه‌گاه شهريار باشد ، و هر وقت خواهد ، بىهيچ منازع و مانع ، تصرّف آن تواند . و آنگاه كه شهريار بملك روم مستظهر ايد ، و بقوم قبچاق ، كه دوستدار و هواخواه سلطانند ، متكّى شود ، قوى پشت گردد ، و تاتار از وى بشكوهند ، و در هر زمان كه شهريار ، بدين كار عزم استوار دارد ، صاحب آمد .\r\nبا چهار هزار سوار ، بصحبت وى پيوندد ، و از خدمت نرود ، تا آنگاه كه كشور روم مسخر .\r\nو بساير ممالك سلطانى منضم گردد ، پادشاه اين سخن بپذيرفت . و از انديشهء رفتن باصفهان منصرف گشت ، و بجانب شهر آمد شد ، و بنزديك آن بلد در كنار پلى فرود امد ، و خود وى مانند غريقى بود ، كه سعى وى از شنا قاصر ايد ، و بهرچه دستش رسد دراويزد .\r\nبارى پادشاه شبانگاه بميگسارى پرداخت ، و نيمشب مردى تركمان به خدمت سلطان رسيد و گفت ، من در منزلگاه ديروز تو سپاهى ديدم ، كه شكل و لباس آنان ، غير از زى و هيئت لشگر تو ، و بيشتر اسبان آنان سبز خنگ بود ، شهريار سخن وى تكذيب كرده فرمود ، اين حيلت كسانيست كه بودن ما را درين ديار نخواهند ، القصّه ، پادشاه بدان باده‌نوشى سخت مست گشت \" ن \"\r\n مستى آنسان كه بر نخواهد خاست * تا نخيزند مردگان ز قبور\r\nنشود هوشيار جز وقتى * كه سرافيل در دمد در صور \r\nو وى را از ميزدگى سر بگردش ، و نفس به شماره افتاد ، و شب همه شب ، تا نزديك سپيده‌دم ، بمستى بسر اورد ، و بامداد بگاه ، تاتار گرداگرد وى و سپاه را فروگرفتند ، و اين ابيات مناسب حال آنان آمد \" ن \"\r\n شامگاهان بخوابگاه پرند * بامدادان به خاك خفته نژند\r\nهر سلحشور مرد تيغ‌گزار * چون نگارى بدست كرده نگار\r\nبچه افكند باردار از بيم * شد بيغماى دشمنان زروسيم \r\nو لشگر پادشاه ، چون سخن نادانان ، و انديشهء جاهلان پراكنده گشتند ، و من خود شبانگاه ، به كار تحرير بيدار ماندم ، و در اواخر شب همچو بخت خويش خوابم در ربود \" و همچنان غنوده و بى خبر افتاده بودم ، تا غلام بيامد ، و مرا از خواب برانگيخت ، و گفت \" برخيز كه رستخيز برخاست ؟ ؟ ؟ پوشيدم ، و مضطرب و شتابان ، بيرون شدم ، و پاى در ركاب اوردم و هرچه داشتم ، در همانجا گذاشتم ، و با خود گفتم \" ن \"\r\n چو جان بود بسلامت از ان چه انديشه است * كه از غنيمت ديگر تهى بود دستم \r\n\r\n","description":"","footnote":"","page_name":" 210 ","page_number":218},
  {"content":"\r\n\r\n غنيمتست مرا زندگى كه هرچه بسود * بدان توانم كردن بدست تا هستم \r\nو چون بر اسب برامدم ، اردوى تاتار را ، بر خرگاه شهريار محيط ديدم ، و وى مست خفته بود ، بناگاه ارخان ، با بيرقها و سپاهيان خويش برسيد ، و بر تاتار حمله برده آنان را از پيرامون خيمهء شاه دور كرد ، و يكى از خواص بدرون سراپرده شد ، و دست پادشاه بگرفته ، وى را ، كه جامهء سپيد بر تن داشت ، بيرون اورد ، و بر مركب نشاند ، و سلطان براند ، و درين وقت تنها ملكهء فارس ، دختر اتابك سعد را ، نام برد ، و ديركقو \" ؟ \" و طرت - ابه ميرشكار را بفرمود ، كه در خدمت آن بانو و بهمراه وى باشند ، تا جائى كه از ان گريز بمأمنى رسد ، و چون سپاه تاتار را ، بتعقيب خويش ساعى ديد ، ارخان را فرمان داد ، كه با سپاهيان همراه خويش از وى جدا گردد ، مگر تاتار بر پى لشگر او شوند ، و خود به تنهائى نجات تواند يافت ، و اين رأى خطا بود ، زيرا چون ارخان از خدمت دور گشت ، انبوهى از گردان و شجاعان لشگر بوى پيوستند ، و ارخان با چهار هزار سوار باربل رسيد ، و از انجا روى باصفهان اورد ، و روزگارى آن خطّه را مسخر داشت ، تا آنگاه كه تاتار آهنگ اصفهان كردند ، و ارخان تا اين سال \" ششصد و سى و نه \" در قيد حيات و در فارس محبوس باشد ، و تنى چند از انانكه پس از دورى سلطان از ارخان ، در خدمت شهريار بودند ، مانند اوتر خان و طلب \" ؟ \" امير اخر ، و محمود بن سعد الدّين جلاب ، مرا گفتند كه ، چون پادشاه از ارخان مفارقت گزيد ، بحصار آمد راند ، و سپاه مخالف وى را تعقيب ميكردند . و خود آمد مشوش گشته بود ، و مردم آن‌چنان ميپنداشتند كه خوارزميان دربارهء آنان غدر انديشيده‌اند ، ازينرو بر وى زدند ، و او را براندند ، و چون از ورود بدان شهر مأيوس شد ، از انجا برفت ، و صد سوار از وشاقان بوى پيوستند ، سپس پادشاه با آن جماعت ، گريزان بحدود جزيره \" كه در بندهاى سخت و استوار داشت \" افتاد « 1 » و او را در عبور مانع ميگشتند ، و راهزنان نيز در مضايق آن طريق دست بيغماى اموال و نفوس گشوده ، و برخى از انان سرير ملك ، شحنهء همدان را كشته بودند ، اينگاه اوتر خان بشهريار اشارت كرد كه بازگردد ، و گفت ، اينك ايمن‌ترين طريق راهيست كه تاتار بسوى ما پيموده‌اند ، و پادشاه بپذيرفت و بازگشت ، تا از همه سوى بتدبير وى در ورطهء هلاك افتد ، و بدهى از قلمرو ميّافارقين برسيد ، و در خرمنگاه آنجا نزول فرمود و سواران فرستاد تا راههاى آنجا را نيك فراگيرند ، سپس برنشيند و پاى به راه نهد ، و اوتر خان درين وقت بسائقهء بددلى و ضعف نفس ، و سابقهء مكاتبتى كه با ملك مظفّر شهاب الدّين غازى داشت ، و آن را دليل خلوص محبت و صفاى نيّت ، و برهان تأكيد عهد ، و استقرار رابطهء الفت ميپنداشت ، از خدمت پادشاه جدائى گزيد ، « 2 » و محبوس بماند تا در سالى كه ملك كامل ، برآمد\r\n\r\n\r\n","description":"","footnote":"\r\n( 1 ) : ظاهرا در دو موضع عبارتى محذوفست .\r\n( 2 ) : ظاهرا در دو موضع عبارتى محذوفست .\r\n","page_name":" 211 ","page_number":219},
  {"content":"\r\n\r\nدست يافت ، وى را بخواست ، او را به خدمت حاضر اوردند ، و در مصر از بام فرود افتاد و بمرد ، بارى شهريار در خرمنگاه قريه اقامت كرد ، و تاريكى شب وى را از دشمنان پنهان ميداشت ، تا تاتار بوقت طلوع فجر بر وى بتاخت ، و وى هم بهنگام برنشسته بگريخت ، و بيشتر همراهان وى مجال فرار نيافته كشته گشتند .\r\n\r\nپايان كار و خاتمهء روزگار سلطان\r\nآنگاه كه واقعهء حملهء تاتار ، در ميان من و شهريار جدائى افكند . و از گريز ناگزير ماندم ، نخست سه روز در غارى پنهان گشتم ، بعد به شهر آمد رفتم ، و دو ماه در انجا شهربند ، و از خروج ممنوع بودم ، پس از ان باربل شدم ، و از ان ديار ، با تحمّل سختيهاى پياپى ، و مصائب بسيار ، بآذربايجان افتادم ، سپس مشقّات روزافزون ، و بليّات گوناگون ديدم ، و رنج تنگدستى و برهنگى و بيجامگى كشيدم ، تا از ان خطه بميّافارقين رسيدم ، و بر هر ناحيت از ممالك سلطان ميگذشتم ، مردمان ميگفتند كه پادشاه زنده است ، و لشگر فراهم آورده ، و سپاه جمع كرده ، و مدد خواسته ، و مهيّاى محاربت گشته ، و خود اين اخبار دلفريب از راستى پيرايهء ، و بحقيقت مايهء نداشت ، و آن دروغهاى بيفروغ ، بداعيهء اخلاص و محبت مردم نسبت بسلطان ، بر زبان آنان ميرفت ، و بهنگام بازگشت بميافارقين هلاك شهريار را يقين دانستم و از حيات بيزار گشتم ، و تقدير را بر نجات خويش ملامت كردم ، و نفسى سرد ، از سر درد براوردم ، و گفتم كاشكى پروردگار محمد نبى محمد منشى را نيافريدى ، تا چشم من چنين روز بد نديدى ، و اگر در اجل تدبير و حيلتى ، و دفع مرگ را وسيلتى بودى ، هر اينه وى را در عمر خويش سهيم و شريك گردانيدمى ، و بيشتر بهره بوى بخشيدمى ، و چون بينم كه زمام اختيار از دست آدمى بيرون ، و تغيير حكم قضا از قدرت بشر افزون باشد ، با دلى سوخته ، و چشمى گريان گويم \" ن \"\r\n پس از تو پادشها ، فتنه گشت عالمگير * بهم برامد كار جهان و اهل جهان\r\nحديث فتنهء دشوار شد زبانزد خلق * و گر تو بودى دشوارها شدى آسان \r\nبارى چون شهريار ، در ان قريه دوچار حملهء تاتار گشت ، و خود بهزيمت رفت ، همراهان وى كه اسير شدند ، سلطان را به آنان بنمودند ، اينگاه تاتار بتعقيب وى تاخته ، پانزده سوار بر پى او بشتافتند ، و دو تن از انان بوى رسيدند ، پادشاه آن دو را بكشت ، و ديگران از دست يافتن بر وى نوميد بازگشتند ، سپس خود بر كوه برآمد ، و كردان كه براى بچنگ اوردن يغما ، راهها را گرفته بودند ، وى را دستگير ساختند ، و به عادت خويش بتاراج رخت وى پرداختند ، و چون عزم قتل وى كردند ، در نهان سرخيل دزدان را گفت ، من\r\n\r\n","description":"","footnote":"","page_name":" 212 ","page_number":220},
  {"content":"\r\n\r\nپادشاهم ، در كشتن من شتاب روا مدار و ترا رسد كه مرا بنزديك ملك مظفّر شهاب الدّين برى ، و وى ترا از مال جهان بىنياز گرداند ، يا ببعضى از بلاد خويشم رسانى ، تا ترا رتبت ملكى بخشم ، اينگاه بزرگ دزدان چنان انديشيد ، كه پادشاه را بديار خويش بازرساند و او را بهمراه بقبيلهء خويش برده ، نزد زن خود گذاشت ، و خود بكوه رفت ، تا سواران خويش را گرد اورد ، در غيبت وى كردى فرومايه و پست نهاد ، زوبين بدست برسيد ، و از ان زن پرسيد ، اين خوارزمى كيست و چرا او را نميكشيد ؟ گفت ، قتل وى نشايد ، چو شوهر من دانسته است كه وى سلطان باشد ، و وى را زينهار داده است ، آن كرد گفت ، چگونه باور داريد كه وى پادشاهست ، و خود در اخلاط برادرى از من برتر و بهتر از خويش بكشت ، اينگاه بيك زخم زوبين ، وى را از پاى در انداخت ، و هلاك ساخت ، زهى بدبخت كه مقدم وى خرد شمرد . و خون وى بناروا ريخته ، بدست مرگش سپرد ، و از گناهى چنين بزرگ نينديشيد ، و گيتى را بمرگ وى يتيم گردانيد القصّه بدين سوك ، روزگار گريبان شكيب چاك زد ، و سد حوادث بشكست ، رايت دين سرنگون ، و كاخ شريعت ويران گشت ، آسمانى كه باطل‌پرستان و كافران ، از نهيب تندر و غريو صاعقهء وى ميلرزيدند ، بر زمين افتاد ، خورشيدى كه چشم دينداران و ستوده‌كيشان ، بفروغ وى روشن بود ، بپردهء غروب محجوب شد \" ن \"\r\n جهان جان آزادگان بشكرد * فرومايگان را بجان پرورد\r\nازين دهر دون پرور هيچكس * ببايد بيزدان پناهيد و بس \r\nو خود اين هژبر پيگار ، بارها در عرصهء كارزار ، از چنگ آختهء مرگ برست ، و دهان گشادهء اجل ببست ، و چون حكم قضا تعلّق يافت ، هلاك شير ژيان ، بدست روباه ناتوان اتّفاق افتاد ، بارى ، پس از مدّتى ملك مظفّر بدان كوهستان كس روانه داشت ، و رخت پادشاه ، و اسب سوارى وى را بازين ، و شمشير مشهور ، و عودى كه در ميان گيسوى خويش ميبست ، جمع اورد ، و چون آن اشيا حاضر گشت ، خواص پادشاه و همراهان ايّام محنت وى ، چون اوتر خان و طلسب امير اخر و جماعتى ديگر ، شهادت دادند ، كه اينها از ان پادشاه بوده است ، و ملك مظفّر بفرستاد ، تا استخوانهاى وى را بياوردند و دفن كردند \" ن \"\r\n اى بتيغت گردن خصمان سركش خونچكان * چشم ياران بين كه چون در سوكت اكنون خون گريست\r\nگر بلا را راه شد بگشوده و ميدان فراخ * در نگر تا بيتو بارى ملك و دين را حال چيست\r\nپشت دين بشكست و شد ويران ز بنيان كاخ ملك * راد مردى جان سپرد و سرورى ديگر نزيست \r\n\r\n","description":"","footnote":"","page_name":" 213 ","page_number":221},
  {"content":"\r\n\r\n\r\nبعضى از سير و صفات سلطان و مخاطبات وى با ديوان خلافت و ملوك ديگر\r\nوى مردى گندم‌گون و كوتاه بالا بود ، و در هيئت تركان ، و متكلّم بدان زبان ، بپارسى نيز سخن ميگفت ، و شجاعت وى را از وقايع مذكور چنان كه بايد ، توان دانست ، در عرصهء پيگار شيرى صف‌شكن و رزم‌اور ، و دليرترين گردان لشگر بشمار ميآمد ، باوقار و بردبار بود ، زود خشم نميگرفت ، بسيار زبان بدشنام نميگشود ، جز بتبسّم نميخنديد ، سخن بسيار نميگفت ، خوى عدل‌خواهى و انصاف‌جوئى داشت ، و بطبيعت آسايش رعيّت ميخواست ، اما چون در زمان فتنه ، و دورهء فترت پديدار گشت ، از غصب و قهر ناچار گشت ، در آغاز خروج از هندو استمرار وحشت با دربار خلافت ، بشيوهء زمان شاهنشاه ، بمقام خلافت چنين مينگاشت ، \" خادمه المطواع منكبرتى « 1 » بن السّلطان سنجر \" و چون در اخلاط ، از خليفه خلعت سلطنت يافت ، بوى \" عبده نوشت و چنين خطاب كرد \" سيدنا و مولانا امير المؤمنين و امام المسلمين و خليفة رسول رب العالمين امام المشارق ، المغارب و المنيف على الذّروة العليا من لؤىّ بن غالب \" اما در مكاتبت با علاء الدّين كيقباد ، و پادشاهان مصر و شام ، اسم خود و پدر خويش را ، با نعت سلطان ، تحرير ميكرد ، و بخلاف شيوهء معمول بذكر لفظ \" خادمه - محبّه - اخيه \" نميپرداخت ، و علامت وى بر توقيعها \" النّصر من اللّه وحده \" بود ، و چون ببدر الدّين صاحب موصل و امثال وى ، نامه ميفرستاد ، بزيباترين خطى آن نشانه را بر مكتوب ميگذاشت ، و خامهء به دو شكاف ميگرفت تا علامت جلىتر نمايد ، و بهنگام بر امدن وى از هند ، از حضرت خليفه \" الجناب الرّفيع الخاقانى \" بوى خطاب ميرفت ، و پادشاه پيوسته اصرار ميورزيد كه وى را \" سلطان \" خوانند ، اما اولياى ديوان خلافت نميپذيرفتند ، چو بزرگان ملوك پيشين را نيز ، سلطان نناميده بودند ، و چون الحاح وى بيفزود ، بهنگامى كه تشريف سلطنت براى وى ببردند ، وى را بعنوان \" الجناب العالى الشّاهنشاهى \" مخاطب ساختند ، بارى حادثهء وى ، در نيمهء شوال سال ششصد و بيست و هشت ، روى داد ، و خود درين مصيبت سترگ ، سپيده‌دم را گريبان دريدن رواست ، و بدين فاجعهء بزرگ ماه را چهره خراشيدن سزاست ، و ستاره را بدين سوك ، بر خاكستر نشستن ، و آسمان را جامهء نيلى پوشيدن ، بجاست ، گوئى روشنان بدين ماتم خاك تيره بر سر ريزند ، و ساكنان خطّهء افلاك ، درين عزا بزارى نالند و خروش - انگيزند \" ن \"\r\n روان شاد باش كه چون درگذشت * بشد پشت دين ملك ويرانه گشت \r\n\r\n\r\n","description":"","footnote":"\r\n( 1 ) : كذا فى الاصل\r\n","page_name":" 214 ","page_number":222},
  {"content":"\r\n\r\n از ان بشمرد مرد صاحبنظر * شكست و هلاكش حيات و ظفر\r\nكه در ورطهء مرگ و جاى هلاك * نشد نيزه سيراب از ان خون پاك\r\nجز انگه كه تيغ اندر ان دست راد * ز بس زخم كارى ز كار اوفتاد\r\nگراينده زى مرگ تن جان بدست * همى گفت كاى جان يزدان‌پرست\r\nمياساى از كوشش و پاىدار * كه خواندت بمينوى پروردگار\r\nنهاد اندران عرصهء سخت پاى * طراز لباسش رضاى خداى\r\nچو بگذشت جان گفته بدرود تن * ز آمرزشش بود نقش كفن\r\nبروز هلاك از چه بودش ز خون * بپيكر يكى جامهء سرخ‌گون\r\nهمان ناشده شب ببر كرد تنگ * بهشتى يكى جامهء سبز رنگ\r\nزهى پاكدامن كه در خاك رفت * خهى ، پاكدل كز جهان پاك رفت\r\nتن پاك وى را بهر بوم و بر * چو جان خاك مىخواست كار دببر\r\nعجب نيست گر وى نه بسيار زيست * كه آزاده را عمر بسيار نيست\r\nدرود از خداى جهان آفرين * بر ان جان فرخنده تا روز دين \r\nبارى تعالى روان وى شاد كناد ، و گور تاريكش بفروغ مغفرت روشن گرداناد ، و كوشش وى در دفاع از دين يزدان ، و جهاد در راه خداى بپذيراد ، و از نعيم جاودان برخوردارش سازاد ، بدعائى كه ، آن را زبانى در دوستى و محبّت صادق گويد ، و دلى در خلوص با زبان موافق تلقين كند ، و گريهء كه از سوز درون زايد و ثبات عهد و وفادارى از ان آشكار ايد \" ن \"\r\n درين مصيبت هايل كه نيست جاى شكيب * باشگ گرم گذارم همه دم و دم سرد « 1 »\r\nخود او برفت و بپيوست با نعيم بهشت * و ليك ما همه گشتيم يار غصّه و درد\r\nبرفت آنكه به دو بود زيب تاج و سرير * نماند آنكه برو دولت آفرين ميكرد\r\nبسا سرا كه نهفتش به خاك دست اجل * كه مرگ را بجهان چارهء نداند مرد \r\n\r\n\r\n","description":"","footnote":"\r\n( 1 ) : با آنكه طايع و مصحح متن كتاب تصريح مىكند كه بعضى از كلمات ابياتى كه درين موضع در متن مسطورست در اصل محو شده است ، محل كلمات يا حروف از ميان رفته را نشان نميدهد ! بنابرين ترجمهء منظوم سراسر تقريبى و با ملاحظهء سياق عبارت و استفاده از الفاظيست كه درست مينمايد - اينك عين آن اشعار بضبط متن ؛\r\n خليلى على خالد خالد * و صنف همومى طويل العناء\r\nاصبا بكسر العنى و الامام * امسى مصابا بكنز العناء\r\nالحد حوى جثة الملحدين * لدن ترى حال در الثراء\r\nو قد كان قبل يزين السرير * و البهو يملاه بالدهاء\r\nفكم غيب الترب من سودد * و عال المنى من جميع الملاء \r\n« پايان »\r\n","page_name":" 215 ","page_number":223},
  {"content":"\r\n\r\n\r\nفهرست عام اعلام\r\nآب ارغز ، 19\r\nآب سياه ، 80\r\nآذربايجان ، 14 ، 22 ، 23 ، 24 ، 55 ، 72 ، 73 ، 97 ، 98 ، 100 ، 106 ، 114 ، 118 ، 119 ، 123 ، 134 ، 135 ، 137 ، 138 ، 139 ، 140 ، 142 ، 143 ، 144 ، 146 ، 147 ، 148 ، 150 ، 163 ، 173 ، 178 ، 181 ، 182 ، 188 ، 189 ، 190 ، 194 ، 212\r\nآق سنقركاتى ، 68\r\nآق شاه ، 43 ، 56 ، 57 ، 60 ، 61 ، 62\r\nآلان ، 155\r\nآل اتوب ، 148 ، 175\r\nآل برمك ، 202\r\nآل سلجوق ، 21\r\nآل عباس ، 21\r\nآمد ، 115 ، 167 ، 207 ، 209 ، 211 ، 212\r\nآواك ، 155 ، 205\r\nآتيغمش ، 141 ، 142\r\nآتى جيجاك ، 43\r\nآيد غدى كله ، 71\r\nآيد مرشامى ، 71 ، 72\r\nابخاز ، 102 ، 103 ، 108 ، 109 ، 127\r\nابخازه فهمير ، 103\r\nابن اثير ، 13 ، 19 ، 28 ، 125\r\nابن عز الدين كت ، 40\r\nابن قراغز ، 68\r\nابن لاجين جقرجه ، 68\r\nابو اسحق شيرازى ( شيخ ) ، 74\r\nابو العلاء مقرى ، 94\r\nابو الفتح ، 65 ، 66\r\nابو القاسم ( مجير الملك تاج الدين ) ، 37\r\nابو بكر بن ايوب ، 136 ، 168 ، 178 ، 206\r\nابو بكر ( بن سعد بن زنگى ) ، 26 ، 27\r\nابو بكر خوارزمى ، 91\r\nابو بكر ملك ، 89 ، 124\r\nابو بكر ( نصرة الدين ) ، 26\r\nابو حامد قزوينى ( شيخ زين الدين ) ، 202\r\nابو حنيفه ، 36\r\nابو سعد بن عمر خيوقى ( شهاب الدين . . . ) ، 50 ، 52 ، 53 ، 58\r\nابو سعيد بن عمران ( شهاب الدين ) ، 50\r\nابو محمد ، 40\r\nابهر ، 191\r\nابيورد ، 66 ، 90\r\nاتابك ( ملقب به اسد ) ، 152\r\nاتابكان ، 144 ، 145\r\nاتابكيان ، 134 ، 136\r\nاترار ، 28 ، 38 ، 40 ، 45\r\nاتر خان ، 166\r\nاحمد ( بدر الدين ) 118 ، 185\r\n\r\n","description":"","footnote":"","page_name":" 216 ","page_number":224},
  {"content":"\r\n\r\nاختيار الدين ( استاد الدار ) ، 156 ، 157\r\nاختيار الدين زنگى ، 64 ، 66\r\nاختيار الدين ( امير . . . ) ، 49\r\nاخش ملك ، 122 ، 163\r\nاخلاط ، 110 ، 111 ، 112 ، 115 ، 126 ، 129 ، 137 ، 138 ، 140 ، 148 ، 149 ، 155 ، 156 ، 160 ، 161 ، 162 ، 163 ، 165 ، 167 ، 169 ، 170 ، 171 ، 172 ، 173 ، 174 ، 175 ، 178 ، 181 ، 182 ، 183 ، 188 ، 192 ، 205 ، 206 ، 207 ، 209 ، 213\r\nاخلاطيان ، 174\r\nادك ( امير آخر ) ، 88\r\nادك خان ، 71 ، 72\r\nاران ، 14 ، 22 ، 23 ، 24 ، 105 ، 134 ، 135 ، 138 ، 141 ، 143 ، 144 ، 154 ، 163 ، 194 ، 196 ، 197 ، 198 ، 199 ، 200\r\nاربز ( حاجب ) ، 35\r\nاربز خان ، 28\r\nاربل ، 74 ، 104 ، 163 ، 211 ، 212\r\nارتق خان ، 122\r\nارجيش ، 148 ، 176\r\nارخان ، 82 ، 211\r\nاردبيل ، 114 ، 191\r\nاردشير بن حسن ، 168\r\nازدهن ( قلعه ) ، 48 ، 168\r\nارزن ، 175\r\nارزن الروم ، 112 ، 148 ، 153 ، 161 ، 172 ، 178 ، 179\r\nارزنجان ، 207\r\nارزنگان ، 171 ، 172\r\nارس ، 100 ، 108 ، 109 ، 110 ، 141 ، 145 ، 153 ، 192\r\nارسلان خان ، 17 ، 96\r\nارسمان پهلوان ( امير . . . ) ، 191\r\nارغون ، 15\r\nارم ، 15\r\nارمنيان ، 191\r\nاروميه ، 106 ، 135 ، 145\r\nازبك ( بلاد ) ، 25\r\nازبكان ، 22\r\nازبك به اين ( جهان پهلوان ) ، 83 ، 188\r\nازبك بن محمد ( اتابك . . . ) ، 14 ، 22 ، 23 ، 24 ، 25 ، 26 ، 72 ، 73 ، 97 ، 99 ، 101 ، 106 ، 115 ، 129 ، 134 ، 143\r\nازبه طاين ، 154 ، 155\r\nازلاغ شاه ( قطب الدين ) ، 31 ، 36 ، 43 ، 44 ، 56 ، 57 ، 59 ، 60 ، 61 ، 62\r\nاسپيدار ، 48\r\nاستخر ( قلعه ) ، 26 ، 74\r\nاستراباد ، 66 ، 96 ، 111\r\nاستواخبوشان ، 54 ، 61\r\nاستون نوين ، 85\r\nاسدآباد ( گردنه ) ، 27\r\nاسد الدين جوينى ، 71\r\nاسد الدين مودود ، 140\r\nاسد بن عبد الله ، 173 ، 175\r\nاسرك پهلوان ، 40\r\nاسفراين ، 90 ، 189\r\nاسلبه خان ، 40\r\n\r\n","description":"","footnote":"","page_name":" 217 ","page_number":225},
  {"content":"\r\n\r\nاسمعيل ايوانى ، 173\r\nاسمعيليان ، 33 ، 105 ، 117 ، 122 ، 130 ، 139 ، 140 ، 171\r\nاسمعيليه ، 22 ، 184\r\nاسن طغان نوين ، 120\r\nاسكناباد ( قلعه ) ، 26\r\nاشارات شيخ رئيس ، 94\r\nاشرف ( ملك . . . ) ، 169 ، 170 ، 172 ، 173 ، 175 ، 178 ، 181 ، 182 ، 190 ، 195 ، 206 ، 207\r\nاصفهان ، 23 ، 68 ، 70 ، 71 ، 72 ، 74 ، 88 ، 96 ، 97 ، 114 ، 116 ، 119 ، 120 ، 121 ، 123 ، 125 ، 128 ، 139 ، 145 ، 146 ، 147 ، 148 ، 149 ، 151 ، 167 ، 168 ، 183 ، 184 ، 188 ، 189 ، 206 ، 209 ، 210 ، 211\r\nاصفهانيان ، 22\r\nاطلس ملك ، 151 ، 180\r\nاعظم ملك ، 76 ، 79\r\nاغراق خلجى ( سيف الدين ) ، 76\r\nاغل حاجب ( اينانج خان ) ، 40\r\nاغلمش اتابكى ، 22\r\nافتخار جهان ، 42\r\nافراسياب ، 194\r\nافريدون بن فريبرز ( شروانشاه ) ، 154\r\nاقش ، 135\r\nاكتاى قاآن ( خاقان ) ، 115\r\nالب ارسلان ( سلطان ) ، 25\r\nالب خان ، 74 ، 122\r\nالتون ابه ( شمس الدين ) ، 171 ، 172\r\nالتون خان ، 15 ، 16\r\nالظاهر بامر الله ، 149\r\nالغ تركان ، 45\r\nالغ خان ، 166 ، 180\r\nالقائم بامر الله ( امام ) ، 21\r\nالماليغ ، 17\r\nالمسالك و الممالك ( كتاب ) ، 64\r\nالمستنصر بالله ( ابو جعفر منصور ) ، 163\r\nالموت ، 118 ، 119 ، 127 ، 147 ، 183 ، 185 ، 186 ، 187 ، 189\r\nالناصر الدين الله ، 74\r\nالنجه ( قلعه ) ، 106\r\nالوند ، 98\r\nامام الدين ( معروف بر افغان ) ، 202\r\nامهر ، 74\r\nاميرابان ( هزار مرد ) ، 81\r\nامير جاه ررى ؟ ، 46\r\nامين الدين دهستانى ، 31\r\nامين الدين رفيق ( خادم ) ، 66 ، 185\r\nامين الدين هروى ، 38\r\nامين ملك ، 63 ، 74 ، 76 ، 78 ، 81\r\nاندخود ، 28 ، 45\r\nانوشيروان ، 171\r\nاوتر خان ، 160 ، 179 ، 200 ، 205 ، 209 ، 211 ، 213\r\nاوجان ، 72 ، 99 ، 114 ، 147 ، 199\r\nاوچه ، 81 ، 83\r\nاوحد الدين ( شيخ سمرقند ) ، 30\r\nاودك ، 122 ، 146 ، 147 ، 178\r\nاور خان ، 96 ، 101 ، 105 ، 111 ، 117 ، 122 ، 130 ، 140 ، 147 ، 176\r\nاهر ( شهر ) ، 25\r\n\r\n","description":"","footnote":"","page_name":" 218 ","page_number":226},
  {"content":"\r\n\r\nايازتشت‌دار ( جهان پهلوان ) ، 29\r\nايبك خزينه‌دار ، 68\r\nايبك ( عز الدين ) ، 148 ، 159 ، 160 ، 170 ، 173 ، 174 ، 175 ، 188 ، 195\r\nايران ، 194\r\nايسى خاتون ، 71 ، 72\r\nايغان ، 76\r\nايل ارسلان ، 34\r\nايلال ( قلعه ) ، 42\r\nايلان نوغو ، 122\r\nايلتمش ( شمس الدين ) ، 82 ، 83 ، 84 ، 188\r\nايلچى پهلوان ، 66 ، 82 ، 90\r\nاينام خان ، 152\r\nاينانج خان ( اغل حاجب ) ، 20 ، 45 ، 57 ، 64 ، 65 ، 66 ، 67 ، 73 ، 74 ، 94 ، 96 ، 97 ، 140 ، 162 ، 164\r\nايوان گرجى ، 144 ، 155 ، 197 ، 205\r\nايوه ، 162 ، 163 ، 183 ، 184\r\nبابا خان ( علاء الدوله ) ، 122\r\nباب الابواب ، 47 ، 152\r\nباب الوادى ، 169\r\nباجى بك ، 85\r\nباخرز ، 90 ، 124\r\nباطنيان ، 32 ، 140\r\nباقل ، 108\r\nباقونوين ، 120\r\nباميان ، 14 ، 28 ، 31 ، 42 ، 55\r\nباينال ، 123\r\nبجنى ( قلعه ) ، 155 ، 158\r\nبخارا ، 28 ، 30 ، 45 ، 64 ، 66 ، 93 ، 200\r\nبدر ، 101\r\nبدر الدين ، 165\r\nبدر الدين بن سرهنگ ، 146\r\nبدر الدين ( صاحب موصل ) ، 214\r\nبدر الدين هلال ، 43 ، 100\r\nبدليس ، 169 ، 174\r\nبراق ( حاجب ) ، 31 ، 87 ، 109 ، 110 ، 127 ، 128 ، 184\r\nبرتاسى ، 40\r\nبردعه ، 105 ، 119\r\nبرشاوور ، 75\r\nبركانوين ، 52\r\nبركاى ، 54\r\nبركتخان ، 73\r\nبركرى ، 146 ، 174 ، 179 ، 207 ، 209\r\nبرنوزج ( قلعه ) ، 82\r\nبرهان الدين ، 36\r\nبست ، 31 ، 63\r\nبستام ، 48 ، 96\r\nبغداد ، 20 ، 21 ، 26 ، 27 ، 74 ، 98 ، 104 ، 133 ، 139 ، 162 ، 163\r\nبغدى ، 144 ، 145 ، 146\r\nبقرجن نوين ، 85\r\nبكلك سديدى ، 112 ، 135\r\nبكلواى ، 89\r\nبلاساقون ، 19\r\nبلبان اتابكى ، 27\r\nبلبان خلخالى ( عز الدين ) ، 147 ، 149 ، 187\r\nبلخ ، 28 ، 76\r\nبلتى ملك ، 73\r\n\r\n","description":"","footnote":"","page_name":" 219 ","page_number":227},
  {"content":"\r\n\r\nبلخمور خان ، 40\r\nبلدگيل ، 48\r\nبلدوجن ( خطاب جلال الدين بشرف الملك ) 199\r\nبلك ( قلعه ) ، 148 ، 191\r\nبلكا خان ( ملك تاج الدين ) ، 28 ، 29 ، 114\r\nبندار ، 203 ، 205\r\nبندوار ، 90\r\nبنى ايوب ( نگاه كنيد آل ايوب ) ، 148\r\nبنى عباس ، 21 ، 91\r\nبوقا ( ناصر الدين ) ، 143 ، 147 ، 150\r\nبهرامشاه ( ملك . . . ) ، 42\r\nبياووت ( قبيله ) ، 44 ، 57\r\nبيشتكين 24 نگاه كنيد به محمد بيشتكين\r\nبيلقان ، 105 ، 114 ، 115 ، 120 ، 141 ، 193 ، 199 ، 202\r\nبيهق ، 90\r\nپروان ، 75 ، 76 ، 88\r\nپهلوان ( عماد الدين . . . ) ، 163 ، 183\r\nپهلوان ( اتابك . . . ) ، 141\r\nپير شاه نگاه كنيد به غياث الدين ( پير شاه )\r\nتاتار ، 14 ، 15 ، 20 ، 31 ، 44 ، 45 ، 48 ، 52 ، 53 ، 54 ، 55 ، 59 ، 62 ، 64 ، 65 ، 67 ، 69 ، 77 ، 85 ، 91 ، 99 ، 115 ، 131 ، 132 ، 138 ، 187 ، 189 ، 192\r\nتاتاريان ، 122\r\nتاج الدين ، 53 ، 75\r\nتاج الدين ( امير . . . ) ، 70\r\nتاج الدين ( ملك ) ، 28\r\nتاج الدين بلخى مستوفى ، 130\r\nتاج الدين بن كريم الشرق ، 31 ، 37\r\nتاج الملك ( مشرف الممالك ) ، 198\r\nتاج الملوك ، 146\r\nتاجن نوين ، 120\r\nتارم ، 73\r\nتاريخ يمينى ، 94\r\nتاكوران ، 80\r\nتامار ، 153\r\nتبريز ، 26 ، 73 ، 99 ، 100 ، 102 ، 103 ، 104 ، 105 ، 106 ، 107 ، 110 ، 113 ، 115 ، 119 ، 134 ، 135 ، 136 ، 137 ، 143 ، 144 ، 149 ، 150 ، 177 ، 182 ، 187 ، 190 ، 193\r\nترشيش ، 129\r\nترك ، 14\r\nتركان خاتون ، 26 ، 30 ، 31 ، 33 ، 34 ، 36 ، 41 ، 42 ، 43 ، 44 ، 56 ، 57 ، 91 ، 161\r\nتركستان ، 42\r\nتركمان ، 141\r\nتركمانان ، 141 ، 199\r\nترمد ، 28 ، 40 ، 42\r\nتغاجار نوين ، 52 ، 54 ، 55\r\nتفرش ، 116\r\nتفليس ، 79 ، 99 ، 102 ، 108 ، 109 ، 110 ، 111 ، 112 ، 129\r\nتقى الدين حافظ ، 113 ، 174 ، 178\r\nتكش ( سلطان . . . ) ، 28 ، 34 ، 38 ، 44 ، 52 ، 147 ، 168\r\nتكشارق ( جنكشى ، حبلسى ) ، 82 ، 123\r\nتكين ( مقطع خوى ) ، 179\r\n\r\n","description":"","footnote":"","page_name":" 220 ","page_number":228},
  {"content":"\r\n\r\nتكين تاش ( حسام الدين . . . ) ، 26 ، 27 ، 148 ، 191\r\nتكيناباد ، 131\r\nتلا ( قلعه ) ، 136 ، 37\r\nتمرچى ، 15\r\nتمغاج ، 15 ، 16 ، 38\r\nتنگ سلمان ، 67 ، 74\r\nتوان جربى ، 85\r\nتوخى پهلوان ( قتلغ خان ) ، 57\r\nتوغاج خاتون ، 17\r\nتولان جربى ، 55\r\nتولى خان ، 76 ، 88\r\nتون ، 117\r\nجاربرد ( قلعه ) ، 200\r\nجام ، 90 ، 124\r\nجامع شافعيه ، 51\r\nجبال ، 163 ، 183 ، 184 ، 188\r\nجبرئيل ( امير كيخسرو نور الدين ) ، 71\r\nجبل جور ، 208 ، 209\r\nجبه ( سلاح‌دار ) ، 127\r\nجرجان ، 97\r\nجرماغون ، 199 ، 200\r\nجرمانى ، 35\r\nجرميخ ، 40\r\nجزيره ، 47 ، 49 ، 56 ، 57 ، 59 ، 74 ، 85 ، 167 ، 168\r\nجعفر بن محمد ( سعد الدين ) ، 61\r\nجفتاى ، 85\r\nجلال الدين ( سلطان . . . منكبرتى ) ، 13 ، 20 ، 23 ، 26 ، 27 ، 31 ، 32 ، 43 ، 45 ، 49 ، 55 ، 56 ، 57 ، 59 ، 60 ، 61 ، 62 ، 63 ، 64 ، 66 ، 73 ، 74 ، 75 ، 76 ، 77 ، 78 ، 79 ، 80 ، 81 ، 83 ، 84 ، 86 ، 87 ، 88 ، 90 ، 93 ، 95 ، 97 ، 98 ، 106 ، 125 ، 153 ، 161 ، 173 ، 214\r\nجلال الدين ( شيخ سمرقند ) ، 30 ، 31\r\nجلدك ( عز الدين ) ، 33\r\nجمال زراد ، 79 ، 156\r\nجمال الدين قمى ، 105 ، 204\r\nجمال على عراقى ، 170 ، 171\r\nجمال مراغى ، 38\r\nجند ، 34 ، 92 ، 93\r\nجوانمند ، 60\r\nجوباره ، 68\r\nجودى ( كوه ) ، 80\r\nجوين ، 90 ، 170\r\nجهانشاه بن طغرل ( ركن الدين ) ، 161 ، 162 ، 172 ، 178 ، 179\r\nجهان پهلوان ، 34 ، 84 ، 98 ، 100 ، 121 ، 127\r\nجيحون ، 25 ، 33 ، 39 ، 41 ، 45 ، 46 ، 47 ، 54 ، 66 ، 73 ، 124 ، 161 ، 170\r\nجين دمر ، 65\r\nچنگيز ، 15 ، 16 ، 17 ، 19 ، 37 ، 38 ، 40 ، 41 ، 42 ، 43 ، 45 ، 46 ، 48 ، 55 ، 60 ، 63 ، 64 ، 76 ، 77 ، 78 ، 79 ، 84 ، 85 ، 88 ، 115 ، 151\r\nچورچه ختاى ، 16\r\nچين ، 13 ، 14 ، 15 ، 37 ، 38\r\nحاجى ( بهاء الملك . . . ) ، 92\r\nحانى ، 209\r\n\r\n","description":"","footnote":"","page_name":" 221 ","page_number":229},
  {"content":"\r\n\r\nحبش ( سرهنگ ) ، 54\r\nحديثه عانه ، 21\r\nحران ، 178\r\nحرور ، 40\r\nحره ( قلعه ) ، 74\r\nحسن ( تاج الدين . . . ) ، 49\r\nحسن ( ملك تاج الدين . . . ) ، 96\r\nحسن اسمعيلى ( جلال الدين ) ، 21 ، 185\r\nحسن قرلق ، 76 ، 84 ، 188\r\nحسنين ، 62\r\nحسين ( تاج الدين . . . ) ، 111\r\nحسين بن خرمپل ، 124\r\nحلبر ، 190\r\nحمزه بن محمد ( نقره الدين ) ، 90\r\nحمزهء نيشابورى ( فخر الدين ) ، 199\r\nحميد الدين گنجور ، 131\r\nحنفيان ، 30\r\nحنيفيه ، 30\r\nحورش ، 140 ، 142\r\nحولدز ، 190\r\nحيزان ( قلعه ) ، 192 ، 194 ، 196\r\nخاجين ( قلعه ) ، 144\r\nخاص خان ، 152\r\nخاقان ، 161\r\nخان بردى ، 122 ، 146 ، 204\r\nخانسر ، 83\r\nخان سلطان ، 44 ، 50 ، 161\r\nختا ، 87\r\nختائيان ، 14 ، 19 ، 28 ، 34 ، 46\r\nختلان ، 40\r\nخردسان ، 14 ، 18 ، 31 ، 36 ، 41 ، 52 ،\r\n53 ، 54 ، 55 ، 60 ، 62 ، 66 ، 90 ، 99 ، 117 ، 119 ، 124 ، 128 ، 129 ، 130 ، 131 ، 170 ، 189\r\nخرپوست ( اختيار الدين ) ، 74 ، 75\r\nخرتبرت ، 149 ، 179 ، 207\r\nخرشين ، 179\r\nخرقان ، 90\r\nخرندر ( قلعه ) ، 35 ، 57 ، 60\r\nخضر ( حسام الدين . . . ) ، 102 ، 103 ، 143 ، 159 ، 176\r\nخفاجه ، 98\r\nخلج ، 76 ، 78 ، 79\r\nخلخال ، 27 ، 147\r\nخندرود ، ؟ ؟ ؟\r\nخواندم ، 12 ، 28 ، 30 ، 31 ، 32 ، 35 ، 36 ، 41 ، 42 ، 47 ، 51 ، 52 ، 55 ، 56 ، 57 ، 58 ، 61 ، 65 ، 85 ، 93 ، 95 ، 125 ، 144 ، 192\r\nخوارزمشاهيان ، 151 ، 156 ، 203\r\nخوارزميان ، 145 ، 197 ، 198 ، 203\r\nخوزستان ، 98 ، 127\r\nخوى ، 100 ، 106 ، 112 ، 117 ، 126 ، 143 ، 145 ، 147 ، 150 ، 179 ، 192\r\nخيبر ، 101\r\nخيل بزرگ ، 22\r\nداعى خان ، 151 ، 166\r\nدامغان ، 118 ، 120\r\nدانشمند حاجب ، 41 ، 44\r\nدانشمند خان ، 96\r\nدايه خاتون ، 198 ، 206\r\nدجله ، 164\r\n\r\n","description":"","footnote":"","page_name":" 222 ","page_number":230},
  {"content":"\r\n\r\nدربند ، 152 ، 195\r\nدربند شروان ، 14 ، 24\r\nدروده ( قلعه ) ، 79\r\nدرياچهء آذربايجان ، 136 ، 139\r\nدز بانوى روئين دز ، 115\r\nدزمار ( قلعه ) ، 171 ، 175\r\nدشت سراب ، 118\r\nدقوقا ، 98\r\nدكجك ( امير ) ، 24\r\nدكجك نوين ، 192\r\nدمرملك ، 57 ، 60\r\nدمشق ، 113 ، 205\r\nدوشى خان ، 15 ، 19 ، 20 ، 44 ، 85 ، 86 ، 161 ، 163\r\nدولت آباد ، 48\r\nدولت ملك ، 71 ، 72 ، 73\r\nدهخوارقان ، 134\r\nدهبان ؟ ؟ ؟ ، 31\r\nدهلى ؟ ؟ ؟ ، 188\r\nدياربكر ، 74 ، 175\r\nديركفو ، 211\r\nدينار ( ملك ) ، 33\r\nذو القرنين ، 28\r\nراوى ( شهر ) ، 25\r\nربيب الدين ابو القاسم بن على معروف به دندان ، 14 ، 23 ، 24 ، 106 ، 143\r\nربيعه ، 74\r\nرستم ، 65\r\nرضى الملك ، 75\r\nرعد ، 96\r\nركن الدين نگاه كنيد به جهانشاه بن طغرل ركن الدين بن عطاف ، 149\r\nركن الدين غورشايجى ، 31 ، 32 ، 47 ، 67 ، 68 ، 69 ، 70 ، 116\r\nركن الدين ( فقيه خوارزمى ) ، 172\r\nركن الدين كبودجامه ، 48\r\nركن الدين مسعود ( قاضى ) ، 88\r\nركن الدين مغيثى ، 34\r\nروم ، 13 ، 108 ، 113 ، 140 ، 148 ، 172 ، 178 ، 179 ، 180 ، 182 ، 189 ، 190\r\nروئين دز ، 139\r\nرى ، 23 ، 96 ، 120 ، 127 ، 128 ، 130\r\nزاريس ( قلعه ) ، 198\r\nزانه شتره ، 80\r\nزبطره ( قلعه ) ، 198\r\nزكى الدين عجمى ، 169\r\nزنجان ، 73 ، 149 ، 187 ، 188 ، 191\r\nزنگى بن محمد ( امير اختيار الدين ) ، 60 ، 63 ، 90\r\nزنگيچه ، 44\r\nزمين داور ، 31\r\nزوزن ، 32 ، 33 ، 63 ، 100 ، 102\r\nزيداينه ( باغ ) ، 113\r\nزين كمال سمرقندى ، 44\r\nسارى ، 168\r\nساميان ، 124\r\nسبتاى بهادر ، 46 ، 54 ، 70\r\nسبزوار ، 66 ، 90\r\nستوناوند ( قلعه ) ، 68 ، 70\r\nسپيد رود ، 114\r\nسراب ( شهر ) ، 26 ، 119\r\nسراج خوارزمى ، 141\r\n\r\n","description":"","footnote":"","page_name":" 223 ","page_number":231},
  {"content":"\r\n\r\nسرافيل ، 210\r\nسرجنكشى ، 151\r\nسرجهان ( قلعه ) ، 70\r\nسرچشمه خابور ، 35\r\nسديد مريد ؟ 161\r\nسركنقو ، 67\r\nسرمارى ، 102 ، 103 ، 108 ، 110 ، 143 157 ، 176 ، 177 ، 182\r\nسعد الدين ابن حاجب ، 163 ، 165 ، 178\r\nسعد الدين دواتدار ، 139\r\nسعد الدين ( رسول ) ، 164\r\nسعد بن زنگى ( اتابك ) ، 14 ، 22 ، 23 ، 26 ، 27 ، 68 ، 73 ، 88 ، 96 ، 147 ، 148 ، 211\r\nسعيد ( ناصر الدين ) ، 52\r\nسفاح ، 91\r\nسقط الزند ، 94\r\nسقناق ، 42\r\nسكر ( بهاء الدين ) ، 71 ، 171\r\nسكر خان ، 152\r\nسكزيان ، 75\r\nسلجوقيان ، 20\r\nسلطان خوى ، ( جوى ) ، 153\r\nسلماس ، 106 ، 135 ، 137 ، 173\r\nسلمان آباد ، 137 ، 181 ، 189\r\nسلوقان ( قلعه ) ، 89\r\nسليمان ، 190\r\nسليمانشاه ( شهاب الدين ) ، 162 ، 163 ، 183 ، 186\r\nسمرقند ، 22 ، 39 ، 40 ، 44\r\nسملان سلك بك ، 200\r\nسمنان ، 22\r\nسنجر ( علم الدين ) ، 174\r\nسنجقان خان ، 82 ، 110 ، 147\r\nسند ، 77 ، 78 ، 129 ، 156 ، 186\r\nسنقر ( امير فلك الدين ) ، 165\r\nسنقرجق دواتدار ، 112 ، 135\r\nسنقرجق طاليسى ، 84\r\nسنگ سوراخ ( قلعه ) ، 194\r\nسورى ، 154\r\nسون ، 155\r\nسيبستان ، 74 ، 83\r\nسيستان ، 14 ، 40 ، 55 ، 63\r\nسيف الدين بن سنقرجق ، 134\r\nسيف الدين بكلك سديدى ، 134\r\nسين ، 120 ، 183\r\nشافعى ، 50\r\nشام ، 104 ، 108 ، 111 ، 139 ، 140 ، 144 ، 148 ، 179 ، 209 ، 214\r\nشام حلب ( فخر الدين ) ، 143\r\nشاه خاتون ، 147 ، 168\r\nشاهق ( قلعه ) ، 195\r\nشاهنشاه ( محمد خوارزمشاه ) ، 13 ، 14 ، 18 ، 19 ، 20 ، 21 ، 22 ، 23 ، 24 ، 25 ، 26 ، 27 ، 28 ، 29 ، 30 ، 31 ، 32 ، 33 ، 34 ، 35 ، 36 ، 37 ، 38 ، 39 ، 40 ، 41 ، 42 ، 44 ، 45 ، 46 ، 47 ، 48 ، 49 ، 50 ، 51 ، 52 ، 54 ، 56 ، 57 ، 58 ، 59 ، 60 ، 61 ، 63 ، 67 ، 70 ، 85 ، 86 ، 90 ، 92 ، 116 ، 124 ، 125 ، 133 ، 161 ، 163 ، 167 ، 168 ، 175 ، 176 ، 185\r\n\r\n","description":"","footnote":"","page_name":" 224 ","page_number":232},
  {"content":"\r\n\r\nشرح الوجيز ، 202\r\nشرف الدين ازدره ، 157 ، 176 ، 177\r\nشرف الدين ( نايب عراق ) ، 117 ، 128 ، 170 ، 183 ، 184 ، 188 ، 189\r\nشرف الملك ( على بن ابو القاسم جندى خواجه جهان ) ، 40 ، 91 ، 92 ، 93 ، 94 ، 97 ، 102 ، 103 ، 104 ، 105 ، 107 ، 108 ، 110 ، 111 ، 112 ، 113 ، 114 ، 115 ، 116 ، 117 ، 118 ، 119 ، 129 ، 131 ، 132 ، 133 ، 134 ، 135 ، 136 ، 137 ، 138 ، 139 ، 140 ، 141 ، 142 ، 143 ، 144 ، 145 ، 147 ، 150 ، 151 ، 152 ، 154 ، 158 ، 159 ، 161 ، 162 ، 166 ، 168 ، 172 ، 177 ، 178 ، 179 ، 179 ، 181 ، 186 ، 187 ، 191 ، 192 ، 193 ، 195 ، 196 ، 198 ، 200 ، 201\r\nشرفى ، 153\r\nشروان ، 129 ، 154 ، 191\r\nشروانشاه ، 141 ، 153 ، 160\r\nشكى ، 129 ، 130 ، 154\r\nشكان ( قلعه ) ، 156\r\nشلوه ، 101 ، 102 ، 108\r\nشمس الدين امير علم ، 68\r\nشمس الدين ( حكيم بغدادى ) ، 161\r\nشمس الدين ( شيخ سمرقند ) ، 30\r\nشمس الدين طغرايى ، 99 ، 100 ، 102 ، 104 ، 105 ، 107 ، 130 ، 131 ، 135 ، 171 ، 196 ، 197\r\nشمس الدين ( فرستادهء مغرب ) ، 113\r\nشمس الدين قمى ، 101\r\nشمس الدين كلابادى ، 37\r\nشمس تكريتى ، 182 ، 190\r\nشمكور ، 105\r\nشميران ( قلعه ) ، 142\r\nشهاب الدين الب هروى ( شمس الملك ) ، 31 ، 81 ، 93\r\nشهاب الدين سهروردى ( شيخ ) ، 21 ، 22 ، 27 ، 57\r\nشهاب الدين عزيزان ، 116\r\nشهاب الدين غورى ، 28 ، 186\r\nشهرستانه ، 60\r\nشيخ رئيس ، 94\r\nشيراز ، 74 ، 88\r\nشيركبوت ( قلعه ) ، 192\r\nشيز ، 105 ، 204\r\nصاحب بن حسن ( تاج الدين ) ، 136\r\nصدر الدين جندى ، 34 ، 68 ، 72\r\nصدر الدين علوى مراغى ، 105 ، 136\r\nصفى اقرع ، 40\r\nصفى الدين ، 130 ، 131\r\nصفى الملك ، 184\r\nصلاح الدين ( رسول اسمعيليه ) ، 119\r\nصلول ( قلعه ) ، 90\r\nصوفيان ( ده ) ، 143\r\nضياء الدين بيابانكى ( امير ) ، 37\r\nضياء الملك ، 133\r\nطالقان ، 63 ، 93\r\nطرت ابه ( سيف الدين ) ، 172 ، 211\r\nطغان خان ، 40 ، 68 ، 166\r\nطغرايى نگاه كنيد به شمس الدين\r\nطغرل ( عز الدين ) ، 36\r\nطغرل اعسر ، 71\r\n\r\n","description":"","footnote":"","page_name":" 225 ","page_number":233},
  {"content":"\r\n\r\nطغرل ( حسام الدين ) ، 175\r\nطغرل ( عز الدين ) ، 36\r\nطغرل بك بن ميكائيل ، 21 ، 42 ، 100\r\nطغرل بن ارسلان ، 28 ، 99 ، 106 ، 112 ، 135 ، 150\r\nطغرل چاشنىگير ( سيف الدين ) ، 150\r\nطلب ( امير آخر ) ، 211\r\nطلسب امير آخر ، 213\r\nطوغطاب ، 148 ، 149 ، 188\r\nطولق ، 96\r\nطوطق ( بدر الدين ) ، 140 ، 162 ، 164\r\nظهير مرتد ، 199\r\nعالى الدين خياطى ، 86\r\nعباسيان ( خانواده ) ، 27\r\nعتبى ، 94\r\nعثمان ( سلطان السلاطين ) ، 28 ، 44\r\nعدريان ، 53\r\nعراق ، 14 ، 20 ، 22 ، 27 ، 28 ، 31 ، 32 ، 33 ، 37 ، 48 ، 54 ، 55 ، 67 ، 68 ، 69 ، 71 ، 84 ، 87 ، 90 ، 91 ، 104 ، 109 ، 111 ، 114 ، 116 ، 117 ، 128 ، 119 ، 126 ، 130 ، 134 ، 136 ، 138 ، 139 ، 143 ، 145 ، 148 ، 151 ، 157 ، 171 ، 177 ، 179 ، 183 ، 188 ، 189 ،\r\nعزيز الاسلام ، 42\r\nعز الدين جلدك ، 124\r\nعز الدين قزوينى ، 106 ، 107 ، 108\r\nعلاء الدوله شريف علوى ، 69\r\nعلا الدين ( صاحب قندز ) ، 46\r\nعلاء الدين ( سلطان . . . كيقباد ) ، 113 ، 137 ، 138 ، 148 ، 161 ، 171 ، 172 ، 173 ، 180 ، 181 ، 182 ، 195 ، 207 ، 214 ،\r\nعلا الدين ( صاحب الموت ) ، 115 ، 118 ، 119 ، 127 ، 128 ، 129 ، 140 ، 148 ، 171 ، 183 ، 184 ، 185 ، 186 ، 187\r\nعلاء الدين كرابه ( اتابك ) ، 115\r\nعلاء الدين ( ملك داراى باميان ) ، 28 ، 42\r\nعلجق ملك ، 40\r\nعلم الدين ، 209\r\nعلم الدين قصب السكر ، 167\r\nعلم الدين قيصر ، 74\r\nعلى ( تاج الدين ) ، 139\r\nعلى ( حاجب ) ، 136 ، 137 ، 140 ، 143 ، 146 ، 147 ، 161 ، 188\r\nعلى ( شرف الدين وزير عراق ) ، 151\r\nعلى آباد ( قلعه ) ، 156\r\nعلى بن ابو القاسم جندى ( فخر الدين . . . ) نگاه كنيد به شرف الملك\r\nعلى بن عمر ( شمس الدين ) ، 90\r\nعلى بن فضل تفرشى ( شرف الدين ) ، 109 ، 116\r\nعلى بن محمد بن عبد الكريم نگاه كنيد به ابن اثير\r\nعلى خواجهء بخارايى ، 37\r\nعلى شربتدار ( سعد الدين ) ، 79\r\nعلى عراقى ( جمال الدين ) ، 178\r\nعلى كرمانى ، 130\r\nعلى كوه دردغان ، 56\r\nعماد الدين ، 42 ، 137\r\nعماد الدين محتشم ، 185\r\nعماد الملك ، 48\r\n\r\n","description":"","footnote":"","page_name":" 226 ","page_number":234},
  {"content":"\r\n\r\nعمر ( جمال الدين ) ، 42 ، 71\r\nعمر بستامى ( تاج الدين ) ، 47\r\nعمر بن خطاب ، 198\r\nعمر بن سعد خوارزمى نگاه كنيد به مجير الدين ( قاضى )\r\nعمر بن مسعود ( تاج الدين ) ، 90\r\nعمر خان ( صبور خان ) ، 42\r\nعمر خواجهء اترارى ، 38\r\nعميد ( بدر الدين ) ، 40 ، 41\r\nعميد سعد ( قاضى ) ، 40\r\nعنان سنوى ( فخر الدين حبشى ) ، 40\r\nعيسى ( حسام الدين ) ، 177\r\nعيسى بن ملك عادل ، 107\r\nعين الملك ، 63\r\nغازان نوين ، 85\r\nغزنه ( قلعه ) ، 75\r\nغزنه ، 31 ، 62 ، 75 ، 77 ، 84 ، 93 ، 132\r\nغزنين ، 14 ، 28 ، 55 ، 74 ، 75\r\nغور ، 14 ، 28 ، 31 ، 40 ، 55 ، 74 ، 84 ، 124 ، 126\r\nغورشايجى نگاه كنيد به ركن الدين غورشايجى\r\nغياث الدين ( صاحب غور ) ، 28\r\nغياث الدين ( پيرشاه ) ، 31 ، 32 ، 67 ، 70 ، 71 ، 72 ، 73 ، 74 ، 84 ، 87 ، 88 ، 89 ، 90 ، 91 ، 95 ، 96 ، 97 ، 98 ، 101 ، 102 ، 109 ، 110 ، 116 ، 121 ، 124 ، 125 ، 126 ، 127 ، 128 ، 129 ، 140 ، 147 ، 148 ، 171 ، 184\r\nغيق ، 176\r\nفارس ، 14 ، 22 ، 26 ، 67 ، 73 ، 74 ، 123 ، 163 ، 211\r\nفامقح ، 79\r\nفخر الدين جندى نگاه كنيد به شرف الملك على بن ابو القاسم\r\nفخر الدين دنزكى ، 38\r\nفخر الدين رازى ، 94\r\nفخر الدين سالارى ، 83\r\nفخرى ، 153\r\nفداييان ، 119 ، 128 ، 129 ، 141\r\nفراوه ، 60\r\nفرج طشت‌دار ( جمال الدين ) ، 127 ، 172\r\nفرزدق ، 142\r\nفرزين ( قلعه ) ، 24 ، 25 ، 67 ، 70\r\nفرمانه ( قلعه ) ،\r\nفسا ، 97\r\nفلك الدين ، 178\r\nفيروز آباد ( قلعه ) ، 148 ، 187 ، 191\r\nفيروزكوه ( قلعه ) ، 185\r\nقارن دز ، 70\r\nقاضى ( محلهء . . . ) ، 68\r\nقاقزوان ، 158\r\nقاهره ( قلعه ) ، 63\r\nقاين ، 117\r\nقباچه ، 80 ، 81 ، 83 ، 84 ، 124 ، 125\r\nقبان ، 145\r\nقبچاق ، 47 ، 151 ، 210\r\nقبله ، 129 ، 130 ، 154\r\nقتلغ الغ ملكا ، 36\r\nقتلغ خان ، 20 ، 40\r\nقچب ارسلان ، 141\r\nقدبوقانوين ، 55\r\nقرسى بك ، 68\r\n\r\n","description":"","footnote":"","page_name":" 227 ","page_number":235},
  {"content":"\r\n\r\nقرقاز ، 199\r\nقرملك ، 111 ، 112\r\nقرن خان ، 81\r\nقزوين ، 22 ، 68 ، 171 ، 183 ، 184 ، 187 ، 189 ، 203\r\nقزوينى نگاه كنيد به عز الدين قزوينى\r\nقشتمر ( ناصر الدين ) ، 200\r\nقشقراى اتابكى ( سيف الدين ) ، 129 ، 130 ، 138\r\nقطب الدين ، 31 ، 36\r\nقلبرس بهادر ، 79\r\nقلج ارسلان ( حسام الدين ) ، 194 ، 198\r\nقليج ( تاج الدين . . . ) ، 100 ، 110 ، 111 ، 116\r\nقمر ( تاج الدين ) ، 90\r\nقمر الدين ، 80\r\nقندز ، 40 ، 46\r\nقندهار ، 76\r\nقوام الدين حدادى ، 106 ، 107 ، 135\r\nقوام الدين ( والى كرمان ) ، 32 ، 33 ، 124\r\nقومس ، 22\r\nقوطور ( قلعه ) ، 134 ، 145 ، 147\r\nقهستان ، 117 ، 185\r\nقياليغ ، 17\r\nقيقوانوين ، 55\r\nقيمرى ( حسام الدين . . . ) ، 175\r\nقيمريان ، 173\r\nقيمقار ( قيقمار ) ، 162 ، 163\r\nكاشغر ، 17 ، 18 ، 19\r\nكازرون ، 74\r\nكاشان ، 121\r\nكاك ، 156\r\nكامل ( كتاب ) ، 13 ، 125\r\nكاميار بن اسحق ( كمال الدين ) ، 171 ، 172\r\nكاهجه ، 54\r\nكتسنقر ملك ( سنكر خان ) ، 123\r\nكتك ، 71\r\nكتلف ، 45\r\nكجبوقه خان ، 68 ، 122\r\nكجيدك ( امير آخر ) ، 66 ، 67\r\nكر ، 153\r\nكربرملك ، 31 ، 74\r\nكرپى ، 100\r\nكرمان ، 14 ، 31 ، 32 ، 33 ، 63 ، 67 ، 70 ، 86 ، 87 ، 109 ، 110 ، 123 ، 128\r\nكريم الدين طيفورى ، 36\r\nكريم الشرق ( وزير غياث الدين ) ، 97 ، 126 ، 127\r\nكشلو خان ، 15 ، 16 ، 17 ، 18 ، 19 ، 20\r\nكشلى امير آخر ( امير اختيار الدين ) ، 40 ، 45\r\nكشمير ، 15 ، 188\r\nكعين ، 179\r\nكفرج بغرا ، 38\r\nككبرى ( مظفر الدين ) ، 163\r\nكلور ، 81\r\nكليجرد ( قريه ) ، 129\r\nكماخى شاه ، 43\r\nكمال ، 46\r\nكمال ( از اسمعيليان ) ، 117\r\nكمال الدين ( مقدم چاوشان ) ، 119\r\nكمال الدين مستوفى ، 106 ، 186\r\n\r\n","description":"","footnote":"","page_name":" 228 ","page_number":236},
  {"content":"\r\n\r\nكنت ، 40\r\nكنگ ( آب ) ، 15 ، 16\r\nكوارين ، 156\r\nكوج ابه ككخان ، 154\r\nكوج تكين پهلوان ، 66 ، 122 ، 146\r\nكوج قندى ( امير . . . ) ،\r\nكوركا ، 151 ، 152\r\nكوزه‌كنان ( ده ) ،\r\nكوكه بجكم ، 208 ، 209\r\nكولى خان ، 124 ، 125\r\nكهرام ( قلعه ) ، 138\r\nكيتارق ( سيف الدين ) ، 71\r\nكيخسرو ، 194\r\nكيخسرو ( امير عز الدين ) ، 48 ، 52\r\nكيش ، 14 ، 31 ، 32\r\nكيقباد بن كيخسرو نگاه كنيد به علاء الدين\r\nكيكاوس ( پادشاه قديم ايران ) ، 115\r\nكيلكون ، 205 ، 210\r\nگرج ، 102 ، 108\r\nگرجستان ، 25 ، 102 ، 105 ، 108 ، 111 ، 112 ، 154\r\nگرجيان ، 25 ، 99 ، 100 ، 101 ، 103 ، 108 ، 129 ، 111 ، 130 ، 153 ، 154 ، 155 ، 158 ، 197 ، 201 ، 205\r\nگرديز ، 77\r\nگرشاسب ( شمس الدين ) ، 138\r\nگرگان ، 66 ، 67 ، 73 ، 96 ، 111\r\nگشتاسب ، 52\r\nگشتاسفى ، 153\r\nگنجه ، 62 ، 105 ، 112 ، 113 ، 115 ، 117 ، 118 ، 122 ، 130 ، 135 ، 138 ، 193 ، 197 ، 199 ، 203 ، 205\r\nگواشير ، 87\r\nگور خان ، 17 ، 18 ، 19 ، 87\r\nلاهور ، 188\r\nلرد ( طايفه ) ، 96 ، 120\r\nلكر ، 155\r\nلورى ، 154 ، 155\r\nلؤلؤ ( بدر الدين ) ، 163\r\nلهاودر ، 83\r\nليلى ، 95\r\nماردين ، 167 ، 207\r\nمازندران ، 14 ، 24 ، 31 ، 36 ، 42 ، 43 ، 48 ، 55 ، 72 ، 90 ، 94 ، 99 ، 168 ، 191\r\nماوراء النهر ، 14 ، 20 ، 22 ، 24 ، 28 ، 29 ، 36 ، 37 ، 40 ، 46 ، 57\r\nماهان ، 198\r\nمتكور ، 191\r\nمجير الدين خوارزمى ( قاضى ) ، 21 ، 30 ، 99 ، 107 ، 108 ، 112 ، 113 ، 133 ، 149 ، 174 ، 185 ، 194\r\nمحفوظ ( سراج الدين ) ، 162 ، 198\r\nمحمد ( پيامبر اسلام ) ، 12 ، 212\r\nمحمد ( شمس الدين صاحب ديوان ) ، 170\r\nمحمد ( شمس الدين معروف به موى دراز ) ، 157\r\nمحمد اخى ، 201\r\nمحمد بلخى مستوفى ( تاج الدين ) ، 129\r\nمحمد صدر جهان ( برهان الدين ) ، 42\r\nمحمد طغرايى ( صفى الدين ) ، 129 ، 190\r\nمحمد منشى ، 212\r\n\r\n","description":"","footnote":"","page_name":" 229 ","page_number":237},
  {"content":"\r\n\r\nمحمد نسايى ( صلاح الدين ) ، 75\r\nمحمد نسوى ( مجد الدين ) ، 37\r\nمحمد بن آىآبه ( جمال الدين ) ، 68 ، 69\r\nمحمد بن ابى سهل ( بهاء الدين ) ، 52\r\nمحمد بن احمد بن عبد العزيز ( صدر جهان ) ، 29\r\nمحمد بن احمد منشى نسوى ، 12\r\nمحمد بن بشير ياربك ( بهاء الدين ) ، 196\r\nمحمد بن بيشتكين ( نصرة الدين ) ، 14 ، 23 ، 25 ، 26 ، 138 ، 145\r\nمحمد بن تكش نگاه كنيد به شاهنشاه\r\nمحمد بن حسين ( ملك نصرة الدين ) ، 81 ، 124 ، 125 ، 126\r\nمحمد بن سديد ساوى ( عماد الملك ) ، 31 ، 47\r\nمحمد بن سهل ( بهاء الدين ) ، 51\r\nمحمد بن صاعد ( امير تاج الدين ) ، 52\r\nمحمد بن صالح ( نظام الملك ) ، 28 ، 33 ، 43 ، 124 ، 190\r\nمحمد بن عمر ( عماد الدين ) ، 51 ، 52\r\nمحمد بن كبودجامه ( عماد الدوله نصرة الدين ) 67 ، 111\r\nمحمد بن قراقاسم نسوى ( امير ) ، 18\r\nمحمد بن لز ( نصرة الدين ) ، 32\r\nمحمد بن محمود عارض نسوى ( ضياء الملك ، علاء الدين ) ، 98\r\nمحمد بن ملكشاه ، 205\r\nمحمد بن مودوو نسوى ( ضياء الملك ) ، 79 ، 132\r\nمحمود ( شمس الدين ) ، 49\r\nمحمود خوارزمى ، 37 ، 38\r\nمحمود شاه ( صاحب يزد ) ، 184\r\nمحمود بن سبكتگين ، 168 ، 202\r\nمحمود بن سعد الدين جلاب ، 211\r\nمحمد بن نظام الملك ، 33\r\nيحيى الدين بن الجوزى ، 178\r\nمختص الدين ، 178 ، 190 ، 206\r\nمدينه السلام ، 21\r\nمرج سايغ ، 35\r\nمراغه ، 72 ، 98 ، 99 ، 104 ، 114 ، 115 ، 134 ، 147\r\nمردانقيم ( قلعه ) ، 144\r\nمرغه ( قلعه ) ، 90\r\nمرند ، 143 ، 146\r\nمرو ، 60 ، 66\r\nمسعود ( حسام الدين ) ، 40\r\nمسعود ( ملك ) ، 167\r\nمسعود بن صاعد ( ركن الدين ) ، 68 ، 116\r\nمسعود بن صالح فرادى ( مجد الدين ) ، 30\r\nمسعود بن منورچاچى ( ظهير الدين ) ، 29 ، 45\r\nمسعود بن نظام الملك ( شهاب الدين ) ، 158\r\nمصر ، 205 ، 212 ، 214\r\nمظفر الدين باردكر ، 68\r\nمظفر بن حسين ( سراج الدين ) ، 148\r\nمظفر ملك ، 76\r\nمقزله ، 47\r\nمعين الدين قمى ، 194\r\nمغرب ، 113 ، 114\r\nمغل ، 189\r\nمقرب الدين ، 49 ، 167 ، 168\r\nمكران ، 14 ، 31 ، 32\r\nمكه ، 21\r\n\r\n","description":"","footnote":"","page_name":" 230 ","page_number":238},
  {"content":"\r\n\r\nملخص ، 94\r\nملطيه ، 207\r\nملك اشرف ، 136 ، 142 ، 144 ، 145 ، 159 ، 161 ، 193 ، 205\r\nملك اعظم ، 28\r\nملك الاسلام ، 42\r\nملك خاموش ( اتابك قزل ارسلان ) ، 115 ، 134 ، 139 ، 148\r\nملك سنجر ، 28\r\nملكشاه ، 154\r\nملك عادل ، 146 ، 180 ، 190\r\nملك كامل ، 182 ، 211\r\nملك مظفر ( شهاب الدين غازى ) ، 180 ، 206 ، 207 ، 208 ، 209 ، 211 ، 213\r\nملكه جلاليه ، 72\r\nمماليك ، 176\r\nممدو خان ، 17\r\nمنازجرد ، 174 ، 178 ، 179 ، 181 ، 209\r\nمنصور ( قاضى ) ، 40\r\nمنصور ( ملك ) ، 167\r\nمنكبرتى نگاه كنيد به جلال الدين ( سلطان )\r\nمنكطوى شاه ، 198\r\nمنكلى بك طاين ، 122\r\nمودود ( اسد الدين ) ، 187 ، 189\r\nموصل ، 114 ، 163\r\nموغان ، 141 ، 148 ، 150 ، 152 ، 153 ، 154 ، 181 ، 187 ، 190 ، 191 ، 192 ، 193 ، 197\r\nموقان ، 112\r\nمويد الدين قمى ، 164\r\nمويد الملك ( عز الدين جلدك ) ، 33 ، 63\r\nمويد حاجب ، 26\r\nمياخارفين ، 207 ، 211 ، 212\r\nميانه ، 114\r\nميل جفنه ، 53\r\nناجن ؟ نوين ، 58 ، 59\r\nنازوك ( درياچه ) ، 162\r\nناسور نوين ، 120\r\nناصر الدين اقش ( كوچك ) ، 134\r\nناصر الدين قشتمر ، 134\r\nناصر الدين نظام الملك ، 34 ، 36 ، 37\r\nناناك نوين ، 120\r\nنايماس نوين ، 120\r\nنجم الدين خوارزمى ( فقيه ) ، 167\r\nنجم الدين رازى ، 149\r\nنجيب الدين شهرزورى ، 92\r\nنخجوان ، 72 ، 99 ، 106 ، 111 ، 141 ، 142 ، 143 ، 147 ، 155 ، 158 ، 159\r\nنسا ، 28 ، 29 ، 30 ، 50 ، 51 ، 52 ، 53 ، 54 ، 60 ، 61 ، 63 ، 64 ، 65 ، 66 ، 94 ، 96 ، 97 ، 132\r\nنسائيان ، 59\r\nنشجوان ، 65 ، 66\r\nنصر الدين ( صاحب نسا ) ، 62\r\nنصره الدين نگاه كنيد به محمد بن حسين\r\nنصره الدين ( حمزه بن محمد ) ، 95 ، 96 ، 97\r\nنصره الدين ( پسر عم ركن الدين ) ، 48\r\nنصره الدين ( وزير مازندران ) ، 190\r\nنصره الدين ، 33\r\nنصره الدين ( سپهبد ، صاحب جبل ) ، 160\r\nنصير الدين دولتيار ، 24\r\nنظام الدين ( رئيس . . . ) ، 99 ، 100 ، 102 ،\r\n\r\n","description":"","footnote":"","page_name":" 231 ","page_number":239},
  {"content":"\r\n\r\n104 ، 107\r\nنظام الدين ( سپهسالار ) ، 90\r\nنظام الدين ( كاتب انشاء ) ، 37\r\nنظام الدين ( وزير سابق اصفهان ) ، 116\r\nنظام الدين سمعانى ، 57 ، 58 ، 59\r\nنظام الملك ( وزير شاهنشاه ) ، 30 ، 32 ، 34 ، 35 ، 36 ، 44\r\nنظامى ، 153\r\nنوار ، 142\r\nنور الدين جبرئيل ، 68\r\nنور الدين قران خوان ، 71\r\nنوشجان ، 55\r\nنيشابور ، 32 ، 33 ، 35 ، 47 ، 55 ، 60 ، 62 ، 66 ، 24\r\nوان ، 174\r\nواهرام گرجى ، 156 ، 157\r\nوخش ، 40 ، 42 ، 90\r\nورزقان ، 106\r\nوسطان ، 174\r\nوقعه بتاخ ، 155\r\nولاشجرد ، 174 ، 205 ، 206\r\nولج ( قلعه ) ، 40 ، 76\r\nويكت ملك ( اوتر خان ) ، 123\r\nهرات ، 63 ، 124 ، 125\r\nهزارسف ، 32 ، 163\r\nهمايون ( قلعه ) ،\r\nهمدان ، 14 ، 23 ، 27 ، 48 ، 68 ، 69 ، 70 ، 97 ، 127 ، 134 ، 163\r\nهند ، 13 ، 14 ، 31 ، 55 ، 66 ، 73 ، 86 ، 90 ، 93 ، 95 ، 114 ، 116 ، 117 ، 124 ، 125 ، 126 ، 129 ، 156 ، 186 ، 188 ، 214\r\nهندونان ، 42\r\nهنديان ، 80\r\nهنود ، 80\r\nياتماس ، 199\r\nيازر ، 42\r\nياسى چمن ، 179\r\nياور خان ، 117\r\nيرغو ، 190 ، 191\r\nيزد ، 122 ، 184\r\nيزيدك پهلوان ، 84\r\nيعقوب ( مجير الدين ) ، 168 ، 169 ، 170 ، 190 ، 193\r\nيعقوب خوارزمى ( تاج الملك ) ، 127\r\nيعقوب سكاكى ( سراج الدين ابو يوسف ) ، 133\r\nيغان سنقر ( امير . . . ) ، 191\r\nيغان طاليسى ( اتابك . . . ) ، 70 ، 71 ، 72 ، 73 ، 97 ، 98 ، 101 ، 123\r\nيكشان جنكشى ، 66\r\nيكنقو ، 66\r\nيكنى ملك ، 66\r\nيلاغ چاوش ، 49\r\nيلتاج ملك ، 66\r\nيلتقو ، 90\r\nيل كوش ، 53\r\nيمك ، 44\r\nيمه نويان ( نوين ) ، 46 ، 54 ، 70\r\nينال خان ، 38 ، 39 ، 40 ، 45\r\nينال ختايى ، 90\r\nيوسف كنكا ، 37\r\nيولق خان ، 122\r\n\r\n\r\n","description":"","footnote":"","page_name":" 232 ","page_number":240}
  ]