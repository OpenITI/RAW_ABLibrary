[
  {"content":"\r\n\r\nنشر تاريخ ايران\r\n8\r\nمجموعهء متون و اسناد تاريخى\r\nكتاب هفتم\r\n( قاجاريه )\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nبسم الله الرحمن الرحيم\r\nمعارفه\r\nموضوع آثارى كه نشر تاريخ ايران منتشر مىكند ، اختصاص دارد به متون ، اسناد ، وپژوهش هاى تاريخى درباب گذشته ى ايران . اين آثار تحت عناوين :\r\nمجموعه ى متون و اسناد تاريخى\r\nمجموعه ى پژوهش هاى تاريخى\r\nارائه مى شوند . ويژگى اين آثار ، اختصاص آن ها است به زمينه هاى فرهنگى ، اجتماعى ، و اقتصادى تاريخ ايران . هدف از نشر اين أثار ، شناخت كم و كيف گذران مردم است در ايران گذشته ، كه چسان زيستند ، برچه بودند ، وبرايشان چه رفت .\r\nنشر تاريخ ايران\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nتاج السلطنه\r\nخاطرات تاج السلطنه\r\nبه كوشش\r\nمنصوره اتحاديه ( نظام ما فى )\r\nسيروس سعدونديان\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nنشر تاريخ ايران\r\nتهران ، فلسطين شمالى ، پلاك 146 ، طبقه ى سوم ، شماره ى 15 ، نشر تاريخ ايران\r\n( شركت سهامى خاص ) ، تلفن 659844\r\nتاج السلطنه\r\nخاطرات تاج السلطنه\r\nبه كوشش : منصوره اتحاديه ( نظام ما فى ) ، سيروس سعدونديان\r\nچاپ اول\r\nسنه ى 1361 هجرى شمسى ؛ سنه ى 1453 هجرى قمرى\r\nتيراژ : 5000 نسخه\r\nچاپخانه نقش جهان\r\nحق چاپ محفوظ و در اختيار نشر تاريخ ايران است .\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\nفهرست مندرجات\r\nعنوان صفحه\r\nمقدمه هفت\r\nخاطرات تاج السلطنه 1\r\nفهرست عمومى اعلام 111\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n . \r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nهو المستعان\r\n\r\nمقدمه\r\n« خاطرات تاج السلطنه » ، دختر ناصر الدين شاه قاجار ، در عداد معروفترين ، مفيدترين ، و مهمترين حيات نامه‌هاى بازمانده از آن عصر در شمار است . اين شهرت ، فايدت ، و اهميت نخست ناظر است به شخصيت نگارنده ، پس آن‌گاه به محتواى تاريخى اثر . اهميت آن در ربط با شخصيت نگارنده ، نخست به سبب جنسيت اوست : كه تنى است از نسوان ؛ و ديگر ، مقام و منزلت اجتماعى وى : كه شهزاده‌ايست در زمره‌ى پردگيان حرم سلطنت . اين اهميت اما ، در ربط با محتواى تاريخى اثر ، نخست از آنروست كه نگارنده در پرتو و به سبب امنيت جانى و مالى مترتب بر مقام اجتماعى خويش ، از آزادى بيان فزونترى برخوردار است نسبت به سايرين ؛ و ديگر ، از آندر كه نمونه‌ايست گويا از برخورد مظاهر مدنيت و فرهنگ شرق و غرب در آن مقطع زمانى ، و نيز حالات ، تأثيرات ، و پىآمدهاى برخورد مزبور نزد فردى از طبقات زبرين اجتماع ؛ و سرآخر ، به لحاظ آگاهى بر آداب و رسوم خواتين حرم . لهذا ، اثر حاضر ، به ويژه آن كسان را به كار آيد كه به پژوهش در تاريخ اجتماعى و فرهنگى ايران در سده‌ى پيشين ذيعلاقه‌اند .\r\nدر اين وجيزه ، بيشتر به شرح شيوه‌ى نگارش و نگرش تاج السلطنه ، و محتواى تاريخى و اجتماعى خاطرات وى پرداخته خواهد شد ، تا ترجمان احوالش ؛ چه ، او خود هرآنچه را كه بايد تسطير كرده است . مع هذا ، تسويد سطورى چند درين باب ، لازم مىنمايد .\r\nتاج السلطنه در سنه‌ى 1301 هجرى قمرى ، از صلب ناصر الدين شاه قاجار و از بطن توران السلطنه تولد يافت . مادرش از قجران بود و دختر عم پدر « 1 » . از اوان تولد ،\r\n\r\n\r\n","description":"","footnote":"\r\n( 1 ) - طبق تحرير تاج السلطنه : پدر مادر وى مدتى در كرمان و بلوچستان حكومت داشته است .\r\nدر عداد حكام آن خطه ، تنها سه تن را مىشناسيم كه عموهاى ناصر الدين شاه باشند . نخست ، فيروز ميرزا ؛ ديگر ، خسرو ميرزا ؛ سرآخر ، خانلر ميرزا احتشام السلطنه . فيروز ميرزا را دخترى بدان نام نبوده است .\r\nلاجرم ، باز مىمانند دو تن اخير الذكر ؛ كه بين اين دو نيز ، اين احتمال كه خسرو ميرزا نياى مادرى تاج السلطنه باشد ، قوىتر است از مورد ديگر . خسرو ميرزا همان شهزاده‌ايست كه به گاه سلطنت محمد شاه قاجار ، كور و نفى بلد گشته ، به اردبيلش تبعيد نمودند . تاج السلطنه نيز در متن خاطرات ، اشارتى دارد به دايى و اقوام مادرى خويش كه در اردبيل سكنا داشتند .\r\nر ك : سرگذشت پرماجراى تاج السلطنه . وحيد ، ج 13 ، ش 7 ( مهرماه 1354 ، شوال 1395 ) :\r\n757 ، 758\r\n","page_name":" مقدمه 7 ","page_number":7},
  {"content":"\r\n\r\nعلى الرسم ، به دايه‌اش سپردند ؛ و در هفت سالگى ، به مكتب فرستادند . تحصيلاتش به جايى نيانجاميد ؛ چرا كه ، « اخلاق بد و خودسرى و عدم اعتناى » وى به تعلم ، معلم را ناچار از آن داشت كه « از معلمى صرف نظر نموده و نقال » شود . چه ، « معلم اگر مىخواست به درشتى و ضخامت و ترس » وى را مطيع سازد ، « دده جان راضى نشده » ، او را « منع مىكرد » . دو سالى بدين بر نيامد كه از مكتب‌خانه خارج گشته ، به نامزدى حسن خان شجاع السلطنه ، پسر محمد باقر خان سردار اكرم ، درآمده ؛ در سنه‌ى 1314 ويرا به دو عقد بستند . اين پيوند اما ، از آنروى كه ناخواسته بود و عليرغم تمايل ، سرانجام به متاركه منتهى گشت . در عهد شباب ، و به رغم بيزارى نخستين وى از تحصيل ، به اكتساب معارف راغب گشته ، به آموختن موسيقى ، نقاشى ، زبان فرانسه ، و مطالعه‌ى ادبيات ، تاريخ ، و فلسفه دل بست . اين دلبستگى نيز ، به رغم عدم تعميق مطالعات ، در شيوه‌ى تفكر وى سودمند افتاد .\r\nفرهيختگى تنى از پردگيان حرم ، گر چنين عنوانى را در خور باشد ، مقوله‌ايست نه‌چندان بديع ؛ از آنروى كه از به دو سلطنت قجران ، در سلك خواتين ايشان مواردى از ايندست را شاهديم . با اين تفاوت كه در آن سنوات ، آن فرهيختگى به صورت تشاعر روى مىنمايد و در قالب ادبيات منظوم تظاهر مىيابد ؛ و به گاه حيات تاج السلطنه ، و در ارتباط مستقيم با جو سياسى زمان ، و به علت رواج انگارگان نوين اجتماعى ، به شكل اخذ مظاهرى از مدنيت و فرهنگ غربى پديدار مىگردد . مع هذا ، و به رغم تفاوت محتوا و بار فرهنگى ، انگيزه‌ى آن تشاعر و اين تظاهر ، يكسان مىماند و همگون . اگر خواتين حرم فتحعلى شاهى را ، جز ظاهر و صورت ، مشاعره‌ى با سلطان نيز به كار دلبرى مىآيد ؛ تاج السلطنه را هم تظاهر فلسفى - اجتماعى ، در جلب توجه و كسب تشخص مفيد مىافتد . آنجاى كه كسب معارف را انگيزه‌اى باشد از ايندست ، پر مسلم كه مكتسب را جز ثمرى اندك ، سطحى ، و بىريشه طرف نمىبندد ؛ چندانكه ، تاج السلطنه را نيز طرفى نبسته است و به كارى نيامده است جز سبقت از ساير نسوان . همو گويد : « تمام زن‌هاى ايرانى ، از بزرگ [ و 
  ] كوچك ، چه از اقوام ، چه از خارج ، با من در موضوع خوشگلى چهره‌ام عداوت داشته ؛ و بيشتر عداوت آن‌ها شديد مىشد وقتى كه مىديدند اين خوشگلى ، توأم شده است با يك حسن معاشرتى و يك مهربانى [ و 
  ] اخلاق و عادات خوبى . من خيلى ميل داشتم به تحصيل ؛ و در تمام شبانروز ، هر وقت فرصتى داشتم تحصيل مىكردم .\r\nازين روى هم در حرف ، در صحبت ، در اخلاق ، [ و 
  ] در اطلاعات بر زن‌ها [ و 
  ] خانم‌ها سبقت داشتم . و اين بيشتر اسباب عداوت شده بود . مرا از هر جهت آراسته مىديدند . من در تمام مدت عمر ، در تحت يك عداوت عمومى زندگانى كرده‌ام . »\r\nرها كنيم . خاطرات تاج السلطنه ، تاريخ حيات اوست از به دو تولد الى متاركه‌ى با شوهر . نگارنده در آغاز اثر ، كه ديباچه ماننديست و افتتاحى بر بيان واقعات سنوات عمر ، سبب تحرير خاطرات را خواهش معلم و پسر عمه‌ى خويش ذكر مىكند . تظاهرات و تمايلات فرهنگى ياد شده ، در شيوه‌ى نگارش و نگرش ، نيز در محتواى تاريخى اثر\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nحاضر مؤثر افتاده ؛ همين تأثير مسبب تمايز و تفاوت آنست از ساير آثار مشابه . تأثير مطالعه‌ى ادبيات و خاصه رمان‌هاى فرنگى ، چه به زبان اصلى و چه باز گردان فارسى آن ، در شيوه‌ى نگارش خاطرات عيان است . چندانكه ، اين اثر را از صورت معمول و مرسوم روزنامه گونه‌ى خود خارج ، و به تحرير رمانى تاريخى قرين گردانيده است . كوشش تاج السلطنه در تصويرسازى و توصيف مناظر و مرايا به عنوان تمهيدى بر ذكر حوادث ، كنكاش در حالات روحى و خصوصيات اخلاقى و رفتارى ، نيز وصف صورت و ظاهر شخصيت‌هاى مذكور در اثر ، هم‌چنين بافتمان دستورى پاره‌اى از جملات گواه همين تأثير و موجب همان تمايز است .\r\nبه جهت توضيح بيشتر موارد فوق الذكر ، با توجه به حوصله‌ى اين مقال ، تنها به ذكر دو نمونه از هريك بسنده خواهد شد :\r\nالف - تصويرسازى و توصيف مناظر و مرايا : « در شب پنجشنبه ، سلخ ربيع الاول 1332 ، 7 دلو ؛ يك عصرى كه هوا ابر و تيره و مانند افكار و خيالات خودم محزون و غم‌ديده بود ، در اتاق نيمه روشنى نشسته و مشغول به نقاشى بودم . برف به شدت مىباريد و هيچ صدايى جز وزش باد مسموع نمىشد . صمت و سكوت غمناكى سراپاى وجودم را احاطه نموده ، و بر او افزوده نمود روشنايى قرمز رنگ ملايمى كه از بخارى ساطع و لامع بود . »\r\nيا اينكه : « ما دو نفر جوان كه تقريبا من بچه و او جوان حساب مىشد ، در اين سكوت مطلق شب ، با يك قدم‌هاى ثابت و خفيفى در روى ريگ‌ها حركت كرده . ماه كه با يك جلوه‌ى غريبى مشغول نورفشانى بود ، تماشا كرده ، به فكر مخصوص خود مشغول بوديم .\r\nسكوت و خاموشى درين خيابان سراسر را گرفته ؛ فضا به اندازه [ اى 
  ] خالى از صدا بود كه رقيق‌ترين حركت و دقيق‌ترين آهنگ را مىداد انعكاس . باز سكوتى كه حكم‌فرما بود ، چنان مىنمود كه كاينات به خواب رفته و سر به بالين برادر مرگ نهاده‌اند . تاريكى شب هم با اين سكوت همدست شده و به موجبات انديشه و هراس مىافزود . گوش به هرسو كه توصيه مىنمود ، از اهتزاز پرده‌هاى سامعه مأيوس باز مىگشت . فقط جنبش شاخسار درختان كه از وزش ملايم نسيم شب است ، انعكاس مىداد و گاه‌گاهى رشته‌ى سكون را از هم مىگسلانيد .\r\nنظاره‌كننده را مايه‌ى تسلى ، تنها يك منظره بود : فروغ ستارگان را كه به‌طور غيرمنظمى در گنبد واژگون چرخ نيلگون پراكنده ، و روشنايى ملايم ماه كه از شكاف برگ‌هاى درخت‌ها به زمين افتاده و يك حال ترس و وحشتى احداث مىنمود . انبوهى اشجار بر تيرگى دهشتناك اين‌رو افزوده ، و تاريكى ملالت‌آور اين سايه‌ها را دو برابر مىنمود »\r\nب - كنكاش در حالات و صفات و خصوصيات شخصيت‌ها : « عمارت . . . خوابگاه . . . مخصوص پدرم بود . و اين عمارت سپرده شده بود به آغانورى خان خواجه ، كه در واقع اعتماد الحرم بود . . . در اينجا ، لازم است شرحى از اين خواجه به شما بنويسم . سن او تقريبا\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nچهل . چهره زردرنگ ، خيلى كريه و بد صورت . با صوتى ناهنجار ؛ مخصوصا در مواقعى كه به اصطلاح : « قرق » مىكرد ، صداى او را از مسافت [ 12 
  ] خيلى زيادى مىشد استماع نمود . هميشه ، شال سفيدى به روى لباس آبى رنگ چرك كثيفش بسته ، و دسته كليد خيلى بزرگى را به او آويزان نموده ؛ چوبدست بسيار ضخيمى هم در دست داشت . و خيلى سفاك بىباك ، و با عموم به يك رسميت فوق العاده رفتار مىنمود . و مخصوصا درب اندرون به اين خواجه سپرده شده بود ، و با كمال دقت ، مواظب عابرين بود ؛ و هركس به حرمسراى داخل مىشد يا خارج مىگشت ، به اجازه‌ى او بود . حتى ، خانم‌ها يس از تحصيل مرخصى از اعليحضرت سلطان ، بايد از آغانورى خان هم اجازه گرفته ؛ اگر صلاح نمىديد ، مرخص نمىنمود . تقريبا سى چهل خواجه‌اى كه در حرمسراى مستخدم بودند ، تمام از طرف اعتماد الحرم به او سپرده شده بود . و خيلى جدى در تكاليف خود بود و خيلى بيش از رئيس خود سختگير و مواظب بود . و تمام خانم‌ها به او سپرده شده بود .\r\nسواد فارسى نداشت ؛ ليكن ، فقط قرآن را توانسته بود ياد بگيرد كه به صوت بلند در مواقع بيكارى تلاوت نمايد . از نهاد او چيزى درست نمىدانم ؛ ليكن ، مىدانم كه دهاتى بوده است . ليكن در طفوليت ، او را به حرمسراى مىآوردند و در زيردست پدرم تربيت شده و در سراى سلطنتى نشو و نما مىكند ؛ و آن جوهر استبداد و سختگيرى را از طفوليت ملكه‌ى خود مىسازد . و همين استبداد و اخلاق جدى او ، او را به مراتب عاليه رسانيده ، فرمانفرما مىسازد . مثلا : اگر كسى در حال نزع بود و طبيب لازم مىشد ، اگر برحسب اتفاق آقانورى حمام بود ، آن مريض بايد بميرد بدون طبيب ؛ و امكان نداشت مردى داخل حرمسرا شود جز به همراهى او . بارى ، اين بود كليددار و نايب مناب كل در حرمسراى و عمارات . »\r\nيا اينكه : « در اينجا ، شرحى از صورت و شمايل اين همبازىهاى خود به‌طور اختصار به شما مىنويسم . . . اين دخترها تمام بيسواد و بىادب ؛ صحبت‌هاى آن‌ها خيلى ساده و بازارى . صورتا يكى دوتا از آن‌ها مطبوع . يكى از آن‌ها سفيد با موهاى طلايى و چشم‌هاى آسمانى رنگ ؛ هميشه متفكر و محزون ؛ خيلى بردبار و حليم ؛ خيلى موذى و تفتيش كننده . و اغلب ، اين دختر غمناك مشغول آوازه‌خوانى و نغمه‌سرايى بود . يكى از آن‌ها سبزه با موهاى سياه انبوه ، چشم‌هايى درشت و قدرى تابدار . خيلى پرحرف و سبك ؛ رقاص قابلى و مضحكه‌ى عجيبى . تمام ساعات عمر مشغول اختراع حرف خنده‌دارى يا حركت لغوى . و اغلب ، به قدرى آشوب كرده مىخنديد ، كه اسباب تغير دده‌جان و مورد ملامت و لعن واقع مىشد . ساير همبازىها همين قسم‌ها ، مختلف و متفاوت بودند . ولى ، هيچ يك قابل معاشرت يك دختر جوانى نبوده ؛ بلكه ، دورى از اين قسم معاشرين ضرورى بود . »\r\nج - بافتمان دستورى غيرمعمول پاره‌اى جملات : « آه ! چه روز شوم و چه ساعت نحسى بود كه من در تمام عمر ، آن ساعتى كه سلب شد از من آزادى و اقتدار و نزديك شد به من نفرت و انزجار ، فراموش نمىكنم . و هميشه ، آن روز منحوس را دشمن داشته لعنت [ و 
  ] نفرين مىنمايم . »\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nيا اينكه : « هر روز عصر ، من داشتم پنج بليط مجانى كه داماد براى عروس مىفرستاد . . . »\r\nگزينش اين شيوه از نگارش در تحرير اثر حاضر ، موجب گشته است كه انبوهه‌اى از جزئيات دقيق در باب شخصيت‌ها ، روابط فيما بين افراد ، آداب و رسوم ، و حوادث تاريخى مذكور گردد .\r\nجنبه‌ى ديگر آن تمايلات فرهنگى ياد شده ، پرداختن به تحليل حوادث و رخدادهاى زمان حيات نگارنده است از جانب وى . اين تحليل اكثرا ، توأم است با خرده‌گيرى بر وضع موجود . اين خرده‌گيرى نيز متأثر است از جو فرهنگى - سياسى حاكم ، و خاصه مباحث رائج فيما بين محافل منور الفكران . در نگرش به خويشتن و بر سايرين ، بزرگترين عامل سازنده را محيط اجتماعى مىداند و از آن ميان سهم محيط خانوادگى و تعليم و تربيت اوليه را برتر مىدارد . اين نگرش اما ، به يكسان اعمال نگشته ، در ربط با موضوع و مورد نگرش ، فزونى و كاستى مىگيرد . آنجاى كه مورد و موضوع نگرش حالات و خصايص خود اوست ، تمامى آن حالات و خصايص معلول محيط اجتماعى است و خرده‌گيرىها راجع به اجتماع ؛ و در آنجاى كه مورد سايرين‌اند ، خاصه كه بغضى نيز در ميان آيد ، سهم محيط اجتماعى فراموش گشته ، تمامى خرده‌گيرىها به افراد راجع است .\r\nگذشته از اين ، گاه نيز بروز ناخودآگاه تمايلات پايدار طبقاتى ، كه تاج السلطنه كم‌وبيش منكر آنست و مدعى آزاديخواهى و برابرى انسان‌ها ، به ظهور ناهمگونى ديگرى مىانجامد در نگرش و قضاوت‌هاى وى . زان جمله : از سويى ، درباب « دده » و « ننه » ى خويش مىنويسد : « دايه‌اى از اواسط الناس براى من معين شد ؛ دده و ننه هم از همان قسم .\r\nو اين دده ، مخصوصا بايد سياه باشد ؛ زيرا كه ، بزرگى و بزرگوارى آن عصر ، منوط به اين بود كه در بندگانى كه خدا ابدا فرق نگذاشته ، الا تغيير جلد ، - و اگر به نظر انصاف بنگريم ، در درگاه پروردگار سياه و سفيدى منظور نيست - بيچاره‌ها را اسير و ذليل نموده و اسباب بزرگى و احتشام خود قرار داده ، « زرخريد » مىگويند . مثل بهايم ، اين بيچاره‌ها را با پول بيع و شرى نمايند . » و از ديگر سوى ، مىنويسد : « سر را بلند كردم .\r\nديدم يك نفر كنيز بىسروپا يك شمع روشن كرده ، در دست گرفته و از بالاى سر شاه ( مظفر الدين شاه ) سرازير شده . »\r\nو يا اينكه مىآورد : « شام شاه را آوردند ، در عمارت حاضر كردند . كنيز سياهى كه « خازن اقدس » لقب گرفته بود ، حورى و عزيز كرده ، طرف مهر برادرم بود ، آمد ؛ به شاه خطاب كرد : « قربان ! شوم حاضر است . . . . ما مىريم اون اتاق شوم مىخوريم . » با يك نگاه‌هاى خيره‌ى تعجب‌آميزى ، به تمام اين تئاترى كه پرده به پرده براى اين ملت بيچاره بالا مىرفت نگاه كرده ، سر خود را حركت عجيب مىدادم . و از شدت حيرت نمىشنيدم صداى برادر را كه مىگفت : « بيائيد با من شام بخوريد ! »\r\nبا يك حال بهت و اضطرابى ، مثل اشخاص مست به راه افتاده ، از پله‌هاى عمارت\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nبالا رفته ، وارد راهروى سراسر شديم . يك خوانچه‌ى بزرگ گذاشته ، در و شام شاه را حاضر كرده بودند . شاه و ماها در سر خوانچه نشسته ، مشغول خوردن شام شديم . چيزى كه از تعزيه كم داشت : موزيك . شام صرف و ما برخاسته ، اجازه گرفته ، مرخص شديم .\r\nاين زحمت اخير ، ديگر تاب‌وتوان را از من سلب كرد و به كلى بسترى و بيچاره‌ام ساخت . »\r\nو از همين دست است اين تناقض كه : درعين‌حال كه « فرمانروائى مطلق » را « تباه كننده‌ى اخلاق » برمىشمارد ، هيبت و قدرت ناصر الدين شاهى را پسنديده ، بر فروپاشى تدريجى آن اقتدار مرثيه مىسرايد .\r\nبه هر تقدير ، در سنه‌ى 1343 هجرى قمرى ، و بدانگاه كه تاج السلطنه به تحرير خاطرات خويش مىپردازد ، فضاى سياسى ايران ديگر گونه فضايى است . بحث مشروطيت ، حريت ، و مساوات بر سر هر كوى و برزن بلند و زمانه را سر ناسازگارى پيشه است . پس عجب نيست كه شهزادگان نيز مسلك دگرگون كنند و به همرنگى جماعت كوشند ، حال كه سلطنت مطلقه از دست شده است . تاج السلطنه را در اين ميان ، چنان تب تندى عارض است كه حتى بر ناصر الدين شاه نيز تهمت مشروطه‌خواهى ! مىنهد .\r\nدر پرتو تأثر از جو سياسى جامعه ، و در پناه آزادى بيان حاصل از امنيت جانى و مالى ، راقم به خردگيرى بر وضع موجود مىپردازد ؛ و از ايندر ، حقايق بسيارى در باب حكومتگزاران قجرى به رشته‌ى تحرير در مىآيد . اين خرده‌گيرىها اما ، پيش و بيش از آنكه به نظام حكومتى حاكم باز گردد ، به افراد و آحاد حكومتگزار راجع است . گذشته ازين ، ملاك سنجش در اين داورىها نيز اوضاع و احوال عصر ناصرى است . به سبب تعلق خاطر راقم به پدر و ضديتش با جانشين وى ، اوضاع آن عهد و احوال رجال حكومتگزارش ، به رغم خرده‌گيرىهايى اندك كه بر ايشان وارد آمده ، در ذهن تاج السلطنه به « آرمان عهد » ى بدل گشته است عيارسنج و محك‌زن . زان جمله مىنويسد : « صدر اعظمى و وزارت در دوره‌ى سلطنت برادر عزيز من ، خيلى شبيه تعزيه شده بود : كه دقيقه‌به‌دقيقه ، تعزيه‌خوان رفته ، لباس عوض كرده ، برمىگردد . هيچ مطمئن نبود كسى از صدارت يا وزارت يا حكومت . اين برادر عزيز من ، به حرف يك بچه‌ى دوساله ، يك صدر اعظمى را فورى معزول ؛ و به حرف يك مقلدى ، يك وزير را سرنگون مىكرد . از جمله : قوام - الدوله‌ى بدبخت را سوار الاغ وارونه كرده ، از شهر به شميران بردند ؛ براى اينكه اتابك با او بد بود و ميل داشت او را معزول كند از وزارت ماليه . وزير ماليه كه سوار خر وارونه بشود و از شهر به شميران برود ، خوب مقياسى است براى وضع امورات و براى فهم ترتيبات دربار هرج [ و 
  ] مرج ، بىقانونى .\r\n« هركس مسخره بود ، بيشتر طرف توجه بود ؛ هركس رذل‌تر بيشتر مورد التفات بود . تمام امور مملكتى ، در دست يك مشت اراذل اوباش هرزه‌ى رذل . مال مردم ، جان مردم ، ناموس مردم تمام در معرض خطر و تلف . تمام اشخاص بزرگ عالى عاقل ، خانه نشين ؛ تمام مردم مفسد بيسواد نانجيب ، مصدر كارهاى عمده‌ى بزرگ .\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nاز آنجايى كه جزء هميشه تابع كل است ، اين اثرات شوم در مردم هم اثر كرده ، تمام ساعات شبانروز به فسق [ و 
  ] فجور ، قمار ، حركات ناشايست عمر مىگذراندند ؛ كلاه‌بردارى ، دزدى ، مال مردم خورى رواج داشت . تمام مردمان با حس وطن‌دوست مآل‌بين ، در خانه‌هاى خود نشسته ، شبانروزى را به حسرت مىگذرانيدند . تمام پسرهاى خود را حاكم ولايات نموده خون و مال مردم را به دست اين مستبدين خونخوار داده بود .\r\nدر حقيقت ، براى اين ملت بيچاره ، اين سلطان چاه عميقى بود كه انتها نداشت و تمام پول ايران ، سهل است طلاهاى روى كره را اگر درو مىريختند پر نمىشد . . .\r\n« همين قسم ، اين برادر عزيز من ، چون تهيه براى ايران و ايرانيان ديد و به يك سرعت فوق تصورى خرابى ايران را كمر بست ، هر روز با تيشه ريشه‌ى اين ملت بيچاره را درآورده ، و به انواع اقسام بدبختى را از مجراهاى غلط به داخل مملكت نفوذ مىداد .\r\nدوباره ، قصه استقراض پيش آمد و براى مسافرت دوم فرنگ تهيه ديده مىشد . اين اين استقراض هم تمام شد و مجددا مسافرت كرد . ازين سفر فقط چيزى كه مفيد بود :\r\nچند قسم اسلحه بود كه به پيشنهاد ممتاز السلطنه ، سفير مقيم در پاريس ، ابتياع شد ؛ و يك سفرنامه ، كه از قلم معظم خود اين برادر عزيز بود . يكى از جمله‌هاى او اين است : -\r\n« امروز كه روز پنجشنبه بود ، صبح رفتيم آب خورديم . پس از آن ، آمده قدرى گردش كرديم . چون يك قدرى از آب ما باقى بود ، دوباره رفته خورديم . پس ، رازان آمده ؛ در يك قهوه‌خانه نشسته ، چايى خورديم . بعد از آن ، پياده به منزل آمديم . فخر الملك [ و 
  ] وزير دربار آنجا بودند . قدرى گوش فخر الملك كشيده ، سربه‌سر وزير دربار گذاشتيم . پس از آن ، وزير دربار تلگرافى به ما داد كه درو ، تفصيل عمل كردن بواسير آقاى صديق الدوله بود . خيلى خوشحال شديم . ناهار كرده ، استراحت كرديم . چون شب جمعه بود ، آسيد حسين روضه خواند ؛ گريه كرديم . نماز اذا زلزله خوانده ، خوابيديم . » « ما مىتوانيم ازين شخص مآل‌بين دورانديش به واسطه‌ى پيشنهاد اسلحه تشكر كنيم ؛ زيرا كه امروز تمام استقلال و آسايش راه و طرق و اداره‌ى معظم ژاندارمرى ، به واسطه‌ى داشتن اين اسلحه است . ليكن ، ازين كتاب تشكرى نداريم ؛ زيرا كه يادگار ملامت‌خيز ملت را منتقل مىكند ، كه سيزده سال اسير چنين شخصى بوديم كه مدرك و قوه‌ى مغزى عقل او اين بوده است . »\r\nوجه مشترك اكثر انتقاداتى از ايندست ، سواى خرده‌گيرى بر افراد ، تحسر و تعلق راقم است به عهد سلطان ماضى .\r\nاز ديگر مآثر تمايلات فرهنگى راقم ، اعتقادات اوست در باب حريت نسوان . اين اعتقادات ، حاصلى است از مباحث محافل منور الفكران عصر ؛ خاصه ، آن گروه كه « آرمانشهر » خويش را در غرب يافته ، تقليد بىچون‌وچراى پندار و كردار غربيان را خواستارند . بحث وى در اين زمينه ، تا بدانجاى كه بر تعليم و تربيت نسوان راجع است ، از منطقى صحيح برخوردار است . مع هذا ، در دنباله‌ى بحث ، آنجاى كه به ناحق رفع\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nنواقص موجود جامعه را مشروط به برداشتن « نقاب » و « حجاب « 2 » » مىكند ، نه تنها تمامى آن منطق نخستين بر باد مىرود ، بلكه به تجاهل يا جهالت مىكشد . در جوامعى از آندست و تحت نظامى چنان‌كه نظام حكومتى قجران ، نه تنها آزادى نسوان ، كه نخست آزادى انسان مسلوب گشته است . در چنين اوضاعى ، پرداختن به مسائلى از ايندست جز قندرون محافل روشنفكرى نيست . تاج السلطنه در اين بحث ، از سر جهل يا تجاهل ، يكسر از ياد مىبرد كه تمامى نقايص موجود معلول وجود او و امثالهم ، و حاصل نظام حكومتى حاكم است نه نقاب و حجاب .\r\nمىنويسد : « در مسافرت تبريز ، در تمام عرض راه و دهات ، زن و مرد را با يكديگر بدون حجاب مشغول كار مىديدم . در تمام يك ده ، يك نفر يا يك بيكار ديده نمىشد . يك نفر مستخدم من خواستم در راه براى خود بگيرم ؛ هيچ يك ازين دهاقين راضى نشدند و زندگانى آزاد صحرايى خود را نفروخته . تمام اين دهاقين و زارعين ، مردمان با شرف و افتخارى هستند . يك نفر زن فاحشه در تمام دهات وجود ندارد ؛ زيرا كه زن و شوهر تا مقابل يكديگر ثروت نداشته باشند ، همديگر را نمىگيرند . و پس از آن هم چون روى ايشان باز است ، همديگر را خودشان انتخاب مىكنند . و بعد از عروسى هم ، بالمشاركه ، در تمام روز شب با هم مشغول زراعت و رعيتى هستند .\r\nپاسبان و نگاهبان زن ، شوهرش است . مصاحب و مونس شوهر ، زن است . هيچ وقت اين دو روح شريف از يكديگر غفلت نكرده ، جز خود نمىبينند . تمام آن محبت‌ها و صميميت‌ها و سادگى زندگانى را درباره‌ى يكديگر مصرف مىكنند ، و هميشه خوشبخت و شادكام زندگانى مىكنند ، و اولاد [ و 
  ] اعقاب با شرف و افتخار از خود به يادگار مىگذارند . صد هزار برابر ، اخلاق دهاقين و صحرانشينان بهتر از اخلاق مردمان شهريست . و اين نيست مگر ، از عدم احتياج و بىآلايشى و يك اتحاد روحانى صميمى ، كه به واسطه‌ى اجتماع و عدم خيالات فاسد غير مشروع است . هزارها مفاسد اخلاقيه از همين روى بستن زن‌ها درين مملكت نشر داده شده است . »\r\nاين درست كه زن رعيت پاك است و عفيف ؛ مع هذا ، پاكى او را علتى است سواى آنچه تاج السلطنه مىپندارد . فساد اخلاق « مردمان شهرى » - بخوان « طبقات زبرين اجتماع » - از وجود نظام ارتجاعى - اشرافى حاكم سرچشمه مىگرفت ، نه از آنچه تاج السلطنه مىپندارد . زن در شيوه‌ى معيشت پردگيان حرم و معاشرين ايشان بود كه به بطالت ، فساد ، و تجمل‌پرستى مىگرائيد . اين تباهى اخلاقى ريشه در نظام حاكم داشت ؛ چه ، تاج السلطنه نيز با برداشتن نقاب و حجاب ، نه تنها به صراط مستقيمى نيفتاد ، بلكه به فسادى فزونتر گرائيد . آشنايى سطحى با تمدن و فرهنگ غربى ، و تغيير ماهيت دادن مظاهر آن تمدن و فرهنگ در شرق و نزد طبقات زبرين اجتماع ، به نابودى هويت مقلدين انجاميد .\r\nبازپسين تمايل تاج السلطنه ، تعلق خاطر به عقايد « طبيعيون » بود ؛ تمايلى كه تنها\r\n\r\n\r\n","description":"","footnote":"\r\n( 2 ) - غرض از « نقاب » : پوشانيدن روى ، و غرض از « حجاب » : پوشانيدن موى زنان است .\r\n","page_name":" مقدمه 14 ","page_number":14},
  {"content":"\r\n\r\nبىاخلاقى محض را موجب آمد . همو به گاه ندامت خويش از اين تمايل مىنويسد :\r\n« متملقين ، مذهب و جديت من در اوامر آسمانى را هم مخالف با خيالات فاسد خود ديدند ؛ خواسته پاك مرا از قيد مذهب خلاص كرده ، بعد با كمال آسانى از شوهرم جدا كنند .\r\nيك نفر از اقوام نزديك من كه خيلى عالم فاضل بود ، ولى بىاندازه مرا دوست مىداشت ، بلكه يك عشق پر شدت و حرارت به من داشت ، خود را براى اين كار حاضر كرد . به من تكليف كرد : « فلانى بيائيد تحصيل كنيد ؛ فرانسه بخوانيد . شخص بيسواد انسان نيست . » من هم به واسطه‌ى اينكه فوق العاده راغب بودم ، قبول كردم . اين جوان نجيب ، هفته [ اى 
  ] سه روز به من درس مىداد . در تنفس و موقع استراحت ، صحبت مذهبى مىكرد و از « طبيعيون » قصه مىكرد . من در اوايل خيلى متغير شده ؛ با او مجادله مىكردم . بعد ، كم‌كم گوش مىكردم . پس از مدتى ، باور كردم . اول كارى كه كردم ، تغير لباس دادم :\r\nلباس فرنگى ، سر برهنه . در حالتى كه هنوز در ايران ، زن‌ها لباس فرم قديم را داشته . پس از لباس ، ترك نماز و طاعت را هم كردم ؛ زيرا كه با « كرست » و آستين‌هاى تنگ لباس‌هاى چسبيده ، وضو ساختن [ و 
  ] نماز كردن مشكل بود . پس ازينكه نماز ترك شد ، تمام مذاهب و اعتقادات را باطل شمرده ، مىگفتم : « رعد ، رعد است ، برق ، برق . درخت فلان است ؛ انسان فلان . »\r\nمثلا : من تا سن هيجده سالگى ، به حرف دده جان معتقد بودم كه : زنجير آسمان را ملك مىكشد و خداوند غضب مىكند ، صداى رعد مىآيد . ولى ، اين معلم عزيز من به من گفت : « اين‌ها لا طايل است . رعد [ و 
  ] برق از تصادفات بخار توليد مىشود ؛ و به من علمى ثابت كرد . يا اينكه : « تو مىگويى : زمين در روى شاخ گاو زرد ايستاده .\r\nدروغ است ؛ زمين كرويست و به چيزى تكيه ندارد . »\r\nو هرچه روزبه‌روز در تحصيل پيش مىرفتم ، بر لا مذهبى دامن زدم ؛ تا اينكه ، به كلى طبيعى شدم . و اين حرف‌ها چون براى من تازگى داشت . ميل داشتم به مادرم ، كسانم ، [ و 
  ] بچه‌هايم تعليم كنم . در موقعى كه من شروع به صحبت مىكردم ، مادرم مرا لعنت و نفرين مىكرد ؛ مىگفت : « بابى شدى ! » كسانم استغفار مىفرستادند ، دور مىشدند ، گوش نمىكردند . فقط ، متملقين و مفسدين و مغرضين خوشحال بودند ، و به من تحريك مىكردند كه : « آرى ! راه ترقى اين است . »\r\n« انسان كامل چون هركس از علم بهره مىبرد ؛ ولى ، من از علم ضرر بردم .\r\nچون فهم اساسى دنيا و كره و زندگانى و خلقت ، باعث اين شد كه من معتقد به يك عقيده نباشم و هيچ اتكايى و ترس از كسى نداشته باشم . پس ، وقتى كه از هيچ چيز نترسيدم و به هيچ معتقد نبودم ، هيچ كارى را هم در دوره‌ى زندگانى بد نمىدانستم و مىگفتم :\r\n« آن اشخاصى كه به امورات زندگانى شخصى ايراد مىكنند ، خودشان قابل درك زندگانى لذيذ نيستند ؛ حسودى مىكنند ، يا اينكه عوام احمق هستند ، نمىفهمند . »\r\nغافل ازينكه : من احمق و عوام شدم ؛ و با اتحاد يك جماعتى . براى چه ؟ براى جلب نفع و فايده ؛ كه هركس از يك راهى منتظر بود : يكى از حيث ترقى ، يكى از حيث\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nثروت ، يكى از حيث لذت . و همين قسم ، خوب مستعد شدم براى هر كارى كه ضرر من در او بود .\r\nبه كلى غرق خيالات جديدى ، و آن عقايد كهنه به كلى خارج شده بود . در آن زمان تصور مىكردم : اگر اطاعت شوهرم را نكنم ، يا به حرف مادرم مطيع نباشم : ناچار در آتش جهنم مىسوزم . پس ، تعبدى و از ترس ، قبول داشتم . اما ، حالا خير ؛ مىگفتم :\r\n« انسان مختار و آزاد خلق شده . انسان خلق شده براى خورد ، خواب ، عيش ، عشرت ، آزادى . و به همين قسم ، كم‌كم خيال آزادى در من قوت پيدا مىكرد . از بس كه تاريخ و رمان‌هاى فرنگى را اين معلم من خوانده بود و تعريف شهرهاى قشنگ روى دنيا كرده بود و به من حالى كرده بود فقط دنيا همين تهران نيست ؛ من ديوانه‌وار ميل رفتن اروپا را داشتم . و همين ميل ، در من قوت گرفت و باعث متاركه‌ى من با شوهرم شد . »\r\nخاطرات تاج السلطنه به لحاظ درج مطالبى از ايندست ، كه به كار ريشه‌يابى تاريخى كيفيت و كميت ثمرات گوناگون برخورد مظاهر فرهنگ و مدنيت شرق و غرب مىآيد ، بس مفيد فايدت تواند بود .\r\nكلام آخر آنكه : خاطرات تاج السلطنه نسختى است خطى به شماره‌ى 5741 ، موجود در گنجينه‌ى نسخ خطى كتابخانه‌ى مركزى دانشگاه تهران . اين نسخه ، مسوده‌ايست از نسخه‌ى اصلى خاطرات ؛ و آغاز و انجام آن ، چنين :\r\n\r\nآغاز :\r\n« تاريخ حالات ايام زندگانى خانم تاج السلطنه ، كه به خط خودشان به قيد تحرير درآورده‌اند .\r\nو از روى اصل نسخه استنساخ مىشود . مورخه‌ى يوم دوشنبه ، 19 ربيع الثانيه ، سنه‌ى 1343 هجرى ؛ مطابق 25 عقرب 1303 شمسى ، خانم مزبوره ، دختر مرحوم ناصر الدين شاه قاجار است . »\r\n\r\nانجام :\r\n« بقيه‌ى اين كتاب ، هنوز به دست نيامده است . تا اينجا كه به دست آمده است ، از روى اصل نسخه‌ى تحريرى خود مصنف اين كتاب ، خانم تاج السلطنه ، صبيه‌ى مرحوم مغفور ناصر الدين شاه ، كه بنا به خواهش و حسب فرمايش حضرت مستطاب اجل عالى آقاى آقا مير محمد على خان آزد كابلى ، معاون محترم سفارت جليله‌ى دولت عاليه‌ى افغانستان در تهران ، به قلم ين حقير « رحمت اللَّه داعى طالقانى » ملازم سفارتخانه‌ى جليله ، نقل و تحرير يافت . تهران ؛ به تاريخ دهم جمادى الثانى ، مطابق 16 جدى 1303 تمام شد . مستخدم سفارتخانه . »\r\nو السلام خير الختام\r\nمنصوره اتحاديه ( نظام ما فى )\r\nسيروس سعدونديان\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\n\r\n[ خاطرات تاج السلطنه 
  ]\r\n\r\n","description":"","footnote":"","page_name":" 1 ","page_number":17},
  {"content":"\r\n . \r\n","description":"","footnote":"","page_name":" 2 ","page_number":18},
  {"content":"\r\n\r\nتاريخ حالات ايام زندگانى خانم تاج السلطنه ، كه به خط خودشان به قيد تحرير درآورده‌اند ، و از روى اصل نسخه استنساخ مىشود .\r\nمورخه‌ى يوم دوشنبه ، 19 ربيع الثانيه ، سنه‌ى 1343 هجرى ؛ مطابق 25 عقرب 1303 شمسى .\r\nخانم مزبوره ، دختر مرحوم ناصر الدين شاه قاجار است .\r\nخاطرات تاج السلطنه\r\n\r\n","description":"","footnote":"","page_name":" 3 ","page_number":19},
  {"content":"\r\n . \r\n","description":"","footnote":"","page_name":" 4 ","page_number":20},
  {"content":"\r\n\r\nدر شب پنجشنبه ، سلخ ربيع الاول 1332 ، 7 دلو ؛ يك عصرى كه هوا ابر و تيره و مانند افكار و خيالات خودم محزون و غم ديده بود ، در اتاق نيمه روشنى نشسته و مشغول به نقاشى بودم . برف به شدت مىباريد و هيچ صدايى جز وزش باد مسموع نمىشد . صمت و سكوت غمناكى سراپاى وجودم را احاطه نموده ، و بر او افزوده نمود روشنايى قرمز رنگ ملايمى كه از بخارى ساطع و لامع بود .\r\nمن تصور نمىكردم و فراموش كرده بودم جوان غمناكى را كه در پشت سر من ، در صندلى دسته‌دارى فرورفته و با يك نظر شفقت‌آميز ملاطفت‌انگيزى ، بر قلم‌هاى بىاراده و غلطى كه به روى صورت دختر جوانى كه مشغول كشيدن بودم نگاه كرده و مكرر آه‌هاى پىدرپى سوزانى مىكشيد .\r\nبالاخره ، گفت : شما خيلى زحمت مىكشيد و مغز خودتان را زحمت مىدهيد .\r\nخوبست يك قدرى استراحت كنيد . و هوا هم تيره ؛ نقاشى عجالتا قدرى مشكل است .\r\nاز اين صدايى كه هيچ منتظر شنيدن نبودم و خود را تنها تصور مىكردم ، يك حركت سريع شديدى در من توليد كرد و يك مرتبه گفتم : آه ! سليمان ! آيا شما اينجا بوديد ؟\r\nخنده‌ى غريبى كرد و گفت : شما به واسطه‌ى خيالات درهم‌وبرهم و ناملايمى كه داريد ، هميشه اشخاص حاضر را ، حتى خودتان را ، فراموش مىكنيد . و من بالاخره ، از زيادتى فكر بر شما مىترسم . خوبست هروقتى كه گمان مىكنيد فكر خواهيد كرد ، فورا خود را به حرف‌هاى مفرح و گردش در خارج و ديدن طبيعيات مشغول كرده ، از اخبار تاريخ گذشته بخوانيد .\r\nبا يك تبسم تلخى ، بيخودانه فرياد زده ، گفتم : آه ! اى معلم و پسر عمه‌ى عزيز من ! در حالتى كه زمان گذشته‌ى من و زمان حال من يك تاريخ حيرت‌انگيز ملال‌خيزى است ، شما تصور مىكنيد من به تاريخ ديگر مشغول بشوم ؟ آيا مرور به تاريخ شخصى ، بهترين اشتغال‌ها در عالم نيست ؟\r\nشانه‌ى خود را حركت داده ، گفت : آه ! تاريخى را كه تمام خوب و بد نتايج تجربه‌اش به شخص خود انسان راجع باشد ، من تاريخ نمىدانم . حقيقتا ، اگر تاريخ\r\n\r\n","description":"","footnote":"","page_name":" 5 ","page_number":21},
  {"content":"\r\n\r\nشما آن‌قدر عجيب و حيرت‌انگيز است ، چرا او را به من هم قصه نمىكنيد تا استفاده كرده ، فايده ببرم ؟\r\nگفتم : تاريخ من به قدرى مهم و به قدرى داراى وقايع مشكله است كه اگر يك سال تمام ساعات عمرم براى شما حكايت كنم ، هنوز تمام نخواهد شد . و به قدرى گاهى محزون و گاهى مسرور است كه اسباب تعجب شنونده خواهد شد .\r\nبا يك حال تجسس و كنجكاوى گفت : به‌به ! واقع مطايبه يا شوخى مىكنيد ؟\r\nولى ، فورا يك علائم راستى و جديتى در بشره‌ى من ملاحظه نمود كه آن حال شوخى و استهزاء را فراموش كرده ، متفكرانه [ 2 
  ] گفت : آه ! خانم ! آيا امكان دارد شما براى من شرح حال خود را نقل كنيد ؟\r\nگفتم : خير !\r\nبه‌طور رجاء ، درخواست [ و 
  ] خواهش كرد و با كمال جديت از من خواست كه براى ايشان بگويم . و هرچه من امتناع نمودم ، او اصرار كرد .\r\nبالاخره ، گفتم : حال تقرير ندارم ؛ ليكن ، به شما قول مىدهم كه تمام سرگذشت تاريخ خود را براى شما تحرير كنم .\r\nبا كمال مسرت ، تشكر گفت . ليكن ، اينجا لازم مىدانم اول از اين معلم خود بعضى قصه‌ها گفته ، خوب ايشان را معرفى كنم ؛ پس از آن ، شروع به حكايت نمايم .\r\nاين جوان ، تولد شده است در 11 محرم 1307 . در مدرسه‌هاى مقدماتى مشغول تحصيل شده . در سن 17 سالگى ، در 1324 ، داخل در « انجمن فقر و عرفان » شده ؛ قريب دو سه سال ، در رياضت زحمت پيروى عرفا و شعرا بوده . بعد ، به « مدرسه‌ى سياسى » داخل شده . از آنجا هم خيلى زود خسته ، خارج شده و به « مدرسه‌ى صنايع مستظرفه » داخل ؛ دو سال است مشغول نقاشى مىباشد .\r\nاز تغيير و تبديل زندگانى او ، خوب ما مىتوانيم به اخلاق او پى برده ، بفهميم كه اين جوان ، خيلى متلون و داراى يك عزم راسخى نبوده است . از قرار تحقيق ، در سن هيجده - نوزده ، يك شخص موهومى را در عالم خيال دوست مىداشته و تمام حركات « دان كيشوت » معروف را مىكرده است . بالآخره ، به آن معشوقه‌ى موهوم رسيده ، و آن معشوقه درباره‌ى اين عاشق مجنون خودش بىوفايى كرده ؛ پس از زحمات زيادى كه به اين جوان وارد مىآورد ، بالاخره مسافرت كرده ؛ اين « آرتيست » معلم عزيز مرا به هجران دچار و تهديد مىنمايد .\r\nدر اخلاق او به قدر كفايت گفتم ؛ حالا ، قدرى از شمايل او گفتگو كنم : صورت دلچسب نجيب مطبوعى با چشم‌هاى درشت سياه دارد . بشره ، متفكر و غمناك . گونه‌ها ، فرورفته . رنگ چهره ، تقريبا زرد . دماغى مانند منقار عقاب . و در ديدن او هميشه من به خاطر مىآورم كه زمانى كه « تاريخ فرانسه » را مىخواندم ، در اينجا از فاميل « پرنس دوكنده » هر وقت مذاكره مىشد ، دماغ‌هاى آن‌ها را تشبيه به منقار عقاب مىنمودند .\r\nخيلى ملايم و آرام . با زيردستان ، متواضع و فروتن ؛ با همسالان داخل در عرفان ، خيلى خوش مشرب . عاقل . اين است ، صورت و سيرت معلم من .\r\n\r\n","description":"","footnote":"","page_name":" 6 ","page_number":22},
  {"content":"\r\n\r\nحال ، شروع به سرگذشت و تاريخ زندگانى خود مىنمايم ، و اين جوان عجيب را ابدى ممنون مىسازم . و در ضمن ، مرورى به گذشته‌ى خود نموده ، زحمات خود را و [ 3 
  ] نيكبختى سعادت خود را به خاطر مىآورم .\r\n* * * من در اواخر سال يك هزار و سيصد و يك ، در سراى سلطنتى متولد شده‌ام .\r\nمادرم از فاميل خودم و دختر عموى پدرم بود . وقتى كه من متولد شده‌ام ، او خيلى جوان و خوش صورت و داراى صفات حميده بوده است ؛ از جمله : بىنهايت مذهبى و معتقد به عقايد دينيه ، بلكه تمام ساعات عمر مشغول به خدا و نماز آيات [ و 
  ] تلاوت كتب مقدسه .\r\nاما ، اين تنها كفايت نمىكند براى اينكه همين‌طورى كه شاهزاده خانم خوبى باشند ، مادر خوبى باشند . زيراكه ، در مادر چيزهايى كه لازم است ، داشته باشيم ، در ايشان نبود . نه‌اينكه ، خداى نخواسته ، من در اينجا مادر مقدس محترمه‌ى خود را تكذيب نمايم ؛ نه ! ايشان صاحب تقصير نبودند . بلكه ، عادات و اخلاق مملكتى را بايد در اينجا ملامت نمايم كه راه طرق و سعادت را به روى تمام زن‌ها مسدود نموده ، و اين بيچارگان را در منتهاى جهل و بىاطلاعى نگاه داشته‌اند . و تمام عيوب و مفاسد اخلاقيه ، به واسطه‌ى عدم علم و اطلاع زن‌ها در اين مملكت توليد و نشر داده شده است .\r\nاگر ما به نظر دقت و عقل بنگريم ، خواهيم ديد كه تمام اختراعات جديده و كشفيات عالى بزرگ حميده و اطلاعات تجارتى و سياسى و حربيه از مادر متولد شده است . زيراكه ، تمام اشخاصى كه مؤسس كارهاى بزرگ تاريخى بوده‌اند ، اولاد مادرهايى بوده‌اند كه در ظل حمايت و توجه مادران با علم و پدران تجدد پرور با اطلاع پرورش يافته ؛ و به اين واسطه ، در صنايع و اختراعات پيش قدم ، و به عالم تمدن خدمتگزار واقعى بوده‌اند . همين‌طور جنگجويان حقيقى و استقلال‌طلبان واقعى و آزاديخواهان صميمى ، از مادر متولد شده‌اند و در تحت تربيت مادران قابل نشو و نما نموده . مثل اينكه ، طايفه‌ى « اسپارت » با كمال سبعيت و وحشيگرى ، به قدرى اولادان خوب و جنگجو تربيت مىنموده‌اند كه سال‌ها استقلال خود را محفوظ و پايتخت يونان ، آتن ، را خراب و ويران نموده‌اند . از جمله : پسرى از جنگ مراجعت و به مادرش مىگويد :\r\nشمشير من كوتاه است . مادرش با كمال ملايمت به او مىگويد : عزيز من ! قدمى جلوتر بگذار .\r\n[ 4 
  ] و ديگر ، در ابتداى استقلال روم ، از اهالى « گل » به رومانيان حمله برده و جنگ عظيمى نمودند . پس از مدتى ، كار به صلح انجاميد و براى استحكام صلح ، از طايفه‌ى رومانى گرو خواسته ، چندين نفر را به رسم گرو دادند . از جمله : دخترى بود كه در موقع استنطاق از بعضى مسائل « پوليتيكيه » كه به عقيده‌ى آن دختر گفتنش باعث تخريب و عدم استقلال رومان‌ها بود ، زبان خود را جويده و نصف نمود و به روى سلطان انداخت و خود را به رودخانه افكنده ، با زحمتى به طايفه‌ى خود رساند .\r\nآرى ! مادر خوب است كه مربى اخلاق است ؛ مادر با علم است كه داراى اولاد\r\n\r\n","description":"","footnote":"","page_name":" 7 ","page_number":23},
  {"content":"\r\n\r\nبا افتخار است . و باز همين مادرها است كه امروز ما را دچار يك نوع بدبختى و غفلت استقلال شكنانه‌اى نموده ، در اسفل السافلين دچار و سرگردان نموده‌اند ؛ و به كلى ، آن احساسات وطن‌پرستانه و آن جديت تجددپرورانه‌ى باشرفانه ، را از به دو طفوليت مىرانيده‌اند ؛ و جز خورد و خواب [ و 
  ] اخلاق بد تن‌پرورى ، چيزى به ما نياموخته‌اند .\r\n فرق است ميان آنكه يارش در بر * با آنكه دو چشم انتظارش بردر « 1 » \r\nفرق است بين آنچه در طفوليت به شخص القاء بشود ، تا آنكه پس از فرا گرفتن خرافات و حركات نالايق ، در عين شباب خودآرايى نموده ، تقليد از همسايگان نمايد .\r\nهرچند انسان عاقل باشد ، امكان‌پذير نيست چيزهايى كه در طفوليت تحصيل نموده از خود دور كند . و اگر هم بخواهد همرنگ جماعت بشود ، صورت است ، سيرت نيست .\r\nپس ، اول باب سعادت از مادر به روى اولاد گشاده شود . و بدبختانه ، اين باب سعادت به روى من مسدود ، و تمام بدبختىهاى عظيم دوره‌ى عمرم از اينجا شروع شد :\r\nدايه‌اى از اواسط الناس براى من معين شد ؛ دده و ننه « 2 » هم از همان قسم . و اين دده ، مخصوصا بايد سياه باشد ؛ زيرا كه ، بزرگى و بزرگوارى آن عصر ، منوط به اين بود كه در بندگانى كه خدا ابدا فرق نگذاشته ، الا تغيير جلد ، - و اگر به نظر انصاف بنگريم ، در درگاه پروردگار سياه و سفيدى منظور نيست - بيچاره‌ها را اسير و ذليل نموده و اسباب بزرگى و احتشام خود قرار داده ، « زرخريد » مىگويند . مثل بهايم ، اين بيچاره‌ها را با پول بيع و شرى نمايند . و چون [ 5 
  ] سراى سلطنتى بود و مادر من در اين حرمسراى محترم بود و پدر مادر من چند سال به حكومت كرمان [ و 
  ] بلوچستان مفتخر و سرافراز بود ؛ بدين جهت ، از اين دده‌ها ، بنده‌ها ، زرخريدها در منزل ما به وفور بود . پس ، از همين جنس يك بدل دده‌ى ديگر گهواره جنبان هم براى ما معين و معلوم شد ؛ و اطاقدار ، صندوقدار ، رختشوى هم باز از همين جنس .\r\nاز آنجايى كه به اين طايفه‌ى بدبخت به نظر احتقار هميشه نگاه كرده‌اند و با بهائم و وحوش فرقى نگذاشته‌اند ، اين بيچارگان در وادى جهل نشوونما يافته و واقعا « ح » را از « ب » تميز نمىدهند ؛ چه رسد به اجراى قوانين و رسومات متمدنه . اين‌ها بودند اشخاصى كه بايد مرا بزرگ و تربيت نمايند ؛ به اضافه‌ى خواجه باشى هم از همين جنس . و تكليف اين خواجه باشى هم اين بود كه : مردم را به تعظيم و تكريم اين بچه‌ى شيرخواره امر نموده ؛ اگر كسى برحسب اتفاق ملتفت اداى وظيفه نمىشد ، با چوب دست بايد از قرار مقدور بكوبد . اين‌ها بودند اشخاصى كه بايد در تحت حمايت و پرستارى خودشان ، من بيچاره را بزرگ نمايند . و من ناچار بايد مرباى اين مربىهاى مخصوص شده ، مرغوب واقع شوم .\r\nنظر به احترامات سلطنتى و توسعه‌ى جا و مكان ، منزل من و اتباع من دور و جدا از منزل مادرم ؛ و روزى دو مرتبه ، با اجازه مرا به حضور مادر محترمه‌ام برده و پس از\r\n\r\n\r\n","description":"","footnote":"\r\n( 1 ) - اصل : دربر .\r\n( 2 ) - اصل : نه‌نه .\r\n","page_name":" 8 ","page_number":24},
  {"content":"\r\n\r\nساعتى دوباره مراجعتم مىدادند . تا اينكه كم‌كم بزرگ شده و به راه افتادم . زمان طفوليت را كه به خاطر ندارم ؛ ولى ، از آنجايى كه بچه‌ى باهوش و زرنگى بودم ، از سن پنج سالگى خوب همه چيز را به خاطر دارم . مخصوصا ، وقتى كه مىفهميدم ، دايه و ننه و دده‌ى خود را خيلى دوست مىداشتم ؛ مخصوصا دده‌ى خود را . در اينجا لازم است شرحى از صورت و شمايل او بنگارم كه در نظر خوانندگان ، اين شخصه معروف باشد ؛ چون خيلى در تربيت و تهذيب اخلاق من مجد بود .\r\nاين زنى بود ميانه‌ى چهل ، چهل و پنج سال . چهره‌ى خيلى سياه ، چشم‌هاى درشت ، قد متوسط . خيلى كمتر صحبت مىكرد و اگر هم ندرتا صحبت مىنمود ، خيلى خشن و درشت . اين دده‌ى عزيز من ، مادر مرا هم بزرگ نموده و به اصطلاح : « دده خانمى » را به ارث برده بود . [ 6 
  ] خيلى با قدرت و مسلط ؛ و تمام اغذيه ، اشربه ، مأكول ، مشروب‌خانه و اختيارات تمام به دست او . با من خيلى مهربان و درباره‌ى سايرين خيلى غيور و رسمى بود . مرا چنان به خودش عادت داده بود كه با وجود چهره‌ى موحش و هيكل مهيبى كه داشت ، اگر روزى برحسب اتفاق از من جدا مىشد ، تا شام گريه نموده ، به هيچ چيز تسلى پيدا نمىكردم و از آغوش او لحظه‌اى دور نشده و به جدايى او به هيچ علاجى شكيبا نبودم . و نظر به همين مسئله ، من تا حال در چهره‌ى سفيد به نظر تعجب و اكراه نگريسته ، و هميشه اشخاص سبزه چهره را به يادگار دده‌ى عزيزم دوست مىدارم .\r\nنظر به انس و علاقه [ اى 
  ] كه بين من و دده خانم موجود بود ، به كلى از مادر عزيز محترمه‌ى خود كناره گرفته ؛ و اگر او مرا مىخواست در آغوش گرفته ببوسد ، گريه و فغانم بلند ، و فورا دوان‌دوان خود را به آغوش دده‌ى عزيز مىكشانيدم . و هميشه ، در جيب و دست‌هاى سياه پر اعصاب او ، تجسس مىنمودم ؛ و او هميشه به من تقديم مىنمود : يك قسم شيرينى مأكولى كه بىاندازه دوست مىداشتم . و خيلى ميل داشتم به لهجه‌ى او صحبت نموده ، و تمام عادات و حركات او را پيرو باشم . نظر به همين عقيده ، پس از سال‌ها كه زندگانى مىكنم ، هنوز هركس از فاميل دده جان را مىبينم ، بىنهايت مسرور و با زبان خودشان خيلى واضح و سليس با ايشان تكلم مىكنم . و اين محبت دده جان ، يك اتصال روحانى معنوى از من به سلسله‌ى دايه هميشه باقى گذاشته است .\r\nمعلم من ! تعجب نكنيد از اينكه تمام عادات و اخلاق زمان طفوليت خود را به شما مىنويسم . چون به شما قول داده‌ام كه شرح زندگانى خود را كاملا بنويسم ، اين است كه از هيچ يك از دقايق او غفلت نورزيده و تمام را مجبور به نوشتن هستم . اما ، اى كاش من مىتوانستم تمام اين محبت‌هايى را كه نسبت به دده‌ى خود داشتم و در اينجا شرح مىدهم ، نسبت به مادر مقدسه‌ى خود داشته ؛ و در عوض يك سياه غيرقابل ، از مادر خود قصه مىنمودم . افسوس كه خيالات فاسد و اختراعات غلط ، و بزرگىها ، ابهت‌ها ، هنر فروشىهاى بى جا ، شيرينى محبت مادر و زمان طفوليت را به كام من تلخ ؛ و بدبختانه ، از آغوش مادر قابل پرستش دور و جدايم ساخته . و من نمىتوانم به شما بر خلاف واقع\r\n\r\n","description":"","footnote":"","page_name":" 9 ","page_number":25},
  {"content":"\r\n\r\nبنويسم .\r\nاز آن چيزهايى كه من هميشه عبرت برده ، حسرت مىخورم ؛ يكى مسئله‌ى شير است : كه چرا نبايد مادر خودش اولاد خود را شير داده ، در آغوش رأفت و محبت بپروراند . و چرا بايد اولاد خودش را از خود خارج نموده و به دست غير سپارد ؟ در حالتى كه دايه گرفتن براى بچه ، باعث انزجار و نفرت اولاد به مادر مىشود . و همين‌طور ، اولاد را در نظر مادر غيرمهم و غيرقابل ملاحظه [ 7 
  ] مىنمايد و آن انس علاقه سادگى را مبدل به يك رسميت غلطى مىنمايد ؛ همين‌طور كه من بيچاره در به دو طفوليت ، خود را از محبت مشتعله‌ى مادرى بر كنار ديده و به كلى در مقام رسميت ديدم . و همين خود نكته‌ى بزرگى است براى تهذيب اخلاق و آتيه‌ى اولاد . مثل اينكه : خود من چهار اولاد دارم ، و امروز كه تمام به حد رشد و كمال رسيده‌اند ، با وجود اينكه منتهاى سعى و كوشش را در تحصيل و تربيت ايشان نموده‌ام ؛ معهذا ، هر چهار ، چهار اخلاق متفاوت دارند . و وقتى كه درست به نظر دقت تفرس و تجسس مىكنم ، كوچ هستند از اخلاق دايه‌هاشان و ابدا شباهتى به اخلاق من ندارند و من وجود دايه‌هاى آن‌ها را در ايشان موجود مىبينم . و ديگر اينكه ، اگر من خود ايشان را شير داده بزرگ كرده بودم و آن علاقه [ و 
  ] انس توأم با مهر مادرى شده بود ، هيچ وقت ايشان را در سن طفوليت ترك و از پدر ايشان جدا نمىشدم ؛ ولو اينكه هزار قسم زجر و زحمت ديده و در تمام ساعات عمر و شكنجه و عذاب بودم .\r\nاگر ما درست به نظر دقت بنگريم ، اول فريضه‌ى هر مادرى است كه تن‌پرورى را كنار و اولاد خود را از خود دور و جدا نسازد ، و باعث خرابى يك خانواده و يك عمر اولادش نشود ؛ و بزرگىهاى ظاهرى را بر چيزهاى طبيعى و معنوى ترجيح ندهد ، و خود و اولادش را بدبخت نخواهد . « از كوزه برون همان تراود كه در اوست . » اول فريضه‌ى هر مادرى ، تهذيب اخلاق اولاد است ؛ و تمام نجاح عمده‌ى عالم از اخلاق گرفته مىشود . مثل اينكه : در اواخر قرن نوزدهم ، يكى از مشاهير دانشمند فرانسه كه در فلسفه‌ى اجتماع بشر نظرى دقيق داشت و نوشتجات او سرمشق رفتار بزرگان و دانايان محسوب مىگرديد ، « مسيو ژول سيمون » بود . در حالتى كه نطق‌هاى آتشين خطبا در پارلمان فرانسه گوش شنوندگان را خسته مىكرد ، و قلم‌هاى نويسندگان ماهر و روزنامه‌ها مانند نيزه‌ى خارا شكاف به هم مىخورد ، و ملت فرانسوى مثل مريضى كه در انتخاب نوع دوا و شكل معالجه متحير باشند اين مناقشه را تماشا مىنمود ، « ژول سيمون » به تأليف كتاب اصلاح حقيقى اشتغال داشت .\r\nاين هيجان اين جوش و خروش براى چه بود ؟ براى پيدا كردن راه اصلاح حقيقى . جمعى به تنقيح قانون مملكت معتقد بودند . جماعتى انفصال مجالس مذهبى را از حكومت لازم مىدانستند . برخى در ترويج امور فلاحتى سخن مىراندند . بعضى افزايش بودجه‌ى معارف و تنظيمات داخل آن را [ 8 
  ] خاطر نشان مردم مىكردند .\r\nيك دسته از اشخاص مجرب ، كه پيشاهنگ آن‌ها مسيو « ژول فرى » معروف بود ، آبادى و صلاح حال را در زياد كردن مستعمرات فرانسه تصور مىكردند .\r\n\r\n","description":"","footnote":"","page_name":" 10 ","page_number":26},
  {"content":"\r\n\r\nدر اثناى اين تصادم افكار ، « ژول سيمون » چه مىگفت و چه مىنوشت ؟ اين است خلاصه‌ى آن كتاب مستطاب :\r\n« هر اصلاح‌طلب وطن دوستى كه مىخواهد معايب كار را رفع كرده ، هيأت جامعه‌ى خود را به مراتب كمال برساند ؛ بايد بداند كلمات مقدسه‌ى آزادى ، برادرى ، برابرى ، دادگرى با آنهمه تأثيرات دلپذير كه متضمن آنست ، وقتى مقرون به فايده مىشود و « 3 » نتيجه مىدهد كه اساس آن استوار باشد . فرض كنيم : براى يكى از طوايف عالم قانونى محتوى تمام شرايط آزادى وضع كرديم ؛ معنى حريت را بر تمام شئونات زندگانى آن‌ها حاكم ساختيم ؛ حكام را با معاونين در سر كار ، و رقباى خارجى مقيد نموديم .\r\nاز همه‌ى اقدامات چه نتيجه [ اى 
  ] به دست مىآيد ؟ خوشبختى ، آبادى . در صورتى كه ، افراد اين طايفه از مقتضيات عصر آگاه باشند ، از فراهم آوردن موجبات ترقى پيشرفت كار غفلت ننمايند ؛ در جاده‌ى بىغرضى حركت كنند ؛ به دلالت علم و عمل پيش بروند تا به مقصد برسند . ما از داشتن حريت ، اخوت ، مساوات ، عدالت وقتى منتفع مىشويم كه صاحب خلق كريم باشيم . تجارب تاريخى ، اقوال فلاسفه و حكماء نظام ، اساس هر شريعت و آئين به ما مىفهماند كه : مكارم اخلاق روح كالبد نوع بشر ، قوت معنوى اهل عالم ، ركن متين كلمه‌ى اصلاحات است .\r\nريشه‌ى اخلاق كريمه كه به نهال‌هاى نورس شباهت دارد ، در دو جا مىرويد :\r\nاين دو نقطه كه محل روئيدن آدميت است ، كجا است ؟ خانواده ، مدرسه . آرى ! ريشه‌ى صفات حسنه و ملكات فاضله ، از قبيل راستى و درستى ، دليرى ، حب وطن ، سوداى سعى و عمل در اين دو جا مىرويد ؛ و با مراقبت باغبان مهربان خانه و آموزگار هوشيار مدرسه نواقص آن تكميل مىشود . اين باغبان مهربان خانه كيست ؟ مادر . مادر درباره‌ى اولاد مسئوليتش چيست ؟ تربيت . علم ، اطلاع ، اصلاح ادبى و اجتماعى بر اصلاح سياسى مقدم است . خلاف اين را كار بستن ، به آن ماند كه كس بنيان خانه را محكم نسازد و سقف و ايوان او را به نقش و نگار آرايش دهد . چنانچه معلوم است ، تربيت خانوادگى قبل از [ 9 
  ] تربيت مدرسه شروع مىشود . در واقع ، اولى [ و 
  ] اساس پيشرفت دويمى است . و اين از جمله‌ى مواهب و مختصاتى است كه خداوند به زنان ارزانى فرموده .\r\nپس ، اصلاحات اجتماعى يك قوم ، مبدع سعادت يك ملت ، معنى آب‌هاى شيرين و گواراى زندگانى يك طايفه ، اميد وصول به كاروان تمدن عصر حاضر منوط به اصلاح حال زنان و تربيت آنان است كه ايشان اطفال خود را خوب تربيت كرده ؛ و گذشته از اينكه اولادهاى آن‌ها خوشبخت و با سعادت مىشوند ، خدمت بزرگى هم به عالم تمدن شده است . »\r\nمعلم من ! شما نبايد خسته و كسل شويد از اينكه من گاهى از مطلب دور افتاده ، بعضى قصه‌هاى تاريخى ذكر مىكنم . براى اينكه ، ذكر اين نكات تاريخى را بدون اراده مىنمايم و خيلى محزون و دلتنگ هستم كه : چرا همجنس‌هاى من ، يعنى زن‌هاى\r\n\r\n\r\n","description":"","footnote":"\r\n( 3 ) - اصل : كه نتيجه .\r\n","page_name":" 11 ","page_number":27},
  {"content":"\r\n\r\nايرانى ، حقوق خود را ندانسته و هيچ درصدد تكليفات انسانى خود برنمىآيند ؛ و به كلى عارى و باطل براى انجام هركارى ، در گوشه‌ى خانه‌هاى خود خزيده و تمام ساعات عمر را مشغول كسب اخلاق بد هستند ، و به كلى از جرگه‌ى تمدن خارج گشته و در وادى بىعلمى و بىاطلاعى سرگردان هستند . مثل اينكه : اغلب خانواده‌ها ، در امروزى كه به يك اندازه راه ترقى براى نسوان باز شده و مىتوانند دخترها را در مدارس بگذارند و آتيه‌ى آن‌ها را به نور علم و كمال روشن نمايند ، مىگويند : اين عيب است براى ما كه دختر ما به مدرسه برود . و باز در يك همچه روزى ، آن بيچاره‌ها را در مغاك هلاك و بدبختى پرورش مىدهند . و غفلت دارند از اينكه : اين‌ها بايد مادر اولادها باشند ، و اولادهاى آن‌ها بايد در تحت حمايت اين‌ها تربيت بشود .\r\nمعلم عزيز من ! اين خانواده‌هايى است كه اغلب ، شايد به تمامى ، علم را ننگ و عدم علم را افتخار مىدانند . پر بيحوصله نشويد ! از اينجا دوباره شروع به سرگذشت خود مىنمايم .\r\nاولا ، لازم است شرحى از صورت و اخلاق طفوليت خود به شما بنويسم . من خيلى باهوش و زرنگ بودم ؛ و خداوند تمام بال‌هاى سعادت را از حيث صورت به روى من گشاده بود . موهاى قهوه‌اى مجعد بلند مطبوعى داشتم . سرخ و سفيد ؛ با چشم‌هاى سياه درشت و مژه‌هاى بلند . دماغى خيلى با تناسب ، و لب و دهن خيلى كوچك با دندان‌هاى سفيد كه جلوه‌ى غريبى به لب‌هاى گلگون من مىداد . [ 10 
  ] در سراى سلطنتى كه نقطه‌ى اجتماع زن‌هاى منتخب شده‌ى خيلى خوشگل بود ، صورتى خوشگل‌تر و مطبوع‌تر از صورت من نبود . در واقع ، يك بچه‌ى قشنگ قابل پرستش بودم . همان‌طور بازىها و صحبت‌هاى من ، تمام شيرين و جالب ناظرين بود . و يك قبول عامه‌اى در ميان زن پدرها و تمام اهل سراى سلطنتى پيدا كرده بودم ، كه تقريبا اسباب زحمت و ناراحتى من شده بود . زيرا كه ، در موقعى كه براى بازى از منزل خارج شده و خيلى ميل داشتم به ميل خود دوندگى و تفريح نمايم ، دقيقه به دقيقه دچار خانم‌هايى كه عبور و مرور مىنمودند شده ؛ و آن‌ها براى بوسيدن و نوازش ، چند دقيقه مرا معطل و از بازى باز مىداشتند . كم‌كم ، در مواقعى كه دچار اين مسئله مىخواستم بشوم ، فرار كرده ، با كمال جديت مشغول دوندگى شده ، خود را به آغوش دده‌جان مىانداختم .\r\nو اگر برحسب اتفاق يكى از اين اشخاص مرا عقب كرده ، بالاخره مىبوسيد ، از شدت غيظ آن بوسه را پاك كرده و با چشم‌هاى درشت سياه خود يك نظر پرملامت به او مىانداختم .\r\nاز دختران معقول و نجيب ، ليكن از اواسط الناس ، پنج شش نفر همبازى داشتم .\r\nتمام اين دختران سالا از من بزرگتر بودند ؛ ولى ، عقلا خيلى از من كوچكتر . زيرا كه ، اغلب در بازىها و دوختن پارچه‌ها و آوردن بعضى اشياء ، غلطكارى كرده ، مرا متغير مىكردند ؛ و من هم با دست‌هاى كوچك سفيد خود آن‌ها را كتك زده ، پس از كتك با آن‌ها مشغول بازى خود مىشدم .\r\nدر اينجا ، شرحى از صورت و شمايل اين همبازىهاى خود به‌طور اختصار به شما\r\n\r\n","description":"","footnote":"","page_name":" 12 ","page_number":28},
  {"content":"\r\n\r\nمىنويسم ؛ و بعد ، شرحى از اتاق بازى خود و اشيايى كه اسباب اشتغال طفوليت من بود . اين دخترها تمام بيسواد و بىادب ؛ صحبت‌هاى آن‌ها خيلى ساده و بازارى . صورتا يكى دو تا از آن‌ها مطبوع . يكى از آن‌ها سفيد با موهاى طلايى و چشم‌هاى آسمانى رنگ ؛ هميشه متفكر و محزون ؛ خيلى بردبار و حليم ؛ خيلى موذى و تفتيش‌كننده . و اغلب ، اين دختر غمناك مشغول آوازه‌خوانى و نغمه‌سرايى بود . يكى از آن‌ها سبزه با موهاى سياه انبوه ، چشم‌هايى درشت و قدرى تابدار . خيلى پر حرف و سبك ؛ رقاص قابلى و مضحكه‌ى عجيبى . تمام ساعات عمر مشغول اختراع حرف خنده‌دارى يا حركت لغوى . و اغلب ، به قدرى آشوب كرده مىخنديد ، كه اسباب تغير دده‌جان و مورد ملامت و لعن واقع مىشد . ساير همبازىها همين قسم‌ها ، مختلف و متفاوت بودند . ولى ، هيچ يك قابل معاشرت يك دختر جوانى نبوده ؛ بلكه ، دورى از اين قسم معاشرين ضرورى بود .\r\nاسباب بازى از هر قبيل ، هر قسم ، متعدد براى من فراهم بود . ليكن ، عشق غريبى به موزيك داشتم . [ 11 
  ] و خيلى دوست داشتم تمام بازى من با پيانو و ارگ باشد . تمام روز را مشغول بازى ، و عصرها را حسب المعمول به حضور اعليحضرت تاجدار پدر بزرگوار خود مىرفتم . و اغلب ، مورد تحسين و تمجيد واقع مىشدم و به من نوازش مىكردند و هميشه به من مرحمت مىنمود . يك پول طلايى از جيب خود بيرون مىآورد ، و مكررا مىفرمود : « اين دختر خوشگل است و شبيه به شاهزاده‌هاى فتحعلى شاهى است ! »\r\nمن به قدرى از پدرم مىترسيدم كه هروقت چشمم به او مىافتاد ، بىاختيار گريه مىكردم ؛ و هرقدر به من نوازش مىكرد ، تسلى پيدا نمىكردم . چون من هيچ مردى را غير از پدرم نمىديدم ، در نظرم اين شخص فوق العاده و قابل ترس مىآمد . و هميشه آن پولى كه از پدرم مىگرفتم ، با كمال ذوق و شعف براى دده‌جان برده ، با اقسام نوازش‌ها به او مىدادم . و دده‌جان هم مرا بوسيده ، وعده مىكرد كه يك اسباب بازى جديد براى من ابتياع نمايد .\r\nحال ، لازم شد شرحى از ترتيب حرمسراى پدرم و عادات [ و 
  ] اخلاق آن‌ها به شما بنويسم . البته ، به من در موقع مطالعه‌ى اين تكه خواهيد خنديد . زيرا كه شما مرا عالم مىدانيد ، نه دكتر در علم همه چيز . و به اينكه من در اينجا مجبورا مهندسى مىكنم ، به نظر تعجب خواهيد نگريست . اما معلم من ! شما خوب بايد دانسته باشيد كه شاگرد شما ، اطلاعاتش از اين‌ها خيلى زيادتر است .\r\nاين سراى ، واقع شده بود در ميان شهر كه با يك حدودى محدود و او را « ارك » مىناميدند . حياط خيلى بزرگ و وسيعى و به فرم صد سال پيش ساخته شده بود . اين عمارت مذكور ، تمام اطراف او ، شرق و غرب ، جنوب و شمالش ساخته شده بود از اتاق‌هاى متصل به هم . و تمام دور اين حياط دو مرتبه بود . در وسط اين حياط ، عمارتى بود سه مرتبه كه از حياط مغروض شده بود با يك نرده‌ى آهنين آبى رنگ . در حقيقت ، يك كلاه فرنگى قشنگى بود و به انواع اقسام زينت داده شده ، به مد امروزه . و اين عمارت را « خوابگاه » مىناميدند و مخصوص پدرم بود . و اين عمارت سپرده شده بود به\r\n\r\n","description":"","footnote":"","page_name":" 13 ","page_number":29},
  {"content":"\r\n\r\nآغانورى خان خواجه ، كه در واقع معاون اعتماد الحرم بود . و همين‌طور تمام كليدهاى عمارت سلطنتى و درب‌هاى حرم ، از اندرون و بيرون ، سپرده به اين خواجه بود .\r\nدر اينجا ، لازم است شرحى از اين خواجه به شما بنويسم . سن او تقريبا چهل .\r\nچهره زردرنگ ، خيلى كريه و بدصورت . با صوتى ناهنجار ؛ مخصوصا در مواقعى كه به اصطلاح : « قرق » مىكرد ، صداى او را از مسافت [ 12 
  ] خيلى زيادى مىشد استماع نمود . هميشه ، شال سفيدى به روى لباس آبىرنگ چرك كثيفش بسته ، و دسته كليد خيلى بزرگى را به او آويزان نموده ؛ چوبدست بسيار ضخيمى هم در دست داشت . و خيلى سفاك بىباك ، و با عموم به يك رسميت فوق العاده رفتار مىنمود . و مخصوصا درب اندرون به اين خواجه سپرده شده بود ، و با كمال دقت ، مواظب عابرين بود ؛ و هركس به حرمسراى داخل مىشد يا خارج مىگشت ، به اجازه‌ى او بود . حتى ، خانم‌ها پس از تحصيل مرخصى از اعليحضرت سلطان ، بايد از آغانورى خان هم اجازه گرفته ؛ اگر صلاح نمىديد ، مرخص نمىنمود . تقريبا سى چهل خواجه‌اى كه در حرمسراى مستخدم بودند ، تمام از طرف اعتماد الحرم به او سپرده شده بود . و خيلى جدى و سور در تكاليف خود بود و خيلى بيش از رئيس خود سختگير و مواظب بود . و تمام خانم‌ها به او سپرده شده بود .\r\nسواد فارسى نداشت ؛ ليكن ، فقط قرآن را توانسته بود ياد بگيرد كه به صوت بلند در مواقع بيكارى تلاوت نمايد . از نهاد او چيزى درست نمىدانم ؛ ليكن ، مىدانم كه دهاتى بوده است . ليكن در طفوليت ، او را به حرمسراى مىآورند و در زير دست پدرم تربيت شده و در سراى سلطنتى نشو و نما مىكند ؛ و آن جوهر استبداد و سختگيرى را از طفوليت ملكه‌ى خود مىسازد . و همين استبداد و اخلاق جدى او ، او را به مراتب عاليه رسانيده ، فرمانفرما مىسازد . مثلا : اگر كسى در حال نزع بود و طبيب لازم مىشد ، اگر برحسب اتفاق آغانورى حمام بود ، آن مريض بايد بميرد بدون طبيب ؛ و امكان نداشت مردى داخل حرمسرا شود جز به همراهى او . بارى ، اين بود كليددار و نايب مناب كل در حرمسراى و عمارات .\r\nعمارات اطراف ، تقسيم شده بود در ميان تمام خانم‌ها كه منسوب به سلطان بودند . و بعضى حياطهاى داخل خارج هم داشت كه در آن‌ها هم منزل دارند . تقريبا ، اعليحضرت پدر تاجدار من هشتاد زن و كنيز داشت . هركدام ده الى بيست كلفت و مستخدم داشته ؛ عده‌ى زن‌هاى حرمسراى به پانصد نفر ، بلكه ششصد مىرسيد . و همه روزه هم ، يا خانم‌ها يا كلفت‌ها [ و 
  ] خدمه‌ها از اقوام و عشاير خود جماعتى را مى - پذيرفتند ؛ و هرروز ، بالاستمرار در حرمسراى تقريبا هشت‌صد نهصد نفر زن موجود بود . و تمام اين خانم‌ها منازل و حقوق و اتباع ، از كلفت [ و 
  ] نوكر [ و 
  ] تمام لوازم زندگانى در بيرون اندرون جداجدا داشته ؛ و خيلى كمتر ديده مىشد دو خانم باهم يك منزل داشته باشند . مگر ، زن‌هاى تازه كه از دهات و اطراف اختيار مىكردند ، به دست خانم‌ها [ 13 
  ] مىسپردند كه يك قدرى آداب و رسوم را بفهمند ؛ بعد منزل جداگانه به ايشان مىدادند .\r\n\r\n","description":"","footnote":"","page_name":" 14 ","page_number":30},
  {"content":"\r\n\r\nاز ميان تمام اين خانم‌ها ، فقط هفت الى هشت نفر بودند كه اولاد داشته ؛ و مابقى بدون اولاد بودند . كنيزهاى سلطنتى در تحت اختيار يك نفر رئيس در يك حياط جداگانه منزل مىنمود [ ند 
  ] . و اين كنيزها تمام تركمن و كرد بودند كه در وقعه‌ى تركمان اسير آورده بودند . ليكن ، تمام خوش‌چهره و قشنگ بودند . و به‌اضافه‌ى كنيزى ، صيغه هم بودند . و رئيس اين‌ها هم تركمان و « اقل بگه خانم » اسم داشت « 4 » .\r\nخيلى زن كافى عالى تربيت شده‌ى خيرخواهى بود ، و خيلى خوب اين كنيزها را اداره نموده بود . مخارج اين كنيزها تمام در دست خود او ، و حقوقشان هم در دست خود او بود . و هرنفرى يك مقدارى براى مخارج اضافه از دولت داشته .\r\nامين اقدس هم دستگاه جداگانه داشت و صندوقخانه‌ى كوچك سلطنتى در پيش او بود . و او تقرب يافته بود به واسطه‌ى يك برادرزاده‌اى كه داشت . و اين شخصه‌ى محترمه ، كرد گروسى و از طايفه‌ى دهاقين و صحرانشينان بوده است . و اين خدمتگزار بوده است در پيش جيران كه در چندى پيش خيلى محترم و عزيزه در پيش حضرت سلطان بوده است . پس از مرگ جيران ، دده‌ى گربه مىشود . و پس از مرگ و مفقود شدن گربه ، برادرزاده‌ى او كه همبازى گربه - ملقب به ببرى خان - بوده است ، در پيش حضرت سلطان تقربى يافته ؛ كم‌كم به واسطه‌ى آن برادرزاده ، اين كنيز ترقى كرده به مقامات عاليه‌ى بزرگ مىرسد .\r\nحال لازم است شرحى از اين گربه‌ى عزيز كه باعث ترقى خانواده‌ى امين اقدس شد ، به شما بنويسم . اين سلطان مقتدرى كه ما او را خوشبخت‌ترين مردمان عصر خودش مىدانيم ، اگر به نظر انصاف نگاه كنيم ، فوق العاده بدبخت بوده است . زيرا كه ، اين سلطان خود را مقيد به دوست داشتن زن‌ها نموده ، و از اين جنس متعدد در حرمسراى خود جمع نموده بود . و به واسطه‌ى رشك و حسدى كه در خلقت زن‌ها وديعه‌ى آسمانى است ، اين سلطان به اين مقتدرى نمىتوانسته است عشق و ميل خود را به زن يا اولاد خود در موقع بروز و ظهور بياورد . و به قدرى خود را مغلوب نفس و هوا و هوس ساخته ، و به قدرى غرق در تنعمات دنيوى بوده است ، كه اقتدارات سلطنتى را هم فراموش نموده . [ 14 
  ] از آنجايى كه هر انسانى يك مخاطب و طرف صحبت و يك نفر دوست و محب لازم دارد ، و اين شخص البته بايد بر سايرين سركرده بشود ؛ اين سلطان مقتدر مقهور ، و به واسطه‌ى ملاحظه‌ى زن‌ها ، اين حيوان را طرف عشق و محبت قرار داده ، او را بر تمام خانواده‌ى خودش ممتاز مىسازد . عكس اين گربه را من در تمام عمارات سلطنتى ديده‌ام . گربه‌ى براق ابلقى با چشم‌هاى قشنگ و ملوس . اين گربه زينت داده مىشد به انواع اقسام چيزهاى نفيس قيمتى ؛ و پرورش داده مىشد با غذاهاى خيلى عالى . و مثل يك نفر انسان ، مستخدم و مواجب‌بگير و مواظب‌كننده داشت . از جمله :\r\nهمين امين اقدس ، دده‌ى گربه بود .\r\n\r\n\r\n","description":"","footnote":"\r\n( 4 ) - اقل بگه يا اغول بگه ، كنيز شاه بود . بنا به قول اعتماد السلطنه اوايل امينه اقدس مباشر خوابگاه بود سپس اقل بگه جانشين او شد و صيغه شاه نيز شد .\r\n","page_name":" 15 ","page_number":31},
  {"content":"\r\n\r\nآه ! معلم عزيز من ! اشك چشم‌هاى مرا گرفت و به بدبختى سلاطين رقت كردم .\r\nو براى خود غرق اندوه و حزن شدم . و به آن چيزهايى كه مردم خوشبختى مىدانند ، از سلطنت ، عزت ، ثروت ، استراحت ، جاه‌طلبى ، به يك نظر نفرت نگاه كرده ؛ مىبينم خوشبختى در نوع انسان موجود نيست و اگر هم باشد ، به اخلاق و صفات حميده و درويشى و عزلت محض است . مثل اينكه : يكى از مقالات « ارتور برنرمان » در اينجا به خاطرم آمد كه مىنويسد : خوشبختى چيست ؟ چگونه مىتوان آن را به دست آورد ، يا بهترين وسايل براى نگاهدارى او كدام است ؟ اين مطلب را انسان از به دو خلقت پرسيده و در تحقيق چگونگى آن رنج‌ها برده و فكرها كرده . ليكن ، تاكنون به تحصيل جواب صحيح موفق نشده است . قبل از آنكه هيكل بشر به لباس هستى ملبس بشود و نوع انسان در بسط زمين به وجود آيد ، حيوانات به طريقه‌ى فطريه‌ى خودشان همين گفتگو را داشته‌اند .\r\nبلكه ، در اوقاتى كه شيطان در آسمان‌ها به شرايط بندگى قيام مىنموده است ، همين فكر او را اذيت مىكرده . شك نيست كه آدم نيز از حوا پرسيده است . سؤالى است بسيار قديم . آدم از هر جنس و از هر قبيل كه باشد ، در اين موضوع تأمل مىكند . اين مسئله چندين ميليون سال مطرح مذاكرات مردم خواهد بود . مثلا : ما گمان مىكنيم خوشبختى اين است كه انسان دستمال گردن قرمزى بزند و سنجاق الماس برليانت [ 15 
  ] درشتى در او نصب كند . مثل اينكه : « آورين » سى سال به تجربه‌ى حالات هوام و امتحان طبايع حشرات مشغول بود و خود را خوشبخت گمان مىكرد . « روكفلر » سى سال است به تجربه‌ى دلارها و جمع‌آورى پول‌هاى خود اشتغال دارد و اين كار را وسيله‌ى سعادتمندى مىداند . اطفال با داد و فرياد ، پير مردان با سكوت و سكون و آرامى خودشان را خوشبخت تصور مىنمايند .\r\n« يكى به اكتشاف قطب شمال رفته و خود را به انواع مهالك مبتلا ساخته ، هر لحظه هزار بار مرگ را معاينه مىبيند ؛ و به اين خوشبختى با گرفتارى خرسند است . يكى به مهمانخانه‌ى معتبرى رفته ، در جلوى ميز غذا مىنشيند و ذائقه [ را 
  ] از تناول اطعمه‌ى گوناگون محظوظ داشته ، مىگويد : معنى سعادت اين است و سعادتمند چنين . « آنتو - نيوس » سعادت را در عشق ؛ « بروتوس » در فخر ؛ « ژول سزار » در جاه‌طلبى تصور نمود . اولى رسوا ؛ دويمى مكروه ، سومى مطرود . هر سه مقتول مىشوند . « ماركوس اوريليوس » امپراطور رومانى گفته است : سعادت در مباحث عقليه ، در تمول و شهرت ، در مشتهيات و لذائذ نفسانى نيست . پس در كجا است ؟ در مباشرت اعمالى است كه عقل مقتضى آن باشد . اكنون دانستم كه نيكبختى ، به اختلاف زمان و مكان ، اختلاف دارد و آن را با يك حد معين و صفت خاصى نمىتوان توصيف نمود . در اين صورت ، بايد بگوئيم : شخص عاقل خوشبختى را در انجام كارى مىداند كه فايده‌ى آن به عالم انسانيت عايد گردد .\r\nمثلا : اگر اين پدر تاجدار من خود را وقف عالم انسانيت و ترقى ملت خود و معارف و صنايع مىنمود ، چقدر بهتر بود تا اينكه مشغول يك حيوانى ؟ و اگر آن‌قدر زن‌ها را دوست نمىداشت و آلوده به لذائذ دنيوى نشده ، تمام ساعات عمر مشغول سياست\r\n\r\n","description":"","footnote":"","page_name":" 16 ","page_number":32},
  {"content":"\r\n\r\nمملكت و ترويج زراعت و فلاحت مىشد ، چقدر امروز به حال ما مفيد بود ؟ و در عوض اينكه من در اين تاريخ از گربه‌ى او مجبور شده صحبت مىنمايم ، از رعيت‌پرورى ، معارف‌طلبى ، كارهاى عمده‌ى سلطنتى مىنوشتم چقدر با افتخار بود ؟ [ 16 
  ] و اگر مىتوانستم او را در عوض بدبخت ، خوشبخت بنگارم ؛ چه ميزان در اين ساعت قلبم مسرور بود ؟ افسوس ! اى معلم عزيز من ! كه در آن عصر و زمان ، تمام غرق غفلت بوده و بويى از انسانيت به مشامشان نرسيده ، و به قدرى آلوده به رذائل و بدىها بودند كه در قرن‌ها خرابى به يادگار گذاشته‌اند كه اصلاح‌پذير نيست .\r\nدرهرحال ، ناچار بايد دوباره شروع كنم به قصه‌اى كه تعجب از حكايت گربه ندارد . و پس از اينكه عزت و سعادت اين گربه‌ى بيچاره به سرحد كمال مىرسد ، خانم‌ها كه شوهر عزيز خود را هميشه مشغول به او مىبينند ، به واسطه‌ى رشك و رقابت ، به وسايلى كه مخصوص به زن‌ها است متوسل ، و با پول‌هاى گزافى كه خرج مىكنند ، گربه‌ى بدبخت را دزديده و در چاه عميقى سرنگون مىسازند و اين يك دلخوشى را هم از پدر تاجدار بيچاره‌ى من منع مىنمايند .\r\nدر اينجا ، لازم است كه به شما بنويسم و در واقع نصيحتى به شما بدهم . و آن اين است كه : شخص حسود هميشه در زحمت ؛ و به واسطه‌ى همين عيب ، در تمام دوره‌ى زندگانى محبوس و سرگردان است . به خاطرم آمد در يكى از رمان‌هايى كه خوانده‌ام ، قصه‌ى دو نفر دوست را مىنويسد ؛ اينجا لازم است شرح بدهم .\r\nدو نفر دخترى كه در طفوليت باهم در مدرسه دوست و انيس بوده ، تقريبا خويشى نزديكى هم باهم داشته‌اند ، به عزم سياحت به ممالك روسيه مىروند . و اين دو دختر هر دو متمول و خوشگل بوده‌اند . در يكى از شهرهاى قشنگ روسيه اقامت نموده ؛ روزها را در گردش و تفريح ، شب‌ها را در تئاترها و باله‌ها مىگذرانيده . و به قدرى اين دو دختر باهم متحد و يگانه بوده‌اند ، كه يك روح در دو بدن . از قضا ، يكى از اين دخترها به جوان نجيبى عاشق و آن جوان هم به اين دختر مايل مىشود و قرار ازدواج مىدهند . دختر ديگر و دوست صميمى از اين مسئله در درياى رشك و حسد غوطه‌ور و در بحر فكرت و اندوه مستغرق مىگردد . تا اينكه ، قرار مراجعت به وطن خود مىدهند كه در آنجا عروسى نمايند . در مراجعت ، دختر حسود مىبيند كار تمام و معشوقه به كام او شده است . درصدد مسموم كردن جوان برآمده ، او را مسموم مىنمايد . اين مرگ ناگهانى ، باعث سوء ظن اهالى شده و حكومت اين دو دختر را دستگير مىكند . پس از اقرار به تقصير ، دختر بيچاره‌ى حسود را به حكم قانون در حبس ابدى مؤبد مىنمايند .\r\n[ 17 
  ] حال انصاف بدهيد كه : آيا رشك و حسد سزاوار انسان است ؟ انسانى كه اشرف مخلوقات است ، انسانى كه داراى تمام صفات خدايى است ؟ نه ! نه ! و اين نكته نيز فراموش نشود كه : شخص حسود ، هيچ وقت به مقصد نمىرسد .\r\nبه هرجهت ، پس از مفقود شدن گربه ، حضرت سلطان كمال سختى را مىنمايد ؛ ليكن نتيجه نمىگيرد . گربه مفقود و معدوم ، و ديگر از عالم ارواح رجعتش مشكل .\r\nپس ، اين بچه كه با گربه همبازى و مأنوس بوده ، طرف التفات شاهانه واقع و جاى\r\n\r\n","description":"","footnote":"","page_name":" 17 ","page_number":33},
  {"content":"\r\n\r\nگربه را در پيش حضرت سلطان مىگيرد و ملقب به « منيجه » « 5 » مىشود . همان احترامات و رسومات گربه ، بالمضاعف درباره‌ى آن طفل مجرا مىشود .\r\nحال ، يك قدرى از نژاد و صورت اين كسى كه در دوره‌ى زندگانى من اغلب با من تصادف كرده است به شما مىنويسم . و خوب او را بشناسيد و اخلاق و صفات حمبده‌ى او را به خاطر داشته باشيد .\r\nاين طفل ، تقريبا كور ؛ يعنى : اتصال چشم‌هايش به واسطه‌ى درد زياد ، سرخ و مكروه بود . با وجود تمام تزئينات سلطنتى و تشريفات دربارى ، باز زياد كثيف بود .\r\nرنگى سبزه و صورتى غيرمطبوع ، و قدى بىاندازه كوتاه داشت . از آنجايى كه طبيعت نخواسته بوده است اين طفل عزيز از او گله‌مند باشد ، زبانش هم لال و كلماتش غير مفهوم بود . ابدا تحصيل و سواد نداشت ؛ از تربيت و تمدن اسمى نشنيده بود . بيست سى نفر از بچه‌ها و پسران اواسط الناس همبازى ، و به اصطلاح عالىتر : « غلام بچه » داشت . تمام ساعات شبانروز ، مشغول شيطنت و دويدن دور حياط و اذيت كردن به خانم‌ها و مهمان‌ها بود . و ابدا ، كسى را قدرت چون‌وچرا و سؤال جواب نبود . در تابستان ، خاك و سنگ حياط ؛ و در زمستان ، گلوله‌هاى برفى را به جاى دسته‌گل‌ها به خانم‌ها تقديم مىنمود . و از هيچ حركت وحشيانه روگردان نبود . و داراى اخلاق رذيله ، حتى قتل . مثل اينكه :\r\nيك روزى ، براى تفريح و بازى تفنگ را به روى خواجه خالى كرد كه اسم او عبد اللَّه خان بود ، و پاى او را مجروح ساخت . و هنوز ، آن بيچاره يادگار زمان طفوليت او را دارد و مىلنگد . و پدر اين طفل هم در گروس چوپان بوده است . اين است صورت و سيرت [ 18 
  ] و نژاد كسى كه از اين به بعد در اين تاريخ ، مكرر او را ملاقات خواهم كرد .\r\nهرساله ، از ماه اول بهار اعليحضرت پدرم مسافرت مىكرد و تمام بهار ، تابستان ، پائيز را در گردش بود . ميل زيادى به شكار و سوارى داشت . اول به سرخه حصار تشريف مىبردند براى « آش‌پزان » . يكى از تفريحات خيلى مطبوع خانم‌ها بود . اگرچه شما يقينا تفصيل را مىدانيد ؛ ليكن ، من در اينجا به شما باز شرح مىدهم .\r\nدر يكى از خيابان‌هاى مطول باغ چادر مىزدند . عرض و طول اين چادر ، بيست ذرع . در تمام طول چادر ، از دو طرف مجموعه گذاشته ؛ و از هر قبيل خوراكى در او موجود بود . تمام اعيان ، اشراف ، وزراء بايد بنشينند و اين‌ها را پاك كرده ، حاضر نمايند . و پس از حاضر شدن ، پدرم اول با دست خودش در ظرف بريزد . و بعد باقى را ريخته ، مشغول پختن بشوند . در تمام مدت طبخ آش ، بايد رقاص مطرب بزند ، و انواع بازىها در بياورند پس از انجام . و خانم‌ها براى تماشا مىرفتند . پس از تماشا مراجعت كرده ؛ آشپزها آمده قسمت مىكردند . و يكى از غذاهاى لذيذ خيلى مأكولى بود كه\r\n\r\n\r\n","description":"","footnote":"\r\n( 5 ) - منيجه ، يا مليجك يا منيجك ، غلامعلى عزيز السلطان است ، وى برادرزاده امينه اقدس بود كه در نزد شاه تقرب خاصى داشت و اختر الدوله يكى از دختران شاه به عقد او درآمد .\r\n","page_name":" 18 ","page_number":34},
  {"content":"\r\n\r\nانسان از خوردنش خسته نمىشد . پس از اتمام آش‌پزان ، به سلطنت آباد يا به نياوران رفته ؛ از آنجا به طرف پشتكوه تشريف مىبردند .\r\nيكى از تفريحات ديگر پدرم هم اسب‌دوانى بود ، كه هر سال شب عيد اسب‌دوانى مىكردند . آن‌هايى كه اول براى تفريح بوده است ، اخيرا جزو تشريفات سلطنتى شده بود و بايد حتما مجرا شود ؛ مانند : بازى پهلوان‌ها ، كه هر سال بايد در سردرب تخت مرمر اعليحضرت جلوس نموده و پهلوان‌ها در جلو بازى كرده ، كشتى بگيرند . اين پهلوان‌ها خالى از تماشا نبودند . در واقع ، خيلى اسباب تفريح بود .\r\nاز اين قسم تفريحات ، در مدت شبانروز ، به اقسام مختلف براى اين خانم‌ها موجود بود . و هيچ نمىتوان تصور نمود در عالم خيال ، چنين زندگانى آسوده‌ى شيرينى براى نوع بشر . جز آن‌ها ، هيچ كدورتى ، هيچ زحمتى ، هيچ درد و عقده‌اى در تمام سال به ملاقات آن‌ها نمىرفت . و من يقين دارم اگر كسى از آن‌ها مىپرسيد : زحمت چيست ؟\r\nبا يك تعجب فوق العاده ، خيره نگاه كرده ، در جواب بىحركت مانده ، نمىفهميد چيست .\r\nو همين قسم وقتى كه ستاره‌ى اقبالشان غروب كرد و پس از [ 19 
  ] قتل سلطان از سراى خارج شدند ، در مدت اندكى تمام مردند ؛ خيلى كم و به‌ندرت از آن‌ها باقى ماند .\r\nبارى ، در زمان ظهور آن طفل سابق الذكر ، من نبوده‌ام . اين‌هايى كه به شما مىنويسم ، قصه‌هايى است كه در موقع استراحت ، دده جان براى من نقل مىكرد . وقتى كه من بزرگ شده ، تقريبا مىفهميدم ، اين طفل بزرگ و تقريبا ده دوازده ساله بود .\r\nيك قدرى هم لازم است از اخلاق و عادات خانم‌ها به شما بنويسم ؛ و بعد شروع به قصه‌ى خود نمايم .\r\nاين خانم‌ها اغلب ، دو نفر سه نفر با يكديگر دوست و رفيق بودند . اغلب روزها را به مهمانى و بازى « لاسكنه » - لاسكنه : صورت‌هاى مختلف الوان مضحك است كه از مقوا درست مىكنند - و صحبت‌ها و خنده‌ها به شام مىرسانيدند . و تمام مذهبى و مقيد به روزه و نماز بودند . هميشه ، ميل داشتند در تزئين و لباس بر يكديگر سبقت داشته ، خود را فوق العاده جلوه داده ، جلب نظر شاهانه را بنمايند . عصرها ، هر روزه و بالاستمرار ، دو سه ساعتى را مشغول توالت و لباس‌هاى رنگارنگ الوان بوده ، خود را مثل رب النوع‌ها مىساخته و به حضور حضرت سلطان مىرفتند . ولى ، امتيازى ما بين هيچ كدام در پيشگاه حضرت سلطان نبود ؛ مگر يك نفر از آن‌ها كه محبوب القلوب و بىاندازه طرف توجه بود . اين زن جوانى بود تقريبا بيست ساله ، قد بلند ، با موهاى سياه و بشره‌ى لطيف سفيدى . چشم‌ها بىاندازه قشنگ و مخمور . مژه‌ها برگشته و بلند . خيلى خوش مشرب ؛ خوش سلوك . با تمام مراحم حضرت سلطان ، متواضع ، فروتن ، مهربان و خيلى ساده و بدون آرايش . پدرش باغبان ؛ از تحصيل تمدن به كلى عارى « 6 » .\r\n\r\n\r\n","description":"","footnote":"\r\n( 6 ) - اين زن معروف به خانم باشى يا باغبانباشى ، دختر باغبان اقدسيه بود كه با جيران ، زنى كه ناصر الدين شاه بسيار دوست مىداشت شباهتى داشت . ر . ك . دوستعلى خان معير الممالك ، يادداشتهائى از زندگانى خصوصى ناصر الدين شاه ، چاپ تهران ، 1351 ، ص 48\r\n","page_name":" 19 ","page_number":35},
  {"content":"\r\n\r\nو اين زن را لازم است ما بشناسيم ؛ زيراكه ، اشخاص بدخواه و آن كسانى كه به او رشك مىبردند و نمىتوانستند با او در مقام عناد برآيند ، او را پس از قتل حضرت سلطان ، متهم و لكه‌دار نمودند . ليكن ، من دامن او را از اين گناه برى مىدانم . زيراكه اگر پدرم را دوست نمىداشت ، اقتدارات شخصى خود را كه دوست مىداشت و هيچ وقت راضى به قتل او و تنزل خود نمىشد .\r\nخيلى ميل داشتم مانند « ويكتور هوگو » يا مسيو « روسو » ، مصنف قابل باشم و اين تاريخ را فوق العاده شيرين و مطبوع بنويسم . اما ، افسوس كه جز به احتقار و خيلى ساده [ 20 
  ] نمىتوانم نوشت .\r\nاين بود ترتيب حرمسراى حضرت سلطان . حال كه ما خوب همه را مىشناسيم و به اخلاق آن‌ها آشنا هستيم ، باز مىرويم بر سر قصه‌ى خود .\r\nدر سن هفت سالگى ، به امر حضرت سلطان مرا به مكتب خانه گذاشته ، معلم و لله و خواجه براى من معين شد . اينجا ، لازم است كه اين معلم عزيز زمان طفوليت مرا بشناسيد . اين مردى بود تقريبا سى ساله ، با محاسن انبوه و چشم و ابروى درهم رفته‌ى سياه . وطنش گيلان ، و سوادش تقريبا بد نبود . پسر قاضى و قضاوت را ارث مىدانسته است . وقتى كه پدرش مىميرد ، عمويش قضاوت را صاحب شده ؛ اين شخص به منزل صدر اعظم متحصن مىآيد . او هم براى اينكه اين متحصن بيچاره را از سر خود باز نمايد ، براى معلمى من انتخاب مىنمايد .\r\nو لله جان من از اقوام مادرى خودم بود : دايى مادر بزرگ من . و اين دايى جان « خان » بود ؛ و در روزهاى سلام ، زره كلاه خود كرده ، پر زرنگارى در دست گرفته و در محضر حضرت سلطان حاضر مىشد . و پس از سلام ، در خانه نشسته ، بيكار بود . سن اين لله جان ، تقريبا چهل پنجاه سال . خيلى موقر ، محترم ، خيلى مواظب ، درستكار ؛ با ريش خيلى بلندى .\r\nمرا به مكتب‌خانه برده ، خلعت‌ها داده ، جشن‌ها گرفته . ليكن ، من خيلى محزون و ملول بودم كه آزادى بازى از من سلب ، و از اسباب‌بازى قشنگ ، عروسك‌هاى ملوس خود جدا شده‌ام . اغلب روزها را با معلم و لله‌ى خود قهر بودم ، و به هيچ علاجى درس نمىخواندم . مجبورا ، دخترهاى همبازى را تأديب كرده ، كتك مىزدند . ليكن ، اثرى در وجود من نداشت . خيلى لجوج و خودسر بودم و اطاعت هيچكس را نمىكردم ؛ و هرچه را خودم ميل داشتم مىكردم ؛ و هيچ به تشرها [ و 
  ] تأديب بزرگترها اعتنا نداشتم . خود را عقل كل و مالك الرقاب مىدانستم . زيرا كه از وقتى كه عقلم مىرسيد و مىفهميدم ، تمام را جز تعظيم تكريم [ و 
  ] تواضع چيزى نديده و هرچه خواسته بودم برايم موجود بود . به اين جهت ، طاقت ناملايم را نداشته و خيلى زود از هر چيزى متأثر مىشدم .\r\nاين معلم ناچار از معلمى صرف نظر نموده و نقال شد . تمام روز را نقل مىگفت و حكايت مىكرد ، و خيلى كمتر به من درس و تعليم مىداد . باوجوداين ، از هيچگونه اذيتى من در [ 21 
  ] باره‌ى او صرف نظر نكرده ، هميشه آرزو مىكردم كه يا ناخوش\r\n\r\n","description":"","footnote":"","page_name":" 20 ","page_number":36},
  {"content":"\r\n\r\nبشود يا بميرد و من چند روزى آزاد بوده ، بازى شيطنت بنمايم . از قضا ، اين معلم هم جوان و خوش بنيه بود ، هيچ وقت ناخوش نمىشد . تا اينكه يك روز جمعه ، به غلام بچه‌هاى همبازىهاى خود گفتم : اگر شما كارى بكنيد كه معلم ما چند روزى بسترى و ناخوش بشود ، من به شما از اسباب‌بازىهاى خود يك قسمت عمده خواهم داد . اين‌ها هم قبول و قرار دادند كه تدبيرى كرده ، او را اذيت كنند . از قضا ، در شنبه كه ما به مكتب‌خانه رفتيم ، يكى از غلام بچه‌ها كه عباس خان نام بود باروت زيادى گرفته ، در زير معلم تا درب اتاق فتيله گذاشته ؛ وقتى كه خواستيم براى ناهار مرخص بشويم ، سر فتيله را آتش مىزند . معلم بيچاره از همه جا بىاطلاع ، دوباره روى تشك خود مىنشيند كه ناگاه باروت آتش گرفته ، تمام لباس و از كمر به بعد معلم بيچاره مىسوزد .\r\nعصر را تعطيل و ما تقريبا يك هفته از درس خواندن آزاد بوديم . ولى ، بعد فهميدند كه اين كار را به امر من كرده‌اند . تقريبا چهار چوب كف دست من زدند ، و به واسطه‌ى همان چوب‌ها ديگر مرتكب بىاحترامى نسبت به معلم خود نشدم . و چون تا آن زمان كتك نخورده بودم ، به واسطه‌ى آن چوب‌ها ، تقريبا يك هفته ناخوش و بسترى بودم .\r\nتمام روزهاى تعطيل را من با كمال بىاعتنايى مشغول بازى بودم ، و ابدا خود را حاضر نمىكردم براى ياد گرفتن آنچه را كه معلم مىگويد . يك سال به همين منوال گذشت . و تمام ترتيب تحصيل من از همين قرار بود . و اگر به نظر انصاف بنگريم ، معلم هم زيادتر از اينكه مىآموخت بلد نبود ؛ مقصودش امر معاش و گذران بود . آه و افسوس كه من بيچاره ، از نداشتن يك معلم خوب بافهمى از ترقيات دوره‌ى زندگانى محروم ؛ و امروز خوب مىبينم كه شخص بيسواد از جماد پست‌تر است .\r\n « آدمى را علم بايد در وجود * ورنه جان در كالبد دارد جماد » \r\nپيش رفتن ، يعنى : نزديك شدن به حقيقت و نيكبختى . همان‌طور كه آگاهى يافتن به تمام حقايق اشياء از استعداد بشريت خارج است ، به دست آوردن نيكبختى كامل نيز به اندازه‌اى دشوار است كه انسان غالبا وجود آن را انكار مىنمايد . اما ، با همه‌ى اين‌ها ، انسان مىتواند تا يك درجه به فهميدن حقيقت و به دست [ 22 
  ] آوردن سعادت نايل بشود .\r\nقانون خلقت ما را از درك معانى بس چيزها محروم نموده . ما هم به اين محروميت اضطرارى ، يك محروميت اجبارى علاوه نموده‌ايم . چيزى را كه مىتوانيم بفهميم ، نمىفهميم . آن مقدار راحت و سعادتى را كه ممكن است مالك بشويم ، از دست مىدهيم .\r\nبراى چه ؟ براى نداشتن راهنمايى كه آن را علم نام نهاده‌اند .\r\nانسان با اين تنه‌ى ضعيف ، نه تنها حيوانات درنده‌ى قوى هيكل را زبون پنجه‌ى قهر و غلبه مىدارد ؛ بلكه ، به طبيعت غالب آمده ، خشكى به دريا ، دريا را به خشكى تبديل نموده . از روى امواج خروشان بحار محيطه ، از تونل‌هاى سهمگين كوه‌هاى بلند مىگذرد . عرض و طول كره‌ى زمين به اين عظمت را با قوه‌ى قادره‌ى برق و بخار مى - پيمايد . ماهيت مواد سطح خاك ، جسامت و حركت ستارگان افلاك را مىفهمد . بدايع اسرار آفرينش را درك كرده ؛ وسايط تنعم نوع خود را مهيا مىنمايد . اين قوت فوق العاده\r\n\r\n","description":"","footnote":"","page_name":" 21 ","page_number":37},
  {"content":"\r\n\r\nكه شامل سعادت و ضامن حسن اتصال است ، از كجاست ؟ بىشبهه ، از علم است . قدرت ، ثروت ، افكار عاليه ، اخلاق حميده ، ترقيات گوناگون ، همه‌ى اين‌ها از نتايج علم است .\r\nو ما به اين نسبت ، مىتوانيم ترقى را مترادف علم فرض كنيم .\r\nاما ، افسوس و باز هزار افسوس كه در آن تاريخ ، باب علم به روى نسوان از هر جهت بسته و ابدا راهنما و معلمى از براى خود موجود نمىديدند . و به همين واسطه ، تحصيل من خيلى كم و بالاخره هيچ بود ؛ و اين حرمان ابدى با من انيس و جليس . در هنگامى كه « بيزمارك » از پاريس برمىگشت ، مىگفت : آنهمه فتوحات نمايان را با خود مىبرد . در يكى از مجالس به حاضرين گفت : ما با معلم مدرسه به فرانسه غلبه كرديم .\r\nدانشمندى بر اين سخن اعتراض كرده و مىگويد ، تأثير استاد و آموزگار در تربيت اطفال و تقويت صفات آنان محقق است ؛ اما ، بيزمارك يك قوه‌ى معنوى را فراموش كرده و متذكر نشده ، كه آن تأثير مادر است . بچه در صورتى از معلم بهره مىبرد ، كه تربيت خانوادگى او درست باشد . طفلى كه اخلاق و عادات وى روى به فساد گذاشت ، اطوار و حركات ناشايست كرد و در لوح [ 23 
  ] خاطرش نقش بست ، وقتى كه به معلم سپرده شد ، به او چه مىتواند بكند ؟\r\nهمين‌طور من در اينجا معلم خود را بى خود تكذيب مىنمايم . فرضا : افلاطون و ارسطو را به جاى معلم گيلانى من مىآوردند . با آن اخلاق بد و خودسردى و عدم اعتناى من ، چه مىتوانست كرد ؟ و البته اگر مىخواست به درشتى و ضخامت و ترس مرا مطيع نمايد ، دده جان راضى نشده ، معلم را منع مىكرد .\r\nيك سال بدين منوال درس خوانده ، سن من به هشت سالگى رسيد . اغلب را مىشنيدم كه دده جان ، عمه جان ، ننه جان از عروسى من صحبت مىكنند و خيلى زود مايل هستند كه مرا به شوهر داده ، خلعت‌ها بگيرند ، شيرينىها بخورند . و من هم بىاندازه خوشوقت مىشدم كه داراى يك آزادى كامل و يك خانه‌ى عليحده باشم . اغلب ، از عوض قصه و حكايت ، صحبت عروسى بود و دستور العمل زندگانى آتيه . و من هم با يك دقتى گوش كرده ، خوب در مخيله‌ى خود ثبت و ضبط مىنمودم . مثلا ، از جمله : به قدرى شوهر آتيه‌ى مرا در نظرم پست كرده بودند و مرا نسبت به او غالب و قاهر ، كه اغلب در عالم خيال ، خيال شكنجه‌ها و عذاب‌ها [ و 
  ] تحكم‌هاى گوناگون براى آن بيچاره فكر كرده ؛ اين را يك نوع بازى و اسباب تفريح براى خود مىدانستم . تا اينكه ، بدبختانه آمد به سرم از آنچه مىترسيدم .\r\nدر سال گذشته ، مادر من داراى يك پسر شده بود « 7 » . اين پسر ، خيلى لطيف ، خوشگل ، [ با 
  ] موهاى مجعد سياه و خيلى طرف مهر و محبت مادرم بود . از آنجايى كه من خيلى بد اخلاق نسبت به مادرم بودم و اغلب را با دده جان مهر مىورزيدم ، چندان مطبوع طبع مادر عزيز نشده ؛ و ديگر اينكه به واسطه‌ى پيش‌بينىهاى عجيب\r\n\r\n\r\n","description":"","footnote":"\r\n( 7 ) - توران السلطنه ، مادر تاج السلطنه داراى دو فرزند ، يك دختر ، و يك پسر عضد السلطنه شد .\r\nر . ك . يادداشتها ص 180\r\n","page_name":" 22 ","page_number":38},
  {"content":"\r\n\r\nو آمال [ و 
  ] آرزوهاى خيلى بزرگ دور ، پسر را بر من مقدم مىداشته . ولى ، نه در ظاهر ، بلكه باطنا . ليكن ، من به‌قدرى باهوش و دقيق بودم ، كه ابدا نمىتوانستند نكته‌اى را از نظر من مستور بدارند . نظر به اين ترجيح ، من بيشتر از مادر خود فرارى و دلتنگ شدم . به‌قدرى گاهى محزون مىشدم كه خود را بدبخت‌ترين نوع بشر تصور مىكردم . و از همان وقت ، من يك قساوت قلب فوق العاده پيدا كرده ، زندگانى را با يك حال مجنونانه‌اى شروع نمودم . همين حال باعث اين شده بود كه از دده عمه‌ى عزيز خودم هم به يك اندازه منصرف و هميشه سرافكنده ، مهموم شده [ 24 
  ] بودم .\r\nنمىدانستم و نمىشناختم حسد را ؛ بلكه ، اين كلمه بر من مجهول بود . وقتى كه مادرم برادرم را مىبوسد ، نوازش مىكند ؛ قلبم مرتعش و يك عرق سردى پيشانيم را نمناك مىنمايد . و به همين جهت ، من با خود عهد و پيمان كرده بودم : ابدا احدى را دوست نداشته ، با نوع بشر خيلى بد رفتار باشم . و از قضا ، تا حال همين عقيده‌ى من باقى ، و اغلب اوقات بى خود دوستان خود را اذيت داده ، زحمت وارد مىآورم . ولى ، وقتى كه فكر مىكنم ، جهتى نداشته است و عداوتى در ميان نبوده است ؛ مگر ، همان لجاجت و عنادى كه [ به 
  ] قلب من از طفوليت وارد شده بوده است . اينست كه شخص بايد از طفوليت داراى هرچيزى بشود ، و از طفوليت اخذ نمايد : چيزهايى را كه براى يك نفر انسان متمدن لازم است .\r\nدر همين اوقات بود كه براى من خواستگارهاى فراوان آمد و شد مىكردند .\r\nليكن ، پدرم رضا نمىشد و مىگفت : اين بچه است و قابل شوهر نيست ! ليكن ، به واسطه‌ى نفرت مادرم ، هنوز اظهار نكرده بود . تا اينكه ، يك صبحى كه در حضور پدرم بودم و جمع كثيرى از خانم‌ها ايستاده بودند ، چند مجموعه در سر خواجه‌ها و به حضور آوردند .\r\nپس از برداشتن روى مجموعه‌ها ، مشتمل بود بر اسباب‌بازى گرانبها و جواهرات قيمتى خيلى اعلا . و تمام متعجب كه اين‌ها مال كيست و براى چيست . پس از ساعتى سكوت ، فرمودند : « عزيز ! اين‌ها [ مال 
  ] توست و به هريك از اين دخترها مىدهى ، بده ! » و قبلا به او سپرده بودند كه مرا نامزد نمايند . ليكن ، يكى از همشيره‌هاى من كه از من تقريبا دو سال بزرگتر بود ، او داوطلب عروسى با عزيز شده و مادرش قبلا خواجه « 8 » دده‌ى اين طفل را به وعده [ و 
  ] و عيد پارتى خود نموده ، راضى كرده بود به اينكه او را نامزد نمايند . و اين طفل هم قبول كرده بوده است .\r\nبه محض فرمايش پدر محترمم ، آن بچه انگشترى [ را 
  ] برداشته ، به دست خواهر كرد و گفت : « ق ق ق قربان ! اى اى اى اين دد دختر ، نا نا نا نامزد من ! » پدرم طفل را در آغوش گرفته و گفت : عزيز من ! نامزد تو اين دختر است و ميل من براين . و تو بايد او را داشته باشى . »\r\nطفل با همان لكنت زبان گفت : « ب ب ب بسيار خوب ! »\r\n\r\n\r\n","description":"","footnote":"\r\n( 8 ) - اصل : خاجه .\r\n","page_name":" 23 ","page_number":39},
  {"content":"\r\n\r\nمادرم حضور داشت ؛ فرياد زد و گفت : « آه ! من دختر خود را مسموم و از حيات عارى مىنمايم ، و به هيچ وجه راضى به اين داماد نمىشوم . آيا حيف نيست دختر مطبوع محبوب مرا به اين طفل بدهيد ؛ در حالتى كه پدر و مادرش معلوم و قيافه [ و 
  ] هيكلش اسباب نفرت است ؟ »\r\nمعلوم است اين سخن درشت درباره‌ى عزيز ، [ در 
  ] پدرم چه اثرى نمود . مانند رعد غريده و فرياد زد : « چه گفتى ؟ آيا ميل مرگ دارى ؟ آيا اختيار دختر من دست توست ؟ »\r\nهنگامه‌اى برپا شد و مادر مرا با زحمتى از نظر او مخفى نموده ؛ و من به جاى خود خشك شده بودم . با اين وضع ، به شما مىنويسم : خيلى ميل داشتم مادرم ممانعت نكند و واقع مرا به او بدهند . نه اينكه مفهوم شوهر چه ، يا آنكه مىفهميدم كه معنى محبت چيست ؛ همين‌قدر مىفهميدم كه اگر من شوهر كنم ، از منزل مادرم خارج شده ، نوازشات او را نسبت به برادرم نمىبينم . و گذشته از اين‌ها ، عروسك‌هاى خيلى قشنگى كه [ در 
  ] مجموعه بود ، كه به هيچ علاجى من ميل متاركه‌ى آن‌ها را نداشتم ؛ و خيلى دلم مىخواست همان ساعت آن اسباب‌بازىها را به من بدهند ؛ و من دويده ، به اتاق بازى خود داخل شوم و آن‌ها را خورد و پاره‌پاره نمايم .\r\nتعرض مادر من طفل را جرى كرد و گفت : « م م م من همون خا خا خا خانم را مى مى مىخوام م م م ! من اى اى اى خانم نه نه نه نمىخوام ! »\r\nهمه گفتند : مبارك است . تقريبا نامزدكنان شد و عروسك‌ها [ و 
  ] جواهرات را خواجه [ ها 
  ] به منزل خواهرم بردند ؛ و من متغير [ و 
  ] دلتنگ به منزل آمدم . به محض ورود ، مادرم مرا صدا كرده ، گفت : « چرا آمدى ؟ براى چه مراجعت كردى ؟ برو پيش پدرت ؛ يا اگر ميل دارى در منزل من باش ، ديگر پيش پدرت نرو ! »\r\nمن گريه‌كنان به اتاق خود آمده ؛ [ 25 
  ] . . . . « 9 » كه افتاده بود ، خود را انداخته ، گريه مىكردم . خواب بر من غلبه كرده ، خوابيدم . در عالم خواب ديدم : صحراى وسيعى را كه در او ، انواع اقسام اشخاص مختلف در گردش و تفرج هستند ؛ و من هم غرق جواهر و لباس‌هاى فاخر مشغول گردش . كم‌كم ، اين مردم به من هجوم آورده ؛ تمام زينت‌ها و جواهرات مرا يك‌يك برداشته ، مرا عريان گذاشته . و من مانند يك كبوتر مظلومى كه در جنگ شاهين گير و گرفتار باشد ، در دست اين مردم اسير و يال و پر مرا يك‌يك كشيده ، بردند .\r\nاز وحشت از خواب بيدار شده ، دوباره شروع به گريه كردم . دده جانم وارد اتاق ، و مرا گريان ديد . بىاندازه متأثر شده ، مرا در آغوش گرفته ، بوسيد و سبب گريه سؤال كرد . من واقعه و تغير مادر و خواب خود را براى او شرح دادم . ناله‌اى كرده و گفت : « براى سعادت و خوشبختى ، همين كفايت نمىكند : همين كه شخص داراى مقام عاليه و رتبه‌ى سلطنت باشد و به اين اندازه خوشگل مطبوع . براى صحت\r\n\r\n\r\n","description":"","footnote":"\r\n( 9 ) - كذا : يك كلمه بياض است .\r\n","page_name":" 24 ","page_number":40},
  {"content":"\r\n\r\nبودن بسى چيزها لازم است ، كه اگر من زنده ماندم به تو خواهم آموخت . » و به هزار زحمت مرا تسلى داده ، مشغول بازى نمود . و من هم به كلى اين واقعه را فراموش كردم . من تعبير اين خواب و معنى حرف دده جان را پس از چند سال ديگر فهميدم ؛ كه در موقع به شما خواهم گفت .\r\nدر همين روزها ، كليددار باشى خراسان به خواستگارى فرستاده ؛ قرعه به نام من بينوا درآمده بود . و تقريبا پدر [ و 
  ] مادرم هم راضى شده ، چيزى نمانده بود كه ما را عروس كرده ، به خراسان ببرند . ليكن ، من پس از فهم ، شروع به گريه و زارى كرده و جدايى از بستگان و پدر [ و 
  ] مادرم را براى خود هموار نكرده ، درخواست نمودم كه مرا به اين شوهر ندهند . و درخواست من پذيرفته او را رد كردند .\r\nپس از [ آن 
  ] ، يكى از زن پدرهاى محترم من كه شاهزاده و منسوب به خانواده‌ى سلطنتى بود ، مرا براى برادر زاده‌اش خواستگارى نمود . از [ آ 
  ] نجايى كه در آن زمان چندان از مال دنيايى بهره‌اى نداشته ، مصدر كارهاى بزرگ نبودند ، مادر من راضى نشد و قبول ننمود .\r\nهمين قسم ، هر روزه صبح ، شوهرى براى ما معلوم ؛ عصرش معدوم مىشد . تا اينكه يك روزى ، از منزل انيس الدوله كه يكى از زن‌هاى محترم پدرم بود ، آمده و مرا از طرف او احضار نمود .\r\nحال ، لازم است من شرحى در باب اين خانم محترم به شما بنويسم . اين خانم دهقان زاده و از بلوكات عمامه بود . در يك سالى كه پدر من به آن طرف‌ها مسافرت مىنمايد ، اين دختر را در صحرا ديده ، از او بعضى سؤالات مىنمايد . و آن دختر تمام را جواب‌هاى دلكش مطبوع مىدهد و طرف مهر پدرم واقع ؛ او را به حرم مىآورد و به دست همان جيرانى كه در پيش مذاكره‌اش را كردم ، مىسپارد . پس از مرگ جيران ، خانه [ و 
  ] اثاثيه‌ى او را به اين دختر داده ، و به جاى او خيلى محترم و مطبوع بود . به‌قدرى اين زن عاقله [ و 
  ] با اخلاق بود ، كه با وجود نداشتن صورت خوبى ، براى سيرت خوب اول زن و اول محترم بود . درين تاريخ كه من مذاكره مىكنم ، او تقريبا سى ساله ، قدى متوسط ، خيلى ساده ، آرام ، باوقار ، سبزه ، با صورت معمولى ؛ بلكه يك‌قدرى هم زشت ؛ ليكن ، خيلى با اقتدار . تمام زن‌هاى سفراء خارجه به منزل او پذيرفته شده ، در اعياد و مواقع رسمى به حضور مىرفتند . و اين خانم بزرگ محترم اولاد نداشت ، و مرا براى خود اولاد خطاب كرده ، مهر مخصوصى نسبت به من داشت .\r\nو همين قسم ، جميع خانواده‌هاى محترم و نجيب و زن‌هاى وزراء [ و 
  ] امراء به منزل او پذيرفته مىشدند . و تمام عرايض اغلب به توسط او انجام گرفته ، در حضور سلطان عرض و قبول مىشد .\r\nاين مادر روحانى من براى من نامزدى از طايفه‌ى اشراف و نجباء انتخاب نموده ؛ امروز مرا براى نمايش به خانه‌ى خود خواسته بود . پس از ورود و تعارفات رسمى ، حسب المعمول مرا در پيش خود جاى داده ، بوسيد و مشغول صحبت‌هاى متفرقه شد ، و از اقسام بازىها از من سؤال مىنمود . و من هم خيلى شمرده ، قشنگ ،\r\n\r\n","description":"","footnote":"","page_name":" 25 ","page_number":41},
  {"content":"\r\n\r\nجواب‌هاى او را زيركانه داده ؛ گاهى هم حركت‌هاى اطفال نموده ، صحبت خود را اثبات مىنمودم . و من ديدم يك زن عظيم الجثه‌ى خيلى موقرى را كه در آنجا نشسته ، و با كمال دقت به صحبت‌هاى شيرين من گوش كرده ، مىخنديد . كم‌كم ، من با او هم مأنوس ، بناى صحبت را گذاشتيم . در اين بين‌ها ، يك طفل هشت ساله‌ى خيلى سفيد و چاق ، ولى بىاندازه شيرين و ملوس ، با كلاه و لباس نظامى وارد اتاق گشته ؛ يكسره به طرف آن خانم رفته ، در زانوهاى او قرار گرفت . من از ديدن اين طفل احساس وحشتى [ 26 
  ] در خود نمودم ؛ بىاختيار برخاستم . هرچند به من اصرار ماندن كردند ، فايده نبخشيد .\r\nو خيلى متوحش ، غمناك ، از [ آ 
  ] نجا بيرون آمدم . و به كلى آن حال بشاشت و سرور از من سلب ، و خيلى پكر [ و 
  ] غمناك بودم . به منزل آمده ، به حضور مادرم رفتم . و او هرچه از من سؤال كرد ، من در عوض تمام جواب ، آه مىكشيدم . بالاخره ، مرا رها كرده ، تفصيل را از دده جان سؤال نمود . دده جان گفت : « از قرار معلوم ، اين خانم براى پسرش از انيس الدوله خواسته بوده است . و او هم در ميان خانم‌ها فلانى را انتخاب نموده بوده است . »\r\nمعلم عزيز من ! درين ساعتى كه تقريبا بيست و دو سال است از آن روز و زمان مىگذرد ، باز از نوشتن اين نكته نتوانستم خود را از يك لرز عصبانى كه در من توليد شده نگاه داشته ؛ مجبورا ساعتى قلم را زمين گذاشته ، بيهودانه آه‌هاى سوزان مىكشم .\r\nدر واقع ، چه بدبختى ازين براى شخصى بالاتر است كه در طفوليت و سن هشت سالگى ، شوهر كند . بلكه ، دلش خيالش آن شوهر را انتخاب نكرده ، بلكه مادر و بزرگترش براى خيالات مهمل واهى او را انتخاب نموده‌اند . مثل اينكه من درين مدت عمر ، بدبخت و سرگردان زندگانى نموده‌ام ؛ و تمام شروع شده است از همين روز منحوس .\r\nمن به شما مىنويسم يك نكته را كه مكرر تحرير نموده‌ام : در تمام مدت زندگانى خودم ، به اثرات قلبى معتقد و از تمام آنچه براى من پيش آمده ، هميشه قبلا مطلع بوده‌ام .\r\nدر آن روز ، يك گرفتگى فوق العاده و يك حزن بىاندازه‌اى در من توليد شد كه تا حال مرا ترك نكرده . من هميشه در مدت زندگانى ، مهموم و مغموم بوده‌ام . و خوب حس مىكردم يك بدبختى عظيمى را كه در تحت اين ازدواج بود . و هروقت فكرى مىكردم آن زن و آن طفل را ، يك دردى در سر و يك لرزى در اعصاب و يك فشارى در قلبم توليد مىشد كه مجبور به گريه مىشدم .\r\nدو سه روز گذشت ، و من همين قسم ملول و محزون بودم . نه به ملاطفت‌هاى مادر ، و نه به نوازشات دده ، و نه به گردش [ و 
  ] تفرج [ و 
  ] بازى ؛ به هيچ چيز رفع حزن از من نمىشد و ابدا قادر به تبسم نبودم . بالاخره ، اين مزاج لطيف از او طاقت زحمت نياورده ، ناخوش و بسترى افتاده ؛ به اصطلاح زن‌ها : « آبله مرغان » درآوردم . و اين صورت لطيف مطبوع ، زينت داده شد با لكه‌هاى سرخ رنگى .\r\nدر همين حالى كه من ناخوش و از شدت تب بيهوش افتاده بودم ، مادر من مشغول مذاكره‌ى عروسى من بود . و چون انيس الدوله خواستگار از طرف مادر داماد بود ، پدرم هم رضا داده ؛ درحالىكه ميل نداشت ، قبول اين وصلت را نمود . و قرار داد\r\n\r\n","description":"","footnote":"","page_name":" 26 ","page_number":42},
  {"content":"\r\n\r\nعجالتا شيرينى خورده ، ليكن تا من بيست ساله نشدم ، عقد و عروسى نكنند . به اين قرار داد طرفين راضى ، قرار شيرينى خوردن مرا به زودى دادند و مشغول تهيه تدارك [ شدند 
  ] .\r\nكم‌كم ، كسالت من تخفيف پيدا كرده ، قدرى بهتر شدم . و براى خوش آمد همبازىهاى من اغلب از عروسى قصه مىكردند . ليكن ، من برعكس سابق كه خوشحال و مسرور گوش مىكردم ، با يك حزنى استماع كرده ، فقط جواب آن‌ها را به يك آهى مىدادم . آيا چه شده كه من محزونم ؟ آيا چه شده كه من از بازى ، دوندگى ، تفرج صرف‌نظر كرده‌ام ؟ هرچه از خود سؤال مىنمودم ، نمىفهميدم . روزبه‌روز ، لاغرتر ، چشم‌ها مهمود ، بىفروغ .\r\nدر همين ايام ، ترتيب شيرينى خوران را فراهم و شروع نمودند . رسيد آن روزى كه من بيهودانه بيم و ترس داشتم . در حالتى كه تمام خانواده‌ى من مشغول به عيش و عشرت و خوشحالى بودند ؛ و البته براى يك طفل هشت ساله ، ساز و آواز ، خوشحالى ، مهمانى ، موزيك ، هياهو كم نعمتى نيست ؛ ليكن ، من مبهوت و مانند اشخاص مست به اين طرف آن طرف متمايل . اشخاصى كه خالى از هر احساسات بودند ، اين حال مرا حمل به شرم [ و 
  ] حيا مىنمودند . و تقريبا خوشنود ؛ و مرا به حال خود گذاشته بودند .\r\nليكن ، علت حقيقى اين رنج بر همه ، حتى بر خودم هم مجهول بود . از تمام اعيان و اشراف و شاهزاده خانم‌هاى بزرگ ، [ 27 
  ] از طرف انيس الدوله دعوت شده بود .\r\nرستخيز عظيمى برپا ؛ و تمام اين فضاى بزرگ موج مىزد از انواع رنگ‌ها و نقش نگارها [ و 
  ] رتبه‌ها ؛ و خيره مىكرد برق الماس‌ها .\r\nمرا به حياط خلوتى برده ، مشغول آرايش بودند . و مخصوصا ، يكى از زن پدرهاى من مشاطه‌ى خوبى بود . و اسم اين خانم « دلبر خانم » بود و خيلى اسم با مسمايى بود ؛ و هر عروسى كه بزك مىكرد ، از طرف حضرت سلطان به يك پارچه جواهر گرانبها مفتخر و سرافراز مىشد . خوب به خاطر دارم كه در زير زحمت بزك و سنگينى جواهرات ، نزديك به مرگ بودم . و مكرر به اين روز شوم لعنت و نفرين مىنمودم . تمام دخترهاى كوچك همسن در اين حياط جمع ، و يك دسته‌ى كوچكى از مطرب‌ها [ و 
  ] رقاص‌ها جدا كرده و به آنجا آورده ، مشغول نوازندگى بودند . صداى موزيك از اطراف مسموع ، همهمه [ و 
  ] ازدحام غريبى از هر طرف شروع و ظهور نموده بود . تقريبا هزار خوانچه « 10 » اقسام شيرينىها ، ميوه‌ها با چندين سينىهاى طلا [ ى 
  ] پر از جواهرات الوان براى اين شيرينى خوران تهيه ؛ و با موزيك ، اجماع غريبى از امراء ، صاحبان منصب و اشراف آورده و يك دور در حياط بزرگ گردش كرده ، به منزل ما آوردند . و بايد مخصوصا خيلى آهسته ، ملايم ، اين جمعيت حركت كند ؛ براى اينكه ، تمام اشياء وارد را مدعوين به دقت تماشا كرده ، مخصوصا بدانند براى عروس چه آورده‌اند و قيمت اين دختر چند است .\r\n\r\n\r\n","description":"","footnote":"\r\n( 10 ) - اصل : خانچه .\r\n","page_name":" 27 ","page_number":43},
  {"content":"\r\n\r\nبيچاره من كه مثل اسير و كنيز ، با جواهرات و تزئينات ظاهرى فروخته شدم ؛ در حالتى كه هم اين شوهر را نديده و به اخلاق او عادت نداشتم ، بلكه اين انيس و مونس تا آخر عمر را خيالى قبول كرده ، در مخيله‌ى خود فقط اسم شوهر را پرورش داده بودم ؛ و ابدا از حقوق بزرگ شوهر مسبوق نبوده ، بلكه بىاطلاع بودم . من بايد شوهر كنم به هزار خوانچه شيرينى و ميوه و پنج شش سينى طلا و نقره [ و 
  ] جواهرات [ و 
  ] مرواريد ، و تقريبا چندين بسته پاكت‌هاى در بسته‌ى ممهور اسكناس آه نگو ! از بدبختىهاى بزرگ انسان همين است كه بايد به ميل پدر [ و 
  ] مادر زن گرفته ، شوهر نمايد . در حالتى كه بر خلاف عقل و مغاير قانون و بسيار عجيب است .\r\nو در اين موضوع ، حق به طرف اروپايىهاست ؛ اگرچه آن‌ها از همه چيز از ما عالم‌تر و ترقياتشان زيادتر است . اما ، من متأسفم كه ما چرا آن قدر جاهل باشيم كه اقلا بين خوب و بد را تميز نداده ، اگر از خود نداريم ، لااقل از ديگران بياموزيم . زيراكه انسان بايد هميشه براى روزگار آينده‌ى خود در جد و جهد باشد ؛ چه گذشته از دست او رفته و حال حاضر مريض محتضرى است كه هر لحظه از عمر او كاسته مىشود .\r\nطبيعت‌هاى بىعيب [ و 
  ] نقص با امتداد معاشرت‌هاى نالايق خلل‌پذير مىشود ، و بايد هميشه انسان خوب براى معاشر دائمى خود فكر نمود . او را كاملا شناخته ، انتخاب نمايد تا بدبخت نشود و دستخوش هوا و هوس نگردد .\r\nبارى ، خوانچه‌ها ضبطوثبت ، جواهرات محفوظ شد . پس از ناهارى كه با يك هياهو و جنجال عظيمى صرف شد ، مرا به مجلس بردند . خوب به خاطر دارم لباس زرى گلى رنگى را كه به طرازهاى گلابتون و تزئينات ديگر آراسته و مزين شده بود . و اين لباس خيلى شبيه بود به لباس دخترهايى كه در تئاترها مىرقصند . نيم تنه‌ى كوتاهى با يك دسته كه به واسطه‌ى فنرها چتر زده ، خيلى بلند ايستاده بود . و اين مخلوط شده بود با يك چادر تور نازكى كه تمام نقره دوزى شده . و سر را هم به اصطلاح آن عصر :\r\n« قجرى » بسته ؛ با كهنه [ و 
  ] پنبه كلاه مانندى درست كرده ، دو گوش مصنوعى بلندى از دو طرف ساخته ؛ روى او را جواهر نموده ، روى او را ليكه‌هاى زرد براقى ريخته بودند .\r\nتقريبا مضحك و خنده‌دار شده بودم . وقتى كه آئينه را به من دادند كه خودم را ببينم ، از خودم وحشت كردم . چهره‌ى به اين طبيعى [ و 
  ] مطلوبى را با اقسام سرخاب سفيداب‌هاى زياد نقاشى كرده ، به كلى از شباهت فارغ نموده بودند . مثلا :\r\nابروى مرا نصف كرده و تمام را با يك زحمتى با مقاش كنده بودند ، و يك خط صاف قوس شكل داده و با وسمه اقسام سياهىها او را كشيده ، صاف‌گيرى كرده بودند .\r\nبه‌قدرى سفيداب به‌صورت من ماليده بودند كه تمام سايه روشن‌هاى طبيعى را محو ، و چهره‌ى مرا . . . « 11 » نموده بودند ؛ به اضافه ، سرخاب فراوانى كه به لب‌هاى من ماليده بودند . با اين صورت مضحك ، هزار منقل آتش [ 28 
  ] در جلو كه به انواع عطريات و\r\n\r\n\r\n","description":"","footnote":"\r\n( 11 ) - يك كلمه بياض است .\r\n","page_name":" 28 ","page_number":44},
  {"content":"\r\n\r\nاسپندها براى نظر دود فراوانى راه انداخته بودند . و مخصوصا بايد دو نفر دو بازوى مرا گرفته ، من هم چشم‌ها را روى هم گذاشته ، خود را كور مصنوعى درست كرده بروم .\r\nو اين مرسوم بود : اگر عروس چشم باز مىكرد ، بيحيا و غير متمدن بوده است .\r\nبالاخره ، به همين حال اول مرا به حضور پدرم برده . پس از اينكه پاى او را بوسيده ، انواع مرحمت‌ها و نوازش‌ها و تعريف‌ها را ديدم ؛ مرا به مجلس برده ، پول‌هاى طلا و نقره به اصطلاح سر من شاه‌باش « 12 » كرده ، روى صندلى طلايى نشانيدند . خيلى مضحك و خنده‌دار بود كه پاهاى من تا زمين نيم ذرع فاصله داشت ؛ و من به قدرى كوچك بودم كه بغلم كرده ، از پله‌ها بالا بردند . پس از آنهمه آشوبى كه براى افتتاح بدبختى من كردند ، روز تمام و ما از قيد زحمت آزاد شديم .\r\nو در اين روز ، اتفاق عجيبى افتاد كه خيلى بر من گران آمد . و آن اين بود كه :\r\nعزيز السلطان ، همان نامزد ماقبل من ، رشك برده ، از انتخاب خود پشيمان شده و بناى آشوب و غوغا را گذاشت . اول شرحى با پدرم مذاكره كرده بود كه عروس‌ها را عوض كند ؛ قبول نشده بود . پس از يأس ، شروع به برهم خوردگى مجلس كرده ؛ به قدرى گلوله‌هاى برفى و يخ بر سر عابرين واردين مهمان‌هاى محترمه مىزدند ، كه تمام به صدا درآمده و جنجال غريبى برپا مىكردند . و اين پسر حس كرده بود كه مرا دوست مىدارد .\r\nو خيلى تعجب دارد ، با وجود زشتى صورت او ، محبت او كم‌كم مرا هم جذب و بالاخره نزاع غريبى برپا كرد . و من تقصير نداشتم ، زيراكه هرچند اولاد داراى صفات حميده‌ى طبيعى ، باز ناچار تأسى به پدر [ و 
  ] مادر مىكند . عشقى كه پدر من به اين طفل داشت ، محبت بچگانه‌ى مورد ملامت و تحقير نبود . با وجودى كه من خيلى خشن و سخت‌بار آمده بودم ، باز گاهى متلون و بىاراده اقدامى مىكردم ؛ بغتتا پشيمان مىشدم .\r\nنه اينكه آن‌قدر نافهم باشم كه از قبول معايب انكار بكنم ؛ و عيب بزرگ من در اينجا بود كه مىفهميدم و عمدا مىكردم . به اين جهت ، اغلب كه فكر مىكنم ، مىبينم يك قسم ديوانه هستم كه خالى از تعجب نيستم . مثل اينكه اين مطلب در من يك اخلاق ثانوى توليد نموده ، كه هنوز هم باقى و برقرار است . نه تنها زمان طفوليت ، بلكه امروز هم كه من در ميان مردم به عقل و اخلاق و متمدن معروفم ، اين عيب را دارا هستم . و اغلب ، معلم من ! خودت اين حال بىقيدى دلجويانه را در من مشاهده كرده [ اى 
  ] حال ملامتم نكردى ، نمىفهمم چرا و سببش چيست . اما ، من خوب مىفهمم كه اين عيب را چرا دارا شدم ؛ و به شما حال توضيح مىدهم .\r\nعلت اصلى اين مسئله آن است كه : در طفوليت ، مرا خيلى عزيز و لوس بارآورده ؛ مثلا : اگر يك گلدان چينى قيمتى را مىشكستم ، به من مىگفتند : اين گلدان قيمتى و حيف بود ، ليكن چون ميل داشتى بشكنى ، خوب كردى ! يا مثلا : اين اسباب را آتش زدى ، حيف بود ؛ چون ميل داشتى سوز او را ، عيب نداشت ! و همين‌طور چيزهاى\r\n\r\n\r\n","description":"","footnote":"\r\n( 12 ) - اصل : شباش .\r\n","page_name":" 29 ","page_number":45},
  {"content":"\r\n\r\nديگر . و جز تملق و چاپلوسى چيز ديگرى نبود . و به كلى آن قوه‌ى حساسيه و انتقامى مرا آلوده و توأم « 13 » با يك خودپسندى كرده بودند . مثل اينكه : تمام سلاطين و بزرگان و حكام و اشخاص بزرگ قتل مىكنند ، غارت مىكنند ، زجر مىكنند ، حبس مىكنند ، ظلم مىكنند ، فساد مىكنند . نه اينكه نفهميده است ؛ نه ! نه ! خوب مىفهمند ، ليكن عادت كرده‌اند . مربى حقيقى را كه علم و انسانيت باشد ، مثل من بيچاره نداشته‌اند . و از همين جهت ، اغلب مقتول و معزول گشته ، تاريخ را از يادگارهاى وحشيگرى و خونريزى و طبيعت خود را آراسته‌اند و يك اسم خيلى مكروهى از خود باقى و برقرار گذاشته‌اند . همين‌طور كه من از دست دادم تمام سعادت و آن چيزهايى كه طبيعت فوق‌اش را براى من مهيا كرده بود . و قبول كنيد مقتول يا معزول از زندگانى مىشدم ، بر من گواراتر بود .\r\nمن نمىتوانم خود را بدبخت بگويم ؛ زيرا كه بخت يك مخلوق خيالى است كه زاده‌ى طبع خيال‌پرور است ؛ مثل شيشه‌هايى كه اطفال از كف صابون مىسازند و در يك لحظه حباب مىشود . ليكن ، مىتوانم بگويم : خوب تربيت نشده بودم . و چون قابل [ 29 
  ] تربيت بودم ، اينست كه امروز منتقل شده و خود را زار و زبون مىبينم .\r\nو به اين واسطه ، يك عمر غمناكى را شروع و همين‌طور غمناك به آخر خواهم رسانيد .\r\nآرى ! حزن و اندوه يك قسمتى از زندگانى است . بنى نوع انسان هميشه در طوفان‌هاى عظيم پيش آمده گرفتار است ؛ و زندگانى دلخواهى نيست ، بلكه تحمل است .\r\nخوش يا ناخوش اين عمر در گذر است ، و بايد تحمل هر رنجى را كرد در زمان خويش .\r\nانسان نبايد غره بشود و تكبر [ و 
  ] نخوت پيشه نمايد . همين‌طور در حال بدبختى هم نبايد بگذارد كسى ناله‌ى او را بشنود .\r\nروزها و شب‌ها مىگذشت ، و تمام اهل سراى در عيش و عشرت و خوشى بودند .\r\nليكن ، من هميشه محزون و غمناك و يك چيز خارجى مرا تهديد مىكرد . يك سال به همين منوال گذشت ، و اتفاق تازه‌اى نبود كه من به شما مىنويسم . روزگار به يك « پروگرام » مىگذشت .\r\nپس از انقضاى اين سال ، امينه اقدس كه يكى دو سال بود از دو چشم كور شده بود ، فوت كرد . تمام اثاثيه [ و 
  ] دارايى او را كه مبلغ گزافى بود ، به خواهر من دادند « 14 » . و در همان سال ، مشغول تهيه‌ى عروسى شدند . و در همين بين‌ها ، من محاصره شده بودم از يك نگاه‌هاى عجيب و آه‌هاى غير آشنايى از طرف اين پسرك كه كم‌كم مىرفت جوانى بشود . مكالمه با اين پسر براى ما اكيدا از طرف مادر ما منع و غدغن بود . ولى ، چون ناچار مىبايست هر روز عصر را به حضور رفته و تا ساعت شش و هفت در حضور باشيم ، براى نگاه ممانعتى نبود .\r\n\r\n\r\n","description":"","footnote":"\r\n( 13 ) - اصل : توعم .\r\n( 14 ) - امينه اقدس يا امين اقدس در ذيحجه 1311 فوت كرد . در واقع جواهرات و پول وى ضبط خزانه شد و برادرزاده او مليجك ، عزيز السلطان داماد شاه وارث او بود .\r\n","page_name":" 30 ","page_number":46},
  {"content":"\r\n\r\nمن فوق العاده رشد كرده ، خوشگل شده بودم ؛ و مثل باغ خيلى قشنگى كه به اقسام گل‌ها مزين است ، هر روزى يك گل تازه باز و بر جلوه‌ى رنگ رخسار خود مىافزودم .\r\nمادرم خيلى بزرگ و بزرگوار بود . در خرج كردن و اقسام لباس‌هاى قشنگ قيمتى درباره‌ى خودش و من و برادرم كوتاهى نداشت . هميشه ، هر روز به يك لباس تازه‌ى جديدى ملبس ، و با اقسام زينت‌ها مرا آرايش مىداد . پدرم حكم كرده بود لباس فرنگى و اغلب صورتى و سفيد به من بپوشانند . هر روزه ، در تفحص پارچه‌هاى ممتاز برآمده ؛ اقسام لباس‌ها را براى من دوخته ، با گل‌ها زينت مىدادند . نه تنها حسن صورت من اين جوان بيچاره را در زحمت و گرفتارى دچار ، بلكه ازين آه كش‌ها در تمام اطراف من به وفور بود . و من مثل يك گنجشگ مظلومى در ميان اين حريق و ناله دچار بودم .\r\nو اين طوفان عظيم را مادرم خوب ملتفت ، و هر روز يك نوع ، يك قسم سختى تازه درباره‌ى من معمول و مجرا مىداشت . و كم‌كم ، بازى ، آزادى ، گردش ، تفرج را از من منع ؛ منزوى و محبوسم ساخته بود . ليكن ، از حضور حضرت پدرم ديگر نمىتوانست منع كند . تمام اين دلباخته‌ها در آن موقع مرا ديده ، و به همين ديدار از دور قناعت داشته . من هم طبيعتا محزون و ملول و تقريبا از زندگانى سير بودم . و اين حزن داده بود به من يك ملاحت و وقار فوق العاده‌يى كه خيلى بر حسن صورت من افزوده ، و جلوه‌ى مرا معاونت مىنمود .\r\nدر همين سال ، عروسى خواهر من شروع شد . و قبل از اين عروسى ، مادر شوهر من فوت و آرزوى عروسى پسر يگانه‌ى خود را به گور برد . و من خيلى از اين پيش آمد محزون و متأسف شدم . زيرا كه مرگ آن خانم محترمه ، كمك به بدبختى من نمود و زندگانى آتيه‌ى مرا تاريك كرد . پس از چند ماه ، پدر شوهر من براى خودش يكى از دخترهاى صدر اعظم [ را 
  ] عقد و عروسى كرد ؛ و پس از عقد و عروسى خود ، به حضور پدرم عرض و درخواست نمود كه مرا عقد كنند . و اگر اجازه‌ى عروسى هم نمىدهند ، بماند تا هر وقت ميل پدرم قرار گرفت .\r\nاجازه‌ى عقدكنان داده شد و مشغول جشن شدند . فوق العاده عالى و قشنگ تهيه ديده ، ولى تقريبا كم جمعيت‌تر از شيرينىخوران . دوباره آن خيال سرسام و جنون در من توليد ، و به يك تهديد خارجى هميشه دچار ؛ و مىديدم در يك گرداب عميقى افتاده ، راه خلاصى ندارم . خيلى گريه كرده ، ناله‌ها نمودم و استدعاها كردم كه عجالتا مرا عقد نكنند . ليكن ، به قوه‌ى قهريه مطيع كرده ، با انواع اقسام تهديدات راضى نمودند .\r\nرسيد آن روزى كه من از آن روز خائف و هراسان بودم . مجلس عقد افتتاح شد و ما را در حضور پدر آسمانى و معبود حقيقى ، در سر سجاده حاضر كردند ؛ مانند قربانىهاى قديم كه در راه خدايان قربانى مىكردند ، لباسى از اطلس سفيد با انواع جواهرات زينت داده شده ، سر و كله با همان فرم مخصوصى كه در واقعه‌ى شيرينىخوران مذاكره شد . يك تور سفيد بلند نقره‌دوزى به صورت ما كشيده ؛ خطبه تمام و منتظر جواب از من . ليكن ، اشك فرصت جواب به من نداده و يكسره مىلرزيدم . [ 30 
  ]\r\n\r\n","description":"","footnote":"","page_name":" 31 ","page_number":47},
  {"content":"\r\n\r\nبالاخره ، پس از زحمت زياد و كتك‌هاى مخفى بسيار ، ما با يك صداى خفيفى اقرار گفته ، از اين آشوب و جنجال خلاص شديم .\r\nخانم‌ها تقاضا كردند كه داماد سر عقد بيايد . دو برادر كوچك من كه با داماد تقريبا همسال بودند ، او را به اتاق آورده ، پهلوى من و در [ روبه 
  ] روى نشانيدند .\r\nمن از شدت گريه تمام بزك‌ها « 15 » را مخلوط كرده و تمام آرايش تزئينات را به هم زده بودم . و همين قسم كه سر پائين كرده بودم ، بلند نمودم . ليكن ، در آينه‌ى روبه‌رو داماد را مىديدم . انصافا خوشگل و در شمار زشت‌ها محسوب نمىشد . لباس سفيد نظامى خيلى قشنگى پوشيده ، با سر و زلف سياه و چهره‌ى سفيد لطيف مطبوع . ليكن ، من ابدا نمىفهميدم كه بايد اين جوان را دوست داشت ، يا خوشحال باشم ازينكه شوهر كرده‌ام .\r\nهمين‌قدر حس مىكردم كه بىاندازه در فشارم ؛ و يك ضربان فوق تصورى در قلب ، و يك لرزش مخصوصى در اعصاب دارم .\r\nمعلم من ! با اينهمه اتحاد و فريادهاى مسرت‌آميز ، با آنهمه اتفاق‌هاى شورانگيز ، معاهده‌ى اسارت و شقاوت مرا در حضور معبود من ، با اين جوان ناشناس و كسى را كه من دوست نمىدارم و به اخلاقش عادت ندارم و ابدا نمىفهمم وضع زندگانى او چيست ، براى من مونس ابدى قرار دادند . و ازين كار جابرانه خوشحال و مسرور ، بلكه غرق در غرورند و به بدبختى من با يك نظر متشكرانه تماشا مىنمودند .\r\nآه ! چه روز شوم و چه ساعت نحسى بود كه من در تمام عمر ، آن ساعتى كه سلب شد از من آزادى و اقتدار و نزديك شد به من نفرت و انزجار ، فراموش نمىكنم . و هميشه ، آن روز منحوس را دشمن داشته ، لعنت [ و 
  ] نفرين مىنمايم . و اگر به نظر انصاف بنگريم ، تنها من نبايد آن روز را دشمن بدارم ؛ بلكه آن جوان بيچاره هم بايد دشمن بدارد . زيرا همين‌طورى كه ما در سعادت با هم شريك و سهيم بوديم ، در بدبختى هم شركت داشتيم . همان‌طورى كه او اسباب بدبختى من شد ، من هم اسباب زحمت او شدم .\r\nمن فراموش كردم اين شوهر آتيه‌ى خود را به شما معرفى كنم . اين جوان ، از خانواده‌ى خيلى قديم و نجيب ، از طرف پدر به هدايت اللَّه خان رشتى ، از طرف مادر به امين الدوله منسوب بود . پدر اين طفل چندين زن گرفته ؛ بالاخره ، مادر اولاد ذكور به ثمر نرسيده و تمام مىمردند . و اين پسر پس از چندين اولاد براى آن‌ها باقى مىماند .\r\nاز همين‌جا ، شما درجه‌ى عزيزى و محبت پدر [ و 
  ] مادر را نسبت به طفلشان درك خواهيد كرد . اين پسر بىاندازه عزيز ، بلكه فرمانفرما [ و 
  ] مالك الرقاب پدر [ و 
  ] مادر . براى اينكه مبادا اين پسر هم تلف بشود ، ابدا او را مجبور به تحصيل نكرده ؛ هرچه به ميل خود فرا مىگرفت ، همان را تصويب مىنمودند . صبح تا شام ، شب تا صبح ، مشغول بازى [ و 
  ] تفرج . و اين پسر احاطه شده بود از غلام بچه‌هاى متعدد ، كه تمام پسران صاحبمنصب و درجات عاليه بودند .\r\nپدرش خيلى نجيب و رياست قراول خاصه‌ى شاه با او بود ، و بىاندازه طرف\r\n\r\n\r\n","description":"","footnote":"\r\n( 15 ) - اصل : وزك .\r\n","page_name":" 32 ","page_number":48},
  {"content":"\r\n\r\nاعتماد اعليحضرت سلطان . تمام ارك و مصاحبت و نگاهدارى حرمخانه‌ى اندرون و بيرون به عهده‌ى او بود . خيلى صديق و درستكار ، امين و باوفا . مادرش هم زن متشخصه‌ى نجيبه‌ى محترمه‌اى بود ؛ خيلى عاقل [ و 
  ] عالم . تا مادر اين طفل در حيات بود ، به انواع اقسام بزرگىها و نعمت‌ها پرورش داده شده ، خوب محافظت مىشد .\r\nباوجوداين قدر عزيزى و يگانگى ، در تربيتش قصور و كوتاهى نمىشد . ليكن ، پس از مادرش ، براى اينكه دلتنگ نشده و از فوت مادرش متأثر نشود ، يك دستگاه عمارت عالى به اين طفل داده ؛ دده ، لله ، نوكر ، كلفت او را عليحده مىنمايند . و تقريبا از سن نه سالگى او را مطلق العنان مىگذارند .\r\nدده جان اين طفل هم كپى بود از دده جان من . ليكن ، فرقى كه ما بين اين دو دده جان بود كه : دده‌ى من خيلى زود مرحومه شد و چندان اخلاق [ و 
  ] عاداتش به من اثر نكرد . ليكن ، دده جان او زنده و سال‌ها اسباب زحمت و انزجار من بيچاره بود ؛ و به كلى تمام عادات جنگلى خود را به اين طفل بيچاره آموخته ، او را لجوج ، وحشى ، خونريز بزرگ كرده بود . و هرچه را كه مىتوان بد گفت ، به او آموخته و يك يادگار ابدى از خود باقى گذاشت .\r\nاين بود شوهر آتيه‌ى من . و من پس از عقد ، به مكتب‌خانه هم نرفتم و اشتغال من تمام آه كشيدن و خواندن اشعار حافظ و سعدى بود . ترك بازىهاى بچه‌گانه را هم به يك اندازه‌اى كرده ، كتاب‌هاى قشنگ و رمان‌هاى شيرين مطالعه مىنمودم . خيلى مغزم وسعت داشت و فكرهاى عالى مىنمودم . مثلا : هميشه با يك نظر دقت و حسرتى به اسارت طفوليت خود نگريسته ، مىگفتم : انسان كه خلق شده است براى آزادى و براى زندگانى ، چرا بايد اسير و به ميل ديگران زندگانى نموده ، محكوم به حكم ديگرى باشد ؟ در حالتى كه در نوع انسان امتيازى نيست ؛ همه يكسانند [ 31 
  ] ؛ همه مىتوانند در تحت يك حريت و آزادى طبيعى زندگانى نمايند .\r\nمثلا : در مواقعى كه هوا سرد و بارانى بود ، اين خدمتكارها را مىديدم كه با لباس‌هاى بسيار خفيف مشغول رنج و زحمت و خدمت هستند ؛ و در مقابل ، از خانم‌هاى خود هميشه بد شنيده ، بى جهت مورد سرزنش و [ اقع 
  ] مىشدند . غرق غصه و پريشانى گشته ، بىاندازه ملول مىشدم و مىگفتم : اين‌ها چه فرقى با اين خانم‌ها دارند ، جز اينكه آن‌ها لباس‌هاى اطلس ديبا پوشيده ، و خداوند در نعمات دنيايى با آن‌ها همراهى نموده ؟ پس ، چرا بايد اين‌ها محكوم ، آن‌ها حاكم باشند . در صورت حكومت ، چرا نبايد رعايت نوع نكرده ، درباره‌ى آن‌ها خيرخواه نباشند ؟ اگر به واسطه‌ى احتياج به اين بيچاره‌ها به نظر تحقير مىنگرند ؛ همين‌طورى كه اين‌ها محتاج لباس و غذا و خانه هستند ، آن‌ها هم محتاج به خدمت و همراهى و معاونت اين‌ها هستند . انسان در عالم ، لازم [ و 
  ] ملزوم يكديگر است ؛ يكى از حيث پول ، ديگرى از حيث زحمت . پس ، چه امتيازى ؟ چه افتخارى ؟ تمام اين سختىها ، تمام اين درشتىها براى چيست ؟ نمىفهمم !\r\nمثلا : چرا فلان كاسه را شكستى ، يا فلان مقدار آب زياد خرج كردى ؟ در حالتى\r\n\r\n","description":"","footnote":"","page_name":" 33 ","page_number":49},
  {"content":"\r\n\r\nكه ، هركس نسبت به زيردستان خود وظيفه‌اى دارد ؛ چه ادنى ، چه اعلا ، چه يك سلطانى ، چه يك وزيرى ، چه يك خانمى . مقصود : هركسى كه بزرگ يك مملكتى يا شهرى يا خانه‌اى شد ، وظيفه‌ى مخصوصى دارد ، و حتى القوه بايد بى . . . « 16 » و داراى اخلاق باشد ، عزم و اراده . قوه‌ى بسيار مهم گرانبهايى است حميت و شرافت . اين دو چيز به جهت نتيجه بخشيدن و فايده دادن است . اين دو صفت چه چيز را منتج مىشوند ؟ نيكى و نيكوكارى و اداى وظيفه را . آيا كلمه‌اى نجيب‌تر و بهتر از اين دو كلمه يافت مىشود ؟\r\nانسان اين عبارت ساده را با نهايت جسارت و صفاى قلب ، و در حين لزوم با كمال تسليم و انقياد احساس مىكند . و توضيح معنى وظيفه ، به صورتى كه مطابق واقع باشد ، غيرممكن است . ما حسن وظيفه را در وجدان خود مىيابيم . در حالتى كه مانع اين فكر باشيم كه مىگويد : « وظيفه از نقطه نظر قانون و وجدان ، چيزيست كه به انجام آن مكلفيم » ؛ يا به مطالعه‌ى ديگرى گرويده شويم كه گفته است : « قانونى كه عقل سليم قطعا وجود و تحقق آن را . . . « 17 » اعمالى است كه بر روى اساس اخلاق و عادات ما قرار گرفته است » ؛ باز مفهوم عالى وظيفه را چنان كه سزاوار است درك ننموده‌ايم .\r\nانسان با فكر وظيفه مضطور است . شخص امين منصف ، هميشه براى اداى وظيفه مهيا است . مىتوان گفت : غالبا ، اداى وظيفه از شناختن آن آسان‌تر است . بايد يقين كنيم كه . . . « 18 » و تعيين وظيفه حكم لوازم ضروريه را دارد . وظايف و تكاليفى كه قانون درين باب تصريح مىنمايد ، وظيفه‌هاى ابتدايى سياسى است كه در موجوديت جمعيت بشريه ، اجراى آن بىاندازه لازم است . مثلا : كسى را نخواهى كشت ! چيزى كه به ديگرى راجع است ، غصب نخواهى كرد ! اگر متأهل باشى ، با همسره‌ى خود به راستى و درستى رفتار كرده ، اولاد خودت را تربيت خواهى نمود !\r\nاين سفارشات قانون ، جز همان وظيفه‌شناسى ابتدايى كه به هركس معلوم است چيزى نيست . اما ، اخلاق انجام بسيارى از وظايف عاليه را تكليف مىكند كه قانون آن‌ها را نمىشناسد ، و نمىتواند در رديف مجبوريت قرار [ دهد 
  ] و باوجوداين ، يك قانون وظيفه به ما معرفى شده كه بدون احتياج به مشاوره‌ى غير ، براى اينكه راهنماى افعال و حركات ما باشد ، اوامر خود را در اعلا درجه‌ى وضوح به روح و وجدان ما تلقين مىنمايد . در فهم و ادراك وظايف ، انسان با چه مانع مصادف مىشود ؛ و چيزى كه وظيفه را مغلوب مىسازد كدام است ؟ شخصى « 19 » ، هواوهوس ، تنبلى ، ترس ، سست عنصرى . [ 32 
  ] . . .\r\n[ 33 
  ] زيراكه هرچه اين جوان مىخواست ، براى او فورى فراهم بود . بالاخره ،\r\n\r\n\r\n","description":"","footnote":"\r\n( 16 ) - كذا ؛ يك كلمه بياض است .\r\n( 17 ) - كذا ؛ يك كلمه بياض است .\r\n( 18 ) - كذا ؛ يك كلمه بياض است .\r\n( 19 ) - كذا .\r\n","page_name":" 34 ","page_number":50},
  {"content":"\r\n\r\nاعلان تئاتر داده شد و غوغاى غريبى برپا شد . خيلى همگى ازين قصه خوشحال بودند كه اشتغال جديدى به اضافه‌ى مشغوليت‌هاى ديگر براى آن‌ها ترتيب داده شده است .\r\nهر روز عصر ، من داشتم پنج بليط مجانى كه داماد براى عروس مىفرستاد .\r\nو من هم اغلب شب‌ها را به هزار زحمت و مشقت ، از مادرم اجازه گرفته ، مىرفتم . و اغلب شب‌ها را هم اجازه نمىداد و بليطها را به مردم مىبخشيدم .\r\nصبح كه من از خواب بيدار مىشدم ، اول چيزى كه بالاى سر خود مىديدم ، ظرف‌هاى چينى اعلا پر از اقسام گل‌ها ، كه هر روز به رنگ و بوى تازه و طراوت بىاندازه به من فرستاده مىشد . و اغلب كاغذهاى خيلى مختصر كوچك كه داماد به عروس نوشته ، و با يك هل و گل قشنگى توأم شده . عبارت كاغذ خيلى ساده [ و 
  ] مؤدب . ليكن ، جوابى ابدا از طرف . . . « 20 » و باز به همان پيغام قناعت مىشد .\r\nپنج شش ماه به همين قسم گذشت ؛ و به هر وسيله‌اى بود ، اين پسر بيچاره متوسل ، و ابدا نتوانست كلمه [ اى 
  ] با من متكلم شود . و من هم ابدا ازين عوالم هيچ حس نمىكردم ، و نمىفهميدم مقصود چيست ؛ و بجز عروسك [ و 
  ] عروسك‌بازى چيز ديگرى ملتفت نبودم . تا اينكه يكى از شب‌هاى بهار كه تقريبا هوا يك قدرى گرم و ملايم بود ، ديوانخانه قرق و براى گردش به حضور رفتم . امشب دسته‌ى « عبدى جان » را خبر كرده بودند ، كه بيايند حرمخانه تماشا كنند .\r\nالبته شما « عبدى » را خوب به خاطر داريد ؛ ليكن ، من هم شرحى از شمايل و چهره‌ى او به شما مىنويسم . اين پسركى بود دوازده سيزده ساله ، با چشم‌هاى سياه درشت مخمور و بىاندازه خوشگل ، خوش حالت . چهره‌ى سبز و قشنگ ، با لب‌هاى گلگون و زلف‌هاى انبوه سياهى داشت . و اين پسر در تمام شهر معروف و هزاران عاشق دلباخته داشت . ليكن ، رقاص بود و براى اينكه محبوب شخص واقع بشود ، قابل نبود .\r\nدر اول شب ، تقريبا يك از شب گذشته ، حسب المعمول پدرم به « اتاق خوردنگاه » رفت ؛ و در موقعى كه او به « اتاق خوردنگاه » مىرفت ، تمام خانم‌ها هم براى شام به منازل خود رفته ، تقريبا سرشب شام مىخوردند و بعد به حضور مىآمدند . و اين شب و گردش و ساز و آواز كه هر شب بالاتر از انواع اقسام مختلف بود ، از دو ساعتى سه ساعتى شب شروع و تقريبا هفت هشت شب تمام مىشد . و اين شب من از مادرم اجازه گرفتم كه با دده ، ننه ، دايه ، زن‌پدر خود شام را در باغ صرف كرده ، به منزل بروم ؛ و او هم اجازه داد . دست زن‌پدر خود را گرفته ، در كنار استخر « 21 » بزرگى كه به انواع اقسام چراغ‌ها مزين و روشن بود نشسته ؛ از شام پدرم يكى از كنيزها آورده ، قدرى خورديم . و بعد براى تفرج و گردش حركت كرده ، خيابان‌هاى عريض طولانى را گرفته ، مشغول تفريح شديم . همراهان ما در همان نقطه كه نشسته بوديم ، مشغول شام خوردن و صحبت كردن شدند .\r\n\r\n\r\n","description":"","footnote":"\r\n( 20 ) - يك كلمه خوانده نشد .\r\n( 21 ) - اصل : استرخ .\r\n","page_name":" 35 ","page_number":51},
  {"content":"\r\n\r\nما دو نفر جوان كه تقريبا من بچه و او جوان حساب مىشد ، در اين سكوت مطلق شب ، با يك قدم‌هاى ثابت و خفيفى در روى ريگ‌ها حركت كرده . ماه را كه با يك جلوه‌ى غريبى مشغول نورفشانى بود ، تماشا كرده ، به فكر مخصوص خود مشغول بوديم . سكوت و خاموشى درين خيابان سراسر را گرفته ؛ فضا به اندازه [ اى 
  ] خالى از صدا بود كه رقيق‌ترين حركت و دقيق‌ترين آهنگ را مىداد انعكاس . باز سكوتى كه حكم‌فرما بود ، چنان مىنمود كه كاينات به خواب رفته و سر به بالين برادر مرگ نهاده‌اند . تاريكى شب هم با اين سكوت همدست شده و به موجبات انديشه و هراس مىافزود . گوش به هرسو كه توصيه مىنمود ، از اهتزاز پرده‌هاى سامعه مأيوس باز مىگشت . فقط جنبش شاخسار درختان كه از وزش ملايم نسيم شب است ، انعكاس مىداد و گاه‌گاهى رشته‌ى سكون را از هم مىگسلانيد .\r\nنظاره‌كننده را مايه‌ى تسلى ، تنها يك منظره بود : فروغ ستارگان را كه به‌طور غيرمنظمى در گنبد واژگون چرخ نيلگون پراكنده ، و روشنايى ملايم ماه كه از شكاف برگ‌هاى درخت‌ها به زمين افتاده و يك حال ترس و وحشتى احداث مىنمود . انبوهى اشجار بر تيرگى دهشتناك اين‌رو افزوده ، و تاريكى ملالت‌آور اين سايه‌ها را دو برابر مىنمود .\r\nبالاخره ، صداى خفيفى در ميان درخت‌ها مسموع ، و من ترسناك خود را به بازوى اين زن جوان آويخته ، گفتم : « آه ! عزيز من ! برگرديم ، برگرديم پيش پرستارهاى خود ! تقريبا نيم ساعت است ما راه مىزنيم و خيلى از ايشان دور شده‌ايم . حال كه در تفحص ما هستند ، اين غيبت ناگهانى ما را چه خواهند گفت ؟ زود ، زود برگرديم كه من نمىدانم به چه علت مىلرزم . آه ! خدا ! آيا ، آيا من آن قدر جبون و ترسو هستم ؟ آيا از تاريكى و سكوت شب ترسيده‌ام ؟ نه ! نه ! از اين‌ها نمىترسم ؛ از اين مىترسم كه اين غيبت ناگهانى من ، مورد مؤاخذه و زحمت من بشود . »\r\nاين دختر جوان تبسم كرده ، گفت : « آيا ملتفت نشديد كه به چه اصرار و التماس ، از شما درخواست كردم امشب را در اينجا شام بخوريم و اجازه بگيريد ؟ »\r\nگفتم : « چرا ! »\r\nگفت : « آيا ملتفت نشديد براى چه من اين خيابان تاريك و خلوت را انتخاب كرده ، آمديم ؟ »\r\nگفتم : « خير ! »\r\nدست‌هاى خود را به هم زده ، يك مرتبه ايستاد ؛ گفت : « من در خصوص مطلب مهمى با شما گفتگو دارم . اگر ميل داريد ، [ 34 
  ] نيمكت كنار خيابان نشسته تا به شما بگويم ! » من بىاندازه تعجب كردم . گفتم : « آيا اين حرف به قدرى مهم بود كه قابل اين بود اين مسافت را پيموده ، در تاريكىها خزيده ، خود را از انظار پنهان داشته ، دچار اشكالات نمائيم ؟ »\r\nانگشت به لب نهاده ، امر به سكوت كرد و يك آه طولانى كشيد و گفت : « آرى ! آرى ! اين حرف مهم و قابل توجه است . آرى ! اين حرف حزن‌آلوده و قابل ترس است .\r\n\r\n","description":"","footnote":"","page_name":" 36 ","page_number":52},
  {"content":"\r\n\r\nآرى ! به قدرى مهم [ است 
  ] كه من ده روز است فرصت و جرأت گفتن به شما را ندارم .\r\nو حال هم بايد به من معاهده نمايى و قسم بخورى كه به ديگرى نگويى ، تا من به شما بگويم .\r\nو الا ، برگرديم و ناگفته بگذاريم . »\r\nگفتم : « بسيار خوب ! برويم ، برويم و روى آن نيمكتى كه در كنار درياچه است قرار بگيريم . هم روشن است ، و هم اگر كسى از خارج آمد ما مىبينيم و نمىتواند حرف ما را بشنود . »\r\nقبول كرده ، به راه افتاد . اين گفتگو مانند صاعقه به خرمن قوه‌ى متخيله‌ى من مصادف شد ، و انواع اقسام فكرهاى بيهوده را در نظر من جلوه داد . شب بالطبع موجد خيالات است . مناسبات مكان نيز بر آن مىافزايد . با اين وضع ، آيا مىتوان دامنه فكر را محدود نمود ؟ هرگز ! همواره تزلزل و توحش ، پيوسته اضطراب و وحشت ، تعادل بيم و اميد كه دو نقطه‌ى متضاد يكديگرند و اساس زندگانى شمرده مىشوند . بااين‌حال نزديك نيمكت شده ، هر دو قرار گرفتيم . ليكن ، من حس مىكردم اين صحبتى كه مىروم بشنوم ، صحبت متعارفى معمولى نيست ؛ و براى اينكه خود را حاضر شنيدن اين صحبت عجيب نمايم ، جرأت و قدرت را به يارى طلبيده .\r\nگفتم : « من حاضرم ؛ بگوئيد ! »\r\nنگاه پر . . . « 22 » به من كرده و گفت : « هيچ ملتفت شده‌ايد ؟ »\r\nپرسيدم : « چه چيز را ؟ »\r\nگفت : « آن كسى كه مدتيست پروانه‌وار در اطراف شما مىگردد ؟ »\r\nگفتم : « نه ! آن كس كيست ؟ »\r\nگفت : « آن جوان سرگردانى كه بجز شما هيچ از زندگى نمىخواهد . »\r\nپرسيدم : « مقصود [ از 
  ] اين جوان كيست ؟ »\r\nخنده « 23 » كرده و گفت : « آه ! آه ! تجاهل مىكنى ؟ من آن قدر شما را دير انتقال نمىدانم . آرى ! مىبينم خوب مىفهمى ، ولى تغافل مىكنى . »\r\nنگاه تعجب‌آميزى به او كرده ، گفتم : « عزيز من ! چه ميل دارى كه من بدانم ؟\r\nدر حالتى كه مىدانى من هيچ نمىدانم و نمىفهمم مقصود تو چيست . »\r\nگفت : « لازم است پس به شما توضيح بدهم . »\r\nگفتم : « آرى ! »\r\nگفت : « اين جوان ، اين بيچاره ، اين سرگردانى كه مادرش شما را از او منع كرد ، امروز در حال مرگ است و شما را از تمام دل و جان دوست مىدارد . به من ملتجى شده كه محبت او را به شما بگويم ، و از شما براى اين بيچاره همراهى و معاونت بطلبم . و در ضمن ، بفهمم كه آيا شما هم به نظر مهر در او تا حال نگريسته و سر محبت با او داريد يا نه ؟ »\r\n\r\n\r\n","description":"","footnote":"\r\n( 22 ) - كذا ؛ يك كلمه بياض است .\r\n( 23 ) - اصل : خنديد كرد .\r\n","page_name":" 37 ","page_number":53},
  {"content":"\r\n\r\nفرياد زده ، گفتم : « اللَّه اكبر ! شما به چه اطمينان اين رسالت را قبول كرديد و براى چه چنين صحبتى را با من داشتيد ؟ درحالىكه مىدانيد من در تحت حمايت مادرى به اين سخت رفتارى و پدرى به اين عظمت و قهارى هستم . و گذشته از اين ، من در مقابل پدر آسمانى ، خود را به ديگرى تفويض نموده و امروز مال او هستم . من هيچ قدرتى و استطاعتى ندارم ؛ بيچاره [ و 
  ] عاجزم . گذشته ازين مطالب ، من نمىفهمم دوستى [ را 
  ] ؛ چه ، جز دو نفر كس را دوست نداشته‌ام . مادرم و پدرم را دوست مىدارم . بيش از اين دو نفر ، كس را دوست نخواهم داشت . آه ! آه ! خدا نكند من با اين اسارت و سخنى كه دارم ، خيالم مشوب ، اختيار دلم از دستم برود . خانم ! خانم ! مستدعيم مرا به حال خودم گذاشته ، گمراهم نكنيد و ازين صحبت‌ها اجازه‌ى گفتن نداريد . »\r\nگفت : « مقصود از اظهار اين مطلب ، جز اين نبود كه اگر شما هم او را دوست مىداريد و به او قول دوستى مىدهيد ، او مىتواند قلم بطلان بر عقد و عروسى شما كشيده و شما را براى خودش عروسى كند . »\r\nگفتم : « اين كار امكان‌پذير نيست ؛ زيرا كه پدر من سلطان و مقتدر ، هيچ روزى اين اقدام را نخواهد كرد . زيرا كه سلاطين را فقط اقتدار به قول و استقامت [ است 
  ] .\r\nديگر اينكه ، همين روزها عروسى خواهر من با اين جوان شروع مىشود . از طرف من بگوئيد : من راضى به اين مطلب نيستم و ابدا ازين موضوع حق گفتگو نداريد . »\r\nپس ازين كلام از جاى برخاسته ، به او گفتم : « برويم ! »\r\nسكوت كامل چون سكوت مرگ فورا ايجاد ؛ ما دو نفر هركدام به فكر مخصوص خود مشغول ، و خيلى با تأنى به طرف خيابان حركت كرديم . بوى گل و شكوفه از اطراف مشغول عطرافشانى بود ، و نسيم ملايم خنكى بر چهره‌ى برافروخته و سوز ماتم مىوزيد .\r\nدر زير پاى خود ، ورطه‌ى عميقى ملاحظه مىنمودم كه به انواع اقسام گل‌هاى خوش رنگ الوان ، روى او را پوشيده كه به اندك لغزش درو سرنگون خواهم شد . يك رشته خيالات جديدى در من توليد ، كه خالى از وحشت و هراس نبود . قلبم به قدرى گرفته مرتعش بود ، كه به هيچ علاجى قادر بر توقفش نبودم .\r\n[ 35 
  ] به همين حال ، پس از چند دقيقه رسيديم همان مكانى كه پرستارها منتظر من بودند . دده جانم با كمال ملايمت و ملاطفت مرا ملامت‌ها كرد كه : غيبت من تمام اين باغ را گردش كرده و شما را نيافته‌ام ؛ كجا بوديد ؟ مادرش آمد و شما را نديد . متغير شد و خيلى اوقات تلخ در عقب شما آمد .\r\nمن فورى يك لرز عصبانى در خود مشاهده كرده ، گفتم : « من در كنار درياچه ، با آن خانم روى نيمكت نشسته ، تماشاى ماه را مىكرديم و پر دور از اينجا نبوديم . » درين بين‌ها پدرم از « اتاق خوردنگاه » بيرون آمده ، خيلى بشاش و خوشحال شروع به گردش كرد . وقتى كه به من رسيد ، بىاندازه ملاطفت و مهربانى كرد ، و خيلى تماشا كرد با انعكاس چراغ بزرگ گازى كه به روى من و لباس‌هاى من افتاده بود .\r\nپس از آن ، چند عدد پول طلا به من داده ، با خانم همراه من شروع به صحبت كرد .\r\n\r\n","description":"","footnote":"","page_name":" 38 ","page_number":54},
  {"content":"\r\n\r\nدر اين بين ، عزيز كرده « 24 » هم از يك طرف پيدا شد و يكسر به حضور پدرم آمد . پس از تعظيم و تكريم ، عرض كرد : « مطرب‌ها حاضرند . آيا اجازه دارم كه ايشان را بياورم ، يا خير ؟ »\r\nفرمودند : « بياوريد ! »\r\nدر موقع مراجعت ، يك نگاه عميقى پر از محبت به من كرده ؛ بيخودانه ، يك دسته گلى كه باغبان سلطنتى پس از هزار زحمت و مبالغى خرج از گلخانه به اين ظرافت پيچيده به او تقديم كرده بود ، به دور افكنده ، سرافكنده [ و 
  ] محزون دور شد . ما هم به همراهى پدرم به محل تماشاگاه رفته ، هركدام در روى يك صندلى در پشت چيق قرار گرفتيم .\r\nمن به محض نشستن در صندلى ، از خيال نرفته ، سرم را به طرف پشت متمايل نموده ؛ چشم‌ها را برهم گذاشته ، مشغول فكر شدم . آرى ! مدتى بود كه طراوت قلب مجروح و دل خونين مرا سنگلاخ‌هاى نااميدى از انظار پنهان نموده ، و نور اميد جز حرارت سردى در وى باقى نگذاشته بود . و من بودم در يك زحمتى كه اسم و لغتش بر من مجهول بود . و يك زندگانى آرام ساكت محزونى دارا بوده ؛ بدون هيچ دغدغه‌ى خيال ، شب و روزى مىگذرانديم . اما ، در اين يك ساعت ، هرج [ و 
  ] مرج غريبى در اين زندگانى ساده‌ى آرام من توليد شده ، و هزارها خيالات وحشتناك در متخيله‌ى من عبور مرور مىنمايد . اين قلب پاك جوان نورس من كه مانند سطح درياچه پاك و روشن بود ، ازين مكالمه كدورت فوق العاده‌اى پيدا كرده ، و به هيچ علاج قابل تسلى نبود . هر دقيقه احساس مىنمودم كه مىروم بميرم . و خيلى اين كلمات به گوشم بدآهنگ و غيرقابل استماع آمده بود ؛ و يك نفرت عجيبى ازين زن پدر عزيز خود در قلب احساس نموده ، خيلى ميل داشتم مدت عمر با او متكلم نشوم . درين حالى كه غرق درياى فكر و اندوه بودم و خيال خود را بىاندازه مضطرب و پريشان مىيافتم ، احساس كردم كه دو لب با محبتى پيشانى مرا بوسيد . چشم باز كرده ، مادر خود را ديدم . با يك آهنگ قشنگى كه مانند صداى موسيقى به گوش من رسيد ، گفت : « آيا كسالتى دارى ؟ آيا سرت درد مىكند ؟ »\r\nبرخاسته ، دستش را بوسيدم ؛ گفتم : « خير ! حالم خوبست . »\r\nگفت : « پس چرا رنگت پريده ؟ »\r\nنگاهى به او كرده ، گفتم : « نه ! من كه در وجود خود احساسى جز مسرت نمىكنم . »\r\nگفت : « بسيار خوب ! بنشين و تماشا كن . »\r\nاين صداى ملايم شيرين تخفيف داد در تلخىهاى خيالات من ، و يك اندازه رفع دلتنگى و حزن را نموده ؛ مشغول تماشا شدم . ولى ، در هر دقيقه ، در پشت سر خود احساس صداى پايى نموده ؛ به محض اينكه برگشته نگاه مىكردم ، اين جوانك را در\r\n\r\n\r\n","description":"","footnote":"\r\n( 24 ) - مقصود غلامعلى عزيز السلطان است .\r\n","page_name":" 39 ","page_number":55},
  {"content":"\r\n\r\nدور خود در طواف ديده ؛ با چشم‌هاى پر از محبت و عشق او كه مانند شعله‌ى آتشى به من اثر مىكرد ، تلافى كرده . فورا سر خود را به زير افكنده ، مشغول فكر مىشدم .\r\nو من تا آن شب ، به اين اندازه در رنج و زحمت خود را نديده بودم . نگاه‌هاى اين جوان مرا مسموم مىكرد و يك . . . « 25 » مخلوط به مرگى به من پيشنهاد مىنمود . من هيچ وقت از نگاه كردن به اين جوان خائف و هراسان نبودم ، و هميشه آزادانه به او نگاه مىكردم .\r\nولى ، ازين شب خيلى ترسناك بودم از نگاه كردن به او ؛ و بيخودانه سعى مىكردم كه چشمم به صورت او نيفتد . زيرا كه احساس مىكردم يك صاعقه و طوفان عظيمى را كه در وجود من شروع به ظهور كرده بود .\r\nزن پدرم كه در پهلوى من نشسته بود ، مكرر مىگفت : « فلانى ! الحذر ! الحذر ! چرا آن قدر تغيير رنگ و چهره مىدهى ؟ چرا آن‌قدر خودت را باخته ، دلتنگى ؟ »\r\nمن جوابى به سؤالات او نداده ، مشغول فكر خود بودم . درين بين ، سبد گلى كه دسته گل‌هاى زيادى درو بود در دست آن جوان ، و به تمام خانم‌ها دانه‌دانه تقديم مىنمود . تا اينكه نزديك من رسيد ؛ ايستاده و گفت با يك صدايى كه [ به 
  ] زحمت شنيده مىشد : « آه ! ماه من ! بگير اين دسته گل را و بگذار در نقطه [ اى 
  ] كه هميشه برضد من متحرك است . »\r\nدسته گل را به دست من داد . من مبهوت و بىاراده به اين جوان يك نگاه مجنونانه كرده و گفتم : « با من تكلم نكنيد ! »\r\nگفت : « اطاعت مىكنم . » و يك مشت گل‌هاى الوان [ 36 
  ] كه در دست داشت ، زير پاى من پراكنده كرده ، رفت .\r\nآه ! معلم عزيز من ! من نمىتوانم به شما احساسات آن دقيقه‌ى خود را بنويسم .\r\nهمين قدر مىدانم كه : اين دسته گل ، در دست من به قدرى سنگين شد كه به روى زمين افتاد . و من در اطراف ، بيابان‌هاى پر آتش و خيال مشتعل تصور كرده ؛ گاهى هياكل موحش مىديدم كه از وسط آتش با صداى مهيب و خشن مرا دعوت كرده ؛ گاهى همچنين تصور مىكردم كه مرا زجر و شكنجه مىنمايند . چشم‌ها را به روى هم گذاشته ، خود را در قعر صندلى مكان دادم . يك مرتبه ديدم كسى مىگويد : « اى [ بى 
  ] احتياط ! اى بىفكر ! »\r\nنگاه كردم ، زن پدر را ديدم كه دسته‌گل‌ها را برداشته ، به من مىگويد : « عزيز من ! چه شد ؟ چرا گل را به دور انداختى ؟ آه ! آه ! ببين ، ببين اين كاغذى [ است 
  ] كه به دسته گل آويخته است ؟ آيا فكر نمىكنى كه اين گل را ديگرى ببيند ؟ »\r\nآه ! من بيچاره از محذورى خلاص نشده ، دچار محذور ديگرى مىشدم . و امشب ، به قدرى وقايع غيرمنتظره ديده بودم كه منقل سرخى خون در برابر نظرم جلوه كرده ، و لاينقطع در شقيقه‌هاى من كه با طپش‌هاى متوالى در تلاطم و ضربان بودند ، گرفتگى دردناكى تشبيه به آنكه كمى قبل از جنون پيدا مىشود ، احساس نموده ؛\r\n\r\n\r\n","description":"","footnote":"\r\n( 25 ) - يك كلمه خوانده نشد .\r\n","page_name":" 40 ","page_number":56},
  {"content":"\r\n\r\nگوش‌هايم متصل صدا مىكرد . طوفان‌هاى خون در كله‌ام موج‌ها [ ى 
  ] پر درد آتشين زده ، و همه وقت در ميان اينهمه انقلابات داخليه ، يك كلمه پشت سر هم به گوشم مىرسيد :\r\n« بگير اين دسته گل را و بگذار در نقطه [ اى 
  ] كه هميشه برضد من متحرك است ! »\r\nگل را گرفته ، نگاه كردم . در ميان دسته گل ، يك كارت كوچكى بود كه فقط اين دو كلمه نوشته بود : « من تو را دوست مىدارم ! »\r\nدر امشب ، اين مرتبه‌ى دويمى بود كه مىشنيدم كلمه‌ى « دوستى » را در حالتى كه اين گوينده مادر و پدر من نبود ؛ و به قدرى اين كلمه غيرآشنا و مكروه در نظر من بود ، كه « گيوتين » در نظر واجب القتل .\r\nكارت را پاره كرده و در جيب خود پنهان نمودم و مشغول تماشا شدم . اين ساز قشنگ و بازىهاى مطبوع ، تمام در نظر من خسته‌كننده بود . خيلى ميل داشتم زودتر به منزل رفته ، از هياهو و اجتماع دور شوم و به فكر مخصوص خود و وقايع مهم امشب فكر نمايم .\r\nبازى تمام ، ما به منازل خود آمديم . امشب ، اول شبى بود كه من مىرفتم نخوابيده باشم ؛ و اول شبى بود كه خواب شيرين كودكانه‌ى لذيذ بر من حرام و تلخ شده بود ، و دچار يك نوع زحمت زوال‌ناپذيرى شده بودم . بالاخره ، حتى القوه مجال و فراغت به زن پدرم نمىدادم كه با من تنها صحبت بدارد . خودم هم خيلى احتياط مىكردم ازينكه مبادا باز اين كلمات را بشنوم .\r\nروزها و شب‌ها به سرعت برق مىگذشت ؛ و در همين ايام ، عروسى خواهرم با كمال شكوه و جلال منعقد شد . من مىرفتم كه يك دختر يازده ساله بشوم . ليكن ، اين عشق و محبت ، با تمام انجماد و سردى و سكوت من ، درين جوان تخفيف نيافت ؛ بلكه ، ابدا از اظهار خسته و كسل نمىشد . به هر بهانه بود ، اظهار اطاعت و انقياد و عشق را به من مىرسانيد . من هم كم‌كم در خود يك خلجان خاطرى ملاحظه كرده ، درست گاهى به نظر دقت به او نگاه مىكردم . صورتش خوشگل و قابل عشق نبود ؛ ليكن ، نگاه‌هايش مانند تير زهرآلود به قلب من مؤثر ، و امكان گريز نبود . احساس مىكردم كه من هم به ديدن او مايلم . و اگر برحسب اتفاق يك روزى به حضور بودم و او نباشد ، مثل اين است گم كرده‌اى دارم . گاهى چنان مستغرق تماشاى او مىشدم كه در اطرافم از هر مقوله صحبت بود ، نمىشنيدم . اغلب را از من مىپرسيدند : در عمارت يا در حضور پدرت كى بود ؟ چه شد ؟ من نگاه كرده ، مىگفتم : « نفهميدم ! » و حقيقتا نفهميده بودم . زيرا كه خيالم به يك نقطه متوجه بود . ليكن ، هيچ وقت امكان نداشت بتوانم با او صحبت كنم . و ابدا ممكن نبود چيزى به او بنويسم . و هيچ هم نگفتم من ترا دوست مىدارم ؛ چون معنى اين كلمه بر من مجهول بود .\r\nعروسى عروسك را با عظمت و احترامى شروع كرديم ، و از حضرت پدرم براى مخارج عروسى صد عدد پول طلا گرفته ، تهيه و جهاز كامل همراه عروس كرديم .\r\nدرين عروسى ، فقط اين جوانك توانست كاغذى به من بفرستد كه در آن كاغذ ، از انواع عذاب‌ها و زحمت‌هايى كه كشيده و مىكشيد قصه كرده بود .\r\n\r\n","description":"","footnote":"","page_name":" 41 ","page_number":57},
  {"content":"\r\n\r\nپس از اين عروسى ، پدرم به سفر رفت و چهار پنج [ ماه 
  ] در خارج بود . [ 37 
  ] و درين مدت ، من هيچ اين جوانك را نديدم ؛ زيرا كه او هم رفته بود . و به من خيلى سخت گذشت ، زيرا كه زن پدر و مونس شبانروز من هم به سفر رفت . ولى ، به واسطه‌ى اينكه برادرم كوچك بود ، مادرم نرفته ؛ با ساير حرمخانه كه در شهر مانده بودند ، پس از چند ماه مراجعت كرده ، به شهر آمدند . و من از ديدار زن پدر عزيز خود بىاندازه بشاش بودم . او به من قصه مىكرد : گردشگاه‌ها [ و 
  ] صفا و طراوت اين سفر را . و من به او قصه مىكردم : تنهايىها ، زحمت‌هاى خود را . بالاخره ، او به من داد يك دستمال سفيدى كه داراى لكه‌هاى خون بود و گفت : « اين سوغات را به شما فرستاده‌اند و گفته :\r\nاين دستمال آلوده شده است از اشك ، و اين خون‌ها هم خونى است كه در يك موقعى كه بىاندازه دلتنگ شده بوده است ، دست خود را پاره [ و 
  ] مجروح كرده است . »\r\nمن خيلى متأثر شدم و ديدن اين شيئى وحشتناك ، بىاندازه مرا پريشان كرد .\r\nامشب ، اول شب [ است 
  ] كه پس از چند ماه من اين جوان را مىبينم . درين مسافرت ، اين بدبخت نتوانسته بوده است خودش را نگاه داشته ، حركات مجنونانه نكند . اغلب از خانم‌ها از اين مطلب پى برده ، مسبوق شده بودند . و كم‌كم ، اين حرف همهمه [ و 
  ] آشوبى برپا كرده بود . ولى ، از ترس پدرم كس را قدرت اظهار نبود . در نارنجستان ، اركستر « 26 » آورده ؛ بعد از شام ، تمام خانم‌ها در آنجا جمع بودند . خيلى شب مفرح مطبوعى بود . من از ديدار پدر و ديدن اجتماع خيلى مسرور بودم . زيراكه در نبودن پدر ، تمام ساعات شبانروز را به كسالت مىگذراندم و هيچ قسم اشتغال خاطرى نداشتم . تمام خانم‌ها خوشحال و خندان در گردش ؛ اركستر مشغول نواختن ؛ فرح و انبساط از درو ديوار تراوش كرده ؛ عموم به يك حال متفقه خوشحال و مسرور بودند .\r\nدرين بين ، اين جوانك آمد و در حضور همه ايستاد . با من يك تعارف مطبوعى كرده و گفت : « آه ! خانم ! من درجه‌ى تأسف خود را نمىدانم به چه زبان به شما بيان نمايم كه قبول كنيد ؛ ازينكه درين سفر خيلى قشنگ كه امتداد داشت تا كنار دريا ، شما نبوديد . اما ، اگر در ظاهر نبوديد ، باور كنيد كه هميشه در قلب و فكر من بوديد و جز شما كسى نبود . »\r\nبعد ، با كمال احترام تعارف قشنگى كرده ، دور شد . و من به جاى خود خشك و مبهوت ايستادم ؛ و اين چند كلمه‌ى خيلى ساده و واضح اثر غريبى در من كرد . چشمم ديگر نمىديد و گوشم نمىشنيد . تكيه به ديوار كرده ، دست‌هاى خود را به صورت گذاشتم . پس از مدتى كه تخفيفى در حالم پيدا شد ، ديدم او هم دور ، ولى روبه‌روى من به درخت نارنجى تكيه كرده ، و به اين طوفان خيال هرج [ و 
  ] مرج من تماشا مىكند ؛ و جابرانه مىكند برگ‌هاى درخت نارنج كوچكى را كه طبيعت مورد انتقام و غضب او قرار داده .\r\nاين گفتگو و تغيير حال ، همان آن در ميان خانم‌ها منتشر شد و هركدام حديثى\r\n\r\n\r\n","description":"","footnote":"\r\n( 26 ) - اصل : اركست .\r\n","page_name":" 42 ","page_number":58},
  {"content":"\r\n\r\nمىزدند و سخنى مىگفتند . من پايمال شده بودم در زير بار نگاه‌هايى كه از اطراف ، مانند گلوله بر من مىباريد . به هر طرف كه نگاه مىكردم ، چشمم تصادف مىكرد با يك چشم پرحيرتى كه تفتيش و كنجكاوى ازو به وضوح « 27 » و آشكار بود .\r\nامشب من برعكس اولش كه مسرور بود ، باز غرق اندوه و زحمت شد . و من تصادف مىكنم هرآن ، به يك زحمت جديدى كه در نظر من غيرآشنا بود . و همين‌طور زحمت طرف مقابل من هم كمتر از زحمت من نبود . امشب هم به همين قسم گذشت .\r\nدر همين ايام ، از طرف خانواده‌ى شوهر من اجازه‌ى عروسى مرا از پدرم خواسته ؛ و اين يك درد تحمل‌ناپذيرى بود براى اين جوانك . ليكن ، پدرم اجازه‌ى عروسى نداد ؛ بلكه ، متغير شد كه : اين دختر حال خيلى كوچك است ، باشد براى بعد . و اين اجازه‌ى عروسى علت داشت . زيراكه در سال آينده ، مىرفت كه قرن شاه شروع بشود ؛ و البته در چنين جشن بزرگى ، هركس به فراخور خود برامتيازات و منصب خود مىافزود .\r\nو چون از به دو امر مرا به اين خيال براى پسرش گرفته بود كه به ترقيات فوق العاده برسد و امتيازات بىحد و اندازه بگيرد ، پس موقعى بهتر ازين براى عروسى نبود .\r\nزيرا كه ناچار اين عروس تازه مورد مرحمت ، و هرچه تقاضا مىكرد سريع الاجرا بود . و اين را هم فراموش كردم كه به شما بنويسم كه : در موقعى كه مرا شيرينى خوردند و نامزد شدم ، پدر شوهرم به لقب « سردار اكرم » مفتخر و سرافراز شد . و در آن زمان ، لقب كليتا داراى مقامات عاليه بود ؛ سردارى كه به طريق اكمال [ و 
  ] اولى .\r\nتمام ماها را كه مردم براى خودشان يا پسرشان مىگرفتند ، مقصود اصلى و نقطه نظرشان خودشان بودند كه به واسطه‌ى داشتن [ 38 
  ] دختر سلطان در خانه‌ى خود ، هرگونه تعدى و تخطى نسبت به مال و جان و ناموس مردم مىكنند ، مورد مؤاخذه نشده ، مختار و مجاز باشند . بيچاره ما كه اسلحه‌اى براى مردم بوديم ، و بالاخره همين اسلحه را طبيعت به روى خودمان كشيد . من اغلب فكر مىكنم و مىبينم : انسان چطور در خواب غفلت است و به چه اندازه از خدا دور و دچار آمال و آرزوهاى عجيب است ؛ و ابدا قانع به پيش‌آمد و قسمت نبوده ، در مقابل طبيعت هميشه مقاومت مىكند . غافل ازينكه : او هرچه مىخواهد ، مىكند ؛ و اين در وادى حسرت و يأس و نااميدى مىماند .\r\nزندگانى چيست جز آمال و آرزوهاى سريع‌الزوال ؟ فيلسوفى آگاه از شعراء عرب مىگويد : « زندگانى سراسر رنج و تعب است ؛ و من متعجب نيستم ، مگر از كسى كه به امتداد اين عمر آميخته به محنت مايل باشد . » يك تأمل سطحى به ما مىفهماند كه اين معنى ، از قبيل خيال‌بافى نيست و سخن‌پردازى نه . روزى و ساعتى بر ما نمىگذرد كه ادله و شواهد بسيار ، صحت آن را بر ما ثابت نكند . مگرنه اين است كه جمله‌ى مردم در ميدان مجاهده‌ى زندگانى ، گرم پوئيدنند . شب و روز بر بارگى برق رفتار سعى و عمل سوارند و آسودگى را از زحمت ، نيكبختى را از مشقت ، سلامت را از مهلكه و مخاطره طلب مىكنند . آرى ! اين مقاومت‌ها خودكشىها ، مراجعت‌ها ، اساس استقرار عالم است ؛\r\n\r\n\r\n","description":"","footnote":"\r\n( 27 ) - اصل : وضوع .\r\n","page_name":" 43 ","page_number":59},
  {"content":"\r\n\r\nو علت العلل ترتيب امور كارخانه‌ى آفرينش است . اگر مجاهده‌ى استمرارى نوع بشر نبود ، رشته‌ى انتظام گيتى از يكديگر مىگسيخت ؛ موجودات جهان ترقى نمىكرد .\r\nبزرگ از كوچك ممتاز نمىگشت ؛ زشت و زيبا از هم تشخيص داده نمىشد .\r\nاگر دوره‌ى اول نژاد انسانى را به نظر آوريم ، هيكل عجيب خواهيم ديد :\r\nگرسنه و برهنه كه در بيابان سرگردان مانده ، راه به جايى نمىبرد . آثار ذلت و مسكنت از حركاتش آشكار است . متصل ، در فكر است كه چيزى در چنگ آورده و تنور تافته‌ى معده را با خوردن آن تسكين دهد . سپس ، در شكاف كوه‌ها ، مدخل غارها ، پناه سنگ‌ها خزيده ، شبى روز آورد . همواره ، از بيم جانوران بر خود بلرزد . اين‌ها لباس را كه طبيعت بخشيده پوشيده‌اند ؛ و او لخت است . اين‌ها با چنگال و ناخن و دندان مسلحند ؛ او سلاح مدافعه ندارد . اين‌ها گله‌وار در حركتند ؛ او تنها است . تنها چيزى كه درين محيط حيرت و وحشت او را از صدما [ ت 
  ] حفظ مىكند ، قوه‌ى تعقل و تدبير اوست .\r\nهمين كه از مسئله‌ى وحشت و عداوت بگذريم ، مىبينيم : همين نژاد بشر ساز و برگى آماده ساخته و گردن به دعوى برافراخته ؛ قصور و عمارات بنا كرده ؛ احتكار زمين را تصاحب نموده ؛ آفاق آسمان را مستمر داشته ؛ سطح دريا و فضا و هوا را جولانگاه سفاين و مراكز طياره‌ى خويش قرار داده ؛ قواى نهانى طبيعت را به اطاعت خود درآورده است . انسانى كه صاحب اين قابليت و استعداد است ، آيا همان انسان ذليل زبون ، همان آدم درمانده‌ى بيچاره است كه در بيابان‌ها با حيوانات به سر مىبرده ؟\r\nآرى ! همان است . بعد از آنكه جانش از درماندگى به لب رسيد ، حريف مبرم احتياج بر عجز و ناتوانيش افزود ؛ به قدر وسع و طاقت تن به كار داد ، راه چاره‌جويى به روى خود گشود . و روزگارى بس دراز ، بر اين شيوه مداومت ورزيد ؛ تا در طى چندين هزار قرن ، مقدمه‌ى تمدن اجمالى به ظهور رسيد و به تدريج ، به مقام و رتبه‌ى امروزى نايل گرديده\r\nپس ، در امروز نبايد من متعجب باشم از حرص « 28 » و جاه‌طلبى مردم . هرقدر تدارك انسان وسيعتر مىشود ، بر احتياج وى مىافزايد . هرقدر در جاده‌ى تعيش و تنعم پيشتر مىرود ، بهتر از آن را طالب است . باز گنجشك را شكار مىكند ، و به فرياد استمداد او گوش نمىدهد . انسان بره‌ى شيرخواره را سر مىبرد ، مرغ هوا و ماهى دريا را مىگيرد و براى پرورش خود به مصرف مىرساند . حيوانات وقتى كه طعمه‌ى لذيذ يا چراگاه پر آب علف پيدا مىكنند ، با يكديگر به جدال و نزاع مىافتند . عجب نيست اگر براى حكومت يا رياست ، عروسى انتخاب كرده ، دختر سلطانى را بگيرند . اما ، تعجب در اين است كه : هيچ وقت انسان به آن مقصد نمىرسد . مثل اينكه اين بيچاره هم به آن آخرين نقطه نظر خود نرسيد ؛ و يك اتفاق غيرمنتظره سراسر خيالات او را از هم دريد . و آن ، قتل پدرم بود كه در سال بعد اتفاق افتاد .\r\nدر همين ايام ، پدر من عشق پيدا كرده بود به دختر دوازده ساله‌اى كه خواهر\r\n\r\n\r\n","description":"","footnote":"\r\n( 28 ) - اصل : حرس .\r\n","page_name":" 44 ","page_number":60},
  {"content":"\r\n\r\nزن او بود . دختر همان باغبان كه دختر اولش شريك سلطنت ايران ، و دختر دومش مىرفت كه در شركت توسعه بدهد . [ 39 
  ] اين خواهر همان زنى بود كه سال‌ها مورد الطاف ملوكانه واقع ، و هرچه مىخواست مىكرد . دخترى بود سرخ و سفيد ، با چشم‌هاى سياه درشت . ديوانه و داراى تقاضاهاى عجيب . اسم او « ماه رخسار » ، و تقريبا حقيقت داشت . زيرا كه بىاندازه مطبوع بود . زبانش به قدرى شيرين و كلماتش به قدرى نمكين بود ، كه بيهودانه مجذوب مىشد . اول اين عشق يك هوس و خيالى بود ؛ كم‌كم مىرفت كه خيلى بزرگ بشود .\r\nخواهر بزرگش حسود و بىاندازه درين موضوع لجوج بود . در اول چون تصور نمىكرد ميل شاهانه به اين سرعت ترقى كند ، خودش اسباب بود براى اتصال . پس ازينكه ميل را منجر به عشق و نزديك به جنون ديد ، ديوانه‌وار بناى هياهو را گذاشته ، شروع به حركات زنانه نمود . در اول از طرف پدرم چندان اعتنايى به حركات او نشد .\r\nليكن ، بالاخره مجبور شد كه ثالثى درين بين داشته باشد كه اين كار را به‌طور خوش و بدون صدا اصلاح نمايد . و هر روز اين زن مورد تلطفات بىاندازه و مراحم ملوكانه واقع مىشد . پول‌هاى گزاف ، جواهرات گرانبها براى او فرستاده مىشد . ولى ، او هر چند سلطان را خاضع‌تر و بيچاره‌تر مىديد ، بر شدت‌وحدت حركات نالايق افزوده ؛ راه و طريق معاشرت بيچاره پدرم را با خواهرش مسدود مىنمود . عمارت‌هاى عالى جدا به او مرحمت شد . ملك‌هاى پر منفعت به او داده مىشد . خانه‌هاى عالى در خارج خريده شد . هيچ يك اثرى در وجود او نكرد . پدر بيچاره‌ى من درين روزها ، خود را بدبخت‌ترين سلطان‌هاى عالم تصور مىكرد ؛ و به كلى عنان اختيار را از دست داده بود . به دلتنگى اعليحضرت سلطان ، تمام سراى دلتنگ ؛ و مطلب به قدرى پراهميت شده بود كه در هر گوشه و كنارى صحبت ازين قضيه بود . عجب درين بود كه : اين دختر دوازده ساله ، به پدر من اظهار عشق و تعلق كرده بود . و اين دختر ، عشق خود را با كارهاى كودكانه كه از روى كمال صداقت و درستى بود اثبات مىنمود . مثلا : با منع و جرى كه از طرف خواهر بزرگش مىديد ، باز وقتى كه پدرم را مىديد ، دوان‌دوان خود را به آغوش او انداخته و با گريه مىگفت : « آه ! آمدى ؟ خوب كردى آمدى . امروز ده مرتبه بيشتر كتك زدند ، براى اينكه دل من براى تو تنگ شده بود و براى تو گريه كرده ، عكس تو را مىبوسيدم ! »\r\nو خوب مىديدم اين كلمات ساده چه اثرى به قلب اين بيچاره مىكند ، و چطور عشق را با ابهت سلطنت مىخواهد جلو بگيرد . آخ ! كه بىاختيار پدر بيچاره‌ى من او را در حضور همه مىبوسيد و مىگفت : « تو شاه را دوست بدار عزيز من ، كه شاه هم ترا دوست مىدارد ! »\r\nآن وقت ، اين دختر بناى بازى [ و 
  ] حركات بچگانه را گذاشته ، با سروصورت پدر من بازى مىكرد و خود را در آغوش او افكنده ، مىخوابيد . به محض اينكه او را از پدرم مىخواستند دور بكنند ، ناله [ و 
  ] گريه را شروع مىكرد .\r\nآه ! معلم عزيز من ! اينجا به نظر استحقار به پدر من نگاه نكنى ! زيراكه او درين\r\n\r\n","description":"","footnote":"","page_name":" 45 ","page_number":61},
  {"content":"\r\n\r\nعشق ، مضطر بود . اين بيچاره سلاطين ، اول بدبخت روى كره هستند . زيراكه از به دو طفوليت ، جز دروغ و تملق وريا نديده و نشنيده‌اند . هركس به آن‌ها تعظيم كرده ، يا از ترس بوده يا از احتياج . هركس به ايشان محبت كرده ، يا پول خواسته يا جواهر .\r\nهركس به آن‌ها خدمت كرده ، يا حكومت خواسته يا امتياز . پس ، عجب نيست كه در مقابل تمام حرف‌هاى مردم كه ريا و تقلب و تمام مسموم بوده ، اين پدر من به سخن‌هاى صادقانه‌ى اين طفل دل بسته و عشق او را درين آخر عمر قبول كرده ، و در مقابل چنان عشق شديدى به او عوض داده . اين دو عشق كه يكى از صداقت و ديگرى از عدم اعتماد به خلق ظاهر شده بود ، قدرت و استقلال فوق تصورى به خواهر بزرگ اين دختر داده ؛ و در واقع ، سلطان حقيقى ايران در آن زمان ، اين زن بود . هرچه مىخواست مىكرد . هرچه مىخواست مىگفت .\r\nدرين هرج [ و 
  ] مرج غريبى كه از عشق زنى در دربار به اين عظمت توليد شده بود ، منتظرين چنين روزى فرصت پيدا كرده و ميدان را خالى ديده ، اسب‌دوانى را شروع نموده بودند . اين انقلاب خيال و اين آشوب حال ، براى پدرم مجال رسيدگى به امورات باقى نگذاشته و مهام رشته‌ى سلطنت به دست دو نفر افتاده بود ، كه اين دو نفر با هم ضد و دشمن و متغاير بودند : يكى برادرم نايب السلطنه بود [ 40 
  ] ، يكى ميرزا على اصغر خان صدر اعظم .\r\nاين صدر اعظم و شخص اول مملكت ، نوه‌ى « زال » يك گبر بوده است « 29 » ؛ و از طرف مادرى هم يهودى . پدرش در اوايل سلطنت پدرم ، آبدار و خيلى بىعرضه بوده است .\r\nكم‌كم ، در آبدارخانه ترقى كرده ، به مرور ايام امين السلطان مىشود .\r\nتعجب نكنيد ازينكه پسر زال در دربار سلطنت ايران ، امين السلطان بشود .\r\nزيراكه پدر من يكى از پوليتيكات عظيمى كه براى استقلال سلطنتش به خاطرش رسيده بود ، اين بود : اشخاص پست بىعلم را مصدر كار نمايد . گويا تاريخ « رولسيون فرانسه » را زياد خوانده بوده است كه خانواده‌هاى بزرگ را بايد مضمحل و نابود كرد ، و اقتدار علم را با جهل نيست و نابود ساخت . غافل ازينكه : جهل يك مدتى رواج ، و پس از آن علم به هر نحوى كه شده ظهور نموده ، اثرات خود را خواهد بخشيد .\r\nمثل اينكه : وقتى كه مهر فروزان از ساحت سپهر به نهان خانه‌ى مغرب مىخرامد و در اعماق افق بيكران از انظار ما ناپديد مىشود ، روى زمين را تاريكى و سياهى فرا مىگيرد . اما ، آهوى خاورى بامدادان با چهره‌ى درخشان سر از حجله‌ى آتشين\r\n\r\n\r\n","description":"","footnote":"\r\n( 29 ) - ميرزا على اصغر خان امين السلطان ، صدر اعظم پسر ميرزا ابراهيم خان امين السلطان آبدار ناصر الدين شاه بود . ميرزا ابراهيم خان پسر زال ارمنى از اهالى سلماس بود و زن او مسلمان و خود او نيز اسلام آورد . ر . ك . مهدى بامداد ، شرح حال رجال ايران ، چاپ تهران 1347 ، جلد 1 ، ص 2 .\r\nعداوت تاج السلطنه با امين السلطان جالب توجه است چون پدر شوهر او محمد باقر خان سردار اكرم با دختر امين السلطان ازدواج كرده بود . امكان دارد كه اين دشمنى ريشه خانوادگى داشت چون تاج السلطنه رابطه چندان دوستانه‌اى با شوهر و خانواده شوهر خود نداشت .\r\n","page_name":" 46 ","page_number":62},
  {"content":"\r\n\r\nبرآورده ، عالم را در امواج اشعه‌ى زرين خويش غرق مىكند ؛ تمام كاينات را به اعطاى نور و حرارت خرسند مىنمايد . طيور درخت به جوش و خروش آمده ، نباتات رنگارنگ براى پذيرايى مقدم خسرو ستارگان سر از خواب گران دوشينه برداشته ؛ ملكه‌ى گل با جمال دل‌آراى خود ، خطه‌ى زمردين چمن را آرايش مىدهد ؛ قطرات ژاله در لاجوردى برگ‌ها مىغلطند ؛ كوه و دشت و دره ، جويبار ، صحرا و دريا و مناظر نقطه‌ى خود را به شما تماشائيان تقديم مىكنند . جهان خفته در تو بيدار مىشود و هر جاندارى در سياره‌ى مسكونه‌ى ما به كار خود مشغول مىشود .\r\nبعد از فوت اين امين السلطان ، همين ميرزا على اصغر خان اول امين السلطان ، بعد صدر اعظم مىشود . و خيلى به زودى « چالمه‌ى يخ » ارثى خود را فراموش مىكند و با برادرم كه نايب السلطنه و امير كبير و وزير جنگ بود ، طرفيت پيدا مىكند « 30 » . اين صدر اعظم و شخص اول ، حريق بىانتهايى بود كه هيچ پايان نداشت . تمام پول مملكت در كيسه‌ى او و برادرش امين الملك بود . پس از اين جهاد ، يعنى او سير مىشد ؟ زيادتى او به خارج نشر ، و سايرين نيز شاد مىشدند . عشق غريبى به ذلت مملكت داشت و اساس آتيه‌ى او را هميشه محكم مىخواست . از ظلم و تعدى درباره‌ى رعايا كوتاهى نداشت .\r\nليكن ، به يك استادى قابل تحيرى ، تمام را به گردن برادر بيچاره‌ى من مىگذاشت و اين برادر عزيز مرا منفور عامه واقع مىنمود . از جمله كارهايى كه در دوره‌ى عمرش مىكرد ، اين بود كه : به فقرا و سادات بىاندازه همراهى و معاونت مىكرد ؛ و براى تمام فرامين مقابر مقدسه ، شهريه و حقوق برقرار كرده بود . مال رعيت را بىمهابا خرج و تلف مىكرد ؛ كه تصور مىكرد ارثيه‌ى مرحوم امين السلطان است . در حالتى كه غفلت داشت ازينكه : اين پول را مأمورين بىانصاف دولتى از زارعين و رنجبران و بيچارگان ، به ضرب شلاق گرفته به او مىدهند . و تمام كارهايى كه ريا در او منظور بود ، با طيب خاطر انجام داده ؛ در واقع مىخواست قبول عامه داشته باشد .\r\nخيلى حال صدر اعظم شباهت به حال آن مردى داشت كه در شب تولد اسكندر كبير ، معبد « ديان » را كه يكى از ارباب انواع بود ، آتش زد كه اسمش تاريخى شده ، در صفحه‌ى روزگار بماند « 31 » . اين شخص هم از هيچگونه دسيسه‌كارى و تخريب مملكت و انهدام سلطنت كوتاهى نداشت ، بر ضد استقلال برادر من . در واقع ، مملكت ايران و اين رعاياى بيچاره‌ى دستخوش هواوهوس اين صدر اعظم شده ، مآل تاريكى را منتظر بودند .\r\nو امروز ، ما نتيجه‌ى او را خوب مىبينيم . به زن‌ها عشق غريبى داشت ؛ و هر شب در پارك و عمارتش ، ازين قبيل اشخاص متعدد پذيرفته مىشد . و تمام اين زن‌ها به پول‌هاى گزاف و رشوه‌هاى بيشمار اداره شده بودند كه از برادرم در هرجا بد گفته و از او تعريف كنند\r\n\r\n\r\n","description":"","footnote":"\r\n( 30 ) - رقابت بين امين السلطان و كامران ميرزا نايب السلطنه وزير جنگ شديد بود و به اندرون نيز كشيده شده بود چنانچه اعتماد السلطنه نيز به اين مسئله اشاره مىكند و مىنويسد : « در معنى انيس الدوله و اغول بيگه و باغبانباشى در ميان نيست ، صدر اعظم است و نايب السلطنه . . . » روزنامه خاطرات اعتماد السلطنه ، بكوشش ايرج افشار ، چاپ 1345 ، ص 1107\r\n( 31 ) - مقصود : « اروسترات » است .\r\n","page_name":" 47 ","page_number":63},
  {"content":"\r\n\r\nو تمام اخبارات مجلس شب مردم را به او بدهند . در واقع يك دسته پليس مخفى از فواحش داشت كه تمام افعال ، اعمال و خيالات مردم را صحيح به او را پرت بدهند . اغلب شب‌ها را مشغول قمار بود و اگر احيانا يك شب چند ليره مىباخت ، صبح حاكم شيراز را تغيير و تبديل داده ، صد هزار تومان مىگرفت ؛ يا يك خانواده‌ى قديم صاحب مكنتى را در پيشگاه سلطان مقصر [ و 
  ] محبوس كرده ، با مبلغ‌هاى گزاف استخراج مىكرد .\r\nحال او خيلى شبيه به حال يكى از سلاطين روم بود كه از خانواده‌ى « سزار » ، قيصر معروف بوده . اين سلطان « كالى گولا » ناميده شده ، [ 41 
  ] بعد از « تىبر » به سلطنت رسيد . ابتدا به مهربانى با مردم و سپاهيان رفتار مىنموده ؛ محبوسين را آزاد و به مردم منتهاى رأفت را داشته است . اما ، چيزى نگذشت كه به كلى تغيير حالت داده ، سفاك خونخوار شد . خواهر خود را به زنى گرفت . پس از اينكه خواهرش مرد ، حكم داد او را مانند رب النوعى بپرستند و صورت اور مجسمه ساخته ، در معابد گذاشت . حتى ، اسب خودش را لقب كاهنى داده بود . زن‌هاى مردم را ضبط و بعد رها مىنمود . از قرار مذكور ، اين امپراطور گفته است كه : « من درباره‌ى همه كس همه كارى را حق دارم مجرا بدارم . »\r\nيك روزى ، مهمانى از تمام بزرگان و اعيان مىكند . بعد ، شروع به خنده مىكند .\r\nسبب خنده سؤال مىكنند ؛ مىگويد : « ازين بابت خنده مىكنم كه مىتوانم در نيم ساعت ، تمام شما را گردن بزنم . » يكى از كلمات غريب او اينست كه مىگويد : « اى كاش تمام مردم روم يك سر داشته و آن يك سر را من به يك ضربه جدا مىكردم ! »\r\nاين صدر اعظم و شخص [ اول 
  ] مملكت هم ، همين عقيده را داشت . و غريب‌تر از همه اين است كه : تمام را مجرا نموده ، پدرم را كشت و برادرم را خانه نشين كرد و دولت ايران را به اجانب فروخت .\r\nدر همين ايام كه اين شخص مشغول آزار مردم و خرابى مملكت بود ، از طرف ديگر هم مخربين زياد بودند . مثلا : آقا بالا خان نامى « 32 » كه طرف مهر و محبت برادر من بود ، به پشت گرمى و همراهى برادر من ، دست تعدى به مال و جان مردم گشوده ، از هر طرف حمله‌هاى سخت به رعاياى بيچاره مىنمود . از قتل ، غارت ، دزدى ، گردآورى پول به هيچگونه كوتاهى نداشت . از طرف ديگر ، طايفه‌ى طالشىها كه طرف مهر و محبت پدرم بودند ، انواع اقسام مال مردم را برده ، رعيت بيچاره را ذليل مىكردند . از طرف ديگر ، حكام با مال و جان مردم ابقاء نكرده ، هرچه مىخواستند مىكردند . از طرف ديگر ، برادر ديگرم ظل السلطان از سفاكى ، ظلم‌وجور درباره‌ى مردم كوتاهى نكرده و از ايلات دشمن‌هاى متعدد براى خانواده ايجاد مىنمود .\r\nمملكت در حال نزع ، تمام رعيت بيچاره مفلوك ، حكام با منتهاى قدرت مشغول ظلم‌وجور . به قدرى پوليتيك ايران تاريك و مردم دلخون و جرى بودند ، كه از تمام چهره‌ها آثار نارضايى ظاهر و هويدا بود . مىرفت كه صداى رعد آساى ملت ، اساس\r\n\r\n\r\n","description":"","footnote":"\r\n( 32 ) - مقصود اقا بالا خان معين نظام سردار افخم رئيس قورخانه است .\r\n","page_name":" 48 ","page_number":64},
  {"content":"\r\n\r\nسلطنت را متزلزل و نابود ساخته ، خود را از فشارهاى پىدرپى خلاص نمايند .\r\nدرين اواخر ، از گوشه و كنار گاهى صدايى برخاسته ، ولى فورا به وسايل و به لطايف اتحاد پدرم خاموش مىنمود . از جمله : تفصيل رژى و تفصيل آسيد جمال افغان « 33 » است كه بالاخره نتيجه‌ى هولناكى ازو ظهور و بروز نمود . از طرف ديگر ، ملكم خان در خارجه شروع به آتش‌فشانى نموده . امين الدوله هم كم‌كم چشم و گوش مردم را مشغول به باز كردن بود . در ظاهر همان سلطان ، همان سلطنت ؛ در باطن فوق العاده خراب و روز به‌روز رو به انهدام بود . اگر شخص مال‌انديش درست به نظر دقت مىنگريست ، بايد بگويد :\r\nسلام بر سلطنتى كه در زوال است .\r\nدر تمام اين هياهو و اين همه معاند وطن خراب كن ، پدر بيچاره‌ى من هم غرق عشق و گرفتارى داخلى . ازين عشق و هرج [ و 
  ] مرج خانوادگى ، ميرزا على اصغر خان صدر اعظم نه تنها به برادر من موفق شد ؛ بلكه ، تمام اسرار مخفى سلطنتى را درك و به دستور العمل خارج و پيش‌بينىهاى خون‌آلوده ، هرروزه بر گرفتارهاى پدر من مىافزود و دايره‌ى فساد و رياكارى و خرابى به مملكت را وسعت مىداد « 34 » .\r\nپدر من از دست حركات مستبدانه‌ى اين زنى كه محبوب و مطبوعش بود و زمان‌ها او را از تمام قلب دوست مىداشت و امروزه بدبختانه به خواهر كوچك اين زن عشق پيدا كرده بود ، تنگ آمده ؛ خود را از گفتگوى روبه‌رو خسته شده ، اين كار را رسميت داده :\r\nهمين صدر اعظم خوش نيت را اسباب اصلاح كار قرار داده ، اجازه داده بود كه با اين زن كه به همان اسم پدرش ذكر مىشد و اولاد باغبان‌باشى مىگفتند ، گفتگو كرده ، به هر نحوى كه هست او را رضا نمايد كه پدرم خواهر او را تزويج نمايد . صدر اعظم ازين پيش‌آمد خوشحال ، و قبول مىكند .\r\nدر همين ايام هم ، از اطراف به شاه عرض شده بود كه : صدر اعظم پول گزافى از خارجه گرفته ، مشغول دسيسه كاريست . « 35 » . [ 42 
  ] و انواع اقسام خيانت‌هاى او نسبت به دولت و ملت كشف شده ، به سمع سلطان رسيده بود . ليكن ، يك صدر اعظمى را بىجهت و وسيله‌اى نمىشد كشت يا معزول كرد . در خصوص او هم گفتگوهاى زياد بود كه يا صدر اعظم مقتول و معزول شود . ازين طرف صدر اعظم وسيله‌اى براى كشف اسرار خفيه براى سلطنتى\r\n\r\n\r\n","description":"","footnote":"\r\n( 33 ) - مقصود سيد جمال الدين اسد آبادى معروف به افغانى است . سيد جمال عقايد اصلاح‌طلبى و ضد امپرياليستى داشت و خواهان اتحاد اسلام بود و از مخالفين شاه بود . وى در زمان امتياز تنباكو « رژى » و شورش در ايران با ميرزا ملكم خان ناظم الدوله كه زمانى سفير ايران در انگلستان بود و در اين وقت به مخالفت با دولت روزنامه‌اى به نام قانون در لندن منتشر مىكرد ، همكارى كرد . ميرزا على خان امين الدوله نيز از رجال اصلاح‌طلب بود ولى با اين دو همكارى نداشت و از نزديكان دستگاه حكومت بود .\r\n( 34 ) - دوستعلى خان معير الممالك نيز به اين مسئله اشاره كرده است . يادداشتها ، ص 181\r\n( 35 ) - اعتماد السلطنه مىنويسد كه نايب السلطنه به گوش شاه رسانده بود كه چون پيش قراولهاى خاصه سردار اكرم است و با دختر صدر اعظم وصلت كرده ، براى حفظ جان شاه بايد از طرف او نيز يك تيپ مامور شود .\r\nرك . روزنامه خاطرات ، ص 1110\r\n","page_name":" 49 ","page_number":65},
  {"content":"\r\n\r\nلازم داشت ، و قصه‌ى ماه رخسار بزرگترين وسايل براى او بود . اين شخصى كه امين - السلطان مملكت و سلطنت بود ؛ اين شخصى كه نام و جان ما و ناموس مملكت در دست او بود ؛ اين شخصى كه به قدرى طرف اعتماد حضرت سلطان بود كه اجازه‌ى ورود به حرمسرا به او داده شده بود ؛ اين شخص نجيب نمك‌شناس ، اين شخص خيرخواه ، در مواقع مذاكره چنان به استادى با اين زن پدر بيچاره‌ى من صحبت مىكرد كه عاقل‌ترين زن‌ها البته فريب خورده ، اسرار خود را بروز مىدهند . و در ضمن مأموريت مصلحانه‌ى خود ، اين صدر اعظم شرير تمام مطالب دولتى را ازين خانم بيچاره كشف ؛ و اين بيچاره زن غفلت ازين داشت كه اين جواب سؤالات ، بالاخره پرده‌ى خون‌آلودى به او نشان خواهد داد .\r\nاز آنجايى كه اين خانم طرف مهر و اعتماد فوق العاده‌ى پدر من بود ، در مواقع خواندن و مطالعه‌ى كاغذجات مهم ، اين زن چراغ پشت سر پدر من نگاه مىداشت . پدرم گمان نمىكرد او مىتواند اقسام خطوط را بخواند ؛ يا از شدت محبت ، تصور نمىكرد هيچ وقت اين زن اسرار مملكتى را بروز بدهد . چندان در قيد نبود و تمام اين كاغذها شب به‌طور محرمانه در اتاق تنها پدرم مطالعه مىكرد . فردا ، اين صدر اعظم در طى مذاكرات خود ، ازين خانم بيچاره استخراج مىكرد . و در ضمن ، استفاده برده ، دامنه‌ى شيطنت خود را براى انهدام پدر بيچاره وسعت مىداد . در ضمن اينكه ازين طرف مشغول كار بود ، دو نفر دخترى كه با هم خواهر بودند ، يكى موسوم به فاطمه و ديگرى نصرت ، اين دو دختر را محرك شد كه به حرمسراى به خدمتكارى آمده ، را پرت‌هاى شبانروز را به او بدهند .\r\nعجب نيست ؛ اگر افعى احساس كند كه دندانش را مىخواهند بكشند و فورى كشيده را ببرند و هلاك كند . آرى ! ذلت و مسكنت و گذشته ، در زمان خوشى و بزرگى فراموش مىشود ؛ آبدارخانه ، چالمه‌ى يخ در طاق نسيان مىماند . رياست و پول و پارك و اقتدار ، البته نمك‌خوارگى را محو مىكند ؛ ظلم ، جور ، خونريزى ، تعدى ، قساوت قلب مىآورد . حكم سريع الاجرا ، تعظيم ، احترامات فوق شئونات غيرمنتظره ، سبعت مىآورد . هيچ شكايتى و ملامتى به اين شخص حريص جاه‌طلب نبايد كرد اگر براى خاطر دام ظلم و رياست خود ، پدرم را قربانى كرد . بلكه ، بايد از پدر شكايت كرد كه چرا بايد شخص اول و صدر اعظم ايجاد كرده ، مملكت را خرابى ، خود را مقتول ساخته ، آينده‌ى ايران را تاريك نمايد . اگر اين صدر اعظم يك كسى بود كه از روى استحقاق صدر اعظم ، پدر [ و 
  ] مادرش خانواده و خودش تحصيل كرده ، حقوق خوانده بود ؛ شايد خيانت فطرتش كمتر : اگر به ولىنعمت خيانت مىكرد ، به ملت نمىكرد . اگر سلطان را خونخوار تصور مىنمود ، واجب القتل مىدانست ، زارع بيچاره‌ى رنجبر بدبخت را به اجانب نمىفروخت . اسم خيانت را گناه عظيم مىشمرد ، چه درباره‌ى دولت چه درباره‌ى مملكت . افسوس كه يك نفر عوام ساده‌لوح جاه‌طلب شريرى بود و از هيچ زحمتى درباره‌ى ايران كوتاهى نكرد .\r\nتكليف هر دخترى سوگوارى و عزادارى براى پدرست . اما ، من براى پدرم\r\n\r\n","description":"","footnote":"","page_name":" 50 ","page_number":66},
  {"content":"\r\n\r\nآن اندازه متأسفم ، كه دخترى براى پدرش . اما ، براى اين آب و خاك كه وطن من و موجب اسباب نشو و نماى من است ، بيشتر محزون و دلخونم . و درين ساعت كه اين كلمات را مىنويسم ، مثل اين است پرده‌ى غفلت از پيش چشم برداشته شده و تمام وقايع گذشته را از روبه‌روى من به‌طور « دفيله » رد مىكنند . آه و افسوس كه يك مملكتى و يك ملتى ، قربانى حرص و آز يك نفر شد .\r\nاما ، معلم من ! باور كنيد كه درين ساعت ، من به اين پدر افتخار مىكنم و او را برى از هر عيب و تقصير مىدانم . زيراكه اين بيچاره يك نفر بود و بيش ازين نمىتوانست ؛ و اگر به او فرصت داده بودند ، در جشن قرن به رعيت آزادى داده [ 43 
  ] و اساس مشروطيت « 36 » محكمى براى ايران فراهم كرده ؛ و اين صدر اعظم را در « پارلمان ملى » به حكم قانون تقصيراتش را ثابت و به قتل مىرسانيد . اما ، افسوس كه زود و خيلى زودتر از خيال او ملتفت و جلوگيرى از چنين خيال عالى بزرگ نموده ، ملت بيچاره را به طوفان‌هاى عظيم استقلال شكنانه عرضه نمود .\r\nدر همين ايام ، پس از استخراج مطالب مهمه و پس از اينكه اين قصه را چند ماهى طول داد ، بالاخره اين خانم [ را 
  ] راضى كرده كه پدرم خواهرش را تزويج كند ؛ ليكن ، به شرايط بسيار . از جمله شرايط يكى اين بود كه : پس از تزويج ، پدر من بايد ماه رخسار را در حرمسرا نگاه ندارد و در خارج براى او منزل بگيرد . نقشه‌ى عجيبى و جسارت غريبى بود . بالاخره موفق شد . اين پدر بيچاره‌ى من كه كوركورانه و نفهميده ، تمام اسرار سلطنتى را به اين صدر اعظم خائن بروز مىداد ، اين نقشه‌ى اخير را يك همراهى عظيمى درباره‌ى خود فرض كرد و قبول كرد كه پدر من بگويد كه در خارج او را نگاه دارد . چون زن‌ها مىگويند : شوهر جانشان هرچه ميل دارد ، در خارج بكند و روبه‌روى ما نكند . غافل از اينكه : جان و مال اين شوهر ، به اضافه‌ى آبرو ، در خارج بايد است و يار در منزل بود . از يكى ازين‌ها جلوگيرى كرد .\r\nبارى ، منزلى در خارج ترتيب داده ، اين دختر را صيغه كرده ، به آن خانه بردند .\r\nو نقطه نظر اين صدر اعظم ، ازين خارج شدن ماه رخسار از حرمسرا ، چه بود ؟ عمده‌ى مقصودش اين بود : چون پدر من سلطان است ، روزها نمىتواند از كار مملكتى سرپيچ شده ، در انظار مردم به خانه‌ى معشوق رفته ، مشغول عيش شود ؛ ناچار ، شب‌ها مىرود .\r\nاگر روز آمدوشد كرد ، كه اين صدر اعظم به رعيت بگويد : سلطان شما لاابالى . . .\r\nفلان است ، صبح تا شام تمام كار مملكتى را رها كرده ، مشغول تفريح است . اين نكته را پدر بيچاره ملتفت شد و شب‌ها بناى مراوده گذاشت . ناچار در شب اساس سلطنتى همراه ندارد ، مواظب ندارد ، تنها يا با يك نفر پيشخدمت با يك كالسكه‌ى معمولى خواهد رفت ؛ و در موقع آمدورفت ، مىتواند فرصت كرده او را به قتل برساند . در حقيقت ،\r\n\r\n\r\n","description":"","footnote":"\r\n( 36 ) - بدون شك نسبت دادن مشروطه‌خواهى به ناصر الدين شاه اساس صحيحى ندارد . شايد تاج السلطنه كه بعد از زمان مشروطه مىنوشت براى دفاع از نام پدر و يا تحت تاثير چنين عقايدى اين را نوشته است . بايد اضافه كرد كه معير الممالك نيز چنين اشاره‌اى كرده است . رك يادداشتها .\r\n","page_name":" 51 ","page_number":67},
  {"content":"\r\n\r\nفكر اساسى حقيقى كرد . ازين راه موفق نشد ، نمىدانم چرا نشد .\r\n« قرن » شاه نزديك ، و مىرفت كه پس از چند ماه ديگرى شروع شود ؛ تمام خانم‌ها مشغول تهيه و تدارك قرن . به واسطه‌ى اصلاح بين او و ماه رخسار و موفق شدن پدرم به اين كار ، آن كدورت غمناكى كه چند ماهى بود همه را فراگرفته محو ، دوباره آن حال بشاشت و خوشحالى شروع ، زندگانى را از سرگرفته ، دربار جديدى احداث شده بود . اين پدر عزيز من به قدرى مسرور [ و 
  ] خوشحال بود ، [ كه 
  ] حد و حصرى بر او متصور نبود . با تمام مهمانان تهيه ، يكسان لطف و مرحمت مىنمود ، هرچه مىخواستند مىداد و به هيچ قسمى نمىتوانست مسرت خودش را مخفى بدارد ؛ على الخصوص ، در مواقعى كه به او مىرسيد ، رقعه‌ى عاشقانه به جاى عريضجات پر تقاضا .\r\nدرين مدتى كه كدورت و كسالت تمام دربار سلطنتى را از خارج [ و 
  ] داخل احاطه كرده بود و دقيقه‌به‌دقيقه تمام منتظر و مترصد آن نقطه‌ى آخر كار و عمل بودند ، من هم روزگارى به كسالت مىگذرانيدم ؛ چون مىرفتم كه بفهمم محبت چه ، دوستى كدام است . و خوب حس مىكردم كه اين جوان را دوست مىدارم . ولى ، هيچ وقت از وظيفه‌ى خود خارج [ نشده 
  ] ، تخطى [ و 
  ] تجاوز نكرده ، اخبار را از دست نداده ، احتياط را فراموش نكردم . احدى ازين ميل قلبى و محبت من نسبت به اين جوان مسبوق نبود ؛ حتى خودش هم نمىدانست و نمىفهميد . ليكن ، او كارى به اين نداشت كه من هم مايل او باشم . او در تمام اين انقلابات [ و 
  ] اغتشاشات داخلى ، هيچ ساعتى اين كلمه را فراموش نمىكرد ؛ و روزى ده مرتبه به توسط عمر و زيد به من مىگفت :\r\nمن تو را دوست مىدارم . و من تنها در جواب آه طولانى كشيده ، چشم‌هاى خود را پر از اشك كرده ، به طرف آسمان نگاه مىكردم .\r\nطولى نكشيد كه اين جوان عنان اختيار را از دست داد ، ديگر نتوانست درد خود را مخفى بدارد . تمام اهل حرمسراى ، اين طوفان عشق را مىديدند و به يكديگر قصه كرده ، مىگفتند . طبيعت هم به يك اندازه با اين بدبخت همراهى كرده بود . [ 44 
  ] در تمام ساعات شبانروز ، دقيقه‌به‌دقيقه عشق و سرورى تازه شروع مىشد . هر روز در منازل خانم‌ها ، مهمانىهاى بزرگ و ضيافت‌هايى برپا مىشد . و در هر عمارت شخصى سلطان يا در ديوانخانه يا در تالار ابيض ، انواع اقسام سازها ، تئاترها ، اركسترها ، بازىها شروع مىشد ؛ و اين بيچاره مىتوانست اغلب مرا ديده ، از دور تماشا مىكرد .\r\nپدر من به كلى حال اطفال را درين روزها پيدا كرده بود ، و از شدت مسرت دقيقه‌به‌دقيقه اسباب عيش و عشرت را فراهم مىنمود ؛ اغلب شب‌ها ، در تاريكى مطلق حكم گشت و تفرج مىداد . در بين تفرج ، از غلام بچه‌ها و خواجه‌ها صورت خيالى قبلا درست كرده ، دستور العمل داده كه يك مرتبه خود را نشان داده ، زن‌ها و خانم‌ها را بترسانند . و اين‌ها فرياد زده ، فرار كرده ، زمين خورده بترسند و او بخندد . بيشتر شب‌ها مجلس قمار داير بود . پول‌هاى تازه ، سكه‌ى قشنگ براق از صرف جيب آورده ، در ميان خانم‌ها تقسيم كرده ، مشغول بازى مىشدند .\r\nيكى از بازىهايى كه من خيلى دوست داشتم ، و مايل بودم در تمام شب‌ها كه\r\n\r\n","description":"","footnote":"","page_name":" 52 ","page_number":68},
  {"content":"\r\n\r\nاين بازى داير است حضور داشته باشم ، بازى [ اى 
  ] بود كه پدرم اختراع نمود و اسم آن بازى را « چراغ خاموش كنى » گذاشته بودند . چراغ گاز در اندرون صد عددى بود ؛ ليكن ، چراغ الكتريك تازه اختراع شده بود و تمام عمارات سلطنتى را چراغ الكتريك كشيده بودند . محل اين بازى تالار ابيض بود ؛ و به واسطه‌ى وسعت مكان ، آن نقطه را پدرم براى اين كار انتخاب كرده بودند . در شبى كه اين بازى شروع مىشد ، از عصر به خانم‌ها خبر مىدادند كه امشب « چراغ خاموش كنى » است . زن‌هاى محترم و خانم‌هاى بزرگ اغلب حاضر نمىشدند ؛ چون براى خود يك وهن عظيمى مىدانستند . ليكن ، سايرين حاضر و [ با 
  ] كمال بشاشت اين بازى را شروع مىكردند .\r\nاين بازى كه آن‌قدر اهميت داشت و همه دوست مىداشتند ، بازى كودكانه [ اى 
  ] بود در ظاهر . در باطن ، پدر من مقصود عظيمى ازين بازى داشت : اولا مىخواست از داخله‌ى حرمسراى كاملا مستحضر [ و 
  ] مسبوق باشد ؛ ديگر اينكه مىخواست بداند كدام خانم‌ها باهم دشمن و كدام دوست هستند . و اين بهترين وسايل براى فهم اين كار بود .\r\nدر اوايل كه ابدا اين خانم‌ها مطلب را نفهميدند ، سهل است در اواخر هم نفهميدند مقصود چه بود . فقط با يك سطحى تماشا كرده ، اين را هم يك مثل اشتغال خيالى تصور مىكردند .\r\nاين بازى عبارت بود از : خاموش كردن چراغ . در تاريكى ، حكم قطعى در آزادى داشته ؛ همديگر را ببوسند ، كتك بزنند ، گاز بگيرند ، كور كنند ، سر بشكنند ، دست بشكنند ، مختار بودند . تمام اين خانم‌ها در اول شروع به بازى ، در ميان تالار مىنشستند ؛ مشغول صحبت بودند . پدرم در روى صندلى ، پهلوى دكمه‌ى چراغ مىنشست . همين‌طور كه اين‌ها مشغول صحبت بودند ، چراغ را خاموش مىكرد . يك مرتبه هرج‌ومرج غريبى ظاهر ، صداهاى فرياد استغاثه و فحش و ناسزا بلند ، فغان برپا ؛ هر كسى مشغول كارى . اگر با اخلاق بود ، فورا به گوشه‌اى خزيده ، خود را در زير نيمكت يا ميز يا صندلى مخفى كرده ، جانى به سلامت در مىبرد . اگر وحشى بود ، كتك مىزد و كتك مىخورد . و البته مىدانيد : در همه‌جا ، اكثريت با اشخاص شرير است . پس ، در همين بين‌ها كه صداى هياهو شيون مىكرد ، و تاريكى مطلق بر عظمت آن‌ها مىافزود و يك محضر غريبى به حاضرين مىنمود : مثل يكى از زاويه‌هاى جهنم كه انسان منتظر هزاران خطر است ، ناگاه چراغ روشن و هركس به هر حالتى بود ديده مىشد . اغلب لباس‌ها پاره‌پاره ، گونه‌ها و صورت‌ها خون‌آلود ، عريان و مكشوف العوره كه از شدت كتك خوردن قطعه‌ى بزرگ لباسشان فقط يك ربع متر بود ؛ صورت‌ها موحش ، موها پريشان ، چشم‌ها سرخ و غضبناك . اغلب آن‌هايى كه با احتياطتر بوده ، در زير ميزها [ و 
  ] صندلىها پنهان و پاها و دست‌ها بيرون ، [ 45 
  ] هيكل‌هاى عجيب غريبى .\r\nو تعجب درين است : به محض روشن شدن چراغ ، تمام مشغول خنده شده ، دوباره اين كار شروع مىشد . و پس از اينكه تقريبا دو سه ساعت اين بازى امتداد داشت ، بالاخره مجروحين مورد الطاف ، و اشخاصى كه لباس‌هاشان پاره و بىمصرف شده بود به اعطاى پول لباس سرافراز . مجلس ختم ؛ بيچاره‌ها پراكنده شده ، تا صبح در منازل\r\n\r\n","description":"","footnote":"","page_name":" 53 ","page_number":69},
  {"content":"\r\n\r\nخود مشغول اصلاح حال خود بودند . و من تعجب مىكنم كه در موقع شروع ، دوباره حاضر شده و با يك مسرتى خود را به مشت و لگد عرضه مىكردند .\r\nمن درين شب‌ها ، در پشت سر پدرم مىايستادم و به كلى از جمله‌ى اشرار محفوظ بودم . تا اينكه در يك شبى ، همين‌طور كه مطمئن ايستاده بودم ، يك مرتبه از عقب سر دست قوى از گيس‌هاى من گرفته و مرا با يك جديت فوق العاده به روى زمين انداخت .\r\nشروع به كشيدن [ كرده 
  ] و گيس مرا دور گردن من پيچيده ، با فشار سختى صدا [ ى 
  ] مرا كه بىاختيار فرياد مىزدم خاموش مىكرد . چيزى نمانده خفه شده بميرم ، كه يك مرتبه چراغ روشن و مرا به حال نيم‌جان ديدند . و مرتكب اين كار خيلى به سرعت فرار كرده بود ؛ ليكن ، كشف شد . و اين كنيز كردى بود از كنيزهاى پدرم و از كسان خواهر من كه زن عزيز كرده بود . تطميع و تحريص شده ، پولى گرفته بود كه به من اذيت كند . آن هم خواسته بود يك مرتبه هم مرا و هم آن‌ها را از زحمت خلاص كند .\r\nاما ، چون خدا نخواست و بايد درين تئاتر بزرگ زندگانى ، پرده‌ها تماشا كنم ، زنده ماندم .\r\nپس ازين قضيه ، اين بازى موقوف شد . و اين كار ، اسباب نزاع بين مادر من و زن پدرم شد . بالاخره ، مادر زن عزيز كرده براى مادر من پيغامى داد كه شرح قضيه ازين قرار است : « داماد من دختر تو را دوست مىدارد . و اگر تو چاره‌ى اين كار را نكنى ، به شاه عرض خواهم نمود . » و تمام تقصير را به گردن من وارد كرده بود ، چون از مادرش مىترسيد . بيچاره من بىتقصير ، از هيچ كجا خبر ندارم و نمىفهمم در غياب من براى من چه تهيه شده است .\r\nمادر من در جواب گفته بوده است : « من از دختر خود مطمئن هستم . ليكن ، اگر باور كنم و ببينم اين مسئله صحت دارد و شما درست بگوئيد ، من اين دختر را كشته ، نعش او را مىسوزانم . » ليكن ، ابدا به روى من نياورده ؛ به تمام اهل خانه سفارش كرده اين مطلب را از من پنهان كنند و من ندانم مادرم ازين قضيه آگاه است . ليكن ، خودش مجدانه از من نگاهدارى كرده ، قدمى تنها و بدون او غيرمقدور بود بردارم .\r\nدر تمام گردش‌ها ، تفرج‌ها ، شبانروز مادرم با من بود و منتهاى سعى را مىكرد كه با كسى متكلم نشوم . من هم چون بىتقصير بودم و مطلب مهمى نداشتم ، از بودن با او خوشحال و به هيچ قسم ازين همراهى كدورتى نداشتم . ليكن ، معاندين و حسودان بىانصاف از هيچگونه كنايه [ و 
  ] استشاره درباره‌ى من كوتاهى نكرده ، و ابدا خود را نمىتوانستند راضى كنند كه دست از آزار من بيچاره برداشته ، راحتم بگذارند ؛ به هر حركت كودكانه‌ى من پيرايه بسته ، شرح و تفسيرات عجيب مىكردند .\r\nبالاخره ، مادر من مجبور شد كه لباس‌هاى فاخر عالى را از تن من بيرون كرده ، و يك دست لباس ساده‌ى بىآرايش بر من بپوشاند . در تمام لباس‌هاى من ، آن لباسى كه ميل داشت پيدا نكرد ؛ چون تمام قيمتى و قشنگ بود . مجبورا ، يك دست ازين لباس‌هاى قشنگ را به يك نفر از همبازىهاى من بخشيده ، لباس كثيف او را گرفته ، به من پوشانيد . و به من امر كرده ، فرمان داد كه امروز را به حضور پدرم\r\n\r\n","description":"","footnote":"","page_name":" 54 ","page_number":70},
  {"content":"\r\n\r\nبروم ، تا اينكه پارچه‌ى ساده گرفته ، براى لباس تهيه كنند .\r\nمن ازين پيش‌آمد غيرمنتظره بىحد و اندازه پريشان [ و 
  ] دلتنگ شدم ، و به كلى ديوانه . كلمات كفرآميز گفته ، شروع به گريه كردم كه : امكان ندارد من با اين لباس چرك مندرس از منزل خارج شده ، در حضور اينهمه جمعيت بروم ؛ كليتا من از اتاق بيرون نخواهم آمد .\r\nبه مادرم اطلاع دادند كه من لباس‌ها را كنده ، دور انداخته‌ام و عهد كرده ، قسم خورده‌ام كه خود را زنده‌زنده دفن كرده ، از اتاق خارج نشوم . مادر عزيز من اين مطلب را بهانه كرده ، حرف‌هاى زشت مردم را به خاطر آورده ، به اتاق من آمد ؛ در حالتى كه از شدت غضب از حال طبيعى خارج شده ، به محض ورود ، بىمقدمه در را از داخل بسته ، شروع كرد مرا ملامت كردن [ و 
  ] تأديب كردن . به عبارت واضح‌تر : كتك زدن .\r\nآه بيچاره من مظلوم ! [ 46 
  ] من بدبخت ! من كه در اين اتاق نه راه فرار داشتم ، نه فريادرسى . تمام سر و صورت من كبود ، خون‌آلود ؛ گيس‌ها همه كنده و پراكنده ؛ لباس پاره‌پاره . و اين بىانصاف مادر هم ، از ضربات متواتر به هيچگونه كوتاهى نداشت و در زير دست و پاى او نيمه مرده ، به زمين افتاده ، مشغول جان دادن بودم . خدمه و پرستارها به ضرب سنگ در را باز كرده ، داخل اتاق شدند و مرا از دست او گرفته .\r\nتمام زن پدرهاى من كه درين حياط منزل داشته ، به هيأت اجتماع آمده ؛ مادر مرا ملامت كردند كه بدون جهت و بدون تقصير ، اين طفل بيگناه را چرا اين قسم مجروح كرده .\r\nمادرم را بردند و من در بغل دايه‌ى خود بىجان افتادم . هرچه در اطراف من گفته مىشد ، نمىشنيدم ؛ و هرچه مىديدم ، تشخيص نمىدادم .\r\nمعلم ! ازين حركت وحشيانه‌ى مادر من ، يقينا در اين ساعت متأثر خواهى شد .\r\nليكن ، وقتى كه در افراد يك جماعت ، اعم از خوب يا بد ، بنگريم ؛ قابليت اخلاقى اين اشخاص هرچه باشد ، قابليت و شايستگى آن‌ها نيز همان است . علماى فن اخلاق از تفاوت‌هاى شخص صرف‌نظر نموده ، صفات مشتركه . . . « 37 » مىدانند و اين اوصاف عمومى را اخلاق اجتماعيه مىنامند . اخلاق اجتماعيه از مكتسبات شخص انسان نيست ، بلكه ارثا به او منتقل شده و يا فطرت وى امتزاج يافته ، و به همين جهت ، حكما او را « ملكات رايحه » ناميده‌اند . اين علم با مميزات خصوصه قطعا سروكارى ندارد ، و صفات . . . « 38 » را به دقت معاينه مىكند . اخلاق مطلق ، اوصاف و قابليت است ؛ چنانچه علم كيميا ، اوصاف يك تركيب عضوى را از نقطه‌نظر خاصى تحليل و مطالعه مىكند .\r\nمهمترين مناسباتى كه مردم را مثل حلقه‌هاى زنجير به يكديگر بسته و مربوط ساخته ، مناسبات اخلاقى است . اين مسئله به قدرى با ساير مناسبات زندگى ارتباط دارد ، كه نمىتوانيم بگوئيم كدام يك ازين‌ها حق برترى را مىتواند تصاحب نمايد . حكماى بزرگ كه ساليان دراز عمر خود را صرف تحقق اين كار كرده‌اند ، از دايره اين دور\r\n\r\n\r\n","description":"","footnote":"\r\n( 37 ) - يك كلمه خوانده نشد .\r\n( 38 ) - يك كلمه خوانده نشد .\r\n","page_name":" 55 ","page_number":71},
  {"content":"\r\n\r\nو تسلسل نتوانسته‌اند خارج بشوند .\r\nچرا از عقايد حكما براى شما مىنويسم ؟ خود شما تاريخ را خوب مىدانيد .\r\nتاريخ دنيا به ما مىفهماند كه : فرمانروايى مطلق تا چه اندازه تباه‌كننده‌ى اخلاق است .\r\nوقتى كه مادر از ساعت تولد ، طفل خويش را از خود دور و جدا نموده ، در تربيت بدنى و مزاجى او اهمال كند و تهيه‌ى لوازم زندگانى اين كودك شيرخوار را خود به شخصه فراهم نكند ، براى خاطر استراحت خودش از شير دادن به طفل مضايقه كند ، بچه‌ى بيچاره را از غذاى طبيعى او را محروم ساخته به دايه بسپارد ، از محبت حقيقى پدر بهره نبرده و از آغوش تربيت مادر دور افتاده باشد ؛ وقتى كه بزرگ شد ، گذشته ازينكه در امور زندگانى كند و عاجز و ضعيف الاراده خواهد بود ، البته مادرش هم آن انس و رأفت را به او نداشته ، اولاد خود را با مهربانى حقيقى دوست نخواهد داشت .\r\nپس ، عجب نيست با بىاخلاقى و عدم انس اگر من بيچاره ، بىتقصير مضروب واقعى بشوم ؛ بلكه تعجب كنيد ازينكه چرا من در زير لگد نمردم و آن اخلاق جابرانه مرا نكشت . بزرگى و تشخيص و استقلال ، خود يك نوع قساوت قلبى در انسان توليد مىنمايد ؛ چه برسد به اينكه اولاد خود را هم از روز تولد از خود جدا و فقط رسمانه مادر باشد .\r\nاين قصه را يكى از زن پدرهاى من در همان روز به پدرم عرض كرده بود ؛ نه تنها اين تعدى مادر را نقل كرده بود ، بلكه تمام قضيه را از به دو امر گفته بود .\r\nپدرم بىاندازه متغير و مادرم را در خلوت صدا كرد ، انواع تهديدات را به او مىكند كه : چرا آن‌قدر عوام و ساده‌لوح است كه به حرف دشمن مغرض ، با من اين قسم رفتار مىكند . و جدا به او منع و غدغن مىكند كه ديگر اين مطلب را بىپرده نكرده ، و ابدا نگذارد درين موضوع گفتگويى به خارج نشر شود . و مرتكبين اين واقعه را هم با تهديدات زياد جلوگيرى كرده ، قسم مىخورد اگر كسى درين موضوع صحبتى بكند ، گذشته از اخراج از حرمخانه ، به حبس ابدى مؤيد نمايد .\r\nدر همان حالتى كه من افتاده ، مجروح بودم ، خواجه آمد و مرا از طرف پدرم احضار كرد . من بيچاره با آن حال فلاكت ، لباس پوشيده ، به حضور رفتم . هيچ فراموش نمىكنم آن ساعتى را كه آخرين نوازش پدر بيچاره‌ى من بود . و من پس از آن شب ، ديگر پدرم را نداشتم ؛ يعنى : يك ماه [ 47 
  ] ازين شب گذشته ، پدرم مقتول شد .\r\nآه چه چهره‌ى بدبختى ، چه هيكل مطبوعى ، چه سخن با محبت رأفتى داشت پدر من . من با وجودى كه طفل بودم ، هنوز آن آهنگ مطبوع صداى او را فراموش نكرده ؛ بلكه در تمام مدت زندگانى ، هميشه صداى پدرم را شنيده‌ام . پدرم نيمه عريان و مشغول نماز بود . با يك صداى قشنگ محزونى نماز مىخواند ؛ و هروقت سر را به طرف آسمان بلند مىكرد ، يك خضوع [ و 
  ] خشوعى ، يك قطعيت كامل در چهره‌ى او پيدا مىشد . و خدا را به يك سختى مىخواند ، كه من از ديگرى جز پدرم آن آهنگ نشنيده ، نديده‌ام . روبه‌روى ايستاده و به پدرم تماشا مىكردم .\r\nپدر من سلطان و آقاى من بود ؛ اما ، فوق العاده او را دوست مىداشتم . در تمام\r\n\r\n","description":"","footnote":"","page_name":" 56 ","page_number":72},
  {"content":"\r\n\r\nمدت حياتش ، جز محبت ، جز احترام ازو نديده بودم . او به من نگاه مىكرد . در موقعى كه من با ظرافت نگاه مىكردم ، وقتى كه چشمم به او تصادف مىكرد ؛ با يك خنده ، پس از اينكه از نماز فراغت پيدا كرد ، مرا صدا كرده ، در روبه‌روى خود نشانيد و يك دست پرمرحمتى بر سرم كشيد و با يك نظر شفقتى به رويم نگاه كرده ، گفت :\r\n« كجا بودى ؟ »\r\nعرض كردم : « در منزل . »\r\n- « چه مىكردى ؟ »\r\nگريه گلويم را گرفت و گفتم : « هيچ ! »\r\nيك نگاه طولانى عميقى به چهره من كرده و گفت : « به زودى ترا شوهر خواهم داد و اغلب را به منزل تو خواهم آمد ، و تو بايد به من خدمتگزار باشى . »\r\nلب‌ها را به پيشانى من گذاشت ، يك بوسه‌ى پر از مهرى ، خيلى خفيف و مطلول نموده ؛ سر مرا در دو دست نگاه داشت .\r\nآه ! معلم عزيز من ! در تذكار اين دقيقه ، قلب من از حركت افتاد ؛ الآن قلم در دست من سنگينى مىكند و ناچارم ساعتى نوشتن را ترك و خود را آرام نمايم . اى خداى من ! اى خداى من ! پس از بيست و هفت سال ، اين ساعت گرمى دو لب پدر مطبوع خودم را حس مىكنم . آه ! چه بوسه [ اى 
  ] كه سراسر قلبم را به لرزه آورد ؛ يك انجمادى در تمام خون من از شدت خوشحالى توليد كرد . زبانم از گفتن بازماند ؛ چشمم نمىديد ؛ گوشم نمىشنيد ؛ يك محبتى ، يك محبتى پاك و با عظمت و سراسر افتخار در آن ساعت رشته‌ى حياتم را قطع كرد . نفسم از تنگى مجرا فرياد زد ، و سراسر وجودم را يك لرز خوشوقتانه اداره كرد .\r\nمعلم من ! اگر پرده‌ى ضخيم نسيان بر روى پيش‌آمدها نيفتد و شدايد را از صحيفه‌ى خاطرها محو نكند ، زندگانى انسانى يقينا زود زوال‌پذير است . اى كاش كاخ زندگى من در آن دقيقه منهدم مىشد و قبل از آشاميدن جرعه‌ى زهرآگين مفارقت از همچه پدرى ، يك طالع مساعد ، يك بخت موافق پيمانه‌ى عمر مرا لبريز مىكرد و از زحمت بىپدرى خلاصم مىنمود . كاش در آن ساعت ، دفعتا به يك تب شديدى گرفتار ، به اندك فاصله به ظلمت سراى نيستى داخل مىشدم . افسوس و دريغ كه آن تب محرق ، آن مرض مهلك نيامد و از گريبانم نچسبيد ؛ با اينكه انسان با نهايت آسانى رهسپار ديار فنا بشود . اگر بخواهد ، به سهولت نتواند بميرد ؛ خون به دوران خود مشغول و ساير اعضاء به وظايف خود اشتغال دارند .\r\nبالاخره ، امشب را در كمال خوش و راحت گردش كرده و پس ازين قصه به كلى راحت بودم . زيرا كه آن ترك حركات مجنونانه‌ى خود را كرد ، و من هم با يك نظر نفرت و دلتنگى به او تماشا مىكردم . به همين قسم اين مطلب ختم ، و ديگر درين موضوع هيچ قسم گفتگويى نشد ؛ و اين محبت كودكانه در طاق نسيان و فراموشى ماند .\r\nتمام مردم در فكر جشن و تهيه‌ى قرن بودند ، و مسرت و خوشحالى به اعلا درجه رسيده بود . هيچ گفتگويى نبود جز قصه‌ى جشن ، اقسام لباس‌ها ، زينت‌ها ، جواهرها .\r\n\r\n","description":"","footnote":"","page_name":" 57 ","page_number":73},
  {"content":"\r\n\r\nتمام خانم‌ها از صبح تا به شام ، مشغول خريد پارچه‌هاى ممتاز ، جواهرات قيمتى اعلا بودند . آنى از تهيه‌ى تدارك غفلت نداشته ، و هر شب تمام تهيه‌هاى روزانه‌ى خود را به حضور عرض كرده ، جواهرات خود را آورده ، ارائه مىدادند . ليكن ، در تمام اين خوشحالىها ، يك نوع كدورتى احساس مىشد كه معنى حقيقى او مجهول بود . در تمام اين چهره‌هاى خوشحال ، علامت ترديد به وضوح آشكار بود .\r\nدر يكى ازين شب‌ها ، پدرم خيلى مسرور و بشاش به حرم آمده ، نماز خواند و مشغول صحبت شد . خواجه‌ها وارد شده ، لباس روز قرن را آوردند . اين لباسى بود از ماهوت مشكى اعلا كه زينت داده شده بود از مرواريدهاى درشتى كه پدرم به سليقه‌ى خود انتخاب كرده ، ساخته بود . با يك تاج اعلا ، آن هم از مرواريد .\r\nخانم‌ها با يك همهمه [ و 
  ] ازدحامى لباس‌ها را تماشا كرده ، تعريف‌ها نمودند . صداى خنده [ و 
  ] خوشحالى تمام فضا را گرفته بود . كسى كه تنها در تمام اين هياهو ساكت و غمناك بود ، انيس الدوله بود كه با يك وحشت و اضطرابى به شوهر عزيز يگانه‌ى خود [ 48 
  ] تماشا كرده ، مشرف به بيهوشى و افتادن بود ؛ و ازين عدم اعتناى پدرم غرق حيرت و حسرت .\r\nاين زن باوفا ، اين زن پاكدامن ، اين زنى كه شوهرش را از تمام دل و جان دوست مىداشت ، اين زنى كه بعد از مرگ شوهرش طولى نكشيد كه مرد ، اين زن احساس سرى قبلا كرده و از آمدورفت زياد صدر اعظم به منزل باغبان‌باشى متشكى شده ؛ يكى از خدمه‌هاى او را به هر نحوى كه بوده است راضى مىكند كه مذاكرات آن‌ها را به او بگويد . آن هم قبول كرده ، تمام پرده‌به‌پرده به انيس الدوله مىگويد . اين زن با عزت ظنين شده ، به توسط بهرام خان خواجه از خارج هم تفتيش كرده ، مواظب حركات اين صدر اعظم مىشود . تا اينكه تقريبا چيزى درك كرده ، تفصيل را به شوهر عزيزش عرض مىكند . نه اينكه پدرم ازين شخص مطمئن بود ؛ نه ! ليكن ، نخواسته بوده است به حرف يك زنى خود را باخته ، دست به قدرت سلطنتى بزند . اعتنايى نكرده ، به اين زن عزيزه‌ى خود مىگويد : « شما اشتباه كرده‌ايد . به دلايل چند ، خيال است كه مىكنيد ؛ اصلى ندارد . »\r\nاين زن بيچاره باوجوداين جواب ، اگرچه ظاهرا سكوت مىكند ، ليكن باطنا باز مشغول كنجكاوى مىشود و به هيچ قسم از تفتيش كوتاهى نمىكند .\r\nدر همين ايام ، يكى از كشيدگان تيغ بيرحمى و جفاى آقا بالا خان ، پس از چندى ترك وطن ، با دستور العمل از طرف سيد جمال افغان به تهران آمده « 39 » ؛ كاغذى هم از سيد مزبور به صنيع الدوله داشته است . صنيع الدوله از ترس اينكه مبادا كاغذى كه به او داده كشف بشود ، اين مرد را به حضرت عبد العظيم مىفرستد كه : در آنجا باشيد تا من به شما دستور العمل بدهم . كاغذ سيد را با اين مرد به صدر اعظم ارائه داده ؛ او هم براى خيال ثانيه‌ى خود ، وسيله ازين بهتر پيدا نمىكند و اين مرد را اغوا مىنمايد كه\r\n\r\n\r\n","description":"","footnote":"\r\n( 39 ) - مقصود ميرزا رضاى كرمانى است .\r\n","page_name":" 58 ","page_number":74},
  {"content":"\r\n\r\nپدر مرا بكشد . اگرچه اين مرد خود با زحمتى و به همين عزم به تهران آمده بود ؛ ليكن ، نويدهاى صدر اعظم و حمايت‌هاى بىنهايتى كه به او وعده مىكنند ، اين كار را درست در مخيله‌ى او پرورش داده ، مستعدش مىنمايد . البته معلم من ! شما مىدانيد كه انسان به هر كارى كه اقدام مىكند ، اگر دلگرم باشد ، يقينا از پيش مىبرد . ممكن بود اگر وعده‌ها [ ى 
  ] اين نوكر امين پدرم نمىبود ، او به اين عجله اقدام نمىكرد يا اگر مىكرد ، تيرش خطا مىكرد .\r\nحال لازم است شرح حال اين مرد را به شما بنويسم . در وقتى كه سيد جمال افغان در تهران بوده و در منزل امين الدوله « 40 » توقيف ، اين مرد نوكر او مىشود و كم‌كم تمام عقايد آسيد جمال را تصديق مىكند . عقايد سيد جمال نه مذهبى بوده است ، نه مسلكى ؛ عقيده‌اش بر ضد تمام مذاهب و مسالك . امروز ، آزادتر و وسيع‌تر فكرى از فكر سوسياليست ما نداريم . فكر او خيلى پروسعت‌تر و آزادتر از فكر سوسياليست بود .\r\nبر ضد تمام اقتدارات عالم بود ؛ حتى ، مهر مادر نسبت به اولادش . مردم را دعوت مىكرد به آن اخلاقى كه در به دو آفرينش بوده است . نه طرفدار دولت بود ، نه حامى ملت . يك مسلك مخصوصى و عقيده‌ى ديوانه [ اى 
  ] داشت .\r\nمن از تاريخ اين شخص خيلى كم مىدانم ؛ و همين اندازه كه مىدانم ، براى معرفى او كافى است . در موقعى كه از ايران نفى بلد مىشود ، و پس از اينكه تمام اروپا مىرود و در كليسا [ ى 
  ] « نوتردام » بر ضد جمهورى فرانسه نطق مىكند ، و بعد ازينكه از فرانسه به افتضاح خارجش كرده ، به تمام ممالك مىرود و در همه‌جا منفور واقع شده مجنونش مىگويند ، به عثمانى آمده و در پيش سلطان عثمانى قدر و منزلتى رفيع حاصل مىنمايد ؛ و براى تقرب به حضرت سلطان ، از هيچگونه تعدى و ظلم و تحريكات وحشيانه نسبت به ملت عثمانى كوتاهى نمىكند . پس ازينكه ملت عثمانى را به دستيارى سلطان دچار فشارهاى غيرقابل تحمل مىنمايد ، بالاخره به خود سلطان هم خيانت ورزيده ، در خارج براى عزل و نفى سلطان مجالس ترتيب مىدهد .\r\nصدر اعظم عثمانى ازين قضيه مسبوق ، و به حضرت سلطان عرض مىكند . ليكن ، سلطان به واسطه‌ى اعتمادى كه به او داشته است ، قبول نمىكند و صدر اعظم را تهديد مىنمايد .\r\nليكن ، صدر اعظم عرض مىكند : در موقعى كه سيد جمال در حضور است ، امر بفرمايند نوشتجات او را به حضور بياورند ؛ بعد خودتان ملتفت مىشويد .\r\nسلطان قبول مىكند . روزى كه سيد در حضور بوده است ، مىروند و تمام نوشتجات او را مىآورند . بعد ازينكه سلطان ملاحظه مىنمايد ، مىبيند [ 49 
  ] حق به طرف صدر اعظم بوده است . ليكن ، چون نمىتوانسته است فورى او را به قتل برساند ، مسمومش مىكند . ليكن ، سمى بوده است كه فورى هلاك نمىكرده است و به مرور او را\r\n\r\n\r\n","description":"","footnote":"\r\n( 40 ) - سيد جمال الدين پس از ترك ايران در جوانى دوبار مراجعت كرد و هر دو بار در منزل حاج محمد حسن امين الضرب سكونت گزيد و با ميرزا رضا آنجا آشنا شد . وى با امين الدوله مكاتبه داشت و شايد نام اين دو را تاج السلطنه شتباه كرده است . وى بطور كلى عقايد سيد را نفهميده است .\r\n","page_name":" 59 ","page_number":75},
  {"content":"\r\n\r\nمىكشته است . در همان عمارت كه منزل داشت ، توقيف بوده است . تااينكه پس از يك سال تمام ، زبانش ريخته ، گوش‌هايش از هم متلاشى مىشود ، مىميرد « 41 » .\r\nدر همان حالى كه سيد جمال در اسلامبول محبوس مسموم بوده است ، اين مرد كه « ميرزا رضا » نام داشته است ، مىرود پيش او ؛ و شرح تعديات آقا بالا خان را به او گفته ، گريه و زارى مىكند . او هم مىگويد : « برو و ريشه‌ى ظلم را بيرون بياور ؛ و الا ، تا ريشه در آب است ، اميد ثمرى هست . هر يك از شاخه‌ها [ ى 
  ] او را بزنى ، دو جوانه‌ى تازه مىزند . »\r\nاين مرد هم مصمم مىآيد به تهران و سفارشنامه‌ى سيد جمال را هم به صنيع الدوله مىدهد ، و او را به حضرت عبد العظيم جاى داده ، مصمم مىكند كه مرتكب قتل پدرم بشود .\r\nظلم‌هايى كه به اين مرد از طرف آقا بالا خان شده بود ، حقيقتا خارج از عالم انسانيت بوده است . به اسم بابى او را گرفته ، سال‌ها محبوس مىكند . و در حبس ، دخترش را در حضورش بىعصمت مىكند ، پسرش را بىعصمت كرده ، تازيانه‌ها مىزنند ؛ كارهاى شنيع مىكند . پس ازينكه از انبار دولتى بيرونش مىكنند ، در زير كالسكه‌ى برادرم ، شكم خودش را با چاقو پاره مىكند . در عوض اينكه برادرم به عرضش برسد ، دوباره او را حبس مىكنند . پس از سال‌ها ، دوباره او را از حبس خلاص مىكنند كه مىرود پيش سيد جمال . دوباره مراجعت مىكند .\r\nدر همان روزى كه پدرم مقتول شد ، صبح كه از حمام بيرون مىآمد ، انيس الدوله در سر حمام منتظر مىشود تا لباس پوشيده ؛ بعد اجازه مىخواهد كه در خلوت عرض بكند . به اتاق مىروند . او خودش را به روى پاى پدرم افكنده و مىگويد : « غيبگوئى به من گفته است كه : تا سه روز شما خطر داريد « 42 » . بيائيد به خود و اين يك مشت مردم رحم كرده ، امروز را موقوف كنيد و به حضرت عبد العظيم نرويد . »\r\nپدرم متفكر شده ، پس از ساعتى سر بلند كرده ، مىگويد : « اگر رعاياى من به نظر دقت و انصاف نظر كنند ، من بد سلطانى نبوده‌ام . در تمام مدت سلطنتم ، يك نفر را به كشتن نداده ، يك نزاع خيلى كوچكى با دولت‌هاى هم‌جوار نداشته‌ام . هميشه ، رفاه و آسودگى ملت را بر رفاه و آسودگى خود ترجيح داده ؛ پول ملت را به مصارفات بيفايده صرف نكرده‌ام . مال مردم را از دستشان نگرفته‌ام . امروز ، در خزانه ميليون‌ها ، در صندوقخانه صندوق‌ها جواهر موجود . تمام سعى من در مدت سلطنتم ، ثروت ايران بوده است . و حال هم با اين نقشه كه كشيده و اين تهيه كه براى رعايا نموده‌ام كه :\r\nپس از قرن به آن‌ها حق بدهم ، ماليات را موقوف كنم ، مجلس شورا را براى ايشان افتتاح كنم ، از ولايات وكيل از طرف رعايا در آن مجلس پذيرم ؛ گمان نمىكنم صلاح\r\n\r\n\r\n","description":"","footnote":"\r\n( 41 ) - ظاهرا سيد جمال از مرض سرطان حنجره فوت كرد ولى مسموم شدن وى شايع بود .\r\n( 42 ) - دوستعلى خان معير الممالك اشاره كرده است كه پيشگوئى شده بوده كه خطر بزرگى شاه را روز 16 ذيقعده 1313 تهديد مىكرد و چون اين روز به پايان مىرسد ، شاه به شكرانه آن به زيارت مىرود .\r\nيادداشتها ، ص 183\r\n","page_name":" 60 ","page_number":76},
  {"content":"\r\n\r\nرعيت در قتل من باشد . فرضا ، تمام خدمات من به ملت ايران مجهول باشد و واقع درصدد قتل من باشند ؛ سه روز بيرون نروم ، روز چهارم كه رفتم مرا خواهند كشت . پس بگذار بكشند ؛ تا پس از مرگ من زحمت‌ها ديده ، رنج‌ها ببرند تا قدر مرا بدانند . » و گفته بود به انيس الدوله : « ابدا خائف نيستم . ولى ، براى ملت ايران متأسفم ؛ زيراكه پسر من قابل سلطنت نيست ، و آنچه را من در پنجاه سال سلطنت به خون دل براى روز بد ايران گردآورى كرده‌ام ، او در عرض چند سال تلف خواهد كرد . »\r\nاشك چشم‌هاى پدرم را گرفته ، دستمال را به چشم مىكشد . انيس الدوله فرياد مىزند : « آه ! شما سلطان هستيد ؛ گريه مىكنيد ؟ شما اقتدار داريد ؛ عجزولابه مىكنيد ؟ » گفته : « نه ، انيس الدوله ! من براى خودم متأسف نيستم ، من براى اين آب و خاك متأسفم . »\r\nانيس الدوله عرض مىكند : « قربان ! رعيت را متهم نكنيد . تمام رعايا شما را دوست مىدارند . اين كسى كه به شما خيانت مىكند ، پرورده‌ى احسان شما است . اين كس ، آن شخص بىقابليتى است كه خود اعليحضرت او را به اين درجه رسانيده‌ايد كه امروز به روى خود شما ايستاده است . اين شخص خائن را جزو ملت نجيب ايران نمىشود محسوب كرد . اين يك نفر است . گناه يك نفر ، يك ملتى را لكه‌دار نمىكند . » پس از فكر عميقى ، پدرم مىگويد : « اگر مقصود صدر اعظم است ، به جزاى اعمال خود مىرسد . من تهيه‌ى مجازات او را پس از قرن در نظر داشتم . حال كه اصرار داريد ، فردا او را دستگير مىكنم . »\r\n[ 50 
  ] هرچه زن پدر بيچاره‌ام اصرار مىكند كه : امروز سوارى را موقوف كنيد ، اين كار را انجام داده ، هفته‌ى بعد زيارت برويد ؛ قبول نمىكند . مىرود و به دست آن مرد مقتول مىشود .\r\nپدرم رفت . تمام خانم‌ها به منازل خود رفته ، مشغول كارهاى روزانه‌ى خود مىشوند .\r\nچند روز قبل ازين قضيه ، صدر اعظم و صنيع الدوله به حضرت عبد العظيم رفته ، در سر قبر جيران با همين ميرزا رضا گفتگوى زيادى مىكنند . پس از مراجعت ، صنيع الدوله طاقت اين خيانت عظيم را نياورده سكته مىكند مىميرد « 43 » . ليكن ، صدر اعظم با كمال قوت قلب و وقار ، منتظر نتيجه مىشود .\r\nچون صنيع الدوله اولاد نداشت ، پول‌هاى نقد او را كه در منزل پدرم ضبط و به حرمخانه آوردند . صندوقخانه‌ى كوچكى پدر من در حرمخانه داشت كه تحويل\r\n\r\n\r\n","description":"","footnote":"\r\n( 43 ) - مقصود محمد حسن خان اعتماد السلطنه است كه قبلا به صنيع الدوله ملقب بود . وى مترجم رسمى شاه و رئيس دارالترجمه و وزير انطباعات و يكى از نويسندگان و رجال معروف دوره ناصرى بود . او با سيد جمال تماس داشت ولى نسبت دادن رابطه او با ميرزا رضا زياد صحيح به نظر نمىرسد مگر آنكه از اين قبيل شايعات پس از قتل شاه رايج بوده . محمد حسن خان در شوال 1313 فوت كرد و آنچه مؤلف از ثروت شخصى او مىنويسد اغراق‌آميز مىنمايد چون او در طى يادداشتهاى خود از وضع خود دائما شاكى است .\r\n","page_name":" 61 ","page_number":77},
  {"content":"\r\n\r\nكنيز كرد « فاطمه » نامى بود ؛ كتابچه‌ى كوچكى به خط خودش كه تمام پول‌هاى سلطنتى و جواهرات و بعضى مطالب « سكرت » « 44 » درو درج بود و كليد اين كتابچه هميشه به گردن پدرم آويخته بود . پول‌هاى صنيع الدوله را چهار پنج روز حمال با جوال آورده ، در يك اتاقى كه پنجره‌هاى آهن داشت ، در روى زمين ريخته . من نمىدانم مقدار اين پول‌هاى طلا چه بود ؛ اما ، آن‌قدر مىدانم كه يك زاويه‌ى اين اتاق ، تل شده بود از پول طلا . و حالا مىگفتند : چند برابر اين پول در بانك دارد . اين پول‌هاى طلا تعارفى بوده است كه براى منصب و لقب و حكومت از مردم مىگرفته است ، و براى تفريح در منزل خود نگاه داشته بوده است . همين قسم كتابچه‌ى خيلى عالى پرقيمتى داشته است كه چندين برابر اين پول‌ها ارزش داشته است . بيچاره ملت ايران !\r\nظهر آن روز ، در حرمخانه آشوب غريبى برپا شد . باوجود منع و تأكيد صدر اعظم كه : به حرمخانه عجالتا خبر ندهند ، باز خواجه طاقت نياورده ، گفته بود كه براى شاه تير انداخته‌اند ولى نخورده است . تمام زن‌ها با حال موحش و پريشان ، يك مرتبه از اتاق‌ها بيرون ريخته در ديوانخانه دويدند و بناى فرياد فغان را گذاشته كه : ما مىخواهيم شاه را ببينيم .\r\nچون گفته بودند زخمى شده است و در تالار ابيض است ، پس از اينكه فرياد فغان اين‌ها شدت كرده ؛ خواجه‌ها آمده ، گفتند : « شاه خوبست و الآن از درب بزرگ اندرون خواهد آمد . » اين بدبخت‌ها به يك سرعتى آن درب دويده ، فغان فريادشان يك قدرى تخفيف پيدا كرد . ساعتى منتظر شده ، ديدند اثرى ظاهر نشد . خواسته سر بىچادر و بىحجاب در كوچه بروند ؛ خواجه‌ها هم به هيچ قسم نمىتوانستند در مقابل اين طوفان دود ، اين صاعقه‌ى اندوه ممانعت كنند .\r\nمعلم من ! قصه‌ى مضحكى را به شما بنويسم و مستدعيم قدرى به بدبختى من متأثر شويد ! در همين روز شوم كه در مغاك بدبختىها سرنگون شدم ، بدبختى سريع الاثرى دامنگيرم شد . تازه ، در حرمخانه اختراع كرده بودند كه با دوا ابروى خود را سياه مىكردند . و اين دوا تركيب شده بود از « نيترات دارژان » و مىدانيد نور سياهى او را مضاعف كرده به هيچ قسم پاك نمىشد ؛ و مجبورا بايد چند روزى بگذرد تا پاك شود . صبح آن روز ، بى خبر از پيش‌آمد طبيعت ، من بدبخت ازين دوا مقدار زيادى به ابروى خود ماليده بودم . با وجودى كه من هيچ وقت ابروى خود را دست نمىزدم و به قدر كفايت مودار و مشكى بود ، آن روز طفوليت دامنگير ، ابروها را با اين دوا مشكى كردم .\r\nپس از اينكه اين هياهو برخاسته شد ، من هم دويده ، داخل جمعيت شده ، اين طرف آن طرف سرگردان مىدويدم . قوه به اين دوا خورد ، فوق العاده او را سياه كرده بود .\r\nبا آن حال وحشت ، با آن حال اضطراب كه سرگردان [ و 
  ] هراسان بوده ، نمىدانستم پدرم مرده يا زنده است ، غفلتا كشيده‌اى به صورتم خورد كه از دو لوله‌ى دماغم خون سرازير شد . به عقب نگاه [ 51 
  ] كردم كه مرتكب اين كار را بشناسم ؛ كشيده‌ى ديگرى\r\n\r\n\r\n","description":"","footnote":"\r\n( 44 ) - كذا .\r\n","page_name":" 62 ","page_number":78},
  {"content":"\r\n\r\nخوردم . تعجب داشتم كه چرا درين هياهو مرا مىزنند . و پيش خود تصور كردم :\r\nشايد بچه‌ى بىپدر را بايد كتك زد ؛ و به اين جهت مرا مىزنند . بالاخره ، صداى مادرم را شنيدم كه با كلمات درشت و درهم مىگويد : « امروز روزى بود كه تو ابروى خودت را سياه كنى ، آن‌هم به اين قسم ؟ »\r\nمن ديوانه شده ، فرياد زدم : « مگر من از پيش اطلاع داشتم ؟ گذشته ازين ، خودت گفتى ؛ تقصير من چيست ؟ »\r\nگفت : « برو فضولى مكن و زود پاك كن ! »\r\nمن به منزل آمده ، درين هرج [ و 
  ] مرج و فغان ناله‌هاى عجيب نشسته ، گريه‌كنان با روغن سركه شروع كردم به پاك كردن . بالاخره پاك نشد . من هم تمام ابروى خود را ازته تراشيده ، پاك‌پاك كردم و يك صورت عجيب مضحك از شدت دلتنگى براى خودم تشكيل دادم . و بعد دو مرتبه دويده ، خود را داخل در جماعت كردم كه بفهمم پدر عزيزم زنده است يا مرده . اين ترديد خيال و اين انكشاف مجهول ، بالاخره طرف عصر كشف و عموما كه شوهر عزيزشان كشته شده . . .\r\nبه هيچ دست و قلمتى نمىتوانم شرح آن پرده‌ى خون‌آلوده را به شما بنويسم ؛ اگر خوب فكر كنيد محسوس مىشود .\r\n مگو جاهى از سلطنت بيش نيست * كه بالاتر از جاه درويش [ نيست 
  ]\r\nسبكبار مردم سبك‌تر روند * حق اين است صاحبدلان بشنوند\r\nتهيدست غم بهر نانى خورد * جهانبان به قدر جهانى خورد\r\nگدا را چه حاصل شود نان شام * چنان خوش بخسبد كه سلطان شام\r\nغم شادمانى به‌سر مىرود * به مرگ اين دو از سر به در مىرود\r\nچه آن را كه بر سر نهادند تاج * چه آن را كه بر گردن آمد خراج\r\nاگر سرفرازى به كيوان برست * اگر نيك و بستى به زندان درست\r\nچه خيل اجل بر سر هر دو تاخت * نمىشايد از يكديگرشان شناخت \r\nتمام اين شب ، از هر گوشه‌وكنارى فغانى بلند و تا صبح آرام و سكون در هيچ يك ديده نمىشد . صبح ، تمام در منزل انيس الدوله جمع و فرياد و فغان شروع شد . در ضمن اينكه تمام مشغول عزادارى و سوگوارى بودند ، به ايشان گفته شد كه : قاتل ، ميرزا رضاى كرمانى و شوهر خواهر ميرزاى معروف است . صداى فريادهاى وحشت - انگيز از هر گوشه‌كنارى بلند . و چند نفرى گفتند كه : « نصرت » و « فاطمه » از اقوام ميرزا رضا هستند .\r\nبه محض گفته شدن اين كلمات ، تمام خانم‌هاى كوچك به طرف حياط دويده ، اين دو دختر را پيدا كردند . يكى ازين دخترها در حمام بود ؛ مثل اينكه قبلا منتظر چنين قصه بوده است و حمام را مأمن و سنگر براى خود درست نموده . ديگرى هم در حياطهاى عقب مخفى شده بود . آن دخترى كه از حمام بيرون كشيدند ، تقريبا عريان ؛ از سنگ [ و 
  ] چوب [ و 
  ] چاقو به دست هركس مىآمد ، به سر و صورت و تن اين دخترها زده .\r\nخون‌آلود [ و 
  ] مجروح ، با يك حال وحشيانه‌ى غضبناكى آن‌ها را تا به منزل انيس الدوله\r\n\r\n","description":"","footnote":"","page_name":" 63 ","page_number":79},
  {"content":"\r\n\r\nآوردند . انيس الدوله مردم را ساكت كرده ، خواهش كرد كه : عجالتا آن‌ها را نكشند و پاره‌پاره نكنند . بگذاريد سؤالات از آن‌ها بشود . بعد اگر تقصيرى داشته ، كشتن آن‌ها سهل است .\r\nاين دو دختر را از روبه‌روى آن‌ها بردند و در اتاقى تقريبا محبوس نمودند . طرف عصر ميرزا على اصغر خان صدر اعظم خواجه‌اى پيش انيس الدوله فرستاد كه : « اين دخترها شنيدم مقصرند . چون كار رسمى دولتى است ، خوبست دخترها را بفرستيد بيرون ما استنطاق كنيم . »\r\nانيس الدوله هم قبول كرد . دخترها را بردند بيرون و در اتاق نگاه داشته . تا سه روز گريه [ و 
  ] زارى رسمى بود . صبح‌ها ، منزل انيس الدوله اجتماعى بود تا غروب .\r\nو شب‌ها ، به منازل خود مىرفتند . ليكن ، پس از سه روز ، هركس در منزل خودش مشغول گريه [ و 
  ] ناله بود .\r\nفرمانفرماى مطلق و سلطان مقتدر ، صدر اعظم بود . و همه منتظر ورود وليعهد بودند كه اين سلطان جديد ، چه قسمى با مردم سلوك كرده ، به چه نحو مملكت را اداره خواهد نمود .\r\nروزها و شب‌ها به سرعت مىگذشت . اين سراى باعظمت و شكوه كه در تمام ساعات شبانروز غرق در مسرت و شادمانى بود ، در يك سكوت وحشتناك دردانگيزى محصور شده ؛ جز صداى گريه و ناله ، صداى ديگرى مسموع نبود . [ 52 
  ] تمام اين صورت‌هاى خوشگل ، آن چهره‌هاى مطبوع ، پژمرده ؛ رنگ‌ها تيره ؛ چشم‌ها بىفروغ . درين لباس‌هاى سياه ، مجسمه‌هايى را به ناظرين ارائه مىدادند . تمام اين عظمت و سلطنت ، به يك دقيقه چنان معدوم شد كه تو گويى خوابى و خيالى بود .\r\n قرن‌ها گر رفت ، گو رو باك نيست * تو بمان ، اى آنكه چون تو پاك نيست \r\nپس از چند روز ديگر ، امين الملك ، برادر صدر اعظم ، كه در آن وقت خزانه‌دار بود ، با صدر اعظم اندرون آمده ، به خزانه رفتند . مقدار گزافى ، بلكه هرچه پول در خزانه بود ، تمام را به بهانه‌ى اينكه مظفر الدين شاه مقروض است و بايد به تبريز پول بفرستيم ، خارج كرده . هيجده روز تمام ، روزى سى چهل نفر سريدار از صبح تا شام كيسه‌هاى پول را برده ، تحويل خزانه‌ى بيرون مىكردند . و از خزانه‌ى بيرون هم تمام فشنگ شده ، نقل و تحويل به خانه‌ى امين الملك شده . مقدارى در همان جا مانده ، باقى به اندرون صدر اعظم تحويل مىشد .\r\nپس از بردن پول‌ها ، ديگر كارى به اندرون نداشته ؛ جز جواهرات و پول‌هايى كه تحويل فاطمه بود . قبل ازينكه صندوقخانه را از فاطمه تحويل بگيرند ، شب‌ها كه شام فاطمه را مىآوردند و ظرف‌هاى شام خالى مىشد ، در ظرف‌هاى خالى پول طلا كرده ، سر مجموعه را مهر كرده مىبردند . دم درب ، برادر فاطمه ايستاده ، مجموعه را گرفته مىبرد . تا وقتى كه صدر اعظم از پول‌هاى خزانه فراغت پيدا كرده ؛ فاطمه هم به قدر كفايت از پول‌هاى طلا برده بود . ليكن ، چون كتابچه‌ى اين پول و جواهرات پيش خود فاطمه بود ، هرچه خواسته بود از ورق‌ها را كشيده بود . در موقعى هم كه تحويل داد ،\r\n\r\n","description":"","footnote":"","page_name":" 64 ","page_number":80},
  {"content":"\r\n\r\nهرچه به درد صدر اعظم مىخورد برداشت و كتابچه را كليتا معدوم نمود . چون ، اين كتابچه و هرچه در پيش فاطمه بود ، از اثاثيه‌ى دولتى مجزا بود و مخصوص بود ، به اصطلاح : « ثروت شخصى » محسوب مىشد .\r\nدرين مواقعى كه هركس به فكر مخصوص خود و مشغول دست‌وپا بود ، من به كلى مبهوت و تمام اين قضايا مثل خواب و خيال به نظرم مىآمد . يك هرج [ و 
  ] مرج محض غريبى در تمام اين زن‌ها توليد شده ، پول‌ها ، جواهرات ، اشياء قيمتى ، هرچه داشته ، به هر وسيله بود از اندرون خارج كرده ، به جاهاى امن مىفرستادند . جز مادر من كه به قدرى غرق در اندوه و گرفتارى بود ، كه فكر ثروت و پول و جواهر نمىكرد . ديگر اينكه ، ما از جواهرات خزانه و دولتى نداشتيم ؛ هرچه داشتيم ، خريدارى و شخصى بود .\r\nمعلم من ! درين ساعتى كه فكر آن زمان را مىكنم ، سراپا مىلرزم و از بىوفايى دنيا متحيرم ؛ و به كلى تمام اختيارات ، اقتدارات ، بزرگىها ، ثروت‌ها ، خوشىها در نظرم قابل نفرت مىآيد . هيچ اقتدارى ، هيچ اختيارى ، هيچ بزرگى و بزرگوارى به آن عظمت و شكوه و جلال نبوده و نيست . آيا چه شد ؟ كجا رفت ؟ پدر من از تمام آن‌هايى كه داشت چه برد ؟ هيچ ! حق است كه مىگويند : « نام نيكو گر بماند ز آدمى ، به كز او ماند سراى زرنگار . »\r\nپس از چندى ، خبر ورود سلطان جديد را دادند . ليكن ، اين خبر مانند صاعقه تمام اثر نمود ورود و زحمت و ناله‌شان فوق العاده شدت كرد . تا روزى كه ، وارد و به ديوانخانه منزل نمود .\r\nاين را هم بنويسم و شما مسبوق باشيد كه : احدى با ميرزا رضاى قاتل محاكمه و گفتگو نكرد . و اين شخص سپرده شده بود به حاجى حسين على خان ، دايى صدر اعظم .\r\nدر كمال قشنگى و خوبى ازو پذيرايى مىشد . و آن دو دختر را هم بردند بيرون ؛ و از طرف صدر اعظم انعام [ و 
  ] خلعت هم گرفته ، شهريه هم براى ايشان قرار دادند . و ما ازينجا مىتوانيم درجه‌ى طرفدارى و حمايت اين صدر اعظم را نسبت به آن‌ها بفهميم .\r\nسلطان جديد وارد ؛ و روز بعد از ورود ، به اندرون آمده ، تمام خانم‌ها [ را 
  ] تسليت [ و 
  ] تعزيت گفته ، فوق العاده مهربانى كرد .\r\nمعلم من ! با وجودى كه شما خوب اين سلطان جديد ما را مىشناسيد ، ليكن لازم است من شرحى از او بنويسم . اين برادر عزيز من ، خيلى ساده و پاكدل ، خيلى مهربان و رئوف بود . خانواده‌اش منحصر به هفت نفر زن بود و چند اولاد : [ 53 
  ] وليعهد ، شعاع السلطنه ، سالار الدوله ، نصرت السلطنه ، ناصر الدين ميرزا ؛ و دخترش هم : عزت الدوله ، فخر السلطنه ، فخر الدوله ، شكوه الدوله ، نور السلطنه ، اقدس الدوله ، انور الدوله ، تمام خانواده‌اش ترك ، و به كلى از آداب و رسوم دور . اين برادر بيچاره‌ى من خلق شده بود براى اينكه پدر خوبى باشد رئيس فاميل محجوبى باشد . اما ، ابدا نمىشد فكر كرد كه اين سلطان باشد . به قدرى باحيا ، خجالت‌كش ، و به قدرى مظلوم بود كه سخت‌ترين دل‌ها براى او كباب مىشد . خيلى متلون ، زود هر حرفى را قبول كن . از خود بىاراده و با اراده‌ى سايرين كار كن . عليل و خيلى عوام . فوق العاده چاپلوس‌پرست و تملق\r\n\r\n","description":"","footnote":"","page_name":" 65 ","page_number":81},
  {"content":"\r\n\r\nپذير . « سويت » « 45 » و اهل دربار اين برادر من ، تمام مردمان پست بىپدر مادر ، هرزه ، رذل ، جوانان ساده‌ى اوباش . خيلى جبان و بىعزم . فوق العاده زودباور . اشخاص هنرمند كاركن عالم را در به دو ورود خارج ، و تمام نوكرهاى پدرش را اخراج ، و نوكرهاى كسان خودش را مصدر كار نمود .\r\nما درينجا ، من توانيم اين سلطان حقوق‌پرست را فوق العاده تمجيد كنيم كه فراموش نكرد خدمات مستخدمين خود را ؛ ليكن ، مىتوانيم ايراد كنيم كه بهتر اين بود كه اين نوكرهاى امين صديق محترم را وظيفه داده ، با مرحم پول زخم‌هاى درونشان را معالجه مىكردند . اينكه كار مملكتى را به دست يك مشت مردم گرسنه‌ى بىسروپا داده ، مملكت را ويران ، ملت را گدا كند . از تمام نوكرهاى صديق امين پدرش ، كسى را كه انتخاب براى نگاهدارى كرد ، فقط صدر اعظم بود كه به شارلاتانى خود را چنان امين و صديق جلوه داد و به خرج برادر من اين قسم داد كه : اگر من نبودم ، سلطنت به شما نمىرسيد ؛ و يا چون شما را نمىگذاشتند به مقصود برسيد . و به هزار دليل [ و 
  ] برهان خدمات خود را ثابت كرد . نه اينكه خيانت‌هاى او به قدرى پوشيده [ و 
  ] پنهان بود كه برادرم ملتفت نبود ؛ ليكن ، ازين خيانت ضررى نبرده ، بلكه به سلطنت رسيده بود . ديگر اينكه ، با عدم علم و اطلاع ، البته اين شخص [ را 
  ] كه سال‌ها مصدر كار بزرگ صدارت بود ، عجالتا لازم داشت .\r\nبالاخره ، پس از يك هفته ، اعلان از طرف سلطان شد كه : تمام خانم‌ها هرچه دارند مال خودشان و از اندرون خارج بشوند ، جز خانم‌هايى كه اولاد دارند ؛ و آن‌ها را بفرستند به حياط « سروستان » ، كه منزل منير السلطنه مادر نايب السلطنه بود . منير السلطنه منزل را تخليه ، و به منزل برادرم نايب السلطنه رفته بود . اين زن‌هاى بدبخت بىشوهر با هزاران داد و اندوه ، از محل عزت و استراحت خود كناره كرده ، تمام خارج شدند .\r\nخانم‌هايى كه داراى اولاد بودند ، چند نفرى بيشتر نبود : مادر من بود ، مادر يمين الدوله ، مادر عز السلطنه ، مادر قدرت السلطنه ، مادر شرف السلطنه بود . من و فرح السلطنه ، عزيز - السلطنه ، شرف السلطنه ، عز السلطنه ، [ و 
  ] قدرت كوچك بوديم . بزرگترين ما سيزده سال نداشت ؛ و دو برادر كوچك هم داشتيم . حياط سروستان را تقسيم ؛ ما را مانند اسير و محبوس به آن حياطها منزل دادند . ما خواهرها هرروز دور هم جمع شده و تمام را مشغول گريه [ و 
  ] دلتنگى بوديم . اغلب را از مادرهامان ، پدرمان را مىخواستيم .\r\nچند روزى گذشت و جشن تاجگذارى شروع شد . خانواده‌ى سلطنتى جديد هم تماما از تبريز وارد شدند . درين تغيير [ و 
  ] تبديلات ، من خيلى رنج برده ، زحمت مىكشيدم . خوب مىفهميدم پدرم مرده . هر شب ، گريه‌ى زيادى كرده ، مىخوابيدم ؛ و بالاستمرار پدرم را خواب مىديدم . اغلب شب‌ها را ، اقلا تا صبح ده مرتبه از خواب برمىخواستم ، به صداى بلند گريه مىكردم . به قدرى محزون و دل‌شكسته بودم ، كه به هيچ‌چيز تسلى پيدا نمىكردم . مخصوصا ، مادر من يك حياط خارجى گرفته بود كه با\r\n\r\n\r\n","description":"","footnote":"\r\n( 45 ) - كذا .\r\n","page_name":" 66 ","page_number":82},
  {"content":"\r\n\r\nحياط خواهرهاى من مجزا بود ؛ براى اينكه پدر و برادرهايش را ببيند . با وجود اينكه اغلب پدر بزرگ من و برادرهاى مادر من منزل ما بودند و به هزار گونه اسباب اشتغال‌هاى بچگانه مرا فريب مىدادند ، باوجوداين من هميشه محزون و مشرف به مرگ بودم .\r\n[ 54 
  ] درين اوقات ، پدر شوهر من وزير جنگ و رئيس كل قشون شده بود ، و تمام شب‌ها را در اتاق نظام منزل داشت ؛ و تمام روز را شوهر من ، به من كاغذ نوشته ، اغلب به ملاقات من مىآمد . ليكن ، من به قدرى دلتنگ و پريشان بودم و به قدرى براى پدرم متأسف ، و به قدرى براى زن پدرهايم محزون ، كه ابدا جوابى به كاغذهاى او نداده و از ملاقات او محفوظ به هيچ قسمى نبودم . فقط به كسى كه يك اندازه مأنوس بودم ، پدر بزرگم بود . اين پيرمرد محترم به قدرى مرا دوست مىداشت و به قدرى به من احترام مىنمود ، كه حدوحساب نداشت . من هميشه در ملاقات او فوق العاده خوشحال بودم ؛ و اغلب را در بغلش نشسته ، دست‌ها را به گردنش حمايل نموده و ريش سفيد او را مى - بوسيدم . چشم‌ها را پر از اشك كرده ، مىپرسيدم : « آيا من ديگر پدرم را نخواهم ديد ؟\r\nآيا من هميشه درين حياط كوچك محبوس خواهم بود ؟ »\r\nاين بيچاره پيرمرد ، مرا به سينه گرفته ، پيشانى مرا مىبوسيد و قطرات اشك از چشمش سرازير شده ؛ مىگفت : « پدر ! خدا بزرگ است . تو محترمى ! اول زندگانى تو است . نه ! تو درينجا هميشه محبوس نخواهى ماند . »\r\nدر همين اوقات ، از طرف برادرم خواجه‌اى آمده ، دستخط مواجب و مستمرى ، به اضافه‌ى سه پارچه جواهر آورد . براى من و برادر [ و 
  ] مادرم سالى هشت هزار تومان حقوق معين كرده بودند ، كه ماه‌به‌ماه بدهند . و يك نيمتاج براى من ، با يك . . . « 46 » براى مادرم ، يك جفت شمسه براى برادرم ؛ كه چون موقع تاجگذاريست ، لباس سياه را بردارند .\r\nفرداى آن روز ، لباس بنفش رنگى براى من آوردند كه بپوشم . پرسيدم : « براى چه لباس مرا تغيير مىدهيد ؟ مگر پس از پدرم ، هميشه نبايد من مانند اطفال يتيم سياه بپوشم ؟ »\r\nمادرم مرا بوسيده و گفت : « عزيزم ! برادرت سلطان است . تاجگذارى است ؛ بايد به حضور برويد . ناچار از تغيير لباس هستيد . »\r\nگفتم : « بسيار خوب ! لباس من چه مناسبتى به تاجگذارى برادرم دارد ؟ پدر من هنوز دو ماه نيست مرده ؛ چرا لباسم را عوض كنم ؟ »\r\nهرچه اصرار كردند ، قبول نكردم . بالاخره ، شروع به گريه كردم . دوان‌دوان ، خود را به آغوش پدربزرگم انداخته ، گفتم : « بابا جان ! بگو لباس مرا تغيير ندهند .\r\nپدر من تازه مرده ؛ من هنوز پدرم را مىبينم ، هنوز او با من حرف مىزند . »\r\nاين پيرمرد بيچاره رنگش تيره شده و گفت : « دختر عزيزم ! هرچه ميل دارى بكن . حق با توست . »\r\n\r\n\r\n","description":"","footnote":"\r\n( 46 ) - يك كلمه خوانده نشد .\r\n","page_name":" 67 ","page_number":83},
  {"content":"\r\n\r\nو نگذاشت لباس مرا تغيير بدهند . خيلى سعى داشته كه مرا آرام كند . ليكن ، من به هيچ علاجى آرام نبودم . اغلب به اتاق مادرم رفته ، عكس پدرم را برداشته ، به منزل خود مىبردم و در گوشه [ و 
  ] كنار مخفى كرده ؛ هر وقت تنها مىماندم ، بغل گرفته ، مىبوسيدم و آن قدر گريه مىكردم كه به همان حال خوابم مىبرد . بالاخره ، اين صدمات مرا از پاى درآورده ، خيلى ضعيف و لاغر كرده بود .\r\nپس از چند روزى ، خواجه‌اى از طرف برادرم آمده و ما را احظار كرد كه : امشب بايد به حضور بيائيد . من خيلى امتناع كردم از رفتن ، و التماس‌ها كردم كه : طاقت ندارم عمارت پدرم را ببينم . مادرم به هزار زحمت مرا راضى كرد بروم . براى يك ساعت از شب گذشته ، خواجه‌ها آمده و درب حياط را باز كرده و ما را به حضور بردند . اين حياطها تمام به يكديگر اتصال داشت . ليكن ، معاينه محبس ؛ تمام درها قفل ، و كليد در جيب خواجه . در موقع احضار ، در را باز كرده ، ما را به حضور مىبردند .\r\nامشب ، اول شبى است كه پس از مرگ پدر ، دوباره آن خانه‌ى مسكونى زمان پدر را مىبينم . خواهر بيچاره‌ى من فرح السلطنه كه يك سال از من بزرگتر و دختر عاقل تربيت شده‌ى تحصيل كرده [ اى 
  ] بود ، با من خيلى مأنوس و مهربان ؛ دست‌به‌دست هم داده و اين خواهرهاى كوچك ، برادرهاى كوچك بىپدر خود را جلو انداخته ، در عقب خواجه شروع به رفتن كرديم . در هر دقيقه ، من و اين خواهر بزرگ زانو زده ، دست به گردن يكديگر انداخته گريه مىكرديم . [ 55 
  ] اين اطفال كوچك بيچاره دور ما جمع شده ؛ با دست‌هاى كوچك خود ، با كمال جديت مىخواستند ما را از هم جدا كرده ، بلند كنند . آن‌ها را بغل كرده ، نوازش كرده ، مىبوسيديم . و دو مرتبه به راه افتاده ، چند قدمى كه مىرفتيم ، باز دست در آغوش كرده گريه را شروع مىكرديم . تا آنكه به حياط بزرگ رسيد [ ه 
  ] و از دور صداى ساز آواز شنيديم . يك مرتبه من پا به فرار نهاده ، شروع به دويدن كردم . خواهر بزرگم هم با من دويد ، برگشتيم . هرچه خواجه‌ها [ و 
  ] پرستارها دويده ، التماس مىكنند : برويد ؛ قبول نكرده ، مىگوئيم : « درحالىكه ساز است ، ما نمىآئيم . » بالاخره ، به هزار زحمت ما را كشان‌كشان مىبردند .\r\nاى آه ! اى آه ! چرا آن آخرين مرحله‌ى زندگانى من در آن دقيقه طى نشد ؟ چرا نمردم ؟ چرا باز زنده ماندم ؟ عجبا ! معلم من ! انسان با تمام ظرافت طبع و شرافت ، از سنگ سخت‌تر است و در مقابل شدائد ، از چدن محكم‌ترست . به هيچ دست و قلمى نمىتوانم شرح ورود زحمت و بيچارگى [ و 
  ] درماندگى خود را به شما بنويسم ؛ زيراكه اين‌ها چيزهائيست كه از بيان خارج و بايد ديد تا فهميد . اين اندازه تغيير [ و 
  ] تبديل فكر و عقيده ، اين قدر تفاوت اخلاق و سليقه ؛ هيهات ! پدر به آن معظمى از ميان رفت و آن سلطنت به آن عظمت معدوم شد ؛ حال اين كيست ؟ چيست ؟ كجاست ؟ خوابست ؟ بيداريست ؟\r\nنمىفهمم .\r\nدر يك خيابان خيلى بلند عريض ، يك تخته قالى بزرگ پهن و يك صندلى در اول قالى گذاشته ، سلطان در آن با كت و شلوار ، سربرهنه ، بدون تاج و ديهيم سلطنتى جلوس نموده . خانواده‌اش ، از زن و بچگانه ، فاميل‌هاى متوسط ، دور هم نشسته . كلفت ، خانه\r\n\r\n","description":"","footnote":"","page_name":" 68 ","page_number":84},
  {"content":"\r\n\r\nشاگرد ، خواجه بدون ترتيب رسوم و آداب سلطنتى ، درهم [ و 
  ] برهم ، شلوغ . در اطراف اين سلطان ، پراكنده دو سه دسته از مطرب‌هاى زنانه ، و فواحش در انتهاى قالى نشسته .\r\nزن‌هاى خيلى بدهيكل قطور در وسط مشغول رقصيدن و گفتن كلمات شنيع و حركات قبيح . خنده‌هاى وحشيانه و فريادهاى مضحك ديوانه از هرطرف برپا . از ديدن اين مجلس ، چنان منقلب و پريشان كه هيچ كدام قوه‌ى نطق نداشته ، مبهوت نگاه مىكرديم . محض ورود ما ، سلطان و برادر عزيز برخاسته ، يكان‌يكان ما را در آغوش گرفته بوسيده ؛ بعد ، اجازه داده ، ما را هم جزو اين حشرات الارض نشانيده ، مشغول تفريح خود شد .\r\nشاهزاده جهانسوز ميرزا كه پسر مرحوم فتحعلى شاه بود ، آن هم جزو مدعوين نشسته . در حقيقت ، مجلس سلطنتى نبود ، مجلس فاميل‌ها ؛ آن‌هم فاميل‌هاى خيلى پست و از طبقه‌ى خيلى وسط . من به‌طور « دفيله » ، تمام وضع سراى پدرم را از دم نظر گذرانيده ، و خوب فرق بين پدر و برادر را مىديدم . در تمام مدت كه من عقلم مىرسيد و مىفهميدم ، مطرب زنانه در اندرون پدر من نمىآمد ، مگر در عروسىها ؛ آن هم مطرب .\r\nيك نفر فاحشه امكان نداشت داخل آن‌ها باشند . و ديگر اينكه ، پدر من به قدرى مهيب و باعظمت بود كه احدى را قدرت كلمه [ اى 
  ] بلند گفتن در حضورش نبود ، و هيچ وقت كنيز و خواجه و اشخاص غير را قدرت نزديك شدن . و هميشه ، من پدرم را با لباس‌هاى جواهر و تاج سلطنتى ديده ، هيچ وقت امكان نداشت عريان با كت شلوار ديده شود . و من در به دو ورود ، شاه را گم كرده بودم ؛ نمىفهميدم اين شاه است . زيراكه از علائم سلطنتى ، هيچ در چهره و لباس او مشهود نبود .\r\nبارى ، نشسته و با اين وضع ناهنجار ، با يك نظر نفرت و حسرت تماشا مىكردم . درين بين ، ملتفت شدم كه يك مايع گرمى به روى دست من ريخت . سر را بلند كردم . ديدم يك نفر كنيز بىسروپا يك شمع روشن [ 56 
  ] كرده ، در دست گرفته و از بالاى سر شاه سرازير شده و به رقاص‌ها تماشا مىكند ؛ و ازين شمع قطرات درشت به روى شانه‌ى شاه ريخته ، ترشح كرده ، به دست و سر و صورت من مىريزد . اين مجلس عجيب ، اين بزم غريب ، پس از ساعت‌ها به اختتام رسيد . و من مخصوصا يك كلمه از كلمات شاهانه را به خاطر دارم ؛ مثل اين است كه الآن مىشنوم . زيرا كه بقدرى اين كلمه مغاير همه چيز بود ، كه از حيرت هنوز فراموشم نشده . و آن اينكه : شاهزاده جهانسوز ميرزا ! پدر من سلطان مقتدرى بود ، ليكن اموراتش ترتيب نداشت . شام شاه را آوردند ، در عمارت حاضر كردند . كنيز سياهى كه « خازن اقدس » لقب گرفته بود ، حورى و عزيز كرده ، طرف مهر برادرم بود ، آمد ؛ به شاه خطاب كرد : « قربان ! شوم حاضر است . ما شاء اللَّه ! خدا عمرت بده ! خسته نشدى ؟ پاشو ! شوم يخ مىكند . خواهرت ببر با خودت شوم بخورند ؛ ما مىريم اون اتاق شوم مىخوريم . »\r\nبا يك نگاه‌هاى خيره‌ى تعجب‌آميزى ، به تمام اين تئاترى كه پرده‌به‌پرده براى اين ملت بيچاره بالا مىرفت نگاه كرده ، سر خود را حركت عجيب مىدادم . و از شدت حيرت نمىشنيدم صداى برادر را كه مىگفت : « بيائيد با من شام بخوريد ! »\r\nبا يك حال بهت و اضطرابى ، مثل اشخاص مست به راه افتاده ، از پله‌هاى عمارت بالا\r\n\r\n","description":"","footnote":"","page_name":" 69 ","page_number":85},
  {"content":"\r\n\r\nرفته ، وارد راهروى سرسرا شديم . يك خوانچه‌ى بزرگ گذاشته ، درو شام شاه را حاضر كرده بودند . شاه و ماها در سر خوانچه نشسته ، مشغول خوردن شام شديم . چيزى كه از تعزيه كم داشت : موزيك . شام صرف و ما برخاسته ، اجازه گرفته ، مرخص شديم .\r\nاين زحمت اخير ، ديگر تاب‌وتوان را از من سلب كرد و به كلى بسترى و بيچاره‌ام ساخت . سرخك درآورده ، سخت ناخوش شده ، مشرف به مرگ شدم . و تقريبا ، يك ماه در زحمات بدبختى ، دچار درد و زحمت بودم . پس از تخفيف مرض ، از طرف شاه حكم به تهيه‌ى عروسى من شد . و من باز در يك وادى حيرت و سرگردانى گم و گيج شده ، به هيچ قسمى راه علاج نمىديدم . اغلب اوقات ما را به حضور شاه مىبردند . و كم‌كم ، آن عالم بربريت و وحشيگرى رو به تمامى و تمدن شروع شده بود . معهذا ، هيچ قسم از عهده‌ى پذيرايى مدعوين نمىتوانسته بيرون آمده ، و مردم را راضى از سراى خارج كنند .\r\nمهماندار بزرگ براى عموم « حضرت عليا » بود . اين خانم خيلى متشخصه ، نجيب و از خانواده‌هاى بسيار قديم ايران و شاهزاده بود . ليكن ، مرض او را به كلى از اجتماع و معاشرت دور و برى كرده بود . اين خانم محترم به قدرى ازين پذيرايىها و مهمانىها خسته و دلتنگ بود ، كه بالاخره متروك و اين خدمت را به سايرين واگذار كرد .\r\nدر مواقعى كه اين خانم پذيرايى مىكرد ، اغلب مهمان‌ها از صبح تا شام سرگردان و بلاتكليف بودند ؛ و در موقع مراجعت ، چادرهاى خود را در مجموعه‌ى چرب ناهار نموده ديدند ؛ با دنيادنيا پشيمانى ازين تشرف ، به خانه‌ى خود مراجعت مىكردند .\r\nاين سراى با سراى پدر من از ده تا . . . « 47 » تفاوت كرده بود و به كلى ترتيب سلطنتى در ميان نبود . نسبت به آن عظمت گذشته ، اين خانه [ و 
  ] فاميل بسيار ساده بود . حال كارى نداريم به اينكه تمام جواهرات سلطنتى در سر دست اعلا و ادنا ، خانم و كنيز برق مىزد . انسان كامل طرف مقابل را به آرايش ظاهر نمىشناسد ، بلكه به آرايش باطن بايد بشناسد . با تمام اين تزئينات [ و 
  ] ترتيبات ، ابدا قابل توجه نبودند و به كلى غيرقابل معاشرت ، بلكه قابل دورى و تنفر بودند . اگر يك شخص عاقل‌انديشى به اين اساس سلطنتى نگاه مىكرد ، با يك نظر فكر و فلسفه ، خوب مىفهميد نتيجه‌ى اين نوع سلوك و اين قسم زندگانى چيست ، و اين كار بالاخره به كجا منتهى مىشود .\r\nپس از حضرت عليا ، پذيرايى تقسيم شد بين نزهت السلطنه و نور الدوله و خازن اقدس . نزهت السلطنه مادر شعاع السلطنه و نسبتا با ساير خانم‌ها ، متمدن‌تر و خوش صورت‌تر بود . ليكن ، نور الدوله ، مادر سالار الدوله ، از ايلات آذربايجان و خيلى عوام [ 57 
  ] و صورت مطبوعى هم نداشت . خازن اقدس هم سياه و از خدمه‌ى مادر مرحوم شاه بود و در سابق اسمش « الفت » بوده است . در يكى از مسافرت‌هايى كه وليعهد به تهران مىكند ، اين الفت را با « دلپسند » ، مادرش ، به او هديه مىكنند . دلپسند را صيغه مىكند ، چون سفيد بوده است ؛ و الفت را به واسطه‌ى لياقتش ، رئيس قهوه‌خانه . پس از متاركه با\r\n\r\n\r\n","description":"","footnote":"\r\n( 47 ) - كذا ، يك كلمه بياض است .\r\n","page_name":" 70 ","page_number":86},
  {"content":"\r\n\r\nام الخاقان « 48 » ، مادر محمد على شاه ، دلپسند معزز السلطنه مىشود و اعتضاد السلطنه كه همين محمد على شاه باشد به او سپرده مىشود .\r\nدر موقعى كه تلگراف قتل پدرم به شاه مىرسد و او براى سلطنت [ و 
  ] حركت به تهران عازم مىشود ، فورا تمام خانواده‌ى خود را از كوچك [ و 
  ] بزرگ لقب مىدهد .\r\nدر ضمن القاب ، الفت خازن اقدس مىشود ؛ و اين خانم خيلى طرف توجه و بانفوذ و مسموع الكلمه واقع مىشود . و خيلى خوشحال مىشدم هروقتى كه مىديدم دختر عموى دده جانم غرق در برليانات و جواهرات خزانه‌ى سلطنتى است . زيراكه معلم من ! شما خوب مىدانيد ، و نقاش هستيد ، كه چهره‌ى سياه با سفيد چقدر مطبوع و خوشگل بود ؛ [ خاصه 
  ] آن‌لون ، سفيد و براق هم باشد . ولى ، معلم من ! بيشتر از همه اسباب مسرت و خوشحالى باطنى من اين نكته بود كه اين خانم ، لهجه‌ى اصل خود را دارا بود و اغلب كلماتش بعينه دده جانم و خيلى بامزه [ و 
  ] شيرين .\r\nاين خانم‌ها به ميل و سليقه‌ى شخصى ، خانم‌هاى بزرگ و دخترهاى شاه را انتخاب كرده بودند براى پذيرايى . و جميع مردمى كه بايد به اين سراى آمدورفت بكنند ، سه قسمت شده ؛ يك قسمتى ميزبان خود را مىشناخته . ولى ، چيزى كه بود ، آن آزادى معاشرتى كه در سراى پدرم بود ، در اين سراى نبود . چون آن‌ها تمام صبح تا شام از مردم پذيرايى كرده ، خودشان به خانم‌هاى محترم و اعيان‌زاده‌ها مىگرويدند . برعكس اين‌ها فرارى و متوارى بودند و تمام معاشرت اين‌ها با خانواده‌ها در اعياد و مواقع رسمى بود .\r\nمطالب « سكرت » بىربط هم زياد داشته كه اطلاع اشخاص خارجى را زائد مىدانسته .\r\nاز جمله كارهاى بيقاعده كه هميشه اسباب گفتگو و تحير بود ، مطرب‌هاى زنانه وزن‌هاى فاحشه بودند كه به اسم مطربى هميشه به سراى آمدورفت داشته . يك مدتى ، دختر ناقابل بدتركيبى كه از دسته‌ى « حاج قدم شاد » بود ، مطمح نظر و طرف مهر برادرم بود . و اين دختر ملقب به « كشور شاهى » شده بود و تقريبا چندين هزار تومان پول دولت و ملت صرف اين دختر ناقابل شد .\r\nمعلم من ! يقينا شما الساعه كه اين نكته را ملاحظه مىكنيد ، خيلى متعجب مىشويد كه چطور امكان دارد يك سلطانى كه همه‌چيز برايش امكان‌پذير است ، اين شناعت را تن داده ، « مترس » منتخب شده‌اش از دسته‌ى « حاجى قدم شاد » باشد ؛ در حالتى كه يك دستمال يا يك نگاه از سلطان ، براى مقهور كردن متكبرترين زن‌ها كفايت است . اما ، تعجب نكنيد ! سلطنت دليل خوش‌اخلاقى ، و پدر مادر دليل نجابت انسان نمىشود . اين‌ها چيزهائيست كه از تربيت و معلم و از علم توليد مىشود . و بدبختانه ، سلاطين ايران ازين بابت‌ها محروم ؛ بلكه بدبخت بودند . از ساعت تولد ، جز دروغ نشنيدند و جز تملق و چاپلوسى نديدند .\r\nمن بچه بودم ؛ مىشنيدم كه مادرم قصه مىكرد از قول يكى از خانم‌هاى ديگر براى\r\n\r\n\r\n","description":"","footnote":"\r\n( 48 ) - مظفر الدين ميرزا وليعهد ، تاج الملوك ، ام الخاقان ، دختر ميرزا تقى خان امير كبير و عزت الدوله را در سال 1293 تلاق داده بود .\r\n","page_name":" 71 ","page_number":87},
  {"content":"\r\n\r\nيك نفر مهمانى كه خيلى محترم بود ، از عكسى كه امير نظام بزرگ در تبريز از همين شاه انداخته و براى پدرم فرستاده بود . من هنوز اين مسئله را اغراق و غرض مىدانم ، ليكن جمعى بر اين دعوى قسم‌ها خوردند . و آن عكس بوده است كه در موقع مجامعت برادرم با ماديان ، به هزار زحمت او داده بود برداشته بودند .\r\nپس ، ما اگر اين مسئله را قبول كنيم ، در « كشور » ايرادى نداريم . اينكه وضع سراى بود ؛ حال يك قدرى از خلوت و دربار اين شاه به شما بنويسم .\r\nصدر اعظم قديم اتابك شده بود . امير بهادر رئيس كشيك خانه شده بود و حكيم الملك وزير دربار شده بود . آوجيهه « 49 » سپهسالار شده بود . عمله‌ى خلوت هم : اعتصاب الملك ، معتمد خاقان ، امين الملك ، لقمان الدوله ، نظام السلطان ، حسام السلطنه ؛ و بعدها به آن‌ها افزوده شده بود : مختار السلطنه ، دو نفر رقاص يهودى : عزيز و حبيب ، و از همين اشخاص .\r\nتمام اين عمله‌ى خلوت از صبح تا شام ، مشغول نواگرى و مهمل‌بافى [ و 
  ] لغوگويى بودند ، و اغلب در خلوت كارهاى شنيع مىشد . از جمله : هركدام داراى صورت خوبى بودند ، [ 58 
  ] ناچار بايد اسباب دلخوشى و اشتغال سايرين بشوند .\r\nاز به دو سلطنت سلسله‌ى قاجاريه تا آن زمان ، دربارى به اين افتضاح ديده نشده بود . طولى نكشيد كه تمام خالصجات به همين اشخاص بخشيده شد و هرچه ماليات وصول مىشد ، به اين اراذل اوباش حقوق داده مىشد . يكى از اشخاص عمده را فراموش كردم بنويسم ، و آن : سيد بحرينى و پسرهايش بوده است . اين برادر عزيز من از رعد و برق خيلى ترسناك و معتقد به جن و پرى و موهومات بوده است . و اين سيد در زمان انقلاب هوا و تيرگى رعدوبرق ، البته بايد در حضور باشد و شروع به خواندن اسم اعظم و آيات نمايد ؛ و به اصطلاح : در مقابل طبيعت واقع باشد . مبادا ، خداى نخواسته ، صدمه به وجود مبارك اعليحضرت همايونى وارد شود . و به مناسبت همين خدمت بزرگى كه نسبت به اعليحضرت مىنمود ، فوق العاده مورد مرحمت و داراى حقوق گزافى بود .\r\nباوجوداين دربار و اين وضع رفتار ، باز من مىتوانم بگويم : اين برادر من در زير اين پرده‌هاى مستحرق زندگانى ، ولى رحم و نفس سليم داشت . به ادبيات زياد مايل بود . علم و معارف را بزرگ مىشمرد . اولين خوابى كه كرد ، فرستادن برادرهايش و پسرش و نواده‌هايش براى تحصيل به اروپا بود . و ازاين‌رو ، تشويق نمود تمام اعيان اولادهاى خود را به اروپا بفرستند . در واقع ، ما مىتوانيم [ بگوئيم 
  ] : كه به معارف زياد خدمت كرد . در صورتى كه خودش چندان تحصيل نداشت ، جز دوره‌ى مقدماتى و تحصيلات سطحى .\r\nبالاخره ، يك سال پس از تمكن او به اريكه‌ى سلطنت ، عروسى مرا رسما اعلان كردند . اول عروسى بود كه پس از شوهر كردن خواهرم ، در سلطنت برادرم در خانواده‌اش شروع مىشد . مادرم خيلى قشنگ و با سليقه ، جهيز مفصل براى من ترتيب داد . برادرم هم از همه جهت پنج هزار تومان مخارج عروسى به مادرم داده بود . عروسى\r\n\r\n\r\n","description":"","footnote":"\r\n( 49 ) - كذا ( - آقا وجيه ) مقصود وجيه الله ميرزا سپهسالار اعظم ، سيف الملك .\r\n","page_name":" 72 ","page_number":88},
  {"content":"\r\n\r\nمن شروع شد . چهار پنج شبانروز ، مهمانى ، ساز ، آواز ، [ و 
  ] موزيك داشته . و مىرفتند با اين هياهو و خوشحالى ، يك زندگانى پرزحمتى را به من تسليم نمايند و مرا داخل در اين تئاتر بزرگ كه نامش عمر و گذشتن شبانروز است نموده ، در واقع به مصائب و زحمات اجير بدهند . من آن نفرت و حسرت را هميشه در خود محبوس مىكردم . ليكن ، شوق يك زندگانى مطلق العنانى مرا از كدورت منع نموده ، تقريبا خود را ازين پيش‌آمد بر خلاف هميشه راضى خوشنود مىديدم . و جهت اين رضايت ، همه اين بود كه : پس از پدرم ، دنيا براى من تمام و خوشى كلمه‌ى غير معلومى شده بود . زيراكه درين حياطى كه ما را منزل داده بودند ، به اضافه‌ى اينكه محقر و غير قابل زيست بود ، تقريبا حبس بوديم . هيچ اسباب اشتغال و تفريحى نداشتيم ؛ بر خلاف منزل محتشمانه‌ى پدرم كه همه قسم اسباب آسايش و رفاه درو منظور بود . من در حقيقت ، من خود را زنده مدفون مىديدم و خوب فرق اين زندگانى را با زندگانى گذشته احساس مىنمودم . ازين جهت ، به عروسى و خلاصى ازين محبس رضا داده ، چندان ديگر دلتنگ نبودم ؛ بلكه يك قدرى هم خوشحال بودم . آن تأسف و نفرتى كه من در زمان پدرم از شوهر در خود احساس مىكردم ، براى اين بود كه به مفارقت پدر و مادر [ و 
  ] آن عزت [ و 
  ] سعادت راضى نبودم . حال كه دست پرقدرت طبيعت تعبدى از من دور كرد ، پس مانعى براى ازدواج نديده ، خيلى با كمال بيقرارى منتظر اين خلاصى از حبس بودم .\r\nروز عروسى رسيد . ما را براى توالت شب به اتاق خلوتى بردند . يكى از زن پدرهايم مشغول آرايش من شد . به‌سرعت برق ، تمام سعادت گذشته‌ام در نظرم مجسم شد .\r\nپدرم را مىديدم كه با يك تبسم اندوهناكى به من تماشا مىكند . روز عقد و شيرينىخوران خود را به خاطر آوردم كه پدر داشتم . اشك بىاختيار از اطراف چشمم سرازير شد . صاعقه بر سرم خورد . در زير بار درد [ و 
  ] اندوه بيچاره شده ، سرم به عقب افتاد ؛ نفسم قطع شد .\r\nتمام مدعوين به اين اتاق هجوم كرده ، تقريبا مرا نيمه مرده ديدند . با هزار زحمت مرا به حال آورده ، مشغول تسلى شدند . مادرم هم زحمتش كمتر از من نبود ، و اندوه از چهره‌ى ملايم و مطبوع او اثر غريبى كرده بود . درين چهره‌ى قشنگ [ 59 
  ] ديده مىشد يك چشم‌هاى درشت اشك‌آلودى كه در عفت و محبت ، عظمت درد و زحمت و ملايمت به وضوح آشكار بود . و به قدرى اين صورت در آن ساعت دلچسب و پاك بود ، كه هنوز چشم برهم مىگذارم مىبينم . دستى به سر من كشيد و مرا بوسيد ؛ گفت : « مادر ! پدرت مرد . اما ، بزرگتر ازويى هست . »\r\nمتعجبانه پرسيدم : « كيست ؟ »\r\nسر به آسمان بلند نموده ، دو قطره اشكى از چشم‌هايش سرازير شده ، گفت :\r\n« خدا . »\r\nآن وقت ، ديدم آن ضعف و زحمتى كه در من توليد شده بود ، مبدل به يك قدرتى شده و يك نور اميدى در اطرافم پراكنده گشته . اما ، افسوس كه اين اميد آنى بود و دوباره غرق حزن و اندوه شدم . ليكن ، ديدم عيش و سرورى كه درين جماعت بود ، منقضى شده و به واسطه‌ى حزن من ، تمام محزون هستند . تمام قدرت خود را به يارى طلبيده ، با يك\r\n\r\n","description":"","footnote":"","page_name":" 73 ","page_number":89},
  {"content":"\r\n\r\nجديت كافى حزن خود را مخفى نمودم .\r\nآرايش تمام ؛ و ما را به سراى سلطانى بردند . تشريفات زيادى از هر قسم و هر قبيل مهيا كرده ، خيلى معظم و محترم ما را پذيرفتند . پس از ساعتى كه شيرينى [ و 
  ] شربت صرف شد ، برادرم آمد و خيلى مهربانى محبت كرد . بلكه ، پيش ازين كار مرا بوسيده ، نوازش كرد . ليكن ، ابدا اين محبت‌ها [ و 
  ] ملايمت‌ها تخفيفى در زحمت روحانى من نداد ، و آن هيكل قابل پرستش پدر را از نظر من محو ننمود .\r\nشاه به سردر الماسيه رفت . فرمان به آتش بازى داده شد . پس از يك ساعت ، از خانواده‌ى داماد ، دختر همان اتابك و دخترهاى خود امير نظام آمده و اجازه‌ى بردن ما را از حضرت سلطان خواسته ؛ اجازه داده شد . چادر ترمه‌ى سفيدى روى جواهرات بر سر ما انداخته ، چاقچور مخمل سبزى به پاى ما كرده ، بازوهاى ما را گرفته ، به حضور بردند . پس از اينكه پاى برادر را بوسيديم ، با مادر وداع كرده ؛ اولين قدم را به طرف كج‌بختى برداشته ، با معتمد الحرم و خواجه‌هاى زياد تا درب كالسكه آمده . داماد را حسب الرسم به در كالسكه آورده ، ركاب كالسكه را بوسيده و رفت . ما را هم سوار كرده ، حركت دادند . جنجال [ و 
  ] آشوب غريبى بود . از دو طرف سربازها صف كشيده ، هرچند قدم به چند قدم فاصله ، يك دسته موزيك شروع به زدن نموده . با يك هياهو و احترامات زيادى ما را به خانه‌ى داماد وارد كردند . در موقعى كه مىخواستند از كالسكه بيرون بياورند ، از بس كه كوچك بودم نمىتوانستم . پدر شوهرم مرا بغل گرفته تا در حياط برد و آنجا به دست كسانم سپرده ، رفت . و هيچ نفهميدم كه بايد خجالت كشيد يا اينكه بايد به اطراف تماشا نكرد . جنجالى ديده ، آشوبى ديده ، تماشا مىكردم و به كلى خود را گم كرده ، هيچ نمىفهميدم اينهمه هياهو براى چيست .\r\nچند ساعتى گذشت ، و من منتظر نتيجه‌ى اين آشوب بودم كه با من چه خواهند كرد . همين قسمى كه مشغول تماشا و فكر بودم ، خوب حس كردم كه در اطراف من نجواى زيادى مىكنند . بعضىها آثار رضايت و قبول در چهره‌ى خود آشكار مىكنند .\r\nبعضىها رو كرده ، كلمه‌ى غيرممكن را استعمال مىكنند . من پرسيدم : « اين‌ها چه مىگويند ؟ »\r\nيكى از خانم‌ها پيش آمده و گفت : « به واسطه‌ى مهمان‌هاى زياد و جمعيت محترمين ، داماد اجازه خواسته است [ شام را 
  ] در بيرون صرف نمايد . »\r\nاگرچه من اين مسئله را براى خود يك نوع بىاحترامى مىدانستم ، ليكن سرى به رضا حركت داده ، چيزى نگفتم . و پيش خود [ فكر 
  ] مىكردم كه بايد اين شوهر من خيلى جوان باشد ، براى اينكه شام خوردن با مهمان‌هاى خود را كه دوستان موقتى و سريع الزوال هستند ، ترجيح داد به يك دوست حقيقى و يك معاشر دائمى و رفيق خوب و بد . و پيش خود قسم‌ها مىخوردم كه هيچ وقت اين تحقير اول را فراموش نكرده ، صميمانه او را محترم نشمارم .\r\nشام آوردند . من به واسطه‌ى انقلابى كه در خود مىديدم ، نتوانستم غذا صرف نمايم . يك قدرى بازى كرده ، خود را مشغول نمودم . اين تغيير حال و انقلاب خيال مرا\r\n\r\n","description":"","footnote":"","page_name":" 74 ","page_number":90},
  {"content":"\r\n\r\nبعضى از خانم‌ها درك كرده ، فورى اطلاع دادند پدر شوهر من [ 60 
  ] از به دو امر دلتنگى در ميان باشد . فورى پس از شام ، دست داماد را گرفته ، با شاهزاده جهانسوز ميرزا پسر فتحعلى شاه به منزل من آمده ، به اصطلاح : ما را « دست‌به‌دست » دادند . يك قدرى توقف نموده ، شيرينى [ و 
  ] شربت صرف كرده ، مطرب‌ها و مهمان‌ها آشوب و ازدحامى كرده ، جنجال غريبى برپا نمودند .\r\nپس از ساعتى ، آن‌ها برخاسته رفته ؛ و تمام مهمان‌ها يك‌يك آمده ، خداحافظى كرده ، مبارك باد گفته ، رفته . من و داماد تنها مانديم . سجاده [ و 
  ] آفتابه لگن آوردند .\r\nما هر دو برخاسته ، وضو ساخته ، نماز شكرانه به جاى آورديم . پس از آن ، مشغول صحبت شديم . در همان كلمه‌ى اول ، محسوس شد كه شوهر من بچه است و تمام حرف‌ها و صحبت‌هاى او منحصر به بازىهاى كودكانه است . درين تاريخ ، خيلى قشنگ و ملوس بود . من هم پس ازينكه ديدم اين شخص منتخب شده و مال من است ، خود را حاضر كردم او را دوست بدارم . و مىديدم ازو منزجر و فرارى نيستم ؛ بلكه ، واقعا محبت به او دارم . اگرچه يك عشق شديدى نيست ، اما يك محبت خوبى است ؛ و شايد اگر مىفهميد ، اين محبت منجر به عشق مىشد و اسباب سعادت هر دو بود . ابدا عشق من به او اشكال نداشت ؛ چون يك دختر جوان سيزده ساله‌اى با يك قلب پاك و ضمير مطمعى ، خيلى زود قبول مىكند عشق و انس را . اما ، بدبختانه راه اين سعادت را ندانست و همان از روز اول مرا از خود منزجر و دور كرد .\r\nفرداى روز عروسى ، « پاى تختى » بود ؛ و مهمانى آن روز را در باغ داده بودند .\r\nليكن ، من در منزل خود بودم و شوهرم هم پيش من بود . هر دو بچه و جوان بوديم ، و هر دو در كمال عزت و بزرگى اين زندگانى محقر را پيموده بوديم . هر دو از يكديگر متوقع محبت و احترام بوديم . هر دو مىخواستيم مطاع باشيم . پس ، وقتى كه دو طبع آن‌قدر با يكديگر مطابق باشد ، ناچار در زندگى دائمى مغايرت زود توليد مىكند . پس ، از همان روز اول ، هرچه صحبت مىداشتيم خصمانه بود . بالاخره ، شروع به بازى ورق كرده ، داماد به من باخت . من هم يكى دو مرتبه بازى را به‌هم زدم و حركات كودكانه مىكردم . اين مغلوبيت ، [ به 
  ] شوهر عزيز من گران آمده ، و از من از همان روز اول قهر كرده . من هم ازو لوس‌تر [ و 
  ] پرادعاتر ؛ من هم قهر كردم . هركدام به يك گوشه‌ى اتاق نشسته ، مشغول فكر شديم .\r\nآئينه‌ى بزرگى درين اتاق نصب بود و تمام سراپاى من درين آئينه پيدا بود .\r\nمن خود را مىديدم فوق العاده خوشگل ، مثل يك ملكه يا يكى از رب النوع‌ها . تعجب مىكردم كه چرا شوهر من زانو نمىزند و مرا تقديس نمىكند ؟ چرا از من قهر مىكند ؟\r\nبه چه طاقتى روى از من برمىگرداند ؟ اين مگر انسان نيست ؟ اين مگر چشم ندارد ؟\r\nاللَّه اكبر ! آيا اين قسم زندگانى ، بدتر از مرگ نيست ؟ آيا تمام ساعات عمر من اين نحو خواهد گذشت ؟\r\nياد مىآورم تمام آن چيزهايى كه از سعادت و عزت و احترام در عمر گذشته‌ى كوچك خود داشتيم . و بعد مىديدم به اصرار يك نفر ، حيوانى را بر من مسلط كرده ، شريك زندگانى\r\n\r\n","description":"","footnote":"","page_name":" 75 ","page_number":91},
  {"content":"\r\n\r\nكرده‌اند . قلبم فوق العاده مىطپيد و دلم مىلرزيد . اشك‌هايم مثل سيل به صورتم جارى بود .\r\nآرى ! مردم به من خوشبخت مىگويند ، زيراكه با اينهمه عزت و هياهو و ثروت مرا به شوهر داده‌اند . خانواده‌ى خيلى معظمى ، مفتخرا مرا با كمال اشتياق و آرزو پذيرفته‌اند .\r\nفوق العاده خوشگل و مطبوع ، داراى حقوق گزاف و اميدوار به آينده ، اول جوانى ؛ اما ، در تمام اين سعادت‌هاى ظاهرى و خوشىهاى سطحى ، من بيچاره بدبخت‌ترين مخلوق هستم . نگاهدارى اين سعادت ، منوط به سعى و عمل است . سعى و عمل ، نتيجه‌ى اتحاد است . اتحاد ، از چه‌چيز ايجاد مىشود ؟ از محبت . محبت از چه توليد مىشود ؟ از عقل . عقل از كجا تكميل مىشود ؟ از علم .\r\nاين طرف و شوهر عزيز من ، يك بچه‌ى خودسر خسته‌كننده‌اى است . پس ، من بدبختى را روبه‌روى خود معاينه مىديدم ، و خوب حس مىكردم كه عاقبت و خيمى را بايد منتظر باشيم . روز به همين قسم گذشت . عصر مرا به مجلس مهمانى و دعوت بردند . مثل برليانت‌ها در خوشگلى مىدرخشيدم و فوق العاده اسباب توجه و تحسين شده بودم . و من در دل دعا مىكردم : اين دو سه ساعت عصر ، به‌قدر روز محشرى طول پيدا نمايد و من دوباره به منزل خود نيايم و دچار حركات وحشيانه و محبت‌هاى مستهزهانه‌ى شوهرم نشوم . اما ، هرچه را انسان بخواهد نمىشود و طبيعت تخطى [ و 
  ] تجاوز از محور خود نكرده ، آنچه را ميل دارد مىكند . شب شد و ما دوباره به منزل مراجعت [ 61 
  ] كرديم . شوهرم مشغول بازى بود . كاغذ پاره‌هاى فراوانى در جلو ريخته و ديو كاغذى مىساخت . تخت درست مىكرد . شاه وزير ترتيب مىداد . اگرچه اين بازى كودكانه و بدون غرضى بود .\r\nليكن ، من به محض ديدن اين بساط ، مثل برق زده به جاى خود خشك شده و در روى يك صندلى افتادم . تصور كردم اين اساس را برضد من فراهم كرده ، و اين شاه كاغذى كه به صورت ديو ساخته ، گوشه‌اى از خانواده‌ى من زده . كم‌كم ، اين خيال به قدرى در من مؤثر افتاد كه تصور مبدل به يقين شد . با كمال حزن ، دايه‌ى خود را صدا كرده ، گفتم :\r\n« ببين ممه جان ! پدر و خانواده‌ى مرا توهين مىكند و به من ازين راه زحمت مىدهد .\r\nچرا روز اول عروسى و اول مرحله‌ى زندگانى ، اين حيوان مرا مىرنجاند ؟ »\r\nگريه را شروع كردم و به اتاق ديگر رفتم . كسانى كه همراه من بودند ، به اتاق رفته ، او را ملامت كرده و كاغذها را پاره كرده ، دور ريخته ؛ و ما را آورده ، باهم صلح دادند .\r\nليكن ، وقتى كه رفتم او را براى آشتى ببوسم ، خوب حس كردم كه مىميرم .\r\nدو سه روز گذشت ، و هر دقيقه من يك زحمت تازه مشاهده مىكردم . مثلا : اين شوهر عزيز من ، پس از غذا خوردن ، دست و دهان چرب خود را نمىشست . و مخصوصا اگر من به او مىگفتم : خوب نيست دست نشوئيد ؛ با من لج كرده ، چربىها را با پرده‌هاى مخمل پاك مىكرد . سر خود را شانه نمىكرد . لباس عوض نمىكرد . هميشه ، مخالف عقيده و سليقه‌ى من بود . اگر من به او مىگفتم : نظيف باش ؛ كثيف بود . اگر مىگفتم : آرام باش ؛ شرارت مىكرد . هرچه من به او مىگفتم ، برعكس اقدام مىكرد . فورى و بدون فراغت ، زندگانى ما از روز اول به دوئيت شد . هرچه صحبت با يكديگر داشتيم ، تمام خشن و\r\n\r\n","description":"","footnote":"","page_name":" 76 ","page_number":92},
  {"content":"\r\n\r\nدرشت . هر حركتى مىكرديم ، بر خلاف و برضد . من داخل يك زندگانى پرزحمتى شده بودم ، و به كلى آن آسايش‌هاى منزل مادر [ و 
  ] پدر از من دور شده بود . گاهى در زير بار زحمت و اندوه ، بيچاره [ و 
  ] عاجز شده ، و در يك اتاق تنهايى مشغول گريه مىشدم .\r\nساعات شبانروز ، من با اين شوهر خود در مجادله ، بل مخاصمه بودم . نه اينكه من باعث بروز [ و 
  ] ظهور اين انقلاب بشوم ؛ نه ! خدا را به شهادت مىطلبم ، در من تقصيرى جز غرور نبود . بلكه ، او باعث تمام اين حركات بود . زندگانى ما مركب بود از دلتنگى ، گريه ، كتك كارى . از چه ساعت ؟ از شب اول و ساعت اول زندگانى . و مفسد و آنتريك كن تمام اين وقايع ، دده‌ى سياهى بود كه پس از فوت مادر شوهر من ، پرستار اين بچه بوده است . مثلا : اين طفل را مجبور مىكرد در حضور من ، با كنيزها كتك كارى كرده ، شوخى آن‌ها را ببوسد . زيراكه ، مىديد من ازين بابت فوق العاده دلتنگ مىشوم . يا اينكه : او را مجبور مىكرد هيچ از بيرون به اندرون نيايد و در همان بيرونى منزل كند .\r\nو اگر باز از ترس پدرش در بيرون نماند ، اين بچه را به اتاق خودش برده ، در بغل خودش مىخوابانيد . و اين سياه نه اينكه با من طرف باشد ؛ نه ! بعدها كه فهميدم ، اخلاق اين دده هميشه فساد بوده است و عاداتش توليد زحمت مردم .\r\nبيست روز تقريبا از عروسى من گذشت و محرم پيش آمد . پدر شوهر من در دهه‌ى اول روضه‌خوانى معظمى داشت . من خيلى خوشحال شده بودم كه يك اشتغالى درين دلتنگىها پيدا كرده ، فرصتى براى گريه پيدا مىكنم . زيراكه در روبه‌روى كسان خود ، گريه نمىكردم و نمىخواستم بدبختى من شيوع پيدا كند ؛ زيراكه خيلى پرغرور بودم . در محرم ، من لباس آبى رنگ پوشيدم و هرروزه سراپاى خود را غرق جواهر كرده ، با انواع زينت‌هاى قشنگ به روضه مىرفتم . فاميل شوهر من به‌اضافه‌ى فاميل خودم و دختر اتابك ، همه روزه بودند . تقريبا يك عيش بزرگى براى من بود ، كه از دست زحمت‌هاى داخل به تماشاى خارج خود را تسكين بدهم .\r\nلازم است از بدجنسى نوع بشر و از دسيسه‌كارىهاى خانه‌خراب‌كن اين مردم ، شرحى به شما بنويسم . اين شوهر من چهار خواهر داشت ؛ دو خواهر از خاله‌اش ، كه قبلا زن پدرش بوده ، بعد فوت مىشود ، كه هر دو در خارج تهران ، يكى در ارومى و ديگرى در ماكو ، شوهر داشته . يك خواهرش كه از مادر خودش بود ، عروس اقبال السلطنه . و خواهر ديگرش هنوز شوهر نكرده ، در خانه [ 62 
  ] بود . پسر اقبال السلطنه كه معظم السلطنه ناميده مىشد ، خيلى در ميان فاميل زنش مطبوع و محترم بود .\r\nدر زمانى كه مرا براى شوهرم شيرينى مىخوردند و من هشت ساله بودم ، يك عكس مرا در آن زمان انداخته ، براى شوهرم مىفرستند . اين عكس را تمام فاميل ديده بودند ؛ زيرا كه من هشت‌ساله و قابل حجاب نبوده‌ام . در همان زمان ، اين شخص در خود علاقه‌اى نسبت به من احساس مىنمايد . هرقدر من بزرگتر مىشوم ، علاقه‌ى اين جوان بزرگ مىشود ؛ تا اينكه مرا عروسى مىكنند . حال كه من در خانواده آمده‌ام ، اين بدبخت تمام همتش را مصروف به اين نموده است كه بين من و شوهرم الفتى توليد نشود ؛ و ازين راه ، او شايد به مقصودى كه دارد موفق شود . شوهر من هم بچه و قابل فريب بود ، و به اين\r\n\r\n","description":"","footnote":"","page_name":" 77 ","page_number":93},
  {"content":"\r\n\r\nشوهر خواهر هم بىاندازه علاقه داشت . نقشه‌ى مرتبى در پيش خود مىكشد . ولى ، اجراى نقشه را از عهده‌ى خود خارج مىبيند و براى اين جنايت و خيانت خود ، شريك و همدستى مىخواهد .\r\nهر روز ، من متجاوز از پنجاه شصت نفر مهمان داشتم . تمام زن پدرها ، همشيره‌ها ، اقوام دسته‌دسته به روضه مىآمدند . پس از اتمام روضه كه اين‌ها به منزل من مىآمدند ، برادرها ، قوم خويش‌هاى محرم من ، از بيرون سلام پيغام مىدادند . و اغلب ، زن پدرها داوطلب مىشدند كه ايشان اندرون بيايند و ما آن‌ها را ببينيم . بالاستمرار هم اين جوانك با ايشان بود و خصوصيت را با شوهر من گرم كرده بود و انواع اقسام هديه‌ها براى او مىفرستاد ؛ و آن بيچاره هم در دوستى و به بچگى مىپذيرفت ، و هيچ خيال نمىكرد كه آن‌ها اسباب بدبختى و تاريكى روزگار روشن او هستند .\r\nاين جوانى بود تقريبا نوزده ساله ، فوق العاده خوشگل و خوش صورت ، خيلى مؤدب و مهربان ، تحصيل كرده ؛ و يكى از دخترهاى اتابك هم نامزد و عقد كرده‌ى او بود . در مواقعى كه اين جوان به منزل من مىآمد ، من احساس مىكردم رفتار او طبيعى و ساده نيست ، آن قسمى كه سايرين راست . و هر وقت چشم‌هاى من با چشم‌هاى او تصادف مىكرد ، يك فروغ غير طبيعى از آن‌ها ساطع ، و اضطراب آشكارا محسوس بود . ليكن ، من نمىفهميدم ؛ درصدد فهم مطلب هم نبودم . اين آمد و رفت‌ها به كلى بىنتيجه بود .\r\nزيراكه من و شوهرم آنى از هم جدا نمىشديم و در تمام اين ملاقات‌ها ، شوهر من همه‌جا با من بود ؛ و من هم هيچ وقت تنها از اين جوان پذيرايى نمىكردم ، زيراكه خجالت مىكشيدم و قدرت تكلم با مردى غير از شوهر خود نداشتم . اگر برحسب اتفاق هم وقتى او به منزل من مىآمد كه شوهرم نبود ، من معذرت خواسته ، نمىپذيرفتم .\r\nكم‌كم ، اين جوانى كه براى هوا [ و 
  ] هوس گمراهى مرا قبول كرده خود را اسباب كار درست كرده بود ، از چند جاى مجروح شد و يك عشق شديدى نسبت به من پيدا كرد . تا حال اگر براى ديگران آلت كار بود ، امروز براى خود مجدانه مشغول كار است . ليكن ، نتيجه نمىبرد و جز زجر و زحمت چيزى عايدش نمىشد . بالاخره ، خسته مىشود و به همدست رفيق خودش از نزديكى و معيت شوهر من شكايت مىكند . آن رفيق شفيق مهلت مىخواهد كه نقشه‌ى صحيحى ترتيب بدهد . درين بين‌ها هم طبيعت با آن‌ها مساعدت كرده ، نقشه‌ى آن‌ها را مرتب مىكند : يك دسته رقاص و بازيگر از روسيه به ايران « سيرك » باز مىشد . پس ، ازدحام [ و 
  ] اجتماع غريبى كرده ؛ در ظرف يك هفته ، اين دو دختر زشت بدگل محاصره شدند از عشاق كه تمام اعيان اشراف مملكت بودند .\r\nو اين‌ها وجود اين دخترك را مغتنم شمرده ، او را اسباب تشريفات مقاصد خود قرار مىدهند . و باهم متحد مىشوند كه شوهر مرا به هر وسيله‌اى هست ، به محبت اين دختر ترغيب [ و 
  ] تحريص نموده ، او را به او مشغول كنند . اولا ، شرحى تعريف [ و 
  ] تمجيد او را نموده ، خود را عاشق اين دختر جلوه مىدهند . پس از آن ، او را تحريك مىكنند كه به همراه خود به سيرك برده ، [ 63 
  ] دختر را به او نشان بدهند .\r\nيك روزى ، عصر من در حياط مشغول قدم زدن گردش‌كنان بودم . ديدم قوم من\r\n\r\n","description":"","footnote":"","page_name":" 78 ","page_number":94},
  {"content":"\r\n\r\nوارد و خيلى ملايم مهربان با من گفتگو را شروع نمود . من هم با او احوال‌پرسى كرده ، سؤال كردم : « پس شوهر من كجاست ؟ »\r\nاظهار كرد : « در بيرون است ؛ و مرا در پيشگاه شما شفيع قرار داده است . »\r\nازين صحبت‌ها چيزى مفهوم من نشد ؛ به نظر استفهام به او نگريسته ، پرسيدم :\r\n« چه شفاعتى ؟ مگر او چه كرده است ؟ »\r\nگفت : « هنوز كارى نكرده است كه موجب عفو و بخشايش باشد و شفيع لازم باشد . اين شفاعت براى يك تفرج در خارج است . »\r\nگفتم : « من نمىفهمم . خوبست بىپرده بفرمائيد مقصود چيست ؟ »\r\nگفتند : « اين سيرك كه باز شده است ، نقطه‌ى اجتماع تمام محترمين است و جاى بيقاعده‌اى نيست . اجازه بدهيد امشب را ايشان به سيرك آمده ، تماشا نمايند . »\r\nمن خجالت كشيده ، سرخ شدم و گفتم : « اجازه لازم نبود . ايشان مختار هستند ؛ در حالتى كه شما خود هم همراه او باشيد و مهمان شما باشد . »\r\nاظهار وجد و شعفى كرده ، گفت : « شما منت بزرگى بر من گذاشته ، و من امتنان خود را به هيچ قسم نمىتوانم عرض كنم ؛ مگر اينكه دست شما را ببوسم . »\r\nو با يك هيجان فوق العاده‌اى دست مرا گرفت كه ببوسد . من خود را عقب كشيده ، گفتم : « لازم به شكرگزارى نيست . من كارى نكردم كه قابل مرحمت شما باشد . »\r\nاين جوان بىاختيار دست‌ها را به پهلو انداخته ، دو قدمى به عقب رفت ؛ و مدتى طولانى به من نگاه كرد . خون به يك سرعت غريبى به سر و صورتش ريخت ، و با يك لرز عصبانى دوباره دست‌ها را به هم وصل كرده ، گفت : « تو قابل پرستشى ، تو قابل پرستشى ! واى به حال كسى كه جز تو معبود [ و 
  ] منظورى داشته باشد ! »\r\nپس از گفتن اين كلمات ، افتان [ و 
  ] خيزان خود را به طرف در كشيده ، مثل كسى كه مجرم يا گناهكار است ، روى به فرار نهاده ؛ و مرا با يك وحشت و جبنى به جاى خود گذاشت . مدتى سرم گيج ، حالم بد بود و هيچ نمىفهميدم كجا هستم ، چه مىكنم . پس از آن ، يك مرتبه به اطراف خود نگاه كردم . نااميدانه ناله نموده ، گفتم : « آه ! بدبخت ! بدبخت ! » پس از آن ، به اتاق خود رفتم و خود را به روى خوابگاه انداخته ، مثل مريضى كه مشرف به موت است ، دست و پا مىزدم . ازين ساعت و ازين كلمات ، يك بدبختى عظيمى در خود احساس مىنمودم . گاهى به مادرم در عالم خيال لعنت و نفرين مىكردم كه چرا زندگانى آسوده مرا مشوش نموده ؛ و چرا با اينهمه هاىوهوى [ و 
  ] تحميلات ، مرا به بدبختى عرضه كرد . يك ماه هست شوهر كرده‌ام ؛ و تمام اين يك ماه در اضطراب و انقلاب بوده‌ام . آه ! خدايا ! آيا تمام مردم همين قسم زندگانى مىكنند ، يا زندگانى من با سايرين فرق دارد ؟ هر شوهرى همين است ، يا شوهر من اينست ؟\r\nمن حق داشتم مضطرب باشم ؛ زيرا كه در منزل پدرم و تحت تربيت مادرم ، تمام زندگانيم ساده و محترمانه بوده است . هميشه ، مطاع بوده‌ام و همه قسم از من رعايت احترام مىشده است و از هر حيث محظوظ بوده‌ام . با اين زندگانى جديد غير آشنا بودم .\r\nدر ميان جزر و مد زندگانى عاجز مانده ، مستأصل شده بودم . على الخصوص كه پدر شوهر\r\n\r\n","description":"","footnote":"","page_name":" 79 ","page_number":95},
  {"content":"\r\n\r\nمن هم به كلى مرا مطلق العنان گذاشته بود و راهى كه از منزل من به منزل او بود ، مسدود كرده بود . و اين زندگانى آزاد خودسرانه ، در عوض اينكه مرا مسرور بدارد ، محزون كرده بود . چون ، تنها و فقط به راهنمايى افعال ، درين درياى خطرناك پرطوفان بايد بحر پيمايى نمايم . و من هم طفل خردسال ؛ طفلى كه هنوز قابل توجه است ؛ طفلى كه به كلى از سبك زندگى عارى و متوارى است ؛ طفلى كه قابل فريب است .\r\nبا اين خيالات درهم برهم ، خوابم برد . آن بىمبالاتى زمان طفوليت بر فكر و عقل غلبه كرده ، يك وقت بيدارم كردند و ديدم تقريبا صبح است و شوهرم آمده . من از او استفسار كرده ، تفصيل را پرسيدم . ديدم چند كلمه درهم برهم به من جواب داد ؛ خستگى و كسالت را بهانه كرده ، خوابيد . من هم دوباره خوابيدم . صبح كه بيدار شدم ، حسب الرسم شوهر خود را در پيش خود نديدم . سؤال كردم : كجاست ؟ گفتند : خيلى صبح زود رفته بيرون . اين خلاف رسم و عادات را من خوب ملتفت شده ؛ ليكن اهميتى نداده ، به روى خود نياوردم . مشغول نواختن پيانو شدم كه عشق غريبى داشتم به تصنيف تازه [ اى 
  ] كه معمول [ 64 
  ] شده بود .\r\nتقريبا ظهر شوهرم آمد ؛ ليكن ، رنگ خود را باخته و يك آثار اضطراب [ و 
  ] زحمت فوق العاده درو مشهود بود . من سؤال كرده ، پرسيدم : « شما را چه مىشود ؟ » گفت : « دلم درد مىكند . و آمدم به شما اطلاع بدهم ناهار ميل ندارم ؛ و بروم بيرون كار لازمى دارم . »\r\nمن يك نگاه پرحسرتى به او كرده ، گفتم : « برويد . ليكن ، درد شما به مرض قلبى بيشتر شباهت دارد . خيلى احتياط كنيد ، خطرناك است ! »\r\nنگاه پرتزلزل [ و 
  ] تفتيش به [ من 
  ] كرده ، ساعتى متردد ماند كه چه جواب بدهد .\r\nبالاخره سرش را زير انداخته ، رفت . من هم چون در تمام ساعات شبانروز با شوهرم مشغول معارضه [ و 
  ] منازعه بوديم ، اين غيبت او را مغتنم شمرده ، هيچ آثار حزن و تأسفى مشاهده نمىكردم ؛ بلكه خوشحال بودم كه [ به 
  ] ميل خود مىخوابم ، ساز مىزنم ، راه مىروم و كسى نيست با من چون و چرايى نمايد . خوب مىديدم كه من آزادى را به همه چيزها ، حتى به زندگانى ترجيح مىدهم ؛ و اطاعت [ و 
  ] انقياد خسته‌ام كرده است . كارگاه قشنگ كوچكى داشتم ؛ نشسته ، مشغول گلدوزى شدم . و اين گل را خيالى مىدوختم ، بدون نقشه . و خوب از عهده برآمده ، مطبوع‌ترين ، عزيزترين ، صنعت‌هاى خود او را محسوب مىداشتم .\r\nناگاه ، در باز شد و آن جوان وارد شد . با يك نگاه پرحسرتى به من تماشا كرده ، گفت : « تنها هستيد ؟ »\r\nگفتم : « آرى ! »\r\nگفت : « چه مىكنى ؟ »\r\nگفتم : « گلدوزى ! »\r\nاجازه‌ى تماشا خواست . من هم قبول كردم . در وقتى كه او به طرف من متمايل شد و به كارهاى من تماشا مىكرد ، احساس كردم مىلرزد . برگشته ، يك نگاه عجيبى به او\r\n\r\n","description":"","footnote":"","page_name":" 80 ","page_number":96},
  {"content":"\r\n\r\nكردم . بىاختيار خود را به پاى من افكند ، گفت : « العفو ! العفو ! »\r\nمن مبهوت نگاه مىكردم . گفتم : « چه مىگويى بدبخت ؟ چه كرده‌اى كه عفو مىطلبى ؟ » جواب نداده ؛ در عوض جواب ، دست در بغل كرده ، كاغذ خيلى قشنگى درآورده به من تقديم نمود . و مثل اينكه طاقت بيش ازين تحمل را ندارد ، سر پيش افكنده ، دور شد و براى [ من 
  ] گذاشت يك حيرت و وحشت غيرقابل ذكرى .\r\nكاغذ را با يك سرعت غريبى باز كرده ، چندين مرتبه از سر تا ته مرور نمودم .\r\nاين كاغذ تقريبا ده صفحه بود ؛ و تمام شرح اين مدت را كه به اغواى چه كسى به خانه‌ى من آمده ، و مقصود طرف مقابل چه بود ، و چه قسم اين بيچاره فقط اسباب كار بوده و بعد چه قسم خودش گرفتار و مجذوب شده و حالا به سرحد جنون به من عشق پيدا كرده ، تمام درو درج بود . پس از مطالعه و ملاحظه ، چشم‌ها را روى هم گذاشته و يك مرورى به دوره‌ى شناسايى اين جوان نموده ؛ ديدم تمام آنچه نوشته صحت دارد ، و تمام حركاتى كه درين مدت كرده است و من به نظر بىاعتنايى تماشا كرده‌ام و ساده تصور مىنمودم ، بر خلاف بوده است . آن وقت ، مثل اينكه از يك خواب پروحشتى بيدار شده ، بر خود لرزيدم . خواستم فرياد بزنم ، نفسم يارايى نكرد . رفتم برخيزم ، بىاختيار روى صندلى افتادم و خود را مشرف به مرگ مىديدم . ولى ، در ميان تمام اين انقلابات ، باز خود را نباخته ، با يك عزم ثابتى برخاسته ، كاغذ را پاره‌پاره ، مفقود نمودم ؛ و مشغول فكر شده ، مىخواستم خود را تسلى بدهم ازين زحماتى كه متواليا درين مدت ، مثل باران بر من بار [ يد 
  ] ه است ، به كلى تمام قواى مرا مضمون ساخته است .\r\nامشب هم شوهرم بر خلاف معمول به خانه نيامد ، و تقريبا نزديك صبح بود كه آمد .\r\nمرا بيدار كرد ؛ ديدم چشم‌ها از گريه ورم كرده ، ولى بىاندازه حالش منقلب است .\r\nاز آن ساده لوحى و ضمير پاكى كه داشتم ، نفهميدم او را چه مىشود ؛ تصور نمىكردم اين قسم به سرعت برق عاشق بشود .\r\nپرسيدم : « چرا گريه كردى ؟ »\r\nگفت : « دلم درد مىكند . »\r\nگفتم : « اگر دل درد دارى ، تا اين وقت شب كجا بودى ؟ »\r\nگفت : « همراه شوهر خواهرم به تماشا رفته بودم . »\r\nسؤال را قطع كرده و يك خلجان خاطرى در خود احساس نمودم ؛ و با همين افكار پريشان درهم [ و 
  ] برهم كه به هيچ كجا منتهى نمىشد ، خوابيدم . باز صبح كه بيدار شدم ، او را نديدم . هرچه تفتيش كردم ، چيزى مفهوم نشده و نفهميدم او در چه خطى مشغول سير است . اين تنهايى كه اول مرا مسرور كرده بود ، حال كم‌كم مرا مضطرب مىسازد ؛ و اين دورى بى جهت در من توليد يك اندوه و حزن بىپايانى نموده است . هرقدر امروز را تفحص كردم ، كليتا شوهرم را نيافتم . نه در بيرون بود ، [ 65 
  ] نه در منزل پدرش بود ، نه در منزل خواهرش بود . بالاخره ، پس از تفتيشات زياد\r\n\r\n","description":"","footnote":"","page_name":" 81 ","page_number":97},
  {"content":"\r\n\r\nبه من گفتند : « صبح زود با ماژور ، پسر كنت « 50 » ، سوار شده و خارج رفته‌اند . من كم‌كم بيحوصله شده ، خون در سرم به جوش آمده بود . تقريبا غروب بود كه شوهرم آمد ؛ ولى ، خيلى بدحال‌تر از روزهاى پيش . من بناى مؤاخذه ، داد و فرياد گذاشتم كه :\r\nكجا بودى ؟\r\nبه من جواب نداد . زياد كه اصرار كردم ، فرياد زدم ؛ گفت : « هركجا ميل دارم بودم . شما حق تعرض به من نداريد . »\r\nاين كلمه كه هيچ منتظر نبودم ، در من اثر رعدوبرق را نموده ، به جاى خود خشك شدم . پس از لحظه [ اى 
  ] ، راه منزل پدر شوهر را پيش گرفته ، رفتم شكايت شوهر را به او نمودم . خيلى با مهربانى و خوشرويى مرا پذيرفته ، وعده داد كه او را غدغن كند از منزل خارج نشود . به محض برگشتن به منزل ، باز ديدم شوهرم نيست و مفقود شده است .\r\nدر همين اوقات تلخى و انقلاب خيال ، كاغذى به توسط پست به من رسيد ؛ خيلى محترمانه و با كمال خيرخواهى شرح ذيل درو درج بود :\r\n« حضور حضرت عليه‌ى عاليه‌ى محترمه ! يك دوست مجهولى عرض و تصديع مىدهد . اولا ، تأسفات صميمانه‌ى غمناكانه‌ى خود را ازين پيش‌آمد تقديم نموده ؛ بعد ، عرض مىكند : اى ملك سيرت ، فرشته صورت ! حيف تو كه در به دو جوانى و عمر ، دچار خانواده‌ى نمك به حرام قدر ندانى شده‌اى . اين خانواده كه از دولت پدر تو به اين مقام بلند ارجمند و اريكه‌ى سعادت و نيكبختى نزول نموده‌اند ، هيچ رعايت خاطر تو را نكرده ، بلكه به تو تحقير مىنمايند . آيا سبب غيبت ناگهانى شوهر پست فطرت را مىخواهى بدانى ؟ سبب اين است كه : او عاشق شده است به « كتى » نام ، يكى ازين دخترهاى رقاصه كه در سيرك بازى مىكنند . و به او معاونت و كمك مىنمايد : ماژور ، پسر كنت ، كه گرگ براق گيتى است . و به او مىبرد كاغذ و هديه : حسين فراش خلوت كه غرق نعمت و احسان توست . اگر صحت اين مطلب را ميل دارى ، تفتيش كن در جعبه‌اى كه به نمره‌ى 24 بسته شده است در اتاق خلوت زاويه‌ى تالار مسكونى او ؛ و تفنگ گنجشك‌زنى نمره‌ى 20 انگليسى را بخواه . امضاء : دوست مجهول . »\r\nسرم دوران پيدا كرد . يك ورطه‌ى عميقى در زير پاى خود مشاهده نمودم .\r\nبىاختيار اشك از چشم‌هايم سرازير شده ، قوه‌ى ايستادن از من سلب ؛ چرخى به دور خود خورده ، در روى زمين بىحال افتادم . پس از ساعتى كه قدرى تخفيف پيدا كردم ، برخاسته دست‌ها را به جلو داده ، مثل اينكه چيز موحش را مىروم از خود دور نمايم ؛ و بيخودانه فرياد زدم : اى خدا ! اى خدا ! آيا در تمام اين عالم ، من دوست و صديقى ندارم كه به من كمك و همراهى كند ؟ »\r\nصداى مضطربى از پشت سر من گفت : « چرا ! دوستان تو ، تو را با يك نظر احترام\r\n\r\n\r\n","description":"","footnote":"\r\n( 50 ) - مقصود : « كنت دو مونت فرت » نظم الملك است . وى ايطاليائى و مامور تشكيل نظميه در ايران بود .\r\n","page_name":" 82 ","page_number":98},
  {"content":"\r\n\r\nو پرستش هميشه مواظب و مراقبند . اين تويى كه به دوستان صميمى اعتنا نكرده ، و آن‌ها را به يك نظر تحقير تماشا مىنمايى . »\r\nبرگشته ، ديدم همان جوان بيچاره را ؛ خجل شده ، سر به زمين افكنده . گفتم :\r\n« شما درين ساعت كجا بوديد ؟ »\r\nگفت : « من وعده داشتم و مهمان شوهرت بودم كه امشب ، به اتفاق به سيرك برويم ؛ حال كه آمدم ، او رفته بود . آمدم ترا ديده ، بروم . اينست كه مىبينيد درينجا ايستاده‌ام ؛ و خوب به موقع رسيدم ، اگر قبول كنى مرا و دوستى مرا . »\r\nمن با يك ضعف و بيچارگى ، سرم را حركت داده ، گفتم : « افسوس كه من بدبختم و درين تنگناى بدبختى ، كسى را نمىبينم كه شريك و سهيم با من باشد . نه ! نه ! من نمىتوانم دوستى درين عالم براى خود بشناسم ، جز قبر ؛ و پناهى داشته ، جز مرگ . »\r\nيك ناله‌ى وحشتناكى كرده و گفت : « آه ! آه ! تو مىروى بميرى ؟ تو مىخواهى بميرى ؟ نه ! نه ! تو نبايد بميرى ؛ تو بايد سعادتمند باشى ؛ تو بايد زنده باشى ؛ تو بايد آزاد باشى ! »\r\nيك نگاه مأيوسانه به او كرده و گفتم : « به چه حق شما [ من 
  ] را از حق ، [ 66 
  ] از مرگ منع مىكنيد ؟ من كه پدر ندارم . من كه مادرم دوستم ندارد . من كه شوهرم از دستم رفته . من كه تنها و بىكس درين عالم بايد زندگانى كنم . من كه هيچكس دوستم ندارد . من كه تمام عالم با من ضد ، معاند ، دشمن هستند . آيا حق ندارم بميرم و ترك كنم اين زندگانى پرزحمتى كه شروع كرده‌ام ؟ »\r\nگفت : « من به چه حق تو را منع مىكنم ؟ سؤال غريبى است ! به من درست نگاه كن و ببين چشم‌هاى من از شدت گريه ، سرخ و متورم شده . عمر و زندگانيم از عشق و نااميدى ، تلخ شده . من كه مىروم بدهم عمر خودم را در راه تو لحظه‌به‌لحظه ، و خون خودم را قطره‌به‌قطره ، آيا من حق ندارم تو را براى سعادت و نيكبختى خودم از مرگ منع كنم ؟ چرا بميرى ؟ تو جوانى ؛ تو خوشگلى ؛ تو متمولى . نه ! نه ! زنده بمان و تلافى كن تمام ناملايمى كه با تو مىكنند . »\r\nمن دست خود را به طرف پيشانى خود برده و گفتم : « آه ! آه ! مرگ ! مرگ بيا ! بيا و مرا از مجادله‌ى ضميرم مستخلص كن ! »\r\nقدمى به طرف [ من 
  ] برداشته ، دست سوزان مرا در دست يخ كرده‌ى خود نگاهدارى نمود و گفت : « يك كلمه بگو و جان مرا خلاص كن . بگو كه تو عشق مرا رد مىكنى . بگو كه تو مرگ مرا مىخواهى . بگو كه درين تنگناى زندگانى ، به محبت من احتياج ندارى . »\r\nبا يك حرارتى اين كلمات را بيان نمود كه من سراپاى مرتعش شده ، عاجز از جواب شدم . مىبينم كه در من دو چيز صورت وقوع پيدا كرده : يكى انتقام و يكى محبت . دست خود را آهسته پس كشيده و گفتم : « من به شما حال نمىتوانم جواب بدهم ؛ صبر كنيد . »\r\nگفت : « پس قسم بخور به خون پاك پدرت ، كه قصد كشتن و تلف كردن خودت را\r\n\r\n","description":"","footnote":"","page_name":" 83 ","page_number":99},
  {"content":"\r\n\r\nنكنى . »\r\nمن قسم ياد نموده و مثل اشخاص مست به روى صندلى افتادم . ايستاده ، نگاه‌هاى پرمحبتى به من نموده ؛ بعد زانو زد و به‌طور تقديس و احترام ، پاى مرا بوسيد . مرخصى گرفته ، رفت .\r\nپس از رفتن او ، من به يك انقلاب عظيمى دچار و مبتلا شدم : از طرفى ، از اين كاغذ و كشف اسرار شوهرم بىاندازه محزون بودم ؛ از يك طرف ديگر ، اين جوان و عشق او را آلت انتقام قرار داده ، مىخواستم تلافى كنم . ولى ، جرأت [ و 
  ] قدرت اقدام نداشتم . فكر مىكردم اگر من عشق اين شخص را قبول كنم ، پس از فهم و درك اين مسئله ، من جواب مادر شوهر ، پدر شوهر را چه بدهم . بالاخره ، مصمم شدم كنجكاوى و تفتيش نموده ، اصل مسئله [ را 
  ] بفهمم ؛ پس از فهم ، به مادر و پدر شوهر شكايت كنم . اگر جلوگيرى شد و به كلى اين مطلب از ميان رفت ، من هم تمام وقايع اين جوان را به شوهرم گفته ، او را از منزل خود طرد و خارج كنم . اگرچه برحسب اتفاق ، هيچكس با من مساعدت نكرد و به همين و تيره شوهر من حقوق مرا دزديد ؛ من هم خود را مجبور كنم كه اين جوان را دوست بدارم و تلافى به شوهرم بكنم . و پس از كشف هم اگر كسى از من ايراد كرد ، من تمام تظلمات و عدم اعتنا و رفتار شوهر خود را گفته و برائت ذمه نمايم .\r\nبه اين خيال طفلانه مصمم و درصدد كنجكاوى برآمدم . اتفاق يا بدبختى ، نمىدانم كدام ، مساعدت كرد و فردا شوهرم از صبح با محبوب عزيزش به تفرج رفتند .\r\nمن هم به رسم گردش در باغ بيرون رفته ، به همان نشانى كاغذ ، به اتاق رفته ؛ جعبه را باز كرده ، يك عكس [ و 
  ] چند دانه كاغذ به زبان فرانسه پيدا كردم . كاغذها را نتوانستم بخوانم ؛ ليكن ، عكس را برداشته ، آمدم به منزل . بلافاصله ، پيش پدر شوهرم رفته ، شكايت را شروع نمودم و عكس را هم به او دادم . خيلى خنديد و به من گفت : « اين‌ها به واسطه‌ى غرض مغرضين است . شما گوش نكنيد ! فرضا عكس در جعبه‌ى او بود ؛ چه ربطى به استقلال شخص شما دارد ؟ »\r\nگريه را شروع كرده ، گفتم : « شب‌ها [ و 
  ] روزها ، هيچ در منزل [ 67 
  ] نشسته و تمام را با پسر ماژور « 51 » به تئاتر [ و 
  ] گردش هستند . »\r\nباز خنديد و گفت : « به اين حرارتى كه شما قصه مىكنيد ، گمان نمىكنم پسر من تقصير بزرگى كرده است . درحالىكه گردش [ و 
  ] تفرج براى جوان‌ها عيب نيست ، و مرد نبايد در خانه مانند زنان نشسته . »\r\nمن با يك غرور فوق العاده برخاسته ، در قلب و دل خود صد هزار نفرين با خود كردم كه چرا شكايت خود را به كسى مىكنم كه هيچ نمىفهمد درد من چه ، زحمت من كدام است . به منزل آمده ، در كمال دلتنگى به روى زمين افتاده ، شروع به بيقرارى [ و 
  ] ناله نمودم . شكايت را به مادرم كردم ؛ او هم جواب‌هاى پرت خارج از موضوع\r\n\r\n\r\n","description":"","footnote":"\r\n( 51 ) - كذا ( - ماژور ، پسر كنت ) .\r\n","page_name":" 84 ","page_number":100},
  {"content":"\r\n\r\nبه من داد . من هم مجبور به سكوت شده ، نفس نمىكشيدم ؛ و تمام شبانروز و ساعات عمر را ، تنها و در زحمت بودم . منتها در بيست و چهار ساعت ، شوهر من دو ساعت به خانه مىآمد ؛ و آن دو ساعت هم ، دل درد داشت . يك نفرت فوق تصورى نسبت به او در من توليد شد ، و تمام اين زندگانى را سراسر غيرقابل و خسته‌كننده مىديدم . بعد خواستم خود را مشغول كنم : روزها و شب‌ها كه تنها بودم ، لباس‌هاى فاخر اعلا ، ارسىهاى قشنگ ، بعضى جواهرات كوچك كه به نظر خودم حقير مىآمد آورده و « لاتار » مىگذاشتم . به اسم هر كنيزى كه بيرون مىآمد ، به او مىدادم .\r\nتنها درين خانه ، دلخوشى من به دايه‌ى خودم بود كه مرا مشغول مىكرد . گاهى قصه مىگفت ، گاهى حكايت مىكرد . و از سوء بدبختى ، مادرم با اين دايه ميل چندانى نداشت و عدم مهر مرا به خودش ، از تحريكات دايه تصور مىكرد ؛ در حالتى كه از بچگى و نافهمى طفوليت بود . بالاخره ، به هزار تحريكات خارجى ، ما را مجبور كردند كه او را از منزل خارج كنم . اين تنها دلخوشى هم از من سلب شد و راه نفسم بريده ، در يك بحر نااميدى و حيرانى دچار و غرق بودم ، كه از مرگ چيزى بهتر و شيرين‌تر نمىشناختم .\r\nبالاخره ، غرور جوانى و نافهمى طفوليت و اين تحقيرى كه از طرف شوهرم مىديدم ، مرا متمايل به طرف اين جوان نمود ؛ و مرور زمان هم بر اين كار كمك و همراهى كرد . بالاخره ، من به او گفتم كه : تو را دوست مىدارم . و كم‌كم ، محبت او در من رو به ازدياد گذاشته ، و تمام دردها و اندوه‌هاى مرا بر طرف نمود . دل شكسته‌ى پژمرده‌ى من ، به بهار عشق و جوانى و طراوت تازه يافته و به كلى غم و غصه روى تافته . به همين ديدن او و شنيدن كلمه‌ى محبت‌آميزى ، چنان غرق سعادت و مسرت بودم كه دنيا و هرچه درو بود فراموش كرده بودم . صبح‌ها كه از خواب برمىخاستم ، به اميد ديدار عصر ، روزم با كمال آزادى و خوشى مىگذشت . عصرها كه حسب الرسم به قدر ده دقيقه او مرا ملاقات مىكرد ، خوشبخت‌ترين مردم بودم . و تنها هم به خيال اينكه او آمد و به من داد دستمال خودش را يا كاغذى يا عكس يا . . . « 52 » را مغرور بودم .\r\nو اشيايى كه ازو داشتم ، از خود جدا نمىكردم ؛ و هميشه آن‌ها را با شيئى جاندار تصور كرده ، مخاطب قرار مىدادم .\r\nديگر شكايتى از شوهر نداشتم و ابدا دلتنگ از نبودنش نبودم ؛ بلكه برعكس ، اگر برحسب اتفاق ساعتى مىآمد ، خيلى مايل بودم زودتر برود . زيراكه احتياج داشتم تنها باشم و به كسى كه عشق دارم فكر كنم . ديدم از تمام عالم ، هيچ نمىخواهم جز او ؛ و به هيچ‌چيز تسلى پيدا نمىكنم جز به ديدار او . اين مرحمى كه موسوم به عشق است ، مثل برفى مىماند كه قطعه‌ى كوچكى از قله‌ى كوه جدا بشود . هرچه رو به سقوط بگذارد ، زيادتر مىشود ؛ تا اينكه ، اين ذره « 53 » وقتى كه به زمين رسيد ، به همين بزرگى\r\n\r\n\r\n","description":"","footnote":"\r\n( 52 ) - يك كلمه خوانده نشد .\r\n( 53 ) - اصل : زره .\r\n","page_name":" 85 ","page_number":101},
  {"content":"\r\n\r\nشده و قابل فيض جماعتى مىشود . در اول ، اين مرض به فاصله‌هاى كم و دور انسان را مىگيرد ؛ ولى در اواسط ، خيلى به سرعت و پشت سر همديگر .\r\nدو سه ماهى به همين قسم گذشت . چيزى را كه اسباب سعادت مىدانستم و در اول مسرورانه استقبال مىكردم ، بدبختى عظيمى ديده ؛ و به قدرى خود را در سرپنجه‌ى عشق مقهور و ذليل ديدم ، كه مرگ را سهل‌تر از نفس كشيدن و زندگانى كردن مىديدم . تمام سراپاى وجودم آتش گرفته ، مىسوخت . تمام بدنم ، اتصالا در يك لرز عصبانى محصور ؛ به كلى از خواب [ 68 
  ] بازمانده ، جز گريه علاجى نداشتم . بالاخره جرأت كرده ، پس از سه ماه كاغذى به او نوشتم . شرح حال و روزگار خود را درو درج كرده ، فردا كه به ملاقات آمد ، كاغذ را به او دادم . و اغلب اين ملاقات‌ها در حضور شوهرم بود و هيچ وقت درين دو سه ماه ، دقيقه [ اى 
  ] ما تنها يكديگر را ملاقات نكرده ؛ بلكه خود هم طالب ملاقات بدون ثالث نبوديم . برحسب اتفاق ، آن روز فرصت دادن اين كاغذ را كردم .\r\nباب بدبختى را به روى خود گشوديم . اين بدبخت ، به واسطه‌ى اعتماد و يگانگى كه با دوست خودش داشت و در واقع اين عشق را ازو مخفى مىپنداشت ، كاغذ را بلافاصله و مستقيم به او ارائه داده ؛ آتش حسرت و غيرتى در كانون سينه‌ى او مشتعل مىسازد .\r\nو اين بيچاره هم ، تمام را بدون كم‌وزياد ، به‌طور راپرت به پدر شوهر من گفته ، او را به شكلى منقلب مىسازد . از طرف پدر شوهر من تأكيد شديدى شد كه اين قوم عزيز من مرا ملاقات نكند ؛ و به كلى از من دور و جدايش ساختند .\r\nدو سه روزى گذشت ؛ من او را نديدم و هيچ وسيله [ اى 
  ] هم براى فهم اين كار نداشتم . بالاخره ، يك روزى در منزل يكى از همشيره‌هاى خود ، او را ملاقات كرده ؛ شرح‌حال به من گفت و قراردادى گذاشتيم كه نوشتجات ما به يكديگر برسد و از حال هم مطلع مسبوق باشيم .\r\nدرين انقلابات ، شوهر عزيزم هم به حال خودم دچار شد : محبوب عزيزش به طرف روسيه مسافرت كرد . ما هم به شميران رفتيم ، و مجبورا هر دو با يك دلى غرق خون ، اتصال باهم بوديم . نه او و نه من ، ابدا اظهار درد و المى نكرده ، خودى به آن راه‌ها نمىزديم . من خيلى زود عادت كردم كه صبور باشم و ابدا كارى نكنم كه اين حرف را اثبات كنم ؛ بلكه اگر ملاقاتى هم دست مىداد و اتفاق ما را در يك جا جمع مىكرد ، من كناره كرده ، عشق خودم را هم در پهلوى دردهاى علاج ناپذير گذاشته ، در قلب مخفى [ و 
  ] مستور مىنمودم . ليكن ، هيچ دقيقه [ اى 
  ] نمىگذشت كه هزارها آه پىدرپى نكشيده ، چندين بار قلب خود را لرزان نديده باشم . و بالمره ، از اجتماع و مردم گريزان بوده ، گوشه‌ى تنهايى را به تمام تفرجات ترجيح مىدادم . و به درد عشق مأنوس شده ، از زحمت لذت مىبردم و هيچ درصدد تخفيف هم برنمىآمدم ؛ چون اشتغال خوبى بود و مرا قانع كرده بود از بسا چيزهاى بزرگ .\r\n در مذهب ما خوش نبود عقل‌پرستى * مجنون شدن [ و 
  ] جامه دريدن مزه دارد\r\nبر مسند عزت همه كس تكيه توان كرد * قانع شدن [ و 
  ] رنج كشيدن مزه دارد \r\n\r\n","description":"","footnote":"","page_name":" 86 ","page_number":102},
  {"content":"\r\n\r\n « مشتاق » ! ازين بيش چه در سوز [ و 
  ] گدازى ؟ * از حوزه‌ى « 54 » اين خلق بريدن مزه دارد \r\nبه تدريج ، در هيجان و جنون جوانى خود تخفيف كلى ديده ، و تعبدى مىرفتم كه او را فراموش كنم . روزها مىگذشت ، و من بدون هيچ تازه [ اى 
  ] ، به يك « پروگرام » زندگانى مىكردم . تا اينكه پس از يك سال ، دخترك ملوس قشنگى طبيعت و خدا در مقابل نااميدىهايم به من داد . از ساعت تولدش ، من فوق العاده او را دوست مىداشتم ؛ بلكه ، تمام ساعات شبانه ، به او مشغول بودم . عشق پاك حقيقى ضمير اين طفل ، به كلى اندوه مرا زايل نموده ، خوش [ و 
  ] مسرورم ساخته بود . جز طفلم هيچكس را ، حتى خودم را دوست نمىداشتم . شوهر بيچاره‌ام هم پس از مأيوسى از « كتى » يك بز قرمز خريده ، كالسكه‌ى كوچكى ابتياع كرده ؛ صبح تا شام ، بز بدبخت را به كالسكه بسته ، شلاق مىزد و در گرما [ و 
  ] سرما دور حياط مىدويد . من هم او را به حال خودش گذاشته ، به طفل عزيزم مشغول بودم .\r\nدرين ايام ، صحبت مسافرت برادرم به فرنگستان بود و مشغول مذاكره‌ى استقراض بودند « 55 » . [ 69 
  ] خيلى به سرعت ، تمام پول مملكت و ذخيره‌هاى پدر را ، از پول [ و 
  ] جواهر ، برادرم به مصرف رسانيد . در مدت يك سال ، تمام نوكرها و اجزاء « لات » او داراى پارك و عمارت و پول‌هاى گزاف شده بودند ؛ و اين بدبخت مال ملت بيچاره را در ميان ده دوازده نفرى تقسيم كرده بود . بالاخره ، به اقدامات مجدانه ، بىغرضانه ، خالقانه [ و 
  ] صميمانه‌ى اتابك اعظم يك وجه گزافى از خارجه قرض ، و مسافرت فرنگ تهيه شد . و درينجا ، اين اتابك اعظم و شخص اول مملكت ، ايران‌پرستى و صداقت خود را به درجه‌ى اكمل به مورد بروز و ظهور گذاشت : يك مبلغ گزافى خود ازين استقراض فايده برده ، مابقى را هم سايرين نوش‌جان كردند .\r\nازين مسافرت ، قصه‌هاى عجيب نقل مىكنند . از آن جمله : خريد درخت‌هاى قوى هيكل است كه به مبالغ زياد ابتياع كرده ، و با زحمت فوق العاده [ و 
  ] كرايه‌ى زياد مىفرستند ؛ و تمام به سرحد نرسيده ، خشك مىشوند . و باز لوله‌هاى آهنى است كه به وفور ، مجسمه‌هاى بزرگ ، اسباب‌هاى بىربط كه تمام در فرح‌آباد امروز عاطل [ و 
  ] باطل افتاده است . مخارج گزافى براى يارى و عمل كردن حسام السلطنه [ و 
  ] صديق الدوله و هرزگىها [ و 
  ] مخارج گزاف « سويت » . بالاخره ، پس از اينكه ميليون‌ها به مصرف رسيد ، خيلى به‌طور احمقانه مراجعت كردند . و از تمام اين مسافرت ، حاصل و نتيجه [ اى 
  ] كه براى ايرانيان به دست آمد ، مبالغ گزافى قرض ؛ بدون اينكه در عوض ، يك قبضه تفنگ يا يك دانه فشنگ براى استقلال و نگاهدارى اين بيچاره ملت آورده باشد ، يا يك كارخانه يا يك اسباب مفيدى براى ترقى و براى تسهيل زراعت يا فلاحت يا ساير چيزهاى ديگر .\r\n\r\n\r\n","description":"","footnote":"\r\n( 54 ) - اصل : حوضه .\r\n( 55 ) - مقصود سفر اول مظفر الدين شاه است به فرنگ در ذيقعده 1317 ، و مبلغ 24 كرور استقراض از روسيه .\r\n","page_name":" 87 ","page_number":103},
  {"content":"\r\n\r\nپس از اين مسافرت ، اتابك معزول و امين الدوله صدر اعظم شد . بعد از چند ماه ، يكى از دخترهاى برادرم را هم براى يگانه پسرش عروسى كرد . ليكن ، چندى نگذشت كه مطرود و معزول و به « لشت نشا » تبعيد شد ؛ عين الدوله صدر اعظم شد « 56 » .\r\n« صدر اعظمى » و « وزارت » در دوره‌ى سلطنت برادر عزيز من ، خيلى شبيه تعزيه شده بود : كه دقيقه‌به‌دقيقه ، تعزيه‌خوان رفته ، لباس عوض كرده ، برمىگردد . هيچ مطمئن نبود كسى از صدارت يا وزارت يا حكومت . اين برادر عزيز من ، به حرف يك بچه‌ى دوساله ، يك صدر اعظمى را فورى معزول ؛ و به حرف يك مقلدى ، يك وزيرى را سرنگون مىكرد . از جمله : قوام الدوله‌ى بدبخت را سوار الاغ وارونه كرده ، از شهر به شميران بردند ؛ براى اينكه اتابك با او بد بود و ميل داشت او را معزول كند و از وزارت ماليه . وزير ماليه كه سوار خر وارونه بشود و از شهر به شميران برود ، خوب مقياسى است براى وضع امورات و براى فهم ترتيبات دربار هرج [ و 
  ] مرج ، بىقانونى .\r\nهركس مسخره بود ، بيشتر طرف توجه بود ؛ هركس رذل‌تر بود ، بيشتر مورد التفات بود . تمام امور مملكتى ، در دست يك مشت اراذل اوباش هرزه‌ى رذل . مال مردم ، جان مردم ، ناموس مردم تمام در معرض خطر و تلف . تمام اشخاص بزرگ عالى عاقل ، خانه‌نشين ؛ تمام مردم مفسد بيسواد نانجيب ، مصدر كارهاى عمده‌ى بزرگ .\r\nاز آنجايى كه جزء هميشه تابع كل است ، اين اثرات شوم در مردم هم اثر كرده ، تمام ساعات شبانروز به فسق [ و 
  ] فجور ، قمار ، حركات ناشايست عمر مىگذراندند ؛ كلاه‌بردارى ، دزدى ، مال مردم خورى رواج داشت . تمام مردمان با حس وطن‌دوست مآل‌بين ، در خانه‌هاى خود نشسته ، شبانروزى را به حسرت مىگذرانيدند . تمام پسرهاى خود را حاكم ولايات نموده ، خون مال مردم را به دست اين مستبدين خونخوار داده بود . در حقيقت ، براى اين ملت بيچاره ، اين سلطان چاه عميقى بود كه انتها نداشت و تمام پول ايران ، سهل است طلاهاى روى كره را اگر درو مىريختند ، پر نمىشد .\r\nما درينجا يك خانواده كوچكى را قياس گرفته ازاين‌رو ، به مملكتى مىرسيم .\r\nاگر رئيس يك خانه ، هرچه دارد تلف كند و به اولاد [ و 
  ] اتباع خود هم اجازه‌ى اخذ بدهد ، و تمام ساعات عمرش را صرف لهو [ و 
  ] لعب كند ، كم‌كم اين بىقيدى به گوش همسايه رسيده ، او هم فرصت كرده ، به اين لاابالى به‌طور خصوصيت قرض [ 70 
  ] مىدهد .\r\nو كم‌كم ، سم مهلك استقراضى را به حلق او مىچكاند . بالاخره ، خانه‌ى او را گرو مىگيرد . پس از آن ، دخالت به داخله‌ى آن خانه مىكند . پس از آن ، چنان مسلط مىشود كه اين لاابالى ، هيچ حركتى بدون ميل و رضاى همسايه نمىتواند بكند .\r\nبالاخره ، خودش معدوم و خانواده‌اش دچار مسكنت و بدبختى ابدى مىشود .\r\n\r\n\r\n","description":"","footnote":"\r\n( 56 ) - پس از عزل امين الدوله ، بار ديگر امين السلطان كه به قم تبعيد بود به صدارت رسيد و تا 1321 در اين مقام بود . عين الدوله سلطان مجيد ميرزا ، در اين تاريخ و پس از عزل مجدد امين السلطان به صدارت منصوب شد .\r\n","page_name":" 88 ","page_number":104},
  {"content":"\r\n\r\nهمين قسم ، اين برادر عزيز من ، چون تهيه براى ايران و ايرانيان ديد و به يك سرعت فوق تصورى خرابى ايران را كمر بست ، هر روز با تيشه ريشه‌ى اين ملت بيچاره را درآورده ، و به انواع اقسام بدبختى را از مجراهاى غلط به داخل مملكت نفوذ مىداد .\r\nدوباره ، قصه استقراض پيش آمد و براى مسافرت دوم فرنگ تهيه ديده مىشد « 57 » .\r\nاين استقراض هم تمام شد و مجددا مسافرت كرد . ازين سفر فقط چيزى كه مفيد بود :\r\nچند قسم اسلحه بود كه به پيشنهاد ممتاز السلطنه ، سفير مقيم در پاريس ، ابتياع شد ؛ و يك سفرنامه ، كه از قلم معظم خود اين برادر عزيز بود . يكى از جمله‌هاى او اين است : -\r\n« امروز كه روز پنجشنبه بود ، صبح رفتيم آب خورديم . پس از آن ، آمده قدرى گردش كرديم . چون يك قدرى از آب ما باقى بود ، دوباره رفته خورديم . پس ، رازان آمده ؛ در يك قهوه‌خانه نشسته ، چايى خورديم . بعد از آن ، پياده به منزل آمديم .\r\nفخر الملك [ و 
  ] وزير دربار آنجا بودند . قدرى گوش فخر الملك كشيده ، سربه‌سر وزير دربار گذاشتيم . پس از آن ، وزير دربار تلگرافى به ما داد كه درو ، تفصيل عمل كردن بواسير آقاى صديق الدوله بود . خيلى خوشحال شديم . ناهار كرده ، استراحت كرديم . چون شب جمعه بود ، آسيد حسين روضه خواند ؛ گريه كرديم . نماز اذا زلزله خوانده ، خوابيديم . »\r\nما مىتوانيم ازين شخص مآل‌بين دورانديش به واسطه‌ى پيشنهاد اسلحه تشكر كنيم ؛ زيراكه امروز تمام استقلال و آسايش راه و طرق و اداره‌ى معظم ژاندارمرى ، به واسطه‌ى داشتن اين اسلحه است . ليكن ، ازين كتاب تشكرى نداريم ؛ زيراكه يادگار ملامت‌خيز ملت را منتقل مىكند ، كه سيزده سال اسير چنين شخصى بوديم كه مدرك و قوه‌ى مغزى عقل او اين بوده است .\r\nاقوام من به آزادى قلم من ايراد خواهند كرد . ولى ، من صرف نظر ازينكه ازين سلسله و نژاد هستم كرده ، و آن ايرانيت خود و وجدان خود را هادى [ و 
  ] راهنماى خود قرار داده ، و بىپروا تمام تاريخ خانواده‌ى خود را مىنويسم . اى وطن ! اى وطن ! آيا مىشود به واسطه‌ى فرق شخصى صرف‌نظر از حقوق تو كرد ؟ نه ! نه ! عشق تو در دل من چنان نقش است ، كه معايب مغرضين و مخربين تو درين صفحه .\r\n آنكه مىپرسد زمن : آن ماه را منزل كجاست * منزل او در دل است ، اما ندانم « 58 » دل كجاست « 59 » \r\nقبل ازين مسافرت فرنگ ، پدر شوهر مرا به پيشكارى آذربايجان و وليعهد فرستادند « 60 » . مرا هم همراه خود بردند . ليكن ، اتفاق مضحكى قبل از مسافرت افتاد ؛\r\n\r\n\r\n","description":"","footnote":"\r\n( 57 ) - مقصود سفر دوم شاه به فرنگ است در 1320 .\r\n( 58 ) - اصل : نمىدانم .\r\n( 59 ) - اصل - كجا است .\r\n( 60 ) - محمد باقر خان سردار اكرم ، در مراجعت مظفر الدين شاه از اروپا در 1317 ، و پس از عزل حسين قلى خان نظام السلطنه از پيشكارى آن ايالت به اين شغل منصوب شد .\r\n","page_name":" 89 ","page_number":105},
  {"content":"\r\n\r\nو آن اين بود : دو ماه پس از عروسى من ، پدر شوهر من اظهار كرد كه : فلانى ! حقوق خودت را به من واگذار كن ؛ من براى تو نگاه داشته ، هر وقت بخواهى به تو رد خواهم كرد . من هم قبول كرده ، به خيال خود خواستم اندوخته داشته باشم . دو سه سال حقوق من به او واگذار بود . روزى كه مىخواهم به طرف آذربايجان حركت كنم ، سيد ابراهيم تاجر حرير فروش كه درين دو سه سال لباس به ما داده است ، آمده اظهار كرد كه :\r\nدو هزار و هشت‌صد تومان پول به من بايد بدهيد ؛ و الا ، نمىگذارم حركت كنيد . من براى پدر شوهرم پيغام فرستادم كه : « اين سيد چه مىگويد ؟ مگر مخارج من با خود من است ؟ »\r\nپيغام فرستاده بود : « من دختر سلطان گرفته‌ام كه مخارجش با خودش باشد . » جواب فرستادم : « حق است ؛ در صورتى كه حقوق مرا كه نه هزار تومان است و در پيش شما است ، به من رد كنيد . من هم پول سيد را مىدهم . »\r\nپيغام فرستاده بود : « پولى در پيش من نيست . »\r\nمن به مادرم شكايت كرده ، گفتم قصه ازين قرار است . ايشان هم پس از مذاكره مأيوس شدند ، و معلوم شد پول ما را ميل دارند نگاه دارند . و قرض سيد را مادرم قبول ، و من هم حقوق خود را به او واگذار نمودم .\r\nنظر به همين مسئله و هزار زحمت‌هاى خانوادگى ، من راضى به اين مسافرت نبودم . [ 71 
  ] ليكن ، مادرم مجبور كرد بروم . و پدربزرگ مرا هم به حكومت ارومى به همراه بردند . در راه خيلى بد و سخت گذشت ؛ تمام با يكديگر ضد [ و 
  ] معاند . و بيچاره ، غريب ، دلتنگ در ميان يك جماعتى افتاده ، راه نفسم به كلى مقطوع شده بود .\r\nيك پسرم مرده ، دو دختر داشتم . تمام دلخوشى و مسرت من اين دو طفل بودند . پس از يك ماه ، به آذربايجان رسيده ، از زحمت راه و ديدن چهره‌ها [ ى 
  ] مزور خلاص شديم .\r\nمنزل من جدا و خيلى دور از منزل پدر شوهرم بود ، كه امير نظام شده بود .\r\nاز طرف وليعهد و « ملكه جهان » خيلى احترام و مهربانى به من ؛ ليكن ، انقلابات داخل مرا از تفريحات خارجى دور كرده ، خيلى محزون دلتنگ بودم و اغلب را تنها زندگى مىكردم . شوهرم رئيس قشون آذربايجان شده بود و خيلى بايد ازين شغل جديد استفاده مىكرد . ليكن ، عشق غريبى به جمع‌آورى اسب و قاطر داشت ؛ در ظرف يك مدت كمى ، ده قطار قاطر براى خود از دخل حكومتى درست كرده بود . و هرچه مداخل داشت ، پول كاه [ و 
  ] جو قاطرها مىشد . و ديگر اينكه : از كتك كارى بىاندازه خوشش مىآمد ؛ هرروزه ، جماعتى را كتك مىزد و پس از آن خلعت‌هاى فاخر به ايشان مىداد . و اين كار همه روزه مكرر مىشد . گاهى اين رئيس قشون با شأن [ و 
  ] شوكت ، لباسش منحصر به يك سردارى مىشد ؛ آن را هم مىبخشيد و مجبورا يكى دو روز در خانه منزل مىكرد تا لباس جديدى تهيه كند .\r\nاين شوهر عزيز من ، به ولى نعمت از عياشى تأسى كرده بود : از جوان‌هاى ساده بىاندازه محظوظ مىشد . رقاصى بود تقريبا بيست ساله ، موسوم به « طيهو » ؛ عاشق ، شيفته ، [ و 
  ] سرگردان اين رقاص بود و مبالغ گزافى براى او خرج كرد . من هم\r\n\r\n","description":"","footnote":"","page_name":" 90 ","page_number":106},
  {"content":"\r\n\r\nبه واسطه‌ى پست‌فطرتى و لئامت پدر شوهرم ، هيچ وقت ازو خواهش نمىكردم . شوهرم هم مشغول عياشى و جمع‌آورى قاطرهاى خود بود . پس ، مجبور بودم جواهرات خود را فروخته و مخارج خود را مرتب كنم . و تمام را زرگرباشى به قيمت‌هاى نازل مىخريد ؛ و من هم ساكت ، آرام مشغول خرج بودم . يك دختر ارمنى « آنا » نام ، درين ولايت غريب ، دوست و صديق من بود . و آن هم شرحش ازين قرار است :\r\nاين يك دختر هيجده ساله ، خيلى خوشگل ، چشم‌هاى قشنگ مشكى ، خياط بود .\r\nپس از يك ماه ، من خواستم لباس بدوزم ؛ اين دختر را براى لباس دوختن آوردند .\r\nكم‌كم ، با او انس گرفتم و او هم واقعا صميمانه مرا دوست مىداشت و اغلب را منزل من بود . هميشه ، در گوشه‌هاى چشم سياه درشت او ، قطرات اشك مانند بلريانت برق مىزد . و با يك آهنگ مطبوعى به من مىگفت : « من تو را دوست مىدارم ! » اين صدا تا قعر قلب من نفوذ داشت ، و خيلى ميل داشتم هميشه بشنوم .\r\nدر به دو امر ، هروقت به اندرون وليعهد مىرفتم ، خيلى مورد لطف و مرحمت واقع مىشديم . ليكن ، كم‌كم خوشگلى من اسباب وحشت شد ، و آن لطف صميمى ملكه مبدل به يك نوع اضطراب مخصوصى ؛ ليكن بدون جهت . زيراكه ، من به قدرى در چنگ يأس و نااميدى دچار ، و به قدرى در فشار زحمت و غربت مبتلا بودم كه دنيا ، بلكه هرچه درو بود فراموش كرده بودم . و به تدريج ، زن پدر شوهر من عزيز كرده [ و 
  ] طرف مرحمت واقع شد . در حالتى كه ، هيچ فرقى به حال و خيال من نكرد . دقيقه [ اى 
  ] هم براى اين مطلب فكر نكردم . ولى ، پس از چندى كه مردم اين انس و الفت را به نوكرهاى ديگر ترجمه و تفسير مىكردند ، موجب خنده‌ى فراوانى براى من مىشد .\r\nو ازين اخبارات مسرور شده ، فوق العاده مىخنديدم . زيراكه به قدرى اين زن غيرقابل عشق و محبت بود ، كه اسباب تعجب و تفريح بود قصه معاشقه‌ى او .\r\nدر همين ايام ، خبر از تهران رسيد كه برادرم به فرنگستان رفته و مادرم به صندوقدار برادرم ( شاه ) شوهر كرده است . در اول قدرى دلتنگ ، و بعد بىكسى مادرم را به خاطر آورده ، رفع دلتنگى را از خود نمودم . ليكن ، يك خلجان خاطرى و يك زحمت عميقى در قلب و دل من باقى ماند .\r\nدر ظرف همين ايام ، كاغذى از مادرم رسيد كه درو سفارش كرده از دايى خودش احمد ميرزا . و من هم نظر به سفارش مادرم ، تفتيش كرده ، فهميدم كه دايى جان در اردبيل تشريف دارند . مخارج فرستاده [ 72 
  ] رئيس تفنگدارهاى خودمان را مأمور كردم كه برود به اردبيل ، و شاهزاده را با كمال احترام به تبريز بياورد كه در اينجا ، يك شغل محترمى از وليعهد براى او بگيرم . اسعد السلطان ، رئيس تفنگدارها ، به اردبيل رفت . شاهزاده خودش به واسطه‌ى كارهاى شخصى نيامد ، كه بعد بيايد ؛ پسرش و مادرش را روانه كرد . پس از ورود ، منزلى تهيه كرده ، با كمال احترام از ايشان پذيرايى كرديم ؛ و پسر او را به شوهرم سپردم .\r\nاز قضا ، پسر اين شاهزاده يكى از آن خوشگل‌هاى نمره اول است ؛ نه در تبريز ، بلكه در تهران هم‌چنين صورت مطبوع دلكشى من نديده‌ام . پس از چندى ، شوهر\r\n\r\n","description":"","footnote":"","page_name":" 91 ","page_number":107},
  {"content":"\r\n\r\nعزيز دلباز من مقتول و مجنون اين جوان شده و هرچه داشت و به جبر و تعدى از مردم مىگرفت ، صرف هوس‌هاى بى جا و خيالات مهمل اين جوان مىشد . و من به كلى ازين قضيه بى خبر بودم ؛ تا اينكه پس از يكى دو ماه ، اين خبر شايع و من بيچاره را مسبوق كردند . آن قدر توانستم [ كه 
  ] از منزل خودم خارجش كردم ، ليكن نتوانستم از دل او خارجش كنم . در تمام اين شانزده ماهى كه در تبريز متوقف بودم ، ماهى مبالغ گزافى به مصرف اين جوان مىرسيد ؛ و با كمال شدت [ و 
  ] حدت به او عشق داشت .\r\nمن يقينا خيلى در فشار زحمت بودم اگر شوهرم را به‌طور عشق دوست مىداشتم ؛ ليكن ، چون او را فقط به‌طور احترام و شوهرى دوست مىداشتم ، چندان پاپى افعال و اعمال او نبوده ، كارى به او نداشتم . درين مدت هم كه در تبريز بودم ، تمام را كسل و گرفتار .\r\nيك پسرى هم خدا درينجا عنايت فرمود و مرا غرق مسرت نمود . خيلى اين اطفال را دوست مىداشتم ؛ در تمام ساعات عمرم ، جز اين‌ها به چيزى مشغول نبودم .\r\nمدتى گذشت و خبر مراجعت شاه از فرنگستان رسيد . قرار شد امير نظام به استقبال برود و ما را هم روانه‌ى تهران نمايد . من ازين مژده بىاندازه مسرور شدم كه از دست غربت و بىكسى خلاص شده ، به وطن خود مىروم . ما را به طرف تهران حركت دادند .\r\nشوهر من با پدرش نزاع كرده و همراه من به تهران آمد . در راه خيلى سخت گذشت ؛ زيراكه مصاحب عزيز و هم‌سفر مطبوع من ، خبر مرگ كسى را در راه شنيد كه فوق العاده او را دوست مىداشت . و اين مصاحب من ، زن امير نظام بود ؛ و اين دوست عزيزش ، يكى از نوكرهاى خودش بود كه لله‌ى پسرهايش بود . محبت اين زن را شوهرش نسبت به اين نوكر حس كرده بوده است و او را به مأموريت فرستاده ، مأمور ديگرى هم براى اعدام او فرستاد . نتيجه اين شد كه بيچاره جوان پس از حركت ما مرد . دخترش در راه رسيد و زندگانى صحرايى ما را غرق ملامت نمود .\r\nاز ورود به تهران و ديدن كسان خود ، بىاندازه خوشوقت بودم ؛ ليكن ، اين خوشحالى موقتى شد . زيراكه شوهرم از قزوين به استقبال رفت و من در تهران تنها ماندم . اين مسافرت ، شش ماه طول پيدا كرد . زيراكه پس از رفتن او از راه رشت به استقبال ، پدرش او را دوباره با خود به آذربايجان برد ؛ پس از چندى فرستاد كه دوباره ما برويم . من قبول نكردم . ليكن ، خانواده‌ى خودش را برد و پس از رفتن خانواده‌اش ، شوهر مرا فرستاد به تهران .\r\nمن تازه شروع كردم به يك زندگانى تقريبا آزادى كه در تحت تابعيت نباشم . و به من خيلى اين آزادى گران تمام شد ؛ براى اينكه اين عدم اطاعت من ، پدر شوهرم را متغير كرد و يك سال تمام مخارج به من نداد . و من بقيه‌ى جواهرات خود را فروخته ، اسب و كالسكه خريدم و زندگانى را سروصورتى دادم . شوهرم مشغول كارهاى خودش بود : اسب بخرد ؛ قاطر نگاه دارد ؛ گاو [ و 
  ] گوسفند رمه درست كند ؛ خروس اخته كرده ؛ بوقلمون تربيت كند . و من هم مشغول پرستارى اطفال و زندگانى بودم .\r\nدرين ايام ، ميل كردم « تار » مشق كنم . ميرزا عبد الله كه پيرمرد و تقريبا جزو اموات بود ، براى معلمى انتخاب شد . خيلى زود ، بهتر از معلم خودم ساز مىزدم ؛ و اين\r\n\r\n","description":"","footnote":"","page_name":" 92 ","page_number":108},
  {"content":"\r\n\r\nيك اشتغال مفرحى بود .\r\nدربار تقريبا عوض شده بود ؛ خيلى تغيير [ و 
  ] تبديل پيدا كرده بود . پس از مراجعت شاه از فرنگستان ، [ 73 
  ] امورات خيلى درهم [ و 
  ] برهم و بىپولى فوق العاده اسباب زحمت شده بود . يك دسته از اهالى دربار هم برضد اتابك « آنتريك » مىكردند كه او را معزول نمايند . مملكت ايران درين موقع ، صفحه‌ى شطرنج شده بود ؛ و اين حرفا ، با كمال جديت مشغول مبارزه بودند و هركدام هرچه مىتوانستند مىكردند .\r\nجيب‌ها [ و 
  ] بغل‌هاى خود را مملو از طلا نموده ، و رعايا را در كمال سختى فشرده و مملكت را دچار يك نوع خرابى غيرقابل آبادى مىنمودند .\r\nدرين وقتى كه هركس به فكر خود بود و به هر قسمى بود قطعه‌قطعه مملكت را ويران مىنمودند ، برادر تاجدار من هم مشغول كار خودش بود و شبانروز خودش را صرف حركات بيهوده مىنمود . در يك خواب غفلت عميقى غرق بود . از جمله : يك گردى از فرنگستان با خود آورده بود كه به قدر بال مگسى اگر در بدن كسى يا رختخواب كسى مىريختند ، تا صبح نمىخوابيد و مجبور بود [ به‌طور 
  ] اتصال بدن خودش را بخاراند . دومن ازين گرد را آورده ، اتصال در رختخواب عمله‌ى خلوت مىريخت .\r\nآن‌ها به حركت آمده ، حركات مضحك مىكردند و او مىخنديد .\r\nخيلى اين مسافرت اروپاى برادر من شبيه مسافرت پطر كبير است ؛ و همان نتايجى كه او برد ، اين برعكس برد . مثلا : ازين مسافرت چيزهايى كه سوغات آورده بود . درخت‌هاى عظيم الجثه‌ى بزرگ و لوله‌هاى آهن فراوان . مبالغ‌هاى گزاف پول آن‌ها داده شد . لكن ، درخت‌ها پس از چندين هزار تومان [ مخارج 
  ] خشك شد ؛ و لوله‌هاى آهن در فرح آباد يك كنار ريخته و به درد نمىخورد . چيزى كه نتيجه‌ى اين مسئله شد ، مبلغى بر آلودگى ايران [ افزود 
  ] . ازين قبيل خريدها خيلى شده بود ؛ و البته اگر به تاريخ مخصوص زمان اين سلطان رجوع شود ، در آنجا مفصل درج است .\r\nنظير همين حركت برادرم ، يك قصه از شوهرم به خاطرم آمد كه براى شما معلم من بنويسم ؛ و ببينيد من چه انسان بدبخت بوده‌ام ، و با چه اشخاصى هم‌عصر و معاصر واقع .\r\nرقت كنيد و دلتان براى من بسوزد ؛ بلكه خواهش مىكنم بدبختى مرا تصديق كند .\r\nشوهر من عشق غريبى به نگاهدارى اسب‌هاى خوب داشت و هميشه چندين كمند ، كه هر كمندى هفت اسب است ، در طويله موجود داشت . يك روزى ، با كمال پريشانى خيال وارد منزل شد و گفت : « خانم ! اين قسم نخواهد ماند . بايد من اين اسب را داشته باشم . »\r\nمن چون از موضوع مسبوق نبودم ، سؤال كردم : « چه گفتيد و از كدام اسب حرف زديد ؟ »\r\nگفت : « علاء الدوله يك اسب كهر پيشانى سفيدى دارد كه در زمان ناصر الدين شاه ، در اسب‌دوانى هزار و سيصد و هشت « 61 » ، بيرق اول را برده است . و اين ممكن نيست\r\n\r\n\r\n","description":"","footnote":"\r\n( 61 ) - مقصود سنه 1308 هجرى قمرى است .\r\n","page_name":" 93 ","page_number":109},
  {"content":"\r\n\r\nچنين اسبى در تهران باشد و در طويله‌ى من نباشد . »\r\nسؤال كردم : « هيچ از قيمت تفتيش كرده‌ايد ؟ »\r\nگفت : « آرى ! من به پانصد تومان راضى شده‌ام كه يك ساعت [ و 
  ] زنجير ساعت طلا هم به امير آخورش بدهم . راضى نمىشود ، مىگويد : هفت صد تومان كمتر نمىدهم . » من او را ملامت كرده ، نصيحت نمودم كه : « اين اسب ده سال دارد ؛ پير است . ديگر اينكه : حاليه كه اسب‌دوانى موجود نيست ؛ مىخواهيد چه كنيد ؟ » و مخصوصا ازو خواهش كردم نخرد .\r\nدو سه روزى ، محض خواهش من اطاعت كرد ؛ ولى ، پس از آن ابتياع نمود . يكى دو مرتبه سوار شد ، اسب ناخوش شد . يك ماه پس از خريد ، من به شميران رفته بودم .\r\nعصرى كه براى تفرج به صحرا رفتم ، در وسط تخته يونجه‌ى سبز خرمى ، اسب مفلوك كثيفى را ديدم بسته‌اند . سؤال كردم : « اين يابوى بدبخت مال كيست ؟ » ناظر من گفت :\r\n« اين كهر علاء الدوله‌يى است . » فردا درويشى را خواسته و پنج تومان دستى به درويش دادند ؛ درويش اسب را برد . [ 74 
  ]\r\nاز اين مسافرت شاه ، قصه‌هاى قشنگى شيوع پيدا كرد . از جمله : امير بهادر كه رئيس كشيك‌خانه و جزو « سوئيت شاه » بوده ، در « كنتر كسويل » يك روزى در لگن در زير تخت ، رنگ [ و 
  ] حنا درست كرده ، به ريش [ و 
  ] سبيل خود مىبندد . و همين قسم شب را با رنگ و حنا مىخوابد ، و تمام ملافه‌ى رختخواب را آلوده مىكند . صبح برخاسته ، مىرود در يكى از حوض‌هاى بزرگ بناى شستشو را مىگذارد . به محض اينكه از عمل فارغ مىشود ، فورا مستحفظين آنجا جمع شده ، حوض را خالى كرده ، دوباره آب مىاندازند . قهوه‌چى شخصى داشته است . قليان مىكشيده است . ترشى سير همراه خودش برده بوده است ، در سر ميزهاى رسمى مىخورده است . و در مهمانخانه كه مىرفته است ، ناچار تمام آن اتاق‌هاى جنب اتاق شخصى او را دود داده ، « انيش سيلت » « 62 » مىگفته‌اند . ساير « سوئيت » هم همين قسم‌ها مفتضح ؛ ليكن قدرى كمتر . درهرحال ، ايرانىها نه داراى يك اخلاق خوبى ، هميشه و به‌كلى در تحت بربريت و وحشگيرى زندگانى مىكنند . آن‌ها هم ده برابر در نظر اروپايىها جلوه كردند و يك يادگار عميق تاريك در قلب‌ها گذاشته . سعدى مىگويد :\r\n سه كس را شنيدم كه غيبت رواست * چه زان در گذشتى ، چهارم خطاست\r\nيكى پادشاه ملامت پسند * كزو بر دل خلق بينى گزند\r\nحلالست ازو نقل كردن خبر * كه تا خلق باشند ازو در حذر\r\nدوم پرده بر بيحيايى متن * كه او مىدرد پرده‌ى خويشتن\r\nسوم كج ترازوى ناراست خو * ز فعل بدش هرچه خواهى بگو \r\nدرين انقلابات و اختلافات خارجى ، زندگانى من در تحت يك سكوتى مىگذشت .\r\n\r\n\r\n","description":"","footnote":"\r\n( 62 ) - كذا .\r\n","page_name":" 94 ","page_number":110},
  {"content":"\r\n\r\nتابستان رسيد و به ييلاق « 63 » رفتيم . قبل از ييلاق ، يك وحشت كوچكى در ميان مردم از فوت امام جمعه ، شوهر خواهر من ، بود و مىگفتند : به مرض و با فوت كرده است . ليكن ، يكى از صد نفر ، اين حرف را قبول نمىكرد و به خود تسلى و دلخوشى داده ، باور نمىكردند .\r\nيكى دو هم به همين قسم‌ها مردند ؛ ليكن ، باز كسى درست ازين مرض مظنون نبود . تا اينكه ، در تابستان فوق العاده شدت كرد و واضح شد . روزى متجاوز از هشتاد نفر ، صد نفر تلف مىشدند . تا يكى دو ماه از تابستان گذشته ، من هم نمىدانستم ؛ زيرا كه به كلى غدغن كرده بودند : در اطراف صاحبقرانيه اين مذاكره نشود ، براى اينكه شاه نترسد . پس ازينكه خيلى شدت كرد ، مسبوق شديم . من خيلى بىتابى مىكردم ؛ اما نه براى خودم - چون من از به دو طفوليت تا حال ، هيچ وقت از مرگ نترسيدم - ، بلكه براى كسانم و اولادهايم در تشويش بودم . طبيب فاميل خود را خواستم و از او سؤال كرديم : « كجا برويم كه اين مرض در آنجا نباشد ؟ »\r\nاو گفت : « هيچ از منزل خارج نشويد و در همين مكان باشيد ؛ و خيلى حفظ الصحه كرده ، در آب و غذا دقت كنيد . »\r\nپس ازينكه طبيب رفت ، ما زن و شوهر از شدت وحشت نتوانستيم در منزل بمانيم ؛ قرار داديم به پشت كوه برويم . غفلت ازينكه ، گرما و حركت ، خودش بيشتر توليد مرض مىكند . يك قافله‌ى عظيمى تشكيل داده ، از شميران حركت كرديم . عده‌ى همراهان زن و مرد و بچه ، هشتاد و شش نفر بود . منزل اول [ و 
  ] دويم خيلى خوش گذشت ؛ ولى ، پس از آن ، اتصال در راه مريض مىديديم ، مرده مىديديم . اغلب مريض‌ها را زنده‌زنده از ده بيرون انداخته بودند ؛ و اين بيچاره‌ها ، در آفتاب سوزان با اين مرض مشغول جان دادن بودند .\r\nمعلم من كه در طفوليت مرا درس داده بود ، حاليه معلم اطفال من بود و همراه بود . هرچه اين بدبخت اصرار كرد ما مراجعت كنيم ، قبول نكرديم . و به هر منزلى كه مىرفتيم ، اين مرض مانند شعله‌ى آتش در اينجا احاطه داشت . تا اينكه ، يك روز صبح كه من از خواب بيدار شدم ، ديدم تمام همراهان من فرار كرده‌اند ؛ خودم و شوهرم و زن‌ها و بچه‌ها مانده‌اند . زن‌ها هم سر به بيابان گذاشته ، مىدوند . پس از تفتيش ، معلوم شد : در همين كنار رودخانه كه ما منزل كرده‌ايم ، مرده‌ها را آورده مىشويند و دفن مىكنند . تقريبا از يك ده محقر خيلى كوچك ، در يك شب يازده نفر مرده آورده‌اند . و اين‌ها تمام را ديده ، ترسيده ، فرار كرده‌اند .\r\n[ 75 
  ] به يك زحمت فوق العاده‌اى تمام اجزاء را جمع كرده ، قرار داديم مراجعت كنيم . فورى حركت كرديم . در منزلى كه امشب بايد بمانيم ، يكى از نوكرهاى ما مبتلا به اين مرض شد و خيلى به سرعت مرد . به قدرى سريع جان داد كه دكترى كه همراه ما بود ، فرصت دادن دوا به اين بيچاره‌ى جوان نكرد . صبح كه بيدار شديم ، صحرا را غرق در سكوت ديديم ؛ و ابدا صدايى مسموع نبود ، جز يك ناله‌ى خيلى مؤثر محزونى كه مادر\r\n\r\n\r\n","description":"","footnote":"\r\n( 63 ) - اصل : يك لاق .\r\n","page_name":" 95 ","page_number":111},
  {"content":"\r\n\r\nبدبخت اين جوان مىنمود . رنگ به صورت يك نفر نمانده ، تمام غرق وحشت و يك نااميدى مطلقى . و اين جوان بدبخت را هم در كنار يك نهر بزرگى ، در چادر خوابانده‌اند . من خيلى وحشت كردم ؛ ليكن ، ديدم اگر ذره [ اى 
  ] اظهار تألم كنم ، تمام همراهان من فرار كرده ، در صحرا سرگردان خواهم ماند . فورى ، شروع به صحبت نموده ، اغلب را به سختى ، سايرين را به نرمى آرام كرده ، حركت كرديم .\r\nمعلم خود را با دو نفر نوكر براى دفن اين جوان بيچاره گذاشتيم . در تمام اين ده و اطراف ، سفيد « 64 » براى كفن اين بدبخت نبود . دو نفر سوار فرستاده بوديم و هرچه تفتيش مىكردند ، پيدا نمىكردند . من هيچ فكر نكرده بودم همراه خود سفيد بردارم .\r\nچون ، مرگ را هيچ نشناختم ؛ براى اينكه خيلى بچه و جوان بودم . سايرين هم تصور كرده بودند مبادا من بترسم ، اين پيشنهاد را نكرده بودند . در هرصورت ، به يك زحمتى اين بيچاره را دفن كرده ، مراجعت كردند .\r\nخيلى به سرعت مراجعت كرديم و دوباره به باغ مسكونى خود رسيديم . در آنجا هم ، دو نفر از بازماندگان مرده بود [ ند 
  ] : يكى يك جوان خيلى رشيد قشنگ قفقازى كه كالسكچى شوهرم بود ، و ديگرى يك نفر سرباز ترك بيچاره‌ى غريب . تمام مردم در يك وارستگى مطلقى ، منتظر مرگ زندگانى مىكردند . شاه در عمارت صاحبقرانيه ، با يك تزلزل خاطرى زيست مىنمود . عبور [ و 
  ] مرور به كلى در اطراف عمارت ، حتى خود ده ممنوع بود . هيچكس اجازه‌ى رفتن حضور را نداشت ، جز نفر « 65 » پيخدمت و سيد بحرينى كه از صبح تا شام ، به تلاوت كتب مقدس و دعاهاى حفظ مشغول بود . امور مملكتى به كلى تعطيل ؛ ايران هميشه قبرستان است و مردمش جزو اموات . و [ در 
  ] اين اتفاق ، زيادتر از سابق در سكوت و ترس زندگانى مىكردند . تمام مردم ، از كوچك و بزرگ ، تائب شده ؛ از هر افعال [ و 
  ] اعمالى كه خودشان مىدانستند بد است ، موقتى كناره گرفته ، صبح تا شام ، شب تا صبح به عبادت مشغول بودند .\r\nمعلم من ! خوب به اخلاق ايرانى عادت دارى ، و مىدانى در يك موقعى كه عرصه بر آن‌ها تنگ مىشود ، چه اندازه مهربان ، درستكار ، درست قول ، [ و 
  ] متملق مىشوند ؛ و در موقع رفاه ، چه اندازه موذى ، بدجنس ، [ و 
  ] كثيف .\r\nيك روزى ، در نوشتجات امير نظام مرحوم كاغذى به خط عباس ميرزا ، جد ما ، بود كه به فتحعلى خان نوشته بود : « ما شاهزادگان در موقع لزوم و احتياج ، به قدرى مهربان و متملق مىشويم كه از ما بهتر تصور نمىشود كرد . ليكن ، پس از رفع احتياج ، طرف مقابل را نشناخته ، بلكه هيچ به خاطر نمىآوريم . » من خيلى ازين اعتراف خنديدم ؛ چون ديدم جد بزرگوار ما در اين اعتراف صادق بوده است . ليكن ، پس ازين قضيه ، ديدم جنس ايرانى ، عموما به همين درد مبتلا هستند و اين امتياز ، مخصوص خانواده‌ى سلطنتى نيست . منتها ، آن‌ها چون طرف توجه عموم هستند ، عادات و اخلاقشان زودتر شناخته\r\n\r\n\r\n","description":"","footnote":"\r\n( 64 ) - مقصود چلوار سفيد است .\r\n( 65 ) - كذا ، تعداد را مذكور ننموده است .\r\n","page_name":" 96 ","page_number":112},
  {"content":"\r\n\r\nمىشود تا ساير مردم .\r\nدرهرحال ، اين تابستان آتش‌فشان تمام شد و چندين هزار تلفات و شهيد در عقب گذاشت . يكى دو ماه ازين قضيه گذشته ، دوباره هركس به حال اوليه‌ى خود عود نموده ، مشغول كارهاى ماقبل خود شدند . يك نكته‌ى بزرگى در اخلاق ايرانى هست و آن اين است : خيلى زود يك مطلبى را پى كرده ، به منتها درجه تا يك چندى دنبال مىكنند در هر بابت . ولى ، به همين قسمى كه خيلى زود مشتعل مىشوند ، به همين قسم هم زود خاموش مىشوند و فراموش مىكنند . همه چيزشان سطحى ، و بدون نقشه و يك اساس حقيقى است . [ 76 
  ] من مىتوانم به شما قسم بخورم : يك نفر ايرانى از صبح تا موقع خواب ، در عالم خيال چه خدمت‌هاى نمايان به وطن مىكند ، چه مجاهدت‌ها در رفاه نوع تصور مىكند ، چه تجارت‌هاى سودمند مىنمايد ، چه زمين‌هاى باير ويران را آباد مىكند ، چه قنات‌هاى جارى قشنگى داير مىكند ؛ ليكن ، همان خيال است ، اساس نيست .\r\nفرنگىها مىگويند : « دو نفر مىتوانند هيچ وقت كار نكنند : يكى آنكه فكر زياد مىكند ، ديگرى آنكه هيچ فكر نمىكند . » پس از اينكه فكرها بىنتيجه ماند ، خود را به اين دلخوش مىكنيم كه خدا بزرگ است ؛ صاحب ولايت خودش كمك مىكند .\r\nپس از اينكه از تمام شدن اين مرض مطمئن شديم ، به شهر آمده ؛ ولى ، شهر را ويران و مردم را به كلى عوض شده ديديم . اگرچه اين قضيه يك تهديد و سياست آسمانى بود ؛ ليكن ، ما باز مىتوانيم بگوئيم : از نداشتن حفظ الصحه و كثافت آب‌ها است . هر دولتى اول وظيفه‌اش تنظيف كوچه‌ها ، آب‌ها و آسايش مردم است . از بلديه اسمى هست ، ليكن مانند ساير ادارات دولتى ، رسمى نيست ؛ فقط مستحق حقوق بلاحق هستند . هميشه ، در تمام سال ، در ايران ، خصوصا تهران ، امراض مسرى تلف‌كننده بسيار است ؛ و به واسطه‌ى عدم نظافت است . كوچه‌ها تمام كثيف . در زمستان ، گل و كثافت ؛ در تابستان ، گردوخاك .\r\nآب‌ها تمام روى باز ؛ و هرچه كثافت در خانه‌ها هست ، در آن‌ها شسته شده ؛ و اين آب در شهر گردش كرده ، مردم مىخوردند و به انواع اقسام امراض هميشه مبتلا مىشوند .\r\nاى آه از آن تألمات عميق قلبى من ! معلم من ! باور كنيد كه در نوشتن هر كلمه ، غرق اندوه و تأسف گشته ، اشك بىاختيار از چشمم جارى مىشود . چگونه ممكن است انسان يك بدبختى اختيارى هم بر بدبختى اجبارى خود بيفزايد ؟ آيا ما اگر بخواهيم خودمان را از ذلت خلاص كنيم ، نمىتوانيم ؟ چرا ! اما نمىكنيم .\r\nتمام اشخاصى كه در تهران متوطن هستند ، هر كدامى فقط جلوى خانه‌ى خود را تميز نگاه دارد و كوچه‌ى خود را پاك نمايد ، يقينا در سال نصف تلفات كمتر است . يا اينكه قنات‌ها را روى پوشيده ، لوله بكشند . و هر نفرى مقدار خيلى كمى بدهند ؛ تمام سال آسوده هستند . اگرچه اشخاصى كه « كمپانى » مىشوند و براى كارهاى خيريه از مردم پول مىگيرند ، مانند حاجى ملك و ساير كمپانىهاى ديگر ، جز حرمان و پشيمانى چيزى براى مردم باقى نمىگذارند ؛ ولى ، ما نبايد به يك تقلب از ميدان در برويم . منتها ،\r\n\r\n","description":"","footnote":"","page_name":" 97 ","page_number":113},
  {"content":"\r\n\r\nبايد گردش كرد ، شخص امينى پيدا كرد و شركت كند و خود را از كثافت بدبختى خلاص كرد . اما ، مردم ايران همه ، نه يك ، نه صد ، هزارها هزارها چيز خوب را ميل داريم داشته باشيم و ارتجاعى بودن در خون ما دوران دارد ؛ ليكن ، راه مشروع او را نمىدانيم ، تمام از راه غير مشروع مىخواهيم ترقى كنيم و همه چيز داشته باشيم . اين است كه موفق نمىشويم و به مقصود اصلى خود نمىرسيم .\r\nمعلم من ! اگر زن‌ها درين مملكت ، مانند ساير ممالك آزاد بودند و حقوق خود را مقابل داشته و مىتوانستند در امور مملكتى و سياسى داخل بشوند و ترقى كنند ، يقينا من راه ترقى خود را در وزير شدن و پايمال كردن حقوق مردم و خوردن مال مسلمانان و فروختن وطن عزيز خود نمىدانستم ؛ و يك راه صحيحى با يك نقشه‌ى محكمى براى ترقى خود انتخاب مىكردم . هيچ وقت با مال مردم ، خانه و پارك ، اثاثيه ، كالسكه ، [ و 
  ] اتومبيل نمىخريدم ؛ بلكه با زحمت و خدمت تحصيل مىكردم .\r\nيقينا ، درين ساعت چهره‌ات متبسم شد و به اين اظهار عقيده‌ى من خنديدى و گفتى :\r\nمردهاى مملكت ما جز اين راه ، راه ديگرى براى ترقى پيدا نكردند ؛ شما كه يك نفر زن بىاطلاعى هستيد ، چگونه راه ترقى مشروع پيدا كرده‌ايد ؟\r\nآيا معلم عزيز من ! عقيده آزاد نيست ؟\r\n- چرا ؟\r\nپس ، به دقت اين كلمات و عباراتى كه مىروم بنويسم مطالعه نمائيد ؛ و آن وقت ، اگر ايرادى داريد بگوئيد . من مسلكم را [ نه 
  ] ارتجاعى قرار مىدادم ، نه شخصى . بلكه ، نوعى منتهاى سعى را [ 77 
  ] در توسعه‌ى تجارت داخل ايران مىكردم : كارخانه دائر مىكردم ؛ نه مانند « كارخانه‌ى صابون‌پزى ربيع اف » ؛ كارخانجاتى كه رفع احتياج داخل مملكت را از خارجه بكند . معادن خدادادى كه به وفور در ايران است ، كار كرده .\r\nمعدن نفت بختيارى كه سالى مبالغ گزاف نفع مىدهد ، امتياز گرفته ؛ واگذار به انگليس‌ها نكرده . اسباب تسهيل زراعت را فراهم كرده ، چيزهاى لازم او را تهيه كرده ، راه مازندران را درست كرده ، اسباب حمل ارزاق را مرتب كرده . زمين‌هاى باير را ، مانند « كاليفرنيا » به مردم داده و آبادى او را خواسته . قنات‌هاى زياد حفر كرده ؛ جنگل‌هاى دستى احداث نموده . رودخانه‌ى كرج را به شهر آورده ، مردم را از ذلت و كثافت آب‌ها نجات مىدادم . هم خود فايده عمده برده ، بدون دزدى و وطن‌فروشى زندگانى آلوده مىكردم ؛ و هم مردم ازين خدمت و مجاهدت من فايده برده ، راحت مىشدند .\r\nافسوس كه زن‌هاى ايرانى از نوع انسان مجزا شده و جزو بهايم و وحوش هستند ؛ و صبح تا شام ، در يك محبس نااميدانه زندگانى مىكنند و دچار يك فشارهاى سخت و بدبختىهاى ناگوارى عمر مىگذرانند . در حالتى كه ، از دور تماشا مىكنند و مىشنوند ، [ و 
  ] در روزنامه‌ها مىخوانند كه : زن‌هاى حقوق طلب ، در اروپا چه قسم از خود دفاع كرده و حقوق خود را با چه جديتى مىطلبند . حق انتخاب مىخواهند ؛ حق رأى در مجلس مىخواهند ؛ دخالت در امور سياسى و مملكتى مىخواهند . و به همين قسم موفق شده ؛\r\n\r\n","description":"","footnote":"","page_name":" 98 ","page_number":114},
  {"content":"\r\n\r\nدر « آمريك » ، به كلى حق آن‌ها اثبات شده و مجدانه مشغول كار هستند . در لندن و پاريس به همين قسم .\r\nمعلم من ! خيلى ميل دارم يك مسافرتى در اروپا بكنم و اين خانم‌هاى حقوق‌طلب را ببينم ، و به آن‌ها بگويم : در وقتى كه شما غرق سعادت و شرافت ، از حقوق خود دفاع مىكنيد و فاتحانه به مقصود موفق شده‌ايد ، يك نظرى به قطعه‌ى آسيا افكنده و تفحص كنيد در خانه‌هايى كه ديوارهايش سه ذرع يا پنج ذرع ارتفاع دارد و تمام منفذ « 66 » اين خانه منحصر به يك درب است ، و آن هم به توسط دربان محفوظ است . در زير يك زنجير اسارت و يك فشار غيرقابل محكوميت ، اغلبى سرودست شكسته ، بعضىها رنگ‌هاى زرد پريده ، برخى گرسنه [ و 
  ] برهنه ، قسمى در تمام شبانروز منتظر و گريه‌كننده . و باز مىگفتم : اين‌ها هن زن هستند ؛ اين‌ها هم انسان هستند ؛ اين‌ها هم قابل همه نوع احترام و ستايش هستند . ببينيد كه زندگانى اين‌ها چه قسم مىگذرد .\r\nو باز مىگفتم : زندگانى زن‌هاى ايران از دو چيز تركيب شده : يكى سياه و ديگرى سفيد . در موقع بيرون آمدن و گردش كردن ، هياكل موحش سياه عزا ؛ و در موقع مرگ ، كفن‌هاى سفيد . و من كه يكى از همين زن‌هاى بدبخت هستم ، آن كفن سفيد را ترجيح به آن هيكل موحش عزا داده ، و هميشه پوشش آن ملبوس را انكار « 67 » دارم ؛ زيرا كه در مقابل اين زندگانى تاريك ، روز سفيد ماست . و هميشه ، در گوشه‌ى بيت الاحزان خود ، خود را به همان روز تسلى داده ؛ مانند يك معشوقه‌ى عزيزى ، با يك سعادت خيلى گرانبهايى او را تمنا و آرزو مىنمائيم .\r\nدر استبداد صغير ، « باعه آنوف » كه يكى از ارامنه‌ى قفقاز بود و جزو مجاهدين و آزاديخواهان ايران بود ، از چند نفر خانم‌هاى ايرانى و يكى دو سه نفر از خانواده‌ى سلطنتى به توسط كاغذ سؤال كرده بود ؛ يكى هم به من نوشته بود ، كه سواد او را درينجا به شما مىنويسم :\r\n« از پرنسس محترمه ايرانى خواهشمندم ، سؤالات ذيل را جواب بدهند :\r\n1 - معنى مشروطه چيست ؟\r\n2 - استبداد بهتر است يا مشروطه ؟\r\n3 - راه ترقى ايران چيست ؟\r\n4 - تكليف زن‌هاى ايرانى كدام است ؟ »\r\nمن به او جواب نوشتم : « معنى مشروطه عمل كردن به شرايط آزادى و ترقى يك ملتى ، بدون غرض و خيانت .\r\n« تكليف هر ملت ترقيخواهى ، استرداد حقوق اوست . حقوق خود را به چه قسم مى - توانند مسترد دارند ؟ در موقعى كه مملكت مشروطه و در تحت يك « رگلمان » صحيحى باشد . ترقى از چه توليد مىشود ؟ از قانون . قانون در چه موقعى اجرا مىشود ؟ در موقعى\r\n\r\n\r\n","description":"","footnote":"\r\n( 66 ) - اصل : منفز .\r\n( 67 ) - اصل : اين كار .\r\n","page_name":" 99 ","page_number":115},
  {"content":"\r\n\r\nكه اين استبداد برچيده [ 78 
  ] شود . پس ، ازين روى مشروطه بهتر از استبداد است .\r\n« 3 - صرف نظر از غرض‌هاى شخصى و آنتريك‌هاى خانه خراب كن و جلب نفع ، دائر كردن كارخانجات ، ساختن راه‌ها ، تسهيل عمل زراعت و فلاحت ، حفر معادن ، تصحيح بودجه‌ى مملكتى ، مرتب كردن امور ماليه ، قطع حقوق مردمان بيكار بدون استحقاق ، اجازه‌ى باز كردن روى زن‌ها و كمك و معاونت آن‌ها بالشراكه با مردها .\r\n« 4 - تكليف زن‌هاى ايرانى : استراد حقوق خود مانند زن‌هاى اروپايى ؛ تربيت اطفال ؛ كمك كردن با مردها مانند زن‌هاى اروپايى ؛ پاكى و عفت ؛ وطن‌دوستى ؛ خدمت به نوع ؛ طرد كردن تنبلى و خانه‌نشينى ؛ برداشتن نقاب . »\r\nاز من توضيح خواسته بود : « باز كردن روى زن‌ها چه ارتباطى با ترقى مملكت دارد ؟ »\r\nبه او جواب نوشتم : « يك نفر مزدور ايرانى ، روزى دو قران مزد مىگيرد ؛ مادرش ، خواهرش ، خواهرزاده‌اش ، عيالش ، [ و 
  ] دخترش را بايد خرج بدهد . دو قران را كه ما پنج قسمت بكنيم ، نفرى هفت شاهى در بيست و چهار ساعت مىشود . با اين هفت شاهى ، يك نفر انسان چه قسم هم بپوشد ، هم بنوشد ، هم اندوخته كند ؟ اين مىشود كه احتياج ، اخلاق آن‌ها را خراب مىكند و براى تحصيل آسايش و رفاه خود ، به هر شناعتى تن داده ، هركار زشتى را اقدام مىكند . حال ، اگر روى زن‌ها باز بود ، البته اين پنج نفر زن [ و 
  ] بچه ناچار تحصيل كرده بودند ؛ و پس از تحصيل ؛ هر پنج نفر پنج خدمت قبول مىكردند : در مغازه‌ها ، در كافه‌ها ، در دكان‌ها ، در مدرسه‌ها ، در ادارات . و آن وقت ، هر نفرى روزى دو قران عايدى داشته ؛ شش نفر با روزى دوازده قران عايدى ، هم خوب مىپوشيد و هم خوب مىنوشيد و هم اخلاق [ و 
  ] عادات خود را عوض نمىكرد ، و هم وجدان و شرافت و عفت و ناموس فاميل [ و 
  ] وطن خود را محفوظ مىداشت ؛ و هم ، يك اتحاد معنوى روحانى در ميان اين جمع بود ، كه از اتحاد بسى فايده‌هاى بزرگ مىشود برد . و همين قسم ، درجه‌ى اعيان ؛ اين آقا ، اين امير يا اين وزير ، حقوقش منتها درجه گزاف باشد ، ماهى سيصد تومان است . درآمد املاك و مداخل شخصيش هم كه خيلى عالى باشد ، درين مملكت فقير ، ناچار بيشتر از ماهى هفت صد تومان نيست . اين مىشود :\r\nماهى هزار تومان .\r\n« اين آقا عيال گرفته است يك نفر زن اجنبى نشناسى را . آن زن هم به يك آقا يا يك وزير شوهر كرده است . اين آقا حرمخانه مىخواهد ؛ آقا باشى مىخواهد ؛ قاپوچى مىخواهد ؛ آبدارخانه مىخواهد ؛ قهوه‌خانه مىخواهد ؛ صندوقخانه مىخواهد ؛ كالسكه‌خانه [ و 
  ] طويله مىخواهد ؛ فراش ، نوكر ، كالسكچى مىخواهد .\r\n« اين خانم ، كلفت مىخواهد ؛ خانه شاگرد مىخواهد ؛ آوازخوان مىخواهد ؛ ساز زن مىخواهد ؛ پيشخدمت مىخواهد ؛ لباس اطلس دوخت فرنگ مىخواهد ؛ سرو همسر همه چيز دارد ؛ مهمانى مىكند ؛ شب بخير مىگيرد ؛ حمام ده مىگيرد ؛ دايه مىخواهد .\r\n« باز اين آقاى بيچاره كه با زنش از روز اول بىمحبت و مغاير بوده است ، چون\r\n\r\n","description":"","footnote":"","page_name":" 100 ","page_number":116},
  {"content":"\r\n\r\nيك عشق يا محبتى صميمانه به او نداشته ، فقط دختر فلان سردار يا شاه را براى پنجاه هزار تومان ارث يا ده هزار تومان جهيز گرفته است ، براى فرار ازين زندگانى مكروه ، باغ بيرون مىخواهد ؛ مترس مىخواهد ؛ محرم مىخواهد ؛ نوكر مخصوص مىخواهد ؛ صندوق صندوق مشروبات ، باربار مأكولات در آن باغ موجود مىخواهد .\r\n« از آن طرف ، خانم بيچاره هم كه شوهرش البته دوست ندارد ، پنج شش نفر زن مشدى ، حاجى ، فاطمه سلطان مىخواهد كه صحبت كند ، تنها نماند . گاهى هم به صوابديد همان خانم باجىها ، يك مقدارى گزاف پول براى پيشرفت ، مصرف سفيدبختى و زبان - بندى آقا براى محله‌ى جهودها مىخواهد .\r\nدر مواقعى كه آقا دير به منزل بيايد ، خانم بيحوصله شده ، ظرف‌ها [ و 
  ] اثاثيه‌ى منزل را هم مىشكند . [ 79 
  ] هم دق‌دلى درآورده ، هم در زندان خودش شنيده بجز صداى خانم باجى يا شاه باجى . با اين همه ترتيبات و اين لازمات ، آيا ماهى هزار تومان كفاف اين آقا يا سلطنه يا دوله يا ملك را مىكند ؟ نه ! ناچار است دزدى كند ؛ مردم را ذليل كند ؛ مملكت را بفروشد ؛ وطن را خراب كند ؛ نصف شب ، بسته‌هاى اسكناس را از فلان محل قبول كند . عاقبت هم ، اين زندگانى منتج نتيجه نشده ، با يك رسوايى ظاهرى و يك لكه‌هاى باطنى ممزوج شده ، در بين راه مىماند .\r\n« حال ، اگر زن‌ها روى باز كرده باشند و مانند تمام مردمان متمدن كره ، زن و شوهر همديگر را ديده بخواهند و به‌طور عشق آن اتحاد ابدى را در حضور معبود خود ببندند ، و تا آخر عمر در يك استراحت معنوى روحانى زندگانى كنند ، بهتر نيست ؟ يا مثل تمام اعيان و اشراف زاده [ هاى 
  ] اروپا ، بدون حرمسراى و كلفت و نوكر زيادى و خرج‌ها زائد تعبدى زندگانى كنند ، باافتخارتر نيست ؟ اين زن و شوهرى كه عشق انتخاب كرده ، اين دو مونس كه قلب ضامن پاكى و عفت و شركت آن‌ها شده ، آيا سزاوار تحسين و تمجيد نيست ؟ چرا !\r\n« خرابى مملكت و بداخلاقى و بىعصمتى و عدم پيشرفت تمام كارها ، حجاب زن است . در ايران ، هميشه عده‌ى مرد به واسطه‌ى تلفات كمتر از زن است . در مملكتى كه دو ثلث او بيكار در خانه بمانند ، البته يك ثلث ديگرش تا مىتوانند بايد اسباب آسايش و خورد [ و 
  ] خوراك [ و 
  ] پوشاك دو ثلث ديگر را فراهم كنند . ناچار ، به امورات مملكتى و ترقى وطن نمىتوانند پرداخت . حال ، اگر اين دو ثلث معنا با يكديگر مشغول كار بودند ، البته دو برابر بهتر مملكت ترقى كرده ، صاحب ثروت مىشدند . »\r\nدر مسافرت تبريز ، در تمام عرض راه و دهات ، زن و مرد را با يكديگر بدون حجاب مشغول كار مىديدم . در تمام يك ده ، يك نفر يا يك بيكار ديده نمىشد . يك نفر مستخدم من خواستم در راه براى خود بگيرم ؛ هيچ يك ازين دهاقين راضى نشدند و زندگانى آزاد صحرايى خود را نفروخته . تمام اين دهاقين و زارعين ، مردمان باشرف و افتخارى هستند . يك نفر زن فاحشه در تمام دهات وجود ندارد ؛ زيراكه زن و شوهر تا مقابل يكديگر ثروت نداشته باشند ، همديگر را نمىگيرند . و پس از آن هم چون روى ايشان باز است ، همديگر را خودشان انتخاب مىكنند . و بعد از عروسى هم ، بالمشاركه ، در تمام\r\n\r\n","description":"","footnote":"","page_name":" 101 ","page_number":117},
  {"content":"\r\n\r\nروز شب باهم مشغول زراعت و رعيتى هستند .\r\nپاسبان و نگاهبان زن ، شوهرش است . مصاحب و مونس شوهر ، زن است . هيچ وقت اين دو روح شريف از يكديگر غفلت نكرده ، جز خود نمىبينند . تمام آن محبت‌ها و صميميت‌ها و سادگى زندگانى را درباره‌ى يكديگر مصرف مىكنند ، و هميشه خوشبخت و شادكام زندگانى مىكنند ، و اولاد [ و 
  ] اعقاب باشرف و افتخار از خود به يادگار مىگذارند . صد هزار برابر ، اخلاق دهاقين و صحرانشينان بهتر از اخلاق مردمان شهريست .\r\nو اين نيست مگر ، از عدم احتياج و بىآلايشى و يك اتحاد روحانى صميمى ، كه به واسطه‌ى اجتماع و عدم خيالات فاسد غير مشروع است . هزارها مفاسد اخلاقيه از همين روى بستن زن‌ها درين مملكت نشر داده شده است .\r\nآه معلم من ! چرا شما كه مرد و تحصيل كرده هستيد و خوب معايب [ و 
  ] مفاسد حجاب را مىفهميد ، دست زن‌ها و اقوام [ و 
  ] عشاير خود را نمىگيريد و با خود بيرون نمىآوريد ؟ تا كى شما بايد حمال و نوكر ، يا به عبارت عالىتر : آقا و مالك اين بيچاره‌ها باشيد ؟ آنچه البته به جايى نرسد ، فرياد است ! يقينا ، با هزار دليل عقلى كه من ضرر حجاب را بر شما ثابت كردم ، باز چون ايرانى و بداخلاق هستيد ، و هميشه من شما متوجه چيزهاى سطحى بوده و عميق فكر نكرده‌ايد ، [ 80 
  ] خواهيد گفت : چون فلانى خوشگل است يا از خانه‌نشينى متأذى است يا ميل دارد آزاد گردش كند ، اين‌ها را بر خلاف عقايد عامه نوشته . شايد در قلب لعن و نفرين هم بكنيد و بگوئيد : چه پيشنهادهاى غير مشروع به زن‌ها مىكند .\r\nاما ، معلم عزيز من ! به شما قول مىدهم : در يك چنين روزى كه نوع خود را آزاد و وطن عزيزم را روبه ترقى ديدم ، خود را در آن ميدان آزادى قربانى كنم و خون خود را در زير اقدام همجنسان حقوق‌طلب آزاديخواه خود نثار نمايم .\r\nعجالتا ، دوباره برگرديم به تاريخ خودمان ؛ و بيش ازين شما را منتظر نگذاشته ، با داد فريادهاى بىاثر خسته بكنم .\r\n تو كه از صورت حال دل من بيخبرى * غم دل با تو نگويم ، كه ندانى دردم \r\nدو سه ماهى پس از مراجعت از شميران ، شاه عازم تشرف به حضرت معصومه ( ع ) شدند . ما هم به شكرانه‌ى سلامت و نجات از چنين سال وحشتناكى ، عازم حركت شديم .\r\nيك « امى توس » « 68 » دوازده نفره گرفته ، يك كاروان كوچكى تشكيل داده ، رفتم . يك كالسكه همراه داشتيم . شوهرم ، يك نفر دكتر و يك نفر ساززن معروف با كالسكه مسافرت مىكردند . يك دليجان نوكرها [ و 
  ] اجزاء . يك گارى براى اثاثيه . و در « امى توس » هم خودمان . اگرچه مسافرت داخلى ايران خالى از زحمت و وحشت نيست ، ليكن در عرض راه ، خيلى خوش گذشت . در خود حضرت معصومه ( ع ) ، ده روز توقف نموديم و بعد مراجعت كرديم . چيز تازه در اين سفر نداشتم كه به شما بنويسم ، جز زيارت [ و 
  ] گردش . ليكن ، من براى زيارت و گردش كمتر بيرون مىآمدم ؛ زيراكه بايد از قبرستان\r\n\r\n\r\n","description":"","footnote":"\r\n( 68 ) - كذا ( - امنى بوس ) .\r\n","page_name":" 102 ","page_number":118},
  {"content":"\r\n\r\nعبور كنم . و هر روزى كه بيرون مىآمدم ، ناچار مقدار زيادى از اموات را كه دفن مىكردند ، مىديدم : با يك صورت‌هاى مهيب موحش و يك تركيب‌هاى ترسناكى .\r\nازين مسافرت ، من خيلى افتاده شدم . ديدن اين اموات و عاقبت انسانى ، خيلى مرا تأديب كرد و از آن غرور جوانى و شرارت [ و 
  ] خودپسندى ذاتى ، مقدارى مرا باز داشت . اگرچه من هم مثل ساير نوع انسان فراموشكار بودم ، و اين اگر چندى در من باقى بود ، لكن باز نتايج عمده‌اى داشت : هنوز كه چندين سال است از آن مسافرت مىگذرد ، من در نوشتن يك نكته به خود لرزيدم و معاينه عاقبت انسانى را ديدم . بگذاريد يك قدرى هم از آنچه ديدم و اسباب وحشتم شده ، به شما هم بنويسم .\r\nاين مرده‌ها را در تابوت گذاشته ، در نمدى پيچيده و از راه‌هاى دور و ولايات به قاطر بار كرده ، مىآوردند . در هر منزلى كه مىخواهند قاطر استراحت كرده ، جو بدهند ؛ طناب قاطر را باز كرده ، و اين دو تابوت يك مرتبه از روى قاطر به زمين مىافتد و اين مرده‌ها بدبخت خرد مىشوند . وقتى كه به حضرت معصومه ( ع ) مىرسند ، تمام اين تابوت خرد شده ؛ كفن مرده‌ى بدبخت پاره شده ، سر و دستش شكسته . بعد ، مىبرند در حرم طواف داده ، مىآورند به قبرستان . به اندازه [ اى 
  ] در قبرها مرده روى هم گذاشته‌اند ، كه جاى مرده‌ى تازه نيست ؛ مجبورا ، از همان قبرها باز كرده ، اين مرده‌ى جديد را هم روى مرده‌هاى ديگر گذاشته ، مقدار كمى خاك مىريزند . در موقع نبش قبرها ، انواع اقسام مرده‌ها بيرون مىآيند : بعضىها گوشت متلاشى و سياه شده ؛ بعضىها نصف گوشت جدا شده ، نصف نزديك به جدا شدن بوده است . يك هيكل‌هاى عجيب ، يك صورت‌هاى مهيبى كه خدا هر انسانى را از ديدن آن‌ها محفوظ بدارد . دست‌هاى قطع شده ، پاهاى جدا شده ، موهاى پريشان ريخته ، كفن‌هاى پوسيده .\r\nآه ! معلم من ! باوجوداين عاقبت و اين نتيجه ، چه آرزوهاى بلند داريم ؟ چه زحمت‌هاى غيرقابل تحمل به نوع خود وارد مىكنيم ؟ چه فسادها [ و 
  ] آنتريك‌ها در برچيدن سعادت يك نفر انسانى كه فكر مىكنيم خوشبخت است مىكنيم ؟ در شبانروز ، از دست حرص آرزو چه زحمت‌ها مىبينيم ؟ آه ! افسوس كه غفلت بزرگترين دشمن نوع انسان است ؛ و اين دشمن ، از تمام دوستان به شخص نزديكتر است . سعدى مىگويد :\r\n بس بگرديد و بگردد روزگار * دل به دنيا در نبندد هوشيار\r\nاى كه دستت مىرسد كارى بكن * بيش از آن كز تو نيايد هيچ كار\r\nاينكه در شهنامه‌ها آورده‌اند * رستم و روئينه تن اسفنديار\r\nتا بدانند اين خداوندان ملك * كز بسى خلق است دنيا يادگار\r\nآنهمه رفتند ماى شوخ چشم * هيچ نگرفتيم از ايشان اعتبار\r\nاى كه وقتى نطفه بودى در شكم * وقت ديگر طفل بودى شيرخوار\r\n[ 81 
  ] مدتى بالا گرفتى تا بلوغ * سرو بالايى شدى سيمين عذار\r\nهمچنين تا مرد نام‌آور شدى * فارس ميدان و مرد كار زار\r\nآنچه ديدى برقرار خود نماند * وينچه بينى هم نماند برقرار\r\nدير و زود اين شخص هيكل نازنين * خاك خواهد گشتن و خاكش غبار \r\n\r\n","description":"","footnote":"","page_name":" 103 ","page_number":119},
  {"content":"\r\n\r\n گل بخواهد چيد بىشك باغبان * ور نچيند خود فرو ريزد ز بار\r\nاينهمه هيچ است چون مىبگذرد * بخت و تخت و امر و نهى و گيردار\r\nنام نيكو گر بماند ز آدمى * به كزو ماند سراى زرنگار\r\nسال ديگر را چه مىداند حيات * يا كجا شد آنكه با ما بود يار\r\nخفتگان بيچاره در خاك لحد * خفته اندر كله سر مور و مار\r\nصورت زيباى ظاهر هيچ نيست * اى برادر سيرت زيبا بيار\r\nهيچ مىدانى خرد به يا روان * من بگويم گر بدارى استوار\r\nآدمى را عقل بايد در بدن * ورنه جان در كالبد دارد حمار\r\nبيش از آن گر دست را بيرون برد * گردش گيتى زمام اختيار\r\nگنج خواهى در طلب رنجى ببر * خرمن ار مىبايدت تخمى به كار\r\nچون خداوندت بزرگى داد حكم * خورده از خوردن مسكين در گذار\r\nچون زبردستيت بخشيد آسمان * زير دستان را هميشه نيك دار\r\nعذر خواهان را خطا كارى ببخش * زينهارى را به جان ده زينهار\r\nشكر نعمت را نكويى كن كه حق * دوست دارد بندگان حق گزار\r\nلطف او لطفيت بيرون از حساب * فضل او فضل است بيرون از شمار\r\nگر به هر مويى زبانى باشدت * شكر يك نعمت نگويى از هزار\r\nكام درويشان مسكينان بده * تا همه كامت برآرد روزگار\r\nنام نيك رفتگان ضايع مكن * تا بماند نام نيكت برقرار\r\nملك پايان را نشايد روز شب * گاهى از خمر و گاهى در خمار\r\nبا غريبان لطف بىاندازه كن * تا رود نامت به نيكى در ديار\r\nزور بازو دارى و شمشير تيز * گر جهان لشكر بگيرد غم مدار\r\nاز درون خستگان انديشه كن * وز دعاى مردم پرهيزگار\r\nمنجنيق آه مظلومان به صبح * سخت گيرد ظالمان را در حصار\r\nبا بدان بد باش با نيكان نكو * پيش گل گل باش و جاى خار خار\r\nديو با مردم نياميزد مترس * بل بترس از مردمان ديوسار\r\nهركه بد با مردم بد پرورد * دير و زود از جان برآرندش دمار\r\nبا بدان چندانكه نيكويى كنى * قتل مار افسا نباشد جز به مار\r\nاى كه دارى چشم و عقل و گوش هوش * پند من در گوش كن چون گوشوار \r\nهرقدر در موقع رفتن ، در راه خوش گذشت ؛ در موقع مراجعت ، از خيالات و نااميدى به من بد گذشت . روزى و شبى نمىگذشت كه پنجاه مرتبه آه نكشم و چشم‌هاى خود را پر از اشك نسازم ، و به عاقبت و بيچارگى نوع انسان فكر نكنم . از آن زمان ، ديگر قيد ابهت و هنر فروشى را زده ، و در غرور سلطنتى خود تخفيف داده بودم . با وجودى كه از مرگ بىاندازه هراسان و خائف بودم ؛ مع ذلك ، روزى نمىگذشت كه آرزو نمىكردم . براى اينكه از خيالات گوناگون خسته‌كننده‌ى پرزحمت خلاص بشوم ، اغلب را سرافكنده مشغول فكر بودم . تاآنكه ، حال مزاجم مغشوش شد و به يك بيخوابى\r\n\r\n","description":"","footnote":"","page_name":" 104 ","page_number":120},
  {"content":"\r\n\r\nمكدرى مبتلا شدم . هر شب با خوردن مقدار زيادى « برومور » ، باز تا صبح بيدار بودم .\r\nدر همين اوقات ، شوهرم ناخوش شد و به مرض مزمن سوزاك مبتلا . و علت اين مطلب به كلى مجهول بود از من . طبيب پنهان كرده بود و به من مىگفتند : تب دارد .\r\nپرستارى ناخوش و خيالات خودم ، خيلى به من زحمت داد . سه ماهه حامله بودم ؛ خبر فوت برادرزاده‌ام را به من دادند . احترام السلطنه ، دختر مظفر الدين شاه ، در موقع تولد طفلش مرده بود . خيلى اسباب خيال من شد و از تولد طفلم بىنهايت ترسيدم . به يكى از دكترهاى بزرگ كه درينجا اسم نمىبرم ، متوسل شده و يك حلقه انگشترى برليانت درشت به او دادم . دوايى به من داد كه طفلم را سقط كنم .\r\nدوا را محرمانه از اهل بيت خانه خوردم . و پس از شش ساعت ، يك عصبانيت « 69 » پروحشتى مرا گرفت ! و به قدر دو ذرع بلند شده ، به زمين خوردم . اين حال تشنج‌اش به واسطه‌ى سم دوا بوده است و من ملتفت نبودم . و به هيچكس هم نگفتم من دوا خوردم .\r\nاطباء را جمع كردند ؛ به هيچ قسمى نتوانستند اين حال تشنج را تخفيف بدهند . اتصال ، در تمام ساعات شبانروز ، من در اضطراب و التهاب بودم . تمام روى قلب من لكه‌هاى سياه مىسوخت . اطباء از تشخيص مرض بيچاره شده و نمىفهميدند علت چيست . تا اينكه ، من قضيه را به ايشان گفتم . ليكن ، هرچه اسم طبيب را سؤال كردند ، [ 82 
  ] نگفتم . بعد ، دواهاى ضد سم دادند . با هزار زحمت بچه سقط شد ؛ ليكن اين حال عصبانى در من باقى ماند .\r\nسه سال تمام ، به همين قسم ناخوش بودم و عصبانى . اين مرض به كلى مرا عوض كرد . تمام اخلاق و آداب من تغيير پيدا كرد . به كلى متلون ، خيلى زود متغير ، [ و 
  ] بداخلاق شدم . ديگر تحمل هيچ قسم ناملايمى را نداشتم ؛ فورا ، حال عصبانى من بروز مىكرد و مرا در بستر بيمارى و فلاكت مىانداخت . اطباء گردش را تجويز كردند . و هر عصرى ، كالسكه درست كرده ، مجبورا مرا گردش مىبردند و در مغازه‌ها پياده كرده ، مشغولم مىنمودند . عجالتا ، از دولت مرض « هيسترى » ، ما از خانه‌نشينى و حبسى يك اندازه آزاد شده بوديم . ليكن ، مفتشين زيادى با ما همراه بودند كه تمام را پرت سوارى و گردش را بايد به شوهرم بدهند .\r\nشوهر من حالا ديگر يك بچه‌ى بيسوادى نبود ؛ يك مردى بود هيجده ، نوزده ساله و خوب گنجينه‌ى سعادت خود را حفظ مىكرد . خوشگلى و طراوت من ، اسباب رشك و زحمت او شده بود ؛ اغلب مىگفت : « اى كاش يك اتفاق غيرمنتظره ، از قبيل آبله يا سالك ، ترا بدصورت كند و مرا از زحمت پاسبانى خلاص . »\r\nدر تمام زن‌هاى ايران ، زنى به خوش صورتى و قشنگى من نبود . اغلب كه در مجالس بزرگ مىرفتم ، از قبيل عروسىها ، اعياد ، به حضور شاه ، [ و 
  ] در مواقع رسمى كه تقريبا هزار نفر از شاهزاده خانم‌ها [ و 
  ] خانم‌هاى فاميل بزرگ بودند ؛ در ميان تمام\r\n\r\n\r\n","description":"","footnote":"\r\n( 69 ) - اصل : عصبانى .\r\n","page_name":" 105 ","page_number":121},
  {"content":"\r\n\r\nآن‌ها ، هيچكس به قشنگى من نبود . تمام مجلس به من تماشا مىكردند . اغلب خانم‌ها از من مىپرسيدند : « لباس شما را كدام خياط دوخته ؟ » درحالتىكه ، لباس من خيلى ساده بود . من هم بىريا و كتمان مىگفتم : « فلان خياط ! » اين بيچاره با يك زحمتى ، عين لباس مرا تهيه مىكرد . ليكن ، وقتى كه مىپوشيد ، قشنگ نمىشد . آن وقت ، با من عداوت پيدا مىكرد ، مرا لعنت [ و 
  ] نفرين مىكرد .\r\nيا مىپرسيدند : « اين پودرى كه به صورت زده‌ايد ، از كدام مغازه ابتياع كرده‌ايد ؟ » مىگفتم : « از فلان مغازه ! » مىرفت و تهيه مىكرد ؛ ليكن قشنگ نمىشد ، باز مدعى مىشد .\r\nتمام زن‌هاى ايرانى ، از بزرگ [ و 
  ] كوچك ، چه از اقوام ، چه از خارج ، با من در موضوع خوشگلى چهره‌ام عداوت داشته ؛ و بيشتر عداوت آن‌ها شديد مىشد وقتى كه مىديدند اين خوشگلى ، توأم شده است با يك حسن معاشرتى و يك مهربانى [ و 
  ] اخلاق و عادات خوبى . من خيلى ميل داشتم به تحصيل ؛ و در تمام شبانروز ، هر وقت فرصتى داشتم تحصيل مىكردم . ازين روى هم در حرف ، در صحبت ، در اخلاق ، [ و 
  ] در اطلاعات بر زن‌ها [ و 
  ] خانم‌ها سبقت داشتم . و اين بيشتر اسباب عداوت شده بود . مرا از هر جهت آراسته مىديدند . من در تمام مدت عمر ، در تحت يك عداوت عمومى زندگانى كرده‌ام .\r\nو به‌قدرى اين مردم به من زحمت وارد آورده ، صدمه زده‌اند ، كه هيچ انسانى اين اندازه زحمت نديده است . ليكن ، هيچ وقت خود را نباخته‌ام ، و هميشه خداوند با من همراه بوده است و مرا از شر تمام زهرهاى مهلك عداوت محفوظ داشته است .\r\nاما ، معلم عزيزم ! باور كن هرگز ، به آزردن مورى و كشتن يك پشه راضى نشدم .\r\nدر صورتى كه به نام عداوت‌ها و دشمنىها ، تلافىهاى عظيم مىتوانستم كرد . ولى ، در تحت يك سلوك و سلامت نفس ، از تمام بدىها صرف نظر نمودم . نه از ضعف نفس ؛ بلكه از علو همت و دانستن ناقابلى دنيا ، جز نيكى نكردم و جز بدى نديدم . اما هيچ وقت ترك سليقه نكردم و شكايتى نداشتم .\r\nاما ، معلم من ! اين را هم بدانيد : گذشتن ايام و اندوه آلام ، در ظاهر جسم اثرى مىنمايد ؛ ولى ، بر نقش مخلد آدمى اثرى ندارد . در طبيعت ، انسان به هر حالى كه بوده باقى مىماند ؛ اگرچه ، روزگار به يك حال باقى نمىماند . پس ، گويى ما را به كالسكه‌ى دهر باز بسته‌اند كه ما را همى برد ، و طعم تغييرات و اختلافات را به ما همى چشاند . گاهى پاى در يك سلطنت و بزرگى گذاريم ، و گاهى بنده‌وار ، ذليل ، خوار ، بىمقدار ، راهى وادى فراموشى و فراموشكارى و بىوفايى شويم . گاهى [ 83 
  ] با لذت ، خوشى و ثروت و دوستىها تمتع يابيم ؛ گاهى از كدورت ، دشمنى و دشمنان رو [ ى 
  ] تابيم . گاهى غريق نعمت و لذت‌هاى روحانى وجدى ؛ گاهى قرين عذاب و هلاكت ابدى . و در جمع اين احوال و انقلابات ، برجايى كه بوده‌ايم باقى مىمانيم ؛ و در حال ، انقلاب و تغيير رخ نمىدهد . و اين خود از بوالعجبىهاى خداى يگانه است .\r\nدرين تاريخ ، من ستايشگر متملق زياد داشتم . زيراكه جوان و صاحب ثروت بوديم هر دو ؛ هم زن ، هم شوهر . تمام اداره‌ى قراول خاصه درين تاريخ ، با شوهرم بود و سالى\r\n\r\n","description":"","footnote":"","page_name":" 106 ","page_number":122},
  {"content":"\r\n\r\nتقريبا سى هزار تومان ازين ده فوج فايده و عايدى داشت . و به اضافه ، در تمام تجارتخانه‌ها و بانك‌ها آبرومند ؛ اگر در يك ثانيه مبلغ‌هاى گزاف پول مىخواست ، فورى فراهم بود .\r\nمنزل ما براى پذيرايى دوستان و اقوام و خانم‌ها مهيا و حاضر ؛ از هيچ قسم خرجى مضايقه نداشتيم ، تمام اسباب خوشى در منزل ما موجود ، و معنى سعادت و سعادتمندى به وضوح آشكار . هركس به منزل ما وارد مىشد ، امكان نداشت بيرون برود مگر ، با يك هديه يا يك تعارفى . ما دو نفر جوان هرچه داشتيم تلف مىكرديم ؛ و تصور مىكرديم هميشه روزگار به همين منوال باقى و برقرار خواهد بود . ابدا ، طعم تنگدستى و عدم ثروت را نچشيده بوديم ؛ هميشه خود را غرق در پول و برليانت و احترام ديده بوديم .\r\nتصور مىكرديم سرچشمه‌ى ثروت و عزت ما هيچ وقت از جريان نخواهد افتاد ، و اين رودخانه‌ى طلا و سعادت ابدى در جريان خواهد بود . غافل ازينكه : شايد يك سنگى كه به غلط افتاد ، يا يك بيشه كه از عدم توجه خراب شد ، جلوى او را بسته كرده و ما را به تشنگى هلاك‌كننده دچار خواهد ساخت .\r\nمداهنه‌گويان و متملقين هم شبانروز ، بر اين جنون و سوداى ما دامن زده ، و سم مهلك غفلت را ذره ذره در كام ما مىريختند . و با يك سرعت غيرقابل فكرى ، روى به تمامى و خرابى مىرفتيم ؛ و ابدا عمق اين گرداب تهيه شده‌ى بدبختى و نيستى را نمىديديم .\r\nزيراكه پرده‌ى جهل در جلوى ما و حقيقت حائل شده ؛ و متملقين بىانصاف روزبه‌روز ، با وصله‌هاى سرخ و زرد بر قعر او افزوده ، و ما را به رنگ‌هاى مختلف او بازى مىدادند .\r\nما هم به واسطه‌ى بچگى و نفهمى ، تمام اين مردم را ملك و محب و مهربان ، و تمام را بىغرض و پاك مانند قلب صاف خود مىديديم . قلب ما دو جوان ، مانند سطح درياچه صاف و بدون لكه بود ؛ و هيچ قسم از اقسام حقه بازىهاى نوع بشرى را نديده بود . در واقع ، هنوز در مملكت زندگانى و . . . « 70 » تقلبات انسانى غريب و ناشناس بود . و در مقابل ، اين متملقين بىانصاف آب دهانشان سميت افعى داشت و زخم دندانشان التيام ناپذير بود ؛ و راهى كه با كمال محبت پيشنهاد مىكردند ، منتهى به اسفل السافلين و قعر يك درياى پرشور [ و 
  ] شرر خطرناكى بود .\r\nدر تمام اين دشمنان دوست‌نما و اين اشخاص جو فروش گندم نما ، يك نفر شخص باوجدان عاقل نبود كه ما را ازين ورطه خارج كرده ؛ و محض عالم انسانيت ، ازين راه خطرناك برگرداند . تمام مشغول خالى كردن كيسه‌ى ما و پر كردن جيب خود بودند .\r\nدرين ايام ، خيالات آتش زننده‌ى سوزان اين محبان صديق ، ازين حد هم تجاوز كرد ؛ خواستند در منفعت و راه افادى خود توسعه بدهند . نه تنها ما را تمام و با خاك يكسان كنند ، بلكه به خارج هم دست درازى نمايند . شروع به تفتين بين من و شوهرم نمودند . هرروزه ، انواع و اقسام حرف‌هاى زشت ركيك ازو به من ، و از من به او مىزدند .\r\nزندگانى سعادتمند آزاد ما را دچار يك نوع اضطراب و انقلاب جديدى نمودند . اين\r\n\r\n\r\n","description":"","footnote":"\r\n( 70 ) - يك كلمه خوانده نشد .\r\n","page_name":" 107 ","page_number":123},
  {"content":"\r\n\r\nدرياى بىپايان كه من تنها به روشنايى ستاره‌ى اقبال خود بايد درو قدم بگذارم ، يعنى :\r\nزندگانى متحد ، پر بود از تخته سنگ‌هاى عظيم بزرگى كه اجتناب از آن‌ها محال بود .\r\nمن اگرچه خيلى پرمتانت و سكوت بودم ، ليكن باز گاهى قبول كرده ، اسباب ناراحتى خود و شوهرم را فراهم مىكردم .\r\n[ به جهت 
  ] معاشرت اتصالى ، اخلاق من [ 84 
  ] و شوهرم را اين معاشرين درك كرده بودند ؛ و مىدانستند ما از هيچ‌چيز متأثر نمىشويم ، نه از فقدان مال ، نه از گم شدن جواهر ، نه از آنتريك‌هاى فاميل ، نوكرى ، كلفتى . آن‌ها هم هيچ وقت ازين راه‌ها داخل نشده ، آن نقشه‌ى آسايش را پيدا كرده بودند . و آن نقشه‌ى آسايش اين بود كه :\r\n« فلانى ! تو به اين قشنگى ، خوشگلى ، دختر پادشاه ، خانم مطلق ، اول زن نجيب محترم ايران ، شوهرت رفته است خاطرخواه شده است . -\r\n« آخر به كى ؟ بگوئيد ! »\r\nمىگفتند : « خير ! ما نمىگوئيم . شما به ايشان خواهيد گفت و با ما عداوت پيدا مىكند . »\r\nپس ازينكه من قسم مىخوردم ، قول مىدادم كه نگويم ، مىگفتند مثلا : فلان ضعيفه‌ى فرنگى كه رختشوى سفارت فرانسه است .\r\nهمين را پرت ، براى غصه و كدورت و بدسرى و اندوه يك ماه من كافى بود .\r\nو پس ازينكه مدت‌ها روزگار و سعادت را بر خود تلخ مىكردم ، تازه مىگفتم به او اصل مسئله چيست و راپرتچى كدام است . بعد از تفتيش ، معلوم مىشد دروغ است يا راست است ، اما نه به اين قسمى كه مىگويند .\r\nهمين متملقين كه از طفوليت مرا احاطه كرده بودند و در هر بحرانى كه در زندگانى من مىشد ، صورتا تغيير كرده و سيرتا باز از همين جنس نديم بودند ، دو اخلاع كثيف رذلى به من آموخته بودند : يكى غرور و يكى خودنمايى . و ازين دو توليد شده بود يك حسد خيلى پرشدتى نسبت [ به 
  ] شوهرم . و او هم همين قسم پرغرور ، بلكه يك قدرى هم ديوانه بود . نه ديوانه‌ى جسمى ، بلكه ديوانه‌ى روحى . براى اينكه ، به قدرى در نعمت و بزرگى و استراحت بزرگ شده بود ، كه هيچ فكر نمىكرد در عالم زحمتى هم موجود است .\r\nيك روزى ، صحبت مىكرديم . به او گفتم : « من اگر فلان گوشواره‌ى برليانت كه قيمتش سه هزار تومان است نداشته باشم ، غصه مىخورم . »\r\nخنديد و گفت : « مرگ من ، راست بگو غصه چه مزه دارد و از چه تركيب مىشود ؟ »\r\nمعلم من ! تصور نكنيد شوخى مىكنم . خدا مىداند با كمال بىخيالى گفت ؛ و بعد از خنده‌هاى زياد و تشريح غصه ، گوشواره را به من داد . اگر اين متملقين و مفتنين هوس‌هاى انسانى نبود ، يقينا از ما دو نفرى در تمام عالم خوشبخت‌تر يافت نمىشد .\r\nولى ، افسوس كه نتيجه‌ى معاشرت و اجتماع بشرى ، ما دو را بدبخت و اولاد ما را بدبخت‌تر نمود . اى آه و افسوس ! چرا در همان ايام نمردم كه طعم اختلافات و انقلابات را\r\n\r\n","description":"","footnote":"","page_name":" 108 ","page_number":124},
  {"content":"\r\n\r\nنچشم ، و اين قدر چيزهاى غيرمنتظره و ناملايم را در دوره‌ى اين زندگانى كم ببينم ؟\r\nمعلم من ! باوجودى كه من سه مرتبه خود را مسموم كرده‌ام ، هنوز زنده‌ام و به شما شرح حال خود را مىنويسم . پس ، علاقه‌ى طبيعت و اراده‌ى خدا بر اين قرار گرفته بوده است ؛ و من در مقابل قدرت او ضعيف شده ، نتوانستم خود را از ميدان مجاهدت زندگانى بركنارى بكشم .\r\nشوهرم را درباره‌ى من به كلى ظنين كرده بودند . اين بيچاره خواب و خوراك [ و 
  ] راحت نداشت ؛ ليكن بىمأخذ . و من ابدا مقصر نبودم و در تحت يك [ بى 
  ] خيالى و بىاعتنايى . . . و خدا ترسى زندگانى مىكردم . از جهنم و عذاب خيلى مىترسيدم .\r\nاز مرگ خيلى وحشت داشتم . هميشه ، در نمازها و دعاها ، به درگاه خداوندى مىباليدم و خير و عافيت و تسهيل مرگم را درخواست مىنمودم . و جدا براين بودم كه : هميشه با يك عزم اراده‌ى قوى خود را محفوظ داشته ، به عذاب و عقاب آخرت دچار نكنم .\r\nاين متملقين ، مذهب و جديت من در اوامر آسمانى را هم مخالف با خيالات فاسد خود ديدند ؛ خواسته پاك مرا از قيد [ 85 
  ] مذهب خلاص كرده ، بعد با كمال آسانى از شوهرم هم جدا كنند . يك نفر از اقوام نزديك من كه خيلى عالم فاضل بود ، ولى بىاندازه مرا دوست مىداشت ، بلكه يك عشق پرشدت و حرارت به من داشت ، خود را براى اين كار حاضر كرد . به من تكليف كرد : « فلانى بيائيد تحصيل كنيد ؛ فرانسه بخوانيد .\r\nشخص بيسواد انسان نيست . » من هم به واسطه‌ى اينكه فوق العاده راغب بودم ، قبول كردم .\r\nاين جوان نجيب ، هفته [ ى 
  ] سه روز به من درس مىداد . در تنفس و موقع استراحت ، صحبت مذهبى مىكرد و از « طبيعيون » قصه مىكرد . من در اوايل خيلى متغير شده ؛ با او مجادله مىكردم . بعد ، كم‌كم گوش مىكردم . پس از مدتى ، باور كردم . اول كارى كه كردم ، تغير لباس دادم : لباس فرنگى ، سربرهنه . درحالتىكه هنوز در ايران ، زن‌ها لباس فرم قديم را داشته . پس از لباس ، ترك نماز و طاعت را هم كردم ؛ زيراكه با « كرست » و آستين‌هاى تنگ لباس‌هاى چسبيده ، وضو ساختن [ و 
  ] نماز كردن مشكل بود . پس ازينكه نماز ترك شد ، تمام مذاهب و اعتقادات را باطل شمرده ، مىگفتم :\r\n« رعد ، رعد است ؛ برق ، برق . درخت فلان است ؛ انسان فلان . »\r\nمثلا : من تا سن هيجده سالگى ، به حرف دده جان معتقد بودم كه : زنجير آسمان را ملك مىكشد و خداوند غضب مىكند ، صداى رعد مىآيد . ولى ، اين معلم عزيز من به من گفت : « اين‌ها لاطايل است . رعد [ و 
  ] برق از تصادفات بخار توليد مىشود ؛ و به من علمى ثابت كرد . يا اينكه : « تو مىگويى : زمين در روى شاخ گاو زرد ايستاده .\r\nدروغ است ؛ زمين كرويست و به چيزى تكيه ندارد . »\r\nو هرچه روزبه‌روز در تحصيل پيش مىرفتم ، بر لامذهبى دامن زدم ؛ تا اينكه ، به كلى طبيعى شدم . و اين حرف‌ها چون براى من تازگى داشت ، ميل داشتم به مادرم ، كسانم ، [ و 
  ] بچه‌هايم تعليم كنم . در موقعى كه من شروع به صحبت مىكردم ، مادرم مرا لعنت و نفرين مىكرد ؛ مىگفت : « بابى شدى ! » كسانم استغفار مىفرستادند ، دور مىشدند ، گوش نمىكردند . فقط ، متملقين و مفسدين و مغرضين خوشحال بودند ، و به من تحريك\r\n\r\n","description":"","footnote":"","page_name":" 109 ","page_number":125},
  {"content":"\r\n\r\nمىكردند كه : « آرى ! راه ترقى اين است . »\r\nانسان كامل چون هركس از علم بهره مىبرد ؛ ولى ، من از علم ضرر بردم . چون ، فهم اساسى دنيا و كره و زندگانى و خلقت ، باعث اين شد كه من معتقد به يك عقيده نباشم و هيچ اتكايى و ترس از كسى نداشته باشم . پس ، وقتى كه از هيچ‌چيز نترسيدم و به هيچ معتقد نبودم ، هيچ كارى را هم در دوره‌ى زندگانى بد نمىدانستم و مىگفتم :\r\n« آن اشخاصى كه به امورات زندگانى شخصى ايراد مىكنند ، خودشان قابل درك زندگانى لذيذ نيستند ؛ حسودى مىكنند ، يا اينكه عوام احمق هستند ، نمىفهمند . »\r\nغافل ازينكه : من احمق و عوام شدم ؛ و با اتحاد يك جماعتى . براى چه ؟ براى جلب نفع و فايده ؛ كه هركس از يك راهى منتظر بود : يكى از حيث ترقى ، يكى از حيث ثروت ، يكى از حيث لذت . و همين قسم ، خوب مستعد شدم براى هر كارى كه ضرر من در او بود .\r\nبه كلى غرق خيالات جديدى ، و آن عقايد كهنه به كلى خارج شده بود . در آن زمان تصور مىكردم : اگر اطاعت شوهرم را نكنم ، يا به حرف مادرم مطيع نباشم ، ناچار در آتش جهنم مىسوزم . پس ، تعبدى و از ترس ، قبول داشتم . اما ، حالا خير ؛ مىگفتم : « انسان مختار و آزاد خلق شده . انسان خلق شده براى خورد ، خواب ، عيش ، عشرت ، آزادى . و به همين قسم ، كم‌كم خيال آزادى در من قوت پيدا مىكرد . از بس كه تاريخ و رمان‌هاى فرنگى را اين معلم من خوانده بود ، و تعريف شهرهاى قشنگ روى دنيا كرده بود و به من حالى كرده بود فقط دنيا [ 86 
  ] همين تهران نيست ، من ديوانه‌وار ميل رفتن اروپا را داشتم . و همين ميل ، در من قوت گرفت و باعث متاركه‌ى من با شوهرم شد .\r\n* * * بقيه‌ى اين كتاب ، هنوز به دست نيامده است . تا اينجا كه به دست آمده است ، از روى اصل نسخه‌ى تحريرى خود مصنف اين كتاب ، خانم تاج السلطنه ، صبيه‌ى مرحوم مغفور ناصر الدين شاه ، كه بنا به خواهش و حسب فرمايش حضرت مستطاب اجل عالى آقاى آقا مير محمد على خان آزاد كابلى ، معاون محترم سفارت جليله‌ى دولت عاليه‌ى افغانستان در تهران ، به قلم اين حقير « رحمت الله داعى طالقانى » ملازم سفارتخانه‌ى جليله ، نقل و تحرير يافت . تهران ؛ به تاريخ دهم جمادى الثانى ، مطابق 16 جدى 1303 تمام شد .\r\n« مستخدم سفارتخانه . »\r\n\r\n","description":"","footnote":"","page_name":" 110 ","page_number":126},
  {"content":"\r\n\r\n\r\nفهرست عمومى اعلام\r\n\r\n","description":"","footnote":"","page_name":" 111 ","page_number":127},
  {"content":"\r\n . \r\n","description":"","footnote":"","page_name":" 112 ","page_number":128},
  {"content":"\r\n\r\nآ آبدارخانه - 50 ، 100 .\r\nآتن - 7 .\r\nآذربايجان - 70 ، 90 ، 92 .\r\nآذربايجان ( قشون ) - 90 .\r\nآرتور برنرمان - 16 .\r\nآزاديخواهان - 99 .\r\nآسيا - 99 .\r\nآش‌پزان - 18 ، 19 .\r\nآغا نورى خواجه - 14 .\r\nآقا بالا خان ، معين نظام ، سردار افخم - 48 ، 58 ، 60 .\r\nآقا باشى - 100 .\r\nآمريك - 99 .\r\nآنا ، دختر ارمنى - 91 .\r\nآنتونيوس - 16 .\r\nآوجيه سپهسالار ، آقا وجيه .\r\nآورين - 16 .\r\nالف اتاق خوردنگاه - 35 ، 38 .\r\nاحترام السلطنه - 105 .\r\nاحمد ميرزا - 91 .\r\nاختر الدوله - 18 .\r\nاختر السلطنه ، خواهر تاج السلطنه ، زن عزيز السلطان - 24 ، 30 ، 31 ، 41 ، 54 ، 72 .\r\nاردبيل - 91 .\r\nارسطو - 22 .\r\nارگ - 13 ، 33 .\r\nاروپا - 59 ، 89 ، 93 ، 98 ، 99 .\r\nاروسترات - 47 .\r\nارومى - 77 ، 90 .\r\nاسب‌دوان - 19 ، 93 ، 97 .\r\nاسپارت - 99 ، 100 .\r\nاستبداد - 99 ، 100 .\r\nاستبداد صغير - 99 .\r\nاستقراض - 87 ، 89 .\r\nاسكندر كبير - 47 .\r\nاعتصاب الملك - 72 .\r\nاعتضاد السلطنه محمد على شاه - 71 .\r\nاعتماد الحرم - 14 .\r\nاعتماد السلطنه صنيع الدوله .\r\nافغانستان - 110 .\r\nافلاطون - 22 .\r\nاقبال السلطنه - 77 .\r\nاقدس الدوله - 65 .\r\nاقدسيه - 29 .\r\nاقول بكه اغول بيگه - 19 ، 47 .\r\nام الخاقان - 71 .\r\nامام جمعه - 95 .\r\nامتياز تنباكو ، ( رژى ) - 49 .\r\n\r\n","description":"","footnote":"","page_name":" 113 ","page_number":129},
  {"content":"\r\n\r\nامير بهادر ، رئيس كشيكخانه - 72 ، 94 .\r\nامير نظام - 72 ، 74 ، 90 ، 92 ، 96 .\r\nامين اقدس امينه اقدس - 15 ، 18 .\r\nامين الدوله - 47 ، 49 ، 59 ، 88 .\r\nامين السلطان ، ميرزا على اصغر خان اتابك ، صدر اعظم - 20 ، 31 ، 46 - 51 ، 58 ، 59 ، 61 ، 62 ، 64 - 66 ، 72 ، 67 ، 87 ، 88 ، 93 .\r\nامين الضرب ، حاج محمد حسن خان - 59 .\r\nانجمن فقر و عرفان - 16 .\r\nانگلستان - 49 .\r\nانيس الدوله - 25 ، 27 ، 30 ، 31 ، 58 ، 60 ، 61 ، 63 ، 64 .\r\nاورليوس - 16 .\r\nايران ، ايرانى - 47 - 49 ، 59 - 62 ، 77 ، 89 ، 93 ، 97 ، 99 ، 101 ، 102 ، 105 .\r\nب بابى - 109 .\r\nبازى لاسكنه - 19 .\r\nببرى خان ( گربه ) - 15 ، 17 .\r\nباغه آنوف ، از ارامنه قفقاز - 99 .\r\nباغبانباشى - 47 ، 58 .\r\nبامداد ، مهدى - 46 .\r\nبروتوس - 16 .\r\nبلوچستان - 8 .\r\nبلوك عمامه - 25 .\r\nبيزمارك - 22 .\r\nپ پارك - 47 ، 53 ، 87 .\r\nپاريس - 22 ، 89 ، 99 .\r\nپشت كوه - 95 .\r\nپطر كبير - 93 .\r\nپليس مخفى - 48 .\r\nپيشكارى آذربايجان - 89 .\r\nت تاج السلطنه - 46 ، 51 ، 61 ، 110 .\r\nتاج الملوك ، ام الخاقان - 71 .\r\nتاج‌گذارى - 66 ، 67 .\r\nتالار ابيض - 52 ، 53 ، 62 .\r\nتبريز - 1 ، 72 ، 92 ، 101 .\r\nتخت مرمر - 48 .\r\nتركمان - 19 .\r\nتوران السلطنه ( مادر تاج السلطنه ) - 7 - 9 ، 15 ، 22 - 26 ، 30 ، 35 ، 38 ، 42 ، 54 - 56 ، 63 ، 67 ، 68 ، 72 ، 74 ، 77 ، 84 ، 90 ، 91 ، 109 ، 116 .\r\nتهران - 58 - 60 ، 70 ، 71 ، 77 ، 91 ، 92 ، 94 ، 97 ، 110 .\r\nتىبر - 48 .\r\nج جهانسوز ميرزا ( پسر فتحعلى شاه ) - 69 .\r\nجيران - 15 ، 19 ، 25 ، 61 .\r\nچ چالمه يخ - 47 ، 50 .\r\nچراغ الكتريك - 53 .\r\nچراغ خاموش كنى - 53 .\r\nچراغ گاز - 53 .\r\nح حاجى حسين على خان دايى صدر اعظم -\r\n\r\n","description":"","footnote":"","page_name":" 114 ","page_number":130},
  {"content":"\r\n\r\n65 .\r\nحافظ - 33 .\r\nحاج قدم شاد - 71 .\r\nحبيب ، ( رقاص ) - 72 .\r\nحرم ، حرمخانه ، حرمسراى - 13 - 15 ، 20 ، 33 ، 52 ، 56 ، 58 ، 62 ، 100 ، 101 .\r\nحسام السلطنه - 72 ، 87 .\r\nحسين ، ( فراش خلوت ) - 82 .\r\nحضرت عليا - 80 .\r\nحضرت معصومه - 58 ، 60 ، 61 ، 102 ، 103 .\r\nحكيم الملك ، ( وزير دربار ) - 72 .\r\nخ خازن اقدس ، الفت ( كنيز ) - 69 - 71 .\r\nخانم باشى - 19 .\r\nخزانه - 64 .\r\nخوابگاه شاه - 13 .\r\nخواجه باشى - 17 .\r\nخواجه‌ها - 20 ، 23 ، 27 ، 52 ، 56 ، 58 ، 60 ، 68 ، 69 .\r\nخواجه ، بهرام خان - 58 .\r\nخواجه ، عبد الله خان - 18 .\r\nد دان كيشوت - 6 .\r\nدايه - 85 .\r\nدايى جان خان - 20 .\r\nدده ، دده جان - 8 ، 9 ، 12 ، 13 ، 19 ، 22 ، 26 ، 33 ، 38 ، 71 .\r\nدده سياه - 77 .\r\nدلبر خانم - 27 .\r\nدلپسند معز السلطنه .\r\nدليجان - 102 .\r\nديوانخانه - 52 ، 62 .\r\nر رحمت الله ، داعى طالقانى - 110 .\r\nروسو - 20 .\r\nروسيه - 17 ، 77 ، 86 ، 87 .\r\nروضه - 77 ، 78 .\r\nروكفلر - 16 .\r\nروم - 7 .\r\nز زال - 46 .\r\nزبان‌بندى - 101 .\r\nژ ژاندارمرى - 89 .\r\nژول سزار - 16 .\r\nژول سيمون - 10 ، 11 .\r\nژول فرى - 10 .\r\nس سالار الدوله - 65 ، 70 .\r\nسپهسالار ، آقا وجيه ، سيف الملك - 72 .\r\nسردار اكرم ، محمد باقر خان ، شجاع - السلطنه ، ( پدر شوهر تاج السلطنه ) - 32 ، 43 ، 46 ، 49 ، 67 ، 74 ، 75 ، 77 ، 80 ، 82 ، 84 ، 86 ، 89 ، 90 ، 91 .\r\nسرخه حصار - 18 .\r\nسردر الماسيه - 74 .\r\nسروستان - 66 .\r\nسزار ، ( قيصر ) - 48 .\r\n\r\n","description":"","footnote":"","page_name":" 115 ","page_number":131},
  {"content":"\r\n\r\nسعدى - 33 ، 103 .\r\nسلاطين روم - 48 .\r\nسلطنت آباد - 19 .\r\nسلماس - 46 .\r\nسوسياليست - 59 .\r\nسيد بحرينى - 72 .\r\nسيد جمال افغان - 49 ، 58 - 60 .\r\nش شجاع السلطنه ، حسن خان ( شوهر تاج - السلطنه ) - 33 ، 67 ، 75 - 81 ، 83 ، 84 - 87 ، 90 - 93 ، 95 ، 102 ، 105 - 110 .\r\nشرف السلطنه - 66 .\r\nشعاع السلطنه - 65 ، 70 .\r\nشكوه الدوله - 65 .\r\nشميران - 86 ، 88 ، 94 ، 95 .\r\nشيراز - 48 .\r\nص صابون‌پزى ربيع اف - 98 .\r\nصاحبقرانيه - 95 .\r\nصديق الدوله - 87 ، 89 .\r\nصندوقخانه - 106 .\r\nصندوقدار شاه - 91 .\r\nصنيع الدوله ، اعتماد السلطنه ، محمد حسن خان - 58 ، 60 ، 61 .\r\nط طالشىها - 48 .\r\nطبيعيون - 99 .\r\nظ ظل السلطان - 48 .\r\nع عباس خان ، ( غلام بچه ) - 21 .\r\nعباس ميرزا - 96 .\r\nعبد الله ميرزا - 96 .\r\nعبدى جان - 35 .\r\nعثمانى - 59 .\r\nعز السلطنه - 66 .\r\nعزت الدوله - 65 ، 71 .\r\nعزيز السلطنه - 66 .\r\nعزيز ، ( رقاص ) - 72 .\r\nعزيز السلطان ، غلام على ، منيجه ، مليجك ، ( عزيز كرده ) - 18 ، 23 ، 24 ، 29 ، 30 ، 39 ، 52 ، 54 .\r\nعضد السلطنه ، ( برادر صلبى تاج - السلطنه ) - 22 - 24 .\r\nعلاء الدوله - 93 ، 97 .\r\nعين الدوله - 88 .\r\nغ غلام بچه - 18 ، 21 ، 52 .\r\nغيبگو - 60 .\r\nف فاطمه ، ( كنيز كرد ) - 62 - 65 .\r\nفتحعلى خان - 6 .\r\nفرانسه - 10 ، 11 ، 22 ، 59 ، 87 ، 109 .\r\nفرح آباد - 87 .\r\nفرح السلطنه - 66 ، 68 .\r\nفرنگ ، فرنگى ، فرنگستان - 87 ، 89 ، 91 - 93 ، 97 ، 111 .\r\nفخر الدوله - 65 .\r\n\r\n","description":"","footnote":"","page_name":" 116 ","page_number":132},
  {"content":"\r\n\r\nفخر السلطنه - 65 .\r\nفخر الملك - 89 .\r\nق قاپوچى - 100 .\r\nقاجاريه - 72 .\r\nقدرت السلطنه - 66 .\r\nقرن ، ( جشن ) - 10 ، 13 ، 43 ، 52 ، 57 ، 58 ، 60 ، 67 .\r\nقزوين - 92 .\r\nقطب شمال - 16 .\r\nقفقاز - 99 .\r\nقم - 88 .\r\nقوام الدوله - 88 .\r\nقهوه‌چى - 98 .\r\nقهوه‌خانه - 89 ، 100 .\r\nك كالسكچى - 100 .\r\nكالسكه‌خانه - 100 .\r\nكاليفرنيا - 98 .\r\nكالىگولا - 48 .\r\nكامران ميرزا ، نايب السلطنه ، ( برادر تاج السلطنه ) - 42 ، 46 - 48 ، 60 ، 66 .\r\nكتى - 82 ، 87 .\r\nكرمان - 8 .\r\nكلاه فرنگى - 13 .\r\nكليددار باشى خراسان - 25 .\r\nكليساى نوتردام - 59 .\r\nكمپانى - 97 .\r\nكنده ، پرنس دو - 6 .\r\nكنت دومونت فورت ، نظم الملك - 82 .\r\n( ماژور پسر كنت ) - 82 .\r\nكنتر كسويل - 94 .\r\nكنيزها - 15 ، 16 ، 39 ، 54 ، 77 ، 85 .\r\nگ گروس - 18 .\r\nگروس ، طايفه كرد گروسى - 15 .\r\nگيلان - 20 .\r\nل لشت‌نشا - 88 .\r\nلقمان الدوله - 72 .\r\nلندن - 99 .\r\nم ماكو - 77 .\r\nماه رخسار - 45 ، 50 ، 51 .\r\nمباشر خوابگاه - 15 .\r\nمجاهدين - 99 .\r\nمجلس - 60 ، 98 .\r\nمحمد على شاه اعتضاد السلطنه .\r\nمحمد باقر خان سردار اكرم .\r\nمدرسه شاهى - 6 .\r\nمدرسه صنايع مستظرفه - 6 .\r\nمشروطه ، مشروطيت - 51 ، 99 ، 100 .\r\nمظفر الدين شاه ، ( ميرزا ) ، ( برادر تاج السلطنه ) - 64 ، 71 ، 72 ، 74 ، 87 ، 89 ، 93 ، 105 .\r\nمعبد ديان - 47 .\r\nمعتمد خاقان - 72 .\r\nمعز السلطنه ، دلپسند - 70 ، 71 .\r\nمعظم السلطنه ، پسر اقبال السلطنه - 77 .\r\nمعلم ، سليمان ، ( پسر عمه تاج السلطنه ) - 5 ، 6 ، 12 ، 16 ، 20 ، 26 ، 32 ،\r\n\r\n","description":"","footnote":"","page_name":" 117 ","page_number":133},
  {"content":"\r\n\r\n40 ، 45 ، 51 ، 55 ، 57 ، 59 ، 62 ، 68 ، 92 ، 93 ، 95 - 99 ، 102 ، 103 ، 106 ، 109 .\r\nمعلم گيلانى - 21 ، 22 .\r\nمعير الممالك ، دوستمحمد خان - 19 ، 49 ، 60 .\r\nمكتب‌خانه - 30 ، 33 .\r\nملكه جهان - 90 .\r\nملكم خان - 49 .\r\nممتاز السلطنه - 72 ، 89 .\r\nممه جان - 76 .\r\nمنيجه عزيز السلطان .\r\nميرزا تقى خان امير كبير - 71 .\r\nميرزا رضا كرمانى - 58 - 60 ، 63 ، 65 .\r\nن نارنجستان - 42 .\r\nناصر الدين شاه ، ( پدر تاج السلطنه ) - 13 - 17 ، 15 ، 18 ، 19 ، 20 ، 27 ، 29 ، 31 ، 33 ، 35 ، 38 ، 42 - 48 ، 52 ، 54 ، 56 ، 57 ، 61 - 63 ، 68 ، 69 ، 71 ، 72 ، 78 ، 92 ، 93 ، 95 ، 97 ، 101 ، 109 ، 110 .\r\nناصر الدين ميرزا - 65 .\r\nنايب السلطنه كامران ميرزا .\r\nنزهت السلطنه - 70 .\r\nنصرت - 63 .\r\nنصرت السلطنه - 65 .\r\nنظام السلطنه حسين قلى خان - 89 .\r\nنظام السلطان - 72 .\r\nنظميه - 82 .\r\nنور الدوله - 70 .\r\nنور السلطنه - 65 .\r\nننه جان - 8 ، 22 .\r\nنياوران - 19 .\r\nنير السلطنه ، مادر نايب السلطنه - 66 .\r\nو و با - 95 .\r\nوليعهد - 64 ، 65 ، 70 ، 89 - 91 .\r\nويكتور هوگو - 20 .\r\nه هدايت خان رشتى - 32 .\r\nى يمين الدوله - 66 .\r\nيونان - 7 .\r\n\r\n","description":"","footnote":"","page_name":" 118 ","page_number":134},
  {"content":"\r\n\r\n\r\nفهرست لغات و مدنيات فرنگى\r\nآرتيست - 6 ، 7 .\r\nآنتريك - 77 ، 93 ، 100 .\r\nاركستر - 42 ، 52 .\r\nامنى بوس - 102 .\r\nانيش سليت - 97 .\r\nپارتى - 23 .\r\nپارلمان - 51 .\r\nپرنسس - 99 .\r\nپروگرام - 30 ، 97 .\r\nتئاتر - 52 ، 73 ، 78 .\r\nتوالت - 72 .\r\nدفيله - 68 .\r\nرگلمان - 99 .\r\nرولسيون - 46 .\r\nسكرت - 62 ، 71 .\r\nسوئيت - 66 ، 87 ، 97 .\r\nسيرك - 78 ، 83 ، 89 .\r\nگل - 7 .\r\nگيوتين - 41 .\r\nلاتار - 85 .\r\nنيترات دارژان - 62 .\r\nهيسترى - 95 .\r\n\r\n\r\n","description":"","footnote":"","page_name":" 119 ","page_number":135}
  ]