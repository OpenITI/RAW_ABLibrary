[
  {"content":"\r\n\r\nگلشن راز\r\nتصحيح و مقابله :\r\nمحمد حماصيان\r\nانتشارات خدمات فرهنگى كرمان\r\n« 1382 »\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nشبسترى ، محمود بن عبدالكريم ، 687 - 720 ؟ ق .\r\nگلشن راز / محمود شبسترى ؛ تصحيح و مقابله محمد حماصيان . - - كرمان : خدمات فرهنگى كرمان ، 1382 .\r\n100 ص .\r\nISBN 964 - 5716 - 15 - 2\r\nفهرستنويسى بر اساس اطلاعات فيپا .\r\n1 . شعر فارسى - - قرن 8 ق . 2 . شعر عرفانى - - قرن 8 ق . الف . حماصيان ، محمد ، مصحح . ب . عنوان .\r\n7 گ / 5502 PIR\r\n32 / 1 فا 8\r\nب 1382 گ 358 ش\r\n1382\r\n3096 - 82 م\r\nگلشن راز\r\nخط رايانه اى : بر اساس خط استاد عباس اخوين\r\nتصحيح و مقابله : محمد حماصيان\r\nمشاور در امور هنرى : عليرضا هاشمى نژاد\r\nحروف نگارى و تركيب خوشنويسى : نجمه عربپور\r\nليتوگرافى : طيف نگار\r\nچاپ : ديدآور\r\nچاپ اول 1382 : 5000 نسخه\r\nانتشارات خدمات فرهنگى كرمان - خيابان شريعتى تلفن : 2224608 - 0341\r\nشابك 2 - 15 - 5716 - 964\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ مختصرى درباره 
  ] شيخ محمود شبسترى\r\nشيخ سعد الدين محمود بن امين الدين عبد الكريم بن يحيى شبسترى تبريزى از عارفان مشهور قرن هشتم و از شاعران متوسط پارسىگوى آن عهد است . ولادتش به سال 687 هجرى در شبستر از قراء نزديك به تبريز اتفاق افتاد و تربيتش در تبريز صورت گرفت و در تصوف مريد و شاگرد شيخ بهاء الدين يعقوب تبريزى بوده و علاوه بر اين در سفرهاى درازى كه داشته به خدمت مشايخ بزرگ رسيده و از آنان كسب فيض كرده بود .\r\nبه سبب جامعيتى كه شيخ شبسترى در علوم معقول و منقول كسب كرده بود به زودى شهرت و مرجعيّت يافته و با مشاهير عصر خود مراوده و مكاتبه داشته بود . ضمن سفرهايى كه در ايران و خارج از ايران كرده بود چندى نيز در كرمان رحل اقامت افكند و اولاد و احفاد او در آن سامان باقى ماندند و طايفه‌اى را به نام « خواجگان » تشكيل دادند .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nوفات شيخ را به اختلاف در سالهاى 718 و 719 و 720 نوشته‌اند و ازين ميان تاريخ 720 بيشتر در مراجع مذكور افتاده و مقبول‌تر است و حتى بر سنگ قبر او نيز ثبت شده و در آنجا نوشته‌اند كه وى هنگام وفات سى و سه ساله بود و بدين تقدير ولادتش همچنان كه در صدر اين مقال ذكر شد 687 هجرى است . مقبره شيخ در قصبه شبستر باقى و زيارتگاه مردم است و در آن مقبره شيخ در كنار استادش شيخ بهاء الدين يعقوب به خاك سپرده شد .\r\nاز شيخ محمود شبسترى ، با آنكه در جوانى درگذشت ، چند اثر به نظم و نثر باقى مانده كه مهمتر از همهء آنها گلشن راز است . گلشن راز منظومه‌ايست به بحر هزج مسدس مقصور يا محذوف در 993 بيت كه شيخ آن را در جواب هفده سؤال منظوم از امير سيد حسين حسينى هروى ، صوفى معروف سرود .\r\nچون سؤالات امير حسينى به مجلس شيخ بهاء الدين يعقوب تبريزى رسيد شيخ محمود شبسترى به اشارت او فى المجلس هر بيتى را به بيتى جواب گفت و بازفرستاد و بعد از آن بر ابيات سابق بيتهايى افزود تا منظومه گلشن راز بوجود آمد . شيخ محمود شبسترى تاريخ وصول سؤالات مذكور را ، كه در حقيقت تاريخ آغاز منظومه گلشن را نيز هست ، شوال سال 717 هجرى ذكر كرده و گفته است كه اين نخستين بار بود كه زبان به شاعرى گشود و پيش از آن آثار خود را به نثر پديد آورده و به شعر نپرداخته بود ولى بعد از آن بدين امر توجه كرد .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nمثنوى گلشن راز به سبب سادگى و روانى و اشتمال بر معانى كثير عرفانى به زودى مطبوع طبايع شد و شروحى بر آن نوشتند . از ميان شرحهايى كه بر اين منظومه نوشته شده روضهء اطهار از شاه نعمت الله ولى و شرح شمس الدين محمد بن على لاهيجى متخلص به « اسيرى » را به نام مفاتيح - الاعجاز ( كه در سال 877 تأليف شده ) در اينجا ذكر مىكنم . شرح اخير دوبار در تهران طبع شده و منظومه گلشن راز جداگانه نيز چند بار در ايران و هند به طبع رسيد .\r\nاثر منظوم ديگر شيخ محمود شبسترى ، « سعادتنامه » است در سه هزار بيت كه در هشت باب و هر بابى مشتمل بر فصول و حكايات و تمثيلاتست . در اين منظومه شيخ به سفرهاى طولانى خود و زيارت عليا و مشايخ و جمع‌آورى مطالب مختلف و ايجاد مصنفات سخن گفته است .\r\nاز جمله آثار منثور او يكى رسالهء حق اليقين فى معرفة رب العالمين و ديگر مرآت المحققى است كه هر دو به طبع رسيده‌اند .\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\n[ ديباچه 
  ]\r\nبِسْمِ اللَّهِ الرَّحْمنِ الرَّحِيمِ\r\n بنام آنكه جان را فكرت آموخت * چراغ دل ز نور جان برافروخت \r\n ز فضلش هر دو عالم گشت روشن * ز فيضش خاك آدم گشت گلشن \r\n توانايى كه در يك طرفه العين * ز كاف و نون پديد آورد كونين \r\n چو قاف قدرتش دم بر قلم زد * هزاران نقش بر لوح عدم زد \r\n از آن دم گشت پيدا هر دو عالم * وز آن دم شد هويدا جان آدم \r\n در آدم شد پديد اين عقل و تمييز * كه تا دانست از آن اصل همه چيز \r\n چو خود را ديد يك شخص معين * تفكر كرد تا خود چيستم من \r\n ز جزوى سوى كلى يك سفر كرد * وز آنجا باز بر عالم گذر كرد \r\n\r\n","description":"","footnote":"","page_name":" 7 ","page_number":7},
  {"content":"\r\n\r\n جهان را ديد امرى اعتبارى * چو واحد گشته در اعداد سارى \r\n جهان خلق و امر از يك نفس شد * كه هم آن دم كه آمد باز پس شد \r\n ولى آن جايگه آمد شدن نيست * شدن چون بنگرى جز آمدن نيست \r\n به اصل خويش راجع گشت اشيا * همه يك چيز شد پنهان و پيدا \r\n تعالى الله قديمى كو به يك دم * كند آغاز و انجام دو عالم \r\n جهان خلق و امر اينجا يكى شد * يكى بسيار و بسيار اندكى شد \r\n همه از وهم تست اين صورت غير * كه نقطه دايره است از سرعت سير \r\n يكى خط است از اول تا به آخر * برو خلق جهان گشته مسافر \r\n در اين ره انبيا چون ساربانند * دليل و رهنماى كاروانند \r\n وز ايشان سيّد ما گشته سالار * هم او اول هم او آخر در اين كار \r\n احد در ميم احمد گشت ظاهر * در اين دور آمد اول عين آخر \r\n برو ختم آمده پايان اين راه * در و منزل شده ادعوا الى اللّه \r\n\r\n","description":"","footnote":"","page_name":" 8 ","page_number":8},
  {"content":"\r\n\r\n مقام دلگشايش جمع جمع است * جمال جان‌فزايش شمع جمع است \r\n شده او پيش و دلها جمله در پى * گرفته دست جانها دامن وى \r\n در اين ره اوليا باز از پس و پيش * نشانى مىدهند از منزل خويش \r\n به حد خويش چون گشتند واقف * سخن گفتند در معروف و عارف \r\n يكى از بحر وحدت گفت انا الحق * يكى از قرب و بعد سير زورق \r\n يكى را علم ظاهر بود حاصل * نشانى داد از خشكى و ساحل \r\n يكى گوهر برآورد و هدف شد * يكى بگذاشت آن نزد صدف شد \r\n يكى در جزء و كل گفت اين سخن باز * يكى كرد از قديم و محدث آغاز \r\n يكى از زلف و خال و خط بيان كرد * شراب و شمع و شاهد را عيان كرد \r\n سخنها چون به وفق منزل افتاد * در افهام خلايق مشكل افتاد \r\n كسى را كاندرين معنى است حيران * ضرورى مىشود دانستن آن \r\n\r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\n[ سوال اول 
  ] سبب نظم كتاب\r\n گذشته هفت و ده از هفت صد سال * ز هجرت ناگهان در ماه شوال \r\n رسولى با هزاران لطف و احسان * رسيد از خدمت اهل خراسان \r\n بزرگى كاندر آنجا هست مشهور * به اقسام هنر چون چشمه هور \r\n جهان را سور و جان را نور ، اعنى * امام سالكان سيد حسينى \r\n همه اهل خراسان از كه و مه * بگفته كو درين عصر از همه به \r\n نوشته نامه‌يى در باب معنى * فرستاده بر ارباب معنى \r\n در آنجا مشكلى چند از عبارت * ز مشكلهاى اصحاب اشارت \r\n به نظم آورده و پرسيده يك يك * جهانى معنى اندر لفظ اندك \r\n ز اهل دانش و ارباب معنى * سؤالى دارم اندر باب معنى \r\n ز اسرار حقيقت مشكلى چند * بگويم در حضور هر خردمند \r\n نخست از فكر خويشم در تحيّر * چه چيز است آنكه گويندش تفكر \r\n\r\n","description":"","footnote":"","page_name":" 11 ","page_number":11},
  {"content":"\r\n\r\n چه بود آغاز فكرت را نشانى * سرانجام تفكّر را چه خوانى \r\n كدامين فكر ما را شرط راهست * چرا گه طاعت و گاهى گناهست \r\n كه باشم من مرا از من خبر كن * چه معنى دارد اندر خود سفر كن \r\n مسافر چون بود رهرو كدام است * كرا گويم كه او مرد تمام است \r\n كه شد بر سرّ وحدت واقف آخر * شناساى چه آمد عارف آخر \r\n اگر معروف و عارف ذات پاك است * چه سودا بر سر اين مشت خاكست \r\n كدامين نقطه را نقش است انا الحق * چه گويى هرزه بد آن رمز مطلق \r\n چرا مخلوق را گويند و اصل * سلوك و سير او چون بود حاصل \r\n وصال ممكن و واجب بهم چيست * حديث قرب و بعد و بيش و كم نيست \r\n چه بحر است آنكه علمش ساحل آمد * ز قعر او چه گوهر حاصل آمد \r\n صدف چون دارد آن معنى بيان كن * كجا ز و موج آن دريا نشان كن \r\n چه جزوست آنكه او از كل فزون است * طريق جستن آن جز و چون است \r\n\r\n","description":"","footnote":"","page_name":" 12 ","page_number":12},
  {"content":"\r\n\r\n قديم و محدث از هم چون جدا شد * كه اين عالم شد آن ديگر خدا شد \r\n دو عالم ما سوى الله است بىشك * معين شد حقيقت بهر هر يك \r\n دويى ثابت شد آنكه اين محال است * چه جاى اتصال و انفصال است \r\n اگر عالم ندارد خود وجودى * خيالى گشت هر گفت و شنودى \r\n تو ثابت كن كه اين و آن چگونست * و گرنه كار عالم باژگونست \r\n چه خواهد مرد معنى زان عبارت * كه دارد سوى چشم و لب اشارت \r\n چه جويد از سر زلف و خط و خال * كسى كاندر مقاماتست و احوال \r\n شراب و شمع و شاهد را چه معنى است * خراباتى شدن آخر چه دعوى است \r\n بت و زنّار و ترسايى درين كوى * همه كفر است ورنه چيست برگوى ؟ \r\n چه مىگويى گزاف اين جمله گفتند * كه در وى بيخ تحقيقى نهفتند \r\n محقق را مجازى كى بود كار * مدان گفتارشان جز مغز اسرار \r\n سخن‌هاى حسينى حسب حالست * ز بهر امتحانش اين سؤالست \r\n\r\n","description":"","footnote":"","page_name":" 13 ","page_number":13},
  {"content":"\r\n\r\n كسى كو حل كند اين مشكلم را * نثار او كنم جان و دلم را \r\n\r\nجواب\r\n رسول آن نامه را برخواند ناگاه * فتاد احوال او حالى در افواه \r\n در آن مجلس عزيزان جمله حاضر * بدين درويش هر يك گشته ناظر \r\n يكى كو بود مردى كار ديده * ز من صد بار اين معنى شنيده \r\n مرا گفتا جوابى گوى دردم * كز آنجا نفع گيرند اهل عالم \r\n به دو گفتم چه حاجت كاين مسايل * بنشستم بارها اندر رسايل \r\n يكى گفتا ولى بر وفق مسئول * ز تو منظوم ميداريم مأمول \r\n پس از الحاح ايشان كردم آغاز * جواب نامه در الفاظ ايجاز \r\n به يك لحظه ميان جمع بسيار * بگفتم اين سخن بىفكر و تكرار \r\n كنون از لطف و احسانى كه دارند * ز من اين خردگىها در گذارند \r\n همه دانند كاين كس در همه عمر * نكرده هيچ قصد گفتن شعر \r\n\r\n","description":"","footnote":"","page_name":" 14 ","page_number":14},
  {"content":"\r\n\r\n بر آن طبعم اگر چه بود قادر * ولى گفتن نبود الّا به نادر \r\n به نثر ار چه كتب بسيار مىساخت * به نظم مثنوى هرگز نپرداخت \r\n عروض و قافيه معنى نسنجد * به هر ظرفى درون معنى نگنجد \r\n معانى هرگز اندر حرف نايد * كه بحر قلزم اندر ظرف نايد \r\n چو ما از حرف خود در تنگنائيم * چرا چيزى دگر بر وى فزائيم \r\n نه فخر است اين سخن كز باب شكر است * به نزد اهل دل تمهيد عذر است \r\n مرا از شاعرى خود عار نايد * كه در صد قرن چون عطّار نايد \r\n اگر چه زين نمط صد عالم اسرار * بود يك شمّه از دكان عطّار \r\n ولى اين بر سبيل اتفاق است * نه چون ديوار فرشته استراق است \r\n على الجمله جواب نامه دردم * نبشتم يك بيك نه بيش و نه كم \r\n رسول آن نامه را بستد به اعزاز * وز آن راهى كه آمد باز شد باز \r\n دگر باره عزيزى كارفرماى * مرا گفتار بر آن چيزى بيفزاى \r\n\r\n","description":"","footnote":"","page_name":" 15 ","page_number":15},
  {"content":"\r\n\r\n همان معنى كه گفتى در بيان آر * ز عين علم در عين عيان آر \r\n نمىديدم در اوقات آن مجالى * كه پردازم به دو از ذوق حالى \r\n كه وصف آن بگفت‌وگو محالست * كه صاحب حال داند كان چه حالست \r\n ولى بر وفق قول قايل دين * نكردم رد سؤال سايل دين \r\n پى آن تا شود روشنتر اسرار * در آمد طوطى نطقم به گفتار \r\n به عون و فضل و توفيق خداوند * بگفتم جمله را در ساعتى چند \r\n دل از حضرت چو نام نامه درخواست * جواب آمد به دل كاين گلشن ماست \r\n چو حضرت كرد نام نامه گلشن * شود زان چشم دلها جمله روشن \r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nسؤال 2 [ نخست از فكرت خويشم در تحيّر چه چيز است آنكه گويندش تفكّر 
  ]\r\n نخست از فكرت خويشم در تحيّر * چه چيز است آنكه گويندش تفكّر \r\n چه بود آغاز فكرت را نشانى * سرانجام تفكّر را چه خوانى \r\n\r\nجواب\r\n مرا گفتى بگو چبود تفكّر * كزين معنى بماندم در تحيّر \r\n تفكر رفتن از باطل سوى حق * به جز و اندر بديدن كل مطلق \r\n حكيمان كاندرين كردند تصنيف * چنين گفتند در هنگام تعريف \r\n كه چون حاصل شود در دل تصوّر * نخستين نام وى باشد تذكّر \r\n وزو چون بگذرى هنگام فكرت * بود نام وى اندر عرف عبرت \r\n تصور كان بود بهر تدبّر * به نزد اهل عقل آمد تفكّر \r\n ز ترتيب تصورهاى معلوم * شود تصديق نامفهوم مفهوم \r\n مقدم چون پدر تا كى چو مادر * نتيجه هست فرزند اى برادر \r\n\r\n","description":"","footnote":"","page_name":" 17 ","page_number":17},
  {"content":"\r\n\r\n ولى ترتيب مذكور از چه و چون * بود محتاج استعمال قانون \r\n دگر باره در آن گر نيست تأييد * هر آيينه كه باشد محض تقليد \r\n رهى دور و درازست اين رها كن * چو موسى يك زمان ترك عصا كن \r\n در آ در وادى ايمن زمانى * شنو انى انّا اللّه بىگمانى \r\n محقق را كه از وحدت شهود است * نخستين نظره بر نور وجود است \r\n دلى كز معرفت نور و صفا ديد * ز هر چيزى كه ديد اول خدا ديد \r\n بود فكر نكو را شرط تجريد * پس آنگه لمعه‌اى از نور تأييد \r\n هر آنكس را كه ايزد راه ننمود * ز استعمال منطق هيچ نگشود \r\n حكيم فلسفى چون هست حيران * نمىبيند ز اشيا جز كه امكان \r\n از امكان مىكند اثبات واجب * از ين حيران شد اندر ذات واجب \r\n گهى از دور دارد سير معكوس * گهى اندر تسلسل گشته محبوس \r\n چو عقلش كرد در هستى توغلّ * فرو پيچيد پايش در تسلسل \r\n\r\n","description":"","footnote":"","page_name":" 18 ","page_number":18},
  {"content":"\r\n\r\n ظهور جملهء اشيا به ضد است * ولى حق را نه مانند و نه ندّ است \r\n چو نبود ذات حق را ضدّ و همتا * ندانم تا چگونه دانى او را \r\n ندارد ممكن از واجب نمونه * چگونه دانيش آخر چگونه ؟ \r\n زهى نادان كه او خورشيد تابان * به نور شمع جويد در بيابان \r\n\r\nتمثيل\r\n اگر خورشيد بر يك حال بودى * شعاع او به يك منوال بودى \r\n ندانستى كسى كاين پرتو اوست * نبودى هيچ فرق از مغز تا پوست \r\n جهان جمله فروغ نور حق دان * حق اندر وى ز پيدائيست پنهان \r\n چو نور حق ندارد نقل و تحويل * نيايد اندر و تغيير و تبديل \r\n تو پندارى جهان خود هست دايم * به ذات خويشتن پيوسته قايم \r\n كسى كو عقل دورانديش دارد * بسى سرگشتگى در پيش دارد \r\n ز دورانديشى عقل فضولى * يكى شد فلسفى ديگر حلولى \r\n\r\n","description":"","footnote":"","page_name":" 19 ","page_number":19},
  {"content":"\r\n\r\n خرد را نيست تاب نور آن روى * برو از بهر او چشمى دگر جوى \r\n دو چشم فلسفى چون بود احول * ز وحدت ديدن حق شد معطل \r\n ز نابينايى آمد راى تشبيه * ز يك چشمى است ادراكات تنزيه \r\n تناسخ زان سبب شد كفر و باطل * كه آن از تنگ چشمى گشت حاصل \r\n چو اكمه بىنصيب از هر كمال است * كسى كو را طريق اعتزال است \r\n رمد دارد دو چشم اهل « ظاهر » * كه از ظاهر نبيند جز مظاهر \r\n كلامى كو ندارد ذوق توحيد * به تاريكى در است از غيم تقليد \r\n از او هرچه بگفتند از كم‌وبيش * نشانى داده‌اند از ديده خويش \r\n منزّه ذاتش از چند و چه و چون * تعالى شأنه عمّا يقولون \r\n\r\nسؤال 3 [ كدامين فكر ما را شرط راه است چراگه طاعت و گاهى گناه است 
  ]\r\n كدامين فكر ما را شرط راه است * چراگه طاعت و گاهى گناه است \r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\nجواب\r\n در آلا فكر كردن شرط راه است * ولى در ذات حق محض گناه است \r\n بود در ذات حق انديشه باطل * محال محض دان تحصيل حاصل \r\n چو آيات است روشن گشته از ذات * نگردد ذات او روشن ز آيات \r\n همه عالم به نور اوست پيدا * كجا او گردد از عالم هويدا \r\n نگنجد نور ذات اندر مظاهر * كه سبحات جلالش هست قاهر \r\n رها كن عقل را با حق همى باش * كه تاب خور ندارد چشم خفاش \r\n در آن موضع كه نور حق دليل است * چه جاى گفتگوى جبرئيل است \r\n فرشته گرچه دارد قرب درگاه * نگنجد در مقام لى مع الله \r\n چو نور او ملك را پر بسوزد * خرد را جمله پا و سر بسوزد \r\n بود نور خرد در ذات انور * بسان چشم سر در چشمه خور \r\n چو مبصر در نظر نزديك گردد * بصر ز ادراك آن تاريك گردد \r\n\r\n","description":"","footnote":"","page_name":" 21 ","page_number":21},
  {"content":"\r\n\r\n سياهى گر بدانى نور ذات است * به تاريكى درون آب حيات است \r\n سيه جز قابض نور بصر نيست * نظر بگذار كاين جاى نظر نيست \r\n چه نسبت خاك را با عالم پاك ؟ * كه ادراك است عجز از درك ادراك \r\n سيه‌رويى ز ممكن در دو عالم * جدا هرگز نشد و اللّه اعلم \r\n سواد الوجه فى الدّارين درويش * سواد اعظم آمد بىكم و بيش \r\n چه مىگويم كه هست اين نكته باريك * شب روشن ميان روز تاريك \r\n درين مشهد كه انوار تجلّى است * سخن دارم ولى ناگفتن اولى است \r\n\r\nتمثيل\r\n اگر خواهى كه بينى چشمه خور * ترا حاجت فتد با جرم ديگر \r\n چو چشم سر ندارد طاقت و تاب * توان خورشيد تابان ديد در آب \r\n از و چون روشنى كمتر نمايد * در ادراك تو حالى مىفزايد \r\n عدم آيينه هستى است مطلق * كزو پيداست عكس تابش حق \r\n\r\n","description":"","footnote":"","page_name":" 22 ","page_number":22},
  {"content":"\r\n\r\n عدم چون گشت هستى را مقابل * درو عكسى شد اندر حال حاصل \r\n شد آن وحدت ازين كثرت پديدار * يكى را چون شمردى گشت بسيار \r\n عدد گر چه يكى دارد بدايت * و ليكن نبودش هرگز نهايت \r\n عدم در ذات خود چون بود صافى * ازو در ظاهر آمد گنج مخفى \r\n حديث « كنت كنزاً » را فرو خوان * كه ناپيدا ببينى سرّ پنهان \r\n عدم آيينه ، عالم عكس و انسان * چو چشم عكس در وى شخص پنهان \r\n تو چشم عكسى و او نور ديده‌ست * بديده ديده‌يى را ديده ديده‌ست \r\n جهان انسان شد و انسان جهانى * ازين پاكيزه‌تر نبود بيانى \r\n چو نيكو بنگرى در اصل اين كار * هم او بيننده هم ديده است و ديدار \r\n حديث قدسى اين معنى بيان كرد * و « بىيسمع و بىيبصر » عيان كرد \r\n جهان را سر به سر آيينه‌يى دان * به هر يك ذرّه در صد مهر تابان \r\n اگر يك قطره را دل برشكافى * برون آيد از آن صد بحر صافى \r\n\r\n","description":"","footnote":"","page_name":" 23 ","page_number":23},
  {"content":"\r\n\r\n به هر جزوى ز خاك ار بنگرى راست * هزاران آدم اندر وى هويداست \r\n به اعضا پشه‌اى هم چند پيل است * در اسما قطره‌يى مانند نيل است \r\n دل هر حبّه‌اى صد خرمن آمد * جهانى در دل يك ارزن آمد \r\n به پرّ پشّه‌اى در ، جاى جانى * درون نقطه چشم آسمانى \r\n بدان خردى كه آمد حبّهء دل * خداوند دو عالم راست منزل \r\n در و در جمع گشته هر دو عالم * گهى ابليس گردد گاه آدم \r\n ببين عالم همه در هم سرشته * ملك در ديو و شيطان در فرشته \r\n همه با هم بهم چون دانه و بر * ز كافر مؤمن و مؤمن ز كافر \r\n بهم جمع آمده در نقطه حال * همه دور زمان روز و مه و سال \r\n ازل عين ابد افتاد با هم * نزول عيسى و ايجاد آدم \r\n ز هر يك نقطه زين دور مسلسل * هزاران شكل مىگردد مشكّل \r\n ز هر يك نقطه دورى گشته داير * هم او مركز هم او در دور ساير \r\n\r\n","description":"","footnote":"","page_name":" 24 ","page_number":24},
  {"content":"\r\n\r\n اگر يك ذره را برگيرى از جاى * خلل يابد همه عالم سراپاى \r\n همه سرگشته و يك جزو از ايشان * برون ننهاده پاى از حد امكان \r\n تعيّن هر يكى را كرده محبوس * به جزويت ز كلّى گشته مأيوس \r\n تو گويى دايماً در سير و حبسند * كه پيوسته ميان خلع و لبسند \r\n همه در جنبش و دايم در آرام * نه آغاز يكى پيدا نه انجام \r\n همه از ذات خود پيوسته آگاه * وز آنجا راه برده تا به درگاه \r\n به زير پرده هر ذرّه پنهان * جمال جانفزاى روى جانان \r\n\r\nقاعده\r\n تو از عالم همين لفظى شنيدى * بيا برگوى كز عالم چه ديدى ؟ \r\n چه دانستى ز صورت يا ز معنى * چه باشد آخرت چونست دنيى ؟ \r\n بگو سيمرغ و كوه قاف چبود ؟ * بهشت و دوزخ و اعراف چبود ؟ \r\n كدام است آن جهان كان نيست پيدا * كه يك روزش بود يكسال اينجا \r\n\r\n","description":"","footnote":"","page_name":" 25 ","page_number":25},
  {"content":"\r\n\r\n همين نبود جهان آخر كه ديدى * نه « ما لا تبصرون » آخر شنيدى \r\n بيا بنما كه « جابلقا » كدام است ؟ * جهان شهر « جابلسا » چه نام است ؟ \r\n مشارق با مغارب را بينديش * چو اين عالم ندارد از يكى بيش \r\n بيان « مثلهنّ » از ابن عباس * شنو پس خويشتن را نيك بشناس \r\n تو در خوابى و اين ديدن خيال است * هر آنچه ديده‌يى از وى مثال است \r\n به صبح حشر چون گردى تو بيدار * بدانى كان همه وهم است و پندار \r\n چو برخيزد خيال چشم احول * زمين و آسمان گردد مبدّل \r\n چو خورشيد عيان بنمايدت چهر * نماند نور ناهيد و مه و مهر \r\n فتد يك تاب از و بر سنگ خاره * شود چون پشم رنگين پاره پاره \r\n بكن اكنون كه كردن مىتوانى * چو نتوانى چه سود آن را كه دانى \r\n چه مىگويم حديث عالم دل * ترا اى سرنشيب پاى در گل ؟ \r\n جهان آن تو و تو مانده عاجز * ز تو محروم‌تر كس ديده هرگز ؟ \r\n\r\n","description":"","footnote":"","page_name":" 26 ","page_number":26},
  {"content":"\r\n\r\n چو محبوسان به يك منزل نشسته * به دست عجز پاى خويش بسته \r\n نشستى چون زنان در كوى ادبار * نمىدارى ز جهل خويشتن عار \r\n دليران جهان آغشته در خون * تو سر پوشيده ننهى پاى بيرون \r\n چه كردى فهم ازين « دين العجايز ؟ » * كه بر خود جهل مىدارى تو جايز ؟ \r\n زنان چون ناقصان عقل و دينند * چرا مردان ره ايشان گزينند ؟ \r\n اگر مردى به روى آى و سفر كن * هر آنچ آيد به پيشت زان گذر كن \r\n مياسا روز شب اندر مراحل * مشو موقوف همراه و رواحل \r\n خليل‌آسا برو حق را طلب كن * شبى را روز و روزى را به شب كن \r\n ستاره با مه و خورشيد اكبر * بود حس و خيال و عقل انور \r\n بگردان زين همه اى راهرو روى * هميشه « لا احب الافلين » گوى \r\n و يا چون موسى عمران درين راه * برو تا بشنوى « انى انا الله » \r\n ترا تا پيش ، كوه هست فانيست * جواب لفظ « ارنى » « لن ترا نيست » \r\n\r\n","description":"","footnote":"","page_name":" 27 ","page_number":27},
  {"content":"\r\n\r\n حقيقت كهربا ذات تو كاه است * اگر كوه تويى نبود چه راه است \r\n تجلّى گر رسد بر كوه هستى * شود چون خاك ره هستى ز پستى \r\n گدايى گردد از يك جذبه شاهى * به يك لحظه دهد كوهى به كاهى \r\n برو اندر پى خواجه به اسرى * تفرّج كن همه آيات كبرى \r\n برون آى از سراى « ام هانى » * بگو مطلق حديث « من رآنى » \r\n گذارى كن ز كاف و نون كونين * نشين بر قاف قرب قاب قوسين \r\n دهد حق مر ترا هرچ آن بخواهى * نمايندت همه اشيا كماهى \r\n\r\nقاعدة\r\n به نزد آنكه جانش در تجلّى است * همه عالم كتاب حق تعالى است \r\n عرض اعراب و جوهر چون حروفست * مراتب همچو آيات وقوفست \r\n ازو هر عالمى چون سوره‌اى خاص * يكى زان فاتحه و آن ديگر اخلاص \r\n نخستين آيتش عقل كل آمد * كه در وى همچو باى بسمل آمد \r\n\r\n","description":"","footnote":"","page_name":" 28 ","page_number":28},
  {"content":"\r\n\r\n دوم نفس كل آمد آيت نور * كه چون مصباح شد در غايت نور \r\n سيم آيت درو شد عرش رحمان * چهارم آيت الكرسى همى دان \r\n پس از وى جرمهاى آسمانيست * كه در وى سوره سبع المثانيست \r\n نظر كن باز در جرم عناصر * كه هر يك آيتى هستند باهر \r\n پس از عنصر بود جرم سه مولود * كه نتوان كردن اين آيات معدود \r\n در آخر گشت نازل نفس انسان * كه بر ناس آمد آخر ختم قرآن \r\n\r\nقاعده فى الفكر الآفاق\r\n مشو محبوس اركان و طبايع * برون آى و نظر كن در صنايع \r\n تفكر كن تو در خلق سماوات * كه تا ممدوح حق گردى در آيات \r\n ببين يك ره كه تا خود عرش اعظم * چگونه شد محيط هر دو عالم ؟ \r\n چرا كردند نامش عرش رحمان * چه نسبت دارد او با قلب انسان \r\n چرا در جنبش‌اند اين هر دو مادام * كه يك لحظه نمىگيرند آرام ؟ \r\n\r\n","description":"","footnote":"","page_name":" 29 ","page_number":29},
  {"content":"\r\n\r\n مگر دل مركز عرش بسيط است * كه آن چون نقطه وين دور محيط است \r\n بر آيد در شبانروزى كم و بيش * سراپاى تو عرش اى مرد درويش \r\n ازو در جنبش اجسام مدور * چرا گشتند يك ره نيك بنگر \r\n ز مشرق تا به مغرب همچو دولاب * همى گردند دايم بىخور و خواب \r\n به هر روز و شبى اين چرخ اعظم * كند دور تمامى گرد عالم \r\n وزو افلاك ديگر هم بدين سان * به چرخ اندر همى باشند گردان \r\n ولى بر عكس دور چرخ اطلس * همى گردند اين هشت مقوّس \r\n معدل كرسى ذات البروج است * كه آن را نه تفاوت نه فروج است \r\n حمل با ثور و با جوزا و خرچنگ * برو بر او همچو شير و خوشه آونگ \r\n و گر ميزان و عقرب پس كمانست * ز جدى و دلو و حوت آنجا نشانست \r\n ثوابت يك هزار و بيست و چارند * كه بر كرسى مقام خويش دارند \r\n به هفتم چرخ كيوان پاسبان است * ششم برجيس را جاى و مكان است \r\n\r\n","description":"","footnote":"","page_name":" 30 ","page_number":30},
  {"content":"\r\n\r\n بود پنجم فلك مريخ را جاى * به چارم آفتاب عالم‌آراى \r\n سيم زهره دوم جاى عطارد * قمر بر چرخ دنيا گشت وارد \r\n زحل را جدى و دلو و مشترى باز * به قوس و حوت كرد انجام و آغاز \r\n حمل با عقرب آمد جاى بهرام * اسد خورشيد را شد جاى آرام \r\n چو زهره ثور و ميزان ساخت گوشه * عطارد رفت در جوزا و خوشه \r\n قمر خرچنگ را همجنس خود ديد * ذنب چون رأس شد يك عقده بگزيد \r\n قمر را بيست و هشت آمد منازل * شود با آفتاب آنكه مقابل \r\n پس از وى همچو عرجون قديم است * ز تقدير عزيزى كو عليم است \r\n اگر در فكر گردى مرد كامل * هر آيينه كه گويى نيست باطل \r\n كلام حق همى ناطق به دين است * كه باطل ديدن از ضعف يقين است \r\n وجود پشّه دارد حكمت تام * نباشد در وجود تير و بهرام \r\n ولى چون بنگرى در اصل اين كار * فلك را بينى اندر حكم جبّار \r\n\r\n","description":"","footnote":"","page_name":" 31 ","page_number":31},
  {"content":"\r\n\r\n منجّم چون ز ايمان بىنصيب است * اثر گويد كه از شكل غريب است \r\n نمىبيند مر اين چرخ مدوّر * ز حكم و امر حق گشته مسخر \r\n\r\nتمثيل\r\n تو گويى هست اين افلاك دوار ؟ * بگردش روز و شب چون چرخ فخار \r\n وزو هر لحظه‌اى داناى داور * ز آب و گل كند يك ظرف ديگر \r\n هر آنچ آن در مكان و در زمانست * ز يك استاد و از يك كارخانه‌ست \r\n كواكب گر همه ز اهل كمالند * چرا هر لحظه در نقص و وبالند \r\n همه در جاى و سير و لون و اشكال * چرا گشتند آخر مختلف حال ؟ \r\n چرا گه در حضيض و گه در اوج‌اند * گهى تنها فتاده گاه زوج‌اند \r\n دل چرخ از چه شد آخر پر آتش ؟ * ز شوق كيست او اندر كشاكش ؟ \r\n همه انجم بر او گردان پياده * گهى بالا و گه شيب اوفتاده \r\n عناصر باد و آب و آتش و خاك * گرفته جاى خود در زير افلاك \r\n\r\n","description":"","footnote":"","page_name":" 32 ","page_number":32},
  {"content":"\r\n\r\n ملازم هر يكى در منزل خويش * كه ننهد پاى يك ذره پس و پيش \r\n چهار اضداد در طبع مراكز * به هم جمع آمده كس ديده هرگز \r\n مخالف هر يكى در ذات و صورت * شده يك چيز از حكم ضرورت \r\n مواليد سه‌گانه گشته ز ايشان * جماد آنگه نبات آن گاه حيوان \r\n هيولى را نهاده در ميانه * ز صورت گشته فارغ صوفيانه \r\n همه از امر و حكم داد داور * به جان استاده و گشته مسخّر \r\n جماد از قهر بر خاك اوفتاده * نبات از مهر بر پاى ايستاده \r\n نزوع جانور از صدق و اخلاص * پى ابقاع نوع و جنس اشخاص \r\n همه بر حكم داور داده اقرار * مر او را روز و شب گشته طلبكار \r\n\r\nقاعده فى الفكر فى الانفس\r\n به اصل خويش يك ره نيك بنگر * كه مادر را پدر شد باز مادر \r\n جهان را سر به سر در خويش مىبين * هر آنچ آمد به آخر پيش مىبين \r\n\r\n","description":"","footnote":"","page_name":" 33 ","page_number":33},
  {"content":"\r\n\r\n در آخر گشت پيدا نفس آدم * طفيل ذات او شد هر دو عالم \r\n نه آخر علت غايى در آخر * همى گردد به ذات خويش ظاهر \r\n ظلومى و جهولى ضد نورند * و ليكن مظهر عين ظهورند \r\n چو پشت آينه باشد مكدّر * نمايد روى شخص از روى ديگر \r\n شعاع آفتاب از چارم افلاك * نگردد منعكس جز بر سر خاك \r\n تو بودى عكس معبود ملايك * از آن گشتى تو مسجود ملايك \r\n بود از هر تنى پيش تو جانى * وز او در بسته با تو ريسمانى \r\n از آن گشتند امرت را مسخّر * كه جان هر يكى در تست مضمر \r\n تو مغز عالمى زان در ميانى * بدان خود را كه تو جان جهانى \r\n ترا ربع شمالى گشت مسكن * كه دل در جانب چپ باشد از تن \r\n جهان عقل و جان سرمايهء تست * زمين و آسمان پيرايه تست \r\n ببين آن نيستى كو عين هستى است * بلندى را نگر كو ذات پستى است \r\n\r\n","description":"","footnote":"","page_name":" 34 ","page_number":34},
  {"content":"\r\n\r\n طبيعى قوّت توده هزار است * ارادى برتر از حصر و شمار است \r\n وز آن هر يك شده موقوف آلات * ز اعضا و جوارح وز رباطات \r\n پزشكان اندر آن گشتند حيران * فرو ماندند در تشريح انسان \r\n نبرده هيچ كس ره سوى اين كار * به عجز خويش هر يك كرده اقرار \r\n ز حق با هر يكى خطّى و قسمى است * معاد و مبدأ هر يك ز اسمى است \r\n از آن اسمند موجودات قايم * بدان اسمند در تسبيح دايم \r\n به مبدأ هر يكى زان مصدرى شد * به وقت بازگشتن چون درى شد \r\n از آن در كآمد اول هم به در شد * اگر چه در معاش از در به در شد \r\n از آن دانسته‌اى تو جمله اسما * كه هستى صورت عكس مسمّا \r\n ظهور قدرت و علم و ارادت * به تست اى بنده صاحب سعادت \r\n سميعى و بصير و حىّ و گويا * بقا دارى نه از خود ليك از آنجا \r\n زهى اول كه عين آخر آمد * زهى باطل كه عين ظاهر آمد \r\n\r\n","description":"","footnote":"","page_name":" 35 ","page_number":35},
  {"content":"\r\n\r\n تو از خود روز و شب اندر گمانى * همان بهتر كه خود را مى ندانى \r\n چو انجام تفكر شد تحيّر * بدينجا ختم شد بحث تفكر \r\n\r\nسؤال 4 [ كه باشم من مرا از من خبر كن ؟ چه معنى دارد اندر خود سفر كن ؟ 
  ]\r\n كه باشم من مرا از من خبر كن ؟ * چه معنى دارد اندر خود سفر كن ؟ \r\n\r\nجواب\r\n دگر كردى سؤال از من كه من چيست ؟ * مرا از من خبر كن تا كه من كيست ؟ \r\n چو هست مطلق آيد در اشارت * به لفظ من كنند از وى عبارت \r\n حقيقت كز تعيّن شد معين * تو او را در عبارت گفته‌اى من \r\n من و تو عارض ذات وجوديم * مشبّك‌هاى مشكات وجوديم \r\n همه يك نوردان اشباح و ارواح * گه از آيينه پيدا گه ز مصباح \r\n تو گويى لفظ من در هر عبارت * بسوى روح مىباشد اشارت \r\n چو كردى پيشواى خود خرد را * نمىدانى ز جزو خويش خود را \r\n\r\n","description":"","footnote":"","page_name":" 36 ","page_number":36},
  {"content":"\r\n\r\n برو اى خواجه خود را نيك بشناس * كه نبود فربهى مانند آماس \r\n من تو برتر از جان و تن آمد * كه اين هر دو ز اجزاى من آمد \r\n به لفظ من نه انسانست مخصوص * كه تا گويى بدان جانست مخصوص \r\n يكى ره برتر از كون و مكان شو * جهان بگذار و خود در خود جهان شو \r\n ز خط وهمى هاى و هويت * دو چشمى مىشود در وقت رويت \r\n نماند در ميانه رهرو و راه * چو هاى هو شود ملحق به اللّه \r\n بود هستى بهشت امكان چو دوزخ * من و تو در ميان مانند برزخ \r\n چو برخيزد تو را اين پرده از پيش * نماند نيز حكم مذهب و كيش \r\n همه حكم شريعت از من تست * كه اين بربستهء جان و تن تست \r\n من تو چون نماند در ميانه * چه كعبه چه كنش چه ديرخانه \r\n تعين نقطهء وهمى است بر عين * چو صافى گشت عينت عين شد غين \r\n دو خطوه بيش نبود راه سالك * اگر چه دارد آن چندين مهالك \r\n\r\n","description":"","footnote":"","page_name":" 37 ","page_number":37},
  {"content":"\r\n\r\n يكى از هاى هويت درگذشتن * دوّم صحراى هستى در نوشتن \r\n درين مشهد يكى شد جمع و افراد * چو واحد سارى اندر عين اعداد \r\n تو آن جمعى كه عين وحدت آمد * تو آن واحد كه عين كثرت آمد \r\n كسى اين راه داند كو گذر كرد * ز جزوى سوى كلّى يك سفر كرد \r\n\r\nسؤال 5 [ مسافر چون بود رهرو كدام است ؟ 
  ]\r\n مسافر چون بود رهرو كدام است ؟ * كه را گويم كه او مرد تمام است ؟ \r\n\r\nجواب\r\n دگر گفتى مسافر كيست در راه ؟ * كسى كو شد ز اصل خويش آگاه \r\n مسافر آن بود كو بگذرد زود * ز خود صافى شود چون آتش از دود \r\n سلوكش سير كشفى دان ز امكان * سوى واجب به ترك شين و نقصان \r\n به عكس سير اول در منازل * رود تا گردد او انسان كامل \r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nقاعدة\r\n بدان اول كه تا چون گشت موجود * كز او انسان كامل گشت مولود \r\n در اطوار جمادى بود پيدا * پس از روح اضافى گشت دانا \r\n پس آنگه جنبشى كرد او ز قدرت * پس از وى شد ز حق صاحب ارادت \r\n به طفلى كرد باز احساس عالم * درو بالفعل شد وسواس عالم \r\n چو جزويات شد بر وى مرتب * به كليّات ره برد از مركب \r\n غضب گشت اندرو پيدا و شهوت * وز ايشان خاست بخل و حرص و نخوت \r\n به فعل آمد صفت‌هاى ذميمه * بتر شد از دد و ديو و بهيمه \r\n تنزّل را بود اين نقطه اسفل * كه شد با نقطه وحدت مقابل \r\n شد از افعال كثرت بىنهايت * مقابل گشت ازين رو با بدايت \r\n اگر گردد مقيّد اندرين دام * به گمراهى بود كمتر ز انعام \r\n وگر نورى رسد از عالم جان * ز فيض جذبه يا از عكس برهان \r\n\r\n","description":"","footnote":"","page_name":" 39 ","page_number":39},
  {"content":"\r\n\r\n دلش با لطف حق همراز گردد * از آن راهى كه آمد بازگردد \r\n ز جذبه يا ز برهان حقيقى * رهى يابد به ايمان حقيقى \r\n كند يك رجعت از سجّين فجّار * رخ آرد سوى علّيّين ابرار \r\n به توبه متّصف گردد در آن دم * شود در اصطفى ز اولاد آدم \r\n ز افعال نكوهيده شود پاك * چو ادريس نبى آيد بر افلاك \r\n چو يابد از صفات بد نجاتى * شود چون نوح از آن صاحب ثباتى \r\n نماند قدرت جزويش در كل * خليل‌آسا شود صاحب توكّل \r\n ارادت با رضاى حق شود ضمّ * رود چون موسى اندر باب اعظم \r\n ز علم خويشتن يابد رهايى * چو عيساى نبى گردد سمايى \r\n دهد يكباره هستى را به تاراج * در آيد در پى احمد به معراج \r\n رسد چون نقطهء آخر به اول * در آنجا نه ملك گنجد نه مرسل \r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nتمثيل\r\n نبى چون آفتاب آمد ولى ماه * مقابل گردد اندر « لى مع اللّه » \r\n نبوت در كمال خويش صافيست * ولايت اندر و پيدا نه مخفيست \r\n ولايت در ولى پوشيده بايد * ولى اندر نبى پيدا نمايد \r\n ولى از پيروى چون همدم آمد * نبى را در ولايت محرم آمد \r\n ز « ان كنتم تحبّون » يابد او راه * به خلوتخانه « يحببكم اللّه » \r\n در آن خلوت سرا محبوب گردد * به حق يكبارگى مجذوب گردد \r\n بود تابع ولى از روى معنى * بود عابد ولى در كوى معنى \r\n ولى آنگه رسد كارش به اتمام * كه با آغاز گردد باز از انجام \r\n\r\n[ سؤال 6 - كه را گويم كه او مرد تمام است ؟ 
  ]\r\n\r\nجواب\r\n كسى مرد تمام است كز تمامى * كند با خواجگى كار غلامى \r\n پس آنگاهى كه ببريد او مسافت * نهد حق بر سرش تاج خلافت \r\n\r\n","description":"","footnote":"","page_name":" 41 ","page_number":41},
  {"content":"\r\n\r\n بقايى يابد او بعد از فنا باز * رود ز انجام ره ديگر به آغاز \r\n شريعت را شعار خويش سازد * طريقت را دثار خويش سازد \r\n حقيقت خود مقام ذات او دان * شده جامع ميان كفر و ايمان \r\n به اخلاق حميده گشته موصوف * به علم و زهد تقوى بوده معروف \r\n همه با او ولى او از همه دور * به زير قبه‌هاى ستر مستور \r\n\r\nتمثيل\r\n تبه گردد سراسر مغز بادام * گرش از پوست بيرون آورى خام \r\n ولى چون پخته شد بىپوست نيكوست * اگر مغزش برآرى بفكنى پوست \r\n شريعت پوست مغز آمد حقيقت * ميان اين و آن باشد طريقت \r\n خلل در راه سالك نقص مغز است * چو مغزش پخته شد بىپوست نغز است \r\n چو عارف با يقين خويش پيوست * رسيده گشت مغز و پوست بشكست \r\n وجودش اندرين عالم نپايد * برون رفت و دگر هرگز نيايد \r\n\r\n","description":"","footnote":"","page_name":" 42 ","page_number":42},
  {"content":"\r\n\r\n دگر با پوست تابد تابش خور * در اين نشئه كند يك دور ديگر \r\n درختى گردد او از آب و از خاك * كه شاخش بگذرد از جمله افلاك \r\n همان دانه برون آيد دگر بار * يكى صد گشته از تقدير جبّار \r\n چو سير حبّه بر خط شجر شد * ز نقطه خط ز خط دورى دگر شد \r\n چو شد در دايره سالك مكمل * رسد هم نقطه آخر به اول \r\n دگر باره شود مانند پرگار * بر آن كارى كه اول بود بر كار \r\n تناسخ نبود اين كز روى معنى * ظهورات است در عين تجلّى \r\n و قد سألوا و قالوا ما النهايه * فقيل هى الرجوع الى البدايه \r\n\r\nقاعدة\r\n نبوّت را ظهور از آدم آمد * كمالش در وجود خاتم آمد \r\n ولايت بود باقى تا سفر كرد * چو نقطه در جهان دورى دگر كرد \r\n ظهور كلّ او باشد به خاتم * به دو گردد تمامى دور عالم \r\n\r\n","description":"","footnote":"","page_name":" 43 ","page_number":43},
  {"content":"\r\n\r\n وجود اوليا او را چو عضوند * كه او كل است و ايشان همچو جزوند \r\n چو او از خواجه يابد نسبت تام * ازو با ظاهر آيد رحمت عام \r\n شود او مقتداى هر دو عالم * خليفه گردد از اولاد آدم \r\n\r\nتمثيل\r\n چو نور آفتاب از شب جدا شد * ترا صبح و طلوع و استوا شد \r\n دگر باره ز دور چرخ دوّار * زوال و عصر و مغرب شد پديدار \r\n بود نور نبى خورشيد اعظم * گه از موسى پديد و گه ز آدم \r\n اگر تاريخ عالم را بخوانى * مراتب را يكايك باز دانى \r\n ز خور هر دم ظهور سايه‌اى شد * كه آن معراج دين را پايه‌اى شد \r\n زمان خواجه وقت استوا بود * كه از هر ظلّ و ظلمت مصطفا بود \r\n به خط استوا بر قامت راست * ندارد سايه پيش و پس چپ و راست \r\n چو كرد او بر صراط حق اقامت * به امر فاستقم مىداشت قامت \r\n\r\n","description":"","footnote":"","page_name":" 44 ","page_number":44},
  {"content":"\r\n\r\n نبودش سايه كان دارد سياهى * زهى نور خدا ظلّ الهى \r\n ورا قبله ميان غرب و شرق است * ازيرا در ميان نور غرق است \r\n به دست او چو شيطان شد مسلمان * به زير پاى او شد سايه پنهان \r\n مراتب جمله زير پايه اوست * وجود خاكيان از سايه اوست \r\n ز نورش شد ولايت سايه‌گستر * مشارق با مغارب شد برابر \r\n ز هر سايه كه اول گشت حاصل * در آخر شد يكى ديگر مقابل \r\n كنون هر عالمى باشد ز امّت * رسولى را مقابل در نبوّت \r\n نبى چون در نبوّت بود اكمل * بود از هر ولى ناچار افضل \r\n ولايت شد به خاتم جمله ظاهر * بر اول نقطه هم ختم آمد آخر \r\n ازو عالم شود پر امن و ايمان * جماد و جانور يابد ازو جان \r\n نماند در جهان يك نفس كافر * شود عدل حقيقى جمله ظاهر \r\n بود از سرّ وحدت واقف حقّ * درو پيدا نمايد وجه مطلق \r\n\r\n","description":"","footnote":"","page_name":" 45 ","page_number":45},
  {"content":"\r\n\r\n\r\nسؤال 7 [ كه شد بر سرّ وحدت واقف آخر ؟ شناساى چه آمد عارف آخر ؟ 
  ]\r\n كه شد بر سرّ وحدت واقف آخر ؟ * شناساى چه آمد عارف آخر ؟ \r\n\r\nجواب\r\n كسى بر سرّ وحدت گشت واقف * كه او واقف نشد اندر مواقف \r\n دل عارف شناساى وجود است * وجود مطلق او را در شهود است \r\n بجز هست حقيقى هست نشناخت * و يا هستى كه هستى پاك درباخت \r\n وجود تو همه خار است و خاشاك * برون انداز از خود جمله را پاك \r\n برو تو خانه دل را فرو روب * مهيا كن مقام و جاى محبوب \r\n چو تو بيرون شدى او اندر آيد * به تو بىتو جمال خود نمايد \r\n كسى كو از نوافل گشت محبوب * به لاى نفى كرد او خانه جاروب \r\n درون جان محبوب او مكان يافت * ز « بىيسمع و بىيبصر » نشان يافت \r\n ز هستى تا بود باقى برو شين * نيابد علم عارف صورت عين \r\n\r\n","description":"","footnote":"","page_name":" 46 ","page_number":46},
  {"content":"\r\n\r\n موانع تا نگردانى ز خود دور * درون خانه دل نايدت نور \r\n موانع چون در اين عالم چهار است * طهارت كردن از وى هم چهار است \r\n نخستين پاكى از احداث و انجاس * دوم از معصيت و ز شرّ وسواس \r\n سيّم پاكى ز اخلاق ذميمه‌ست * كه با وى آدمى همچون بهيمه‌ست \r\n چهارم پاكى سرّ است از غير * كه اينجا منتهى مىگرددش سير \r\n هر آنكو كرد حاصل اين طهارات * شود بىشك سزاوار مناجات \r\n تو تا خود را به كلّى درنبازى * نمازت كى شود هرگز نمازى \r\n چو ذاتت پاك گردد از همه شين * نمازت گردد آنگه قرّة العين \r\n نماند در ميانه ، هيچ تمييز * شود معروف و عارف جمله يك چيز \r\n\r\nسؤال 8 [ اگر معروف و عارف ذات پاك است ؟ چو سودا در سر اين مشت خاك است ؟ 
  ]\r\n اگر معروف و عارف ذات پاك است ؟ * چو سودا در سر اين مشت خاك است ؟ \r\n\r\nجواب\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n مكن بر نعمت حق ناسپاسى * كه تو حق را به نور حق شناسى \r\n جز او معروف و عارف نيست درياب * و ليكن خاك مىيابد ز خور تاب \r\n عجب نبود كه ذرّه دارد اميد * هواى تاب مهر و نور خورشيد \r\n به ياد آور مقام حال فطرت * كز آنجا بازدانى اصل فكرت \r\n « الست ربكّم » ايزد كه را گفت ؟ * كه بود آخر كه آن ساعت بلى گفت ؟ \r\n در آن روزى كه گلها مىسرشتند * به دل در قصه ايمان مىنوشتند \r\n اگر آن نامه را يك ره بخوانى * هر آن چيزى كه مىخواهى بدانى \r\n تو بستى عقد عهد بندگى دوش * ولى كردى به نادانى فراموش \r\n كلام حق از آن گشته است منزل * كه تا يادت دهد آن عهد اول \r\n اگر تو ديده‌اى حق را به آغاز * در اينجا هم توانى ديدنش باز \r\n صفاتش را ببين امروز اينجا * كه تا ذاتش توانى ديد فردا \r\n و گرنه رنج خود ضايع مگردان * برو بينوش « لا تهدى » ز قرآن \r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nتمثيل\r\n ندارد باورت اكمه ز الوان * و گر صد سال گويى نقل و برهان \r\n سپيد و زرد و سرخ و سبز و كاهى * به نزد وى نباشد جز سياهى \r\n نگر تا كور مادر زاد بد حال * كجا بينا شود از كحل كحّال \r\n خرد از ديدن احوال عقبا * بود چون كور مادر زاد دنيا \r\n وراى عقل طورى دارد انسان * كه بشناسد بدان اسرار پنهان \r\n بسان آتش اندر سنگ و آهن * نهاده‌ست ايزد اندر جان و در تن \r\n چو بر هم اوفتاد اين سنگ و آهن * ز نورش هر دو عالم گشت روشن \r\n از آن مجموع پيدا گردد اين راز * چو بشنيدى برو با خود بپرداز \r\n تويى تو نسخه نقش الهى * بجو از خويش هر چيزى كه خواهى \r\n\r\nسؤال 9 [ كدامين نقطه را نطق است « انا الحق ؟ » چه گويى هرزه بود آن رمز مطلق ؟ 
  ]\r\n كدامين نقطه را نطق است « انا الحق ؟ » * چه گويى هرزه بود آن رمز مطلق ؟ \r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nجواب\r\n انا الحق كشف اسرار است مطلق * به جز حق كيست تا گويد انا الحق ؟ \r\n همه ذرات عالم همچو منصور * تو خواهى مست گير و خواه مخمور \r\n در اين تسبيح و تهليلند دايم * بدين معنى همه باشند قايم \r\n اگر خواهى كه گردد بر تو آسان * « و ان من شى » را يك ره فروخوان \r\n چو كردى خويشتن را پنبه كارى * تو هم حلاج وار اين دم برآرى \r\n برآور پنبه پندارت از گوش * نداى واحد القهار بنيوش \r\n ندا مىآيد از حق بر دو امّت * چرا گشتى تو موقوف قيامت \r\n در آ در وادى ايمن كه ناگاه * درختى گويدت « انّى انا اللّه » \r\n روا باشد « انا الحق » از درختى * چرا نبود روا از نيك‌بختى \r\n هر آنكس را كه اندر دل شكى نيست * يقين داند كه هستى جز يكى نيست \r\n انا نيّت بود حق را سزاوار * كه هو غيب است و غايب وهم و پندار \r\n\r\n","description":"","footnote":"","page_name":" 50 ","page_number":50},
  {"content":"\r\n\r\n جناب حضرت حق را دويى نيست * در آن حضرت من و ما و تويى نيست \r\n\r\nقاعدة\r\n من و ما و تو و او هست يك چيز * كه در وحدت نباشد هيچ تمييز \r\n هر آنكو خالى از خود چون خلا شد * « انا الحق » اندرو صوت و صدا شد \r\n شود با وجه باقى غير هالك * يكى گردد سلوك و سير و سالك \r\n حلول و اتحاد از غير خيزد * ولى وحدت همه از سير خيزد \r\n تعيّن بود كز هستى جدا شد * نه حق شد بنده نه بنده خدا شد \r\n حلول و اتحاد اينجا محال است * كه در وحدت دويى عين ضلال است \r\n وجود خلق و كثرت در نمود است * نه هر چه مىنمايد عين بود است \r\n\r\nتمثيل\r\n بنه آيينه‌اى اندر برابر * درو بنگر ببين آن شخص ديگر \r\n يكى ره باز بين تا چيست آن عكس ؟ * نه اينست و نه آن پس كيست آن عكس ؟ \r\n\r\n","description":"","footnote":"","page_name":" 51 ","page_number":51},
  {"content":"\r\n\r\n چو من هستم به ذات خود معيّن * نمىدانم چه باشد سايه من \r\n عدم با هستى آخر چون شود ضمّ * نباشد نور و ظلمت هر دو با هم \r\n چو ماضى نيست مستقبل مه و سال * چه باشد غير از آن يك نقطه حال \r\n يكى نقطه همى گشته است سارى * تو آن را نام كرده نهر جارى \r\n جز از من اندرين صحرا دگر كيست ؟ * بگو با من كه تا صوت و صدا چيست ؟ \r\n عرض فانى است جوهر ز و مركب * بگو كى بود يا خود كو مركب ؟ \r\n ز طول و عرض و از عمق است اجسام * وجودى چون پديد آمد ز اعدام \r\n ازين جنس است اصل جمله عالم * چو دانستى بيار ايمان و فالزم \r\n جز از حق نيست ديگر هستى الحق * هو الحق گوى و گر خواهى انا الحق \r\n نمود وهمى از هستى جدا كن * نئى بيگانه خود را آشنا كن \r\n\r\nسؤال 10 [ چرا مخلوق را گويند و اصل ؟ سلوك و سير او چون گشت حاصل ؟ 
  ]\r\n چرا مخلوق را گويند و اصل ؟ * سلوك و سير او چون گشت حاصل ؟ \r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nجواب\r\n وصال حق ز خلقيّت جداييست * ز خود بيگانه گشتن آشنايىست \r\n چو ممكن گرد امكان برفشاند * بجز واجب دگر چيزى نماند \r\n وجود هر دو عالم چون خيال است * كه در وقت بقا عين زوال است \r\n نه مخلوق است آنكو گشت و اصل * نگويد اين سخن را مرد كامل \r\n عدم كى راه يابد اندرين باب ؟ * چه نسبت خاك را با ربّ ارباب \r\n عدم چبود كه با حق و اصل آيد * وزو سير و سلوكى حاصل آيد \r\n اگر جانت شود زين معنى آگاه * بگويى در زمان استغفر اللّه \r\n تو معدوم و عدم پيوسته ساكن * به واجب كى رسد معدوم ممكن \r\n ندارد هيچ جوهر بىعرض عين * عرض چبود كه لا يبقى زمانين \r\n حكيمى كاندرين فن كرد تصنيف * به طول و عرض و عمقش كرد تعريف \r\n هيولى چيست جز معدوم مطلق ؟ * كه مىگردد به دو صورت محقق \r\n\r\n","description":"","footnote":"","page_name":" 53 ","page_number":53},
  {"content":"\r\n\r\n چو صورت بىهيولى در قدم نيست * هيولى نيز بىاو جز عدم نيست \r\n شده اجسام عالم زين دو معدوم * كه جز معدوم از ايشان نيست معلوم \r\n ببين ماهيتت را بىكم و بيش * نه معدوم نه موجود است در خويش \r\n نظر كن در حقيقت سوى امكان * كه بىاو هستى آمد عين نقصان \r\n وجود اندر كمال خويش ساريست * تعين‌ها امور اعتبارىست \r\n امور اعتبارى نيست موجود * عدد بسيار و يك چيزست معدود \r\n جهان را نيست هستى جز مجازى * سراسر كار او لهو است و بازى \r\n\r\nتمثيل\r\n بخارى مرتفع گردد ز دريا * به امر حق فرو بارد به صحرا \r\n عاع آفتاب از چرخ چارم * بر او افتد شود تركيب با هم \r\n كند گرمى دگر ره عزم بالا * درآويزد به دو آن آب دريا \r\n چو با ايشان شود خاك و هوا ضمّ * برون آيد نبات سبز و خرّم \r\n\r\n","description":"","footnote":"","page_name":" 54 ","page_number":54},
  {"content":"\r\n\r\n غذاى جانور گردد ز تبديل * خورد انسان و يابد بار تحليل \r\n شود يك نقطه و گردد در اطوار * وزو انسان شود پيدا دگر بار \r\n چو نور نفس گويا بر تن آمد * يكى جسم لطيف و روشن آمد \r\n شود طفل و جوان و كهل و هم پير * بداند علم و رأى و فهم و تدبير \r\n رسد آنگه اجل از حضرت پاك * رود پاكى به پاكى خاك با خاك \r\n همه اجزاى عالم چو نباتند * كه يك قطره ز درياى حياتند \r\n زمان چون بگذرد بر وى شود باز * همه انجام ايشان همچو آغاز \r\n رود هر يك از ايشان سوى مركز * كه نگذارد طبيعت خوى مركز \r\n چو درياييست وحدت ليك پرخون * كزو خيزد هزاران موج مجنون \r\n نگر تا قطره‌اى باران ز دريا * چگونه يافت چندين شكل و اسما \r\n بخار و ابر و باران و نم و گل * نبات و جانور انسان كامل \r\n همه يك قطره بود آخر در اول * كزو شد اين همه اشيا ممثّل \r\n\r\n","description":"","footnote":"","page_name":" 55 ","page_number":55},
  {"content":"\r\n\r\n جهان از عقل و نفس و چرخ و اجرام * چو آن يك قطره دان ز آغاز و انجام \r\n اجل چون در رسد در چرخ و انجم * شود هستى همه در نيستى گم \r\n چو موجى برزند گردد جهان طمس * يقين گردد « كان لم تغن بالامس » \r\n خيال از پيش برخيزد به يك بار * نماند غير حق در دار ديّار \r\n ترا قربى شود آن لحظه حاصل * شوى تو بىتويى با دوست و اصل \r\n وصال اين جايگه رفع خيالست * چو غير از پيش برخيزد وصالست \r\n مگو ممكن ز حدّ خويش بگذشت * نه او واجب شد و نه واجب او گشت \r\n هر آنكو در معانى هست فايق * نگويد كاين بود قلب حقايق \r\n هزاران نشئه دارى خواجه در پيش * برو آمد شد خود را بينديش \r\n ز بحث جزء و كل نشأت انسان * بگويم يك به يك پيدا و پنهان \r\n\r\nسؤال 11 [ وصال ممكن و واجب بهم چيست ؟ حديث قرب و بعد و بيش و كم چيست ؟ 
  ]\r\n وصال ممكن و واجب بهم چيست ؟ * حديث قرب و بعد و بيش و كم چيست ؟ \r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\nجواب\r\n ز من بشنو حديث بىكم و بيش * ز نزديكى تو دور افتادى از خويش \r\n چو هستى را ظهورى در عدم شد * از آنجا قرب و بعد و بيش و كم شد \r\n قريب آن هست كورا رشّ نور است * بعيد آن نيستى كز هست دور است \r\n اگر نورى ز خود در تو رساند * ترا از هستى خود وارهاند \r\n چه حاصل مرترا زين بود و نابود * كز و گاهيست خوف و گه رجا بود \r\n نترسد زو كسى كورا شناسد * كه طفل از سايه خود مىهراسد \r\n نماند خوف اگر گردى روانه * نخواهد اسب تازى تازيانه \r\n ترا از آتش دوزخ چه باك است * گر از هستى تن و جان تو پاك است \r\n از آتش زرّ خالص برفروزد * چو غشى نبود اندر وى چه سوزد ؟ \r\n ترا غير تو چيزى نيست در پيش * و ليكن از وجود خود بينديش \r\n اگر در خويشتن گردى گرفتار * حجاب تو شود عالم به يك بار \r\n\r\n","description":"","footnote":"","page_name":" 57 ","page_number":57},
  {"content":"\r\n\r\n تويى در دور هستى جزو اسفل * تويى با نقطه وحدت مقابل \r\n تعيّن‌هاى عالم بر تو طارىست * از آن گويى چو شيطان همچو من كيست \r\n زمام تن بدست جان نهادند * همه تكليف بر من زان نهادند \r\n ندانى كاين ره آتش‌پرستىست * همه اين آفت و شومى ز هستىست \r\n كدامين اختياراى مرد عاقل * كسى را كو بود با لذّات باطل ؟ \r\n چو بود تست يكسر همچو نابود * نگويى كاختيارت از كجا بود ؟ \r\n كسى كورا وجود از خود نباشد * به ذات خويش نيك و بد نباشد \r\n كه را ديدى تو اندر جمله عالم * كه يك دم شادمانى يافت بىغم \r\n كه را شد حاصل آخر جمله اميّد * كه ماند اندر كمالى تا به جاويد \r\n مراتب باقى و اهل مراتب * به زيرا مرحق و اللّه غالب \r\n اثر از حق شناس اندر همه جاى * ز حد خويشتن بيرون منه پاى \r\n ز حال خويشتن پرس اين قدر چيست ؟ * وز آنجا باز دان اهل قدر كيست ؟ \r\n\r\n","description":"","footnote":"","page_name":" 58 ","page_number":58},
  {"content":"\r\n\r\n هر انكس را كه مذهب غير جبر است * نبى فرمود كو مانند گبر است \r\n چنان كان گبر يزدان و اهرمن گفت * مرين نادان احمق ما و من گفت \r\n به ما افعال را نسبت مجازيست * نسبت خود در حقيقت لهو بازيست \r\n نبودى تو كه فعلت آفريدند * ترا از بهر كارى برگزيدند \r\n به قدرت بىسبب داناى بر حق * به علم خويش حكمى كرده مطلق \r\n مقدر گشته پيش از جان و از تن * براى هر يكى كارى معيّن \r\n يكى هفتصد هزاران سال طاعت * بجاى آورد و كردش طوق لعنت \r\n دگر از معصيت نور و صفا ديد * چو توبه كرد نام اصطفا ديد \r\n عجب‌تر آنكه اين از ترك مأمور * شد از الطاف حق مرحوم و مغفور \r\n مر آن ديگر ز منهى گشته ملعون * زهى فعل تو بىچند و چه و چون \r\n جناب كبريايى لا ابالى است * منزّه از قياسات خيالى است \r\n چه بود اندر ازل اى مرد نااهل ؟ * كه اين يك شد محمد و آن ابو جهل \r\n\r\n","description":"","footnote":"","page_name":" 59 ","page_number":59},
  {"content":"\r\n\r\n كسى كو با خدا چون و چرا گفت * چو مشرك حضرتش را ناسزا گفت \r\n ورا زيبد كه پرسد از چه و چون * نباشد اعتراض از بنده موزون \r\n خداوندى همه در كبريايىست * نه علت لايق فعل خدايىست \r\n سزاوار خدايى لطف و قهر است * و ليكن بندگى در جبر و فقر است \r\n كرامت آدمى را اضطرار است * نه آن كو را نصيبى ز اختيار است \r\n نبوده هيچ چيزش هرگز از خود * پس آنگه پرسدش از نيك و از بد \r\n ندارد اختيار و گشته مأمور * زهى مسكين كه شد مختار مجبور \r\n نه ظلم است اينكه عين علم و عدل است * نه قهر است اينكه محض لطف و فضل است \r\n به حكمت زان سبب تكليف كردند * كه از ذات خودت تعريف كردند \r\n چو از تكليف حق عاجز شوى تو * به يك بار از ميان بيرون روى تو \r\n به كليت رهايى يا بى از خويش * غنى گردى به حق اى مرد درويش \r\n برو جان پدر تن در قضا ده * به تقديرات يزدانى رضا ده \r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nسؤال 12 [ چه بحر است آنكه نطقش ساحل آمد ؟ ز قعر او چه گوهر حاصل آمد ؟ 
  ]\r\n چه بحر است آنكه نطقش ساحل آمد ؟ * ز قعر او چه گوهر حاصل آمد ؟ \r\n\r\nجواب\r\n يكى درياست هستى ، نطق ، ساحل * صدف حرف و جواهر دانش دل \r\n به هر موجى هزاران درّ شهوار * برون ريزد ز نقل نصّ و اخبار \r\n هزاران موج خيزد هر دم از وى * نگردد قطره‌اى هرگز كم از وى \r\n وجود علم از آن درياى ژرف است * غلاف درّ او از صوت و حرف است \r\n معانى چون كند اينجا تنزّل * ضرورت باشد آن را ز تمثّل \r\n\r\nتمثيل\r\n شنيدم من كه اندر ماه نيسان * صدف بالا رود از قعر عمّان \r\n ز شيب قعر بحر آيد برافراز * به روى بحر بنشيند دهن باز \r\n بخارى مرتفع گردد ز دريا * فرو بارد به امر حق تعالى \r\n\r\n","description":"","footnote":"","page_name":" 61 ","page_number":61},
  {"content":"\r\n\r\n چكد اندر دهانش قطره‌اى چند * شود بسته دهان او به صد بند \r\n رود با قعر دريا با دلى پر * شود آن قطره باران يكى درّ \r\n به قعر اندر رود غواص دريا * از آن آرد برون لؤلؤى لالا \r\n تن تو ساحل و هستى چو درياست * بخارش فيض و باران علم اسماست \r\n خرد غواص آن بحر عظيم است * كه او را صد جواهر در گليم است \r\n دل آمد علم را مانند يك ظرف * صدف با علم دل صوت است يا حرف \r\n نفس گردد روان چون برق لامع * رسد زو حرفها بر گوش سامع \r\n صدف بشكن برون كن درّ شهوار * بيفكن پوست مغز نغز بردار \r\n لغت با اشتقاق و نحو با صرف * همى گردد همه پيرامن حرف \r\n هر آنكو جمله عمر خود در اين كرد * به هرزه صرف عمر نازنين كرد \r\n ز جورش قشر سبز افتاده در دست * نيابد مغز هر كو پوست نشكست \r\n بلى بىپوست ناپخته است هر مغز * ز علم ظاهر آمد علم دين نغز \r\n\r\n","description":"","footnote":"","page_name":" 62 ","page_number":62},
  {"content":"\r\n\r\n ز من جان برادر پند بنيوش * بجان و دل برو در علم دين كوش \r\n كه عالِم در دو عالَم سرورى يافت * اگر كهتر بد از وى مهترى يافت \r\n عمل كان از سر احوال باشد * بسى بهتر ز علم قال باشد \r\n ولى كارى كه از آب و گل آيد * نه چون علم است كان كار از دل آيد \r\n ميان جسم و جان بنگر چه فرق است * كه اين را غرب گيرى و آن چو شرق است \r\n از اينجا بازدان احوال و اعمال * نه نسبت با علوم قال با حال \r\n نه علم است آنكه دارد ميل دينى * كه صورت دارد اما نيست معنى \r\n نگردد علم هرگز جمع با آز * ملك خواهى سگ از خود دور انداز \r\n علوم دين ز اخلاق فرشته‌ست * نباشد در دلى كو سگ سرشتست \r\n حديث مصطفى آخر همين است * نكو بشنو كه البته چنين است \r\n درون خانه‌اى چون هست صورت * فرشته نايد اندر وى ضرورت \r\n برو بزداى روى تخته دل * كه تا سازد ملك پيش تو منزل \r\n\r\n","description":"","footnote":"","page_name":" 63 ","page_number":63},
  {"content":"\r\n\r\n ازو تحصيل كن علم وراثت * ز بهر آخرت مىكن حراثت \r\n كتاب حق بخوان از نفس و آفاق * مزيّن شو به اصل جمله اخلاق \r\n\r\nقاعدة\r\n اصول خلق نيك آمد عدالت * پس از وى حكمت و عفت شجاعت \r\n حكيمى راست‌گفتار است و كردار * كسى كو متّصف گردد بدين چار \r\n به حكمت باشدش جان و دل آگه * نه گر بز باشد و نه نيز ابله \r\n به عفت شهوت خود كرده مستور * شره همچون خمود از وى شده دور \r\n شجاع و صافى از ذلّ و تكبّر * مبرّا ذاتش از جبن و تهوّر \r\n عدالت چون شعار ذات او شد * ندارد ظلم از آن خلقش نكو شد \r\n همه اخلاق نيكو در ميان است * كه از افراط و تفريطش كران است \r\n ميانه چون صراط المستقيم است * ز هر دو جانبش قعر جحيم است \r\n به باريكى و تيزى موى و شمشير * نه روى گشتن و بودن برو دير \r\n\r\n","description":"","footnote":"","page_name":" 64 ","page_number":64},
  {"content":"\r\n\r\n عدالت چون يكى دارد ز اضداد * همى هفت آمد اين اضداد ز اعداد \r\n به زير هر عدد سرّى نهفت است * از آن درهاى دوزخ نيز هفت است \r\n چنان كز ظلم شد دوزخ مهيّا * بهشت آمد هميشه عدل را جا \r\n جزاى عدل نور و رحمت آمد * سزاى ظلم لعن و ظلمت آمد \r\n ظهور نيكويى در اعتدال است * عدالت جسم را اقصى الكمال است \r\n مركب چون شود مانند يك چيز * ز اجزا دور گردد فعل و تمييز \r\n بسيط الذات را مانند گردد * ميان اين و آن پيوند گردد \r\n نه پيوندى كه از تركيب اجزاست * كه روح از وصف جسميّت مبرّاست \r\n چو آب و گل شود يكباره صافى * رسد از حق به دو روح اضافى \r\n چو يابد تسويت اجزاى اركان * درو گيرد فروغ عالم جان \r\n شعاع جان سوى تن وقت تعديل * چو خورشيد و زمين آمد به تمثيل \r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nتمثيل\r\n اگر چه خور به چرخ چارمين است * شعاعش نوربخشاى زمين است \r\n طبيعت‌هاى عنصر نزد حور نيست * كواكب گرم و سرد و خشك و تر نيست \r\n عناصر جمله از وى گرم و سرد است * سپيد و سرخ و سبز و آل و زرد است \r\n بود حكمش روان چون شاه عادل * كه نه خارج توان گفتن نه داخل \r\n چو از تعديل گشت اركان موافق * ز حسنش نفس گويا گشت عاشق \r\n نكاح معنوى افتاده در دين * جهان را نفس كلّى داد كابين \r\n از ايشان مى پديد آيد فصاحت * علوم و نطق و اخلاق و صباحت \r\n ملاحت از جهان بىمثالى * در آمد ، همچو رند لاابالى \r\n به شهرستان نيكويى علم زد * همه ترتيب عالم را بهم زد \r\n گهى بر رخش حسن او شهسوار است * گهى با نطق تيغ آبدار است \r\n چو در شخص است خوانندش ملاحت * چو در لفظ است گويندش بلاغت \r\n\r\n","description":"","footnote":"","page_name":" 66 ","page_number":66},
  {"content":"\r\n\r\n ولىّ و شاه و درويش و پيمبر * همه در تحت حكم او مسخّر \r\n درون حسن روى نيكوان چيست * نه آن حسن است تنها گويى آن چيست ؟ \r\n جز از حق مى نيايد دلربايى * كه شركت نيست كس را در خدايى \r\n كجا شهوت دل مردم ربايد ؟ * كه حق گه‌گه ز باطل مىنمايد \r\n مؤثّر حق‌شناس اندر همه جاى * ز حد خويشتن بيرون منه پاى \r\n حق اندر كسوت حق بين حق دان * حق اندر باطل آمد كار شيطان \r\n\r\nسؤال 13 [ چه جزو است آنكه او از كلّ فزون است ؟ طريق جستن آن جزو چون است ؟ 
  ]\r\n چه جزو است آنكه او از كلّ فزون است ؟ * طريق جستن آن جزو چون است ؟ \r\n\r\nجواب\r\n وجود آن جزو دان كز كلّ فزون است ؟ * كه موجود است كلّ وين باژگون است \r\n بود موجود را كثرت برونى * كه از وحدت ندارد جز درونى \r\n وجود كل ز كثرت گشت ظاهر * كه او در وحدت جزو است ساتر \r\n\r\n","description":"","footnote":"","page_name":" 67 ","page_number":67},
  {"content":"\r\n\r\n ندارد كل وجودى در حقيقت * كه او چون عارضى شد بر حقيقت \r\n چو كل از روى ظاهر هست بسيار * بود از جزو خود كمتر به مقدار \r\n نه آخر واجب آمد جزو هستى * كه هستى كرد او را زيردستى \r\n وجود كل كثير واحد آيد * كثير از روى كثرت مىنمايد \r\n عرض شد هيبتى كان اجتماعىست * عرض سوى عدم بالذّات ساعىست \r\n به هر جزوى ز كل كان نيست گردد * كل اندر دم ز امكان نيست گردد \r\n جهان كل است و در هر طرفة العين * عدم گردد « و لا يبقى زمانين » \r\n دگر باره شود پيدا جهانى * به هر لحظه زمين و آسمانى \r\n به هر لحظه جوان اين كهنه پير است * به هر دم اندرو حشر و نشير است \r\n در آن چيزى دو ساعت مى نپايد * در آن لحظه كه مىميرد بزايد \r\n و ليكن طامه الكبرى نه اين است * كه اين يوم العمل و آن يوم دين است \r\n از آن تا اين بسى فرق است زنهار * به نادانى نكن خود را گرفتار \r\n\r\n","description":"","footnote":"","page_name":" 68 ","page_number":68},
  {"content":"\r\n\r\n نظر بگشاى در تفصيل و اجمال * نگر در ساعت و روز و مه و سال \r\n\r\nتمثيل\r\n اگر خواهى كه اين معنى بدانى * ترا هم هست مرگ و زندگانى \r\n ز هرچ آن در جهان از شيب و بالاست * مثالش در تن و جان تو پيداست \r\n جهان چون تست يك شخص معيّن * تو او را گشته چون جان او ترا تن \r\n سه گونه نوع انسان را ممات است * يكى هر لحظه و آن بر حسب ذات است \r\n دو ديگر زان ممات اختيارى است * سيم مردن مراو را اضطرارى است \r\n چو مرگ و زندگى باشد مقابل * سه نوع آمد حياتش در سه منزل \r\n جهان را نيست مرگ اختيارى * كه آن را از همه عالم تو دارى \r\n ولى هر لحظه مىگردد مبدّل * در آخر هم شود مانند اوّل \r\n هر آنچ آن گردد اندر حشر پيدا * ز تو در نزع مىگردد هويدا \r\n تن تو چون زمين سر آسمان است * حواست انجم و خورشيد جان است \r\n\r\n","description":"","footnote":"","page_name":" 69 ","page_number":69},
  {"content":"\r\n\r\n چو كوه است استخوانهايى كه سخت است * نباتت موى و اطرافت درخت است \r\n تنت در وقت مردن از ندامت * بلرزد چون زمين روز قيامت \r\n دماغ آشفته و جان تيره گردد * حواست همچو انجم خيره گردد \r\n مسامت گردد از خوى همچو دريا * تو در وى غرقه گشته بىسر و پا \r\n شود از جان كنش اى مرد مسكين * ز سستى استخوانها پشم رنگين \r\n بهم پيچيده گردد ساق با ساق * همه جفتى شود از جفت خود طاق \r\n چو روح از تن به كليّت جدا شد * زمينت قاع صف صف لا ترى شد \r\n بدين منوال باشد حال عالم * كه تو در خويش مىبينى دمادم \r\n بقا حق است و باقى جمله فانى است * بيانش جمله در سبع المثانى است \r\n به « كلّ من عليها فان » بيان كرد * « لفى خلق جديد » هم عيان كرد \r\n بود ايجاد و اعدام دو عالم * چو خلق و بعث نفس ابن آدم \r\n هميشه خلق در خلق جديد است * وگر چه مدت عمرش مديد است \r\n\r\n","description":"","footnote":"","page_name":" 70 ","page_number":70},
  {"content":"\r\n\r\n هميشه فيض فضل حق تعالى * بود از شأن خود اندر تجلّى \r\n از آن جانب بود ايجاد و تكميل * وز اين جانب بود هر لحظه تبديل \r\n و ليكن چون گذشت اين طور دنيى * بقاى كل بود در دار عقبى \r\n كه هر چيزى كه بينى بالضرورت * دو عالم دارد از معنى و صورت \r\n وصال اولين عين فراق است * مر آن ديگر ز عند الله باق است \r\n مظاهر چون فتد بر وفق ظاهر * در اول مىنمايد عين آخر \r\n بقا اسم وجود آمد و لكن * بجايى كان بود ساير چو ساكن \r\n هر آنچ آن هست بالقوه درين دار * به فعل آيد در آن عالم به يك بار \r\n\r\nقاعدة\r\n ز تو هر فعل كاول گشت صادر * بر آن گردى به بارى چند قادر \r\n به هر بارى اگر نفع است اگر ضرّ * شود در نفس تو چيزى مدّخر \r\n به عادت حالها با خوى گردد * به مدت ميوه‌ها خوشبو گردد \r\n\r\n","description":"","footnote":"","page_name":" 71 ","page_number":71},
  {"content":"\r\n\r\n از آن آموخت انسان پيشه‌ها را * وز آن تركيب كرد انديشه‌ها را \r\n همه افعال و اقوال مدّخر * هويدا گردد اندر روز محشر \r\n چو عريان گردى از پيراهن تن * شود عيب و هنر يكباره روشن \r\n تنت باشد و ليكن بىكدورت * كه بنمايد ازو چون آب صورت \r\n همه پيدا شود آنجا ضماير * فرو خوان آيت « تبلى السراير » \r\n دگر باره به وفق عالم خاص * شود اخلاق تو اجسام و اشخاص \r\n چنان كز قوت عنصر در اينجا * مواليد سه‌گانه گشت پيدا \r\n همه اخلاق تو در عالم جان * گهى انوار گردد گاه نيران \r\n تعين مرتفع گردد ز هستى * نماند در نظر بالا و پستى \r\n نماند مرگت اندر « دار حيوان » * به يك رنگى برآيد قالب و جان \r\n بود پا و سر و چشم تو چون دل * شود صافى ز ظلمت صورت گل \r\n كند از نور حق بر خود تجلّى * ببينى بىجهت حق را تعالى \r\n\r\n","description":"","footnote":"","page_name":" 72 ","page_number":72},
  {"content":"\r\n\r\n دو عالم را همه بر هم زنى تو * ندانم تا چه مستىها كنى تو \r\n « سقا هم ربهم » چبود بينديش * « طهورا » چيست صافى گشتن از خويش \r\n زهى شربت زهى لذت زهى ذوق * زهى حيرت زهى دولت زهى شوق \r\n خوشا آن دم كه ما بىخويش باشيم * غنى مطلق و درويش باشيم \r\n نه دين نه عقل نه تقوى نه ادراك * فتاده مست و حيران بر سر خاك \r\n بهشت و حور و خلد آنجا چه سنجد * كه بيگانه در آن خلوت نگنجد \r\n چو رويت ديدم و خوردم از آن مى * ندانم تا چه خواهد شد پس از وى \r\n پى هر مستئى باشد خمارى * در اين انديشه دل خون گشت بارى \r\n\r\nسؤال 14 [ قديم و محدث از هم چون جدا شد ؟ كه اين عالم شد آن ديگر خدا شد ؟ 
  ]\r\n قديم و محدث از هم چون جدا شد ؟ * كه اين عالم شد آن ديگر خدا شد ؟ \r\n\r\nجواب\r\n قديم و محدث از هم خود جدا نيست * كه از هستى است باقى دايماً نيست ؟ \r\n\r\n","description":"","footnote":"","page_name":" 73 ","page_number":73},
  {"content":"\r\n\r\n همه آن است و اين مانند عنقاست * جز از حق جمله اسم بىمسماست \r\n عدم موجود گردد اين محال است * وجود از روى هستى لايزال است \r\n نه آن اين گردد و نه اين شود آن * همه اشكال گردد بر تو آسان \r\n جهان خود جمله امر اعتبارى است * چو آن يك نقطه كاندر دور سارى است \r\n برو يك نقطه آتش بگردان * كه بينى دايره از سرعت آن \r\n يكى گر در شمار آيد به ناچار * نگردد واحد از اعداد بسيار \r\n حديث ما سوى الله را رها كن * به عقل خويش اين را ز آن جدا كن \r\n چه شك دارى در آن كاين چون خيال است * كه با وحدت دويى عين محال است \r\n عدم مانند هستى بود يكتا * همه كثرت ز نسبت گشت پيدا \r\n ظهور اختلاف و كثرت شأن * شده پيدا ز بوقلمون امكان \r\n وجود هر يكى چون بود واحد * به وحدانيت حق گشت شاهد \r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nسؤال 15 [ چه خواهد اهل معنى زان عبارت كه سوى چشم و لب دارد اشارت ؟ 
  ]\r\n چه خواهد اهل معنى زان عبارت * كه سوى چشم و لب دارد اشارت ؟ \r\n چه جويد از سر زلف و خط و خال * كسى كاندر مقامات است و احوال ؟ \r\n\r\nجواب\r\n هر آن چيزى كه در عالم عيان است * چو عكسى ز آفتاب آن جهان است \r\n جهان چون زلف و خط و خال و ابروست * كه هر چيزى بجاى خويش نيكوست \r\n تجلى گه جمال و گه جلال است * رخ و زلف آن معانى ز امثال است \r\n صفات حق تعالى لطف و قهر است * رخ و زلف بتان را ز آن دو بهر است \r\n چو محسوس آمد اين الفاظ مسموع * نخست از بهر محسوس است موضوع \r\n ندارد عالم معنى نهايت * كجا بيند مر او را لفظ غايت \r\n هر آن معنى كه شد از ذوق پيدا * كجا تعبير لفظى يابد او را \r\n چو اهل دل كند تفسير معنى * به مانندى كند تعبير معنى \r\n\r\n","description":"","footnote":"","page_name":" 75 ","page_number":75},
  {"content":"\r\n\r\n كه محسوسات از آن عالم چو سايه است * كه اين چون طفل و آن مانند دايه است \r\n به نزد من خود الفاظ مأوّل * بر آن معنى فتاد از وضع اول \r\n نه محسوسات خاص از عرف عام است * چه داند عام كان معنى كدام است ؟ \r\n نظر چون در جهان عقل كردند * از آنجا لفظها را نقل كردند \r\n تناسب را رعايت كرد عاقل * چو سوى لفظ معنى گشت نازل \r\n ولى تشبيه كلّى نيست ممكن * ز جست‌وجوى آن مىباش ساكن \r\n درين معنى كسى را بر تو دق نيست * كه صاحب مذهب اينجا غير حق نيست \r\n ولى تا با خودى زنهار زنهار * عبارات شريعت را نگه‌دار \r\n كه رخصت اهل دل را در سه حال است * فنا و سكر و آن ديگر دلال است \r\n هر آنكس كو شناسد اين سه حالت * بداند وضع الفاظ و دلالت \r\n ترا چون نيست ز احوال مواجيد * مشو كافر به نادانى و تقليد \r\n مجازى نيست احوال حقيقت * نه هر كس يابد اسرار طريقت \r\n\r\n","description":"","footnote":"","page_name":" 76 ","page_number":76},
  {"content":"\r\n\r\n گزاف اى دوست نايد ز اهل تحقيق * مر اين را كشف بايد يا كه تصديق \r\n بگفتم وضع الفاظ و معانى * ترا سر بسته گر دارى بدانى \r\n نظر كن در معانى سوى غايت * لوازم را يكايك كن رعايت \r\n به وجه خاص از آن تشبيه مىكن * ز ديگر وجه‌ها تنزيه مىكن \r\n چو شد اين قاعده يك سر مقرّر * نمايم زان مثالى چند ديگر \r\n\r\nاشارت به چشم و لب\r\n نگر كز چشم شاهد چيست پيدا * رعايت كن لوازم را بدانجا \r\n ز چشمش خاست بيمارى و مستى * ز لعلش گشت پيدا عين هستى \r\n ز چشم اوست دلها مست و مخمور * ز لعل اوست جانها جمله مستور \r\n ز چشم او همه دلها جگر خوار * لب لعلش شفاى جان بيمار \r\n به چشمش گر چه عالم درنيايد * لبش هر ساعتى لطفى نمايد \r\n دمى از مردمى دلها نوازد * دمى بيچارگان را چاره سازد \r\n\r\n","description":"","footnote":"","page_name":" 77 ","page_number":77},
  {"content":"\r\n\r\n به شوخى جان دمد در آب و در خاك * به دم دادن زند آتش بر افلاك \r\n ازو هر غمزه دام و دانه‌يى شد * وزو هر گوشه‌اى ميخانه‌يى شد \r\n ز غمزه مىدهد هستى به غارت * به بوسه مىكند بازش عمارت \r\n ز چشمش خون ما در جوش دايم * ز لعلش جان ما مدهوش دايم \r\n به غمزه چشم او دل مىربايد * به عشوه لعل او جان مىفزايد \r\n چو از چشم و لبش خواهى كنارى * مر اين گويد كه نه آن گويد آرى \r\n ز غمزه عالمى را كار سازد * به بوسه هر زمان جان مىنوازد \r\n از او يك غمزه و جان دادن از ما * وزو يك بوسه و استادن از ما \r\n ز لمح بالبصر شد حشر عالم * ز نفخ الروح پيدا گشت آدم \r\n چو از چشم و لبش انديشه كردند * جهانى مىپرستى پيشه كردند \r\n نيايد در دو چشمش جمله هستى * در او چون آيد آخر خواب و مستى \r\n وجود ما همه مستى است يا خواب * چه نسبت خاك را با ربّ ارباب ؟ \r\n\r\n","description":"","footnote":"","page_name":" 78 ","page_number":78},
  {"content":"\r\n\r\n خرد دارد از اين گونه صدا شگفت * كه « و لتصنع على عينى » چرا گفت ؟ \r\n\r\nاشارت به زلف\r\n حديث زلف جانان بس درازست * چه شايد گفت از او كان جاى راز است \r\n مپرس از من حديث زلف پرچين * مجنبانيد زنجير مجانين \r\n ز قدّش راستى گفتم سخن دوش * سر زلفش مرا گفتا كه خاموش \r\n كژى بر راستى زان گشت غالب * وز او در پيچش آمد راه طالب \r\n همه دلها از او گشته مسلسل * همه جانها ازو بوده مقلقل \r\n معلق صد هزاران دل ز هر سو * نشد يك دل برون از حلقهء او \r\n گر او زلفين مشكين برفشاند * به عالم در يكى كافر نماند \r\n وگر بگذاردش پيوسته ساكن * نماند در جهان يك نفس مؤمن \r\n چو دام فتنه مىشد چنبر او * به شوخى باز كرد از تن سر او \r\n اگر ببريده شد زلفش چه غم بود ؟ * كه گر شب كم شد اندر روز افزود \r\n\r\n","description":"","footnote":"","page_name":" 79 ","page_number":79},
  {"content":"\r\n\r\n چو او بر كاروان عقل ره زد * به دست خويشتن بر وى گره زد \r\n نيابد زلف او يك لحظه آرام * گهى بام آورد گاهى كند شام \r\n ز روى و زلف خود صد روز و شب كرد * بسى بازيچه‌هاى بو العجب كرد \r\n گل آدم در آن دم شد مخمّر * كه دادش بوى آن زلف معطّر \r\n دل ما دارد از زلفش نشانى * كه خود ساكن نمىگردد زمانى \r\n ازو هر لحظه كار از سر گرفتم * ز جان خويشتن دل برگرفتم \r\n از آن گردد دل از زلفش مشوّش * كه از رويش دل دارد بر آتش \r\n\r\nاشارت به رخ و خط\r\n رخ اينجا مظهر حسن خدايىست * مراد از خط جناب كبريايىست \r\n رخش خطى كشيد اندر نكويى * كه از ما نيست بيرون خوبرويى \r\n خط آمد سبزه زار عالم جان * از آن كردند نامش آب حيوان \r\n ز تاريكى زلفش روز و شب كن * ز خطش چشمه حيوان طلب كن \r\n\r\n","description":"","footnote":"","page_name":" 80 ","page_number":80},
  {"content":"\r\n\r\n خضر وار از مقام بىنشانى * بجو چون خطش آب زندگانى \r\n اگر روى و خطش بينى تو بىشك * بدانى كثرت از وحدت يكايك \r\n ز زلفش بازدانى كار عالم * ز خطّش بازخوانى سرّ مبهم \r\n كسى كو خطّش از روى نكو ديد * دل من روى او در خط او ديد \r\n مگر رخسار او سبع المثانى است * كه هر حرفى ازو بحر معانى است \r\n نهفته زير هر مويى از و باز * هزاران بحر علم از عالم راز \r\n ببين مرآت قلب و عرش رحمان * ز خط عارض زيباى جانان \r\n\r\nاشارت به خال\r\n بر آن رخ نقطه خالش بسيطست * كه اصل مركز دور محيطست \r\n از و شد خط دور هر دو عالم * وزو شد خطّ نفس و قلب آدم \r\n از آن حال دل پرخون تباه‌ست * كه عكس نقطه خال سياه‌ست \r\n ز خالش حال دل جز خون شدن نيست * كز آن منزل ره بيرون شدن نيست \r\n\r\n","description":"","footnote":"","page_name":" 81 ","page_number":81},
  {"content":"\r\n\r\n به وحدت در نباشد هيچ كثرت * دو نقطه نبود اندر اصل وحدت \r\n ندانم خال او عكس دل ماست * و يا دل عكس خال روى زيباست \r\n ز عكس خال او دل گشت پيدا * و يا عكس دل آنجا شد هويدا \r\n دل اندر روى او يا اوست در دل * به من پوشيده گشت اين راز مشكل \r\n اگر هست اين دل ما عكس آن خال * چرا مىباشد آخر مختلف حال ؟ \r\n گهى چون چشم مخمورش خراب است * گهى چون زلف او در اضطراب است \r\n گهى روشن چو آن روى چو ماه‌ست * گهى تاريك چون خال سياه‌ست \r\n گهى مسجد بود گاهى كنشت‌ست * گهى دوزخ بود گاهى بهشت‌ست \r\n گهى برتر شود از هفتم افلاك * گهى افتد به زير توده خاك \r\n پس از زهد و ورع گردد دگر بار * شراب و شمع و شاهد را طلب‌كار \r\n\r\nسؤال 16 [ شراب و شمع و شاهد را چه معنىست ؟ خراباتى شدن آخر چه دعوىست ؟ 
  ]\r\n شراب و شمع و شاهد را چه معنىست ؟ * خراباتى شدن آخر چه دعوىست ؟ \r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\nجواب\r\n شراب و شمع و شاهد عين معنىست * كه در هر صورتى او را تجلّىست \r\n شراب و شمع سكر و ذوق عرفان * ببين شاهد كه از كس نيست پنهان \r\n شراب اينجا زجاجه ، شمع مصباح * بود شاهد فروغ نور ارواح \r\n ز شاهد بر دل موسى شرر شد * شرابش اتش و شمعش شجر شد \r\n شراب و شمع جام و نور اسرى است * ولى شاهد همان آيات كبرى است \r\n شراب بىخودى دركش زمانى * مگر از دست خود يا بى امانى \r\n بخور مى تا ز خويشت وارهاند * وجود قطره با دريا رساند \r\n شرابى خور كه جامش روى يار است * پياله چشم مست باده خوار است \r\n شرابى را طلب بىساغر و جام * شراب باده خوار و ساقى آشام \r\n شرابى خور ز جام وجه باقى * « سقاهم ربّهم » او راست ساقى \r\n طهور آن مى بود كز لوث هستى * ترا پاكى دهد در وقت مستى \r\n\r\n","description":"","footnote":"","page_name":" 83 ","page_number":83},
  {"content":"\r\n\r\n بخور مى وارهان خود را ز سردى * كه بد مستى به است از نيك مردى \r\n كسى كو افتد از درگاه حق دور * حجاب ظلمت او را بهتر از نور \r\n گر آدم را ز ظلمت صد مدد شد * ز نور ابليس ملعون ابد شد \r\n اگر آئينه دل راز دود است * چو خود را بيند اندر وى چه سود است ؟ \r\n ز رويش پرتوى چون بر مى افتاد * بسى شكل حبابى بر وى افتاد \r\n جهان جان در او شكل حباب است * حبابش اوليائى را قباب است \r\n شده ز و عقل كل حيران و مدهوش * فتاده نفس كلّ را حلقه در گوش\r\nهمه عالم چو يك خمخانه اوست * دل هر ذرّه‌اى پيمانه اوست \r\n خرد مست و ملايك مست و جان مست * هوا مست و زمين مست آسمان مست \r\n فلك سرگشته از وى در تكاپوى * هوا در دل به اميد يكى بوى \r\n ملايك خورده صاف از كوزهء پاك * به جرعه ريخته دردى بر اين خاك \r\n عناصر گشته زان يك جرعه سرخوش * فتاده گه در آب و گه در آتش \r\n\r\n","description":"","footnote":"","page_name":" 84 ","page_number":84},
  {"content":"\r\n\r\n ز بوى جرعه‌اى كافتاد بر خاك * برآمد آدمى تا شد بر افلاك \r\n ز عكس او تن پژمرده جان يافت * ز تابش جان افسرده روان يافت \r\n جهانى خلق ازو سرگشته دايم * ز خان‌ومان خود برگشته دايم \r\n يكى از بوى دردش عاقل آمد * يكى از رنگ صافش ناقل آمد \r\n يكى از نيم‌جرعه گشته صادق * يكى از يك صراحى گشته عاشق \r\n يكى ديگر فرو برده به يك بار * مى و ميخانه و ساقى و مىخوار \r\n كشيده جمله وامانده دهن‌باز * زهى دريا دل رند سرافراز \r\n در آشاميده هستى را به يك بار * فراغت يافته ز اقرار و انكار \r\n شده فارغ ز زهد خشك و طامات * گرفته دامن پير خرابات \r\n\r\nاشارت به خرابات\r\n خراباتى شدن از خود رهايىست * خودى كفر است اگر خود پارسايىست \r\n نشانى داده‌اندت از خرابات * كه « التوحيد اسقاط الاضافات » \r\n\r\n","description":"","footnote":"","page_name":" 85 ","page_number":85},
  {"content":"\r\n\r\n خرابات از جهان بىمثالىست * مقام عاشقان لاابالىست \r\n خرابات آشيان مرغ جانست * خرابات آستان لا مكان است \r\n خراباتى خراب اندر خراب است * كه در صحراى او عالم سراب است \r\n خراباتيست بىحد و نهايت * نه آغازش كسى ديده نه غايت \r\n اگر صد سال در وى مىشتابى * نه كس را و نه خود را بازيابى \r\n گروهى اندر او بىپا و بىسر * همه نه مؤمن و نه نيز كافر \r\n شراب بىخودى در سر گرفته * به ترك جمله خير و شر گرفته \r\n شرابى خورده هر يك بىلب و كام * فراغت يافته از ننگ و از نام \r\n حديث ماجراى شطح و طامات * خيال خلوت و نور كرامات \r\n به بوى درديى از دست داده * ز ذوق نيستى مست اوفتاده \r\n عصا و ركوه و تسبيح و مسواك * گرو كرده به دردى جمله را پاك \r\n ميان آب و گل افتان و خيزان * بجاى اشك خون از ديده ريزان \r\n\r\n","description":"","footnote":"","page_name":" 86 ","page_number":86},
  {"content":"\r\n\r\n دمى از سرخوشى در عالم ناز * شده چون شاطران گردن‌افراز \r\n گهى از روسياهى رو به ديوار * گهى از سرخ‌رويى بر سر دار \r\n گهى اندر سماع از شوق جانان * شده بىپا و سر چون چرخ گردان \r\n به هر نغمه كه از مطرب شنيده * به دو وجدى از آن عالم رسيده \r\n سماع جان نه آخر صوت و حرف است * كه در هر پرده‌يى سرّى شگرف است \r\n ز سر بيرون كشيده دلق ده تو * مجرد گشته از هر رنگ و هر بو \r\n فروشسته بدان صاف مروّق * همه رنگ سياه و سبز و ازرق \r\n يكى پيمانه خورده از مى صاف * شده زان صوفى صافى ز اوصاف \r\n به جان خاك مزابل پاك رفته * ز هرچ آن ديده از صد يك نگفته \r\n گرفته دامن رندان خمّار * ز شيخى و مريدى گشته بىزار \r\n چه شيخى و مريدى اين چه قيدست * چه جاى زهد و تقوى اين چه شيدست \r\n اگر روى تو باشد بركه و مه * بت و زنّار و ترسايى ترا به \r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nسؤال 17 [ بت و زنّار و ترسايى درين كوى همه كفر است اگر نه چيست برگوى ؟ 
  ]\r\n بت و زنّار و ترسايى درين كوى * همه كفر است اگر نه چيست برگوى ؟ \r\n\r\nجواب\r\n بت اينجا مظهر عشق است و وحدت * بود زنار بستن عقد خدمت \r\n چو كفر و دين بود قايم به هستى * شود توحيد عين بت‌پرستى \r\n چو اشيا هست هستى را مظاهر * از آن جمله يكى بت باشد آخر \r\n نكو انديشه كن اى مرد عاقل * كه بت از روى هستى نيست باطل \r\n بدان كايزد تعالى خالق اوست * ز نيكو هر چه صادر گشت نيكوست \r\n وجود آنجا كه باشد محض خير است * وگر شرّى است در وى آن ز غير است \r\n مسلمان گر بدانستى كه بت چيست * بدانستى كه دين در بت‌پرستىست \r\n وگر مشرك ز بت آگاه گشتى * كجا در دين خود گمراه گشتى \r\n نديد او از بت الّا خلق ظاهر * بدان علت شد اندر شرع كافر \r\n\r\n","description":"","footnote":"","page_name":" 88 ","page_number":88},
  {"content":"\r\n\r\n تو هم گر زو نبينى حق پنهان * به شرع اندر نخوانندت مسلمان \r\n ز اسلام مجازى گشت بيزار * كرا كفر حقيقى شد پديدار \r\n درون هر بتى جانىست پنهان * به زير كفر ايمانيست پنهان \r\n هميشه كفر در تسبيح حق‌ست * « و ان من شى » گفت اينجا چه دق است \r\n چه مىگويم كه دور افتادم از راه * « فذرهم بعد ما جائت قل اللّه \r\n بدان خوبى رخ بت را كه آراست ؟ * كه گشتى بت‌پرست ار حق نمىخواست ؟ \r\n هم او گردد هم او گفت و هم او بود * نكو كرد و نكو گفت و نكو بود \r\n يكى بين و يكى گوى و يكى دان * بدين ختم آمد اصل و فرع ايمان \r\n نه من مىگويم اين بشنو ز قرآن * تفاوت نيست اندر خلق رحمان \r\n\r\nاشارت به زنّار\r\n نظر كردم بديدم اصل هر كار * نشان خدمت آمد عقد زنّار \r\n نباشد اهل دانش را معوّل * ز هر چيزى مگر بر وضع اوّل \r\n\r\n","description":"","footnote":"","page_name":" 89 ","page_number":89},
  {"content":"\r\n\r\n ميان دربند چون مردان به مردى * در آ در زمره « اوفوا بعهدى » \r\n به رخش علم و چوگان عبادت * ز ميدان در ربا گوى سعادت \r\n ترا از بهر اين كار آفريدند * اگر چه خلق بسيار آفريدند \r\n پدر چون علم و مادر هست اعمال * بسان قرّة العين است احوال \r\n نباشد بىپدر انسان شكى نيست * مسيح اندر جهان بيش از يكى نيست \r\n رها كن ترّهات و شطح و طامات * خيال نور و اسباب كرامات \r\n كرامات تو اندر حق‌پرستىست * جز اين كبر و ريا و عجب و هستىست \r\n درين هر چيز كان نز باب فقرست * همه اسباب استدراج و مكرست \r\n ز ابليس لعين بىسعادت * شود صادر هزاران خرق عادت \r\n گه از ديوارت آيد گاهى از بام * گهى در دل نشيند گه در اندام \r\n همى داند ز تو احوال پنهان * در آرد در تو كفر و فسق و عصيان \r\n شد ابليست امام و در پسى تو * به دو ليكن بدين‌ها كى رسى تو \r\n\r\n","description":"","footnote":"","page_name":" 90 ","page_number":90},
  {"content":"\r\n\r\n كرامات تو گر در خود نمايىست * تو فرعونى و اين دعوى خدايىست \r\n كسى كو راست با حق آشنايى * نيايد هرگز از وى خودنمايى \r\n همه روى تو در خلق است زنهار * مكن خود را بدين علت گرفتار \r\n چو با عامه نشينى مسخ گردى * چه جاى مسخ يك ره نسخ گردى \r\n مبادا هيچ با عامت سر و كار * كه از فطرت شوى ناگه نگونسار \r\n تلف كردى به هرزه نازنين عمر * نگويى در چه كارى با چنين عمر \r\n به جمعيت لقب كردند تشويش * خرى را پيشوا كرده زهى ريش \r\n فتاده سرورى اكنون به جهّال * ازين گشتند مردم جمله بدحال \r\n نگر دجّال اعور تا چگونه * فرستاده است در عالم نمونه ؟ \r\n نمونه باز بين اى مرد حسّاس * خر او را كه نامش هست جسّاس \r\n خران را بين همه در تنگ آن خر * شده از جهل پيش آهنگ آن خر \r\n چو خواجه قصه آخر زمان كرد * به چندين جا ازين معنى نشان كرد \r\n\r\n","description":"","footnote":"","page_name":" 91 ","page_number":91},
  {"content":"\r\n\r\n ببين اكنون كه كور و كر شبان شد * علوم دين همه بر آسمان شد \r\n نماند اندر ميانه رفق و آزرم * نمىدارد كسى از جاهلى شرم \r\n همه احوال عالم باژگون‌ست * اگر تو عاقلى بنگر كه چون‌ست \r\n كس كارباب لعن و طرد و مقت است * پدر نيكو بد اكنون شيخ وقت است \r\n خضر مىكشت آن فرزند طالح * كه او را بد پدر با جدّ صالح \r\n كنون با شيخ خود كردى تو اى خر * خرى را كز خرى هست از تو خرتر \r\n چو او لا يعرف الهّراست از برّ * چگونه پاك گرداند تو را سرّ ؟ \r\n وگر دارد نشان باب خود پور * چگويم چون بود نور على نور \r\n پسر كو نيك‌راى و نيك‌بخت‌ست * چو ميوه زبدهء سرّ درخت‌ست \r\n و ليكن شيخ دين كى گردد آن كو * نداند نيك از بد ، بذر نيكو ؟ \r\n مريدى علم دين آموختن بود * چراغ دل ز نور افروختن بود \r\n كسى از مرده علم آموخت هرگز ؟ * ز خاكستر چراغ افروخت هرگز ؟ \r\n\r\n","description":"","footnote":"","page_name":" 92 ","page_number":92},
  {"content":"\r\n\r\n مرا در دل همى گردد كزين كار * ببندم بر ميان خويش زنّار \r\n نه زان معنى كه من شهرت ندارم * كه دارم ليك از وى هست عارم \r\n شريكم چون خسيس آمد درين كار * خمولى بهتر از شهرت به بسيار \r\n دگر باره رسيد الهامم از حق * كه بر حكمت مگير از ابلهى دق \r\n اگر كنّاس نبود در ممالك * همه خلق اوفتند اندر مهالك \r\n بود جنسيت آخر علت ضمّ * چنين آمد جهان و الله اعلم \r\n وليك از صحبت نااهل بگريز * عبادت خواهى از عادت بپرهيز \r\n نگردد جمع با عادت عبادت * عبادت مىكنى بگذر ز عادت \r\n\r\nاشارت به ترسايى و دير\r\n ز ترسايى غرض تجريد ديدم * خلاص از ربقه تقليد ديدم \r\n جناب قدس وحدت دير جان است * كه سيمرغ بقا را آشيان است \r\n ز روح الله پيدا گشت اين كار * كه از روح القدس آمد پديدار \r\n\r\n","description":"","footnote":"","page_name":" 93 ","page_number":93},
  {"content":"\r\n\r\n هم از اللّه در پيش تو جانى است * كه از قدوس اندر وى نشانى است \r\n اگر يا بى خلاص از نفس ناسوت * درآيى در جناب قدس لاهوت \r\n هر آنكس كو مجرّد چون ملك شد * چو روح الله بر چارم فلك شد \r\n\r\nتمثيل\r\n بود محبوس طفل شيرخواره * به نزد مادر اندر گاهواره \r\n چو گشت او بالغ و مرد سفر شد * اگر مرد است همراه پدر شد \r\n عناصر مر ترا چون امّ سفلىست * تو فرزند و پدر آباى علوىست \r\n از آن گفته است عيسى گاه أسرا * كه آهنگ پدر دارم به بالا \r\n تو هم جان پدر سوى پدر شو * بدر رفتند همراهان بدر شو \r\n اگر خواهى كه گردى مرد پرواز * جهان جيفه پيش كركس انداز \r\n به دو نان ده مر اين دنياى غدّار * كه جز سگ را نشايد داد مردار \r\n نسب چبود ؟ مناسب را طلب كن * به حق روى آور و ترك نسب كن \r\n\r\n","description":"","footnote":"","page_name":" 94 ","page_number":94},
  {"content":"\r\n\r\n به بحر نيستى هر كو فرو شد * « فلا انساب » نقد وقت او شد \r\n هر آن نسبت كه پيدا شد ز شهوت * ندارد حاصلى جز كبر و نخوت \r\n اگر شهوت نبودى در ميانه * نسب‌ها جمله مىگشتى فسانه \r\n چو شهوت در ميانه كارگر شد * يكى مادر شد آن ديگر پدر شد \r\n نمىگويم كه مادر يا پدر كيست * كه با ايشان به حرمت بايدت زيست \r\n نهاده ناقصى را نام خواهر * حسودى را لقب كرده برادر \r\n عدوى خويش را فرزند خوانى * ز خود بيگانه خويشاوند خوانى \r\n مرا بارى بگو تا خال و عم كيست ؟ * وز ايشان حاصلى جز درد و غم چيست ؟ \r\n رفيقانى كه با تو در طريقند * پى هزل اى برادر هم‌رفيقند \r\n به كوى جدّ اگر يك دم نشينى * از ايشان من چه گويم تا چه بينى \r\n همه افسانه و افسون و بند است * به جان خواجه كاينها ريشخند است \r\n به مردى وارهان خود را چو مردان * و ليكن حق كس ضايع مگردان \r\n\r\n","description":"","footnote":"","page_name":" 95 ","page_number":95},
  {"content":"\r\n\r\n به شرع ار يك دقيقه ماند مهمل * شوى در هردو كون از دين معطل \r\n حقوق شرع را زنهار مگذار * و ليكن خويشتن را هم نگهدار \r\n ز روزن نيست الّا مايه غم * بجا بگذار چون عيساى مريم \r\n حنيفى شو ز هر قيد و مذاهب * در آ در دير دين مانند راهب \r\n ترا تا در نظر اغيار و غير است * اگر در مسجدى آن عين دير است \r\n چو برخيزد ز پيشت كسوت غير * شود بهر تو مسجد صورت دير \r\n نمىدانم به هر حالى كه هستى * خلاف نفس كافر كن كه رستى \r\n بت و زنّار و ترسايى و ناقوس * اشارت شد همه با ترك ناموس \r\n اگر خواهى كه گردى بندهء خاص * مهيّا شو براى صدق و اخلاص \r\n برو خود را ز راه خويش برگير * به هر لحظه در آ ، ايمان ز سر گير \r\n به باطن نفس ما چون هست كافر * مشو راضى بدين اسلام ظاهر \r\n ز نو هر لحظه ايمان تازه گردان * مسلمان شو مسلمان شو مسلمان \r\n\r\n","description":"","footnote":"","page_name":" 96 ","page_number":96},
  {"content":"\r\n\r\n بسا ايمان بود كز كفر زايد * نه كفر است آن كزو ايمان فزايد \r\n ريا و سمعه و ناموس بگذار * بيفكن خرقه و بربند زنّار \r\n چو پير ما شو اندر كفر فردى * اگر مردى بده دل را به مردى \r\n به ترسا زاده ده دل را به يك بار * مجرّد شو ز هر اقرار و انكار \r\n\r\nاشارت به بت\r\n بت ترسا بچه نورى است باهر * كه از روى بتان دارد مظاهر \r\n كند او جمله دلها را و شاقى * گهى گردد مغنّى گاه ساقى \r\n زهى مطرب كه از يك نغمه خوش * زند در خرمن صد زاهد آتش \r\n زهى ساقى كه او از يك پياله * كند بىخود دو صد هفتاد ساله \r\n رود در خانقه مست شبانه * كند افسون صوفى را فسانه \r\n وگر در مسجد آيد در سحرگاه * نه بگذارد در او يك مرد آگاه \r\n رود در مدرسه چون مست مستور * فقيه از وى شود بيچاره مخمور \r\n\r\n","description":"","footnote":"","page_name":" 97 ","page_number":97},
  {"content":"\r\n\r\n ز عشقش زاهدان بيچاره گشته * ز خان‌ومان خود آواره گشته \r\n يكى مؤمن دگر را كافر او كرد * همه عالم پر از شور و شر او كرد \r\n خرابات از لبش معمور گشته * مساجد از رخش پرنور گشته \r\n همه كار من از وى شد ميسر * به دو ديدم خلاص از نفس كافر \r\n دلم از دانش خود صد حجب داشت * ز عجب و نخوت و تلبيس و پنداشت \r\n در آمد از درم آن مه سحرگاه * مرا از خواب غفلت كرد آگاه \r\n ز رويش خلوت جان گشته روشن * به دو ديدم كه تا خود چيستم من \r\n چو كردم در رخ خوبش نگاهى * برآمد از ميان جانم آهى \r\n مرا گفتا كه اى شياد سالوس * بسر شد عمرت اندر نام و ناموس \r\n ببين تا علم و زهد و كبر و پنداشت * ترا اى نارسيده از كه واداشت \r\n نظر كردن برويم نيم ساعت * همى ارزد هزاران ساله طاعت \r\n على الجمله رخ آن عالم‌آراى * مرا با من نمود آن دم سراپاى \r\n\r\n","description":"","footnote":"","page_name":" 98 ","page_number":98},
  {"content":"\r\n\r\n سيه شد روى جانم از خجالت * ز فوت عمر و ايام بطالت \r\n چو ديد آن ماه كز روى چو خورشيد * بريدم من ز جان خويش اميد \r\n يكى پيمانه پر كرد و به من داد * كه از آب وى آتش در من افتاد \r\n كنون گفت از مى بىرنگ و بىبوى * نقوش تخته هستى فرو شوى \r\n چو آشاميدم آن پيمانه را پاك * در افتادم ز مستى بر سر خاك \r\n كنون نه نيستم در خود نه هستم * نه هشيارم نه مخمورم نه مستم \r\n گهى چون چشم او دارم سرى خوش * گهى چون زلف او باشم مشوش \r\n گهى از خود فرو در گلخنم من * گهى از روى او در گلشنم من \r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nخاتمه\r\n از آن گلشن گرفتم شمه‌اى باز * نهادم نام او را گلشن راز \r\n درو از راز دل گلها شكفته است * كه تا اكنون كسى ديگر نگفته است \r\n زبان سوسن او جمله گوياست * عيون نرگس او جمله بيناست \r\n تأمّل كن به چشم دل يكايك * كه تا برخيزد ار پيش تو اين اشك \r\n ببين منقول و معقول حقايق * مصفا كرده در علم دقايق \r\n به چشم منكرى منگر در او خوار * كه گلها گردد اندر چشم تو خار \r\n نشان ناشناسى ناسپاسى است * شناسايى حق در حق‌شناسى است \r\n غرض زين جمله آن كز ما كند ياد * عزيزى گويدم رحمت برو باد \r\n به نام خويش كردم ختم و پايان * الهى عاقبت محمود گردان \r\n\r\n\r\n","description":"","footnote":"","page_name":" 100 ","page_number":100}
  ]