[
  {"content":"\r\n\r\nبسم الله الرحمن الرحيم\r\nقانون\r\n\r\n","description":"","footnote":"","page_name":" فهرست و مقدمه 1 ","page_number":1},
  {"content":"\r\n . \r\n","description":"","footnote":"","page_name":" فهرست و مقدمه 2 ","page_number":2},
  {"content":"\r\n\r\nقانون\r\nجلد اول\r\nشيخ الرئيس ابوعلى سينا\r\nترجمهء عبدالرحمن شرفكندى ( هه ژار )\r\nبا مقدمهء دكتر على اكبر ولايتى\r\nاستاد دانشكدهء علوم پزشكى دانشگاه شهيد بهشتى\r\nعضو پيوسته و رئيس گروه طب اسلامى و طب سنتى\r\nفرهنگستان علوم پزشكى جمهورى اسلامى ايران\r\nسروش\r\nتهران 1389\r\nشمارهء ترتيب انتشار : 10 / 211\r\n\r\n","description":"","footnote":"","page_name":" فهرست و مقدمه 3 ","page_number":3},
  {"content":"\r\n\r\nابن سينا ، حسين بن عبدالله ، 370 - 428 ق .\r\n[ القانون فى الطب . فارسى 
  ]\r\nقانون / تأليف شيخ الرئيس ابوعلى سينا ؛ ترجمهء عبدالرحمن شرفكندى ( هه ژار ) - تهران : سروش ( انتشارات صدا و سيما ) ، 1363 - 1370 .\r\n7 ج .\r\n1300 ريال ( ج . 1 با جلد نرم ) ؛ 1700 ريال ( ج . 1 با جلد گالينگور )\r\n500000 ريال ( دورهء هشت جلدى ) : ISBN 978 - 964 - 376 - 816 - 4\r\nفهرستنويسى بر اساس اطلاعات فيپا .\r\nمندرجات : ج . 1 . احكام كلى علم طب . - ج . 2 . ادويه مفرده . -\r\nجلد اول ، چاپ دهم : 1389 . ISBN 978 - 964 - 376 - 808 - 9\r\nجلد دوم ، چاپ نهم : 1389 . ISBN 978 - 964 - 376 - 809 - 6\r\nجلد سوم ، چاپ هشتم : 1389 . ISBN 978 - 964 - 376 - 810 - 2\r\nجلد چهارم ، چاپ هفتم : 1389 . ISBN 978 - 964 - 376 - 811 - 9\r\nجلد پنجم ، چاپ ششم : 1389 . ISBN 978 - 964 - 376 - 812 - 6\r\nجلد ششم ، چاپ ششم : 1389 . ISBN 978 - 964 - 376 - 813 - 3\r\nجلد هفتم ، چاپ ششم : 1389 . ISBN 978 - 964 - 376 - 814 - 0\r\n1 . پزشكى اسلامى - متون قديمى تا قرن 14 . 2 . داروشناسى - متون قديمى تا قرن 14 . الف . شرفكندى ، عبدالرحمن ، 1300 - 1369 ، مترجم . ب . صدا و سيماى جمهورى اسلامى ايران . انتشارات سروش . ج . عنوان . د . عنوان : القانون فى الطب . ( فارسى ) .\r\n2041 ق 18 الف / 3 / 128 R\r\n610\r\n1363\r\nكتابخانه ملى ايران 1390 - 66 م\r\nسروش\r\nانتشارات صدا و سيماى جمهورى اسلامى ايران\r\nتهران ، خيابان استاد شهيد مطهرى ، تقاطع خيابان شهيد دكتر مفتح ، ساختمان سروش\r\nمركز پخش : 8 - 88345063 و 5 - 66954870\r\nhttp : / / www . soroushpress . ir\r\nعنوان : قانون - جلد اول\r\nنويسنده : شيخ الرئيس ابوعلى سينا\r\nمترجم : عبدالرحمن شرفكندى ( هه ژار )\r\nمقدمه : دكتر على اكبر ولايتى\r\nويراستار : محمد ماجد مردوخ روحانى\r\nچاپ اول : 1363 / چاپ دهم : 1389\r\nقيمت : 500000 ريال ( دورهء هشت جلدى )\r\nاين كتاب در دو هزار نسخه در چاپخانهء انتشارات سروش ليتوگرافى ، چاپ و صحافى شد .\r\nهمهء حقوق محفوظ است .\r\nشابك : 9 - 808 - 376 - 964 - 978 ( ج . 1 )\r\n4 - 816 - 376 - 964 - 978 ( دوره )\r\nچاپ اول تا نهم : 41000 نسخه\r\n\r\n","description":"","footnote":"","page_name":" فهرست و مقدمه 4 ","page_number":4},
  {"content":"\r\n\r\n\r\nجلد اول\r\n\r\nفهرست\r\nموضوع صفحه\r\nيادداشت ناشر چاپ اول هفده\r\nيادداشت ناشر نوزده\r\nمقدمه ؛ به قلم دكتر على اكبر ولايتى بيست و يك\r\nمقدمه\r\nجلد اول\r\nفن اول - در توصيف علم طب و موضوعات آن در امور طبيعى ( مشتمل بر شش تعليم ) 3\r\nتعليم اول ( مشتمل بر دو فصل ) 3\r\nفصل اول - تعريف طب 3\r\nفصل دوم - در زمينه‌هاى علم طب 5\r\nتعليم دوم : بحث در اركان 10\r\nتعليم سوم : در بيان مزاج‌ها ( مشتمل بر سه فصل ) 12\r\nفصل اول - مزاج 12\r\nفصل دوم - مزاج اندام‌ها 22\r\nفصل سوم - درباره مزاج مراحل مختلف عمر و جنس‌ها 25\r\nتعليم چهارم : دربارهء اخلاط ( مشتمل بر دو فصل ) 30\r\nفصل اول : در چگونگى خلط و انواع آن 30\r\nفصل دوم : در چگونگى پيدايش خلطها 40\r\nتعليم پنجم ( مشتمل بر يك فصل و پنج جمله ) 44\r\nفصل : در چگونگى اندام و انواع آن 44\r\nجمله اول : در استخوان ( مشتمل بر سى فصل ) 54\r\nفصل اول : كلياتى درباره استخوان‌ها و مفاصل 54\r\nفصل دوم : تشريح استخوان آهيانه 56\r\nفصل سوم : تشريح استخوان‌هاى پائين‌تر از آهيانه 58\r\n\r\n","description":"","footnote":"","page_name":" فهرست و مقدمه 5 ","page_number":5},
  {"content":"\r\n\r\nموضوع صفحه\r\nفصل چهارم : تشريح استخوان‌هاى آرواره و بينى 59\r\nفصل پنجم : تشريح دندان‌ها 62\r\nفصل ششم : فوائد ستون پشت 63\r\nفصل هفتم : تشريح مهره‌ها ( فقرات ) 64\r\nفصل هشتم : تشريح گردن 65\r\nفصل نهم : مهره‌هاى قفس سينه 69\r\nفصل دهم : تشريح مهره‌هاى كمر ( قطنى ) 70\r\nفصل يازدهم : تشريح استخوان‌هاى خاجى 71\r\nفصل دوازدهم : تشريح دنبالچه 71\r\nفصل سيزدهم : گفتار نهائى درباره ستون پشت بطور كلى 71\r\nفصل چهاردهم : تشريح دنده‌ها 72\r\nفصل پانزدهم : تشريح استخوان سينه 73\r\nفصل شانزدهم : تشريح ترقوه 74\r\nفصل هفدهم : تشريح كتف 74\r\nفصل هيجدهم : تشريح بازو 75\r\nفصل نوزدهم : تشريح ساعد 76\r\nفصل بيستم : تشريح مفصل آرنج 76\r\nفصل بيست و يكم : تشريح مچ 77\r\nفصل بيست و دوم : تشريح شانه كف ( استخوان‌هاى كف دست ) 77\r\nفصل بيست و سوم : تشريح انگشتان 78\r\nفصل بيست و چهارم : فائده ناخن‌ها 80\r\nفصل بيست و پنجم : تشريح استخوان‌هاى زهار ( لگن ) 80\r\nفصل بيست و ششم : گفتار مختصرى دربارهء پاها 81\r\nفصل بيست و هفتم : تشريح استخوان ران 81\r\nفصل بيست و هشتم : تشريح استخوان ساق 81\r\nفصل بيست و نهم : تشريح مفصل زانو 82\r\nفصل سىام : تشريح قدم ( مچ پا تا انگشتان ) 83\r\nجمله دوم - ماهيچه‌ها ( مشتمل بر سى فصل ) 85\r\nفصل اول : گفتارى دربارهء ماهيچه‌ها ، عصب ، وتر و زردپى 85\r\nفصل دوم : تشريح ماهيچه‌هاى صورت 86\r\nفصل سوم : تشريح ماهيچه‌هاى پيشانى 86\r\nفصل چهارم : تشريح ماهيچه‌هاى كره چشم 86\r\nفصل پنجم : ماهيچه‌هاى پلك 87\r\n\r\n","description":"","footnote":"","page_name":" فهرست و مقدمه 6 ","page_number":6},
  {"content":"\r\n\r\nموضوع صفحه\r\nفصل ششم : تشريح ماهيچه‌هاى گونه 88\r\nفصل هفتم : ماهيچه‌هاى لب 89\r\nفصل هشتم : ماهيچه‌هاى بينى 89\r\nفصل نهم : ماهيچه‌هاى آروارهء زيرين 90\r\nفصل دهم : ماهيچه‌هاى سر 92\r\nفصل يازدهم : تشريح ماهيچه‌هاى حنجره 94\r\nفصل دوازدهم : ماهيچه‌هاى حلق 95\r\nفصل سيزدهم : ماهيچه‌هاى استخوان لامى 96\r\nفصل چهاردهم : ماهيچه‌هاى زبان 96\r\nفصل پانزدهم : ماهيچه‌هاى گردن و پس گردن 97\r\nفصل شانزدهم : ماهيچه‌هاى سينه 97\r\nفصل هفدهم : ماهيچه‌هاى بازو 99\r\nفصل هيجدهم : ماهيچه‌هاى ساعد 101\r\nفصل نوزدهم : ماهيچه‌هاى مچ 102\r\nفصل بيستم : ماهيچه‌هاى انگشتان دست 103\r\nفصل بيست و يكم : ماهيچه‌هاى پشت 106\r\nفصل بيست و دوم : ماهيچه‌هاى شكم 107\r\nفصل بيست و سوم : ماهيچه‌هاى بيضه‌ها 108\r\nفصل بيست و چهارم : ماهيچه‌هاى مثانه 108\r\nفصل بيست و پنجم : ماهيچه‌هاى آلت تناسلى مرد 108\r\nفصل بيست و ششم : ماهيچه‌هاى مقعد 109\r\nفصل بيست و هفتم : ماهيچه‌هاى ران 109\r\nفصل بيست و هشتم : ماهيچه‌هاى ساق و زانو 112\r\nفصل بيست و نهم : ماهيچه‌هاى مفصل قدم ( پا ) 114\r\nفصل سىام : ماهيچه‌هاى انگشتان پا 115\r\nجمله سوم : عصب ( مشتمل بر شش فصل ) 118\r\nفصل اول - گفتار ويژه‌اى راجع به عصب 118\r\nفصل دوم - اعصاب مغز و گذرگاه آنها 120\r\nفصل سوم - اعصاب نخاعى گردن و مسير آنها 127\r\nفصل چهارم - عصب مهره‌هاى قفس سينه ( پشتى ) 130\r\nفصل پنجم - عصب دنده‌هاى كمر 130\r\nفصل ششم - اعصاب خاجى و دنبالچه‌اى 131\r\n\r\n","description":"","footnote":"","page_name":" فهرست و مقدمه 7 ","page_number":7},
  {"content":"\r\n\r\nموضوع صفحه\r\nجمله چهارم - شرائين ( مشتمل بر پنج فصل ) 132\r\nفصل اول - تعريف شريان‌ها 132\r\nفصل دوم - شريان وريدى 132\r\nفصل سوم - شريان بالارو 134\r\nفصل چهارم - دو شريان سبات 135\r\nفصل پنجم - شريان پائين‌رو 136\r\nجمله پنجم - وريدها ( مشتمل بر پنج فصل ) 140\r\nفصل اول - تعريف وريدها 140\r\nفصل دوم - وريد باب 141\r\nفصل سوم - وريد اجوف و انشعابات بالاروى آن 142\r\nفصل چهارم - وريدهاى دست 147\r\nفصل پنجم - وريد اجوف پائين‌رو 148\r\nتعليم ششم قوا : ( مشتمل بر يك جمله و يك فصل ) 152\r\nجمله - دربارهء قوا ( مشتمل بر شش فصل ) 152\r\nفصل اول - گفتار كلى دربارهء جنس قوا 152\r\nفصل دوم - قواى كارفرما 154\r\nفصل سوم - نيروهاى طبيعى خدمتگزار 156\r\nفصل چهارم - قواى حياتى 160\r\nفصل پنجم - قواى مدركهء نفسانى 163\r\nفصل ششم - قواى نفسانى حركت‌دهنده 165\r\nفصل آخر - كنش‌ها 166\r\nفن دوم - بيمارى ، علت و نشانه‌هاى آن ( مشتمل بر سه تعليم ) 167\r\nتعليم اول : بيمارىها ( مشتمل بر هشت فصل ) 167\r\nفصل اول - بيمارى چيست ؟ - علت و نشانه‌هاى آن كدامند ؟ 167\r\nفصل دوم - حالات تن و نوع بيمارىها 169\r\nفصل سوم - بيمارىهاى مركب 171\r\nفصل چهارم - بيمارىهاى گسستگىآور 174\r\n\r\n","description":"","footnote":"","page_name":" فهرست و مقدمه 8 ","page_number":8},
  {"content":"\r\n\r\nموضوع صفحه\r\nفصل پنجم - بيمارىهاى مركب 176\r\nفصل ششم - حالات شبيه بيمارى 180\r\nفصل هفتم - مراحل بيمارى 181\r\nفصل هشتم - بيمارىها بطور كلى 181\r\nتعليم دوم : علل ( مشتمل بر دو جمله ) 185\r\nجمله اول - عوارضى كه از يك علت پيدا مىشوند ( مشتمل بر نوزده فصل ) 185\r\nفصل اول - كليات دربارهء علل 185\r\nفصل دوم - هوا و تاثيرات آن 187\r\nفصل سوم - مزاج فصل‌ها 189\r\nفصل چهارم - دربارهء فصول و شرح آنها 195\r\nفصل پنجم - هواى خوب 197\r\nفصل ششم - كنش كيفيات هوا و مقتضيات فصول 198\r\nفصل هفتم - كيفيت و اختصاصات سال 204\r\nفصل هشتم - تاثير تغييرات هوائى كه با هواى طبيعى تفاوت زياد ندارد 205\r\nفصل نهم - تاثير تغييرات هواى بد كه مخالف حالت طبيعى آن است 209\r\nفصل دهم - عوارض ناشى از باد 211\r\nفصل يازدهم - محيط زيست 212\r\nفصل دوازدهم - تاثير حركت و آرامش 216\r\nفصل سيزدهم - تاثير خواب و بيدارى 217\r\nفصل چهاردهم - عوارض ناشى از حركات نفسانى 218\r\nفصل پانزدهم - اثر خوراك و نوشيدنىها 219\r\nفصل شانزدهم - آب 225\r\nفصل هفدهم - احتباس و تخليه 232\r\nفصل هيجدهم - موجبات مفيد و غير ضرورى 237\r\nفصل نوزدهم - تاثيرات استحمام ، آفتاب‌خورى ، خوابيدن و يا غلتيدن در ماسه . . . 237\r\nجمله دوم - در علل پديده‌هاى جسمى ( مشتمل بر بيست و نه فصل ) 242\r\nفصل اول - گرمى بخش‌ها 242\r\nفصل دوم - سردى بخش‌ها 243\r\nفصل سوم - رطوبت بخش‌ها 245\r\n\r\n","description":"","footnote":"","page_name":" فهرست و مقدمه 9 ","page_number":9},
  {"content":"\r\n\r\nموضوع صفحه\r\nفصل چهارم - عوامل خشكى بخش 245\r\nفصل پنجم - بدشكلى 245\r\nفصل ششم - عوامل بند آمدن و تنگ شدن مجارى 246\r\nفصل هفتم - موجبات گشاد شدن مجارى 246\r\nفصل هشتم - عوامل زبركننده 247\r\nفصل نهم - عوامل صاف‌كننده 247\r\nفصل دهم - عوامل بركندگى و دررفتگى 247\r\nفصل يازدهم - عوامل جدائىانداز 247\r\nفصل دوازدهم - عوامل بهم‌رسان 248\r\nفصل سيزدهم - حركات غير طبيعى 248\r\nفصل چهاردهم - فزونى استخوان و غده‌ها 249\r\nفصل پانزدهم - عوامل كم و كاستى در بدن 249\r\nفصل شانزدهم - موجبات گسستگى پيوندها 250\r\nفصل هفدهم - علت قرحه 251\r\nفصل هيجدهم - موجبات ورم‌ها 251\r\nفصل نوزدهم - كلياتى درباره عوامل ايجاد درد 252\r\nفصل بيستم - عوامل دردها 254\r\nفصل بيست و يكم - تسكين‌دهنده‌هاى درد 257\r\nفصل بيست و دوم - آثار درد 257\r\nفصل بيست و سوم - عوامل لذت 257\r\nفصل بيست و چهارم - درد ناشى از حركت 258\r\nفصل بيست و پنجم - درد ناشى از اخلاط بد 258\r\nفصل بيست و ششم - بادهاى دردزا 258\r\nفصل بيست و هفتم - عوامل اقباس و تخليه 259\r\nفصل بيست و هشتم - سوء هضم و امتلاء 259\r\nفصل بيست و نهم - علل ناتوانى اندام‌ها 259\r\nتعليم سوم : عرض‌ها و علائم ( مشتمل بر يازده فصل و دو جمله ) 262\r\nفصل اول - كليات دربارهء عرض‌ها و علائم 262\r\nفصل دوم - علائم بيمارىهاى منفرد و مشترك 270\r\nفصل سوم - تشخيص حالات مزاجى 271\r\nفصل چهارم - نشانه‌هاى اعتدال مزاج 278\r\nفصل پنجم - علائم ناقص الخلقه‌ها 279\r\nفصل ششم - نشانه‌هاى امتلاء 279\r\n\r\n","description":"","footnote":"","page_name":" فهرست و مقدمه 10 ","page_number":10},
  {"content":"\r\n\r\nموضوع صفحه\r\nفصل هفتم - چيرگى يكى از اخلاط 280\r\nفصل هشتم - نشانه‌هاى بندآمدگىها ( سدد ) 282\r\nفصل نهم - نشانه‌هاى باد 282\r\nفصل دهم - تشخيص ورم‌ها 283\r\nفصل يازدهم - علائم ازهم‌گسستگى 285\r\nجمله اول - نبض ( مشتمل بر نوزده فصل ) 287\r\nفصل اول - كلياتى دربارهء نبض 287\r\nفصل دوم - نبض هم‌آهنگ و مختلف 292\r\nفصل سوم - نبض‌هاى تركيبى با نام 293\r\nفصل چهارم - نبض طبيعى 295\r\nفصل پنجم - عوامل موثر بر نبض 295\r\nفصل ششم - عوامل ماسكه و شرح آنها 296\r\nفصل هفتم - نبض جنس نر و ماده در مراحل عمر 299\r\nفصل هشتم - نبض مزاج‌ها 300\r\nفصل نهم - نبض در فصول سال 301\r\nفصل دهم - نبض در مناطق مسكونى 302\r\nفصل يازدهم - اثر غذا و آشاميدنىها بر نبض 302\r\nفصل دوازدهم - اثر خواب و بيدارى بر نبض 304\r\nفصل سيزدهم - تاثير ورزش بر نبض 306\r\nفصل چهاردهم - تاثير شستشوى بدن بر نبض 306\r\nفصل پانزدهم - نبض زنان باردار 307\r\nفصل شانزدهم - نبض دردمندان 307\r\nفصل هفدهم - تاثير ورم‌ها بر نبض 307\r\nفصل هيجدهم - نبض در حالات مختلف روانى 309\r\nفصل نوزدهم - تغيير نبض بر اثر حالات غير طبيعى 310\r\nجمله دوم - ادرار و مدفوع ( مشتمل بر سيزده فصل ) 312\r\nفصل اول - گفتار عمومى دربارهء معاينهء ادرار 312\r\nفصل دوم - رنگ ادرار 315\r\nفصل سوم - هيئت ، روشنى و تيرگى ادرار 324\r\nفصل چهارم - بوى ادرار 330\r\nفصل پنجم - تشخيص بوسيله مشاهدهء كف ادرار 331\r\nفصل ششم - انواع رسوب‌ها ( در ادرار ) 332\r\n\r\n","description":"","footnote":"","page_name":" فهرست و مقدمه 11 ","page_number":11},
  {"content":"\r\n\r\nموضوع صفحه\r\nفصل هفتم - كميت ادرار 338\r\nفصل هشتم - ادرار پخته و مناسب صحت مزاج و بسيار خوب 340\r\nفصل نهم - ادرار در مراحل عمر 340\r\nفصل دهم - ادرار زنان و مردان 341\r\nفصل يازدهم - آزمايش ادرار حيوانات و تميز آن از ادرار انسان 341\r\nفصل دوازدهم - مواد مشابه ادرار 342\r\nفصل سيزدهم - مدفوع ( براز ) 342\r\nفن سوم ( مشتمل بر يك فصل و پنج تعليم ) 346\r\nفصل - دربارهء تندرستى و بيمارى و ناگزيرى مرگ 346\r\nتعليم اول : پرورش ( مشتمل بر چهار فصل ) 350\r\nفصل اول - مراقبت نوزاد تا زمانى كه پا مىگيرد 350\r\nفصل دوم - شير دادن و جنباندن كودك 351\r\nفصل سوم - بيمارىهاى كودكان و مداواى آنها 357\r\nفصل چهارم - پرورش خردسالان 364\r\nتعليم دوم : ورزش - برنامهء مشترك اشخاص بالغ ( مشتمل بر هفده فصل ) 366\r\nفصل اول - گفتار عمومى دربارهء ورزش 366\r\nفصل دوم - انواع ورزش 368\r\nفصل سوم - موقع شروع و پايان ورزش 372\r\nفصل چهارم - مالش ( ماساژ ) 373\r\nفصل پنجم - شستشوى و گرمابه‌ها 375\r\nفصل ششم - شستشوى با آب سرد 377\r\nفصل هفتم - رژيم غذائى 378\r\nفصل هشتم - آب و شراب 392\r\nفصل نهم - خواب و بيدارى 397\r\nفصل دهم - بحث‌هائى كه بعدا خواهند آمد 399\r\nفصل يازدهم - تغيير حجم دادن اندام‌ها 399\r\nفصل دوازدهم - خستگىهاى بعد از ورزش 400\r\nفصل سيزدهم - تمطى و خميازه 403\r\nفصل چهاردهم - علاج خستگى ناشى از ورزش 403\r\nفصل پانزدهم - حالاتى كه بر اثر ورزش بر جسم عارض مىشوند 406\r\n\r\n","description":"","footnote":"","page_name":" فهرست و مقدمه 12 ","page_number":12},
  {"content":"\r\n\r\nموضوع صفحه\r\nفصل شانزدهم - خستگىهائى كه خودبخود روى مىآورند 408\r\nفصل هفدهم - مزاج‌هاى بد 412\r\nتعليم سوم : بهداشت پيران ( مشتمل بر شش فصل ) 413\r\nفصل اول - گفتار كلى دربارهء پيران 413\r\nفصل دوم - دستور غذائى پيران 413\r\nفصل سوم - نوشابهء پيران 415\r\nفصل چهارم - معالجه بندآمدگىها 415\r\nفصل پنجم - مالش دادن سالخوردگان 416\r\nفصل ششم - ورزش پيران 416\r\nتعليم چهارم : مزاج خوب ( مشتمل بر پنج فصل ) 418\r\nفصل اول - معالجهء گرم‌مزاجان 418\r\nفصل دوم - معالجهء سردمزاجان 419\r\nفصل سوم - معالجهء بدن‌هاى حساس 420\r\nفصل چهارم - فربه شدن لاغران 420\r\nفصل پنجم - رژيم لاغرى 421\r\nتعليم پنجم : انتقال از فصلى به فصل ديگر ( مشتمل بر يك فصل و يك جمله ) 422\r\nفصل - ويژگىهاى فصول سال 422\r\nجمله - برنامه مسافران ( مشتمل بر هشت فصل ) 425\r\nفصل اول - پيشگيرى بيمارى 425\r\nفصل دوم - برنامه مسافرت 427\r\nفصل سوم - دستور براى مسافران فصل گرم و براى محافظت از گرما 428\r\nفصل چهارم - دستور براى مسافران فصل سرما 429\r\nفصل پنجم - گرم نگهداشتن دست و پا ( اطراف ) 430\r\nفصل ششم - رنگ نباختن در سفر 432\r\nفصل هفتم - مسافر چه نوع آبى بنوشد ؟ 433\r\nفصل هشتم - برنامه دريانوردان 434\r\n\r\n","description":"","footnote":"","page_name":" فهرست و مقدمه 13 ","page_number":13},
  {"content":"\r\n\r\nموضوع صفحه\r\nفن چهارم - انواع معالجات بحسب بيمارىهاى عمومى ( مشتمل بر سى و دو فصل ) 435\r\nفصل اول - كلياتى دربارهء معالجه 435\r\nفصل دوم - بيمارىهاى ناشى از سوء مزاج 442\r\nفصل سوم - زمان و چگونگى تخليه 445\r\nفصل چهارم - قوانين مشترك در قى و اسهال و داروهاى مسهل و قىآور 450\r\nفصل پنجم - اسهال و دستورهاى آن 455\r\nفصل ششم - افراط در استعمال مسهل - زمان قطع آن 459\r\nفصل هفتم - علاج اسهال مفرط 460\r\nفصل هشتم - داروى مسهل بىاثر 461\r\nفصل نهم - حالات داروهاى مسهل 461\r\nفصل دهم - مسهل‌هائى كه تفصيل آنها به كتاب‌هاى ديگر ( قانون ) احاله مىشود 463\r\nفصل يازدهم - قى 463\r\nفصل دوازدهم - دستور براى قىكننده 467\r\nفصل سيزدهم - فوائد قى كردن 467\r\nفصل چهاردهم - قى مفرط و زيان آن 468\r\nفصل پانزدهم - پيش‌گيرى عوارض در قى كننده‌ها 468\r\nفصل شانزدهم - معالجه قى مفرط 469\r\nفصل هفدهم - اماله 469\r\nفصل هيجدهم - داروهاى مالشى ( اطليه ) 470\r\nفصل نوزدهم - نطول ( داروهاى پاشيدنى ) 471\r\nفصل بيستم - رگ زدن ( فصد ) 471\r\nفصل بيست و يكم - حجامت 491\r\nفصل بيست و دوم - زالو 495\r\nفصل بيست و سوم - توقف تخليه 498\r\nفصل بيست و چهارم - معالجه سدد ( بندآمدگىها ) 499\r\nفصل بيست و پنجم - معالجه ورم‌ها 500\r\nفصل بيست و ششم - دربارهء شكافتن 503\r\nفصل بيست و هفتم - معالجهء اندام تباه شده و بريدن آن 504\r\n\r\n","description":"","footnote":"","page_name":" فهرست و مقدمه 14 ","page_number":14},
  {"content":"\r\n\r\nموضوع صفحه\r\nفصل بيست و هشتم - گسستگى پيوندها ( تفرق الاتصال ) ، انواع قرحه‌ها و « وثى » ، ضرب‌ديدگى ، افتادن 505\r\nفصل بيست و نهم - داغ كردن ( الكى ) 510\r\nفصل سىام - تسكين درد 511\r\nفصل سى و يكم - معالجه را از كجا شروع كنيم ؟ 514\r\nادويهء مفرده‌اى كه در كتاب اول قانون آمده است 517\r\n\r\n","description":"","footnote":"","page_name":" فهرست و مقدمه 15 ","page_number":15},
  {"content":"\r\n . \r\n","description":"","footnote":"","page_name":" فهرست و مقدمه 16 ","page_number":16},
  {"content":"\r\n\r\n\r\nيادداشت ناشر چاپ اول\r\nيك هزار سال از دورهء زندگى فيلسوف ، دانشمند و طبيب نامى ايران شيخ الرئيس ابو على حسين بن عبد اللّه بن سينا مىگذرد . نام ابن سينا در كتاب‌ها و تذكره‌ها ، در سخنرانىها و مجامع علمى و ادبى بيشتر يادآور دو اثر جاودان وى يعنى شفا و قانون بوده است . تودهء مردم سرزمين ما كه اجدادشان در ازمنهء گذشته با دانش و اطلاعات عصر خود آثار ابن سينا را مىخواندند و در طب به كار مىبستند ، امروز فقط با نام و آوازهء شهرت او آشنايى دارند و بس . . . ليكن در طول ده قرنى كه از زمان حيات ابن سينا مىگذرد ، نوشته‌هايش به زبان‌هاى دنيا ترجمه مىشود ، صدها سال در دانشگاه‌ها و مدارس عالى اروپا تدريس مىگردد ، نظريات و انديشه‌هاى وى تعقيب مىشود و گسترش مىيابد و سرانجام پايهء بسيارى از رشته‌هاى علوم جديد در مغرب‌زمين گذاشته مىشود . . .\r\nترجمه‌هاى ناقص به زبان فارسى و تفسيرها و تخليص‌هاى نسبتا مفيدى از قانون تهيه و تدوين شده است ، از جمله تفسير ابو عبيد عبد الواحد جوزجانى ( در قرن چهارم هجرى ) ، شرح على بن رضوان ( قرن پنجم ) ، ملخّص قانون از ابن النفيس كه در سال 1828 در هندوستان به چاپ رسيده است ، خلاصة القانون از ابو سعيد بن السرور الاسرائيلى السامرى و ترجمهء فارسى كليات قانون از ملا فتح اللّه بن فخر الدين شيرازى كه در سال 1306 در هندوستان به چاپ رسيده است و تفسير ها و تحشيه‌هاى ديگر . . . كه برخى نسخه‌هاى آنها در كتابخانه‌هاى ايران و خارج از ايران موجود است .\r\nاينك ، ترجمهء حتى الامكان ساده‌اى از جلد اول قانون را كه با اشتراك مساعى گروه كوچكى از علاقمندان آماده شده است در معرض قضاوت دوستداران قرار مىدهيم و انتظار داريم كه اين كار مقدمه و محركى براى تحقيق در ارزش علمى قانون از طرف دانشمندان باشد .\r\nجهت ترجمهء اين كتاب نسخه‌هاى گوناگونى از كتاب قانون را ديديم و مقايسه كرديم . متأسفانه نسخ متعدد قانون باهم بس متفاوتند . در زبان انگليسى نيز فقط جلد اول قانون در دسترس است و آن نيز با قانون عربى تفاوت دارد . ناگزير يكى از مشهورترين نسخ قانون ، ( القانون فى الطب ، چاپ بولاق ) را برگزيديم و ترجمه و تحشيه و تصحيح و تنقيح را بر مبناى آن انجام داديم . هرجا تفاوت موضوع در نسخه‌هاى مختلف چشمگير بود آن را در پاورقى يا در متن ترجمه تذكر داديم .\r\nكار و مسئوليت هريك از همكاران در آماده‌سازى ترجمهء كتاب از اين قرار بوده است .\r\n1 - برگردان فارسى كتاب از متن عربى به وسيلهء آقاى عبد الرحمن شرفكندى ( هه‌ژار ) انجام شده است . مواردى پيش آمده است كه موضوعى ، جمله‌اى يا كلمه‌اى در چاپ بولاق مبهم بوده\r\n\r\n","description":"","footnote":"","page_name":" فهرست و مقدمه 17 ","page_number":17},
  {"content":"\r\n\r\nاست ، ناگزير براى ترجمهء آنها به متون ديگر ( چاپ تهران ، چاپ هند ) مراجعه و حتى المقدور صحيح‌ترين صورت آن به فارسى آورده شده است .\r\n2 - دكتر ابو القاسم پاك‌دامن دانشيار و متخصص جراحى عمومى و جراحى قلب و عروق و قفسهء صدرى و دكتر محمد رضا غفارى استاديار و جراح - دندانپزشك تهيهء حواشى و پاورقىهاى مربوط و مقايسهء برخى از موارد آن با پزشكى نوين را بر عهده داشته‌اند .\r\n3 - دكتر سيد جعفر سجادى استاد زبان و ادبيات عرب در دانشگاه تهران در مقايسهء فصول اول ترجمهء كتاب ( تعليم اول تا تعليم پنجم كه دربارهء طب ، اركان ، مزاج‌ها ، اخلاط و كيفيات اندام‌ها بحث مىكند ) با متن عربى آن و يادآورى بسيارى از اصطلاحات فلسفى و ادبى همكارى ارزنده‌اى در ترجمهء اين كتاب داشته است .\r\n4 - دكتر سيروس خالدپور استاديار تشريح دانشكدهء پزشكى دانشگاه تهران بخش تشريح را ( جملهء اول از تعليم پنجم ) با دقت مطالعه نموده و معدودى از پاورقىهاى اين قسمت را تهيه كرده است .\r\n5 - در موارد زيادى از مشورت علمى آقاى دكتر ابو القاسم سلطانى دانشيار گروه فارماكو گنوزى دانشكدهء داروسازى دانشگاه تهران در جلد اول كتاب بهره‌مند بوده‌ايم .\r\n6 - ويراستارى ادبى كتاب را دكتر حسين عرفانى استاد دانشكدهء علوم دانشگاه تهران انجام داده است .\r\nمطالبى كه به عنوان تفسير ، تأييد يا مقايسهء موضوعات با دانش جديد تهيه شده است در پاورقى صفحات كتاب و در برخى موارد در متن كتاب در بين الهلالين گنجانيده شده است . مع‌ذلك كلمات با جملات بين الهلالين در متن كتاب تنها به اين اشارات محدود نمىشود ، چه اصطلاحات و كلمات مترادف ، مشكوك يا تفسير مختصر برخى كلمات نيز به همين صورت در متن آمده است و خواننده خود به فراست آنها را از هم تميز مىدهد . اعداد بين الهلالين در متن كتاب نيز شمارهء پاورقىها را نشان مىدهد .\r\nدر آخر كتاب فهرستى از ادويهء مفرده را كه در جلد اول قانون آمده است از نسخهء انگليسى آن ( ترجمهء دكتر مظفرشاه ) نقل كرده‌ايم .\r\nاميد است اين هديهء كوچك از يك اثر بزرگ و جاويدان مقبول نظر صاحبان انديشه و حاميان طب سنتى ايران قرار گيرد .\r\n\r\n","description":"","footnote":"","page_name":" فهرست و مقدمه 18 ","page_number":18},
  {"content":"\r\n\r\n\r\nيادداشت ناشر\r\nنام ابن سينا در كتاب‌ها و تذكره‌ها ، سخنرانىها و مجامع علمى ، بيشتر يادآور دو اثر جاودان وى يعنى « شفا » و « قانون » بوده است . در طول ده قرنى كه از دوران حيات اين فيلسوف ، دانشمند و طبيب نامى ايرانى مىگذرد ، آثار او به زبان‌هاى مختلف جهان ترجمه شده است و در دانشگاه‌ها و مدارس عالى اروپا و آمريكا ، تدريس مىگردد ؛ به‌طورى كه نظريه‌هاى وى پايه و خاستگاه بسيارى از رشته‌هاى علوم جديد در غرب بوده است .\r\nتاكنون ترجمه‌ها ، تفاسير و تلخيص‌هاى مفيدى از « قانون » كه در گذشته‌هاى دور در طب مورد استفادهء جدى قرار مىگرفته ، صورت پذيرفته است و تناوب شروحى كه بر آن تأليف شده است آن را در زمرهء مهمترين آثار تمدن اسلامى قرار داده است .\r\nمجموعهء حاضر ، تصحيح و ترجمهء ساده و روزآمدى از مشهورترين نسخهء « قانون » ، يعنى نسخهء چاپ « بولاق » توسط عبد الرحمن شرفكندى ( هه‌ژار ) است كه در آن گروهى از متخصصين در كار تهيه و تدوين حواشى و پاورقىها و مقايسهء برخى از موارد كتاب با پزشكى نوين با وى همكارى داشته‌اند .\r\nچاپ‌هاى متعدد اين كتاب تاكنون با استقبال گرم طرفداران طب سنتى و گياهى در ايران روبرو شده و به سرعت ناياب شده است . چاپ جديد اين مجموعهء 8 جلدى با اصلاحيه‌اى در عنوان كتاب ، « قانون » به جاى « قانون در طب » ، به همراه مجلد نمايهء موضوعى : اندام‌ها ، بيمارىها و داروها ، در پى درخواست مكرر بازار كتاب‌هاى پزشكى صورت پذيرفته است . مجلد نمايهء اين مجموعه به همت « محترم علايىبخش » ، تدوين شده است .\r\nاگر مهم‌ترين رسالت ناشرين ايرانى ، نشر كتاب‌هايى باشد كه به تقويت هويت ملى و\r\n\r\n","description":"","footnote":"","page_name":" فهرست و مقدمه 19 ","page_number":19},
  {"content":"\r\n\r\nاعتماد به نفس نسل جوان كمك مىكنند ، گام بلند انتشارات سروش در چاپ و انتشار « قانون در طب » به سال 1362 و اكنون تجديد چاپ آن با عنوان جديد « قانون » به همراه مجلد « نمايهء موضوعى » ، را بايد پاسخى مسئولانه به اين ضرورت و نياز هويت‌شناختى دوران حساس كنونى ارزيابى كرد .\r\nگفتنى است كه تصميم‌گيرى دربارهء تجديد انتشار « قانون » مصادف شد با بذل توجه جدىتر فرهنگستان علوم پزشكى ايران به‌ويژه رياست محترم گروه طب اسلامى و طب سنتى اين فرهنگستان ، جناب آقاى دكتر على اكبر ولايتى كه مشوق جدى سروش در انجام اين مهم بوده‌اند .\r\nمقدمهء جامع ايشان كه در پى آمده است و روديه‌اى ارزنده و پرمغز در درك جايگاه « قانون » در طب اسلامى و چگونگى پيدايش و تأثيرگذارى آن بر علم پزشكى در گسترهء جهان است .\r\nانتشارات سروش\r\n\r\n","description":"","footnote":"","page_name":" فهرست و مقدمه 20 ","page_number":20},
  {"content":"\r\n\r\n\r\nمقدمه\r\n\r\nجايگاه علم و دانش در تاريخ اسلام و ايران\r\n « يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجاتٍ » \r\n« خدا آنهايى را كه ايمان آورده‌اند و كسانى را كه دانش يافته‌اند ، به درجاتى برافرازد . » « 1 »\r\nبه جرئت مىتوان گفت كه در هيچ‌يك از اديان و مكاتب به اندازهء اسلام ، بر كسب معرفت و آگاهى يا دانش‌اندوزى و ژرف‌نگرى در زندگى تأكيد نشده است . با نگاهى گذرا به منابع تفكر اسلامى ، يعنى قرآن كريم و احاديث حضرت رسول ( ص ) و ائمهء اطهار ( ع ) مىتوان دريافت كه خداوند و اولياى او ، پيوسته ، نه فقط مؤمنان ، بلكه كافران و مشركان و حتى پيروان ديگر اديان را بر خردمندى و به كارگيرى عقل دعوت مىكند ؛ تا بدان جا كه خداوند نه تنها از مؤمنان خواهان ايمان كوركورانه نيست ، بلكه « توحيد » ، يعنى بنيان ايمان را حاصل تعقّل و علم‌ورزى مىداند . كسانى كه دين و علم را در طول تاريخ بشرى در تعارض ديده‌اند ، قطعا در برابر مقام كسب علم و دانش در اسلام و تأكيد فراوانى كه بر آن شده است ، روش خاموشى و سكوت در پيش خواهند گرفت ؛ زيرا چنان‌كه پس از اين ملاحظه خواهد شد ، نه در منابع انديشه و عمل اسلامى و نه در تاريخ ظهور اين دين الهى نشانه‌اى از علم‌ستيزى يافت نخواهد شد . اگر آنچه را در آيات و اخبار دربارهء فضيلت علم و دانش و معرفت آمده ، بدون هيچ تفسير و توضيحى كنار هم قرار دهند ، خود كتاب يا كتاب‌هاى بزرگى را تشكيل خواهد داد . « 2 » بىهيچ ترديدى ، اگر اين اندازه اولياى اسلام بر فضيلت دانش و دانشمند تأكيد نكرده بودند ، هرگز تمدن اسلامى بدين پايه از عظمت نمىرسيد .\r\nاصل كلمهء « علم » هشتاد مرتبه در قرآن كريم در مواضع گوناگون تكرار شده و مشتقّات آن مانند « يعلمون » و « يعلم » و غيره بارها به كار برده شده است . واژگانى چون « حكمت » و\r\n\r\n\r\n","description":"","footnote":"\r\n( 1 ) . قرآن كريم ، سورهء المجادلة ، آيهء 11 .\r\n( 2 ) . براى نمونه ، نك : محمد محمدى رى شهرى ، العلم و الحكمة فى الكتاب و السنة ، قم : دار الحديث ، 1376 ش ؛ در اين كتاب مباحث مربوط به علم و حكمت در قرآن كريم و احاديث حضرت رسول ( ص ) و ائمهء اطهار ( ع ) به تفصيل با توجه به منابع و مآخذ روايى و تفسيرى گوناگون مورد بررسى و تدقيق قرار گرفته است .\r\n","page_name":" فهرست و مقدمه 21 ","page_number":21},
  {"content":"\r\n\r\n« برهان » و مشتقات « عقل » و « فكر » و « فقه » بارها در قرآن به كار رفته است . بنابراين ، خداوند از اينكه مؤمنان براساس تقليد و كوركورانه به او ايمان آورند ، آنان را نهى فرموده و حتى در يكى از آيات قرآن كريم ، علم و ايمان را در كنار يكديگر قرار داده است :\r\n « وَ قالَ الَّذِينَ أُوتُوا الْعِلْمَ وَ الْإِيمانَ لَقَدْ لَبِثْتُمْ فِي كِتابِ اللَّهِ إِلى يَوْمِ الْبَعْثِ »  ( روم ، 56 )\r\n[ و آنان كه دانش و ايمان داده شده‌اند ، گويند : شما بر وفق كتاب خدا تا روز قيامت در گور آرميده‌ايد 
  ] .\r\nقرآن كريم در زمينهء دانش‌اندوزى فقط به كليّات اكتفا نكرده و بسيارى از آيات به‌طور خاص ، بشر را به ژرف‌نگرى در آثار خلقت و طبيعت مىخواند :\r\n « إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ »  ( آل عمران ، 190 )\r\n[ هر آينه در آفرينش آسمان‌ها و زمين و آمد و شد شب و روز ، خردمندان را عبرت‌هاست 
  ] .\r\nحتى بعضى از آيات قرآن كريم در تشويق مسلمانان به فراگيرى علوم خاص ، مانند نجوم و رياضيات نقش مهمّى داشته‌اند :\r\n « وَ هُوَ الَّذِي جَعَلَ لَكُمُ النُّجُومَ لِتَهْتَدُوا بِها فِي ظُلُماتِ الْبَرِّ وَ الْبَحْرِ قَدْ فَصَّلْنَا الْآياتِ لِقَوْمٍ يَعْلَمُونَ »  ( انعام ، 97 )\r\n[ اوست خدايى كه ستارگان را پديد آورد تا به آنها در تاريكىهاى خشكى و دريا راه خويش را بيابيد ، آيات را براى آنان كه مىدانند به تفصيل بيان كرده‌ايم 
  ] .\r\nيا :\r\n « هُوَ الَّذِي جَعَلَ الشَّمْسَ ضِياءً وَ الْقَمَرَ نُوراً وَ قَدَّرَهُ مَنازِلَ لِتَعْلَمُوا عَدَدَ السِّنِينَ وَ الْحِسابَ ما خَلَقَ اللَّهُ ذلِكَ إِلَّا بِالْحَقِّ يُفَصِّلُ الْآياتِ لِقَوْمٍ يَعْلَمُونَ »  ( يونس ، 5 )\r\n[ اوست كه خورشيد را فروغ بخشيد و ماه را منوّر ساخت و برايش منازلى معيّن كرد تا از شمار سال‌ها و حساب آگاه شويد . خدا همهء اينها را جز به حق نيافريد و آيات را براى مردمى كه مىدانند به تفصيل بيان مىكند 
  ] .\r\nحتى در آن دسته از آيات قرآن كريم كه به نقل سرگذشت انبياء و اقوام پيشين اختصاص دارد و خداوند خود تأكيد مىفرمايد كه هدف از نقل مكرر آنها ، عبرت‌آموزى است ، مىتوان آشكارا ايجاد و بلكه تشويق به تاريخ‌نگارى و مشاهدهء آثار تاريخى و روحيهء واقع‌نگرى را ديد :\r\n « قُلْ سِيرُوا فِي الْأَرْضِ ثُمَّ انْظُرُوا كَيْفَ كانَ عاقِبَةُ الْمُكَذِّبِينَ »  ( انعام ، 11 ) .\r\n\r\n","description":"","footnote":"","page_name":" فهرست و مقدمه 22 ","page_number":22},
  {"content":"\r\n\r\nراست است كه خداوند در قرآن كريم به آثار خلقت براى درك عظمت خويش و استحكام ايمان مسلمانان و مؤمنان اشاره مىفرمايد ، ولى نحوهء خطاب به گونه‌اى است كه گويا خداوند متعال ژرف‌نگرى در پاره‌اى از آثار خلقت را بر مؤمنان محتوم و مسلّم مىداند :\r\n    « أَ فَلا يَنْظُرُونَ إِلَى الْإِبِلِ كَيْفَ خُلِقَتْ وَ إِلَى السَّماءِ كَيْفَ رُفِعَتْ وَ إِلَى الْجِبالِ كَيْفَ نُصِبَتْ وَ إِلَى الْأَرْضِ كَيْفَ سُطِحَتْ »     ( الغاشية ، 20 - 17 )\r\n[ آيا به شتر نمىنگرند كه چگونه آفريده شده ؟ و به آسمان كه چسان برافراشته و به كوه‌ها كه چگونه بركشيده‌اند و به زمين كه چسان گسترده شده 
  ] .\r\nو از اين نمونه‌ها در قرآن كريم به اندازه‌اى است كه مىتوان كتاب‌ها دربارهء آن نگاشت .\r\nهمچنين در احاديث مأثور از اقوال حضرت رسول ( ص ) و ائمه ( ع ) نيز موارد بسيارى در تجليل از علم و فضيلت علماء يافت مىشود ، كه ذيلا به نمونه‌هايى از آن اشاره مىشود :\r\n1 . « مردى از انصار به خدمت پيامبر ( ص ) آمد و گفت : اى رسول خدا ! كدام يك از اين دو نزد تو محبوب‌تر است : حضور در تشييع جنازه يا حضور در مجلس عالم ؟ فرمود : اگر براى تشييع جنازه كسانى حاضر باشند تا متوفى را به خاك بسپارند ، حضور در مجلس يك عالم برتر است از حضور در هزار مراسم تشييع جنازه ، عيادت هزار بيمار ، هزار شب عبادت ، هزار روز روزه ، هزار درهم صدقه به فقرا و مساكين ، هزار بار حج ، هزار بار جنگ در راه خدا با مال و جان ، باز هم اينها كجا و حضور در مجلس عالم كجا ؟ آيا نمىدانى كه خداوند را فقط با علم مىتوان اطاعت و عبادت كرد ؟ خير دنيا و آخرت در علم است و شرّ دنيا و آخرت در جهل » . « 1 »\r\n2 . قال رسول اللّه ( ص ) : طلب العلم فريضة على كل مسلم و مسلمة . « 2 »\r\nپيامبر ( ص ) : دانش‌اندوزى ، بر هر زن و مرد مسلمان واجب و فريضه است .\r\n3 . عن النّبى ( ص ) : فكرة ساعة خير من عبادة سنة . « 3 »\r\nپيامبر ( ص ) : ساعتى انديشيدن از عبادت يك ساله نيكوتر است .\r\n4 . قال رسول اللّه ( ص ) : العلم رأس الخير كلّه و الجهل رأس الشرّ كلّه . « 4 »\r\nپيامبر ( ص ) : دانش سرآغاز هر نيكويىست و جهل سرآغاز هر شرّى .\r\n\r\n\r\n","description":"","footnote":"\r\n( 1 ) . محمد بن احمد فتّال نيشابورى ، روضة الواعظين ، نجف ، 1386 ق ، ص 12 .\r\n( 2 ) . محمد باقر مجلسى ، بحار الأنوار ، بيروت ، ج 1 ، ص 177 .\r\n( 3 ) . پيشين ، ج 71 ، ص 326 .\r\n( 4 ) . پيشين ، ج 77 ، ص 175 .\r\n","page_name":" فهرست و مقدمه 23 ","page_number":23},
  {"content":"\r\n\r\n5 . قال رسول اللّه ( ص ) : من كتم علما نافعا ، ألجمه لله يوم القيامة بلجام من نار . « 1 »\r\nپيامبر ( ص ) : هركس دانش سودمندى را نهان گرداند ، خداى روز قيامت لگامى از آتش بر او بزند .\r\n6 . عن النبى ( ص ) : إنما يدرك الخير كلّه بالعقل و لا دين لمن لا عقل له . « 2 »\r\nپيامبر ( ص ) : همهء خير و نيكويى جز از راه عقل به دست نمىآيد ، آن كس كه عقل ندارد ، بىدين است .\r\n7 . عن النبى ( ص ) : انّ الملائكة لتضع اجنحتها لطالب العلم . « 3 »\r\nپيامبر ( ص ) : فرشتگان براى دانش‌اندوزان بال مىگسترند .\r\n8 . قال رسول اللّه ( ص ) : ما قسم اللّه للعباد شيئا أفضل من العقل فنوم العاقل أفضل من سهر الجاهل و افطار العاقل أفضل من صوم الجاهل و إقامة العاقل أفضل من شخوص الجاهل . « 4 »\r\nپيامبر ( ص ) : خداوند چيزى را برتر از عقل به بندگان خود تقسيم نفرمود ، به همين سبب ، خوابيدن خردمند برتر است از شب زنده‌دارى نادان و افطار خردمند برتر است از روزه‌دارى نادان و ماندن خردمند برتر است از جنبيدن نادان .\r\n9 . عن النبى ( ص ) : أربعة تلزم كل ذى حجى و عقل من أمّتى قيل : يا رسول اللّه ، ما هنّ ؟ قال :\r\nإستماع العلم و حفظه و نشره و العمل به . « 5 »\r\nپيامبر ( ص ) : چهار چيز است كه هر صاحب خردى از امت مرا همراهى مىكند ، گفتند :\r\nچه چيزهايى ؟ فرمود : گوش سپاردن به دانش و حفظ و انتشار و عمل به آن .\r\n10 . قال رسول اللّه ( ص ) : من نشر علما فله أجر من عمل به . « 6 »\r\nپيامبر ( ص ) : هركس دانشى را انتشار دهد ، اجرى مساوى با عمل‌كنندهء به آن خواهد داشت .\r\nهمچنين ائمهء اطهار نيز در جملات خود ، بر علم و دانش‌اندوزى تأكيد كرده و آن را از اصول اساسى اسلام برشمرده‌اند ؛ تا بدان جا كه على ( ع ) در فرازى از سخنان خود خطاب به كميل بن زياد اساسا مردمان را به سه دسته تقسيم كرده‌اند :\r\n\r\n\r\n","description":"","footnote":"\r\n( 1 ) . پيشين ، ج 2 ، ص 78 .\r\n( 2 ) . حسن بن على بن شعبهء حرّانى ، تحف العقول ، نجف ، 1380 ق ، ص 44 .\r\n( 3 ) . نك : حاكم نيشابورى ، المستدرك على الصحيحين ، حيدرآباد دكن ، 1324 ق .\r\n( 4 ) . محمد باقر مجلسى ، همان ، ج 1 ، ص 91 .\r\n( 5 ) . حسن بن على بن شعبهء حرّانى ، همان ، ص 46 .\r\n( 6 ) . حاكم نيشابورى ، همان ، ج 3 ، ص 185 .\r\n","page_name":" فهرست و مقدمه 24 ","page_number":24},
  {"content":"\r\n\r\n« النّاس ثلاثة : فعالم ربّانى و متعلّم على سبيل نجاة و همج رعاع أتباع كلّ ناعق يميلون مع كل ريح ، لم يستضيئوا بنور العلم و لم يلجاؤا الى ركن وثيق » . « 1 »\r\nمردم سه دسته‌اند : دانايى كه شناساى خداست ، آموزنده‌اى كه در راه رستگارى كوشاست و فرومايگانى رونده به چپ و راست كه درهم آميزند و پى هر بانگى را گيرند و با هر باد به سويى خيزند ، نه از روشنى دانش فروغى يافتند و نه به سوى پناهگاهى استوار شتافتند .\r\nدر جاى ديگر مىفرمايند :\r\n« أغد عالما أو متعلما و لا تكن الثالث فتعطب » . « 2 »\r\nيا دانا باش يا جويندهء دانايى و سومى مباش كه به دشوارى و هلاكت مىافتى .\r\nآن حضرت خود در پاره‌اى از خطبه‌هاى نهج البلاغه ، به مسائل و آثار خلقت ، مانند مورچه و شب‌پره پرداخته‌اند كه نشانهء آشكارى است از پيروى از آيات قرآن كريم مبنى بر دقت در آفرينش .\r\nدر دورهء حيات ائمهء بزرگوار شيعه ، به ويژه پس از حضرت صادق ( ع ) - كه علم و علم‌آموزى رونق تمام داشت - آن حضرات ، ياران خويش را به اندوختن علم و دانش تحريض و تشويق مىفرمودند . ما در زير براى نمونه به برخى از احاديث ائمه ( ع ) در اين زمينه اشاره مىكنيم :\r\n1 . الأمام الصادق ( ع ) : اذا كان يوم القيامة ، جمع اللّه عز و جل الناس فى معيد واحد و وضعت الموازين فتوزن دماء الشهداء مع مداد العلماء فيرجح مداد العلماء على دماء الشهداء . « 3 »\r\nامام صادق ( ع ) : چون روز قيامت فرارسد ، خداوند مردم را در يك جا گرد آورد ، آن‌گاه ترازوها ، خون شهيدان را با مركّب دانشمندان وزن كند ، آن‌گاه مركّب دانشمندان بر خون شهيدان سنگينى خواهد كرد .\r\n2 . الأمام الصادق ( ع ) : اكثر الناس قيمة ، أكثرهم علما . « 4 »\r\nامام صادق ( ع ) : باارزش‌ترين مردم كسى است كه دانش بيشترى داشته باشد .\r\n\r\n\r\n","description":"","footnote":"\r\n( 1 ) . محمد بن حسين شريف الرضى ( گردآورنده ) ، نهج البلاغة ، ترجمهء سيد جعفر شهيدى ، تهران ، 1376 ، ص 387 .\r\n( 2 ) . محمد باقر مجلسى ، همان ، ج 1 ، ص 196 .\r\n( 3 ) . پيشين ، ج 2 ، ص 14 .\r\n( 4 ) . ابن بابويه قمى ( شيخ صدوق ) ، الأمالى ، بيروت : الاعلمى ، ص 19 .\r\n","page_name":" فهرست و مقدمه 25 ","page_number":25},
  {"content":"\r\n\r\n3 . الأمام الصادق ( ع ) : العامل على غير بصيرة كالسّائر على غير طريق فلا تزيده سرعة السّير الّا بعدا . « 1 »\r\nامام صادق ( ع ) : كسى كه بدون آگاهى و بصيرت به كارى دست زند ، مانند آن است كه روندهء راهى به جز راه اصلى باشد ، بنابراين هرچه بيشتر پيش رود ، بيشتر از مسير منحرف خواهد شد .\r\n4 . الأمام الباقر ( ع ) : العالم كمن معه شمعة تضئ النّاس . « 2 »\r\nامام باقر ( ع ) : عالم چونان كسى است كه با خود شمعى دارد و مردم از پرتو آن بهره مىبرند .\r\n5 . الأمام الباقر ( ع ) : لا يقبل عمل الّا بمعرفة . « 3 »\r\nامام باقر ( ع ) : هيچ كارى بدون داشتن معرفت و آگاهى پذيرفته نيست .\r\nهمهء اين موارد كه نمونه‌هاى بسيار ديگرى از آنها در آثار حديثى مسلمانان به دست مىآيد « 4 » ، نشان مىدهد كه نه تنها اسلام با دانش تضادّى ندارد ، بلكه به نحوى ملازم آن است و ائمهء اسلام به‌طور مؤكّد بارها تكرار كرده‌اند كه هيچ عبادت و فريضه‌اى بدون كسب آگاهى و بصيرت از مؤمنان پذيرفته نيست . افزون بر اينها ، كارنامهء درخشان تمدن اسلامى نشان مىدهد كه عالمان مسلمان در هر رشته و موضوعى كه به كار علمى مىپرداخته‌اند ، انسان‌هايى با ايمان بوده و گاه كار علمى را بر خود فرض مىدانسته‌اند . « 5 »\r\nدر واقع اگر هم در برخى اديان و مكاتب ديگر ، نزاعى ميان علم و دين وجود داشته باشد ، ربطى به اسلام ندارد و دليل بزرگ آن بخش مهمّى از آيات قرآن كريم و احاديث مأثور است كه همگى مؤمنان را به دانش و آگاهى روزافزون دعوت مىكند .\r\n\r\n\r\n","description":"","footnote":"\r\n( 1 ) . حسن بن على بن شعبهء حرّانى ، همان ، ص 266 .\r\n( 2 ) . محمد باقر مجلسى ، همان ، ج 2 ، ص 4 .\r\n( 3 ) . حسن بن على بن شعبهء حرّانى ، همان ، ص 125 .\r\n( 4 ) . نك : محمد محمدى رىشهرى ، ميزان الحكمة ، قم ، ذيل حرف « علم » ؛ شيخ عباس قمى ، سفينة البحار ، ج 2 ، ذيل « علم » ؛ اين آثار نيز به احاديث منقول از حضرت رسول ( ص ) به طريق اهل سنت در باب علم و دانش پرداخته است :\r\nالدكتور يوسف القرضاوى ، الرسول و العلم ، بيروت : موسسة الرسالة ، 1406 ق / 1985 ؛ براى جايگاه تفكر در انديشهء اسلامى ، نك : عباس محمود العقاد ، التفكير فريضة اسلامية ، قاهره ، 1962 .\r\n( 5 ) . ابو على سينا ، فيلسوف و پزشك نامى ، در زندگينامهء خويش مىگويد : هرگاه در خواندن مطالب كتاب‌هاى منطق دچار مشكل مىشد ، برمىخواست و به مسجد مىرفت و نماز مىگزارد و از خدا حل مشكل خويش را مىخواست .\r\nنك : دائرة المعارف بزرگ اسلامى ، ج 4 ، ص 2 ، « ابن سينا » .\r\n","page_name":" فهرست و مقدمه 26 ","page_number":26},
  {"content":"\r\n\r\nالبته مىبايد اين نكته را در نظر گرفت كه دانش و دانش‌آموزى در اسلام شرايط خود را داراست ؛ بدين معنى كه اسلام ميان علم و اخلاق فاصله‌اى نمىبيند و همواره بر پيوستگى اين دو تأكيد ورزيده است . در واقع عالم در اسلام ، صاحب مسئوليت است و عالم بىاخلاق جز به گمراهى هدايت نمىكند . اين موضوع خود از امتيازات اسلام است كه در زمينهء تعليم و تربيت مكتبى خاص دارد . « 1 »\r\nمراكز علمى در قلمرو تمدن اسلامى از ارج و منزلت والايى برخوردارند . ميراث عظيم فرهنگى مدون در طى اعصار و قرون مبين آن است كه اين نهاد فرهنگى ، در ادوار درخشان تمدن اسلامى داراى فضيلت فراوانى بوده و از اركان اساسى جامعهء اسلامى به شمار مىآمده است . اصولا كتابخانه‌ها در ادوار باثبات شكوفا مىشوند و نهادهايى چون مدرسه ، دانشگاه ، دار العلم ، بيت الحكمه و كتابخانه در يك جامعهء باثبات و مشحون از وحدت ، صلح و صفا و پيشرفت و موفقيت ، ايجاد مىشوند . هر زمان چنين زمينه‌هايى در قلمرو تمدن اسلامى فراهم شده ، مدارس و كتابخانه‌هاى عظيمى در آن به وجود آمده ، رشد كرده و به كانون‌هاى فرهنگى روزگار خود بدل شده است . در اين قلمرو منظور اصلى و هدف از به وجود آمدن اين مدارس اين بود كه هركسى بتواند دانسته به دين اسلام وارد شود و مسلمان واقعى گردد .\r\nرسول اكرم ( ص ) براى رساندن پيام خدا به گوش مردم و هدايت آنان به صراط مستقيم از همان روزهاى اول بعثت ، افراد شايسته‌اى را براى تبليغ و دعوت به اسلام به اطراف اعزام نمود . براى نمونه ، طفيل بن عمرو به محض ايمان آوردن ، مأمور شد كه به سوى قبيلهء خود بازگردد و به آنان تعليم دهد . وى در روز حادثهء خيبر با هشتاد مسلمان ديگر در حال تعليم قرآن كشته شد و شمار بسيارى از مبلّغان ، از جمله زيد بن وثنه و حبيب بن عدى ، به دست قبائل خودشان شهيد شدند . « 2 » كم‌كم دامنهء دعوت عمومى پيامبر گسترش يافت و نخستين مسجدى كه در مدينه تأسيس گرديد ، مركز آموزش ، تبليغ ، قضاوت ، امور سياسى ، نظامى و فرهنگى شد .\r\nحضرت على ( ع ) نيز در روش‌هاى تربيتى خود همچنان از رسول خدا ( ص ) پيروى مىنمود و\r\n\r\n\r\n","description":"","footnote":"\r\n( 1 ) . براى دسته‌بندى مناسبى از آيات و روايات در اين‌باره ، نك : محمد رضا حكيمى و ديگران ، الحياة ، تهران : دفتر نشر فرهنگ اسلامى ، 1408 ق ، ج 1 ، « باب اول : المعرفة و اصالتها » ؛ نيز براى شرايط و آداب تعليم و تعلم در اسلام براى موضوعات كلى ، نك : محمد باقر حجتى ، آداب تعليم و تعلّم در اسلام ، ترجمه و شرح منية المريد فى آداب المفيد و المستفيد ، تهران : دفتر نشر فرهنگ اسلامى ، 1366 .\r\n( 2 ) . عبد الملك ابن هشام ، السيرة النبوية ، بيروت ، دار الفكر ، ج 1 ، ص 401 .\r\n","page_name":" فهرست و مقدمه 27 ","page_number":27},
  {"content":"\r\n\r\nنظام آموزشى را بيشتر در همان مساجد قرار داده بود . حضرت در جلسات مشترك با خلفا ، معارف اسلامى را مطرح مىكرد و حتى در زمان جنگ به بحث و گفت‌وگوى علمى مىپرداخت و پس از شهادت ايشان اين خط سير به وسيلهء طرفداران اهل بيت ( ع ) ادامه يافت و در بغداد و اكناف جهان اسلام مدارس ، بيت الحكمه‌ها و كتابخانه‌هايى تأسيس گرديد .\r\nدر مكتب امام صادق ( ع ) در تمام رشته‌هاى علوم تتبع و بحث مىشد و امام براى هريك از شاگردان ، تخصصى تعيين نموده بود ، براى نمونه به ابان بن تغلب - كه در فقه تبحر داشت - دستور دادند كه در مسجد بنشيند و فتوا دهد و حمران بن اعين در زمينهء علوم قرآن به پرسش‌ها پاسخ مىداد و زرارة بن اعين در زمينهء فقه ، مناظره و بحث مىكرد و هشام بن حكم در مسائل رهبرى و امامت و اصول عقائد مناظره مىكرد . « 1 » امام صادق ( ع ) به مسائل علمى و تجربى نيز اهتمام داشت و بنا بر نقل‌هاى مختلف از علماى پيشين ، جابر بن حيان يكى از شاگردان امام در رشته‌هاى مختلف ، در علم كيميا مهارت داشت . امام صادق ( ع ) پايه‌گذار مكتب جعفرى در مدينه است كه هزاران تن در رشته‌هاى گوناگون در آن به فراگيرى علوم اسلامى مىپرداختند و در فقه و معارف اسلامى بيش از چهار هزار نفر در مساجد تحصيل علم مىكردند . مجلس درس امام بيشتر در مسجد برگزار مىشد و شاگردان آن حضرت هم بيشتر حلقه‌هاى درس را در مسجد تشكيل مىدادند . « 2 »\r\nمساجد نخستين مراكز اجتماعات دينى براى مسلمانان به‌شمار مىآمد و حتى اگر از مدارس قديم و اوليهء كشورهاى اسلامى سخن بگوييم بايد مسجد را مورد توجه قرار دهيم .\r\nساختمان مدرسه‌ها نيز كه پس از مساجد معمول شد ، مانند نقشهء ساختمان مساجد بود .\r\nحتى پس از ايجاد و توسعهء مدارس ، مساجد جنبهء تربيتى و آموزشى خود را حفظ كردند .\r\nمثلا در سيستان ، شخصى به نام عبد الرحمن بن سمره ( در سدهء اول هجرى ) مسجد آدينه‌اى ساخت كه حسن بصرى يكى از علماى دينى مدت‌ها در آنجا سرگرم تدريس و تعليم مسائل دينى بود و در بخارا - كه معروف به قبة الاسلام شده بود - از چند مسجد براى تعليم علوم شرعى استفاده مىشد . در نيشابور كه يكى از مراكز مهم سياسى و علمى خراسان بود ،\r\n\r\n\r\n","description":"","footnote":"\r\n( 1 ) . اسد حيدر ، الامام صادق و المذاهب الاربعه ، بيروت : دار الكتاب العربى ، 1969 ، ج 3 ، ص 50 .\r\n( 2 ) . شمس الدين ابو العباس احمد بن محمد ابن خلكان ، وفيات الاعيان و انباء ابناء الزمان ، قاهره : مطبعة العادة ، 1367 ق ، ج 1 ، ص 291 .\r\n","page_name":" فهرست و مقدمه 28 ","page_number":28},
  {"content":"\r\n\r\nمساجد بزرگى مانند : مسجد مطرزى ، مسجد قديم و مسجد عقيل ، محل تعليم و تعلم بود . « 1 »\r\nمساجد معروفى كه يا از همان آغاز تأسيس و يا چندى بعد كتابخانه نيز در آنها تشكيل يافته ، در شهرهاى مهم اسلامى فراوان بوده‌اند كه به برخى از اين مساجد اشاره مىشود :\r\nجامع البصره ( 12 ق ) ، جامع فسطاط ( 21 ق ) ، جامع الكبير قيروان ( 50 ق ) ، جامع اموى دمشق ( 88 ق ) ، مسجد الاقصى ( 72 ق ) ، جامع الكبير تونس ( سدهء دوم هجرى ) ، جامع زيتونه ( 114 ق ) ، جامع قرطبه ( 170 ق ) ، جامع قرويّين فاس ( 192 ق ) ، مسجد ميّافارقين دياربكر ( سدهء چهارم هجرى ) ، مسجد آمد دياربكر ( سدهء چهارم هجرى ) ، مسجد عقيل نيشابور ( سدهء چهارم هجرى ) ، جامع الازهر قاهره ( 359 ق ) ، جامع الاعظم قيروان ( سدهء پنجم هجرى ) ، جامع الخصيب اصفهان ( سدهء پنجم هجرى ) كه به روايتى فهرست كتاب‌هاى كتابخانهء آن سى جلد بزرگ بوده است ، جامع الاعظم مكناس ( سدهء پنجم هجرى ) ، جامع حلب ( سدهء پنجم هجرى ) ، مسجد زيدى بغداد ( سدهء ششم هجرى ) ، جامع كماليه ، جامع عزيزيّهء مرو ( سدهء ششم هجرى ) ، جامع قمّريهء بغداد ، جامع النجف الاشرف بغداد ( سدهء هفتم هجرى ) ، جامع الحكمهء مراكش ، جامع الكبير الجزائر ( سدهء هفتم هجرى ) ، جامع گواشير كرمان ، جامع گوهرشاد مشهد ، جامع ابو ايوب انصارى ، مسجد الفاتح استانبول ، مسجد ركنيهء يزد و مسجد عتيق اصفهان در قرون ياد شده داراى كتابخانه‌هاى معتبرى بوده‌اند .\r\nدر بسيارى از مشاهد مقدسه نيز كتابخانه‌هايى وجود داشته كه برخى از آنها عبارت‌اند از : حرم مكى ( مسجد الحرام ) ، حرم نبوى مدينه ، حرم امام على ( ع ) ، حرم موسى بن جعفر ( ع ) كاظمين ، آستانهء على بن موسى الرضا ( ع ) مشهد ، آستانهء حضرت عبد العظيم رى ، آستانهء شاهچراغ شيراز و آستانهء حضرت معصومه در قم . همچنين در كنار آرامگاه‌ها و مزارهاى بزرگان جهان اسلام ، مانند : قبر ابو حنيفه در بغداد ، قبّة المنصوريهء قاهره ، مزار مولانا در قونيه ، مقبرهء غازان خان در تبريز ، آرامگاه شيخ جام ژنده‌پيل در جام ، مقبرهء شيخ صفى در اردبيل و مانند اينها ، كتابخانه‌هايى معتبر بوده است .\r\nرباطها و خانقاه‌ها و زاويه‌ها نيز كتابخانه‌هايى در خود جاى داده بودند كه از آن ميان مىتوان به رباط المأمونيّه ، رباط شونيزى ، رباط مرزبانيّه ، رباط حريم طاهرى و رباط خاتونى\r\n\r\n\r\n","description":"","footnote":"\r\n( 1 ) . ايرانشهر ، نشريهء شمارهء 22 كميسيون ملى يونسكو ، ج 1 ، ص 717 ؛ براى آگاهى بيشتر ، نك : محمد مكى سباعى ، نقش كتابخانه‌هاى مساجد در فرهنگ و تمدن اسلامى ، ترجمهء على شكوئى ، تهران : 1373 .\r\n","page_name":" فهرست و مقدمه 29 ","page_number":29},
  {"content":"\r\n\r\nسلجوقى در بغداد ، رباط زوزنى در بصره ، رباط و خانقاه ماردين ، خانقاه ظاهر برقوق ، خانقاه ضميريه و خانقاه شميساطيّه در دمشق ، رباط صلاحيّه ، رباط الاثار ، رباط بكتمارى در قاهره و بسيارى از خانقاه‌هاى ايران اشاره كرد .\r\nبيمارستان‌هاى جهان اسلام - كه « مارستان » خوانده مىشدند - نيز ضمن درمان بيماران ، مراكز تحقيق و مطالعهء پزشكان به‌شمار مىرفته‌اند و كتابخانه‌هاى تخصصى داشته‌اند كه برخى از آنها عبارت‌اند از : مارستان فسطاط مصر ، مارستان الكبير منصورى قاهره ، مارستان مقتدرى بغداد ، مارستان نورى بغداد ، مارستان بلنسيّه در اندلس و بيمارستان رى . « 1 »\r\nمدارس به عنوان كانون‌هاى تعليم و تربيت ، يكى ديگر از پايگاه‌هاى تأسيس كتابخانه در جهان اسلام بوده است ؛ چنان‌كه كمتر مدرسه‌اى در حوزهء كشورهاى اسلامى را مىتوان يافت كه در آن كتابخانه‌اى تأسيس نشده باشد . شمارى از اين مدارس كه شهرت تاريخى داشته‌اند ، عبارت‌اند از : مدارس نظاميه ، جليليه ، فخريه ، مجاهديه ، مستنصريه ، فاخريه ، مسعوديه و جوزيه در بغداد ؛ مراد خانيه و قبهان در عماديه ؛ حساميه در ماردين ؛ صلاحيه ، عادليه ، ظاهريه ، جوانيه ، نورية الكبرى ، عمريه ، خياطين ، مراديه ، شميساطيه ، ياغوشيه ، خسرويه ، بادرائيه و رواحيه در دمشق ؛ سيفيه ، حلّاويه و شرفيه در حلب ؛ فاضليه ، ظاهريه ، كامليه ، طيبرسيه ، ملكيه ، صاحبيه و سلطانيه در قاهره ؛ خاتونيه ، ضميريه ، نظاميه ، عميديه و منصورى در مرو ؛ شاهرخيه در هرات ؛ نظاميه ، صابونى ، سعديه ، بيهقيه و عطا ملك جوينى در نيشابور ؛ مظفريه در تبريز ؛ تورانشاهى و قطبيه در كرمان ؛ نظاميه در اصفهان و صدها مدرسهء ديگر در سراسر شهرهاى مهم و معتبر جهان اسلام .\r\nشمارى از كتابخانه‌ها به صورت مستقل ، خارج از مساجد ، مشاهد ، بيمارستان‌ها و مدارس تشكيل يافته‌اند و به عناوينى مانند : دار العلم ، دار الكتب ، دار الحديث ، بيت الكتب و خزانة الحكمه شهرت داشته‌اند . اين نوع كتابخانه‌ها - كه به حالت عمومى و نيمه عمومى اداره مىشده‌اند - مراكز علمى و فرهنگى بوده‌اند كه در آنها تدريس ، تحقيق ، تأليف و ترجمه نيز انجام مىگرفته است . برخى از اين كتابخانه‌ها عبارت‌اند از : خزانة الحكمة ، متعلق به على بن يحيى منجم ، خزانة الحكمة ، متعلق به فتح بن خاقان . همراه با نهضت ترجمه ، كار تأليف علوم\r\n\r\n\r\n","description":"","footnote":"\r\n( 1 ) . على رفيعى ( علا مرودشتى ) ، « كتابخانه‌هاى جهان از عهد باستان تا عصر حاضر » ، درآمدى بر دايرة المعارف كتابخانه‌هاى جهان ، زير نظر سيد محمود مرعشى نجفى و على رفيعى ( علا مرودشتى ) ، قم ، 1374 ، ص 3 - 42 .\r\n","page_name":" فهرست و مقدمه 30 ","page_number":30},
  {"content":"\r\n\r\nاسلامى نيز رونق بسيارى يافت ؛ چنان‌كه در مدت كوتاهى تأليفات فراوان و مهمى در تمامى زمينه‌هاى معارف اسلامى فراهم گرديد . رشد روزافزون ترجمه و تأليف و انتقال مجموعهء كتاب‌هاى به غنيمت گرفته شده از سرزمين‌هاى فتح شده به جهان اسلام موجب افزايش كتاب در شهرهاى اسلامى و سبب پيدايش كتابخانه‌هاى كوچك و بزرگ در جهان اسلام گرديد . « 1 »\r\n\r\nتأسيس بيت الحكمه و كتابخانه‌ها\r\nبا استقرار نظام نوبنياد اسلامى و تكامل درونى اين اجتماع ، تدريجا نهادهاى آموزشى به وجود آمد كه نقش برجسته‌اى در پرورش و گسترش علوم و فنون داشت . نخستين مركز مهمى كه به همين منظور تأسيس گرديد و بيشتر به فلسفه و علوم رياضى و طبيعى مىپرداخت ، بيت الحكمه نام داشت كه در بغداد ساخته شد . اين مركز كه به هزينهء خزانهء دولتى يا بيت المال اداره مىشد ، محل اجتماع دانشمندان و پژوهشگران و به‌ويژه مترجمان شايسته‌اى بود كه كتاب‌هاى علمى و فلسفى يونانى را به عربى ترجمه كردند . « 2 »\r\nاز جمله كتابخانه‌هاى مشهور مانند بيت الحكمه ، « خزانة الحكمه » متعلق به على بن يحيى منجّم ( م 275 ق ) است . وى پسر يحيى بن منصور بود كه در بيت الحكمهء مأمون كار مىكرد .\r\nدر خزانة الحكمه دانشمندان مىتوانستند ساكن شوند و براى آنها مقررى نيز تعيين كرده بودند . بنابراين ، از اين ديدگاه كتابخانهء مزبور به بيت الحكمه شبيه بود . خزانة الحكمهء ديگرى نيز توسط على بن يحيى براى فتح ابن خاقان گردآورى شد . فتح ، على بن يحيى را مأمور كرد كه كتابخانه‌اى از كتب نفيس براى او گرد آورد و وى براى او خزانةالحكمه‌اى ترتيب داد و شمارى از كتب شخصى خود را به آنجا منتقل ساخت . « 3 »\r\nبيت الحكمه‌ها و مانند آن ، تنها كتابخانه‌هايى نبودند كه دانشمندان در آنجا رفت و آمد مىكردند . در كنار آنها كتابخانه‌هاى خصوصى نيز وجود داشت ، مانند : دار القرى « 4 » كه متعلق به محمرة بن نوفل بود و سيوطى در تحقيقات خود به اين محل اشاره مىكند « 5 » ؛ بيت الجمحى\r\n\r\n\r\n","description":"","footnote":"\r\n( 1 ) . پيشين ، ص 4 - 43 .\r\n( 2 ) .\r\n Encyclopedia of Islam , New Edition , S . V . \" Bayt Al - Hikma \" , ( by D . Sourdel ) . \r\n( 3 ) . پيشين ، ص 140 - 127 .\r\n( 4 ) . محمد محمدى ، فرهنگ ايرانى پيش از اسلام و آثار آن در تمدن اسلامى و ادبيات عربى ، تهران : انتشارات دانشگاه تهران ، بىتا ، ص 302 .\r\n( 5 ) . جلال الدين سيوطى ، حسن المحاضرة ، ج 2 ، ص 185 .\r\n","page_name":" فهرست و مقدمه 31 ","page_number":31},
  {"content":"\r\n\r\nكه متعلق به عبد الحكم بن عمرو ابن عبد اللّه بن صفوان بود « 1 » ؛ بيت ابن ابى ليلا كه عبد الرحمن بن ابى ليلا آن را ايجاد كرد . وى بيتى داشت كه در آن مصحف‌ها قرار داده بود و در كنار آنجا قاريان قرآن حضور داشتند « 2 » ؛ و دار عبد اللّه اندلسى كه ساختمانى بود كه در اواخر سدهء دوم هجرى ابو عبد الرحمن عبد اللّه بن محمد بن هانى اندلسى از لغويّون ، براى كسانى كه از راه‌هاى دور براى بهره گرفتن از دانش وى نزد او مىآمدند ، آماده كرده بود . « 3 »\r\nدر آغاز سدهء چهارم هجرى كتابخانه‌هاى عمومى عربى ظاهر شدند . دار العلم‌هايى كه در اين عصر پيدا شدند ، نخستين كتابخانه‌هاى عمومى عربى بودند كه براساس وقف به وجود آمدند . دار العلم فاطميان ادامهء بيت الحكمه محسوب مىشود . در اين نهاد - كه در 395 ق الحاكم بامر اللّه ، خليفهء فاطمى مصر ، آن را در قاهره بنا نهاد - رياضيات و طبيعيات تدريس مىشد و كتابخانه‌اى با بيش از يك ميليون جلد كتاب داشت . « 4 »\r\nدار العلم موصل را نيز ابو القاسم جعفر بن محمّد حمدان موصلى شهّام برپا ساخت . اين دار العلم نخستين دار العلمى بود كه در آن كتبى از همهء رشته‌هاى علمى گردآورى شده بود . « 5 » در همين شهر در سدهء چهارم هجرى ، ابو على بن سوار كاتب ، كتابخانه‌اى ايجاد كرده بود كه به كتابخانهء ابن سوار معروف « 6 » شد . دار العلم شابور با 10 هزار تا 400 ، 10 جلد كتاب در بغداد از جمله مراكز مهم فرهنگى به‌شمار مىآمد . شابور كه چند بار وزارت بهاء الدوله از آل بويه را بر عهده داشت ، به عنوان كاتب ، فرهنگى نسبتا غنى داشت و دانشمندان را گرامى مىداشت . « 7 »\r\nطرابلس ( در لبنان كنونى ) نيز در اواخر سدهء پنجم هجرى دار العلمى با 6 / 1 ميليون جلد كتاب داشت . از همان دوره‌اى كه ابو العلاء معرّى در آن مىزيست ، يعنى از اوايل سدهء پنجم هجرى ، به تأييد ذهبى كتابخانه‌هاى زيادى براى استفادهء عموم وقف شده بودند . دار العلم طرابلس در سال 473 ق ، يعنى 24 سال پس از فوت ابو العلاء ، به دست ابو الحسن على بن محمد بن احمد جلال الملك قاضى و حاكم طرابلس ( م 492 ق ) ساخته شد . دار العلم\r\n\r\n\r\n","description":"","footnote":"\r\n( 1 ) . ابو الفرج اصفهانى ، الاغانى ، ج 4 ، قاهره ، 1323 ، ص 5 .\r\n( 2 ) . ابن سعد ، طبقات كبير ، ج 6 ، ص 75 .\r\n( 3 ) . كاظم مدير شانه‌چى ، كتاب و كتابخانه در اسلام ، مشهد : بنياد پژوهشهاى اسلامى آستان قدس رضوى ، 1374 ، ص 9 - 98 .\r\n( 4 ) . احمد امين ، ضحى الاسلام ، قاهره : النهضة المصريه ، 1962 ، ج 1 ، ص 200 - 198 .\r\n( 5 ) . ابن نديم ، همان ، ص 139 .\r\n( 6 ) . على رفيعى ( علا مرودشتى ) ، همان ، ص 41 .\r\n( 7 ) . كاظم مدير شانه‌چى ، همان ، ص 100 .\r\n","page_name":" فهرست و مقدمه 32 ","page_number":32},
  {"content":"\r\n\r\nطرابلس كتابخانه‌اى غنى بود كه اعراب آن را در اختيار داشتند . « 1 »\r\nهمچنين دار العلم بيت المقدس توسط الحاكم ، دار العلم نجف به دست محمد بن حسين شريف الرضى ( 406 - 395 ق ) « 2 » ، دار العلم الفسطاط به دست ابن دقماق ( م 793 ق ) « 3 » ، دار العلم ابن ابى البقاء توسط ابو الفرج بن ابن البقاء بصرى و محمد بن عبيد اللّه بن الحسن ( م 499 ق ) « 4 » و دار العلم ابن المارستانيه توسط عبيد اللّه بن على بن نصر ( 599 - 541 ق ) « 5 » تأسيس شدند .\r\nدر پايان عصر دار العلم‌ها ، سه كتابخانه وجود داشت كه همتاى دار العلم‌ها به‌شمار مىآيند . دار الكتب كوى ابن ابى عوف در بغداد كه در سال 452 ق به همت ابو الحسن محمد بن هلال بن محسن بن ابراهيم صابى ، معروف به غرس النعمه ، ايجاد شد . « 6 » دار الكتب ارسطوى فيلسوف در اسكندريه و دار الكتب ابن شاه مردان نيز توسط ابو منصور بن شاه مردان وزير در بصره ايجاد شد . « 7 »\r\nشاپور بن اردشير ، وزير بهاء الدوله ديلمى در كرخ بغداد كتابخانه‌اى شامل ده هزار جلد كتاب نفيس بنا كرد و آن را دار العلم ناميد و استفاده از آن براى همگان آزاد بود . در همين سال وزراى ديگرى چون حسن بن موسى نوبختى و رشيد وطواط ، وزير خوارزمشاه ، داراى كتابخانه‌هاى نفيسى بودند . همچنين خاندان خجندى اصفهان كتابخانهء بزرگى داشتند .\r\nعضد الدولهء ديلمى در شيراز كتابخانهء مفصلى داشته و مقدسى آن را ديده است و عماد الدولهء ديلمى در شيراز و بهاء الدولهء ديلمى و ابو الوفاى همدانى نيز صاحب كتابخانه‌هاى ارزشمندى بودند . ابو الفداء ، شاهزادهء كرد سورى نيز كتابخانه‌اى با هفتاد هزار جلد كتاب داشت و دويست دانشمند در آنجا مشغول پژوهش بودند . كتابخانه‌هاى سلطان\r\n\r\n\r\n","description":"","footnote":"\r\n( 1 ) . على رفيعى ( علا مرودشتى ) ، همان ، ص 4 - 41 .\r\n( 2 ) . دايرة المعارف تشيع ، زير نظر احمد صدر حاج سيد جوادى ، تهران : 1378 ، ج 7 ، ذيل « دار العلم شريف رضى » ، ( محمد كريمى زنجانى ) .\r\n( 3 ) . محمد ماهر حمادة ، المكتبات فى الاسلام ، نشأتها و تطوّرها و مصائرها ، بيروت : مؤسسه الرسالة ، الطبعة الثانية ، 1978 ، ص 34 - 127 .\r\n( 4 ) . فرانسواز ميشو ، « المؤسسات العلمية فى الشرق الادنى فى القرون الوسطى » ، موسوعة تاريخ العلوم العربية ، الجزء الثالث ، اشراف : رشدى راشد ، بيروت : مركز دراسات الوحدة العربية ، 1997 ، ص 3 - 1262 .\r\n( 5 ) . ابن نجّار ، ذيل تاريخ بغداد ، طاهريّه ، تاريخ 42 ، زير نام عبيد اللّه .\r\n( 6 ) . ابن جوزى ، المنتظم فى تاريخ الملوك و الامم ، حيدرآباد ، 9 - 1357 ق ، ج 8 ، ص 216 .\r\n( 7 ) . محمد ماهر حمادة ، همان ، ص 71 - 53 .\r\n","page_name":" فهرست و مقدمه 33 ","page_number":33},
  {"content":"\r\n\r\nمحمود در غزنين و مجد الدولهء ديلمى در رى و شاهرخ گوركانى و فرزندش ، بايسنقر در هرات و الغ‌بيگ ، فرزند ديگرش در سمرقند و پيرمحمد بن عمر شيخ بن تيمور گوركانى در فارس و خليل سلطان در تاشكند و شاه عباس صفوى و شاه سلطان حسين صفوى از ديگر كتابخانه‌هاى ارزشمند بوده‌اند . در ميان وزيران نيز افراد بسيارى اقدام به تأسيس كتابخانه كرده‌اند كه برخى از آنها عبارت‌اند از : يحيى برمكى ( م 190 ق ) در بغداد ، محمد بن عبد الملك زيّات ( م 233 ق ) در سامرا كه غير از كتابخانه ، دار الترجمه‌اى نيز داشته است ، قاسم بن عبيد اللّه بن سليمان ( م 291 ق ) ، حبشى بن معزّ الدوله ( م 357 ق ) در بصره كه پانزده هزار جلد كتاب داشته است ، عضد الدولهء ديلمى ( م 372 ق ) كه به گفتهء مقدسى هيچ كتابى تا زمان وى تأليف و تصنيف نشده بود ، مگر اينكه نسخه‌اى از آن در كتابخانهء وى موجود بود ، صاحب بن عبّاد ( م 385 ق ) در رى كه 117 هزار و به گفته‌اى 120 هزار و به قولى 206 هزار جلد كتاب داشته است ، چنان‌كه فهرست كتابخانهء او ده مجلّد بوده و تا زمان ابو الحسن بيهقى نيز وجود داشته است ، ابو الفضل ابن عميد در همين دوره بيش از صد بار كتاب در علوم گوناگون داشته و ابو على ابن مسكويه ، خازن و كتابدار او بوده است ، وزير صلاح الدين ايوبى كتابخانه‌اى تشكيل داده بود كه بيش از صد هزار جلد كتاب داشته ، رشيد الدين فضل اللّه ( م 817 ق ) كتابخانه‌اى داشته كه بيش از شصت هزار جلد كتاب در آن وجود داشته است . « 1 »\r\n\r\nتأسيس نظاميه‌ها\r\nدر نيمهء دوم سدهء پنجم هجرى ، دانشگاه‌هايى به عنوان سازمان‌هاى تعليمات عالى توسط خواجه نظام الملك ، وزير آلب ارسلان سلجوقى ، با تأسيس تعدادى از مدارس به نام نظاميه در بغداد و نيشابور و شهرهاى ديگر به اوج كمال رسيد . در نظاميهء بغداد ( تأسيس 459 ق ) - كه يكى از معروف‌ترين آنهاست - ابو اسحاق شيرازى تدريس مىكرد . پس از آن بزرگ‌ترين مقام تدريس در اين مدرسه به غزالى رسيد و از آن پس تأسيس مدارس در جهان اسلام گسترش يافت .\r\n\r\n\r\n","description":"","footnote":"\r\n( 1 ) . كاظم مدير شانه‌چى ، همان ، ص 7 - 84 ؛ يوسف العش ، كتابخانه‌هاى عمومى و نيمه عمومى در قرون وسطى :\r\nبين النهرين ، سوريه و مصر ، ترجمهء اسد اللّه علوى ، مشهد : بنياد پژوهشهاى اسلامى ، 1372 ؛ على رفيعى ، همان ، ص 4 .\r\n","page_name":" فهرست و مقدمه 34 ","page_number":34},
  {"content":"\r\n\r\nكتابخانهء مدرسهء نظاميه بغداد ، نخستين كتابخانهء دانشگاهى اسلامى بوده است كه به لحاظ اشتهار و غنا ، تاريخچهء پرافتخارى داشته است . نظام الملك اين كتابخانه را ساخت و خود به مراقب و نظارت بر كارهاى آن مىپرداخت . حتى در نخستين بازديد از مدرسه در سال 479 ق به تقرير يك جزوهء حديث همت گماشت . خوشبختانه بخشى از تاريخچهء مربوط به ادارهء اين كتابخانه تاكنون باقى و محفوظ مانده است . « 1 »\r\nمدارس و مراكز علمى كه به امر خواجه در قلمرو سلجوقيان تأسيس شد ، به سبب انتساب به نظام الملك به نظاميه مشهور شدند . نظاميهء بغداد فضاى وسيع و ايوان‌هاى بزرگ ، براى اقامت فقها و مدرّسان ، مسجد ، كتابخانه و . . . داشته است . اين مدارس به خاطر توجه ويژه به برنامه‌هاى مذهبى و مجالس پرشور وعظ و مناظره و مجادلات مذهبى مورد توجه علما و فقها در سراسر دنياى اسلام واقع شد . خواجه نظام الملك به‌خاطر تعصب شديد مذهبى و اعتقاد خاصى كه به خلفاى سنى مذهب عباسى داشت ، تصميم گرفت دار الخلافهء بغداد را به مركز تبادل آرا و عقائد مذهبى تبديل كند ؛ ازاين‌رو كوشيد تا نظاميهء بغداد را به صورت يكى از بزرگ‌ترين پايگاه‌هاى مذهبى و تبليغاتى شرق اسلامى درآورد تا بدين وسيله با تبليغات شديد و مؤثر اسماعيليه از سوى جامع الازهر قاهره ، مركز خلفاى فاطمى ، به مبارزه برخيزد و تا حدودى در اين راه كامياب شد ، زيرا نظاميهء بغداد يكى از دار العلم‌هاى بزرگ اسلامى شد تا بدان پايه كه ديگر مدارس علمى كه به وسيلهء خواجه در ديگر شهرهاى خراسان و عراق تأسيس گشت ، نتوانست از نظر شهرت و اعتبار علمى به پاى آن برسد . « 2 »\r\nدر آغاز تأسيس نظاميهء بغداد رشته‌هاى تحصيلى به فقه شافعى و حديث و قرائت قرآن منحصر مىشد ، اما به‌تدريج فقه و اصول ، حديث ، تفسير و علوم قرآنى ، كلام ، رياضى ، طب و علوم ادبى نيز در آن تدريس گرديد . دربارهء شمار مدرّسان نظاميهء بغداد از آغاز تأسيس تا واپسين ايام حيات آن مدرسه ، نويسندهء كتاب وصاياى خواجه نظام الملك مىنويسد كه ابو حنيفه كه تاريخ مدرّسان نظاميه را نوشته از آغاز آن مدرسه تا پايان نوبت مستعصم ، هشتاد و پنج تن را ذكر نمود . از مدرّسان نظاميهء بغداد مىتوان از ابو اسحاق شيرازى ( م 476 ق ) ، ابو عبد اللّه طبرى ( م 495 ق ) ، ابو حامد غزالى ( م 505 ق ) ، ابو محمد\r\n\r\n\r\n","description":"","footnote":"\r\n( 1 ) .\r\n Encyclopedia of Islam , New Edition , S . V . \" Nizam Al - Mulk \" , ( by H . Bowen - [ C . E . Bosworth 
  ] ) . \r\n( 2 ) . منور جمال رشيد ، قديم اسلامى مدارس ، لاهور : مجلس ترقى ادب ، بىتا ، ص 38 - 114 .\r\n","page_name":" فهرست و مقدمه 35 ","page_number":35},
  {"content":"\r\n\r\nخوارزمى ( م 568 ق ) و ابن فضلان ( م 592 ق ) نام برد . « 1 »\r\nتوجه خاص نظام الملك و پادشاهان بزرگ سلجوقى به نيشابور سبب شد كه اين شهر شكوفا گردد . نوابغ نامورى مانند : امام موفق نيشابورى ، حكيم عمر خيام ، حسن صباح ، امام الحرمين جوينى ، امام محمد غزالى و برادرش امام احمد ، امام محمد يحيى نيشابورى و شيخ عطار در دامان نيشابور پرورش يافتند . مدرسهء نظاميه‌اى در نيشابور تأسيس شد و جايگاه آن از نظر تعداد مدرّسان و فقهاى مشهورى كه به تعليم در اين مدرسه مشغول بودند و از نظر كيفى پس از نظاميهء بغداد قرار گرفت . « 2 »\r\nخواجه همچنين مدرسهء نظاميهء اصفهان را تأسيس كرد . اين نظاميه با توجه به موقعيت ممتاز اين شهر در دورهء سلجوقى و علاقهء فراوان خواجه به دانشمندان و فقها ، از استادان و دانشمندان مشهورى - كه بيشتر از آل خجند بودند - برخوردار بود . وجود اين مدرسه ، اصفهان را به عنوان يكى از مراكز مهم علمى و مذهبى مطرح نمود . از مدرّسان اين نظاميه مىتوان به ابو بكر محمد بن ثابت خجندى ( م 483 ق ) ، ابو سعيد احمد بن ثابت خجندى ( م 531 ق ) و فخر الدين ابو المعالى وركانى ( م 559 ق ) اشاره كرد . « 3 »\r\nنظاميهء بلخ نيز اساتيد نامدارى چون آدم ابن اسد السهروردى و شاگردان بنامى چون رشيد وطواط داشت . نظاميهء بصره نيز به روايت مؤلف تجارب السلف - كه از نظاميهء بغداد وسيع‌تر و بزرگ‌تر بوده است - در اواخر خلافت المستعصم بالله ويران شد و از مصالح ساختمانى آن در شمال بصره ، مدرسهء ديگرى به همين نام ساختند . « 4 » در 585 ق صلاح الدين ايوبى مدرسه‌اى در بيت المقدس ساخت و در شمال افريقا امراى سلسلهء موحدون در همين زمان مدارسى بنا نهادند و در 750 ق مدرسهء بزرگى در غرناطه ساخته شد . در بخش شرقى سرزمين‌هاى خلافت اسلامى ، سنت مدرسه‌سازى ادامه يافت كه از آن جمله مدرسهء مستنصريهء بغداد در كنار دجله « 5 » و مدارس آسياى مركزى به‌خصوص مدرسهء سمرقند بناى تيمور گوركانى و اخلاف وى را مىتوان نام برد . همچنين مدارس مشهورى - كه از\r\n\r\n\r\n","description":"","footnote":"\r\n( 1 ) . ابو على حسن بن على بن اسحاق نظام الملك ، وصايانامه ، منسوب به خواجه نظام الملك ، بمبئى ، 1305 ق ، ص 6 .\r\n( 2 ) . لاكهارت ، « نيشابور » ، ترجمهء عباس سعيدى ، مجلهء دانشكدهء ادبيات مشهد ، س 3 ، ش 4 .\r\n( 3 ) . سعيد نفيسى ، « اصفهان در زمان خواجه نظام الملك » ، مجلهء باختر ، اصفهان ، آذر 1312 ، س 1 ، ش 1 ؛ دائرة المعارف بزرگ اسلامى ، ج 1 ، ذيل « آل خجند » ، ( سيد على آل داود ) .\r\n( 4 ) . احمد تاج‌بخش ، تاريخ تمدن و فرهنگ ايران از اسلام تا صفويه ، شيراز : نويد شيراز ، 1381 ، ص 411 .\r\n( 5 ) . براى آگاهى بيشتر ، نك : حسين امين ، المدرسة المستنصريه ، مطبعة سفيق ، 1960 .\r\n","page_name":" فهرست و مقدمه 36 ","page_number":36},
  {"content":"\r\n\r\nسازمان‌هاى آموزشى شيعى هستند - توسط شاهان صفوى در اصفهان و مشهد و شيراز بنا شد ، مانند : مدرسهء چهارباغ اصفهان ، مدرسه خان شيراز كه حكيم برجستهء ايرانى ، ملا صدرا در آن تدريس مىكرد . « 1 »\r\nاز اوايل قرون وسطى تاكنون ، سازمان‌هاى تعليمات عالى پيوسته شكوفا بوده است .\r\nمدرسهء قرويين فاس در مراكش با يازده قرن قدمت ، به گمان قوى كهن‌ترين دانشگاه جهان به شمار مىرود و جامع الازهر قاهره « 2 » كه در آغاز دانشگاهى شيعى بود ، نخستين هزارهء خود را جشن گرفته است . همچنين مركز علمى شيعه در سدهء پنجم هجرى در نجف تأسيس شد كه تا زمان حاضر نيز فعاليت آن ادامه دارد و حوزهء علميهء اين شهر يكى از بزرگ‌ترين مراكز دانشگاهى دينى در جهان اسلام به‌شمار مىآيد .\r\n\r\nطبقه‌بندى علوم در تمدن اسلامى\r\nيكى از مسائل مهم در تمدن اسلامى ، موضوع طبقه‌بندى علوم است . اين موضوع را مىتوان از دو جنبه مورد بررسى قرار داد : نخست اينكه ، مسلمانان در مجامع آموزشى خويش ، علوم را برحسب اهميت ، چگونه تقسيم مىكرده‌اند و در واقع سبب مقدم داشتن يك علم بر علم ديگر در آموزش ، چه بوده و يك طالب علم ، آموزش‌هاى خود را از چه دروسى آغاز مىكرده است ؟ اين مسئله به تنهايى ميزان اهميت برخى علوم و ترجيح يكى را بر ديگرى نشان مىدهد .\r\nدوم ، وجه فلسفى قضيه است ؛ يعنى در آثار « چند دانشى » يا كتاب‌هايى كه فقط علوم گوناگون را فهرست كرده و معرفى كوتاهى از آنها به دست داده‌اند ، مانند احصاء العلوم از ابو نصر فارابى و مفاتيح العلوم از ابو عبد اللّه محمد خوارزمى ، رويكرد اين مؤلفان از حيث ارائهء فهرستى از علوم رائج آن عهد و تقديم و تأخير هريك از چه نظريه‌اى پيروى مىكرده است ؟ در واقع مىتوان اين آثار را نخستين تجربه‌هاى مسلمانان در دايرة المعارف‌نويسى به شمار آورد . به‌هرحال ، هر دو وجه موضوع طبقه‌بندى علوم بسيار مهم است و در بررسى فراز و فرود تمدن اسلامى نقش اساسى دارد ؛ البته در اينجا به رئوس مطالب مىپردازيم و\r\n\r\n\r\n","description":"","footnote":"\r\n( 1 ) . نك : عبد القادر بن محمد النعيمى الدمشقى ، الدرس فى تاريخ المدارس ، مكتبة الثقافة الدينية ، 1988 .\r\n( 2 ) . براى آگاهى بيشتر ، نك : عبد العزيز محمد الشناوى ، الازهر جامعا و جامعة ، قاهره : مكتبه الأنجلو المصريه ، 1983 .\r\n","page_name":" فهرست و مقدمه 37 ","page_number":37},
  {"content":"\r\n\r\nاز بين كتاب‌هاى گوناگون در اين باب فقط به معرفى دو اثر مذكور در فوق خواهيم پرداخت و تفصيل را دراين‌باره مىبايد در برخى آثار اختصاصى جست‌وجو كرد . « 1 »\r\nچنان‌كه گفته شد ، يك وجه از طبقه‌بندى علوم به روش تدريس و آموزش در سرزمين‌هاى اسلامى مربوط مىشود . بىترديد اين موضوع در درجهء نخست به جايگاه هر علمى در اوضاع و شرايط فرهنگى جامعه بستگى داشته است و سبب ترجيح علمى را بر علم ديگر در روش‌هاى آموزشى ، مىبايد در باورهاى جامعهء مسلمين جست‌وجو كرد .\r\nشرافت و امتياز هر علمى به موضوع آن علم بستگى دارد ؛ مثلا « علم تفسير » كه به بحث در معانى قرآن كريم مىپردازد ، يعنى « كلام الهى » و اين خود مىتواند برترين دليل براى امتياز خاص اين علم در برابر ديگر علوم باشد . همچنين علم كلام - كه موضوع آن بحث در ذات احديت و ديگر موضوعات اعتقادى است مىتواند بر ديگر علوم برترى داشته باشد .\r\nحاجى خليفه ، مؤلف كتاب كشف الظنون ، مجموعه‌اى از عواملى را كه در ترجيح و مقدم داشتن يك علم بر علم ديگر دخالت دارند ، بدين‌گونه برشمرده است :\r\nدستهء نخست : در اين گروه ، دانشى كه به سبب اهميت آن ، بر ديگر دانش‌ها ترجيح داده مىشود ؛ مانند آنكه در فقه « واجب عينى » بر « واجب كفايى » مقدم است . در واجب عينى داشتن اعتقاد يا انجام تكليف بر هر شخصى لازم است و از عهدهء او ساقط نمىشود . بر عكس ، در واجب كفايى ، اگر ديگران انجام كارى را بر عهده بگيرند ، آن كار از عهدهء ديگران ساقط است . مثلا لازم نيست همهء مردم دانش پزشكى يا علم رياضيات بياموزند و همان‌كه عدهء خاصى از مردم به اين‌گونه علوم بپردازند ، كافى است . « 2 »\r\nدستهء دوم : در اين گروه ، يك علم ، واسطه‌اى است براى رسيدن به علم ديگر ؛ مثلا مباحثى كه دربارهء لغات و الفاظ مطرح مىشود ، سرانجام به كار بحث و تحقيق در مسائل مهم‌ترى ربط مىيابد ؛ چنان‌كه فراگيرى صرف و نحو براى درك آيات و احاديث اهميت\r\n\r\n\r\n","description":"","footnote":"\r\n( 1 ) . هر دو كتاب احصاء العلوم و مفاتيح العلوم به فارسى ترجمه شده و در دسترس است :\r\nابو نصر فارابى ، احصاء العلوم ، ترجمهء حسين خديو جم ، تهران : بنياد فرهنگ ايران ، 1348 ؛ ابو عبد اللّه خوارزمى ، مفاتيح العلوم ، ترجمهء حسين خديو جم ، تهران ، 1362 ؛ ولى براى تحليلى از موضوع طبقه‌بندى علوم ، نك :\r\nسيد محمد صادق سجادى ، طبقه‌بندى علوم در تمدّن اسلامى ، تهران ، 1360 ؛ ناهد محمد سالم ، نظام تصنيف المعرفة عند المسلمين ، اسكندريه : دار الثقافة العلمية ؛ همچنين براى بررسى مفيد و كوتاهى از اين موضوع ، نك : ژيواوسل ، دايرةالمعارف‌هاى فارسى ، ترجمهء محمّد على امير معزّى ، تهران ، توس ، 1368 .\r\n( 2 ) . حاجى خليفه ، كشف الظنون ، استانبول ، ج 1 ، ص 23 .\r\n","page_name":" فهرست و مقدمه 38 ","page_number":38},
  {"content":"\r\n\r\nدرجهء اول دارد . همچنين است نسبت علم منطق به فلسفه . « 1 »\r\nدستهء سوم : در اين گروه نيز ، بخشى از يك علم بر ديگر بخش‌ها مقدم داشته مىشود ؛ گاهى با نسبت جزئى از يك كل بزرگ‌تر ، مانند آنكه در ادبيات عرب ، نخست صرف و سپس نحو خوانده مىشود . « 2 »\r\nدستهء چهارم : گاه تنها ، علمى را براى تمرين در فهم مسائل و موضوعات برتر بر ساير علوم ترجيح مىبخشند « 3 » ، مانند علم رياضى و حساب كه در عهد قديم تنها تمرينى براى آغاز آموزش‌هاى فلسفى بود .\r\nبنابراين ، با توجه به اين طبقه‌بندى مىتوان تا حدودى به شيوهء آغاز آموزش‌هاى مدرسى در سرزمين‌هاى اسلامى پى برد : يك دانشجو - به معناى مطلق كلمه - در ادوار پيشين ، برخى علوم را صرفا براى آموختن علوم ديگر فرامىگرفت ؛ مثلا صرف و نحو را براى درك معارف اسلامى از قرآن كريم تا سنت نبوى و فقه و اصول و غيره يا منطق براى آغاز آموزش در حكمت نظرى بوده است .\r\nالبته در نگارش آثار علمى ، مسلمانان در طبقه‌بندى علوم و ترجيح يكى بر ديگرى ، راهى ديگر مىپيمودند و مىتوان گفت كه اين موضوع به ديدگاه فلسفى هر مؤلف بستگى تمام داشته است . البته در اين موارد نيز « هدف » از فراگيرى هر علمى و تصنيف در آن باره ، نمىتوانسته مورد نظر نباشد . به‌هرحال ، هدف از فراگيرى هر علمى ، چه آموزشى و چه دينى و فلسفى ، به ظن قريب به يقين از طبقات پنج‌گانه‌اى كه در ذيل به آنها خواهيم پرداخت ، بيرون نبوده است :\r\nطبقه‌بندى نخست :\r\nاين طبقه‌بندى مشهور است و براساس آن ، علوم به نظرى و عملى تقسيم مىشوند ، بدون آنكه كيفيت و چگونگى انجام علوم عملى مطرح باشد . در علوم نظرى كه مىتوان بر آن « حكمت نظرى » نيز نام نهاد ، تنها اصل شناخت و معرفت مطرح است و موضوع بحث ، موجود و وضعيت تعلق آن به « مادّه » است . مىتوان اين بخش از بحث را به سه قسمت تقسيم كرد :\r\nنخست « علم الهى » است كه در آن از امور مجرد از مادّه بحث مىشود ( علم أعلى ) ؛\r\n\r\n\r\n","description":"","footnote":"\r\n( 1 ) . پيشين ، ج 1 ، ص 24 .\r\n( 2 ) . پيشين ، ص 23 .\r\n( 3 ) . پيشين .\r\n","page_name":" فهرست و مقدمه 39 ","page_number":39},
  {"content":"\r\n\r\nسپس علم حساب و رياضى است كه بحث در آن ، مربوط به امور مجرد از مادّه است و فقط ذهنى ( علم أوسط ) ؛ آن‌گاه « علم طبيعى » است كه به امور متعلق به مادّه ، چه در صورت ذهن و چه خارج از آن ، مىپردازد ( علم أدنى ) .\r\nتقسيمات در علوم عملى نيز به سودمندى و فايدهء عملى كه بدان پرداخته مىشود ، بستگى دارد كه به آن « حكمت عملى » گفته مىشود . « 1 » « عمل » در اينجا همان « سلوك » است ، فردى يا اجتماعى و مقصود از آن ، رسيدن به سعادت دنيوى يا اخروى است .\r\nعلوم عملى نيز خود بر سه دسته‌اند : 1 . علم اخلاق ، مربوط به زندگى شخصى ؛ 2 . علم تدبير منزل ، مربوط به خانواده ؛ 3 . علم سياست ، مربوط به مصالح جامعه يا گروهى از مردم كه از برخى جهات با يكديگر اشتراك و پيوند دارند و به‌هرحال در يك جامعه زندگى مىكنند .\r\nاين‌گونه طبقه‌بندى ، آشكارا تحت تأثير فلسفهء يونان است ، به‌ويژه فلسفهء ارسطو و در آثار عقلى حكماى مسلمان نيز مىتوان آن را پى گرفت .\r\nطبقه‌بندى دوم :\r\nدر اين‌گونه طبقه‌بندى ، علوم برحسب ارتباط مستقيمشان به هدف اصلى مورد توجه هستند ؛ بدين معنى كه در برخى موارد ، مقصود از آغاز ، رسيدن به هدفى معين است ، ولى براى رسيدن به آن ، از علم يا علوم ديگر استفاده مىشود ؛ مثلا در حكمت نظرى يا علوم شرعى ، شناخت و معرفت اصل هستند و ديگر علوم مانند صرف و نحو و غيره براى فهم مطالب به يارى يك طالب علم مىآيند . در واقع ، ممكن است يك علم فى نفسه « وسيله » نباشد ، بلكه براى رسيدن به علمى ديگر ، همچون « وسيله » به كار گرفته شود ، مانند ادبيات كه براى فهم متون فقهى يا فلسفى آموزش آن لازم و واجب است ، يا علم منطق كه طالب علم را متوجه اهميت نظم ذهنى و گفتارى مىگرداند . « 2 »\r\nطبقه‌بندى سوم :\r\nدر اين طبقه‌بندى ، دانش‌ها به علوم اسلامى و غير اسلامى يا بيگانه تقسيم مىشوند . مقصود از علوم اسلامى ، علومى است كه به‌طور خالص برخاسته از تفكر مسلمانان است و ديگران\r\n\r\n\r\n","description":"","footnote":"\r\n( 1 ) . پيشين ، ج 2 ، ص 676 .\r\n( 2 ) . تهانوى ، كشاف اصطلاحات الفنون ، قاهره ، 1963 ، ج 1 ، ص 16 .\r\n","page_name":" فهرست و مقدمه 40 ","page_number":40},
  {"content":"\r\n\r\nرا در آن دخالتى نبوده است ، مانند علم تفسير . علوم بيگانه يا غير اسلامى نيز آن دسته از علوم است كه اصل تفكر از منطقهء ديگرى به جامعهء مسلمانان وارد شده و ايشان بعدها در ساخته و پرداخته كردن آن نقش فعال داشته‌اند ، مانند علم منطق و فلسفه . اين‌گونه طبقه‌بندى را مىتوان در كتاب مفاتيح العلوم خوارزمى پى گرفت كه در دنبالهء بحث بدان خواهيم پرداخت .\r\nطبقه‌بندى چهارم :\r\nدر اين طبقه‌بندى ، دانش‌ها به علوم شرعى و غير شرعى تقسيم مىشوند : علوم شرعى ، شامل هر آن چيزى است كه از پيامبر اكرم ( ص ) و در ميان شيعه از ائمهء اطهار ( ع ) به ما رسيده است و خود به چهار قسمت ديگر تقسيم مىشود : اصول و فروع و مقدمات و متممات . اصول ، كتاب خداست و سنت رسول او و گفتار و كردار اصحاب پيامبر ( ص ) كه در شيعه ائمهء اطهار ( ع ) افزون بر پيامبر ( ص ) سرچشمه‌هاى دريافت آموزه‌هاى قرآن كريم و پيامبرند ، پس از آن ، اجماع امت ؛ مقصود از فروع ، علم فقه است . در مقدمات نيز به علومى كه براى فهم اصول مفيد و لازم باشند ، پرداخته خواهد شد ؛ مانند صرف و نحو و مجموعه‌اى از علوم ادبى . در متممات ، پاره‌اى از علوم مربوط به همان مقدمات مطرح هستند ، مانند شيوه‌هاى قرائت و مخارج الحروف و از اين قبيل يا در علم تفسير ، علم به ناسخ و منسوخ و در فقه اصول فقه يا اطلاع از اخبار و احاديث و منازل رجال .\r\nعلوم غير شرعى نيز در اين‌گونه طبقه‌بندى ، علوم عقلى محض هستند يا آنچه با اين‌گونه علوم در ارتباط است ، مانند رياضيات .\r\nطبقه‌بندى پنجم :\r\nدر اين طبقه‌بندى ، علوم به عقلى و نقلى تقسيم مىشوند ؛ مقصود از علوم عقلى ، همان حكمت و فلسفه است و در علوم نقلى نيز به امور شرعى و فقهى و ديگر علوم مرتبط با آن پرداخته مىشود . « 1 »\r\nمىتوان گفت كه مسلمانان در تصنيف آثار خويش ، يكى از چند طبقه‌بندى پنج‌گانه را در نظر داشته‌اند و گاه ممكن است يكى دو مورد از طبقه‌بندى فوق را با يكديگر آميخته باشند .\r\n\r\n\r\n","description":"","footnote":"\r\n( 1 ) . الشافعى ، الّلؤلؤ المنظوم فى مبادئ العلوم ، مصر ، مطبعة الحسينية ، ص 82 .\r\n","page_name":" فهرست و مقدمه 41 ","page_number":41},
  {"content":"\r\n\r\nما در اينجا آثار دو تن از دانشمندان اسلامى را - كه در عصر خويش كوشيده‌اند ، علوم روزگار خود را طبقه‌بندى كنند - مورد توجه قرار مىدهيم و تفصيل را دراين‌باره در كتاب‌هاى اختصاصى مىبايد جست‌وجو كرد . « 1 »\r\n\r\nفارابى و كتاب احصاء العلوم\r\nگويا ابو نصر فارابى ( م 339 ق ) نخستين دانشمند اسلامى است كه به طبقه‌بندى علوم توجه ويژه كرده است ؛ به همين سبب كتاب احصاء العلوم او ، مورد توجه دانشمندان غربى و شرقى بوده است و تأثير او را مىتوان بر آثارى كه بعدها در همين زمينه پديد آمد ، پى گرفت .\r\nفارابى ، علوم را برطبق ديدگاه‌هاى فلسفى خود طبقه‌بندى كرده و مىتوان اين‌گونه طبقه‌بندى را بيش از هر موضوع ديگرى ، « فلسفى » محض دانست . فارابى خود تصريح كرده است كه يكى از مهم‌ترين اهداف او در نگارش چنين كتابى ، ارائهء فهرستى از علوم عصر خويش است و شناخت اجمالى از موضوعات اصلى و فرعى هريك از آنها . برخى « 2 » گفته‌اند كه او علوم را طبقه‌بندى نكرده ، بلكه فقط آنها را برشمرده و تعريفى كوتاه از هريك به دست داده است . « 3 » اما چنان‌كه ديگر محققان به درستى گفته‌اند ، او در واقع در نظر داشته تا علوم عصر خويش را طبقه‌بندى كند ، گو اينكه به هدف اصلى خود تصريح نكرده است . « 4 » اينكه فارابى يك‌يك موضوعات را به‌گونه‌اى منطقى و منظم مطرح مىكند ، خود مؤيدى بر درستى نظر مذكور است . وى پس از ذكر علوم كلى ، به نقل جزئيات و شاخه‌هاى هر علم مىپردازد و خود مىگويد : « ما مختصرى از هرآنچه را كه هريك از علوم شامل آن است ، معرفى خواهيم كرد ، آن‌گاه اجزاء هريك را كه جزئى دارند ، برخواهيم شمرد » . « 5 »\r\nفارابى معرفت را به پنج فصل تقسيم كرده است و هر فصلى در علم و معرفت جايگاهى اساسى دارد ، آن‌گاه پنج فصل مذكور را به صورت منطقى برمىشمرد . او نخست از علوم مربوط به زبان بحث خود را آغاز مىكند ، زيرا از ديدگاه او ، علوم وابسته به زبان مدخل ورود\r\n\r\n\r\n","description":"","footnote":"\r\n( 1 ) . حاجى خليفه ، همان ، ج 1 ، ص 39 .\r\n( 2 ) . براى آگاهى بيشتر ، نك : ابو عبد اللّه خوارزمى ، مفاتيح العلوم ، ترجمهء حسين خديوجم ، مقدمهء مترجم .\r\n( 3 ) . ابو نصر فارابى ، احصاء العلوم ، به كوشش عثمان امين ، قاهره ، ص 2 - 41 .\r\n( 4 ) . پيشين ، مقدمهء عثمان امين ، ص 5 .\r\n( 5 ) . عبد الوهاب ابو النور ، مقدمه بر مفتاح السعاده ، ص 31 .\r\n","page_name":" فهرست و مقدمه 42 ","page_number":42},
  {"content":"\r\n\r\nبه هر علم ديگر است و كسى مىتواند سخن خود را درست و منطقى و قابل فهم ، دربارهء هر علمى به زبان يا قلم جارى كند ، كه نخست قواعد دستورى و لغوى زبان مبدأ خود را به خوبى فراگرفته و بتواند مقصود خويش را به نحو وافى به مقصود بيان كند . آن‌گاه در فصل دوم به علم منطق مىپردازد و اين علم را بر ديگر علوم مقدم مىدارد ، زيرا علم منطق مشتمل است بر قوانين سخن و كلام و براى پژوهش در هر علمى بدان نياز هست . در واقع ، منطق راهبر خرد است به سوى راه درست و استوار . فارابى ، همچون ارسطو ، علم منطق را از فلسفه جدا كرده است . آن‌گاه رياضيات را در مقدمهء علوم عقلى قرار داده است ، زيرا رياضيات از جمله علوم برهانى است و بر ديگر علوم فلسفه نيز به سبب استحكامى كه در قوت استدلال دارد ، مقدم است . فارابى ، علم طبيعى و الهى را در فصل چهارم يك جا مطرح كرده است ، زيرا از ديدگاه او ، هر دو علم به موجودات طبيعى مىپردازند ؛ با اين تفاوت كه در يكى موجودات به وجود مطلق يا « واجب الوجود » متصل مىشوند و در ديگرى در باب خود « واجب الوجود » مورد توجه قرار مىگيرد . فصل پنجم از كتاب احصاء العلوم به « حكمت عملى » يا همان اخلاق اختصاص يافته است . اين ترتيب از طبقه‌بندى ، با نظريهء فارابى در كتاب ديگرش التنبيه على سبيل السعادة هماهنگى دارد . « 1 »\r\n\r\nخوارزمى و كتاب مفاتيح العلوم\r\nابو عبد اللّه محمد بن احمد بن يوسف خوارزمى ( م 387 ق ) كه كتاب مفاتيح العلوم خود را براى ابو الحسن عتبى ، وزير دانشمند نوح بن منصور سامانى نگاشت « 2 » ، با تأليف اين كتاب ، كوشش جديدى براى ارائهء طبقه‌بندى علوم به كار برد . به نظر مىرسد كه خوارزمى در تأليف اين كتاب ديدگاهى فلسفى داشته ، ولى بيشتر كوشيده است ، فهرستى از همهء علوم عصر خويش و جزئيات آن ، حتى اصطلاحات علمى آن روزگار به صورتى « دايرة المعارفى » ارائه دهد .\r\nاو در مقدمهء كتاب مىگويد كه قصد ندارد همهء علوم را طبقه‌بندى كند ، بلكه هدف اساسى او ، ارائهء فهرستى از اصطلاحات خاص هر علم است تا كاتبان ديوان از هر علمى اطلاع اجمالى حاصل كنند . « 3 » به همين سبب ، خوارزمى توضيح چندانى در باب ديدگاه‌هاى\r\n\r\n\r\n","description":"","footnote":"\r\n( 1 ) . ابو نصر فارابى ، همان .\r\n( 2 ) . همو ، التنبيه على سبيل السعادة ، حيدرآباد دكن ، 1346 ق ، ص 26 - 15 .\r\n( 3 ) . دربارهء او ، نك : مقدمهء حسين خديوجم ، بر ترجمهء فارسى كتاب .\r\n","page_name":" فهرست و مقدمه 43 ","page_number":43},
  {"content":"\r\n\r\nفلسفى خويش ارائه نمىدهد ، با اين همه طبقه‌بندى او از علوم ، حائز اهميت است .\r\nخوارزمى علوم را به دو « مقاله » يا بخش تقسيم كرده است : نخست علوم شرعى و آنچه از علوم اسلامى بدان وابسته است و بخش دوم در دانش‌هاى بيگانه يا « عجمى » . « 1 » بنابراين ، وى بخش نخست از كتاب خود را به علوم اسلامى كه در فرهنگ و تمدن اسلامى به وجود آمده و پرورش يافته‌اند ، اختصاص داده است و بخش دوم را به علومى كه مهد آنها در ايران يا يونان يا هند بوده است ، مانند فلسفه و منطق ، اما مسلمانان نيز در آن نقش داشته‌اند ، سپس علومى كه به نحوى معقول هستند ، مانند علم الفلك و رياضيات و كيميا يا شيمى .\r\nبايد گفت كه نمىتوان انتظار داشت ، طبقه‌بندى خوارزمى همچون فارابى از نظمى منطقى و فلسفى پيروى كند ، ولى او به امتياز هر علم بر علم ديگر با توجه به موضوع و هدف اساسى آن توجه داشته است . از نظر او ، برخى علوم هدف‌اند و برخى ديگر وسيله و طبيعى است كه اولى برتر از دومى است . به همين سبب ، وى موضوعات را در هر بخشى بدين‌گونه ترتيب مىبخشد : مثلا در مقالهء اول ، علوم شرعى را از علوم مربوط به ادبيات عرب و تاريخ جدا كرده و علوم شرعى را بر ديگر علوم مقدم داشته است ؛ زيرا در نظر او ، علوم شرعى هدف اصلى هستند و ادبيات عرب تنها براى وصول به هدف به كار مىآيد ، و بنابراين « وسيله » است . آن‌گاه از آنجا كه مردم در زندگى خود نيازمند قانون هستند ، فقه را بر علم كلام مقدم كرده و مىگويد كار دين و دنيا بدان وابسته است . همچنين با آنكه بسيارى مصنفان ، علم كلام را به سبب بحث دربارهء پروردگار و اسماء و صفات حضرت حق و ديگر اعتقادات بر ساير علوم ترجيح داده‌اند ، او علم فقه را بر اين علم ترجيح و برترى داده است .\r\nپس از همهء اينها ، او به ذكر ادبيات عرب مىپردازد ، زيرا ادبيات براى اطلاع از آيات الهى و احاديث حضرت رسول ( ص ) لازم و واجب است ؛ البته در باب ادبيات نيز ، « نحو » را - كه پدر زبان عربى است - بر صرف مقدم كرده است . آن‌گاه باب ششم از « مقالهء اول » را به « تاريخ » اختصاص داده است .\r\nوى در « مقالهء دوم » كتاب ، علوم بيگانه را به نه باب تقسيم كرده است : باب اول ، فلسفه ؛ باب دوم ، منطق ؛ باب سوم ، پزشكى ؛ باب چهارم ، علم الحساب ؛ باب پنجم ، هندسه ؛ باب ششم ، نجوم و ستاره‌شناسى ؛ باب هفتم ، موسيقى ؛ باب هشتم ، حيل يا فيزيك ؛ باب نهم ،\r\n\r\n\r\n","description":"","footnote":"\r\n( 1 ) . ابو عبد اللّه خوارزمى ، مفاتيح العلوم ، به كوشش فلوتن ، ليدن ، 1895 ، ص 5 .\r\n","page_name":" فهرست و مقدمه 44 ","page_number":44},
  {"content":"\r\n\r\nكيميا يا شيمى . « 1 »\r\nكتاب خوارزمى ، شايد بيش از هر موضوع ديگرى ، آينه‌اى است از اوضاع و شرايط فرهنگى آن عهد و با توجه به آن ، مىتوان تا حدود بسيارى از فضاى فرهنگى روزگار وى آگاه شد . مثلا آنجا كه وى مقالهء اول كتاب را به « علوم شرعى » اختصاص داده ، نشانه‌اى است از اهميت اين موضوع در جامعهء مسلمانان و احتمالا كثرت تأليفات در اين باب . نكتهء مهم ديگر در كتاب خوارزمى كه مىتواند در سير بررسى فرهنگ و تمدن اسلامى نيز مفيد و مؤثر باشد ، رويكرد او به طبقه‌بندى علوم فارغ از نظام انديشهء ارسطويى است . چنين رويكردى از بخش بزرگى از كتاب خوارزمى به چشم مىخورد . در واقع او كوشيده تا علوم عصر خويش را از ديدگاه يك دانشمند مسلمان عرضه و طبقه‌بندى كند : نخست آنكه وى اساسا علوم را به اسلامى و غير اسلامى تقسيم كرده و ميان آن دسته از علوم كه به‌هرحال منشأ و سرچشمهء اسلامى ندارند ، با علومى كه خاص اسلام است ، تفاوت قائل شده است .\r\nبنابراين خوارزمى از تأثير ارسطو و پيروان او ، مانند فارابى تا حد بسيارى فارغ بوده است . او به بسيارى از موضوعاتى كه ارسطو و پيروان او ، از مسلمان و غير مسلمان از آن غفلت كرده بودند ، اشاره كرده و براى آنها جايگاهى ويژه قائل شده است ، مانند علم تاريخ و پزشكى و شيمى ؛ البته افزون بر علوم الهى محض . اختلاف اساسى ديگرى نيز ميان نظام فكر ارسطويى در طبقه‌بندى علوم ابو عبد اللّه خوارزمى هست و آن اينكه ارسطو ، شعر را جزو علوم فلسفى بر شمرده و خوارزمى آن را در بحث از علوم وابسته به ادبيات جاى داده است . البته نبايد از ياد برد كه خوارزمى در تقسيمات علم منطق كاملا به روش ارسطويى عمل كرده است . « 2 »\r\n\r\nطب ( پزشكى ، داروشناسى ، دام‌پزشكى ، تأسيس بيمارستان )\r\nعلم طب مانند علم نجوم از نخستين فنونى است كه در بين مسلمانان رواج يافت و مورد توجه خاص مسلمانان و خلفا و امراى آنها واقع شد . اهميت اين علم به حدى بود كه علم ابدان در رديف علم اديان شمرده مىشد .\r\nدربارهء پزشكان دربار نخستين خلفاى اموى فقط جزئيات ناچيزى در دست است .\r\nقصيدهء عربى منسوب به تياذق ، طبيب راجع به حفظ الصحة به دست ما رسيده كه ترجمهء\r\n\r\n\r\n","description":"","footnote":"\r\n( 1 ) . پيشين ، ص 6 .\r\n( 2 ) . ناهد محمد سالم ، همان ، ص 125 .\r\n","page_name":" فهرست و مقدمه 45 ","page_number":45},
  {"content":"\r\n\r\nمنظومى به فارسى از آن به ابن سينا نسبت داده شده است . اين قطعهء عربى ظاهرا مشتمل بر هشت بيت بوده كه با اين بيت آغاز مىشود :\r\n توق اذا استطعت ادخال مطعم * على مطعم من قبل فعل الهواظم\r\nتا طعامى نگذرد از معده بر بالاى آن * هر طعامى كان خورى باشد تو را عين زيان \r\nابن ابى اصيبعه ، يك كناش بزرگ و دو كتاب كبير در تهيهء ادويه و تفسير اسامى ادويه را به او نسبت مىدهد . « 1 »\r\nتصنيف ديگرى از « ماسرجويه » يا « ماسرجيس » - كه از اطباى ساكن بصره و ايرانى و يهودى مذهب بوده است - در دست است . ماسرجويه كتب هرون يا اهرن اسكندرانى را - كه از يونانى به سريانى ترجمه شده بود - از سريانى به عربى ترجمه كرده است . هرون - كه ظاهرا معاصر رسول اكرم ( ص ) بود - كتاب طبى مشتمل بر سى قسمت ، مانند دايرة المعارف طبى به زبان يونانى يا سريانى تأليف كرده بود كه آن را به لاتين  Randeotate Medicinae  مىگفتند . برخى مآخذ ، هرون را كشيش ناميده‌اند . ماسرجويه در عهد امويان مىزيسته و در زمان دولت مروانى درگذشته است ، يعنى در حدود 65 - 64 ق و اگر اين تاريخ درست باشد ، ترجمهء او اقدام تراجم علم طب يونانى به عربى است . « 2 »\r\nدر واقع علم طب به معنى معروف آن در دورهء اسلامى با ترجمهء كتاب‌هاى يونانى و هندى آغاز مىشود . از سال 457 م دولت روز نسطورىها را از قلمروى خود راند و در 489 م رسما مركز اين فرقه را بست و سپس رؤساى روحانى نسطورى آن مركز را در نصيبين قرار دادند . پس از آن نسطوريان به سوى مشرق و به‌ويژه قلمروى ايران و پايتخت آن دولت انتقال يافتند . در واقع « مدرسهء ايران » قبلا در 363 م از نصيبين به رهاء منتقل شده بود .\r\nمركز روحانى نسطوريان بعدها در 498 م به پايتخت ايران ، يعنى سلوكيه و تيسفون انتقال يافت . نسطورىها پس از بسته شدن مدرسه‌شان در رهاء و مورد تعقيب قرار گرفتن از جانب مونوفيزيت‌ها و به‌ويژه يعقوبيان ، پيروان يعقوب بردعانا ، مركز علم خود را در گندىشاپور\r\n\r\n\r\n","description":"","footnote":"\r\n( 1 ) . فؤاد سزگين ، تاريخ نگارش‌هاى عربى ، پزشكى - داروسازى ، جانورشناسى - دام‌پزشكى ، ج 3 ، تهران ، 1380 ، ص 277 ؛ سيد حسن تقىزاده ، تاريخ علوم در اسلام ، به كوشش عز اللّه عليزاده ، تهران : انتشارات فردوس ، 1379 ، ص 5 - 214 .\r\n( 2 ) . احمد بن ابى اصيبعه ، عيون الانباء ، به كوشش آوگوست مولر ، قاهره 1299 ق / 1882 م ، ج 1 ، ص 163 ؛ فؤاد سزگين ، همان ، ص 293 ؛ تقىزاده ، همان ، ص 8 - 216 .\r\n","page_name":" فهرست و مقدمه 46 ","page_number":46},
  {"content":"\r\n\r\nبرقرار نمودند و در آنجا يك مدرسهء طبى داير شد كه در آن علم طب يونانى - كه حامل آن نسطوريان روم بودند - و طب هندى - كه از سواحل سند به آنجا راه يافت - آميخته شد .\r\nگندىشاپور يك بيمارستان و يك دانشكدهء پزشكى مهم داشت كه طرفدار ترجمهء متون پزشكى يونانى و احتمالا سنسكريت به فارسى ميانه و سريانى بود ، اما اين نظر را برخى مورخان اخير مورد پرسش قرار داده‌اند . شايد درمانگاه كوچكى در آنجا وجود داشته كه در آن پزشكى يونانى - رومى را به كار مىبستند و نيز جايى براى مطالعهء كتب پزشكى بوده ، مانند آنچه در شهرهايى ديگر چون شوش وجود داشت . البته انحصار پزشكى اوليه در بغداد به نسطوريان بدين معنى بود كه طب ادعايى ايشان ، يعنى طب مبتنى بر متن‌هاى يونانى را بر شيوه‌هاى رقيبان پزشكى ، يعنى پزشكى زرتشتيان و هندوان يا طب بومى عربستان ، برترى مىدادند . « 1 »\r\nتأثير گندىشاپور بر پزشكى اوليهء دورهء عباسيان ، نظر به نقش برجسته‌اى كه به خانوادهء بختيشوع داده شده بود ، آشكار است . دوازده عضو اين خاندان براى هشت نسل از نيمهء سدهء دوم تا نيمهء دوم سدهء پنجم ، پزشك و مشاور خلفا و غالبا بانى ترجمهء متن‌هاى پزشكى و نگارش رسالات جديد بودند . در 148 ق خليفه منصور كه دچار درد معده بود ، جرجيس بن جبرائيل بن بختيشوع ، سرپزشك و مؤلف كنّاشى به سريانى ، را از گندىشاپور به بغداد فراخواند . جرجيس سرانجام به گندىشاپور بازگشت و پس از 151 ق در آنجا درگذشت .\r\nاما پسرش در 171 ق به عنوان پزشك خليفه هارون الرشيد به بغداد فراخوانده شد و تا زمان مرگش در 185 ق در آنجا ماند . نسل‌هاى بعدى پزشكان خانوادهء بختيشوع در بغداد مقيم شدند . گفته شده كه شاپور بن سهل ، پزشك مسيحى دربار متوكل عباسى ، نيز پيش از آمدن به بغداد در گندىشاپور به كار پزشكى مشغول بود . « 2 »\r\nدر اوايل خلافت عباسى توجه و علاقه‌مندى به آثار پزشكى و علمى فرهنگ‌هاى قديم‌تر ، به‌ويژه يونانى ، معطوف گشت . اين امر بىشك به تشويق پزشكان مسيحى دربارى\r\n\r\n\r\n","description":"","footnote":"\r\n( 1 ) . فؤاد سزگين ، همان ، ص 5 - 241 و 72 - 257 ؛ ديميترى گوتاس ، تفكّر يونانى ، فرهنگ عربى ( نهضت ترجمهء كتابهاى يونانى به عربى در بغداد و جامعهء آغازين عباسى ( سده‌هاى دوم تا چهارم / هشتم تا دهم ) ، ترجمهء محمد سعيد حنائى كاشانى ، تهران : مركز نشر دانشگاهى ، 1381 ، ص 18 ، 187 ، 189 .\r\n( 2 ) . فؤاد سزگين ، همان ، ص 281 ؛ احمد عيسى بك ، تاريخ بيمارستان‌ها در اسلام ، ترجمهء نور اللّه كسائى ، مؤسسهء توسعه دانش و پژوهش ايران ، 1371 ، ج 1 ، ص 57 .\r\n","page_name":" فهرست و مقدمه 47 ","page_number":47},
  {"content":"\r\n\r\nبود كه به سريانى و يونانى مىخواندند يا سخن مىگفتند . پس از آنكه كار ترجمه در مقياسى بزرگ رونق گرفت ، نظريه‌ها و اعمال پزشكى يونان و روم شرقى كاملا پذيرفته شد و در روش پزشكى افراد مهذّب آن روزگار جاى گرفت . مؤثرترين نوشته‌هاى يونانى كه به عربى ترجمه شد ، عبارت بود از : تأليف ديوسكوريدس ( در برخى منابع اسلامى ، ديوسقوريدس ، پزشك يونانى سدهء دوم ميلادى ) دربارهء مفردات پزشكى  ( materia medica )  ، رسالات روفس افسيسى ، فصل مربوط به جراحى از دانشنامهء يونانى ، تأليف « بولس اجانيطى » كه در سدهء هفتم در اسكندريه كار مىكرد و به‌ويژه ، نوشته‌ها و شرح حجم جالينوس دربارهء طب بقراطى . هر چند نوشته‌هاى بقراطى به‌طور گسترده‌اى مورد استفادهء برخى پزشكان دورهء اسلامى قرار گرفتند ، اما به‌طور كلى تأثير تعيين‌كننده و مستقيم نوشته‌هاى جالينوسى را نداشتند . « 1 »\r\nدر اوايل سدهء سوم ، بنيادى به نام بيت الحكمه براى پيشبرد امر ترجمهء متن‌هاى خارجى در بغداد تأسيس شد . پركارترين مترجم بيت الحكمه حنين بن اسحاق عبّادى ، از مسيحيان نسطورى اهل حيره در جنوب عراق بود . او متن‌ها را اغلب با همكارى ديگران ، از جمله با پسرش ، اسحاق بن حنين و برادرزاده‌اش ، حبيش به سريانى و عربى برمىگرداند . حنين ده سال پيش از مرگش نوشت كه فقط از آثار جالينوس 95 اثر را به سريانى و 34 اثر را به عربى برگردانده بود . حنين نوشته‌هاى پزشكى بديعى نيز تأليف كرد ، از جمله رسالهء بسيار پرنفوذ كتاب المسائل فى الطّب للمتعلمين و رساله چشم‌پزشكى ، كتاب العشر مقالات فى العين .\r\nحنين و مترجمان ديگرى ، مانند قسطا بن لوقاى بعلبكى ، به عنوان مشاور و دانشمند به دربار راه داشتند و از طريق ترجمه‌ها و نيز تأليفات بديع خود نقشى اساسى در تكوين واژگان علمى و پزشكى كلاسيك اسلامى ايفا كردند . « 2 »\r\nشمارى از پزشكان اوليه هستند كه معلوم نيست خودشان آثارى ترجمه كرده باشند ، اما نوشته‌هايشان نشان مىدهد نخستين دورهء پذيرش مواد و مطالب علمى خارجى است .\r\nمهم‌ترين آنان مسيحى نسطورى ديگرى به نام ابن ماسويه است كه پدرش پيش از رفتن به\r\n\r\n\r\n","description":"","footnote":"\r\n( 1 ) . فؤاد سزگين ، همان ، ص 82 - 49 و 7 - 95 و 203 - 108 ؛ ديميترى گوتاس ، همان ، ص 217 .\r\n L . I . Conrad , \" The Arab - Islamic Medical Tradition \" , in M . Neve Conrad , et al . , The Western Medical Tradition , 800 B . C . to 1800 A . D . Cambridge 1995 , pp . 93 - 138 . \r\n( 2 ) . فؤاد سزگين ، همان ، ص 45 - 328 ؛ على بن يوسف قفطى ، تاريخ الحكماء ، به كوشش يوليوس ليپرت ، لايپزيگ ، 1903 م ، ص 4 - 173 ؛ ابن نديم ، الفهرست ، ص 353 .\r\n","page_name":" فهرست و مقدمه 48 ","page_number":48},
  {"content":"\r\n\r\nبغداد از پزشكان گندىشاپور بود . ابن ماسويه شمار درخور توجهى تك‌نگارى به عربى دارد كه دربارهء موضوع‌هايى چون تب‌ها ، جذام ، ماليخوليا ، مسائل تغذيه ، بيمارىهاى چشم و اصول پزشكى است . « 1 » شخصيت مهم ديگر ابو الحسن على بن سهل ربّن طبرى بود كه كمى پس از 240 ق درگذشت . او نه فقط در كتاب فردوس الحكمه - كه در 235 ق آن را به خليفه متوكل اهدا كرد - روش‌هاى پزشكى يونانى - رومى را خلاصه كرد ، بلكه فصل جداگانه‌اى نيز به پزشكى هندى اختصاص داد . اين كتاب ، نخستين كتاب جامع پزشكى است كه تأثير بزرگى بر پزشكان بعدى نهاد . نظريات على بن ربّن طبرى در آسيب‌شناسى و طب بالينى و داروشناسى اهميتى فراوان دارد . « 2 »\r\nدر پايان سدهء سوم ، نظام بقراطى آسيب‌شناسى ، به‌ويژه آن‌چنان‌كه جالينوس مرّوج آن بود ، تقريبا اساس همهء مباحث علمى پزشكى دورهء اسلامى را تشكيل مىداد . همچنين در سدهء سوم نوع تازه‌اى از نوشته‌هاى پزشكى پديد آمد كه الطّب النّبوى ناميده مىشد و هدف از تدوين آنها ارائهء راه ديگرى در برابر نظام‌هاى پزشكى موجود بود كه منحصرا بر پايهء پزشكى يونان قرار داشت . مؤلفان اين نوع نوشته‌ها بيشتر عالمان دينى بودند تا پزشك ، و روش‌هاى پزشكى روزگار پيامبر ( ص ) و روش‌هاى مذكور در قرآن و حديث را از نظريات درمانى برگرفته از جامعهء يونانىگرا برتر مىدانستند و گاهى دو رويكرد را درهم مىآميختند . يكى از قديم‌ترين نمونه‌هاى اين مجموعه طب الائمه ( ع ) است كه به سدهء سوم بازمىگردد . تقريبا در همان زمان ابن حبيب اندلسى ، رسالهء مختصر فى الطّب را تأليف كرد كه نويسندگان بعد از آن بهره گرفتند . اين نوع آثار پزشكى در سده‌هاى هفتم و هشتم كاملا مقبوليت يافته بود و تاكنون نيز چنين مانده است . « 3 »\r\nدر پى اقتباس نسبتا سريع پزشكى يونانى ( با تركيبى از عناصر ايرانى و هندى ) كه در\r\n\r\n\r\n","description":"","footnote":"\r\n( 1 ) . على بن يوسف قفطى ، همان ، ص 4 - 382 ؛ محمد بن زكريا رازى ، الحاوى ، حيدرآباد دكن ، 1396 ق / 1976 م .\r\nج 5 ، ص 234 ؛ ج 6 ، ص 109 .\r\n( 2 ) . فؤاد سزگين ، همان ، ص 5 - 310 ؛ على ابن ربّن طبرى ، فردوس الحكمه ، به كوشش محمد زبير صديقى ، برلين ، 1928 ، ص 72 - 159 ، 3 - 420 ، 67 - 449 .\r\n( 3 ) . دربارهء طب نبوى ، نك : ابن حبيب ، مختصر فى الطب ، چاپ آلوارث د مرالس و خيرون ايروسته ، مادريد 1992 ؛ عبد الرحمن بن ابى بكر سيوطى ، المنهج السوى و المنهل الروى فى الطب النبوى ، چاپ حسن مقبولى ، بيروت 198 ؛\r\n Fazlur Rahman , \" Health and Medicine \" in the Islamic Tradition Change and Identity , New York 1987 ; The Oxford Encyclopedia of the modern Islamic World , ed . J . L . Esposito , New York - Oxford 1995 , S . V . \" Medicine Traditional Practice \" ( by Conrad ) . \r\n","page_name":" فهرست و مقدمه 49 ","page_number":49},
  {"content":"\r\n\r\nسدهء سوم روى داد ، سازماندهى مجموعهء وسيع دانش پزشكى موجود در قالبى منطقى و سهل الوصول ، دنبال شد . در سدهء چهارم و اوايل سدهء پنجم تأليف چهار دانشنامهء جامع پزشكى به عربى تأثير ويژه‌اى داشت . با اين حال هيچ ويرايش يا ترجمهء جديد انتقادى از اين دانشنامه‌ها به عمل نيامده است . دو فقره از اين آثار بنيادى را ابو بكر محمد بن زكرياى رازى نوشته است : كتاب المنصورى فى الطّب و كتاب الحاوى . اثر نخست - كه نويسنده آن را در 290 ق به شاهزادهء سامانى ، ابو صالح منصور بن اسحاق ، فرماندار رى ، اهداء كرده - كتاب آموزشى عمومى نسبتا كوتاهى است ، ولى اثر دوم را [ شاگردان رازى 
  ] پس از مرگ او از تلفيق يادداشت‌هاى وى ، از خوانده‌ها و ديده‌هاى شخصى وى تدوين كرده‌اند . الحاوى در تأليفات تاريخ پزشكى اثرى يگانه است . اين كتاب آن‌قدر مفصّل بود كه اندك كسانى توانايى تهيهء نسخه‌اى از آن را داشتند . پزشكان بعدى از اين كتاب ، بهره بردند ، اما اين نوشته بدون منتقد هم نبود و در واقع ، كتاب كامل الصناعة الطبيّه را على بن عباس اهوازى تا حدى براى جبران فقدان ساختار مناسب و توجه ناكافى به تشريح و جرّاحى كه در الحاوى بارز است ، نگاشت . اين كتاب يكى از جامع‌ترين و سازمان‌يافته‌ترين مجموعه‌هاى پزشكى آثار اوليهء پزشكى است . تقسيم آن به دو بخش متمايز نظرى و عملى ، قالب مناسبى براى همهء نوشته‌هاى پزشكى بعدى در سده‌هاى ميانهء اسلامى پديد آورد . « 1 »\r\nهم رازى و هم ابن سينا رسائلى دربارهء موضوع‌هايى خاص نگاشته‌اند . رازى تك‌نگارى مهمى دربارهء آبله و سرخك نوشت ، هرچند قديم‌ترين مقاله دربارهء اين موضوع از ثابت بن قرّه حرّانى بود . در ميان ديگر مقالات رازى نوشته‌اى است دربارهء قولنج و رساله‌اى در انتقاد از فلسفهء طبّى جالينوس به نام الشكوك على جالينوس . كتاب الجدرى و الحصبه ( آبله و سرخك ) رازى شايد از همهء تأليفات او بيشتر جلب‌توجه غربيان را كرده است . ترجمهء لاتينى اين كتاب بين سال‌هاى 1498 و 1866 م نزديك به چهل بار چاپ شده است . ترجمهء يونانى و فرانسوى و آلمانى و انگليسى آن‌هم نشر شده است . كتاب الجدرى رازى خيلى مورد اعجاب و تحسين غربىها قرار گرفته و آن را يكى از بهترين كتب طبى قديم شمرده‌اند .\r\nاين كتاب قديم‌ترين و مهم‌ترين كتاب طبى ابتكارى دربارهء آبله و حصبه ( به معناى سرخك )\r\n\r\n\r\n","description":"","footnote":"\r\n( 1 ) . نك : محمد بن زكريا رازى ، همان ، ج 22 ، ص 7 - 61 ؛ محمود نجم‌آبادى ، تاريخ طب در ايران پس از اسلام ، از ظهور اسلام تا دوران مغول ، تهران ، 1353 ، ص 31 - 430 ؛ على بن يوسف قفطى ، همان ، ص 274 ؛ محمد تقى دانش‌پژوه ، « از ابن هندو تا ابن سرابيون » ، مفتاح الطب على بن حسين ابن هندو ، تهران ، 1368 ، ص 187 .\r\n","page_name":" فهرست و مقدمه 50 ","page_number":50},
  {"content":"\r\n\r\nاست و در آن زمان گام مهمى در پيشرفت علم طب مسلمين به‌شمار مىآمد . رازى اولين كسى است كه آبله را از سرخك تميز داده و شرحى كه در باب آنها و معالجهء آنها نوشته ، تقريبا شبيه به تحقيقات امروزى ماست . نويبورگر مىگويد : « از راه انصاف و از هر حيث اين كتاب زينتى است در تأليفات طبى مسلمين » . كتاب معروف ديگر وى در باب سنگ مثانه و كليه است . متن عربى اين كتاب ، مقالة فى احصى المتولد فى الكلى و المثانى است كه ترجمهء فرانسوى آن در لندن در سال 1896 م . چاپ شده است .\r\nتك‌نگارىهاى پزشكى ابن سينا شامل رساله‌هايى دربارهء قولنج ، الأدوية القلبيّة ( داروى بيمارىهاى قلبى ) و فصد ، و همچنين يك منظومهء آموزشى پزشكى به نام ارجوزة فى الطب است كه رواج ويژه‌اى يافت . نوشته‌هاى اسحاق بن سليمان اسرائيلى در سدهء چهارم ، به‌ويژه نوشتهء او دربارهء تب‌ها خوانندهء بسيار داشت . نوشته‌هاى شاگرد او ، ابن جزّار تونسى ، نيز چنين بود . ابو القاسم زهراوى ، پزشك دربار عبد الرحمن سوم ، دانشنامه‌اى سى جلدى به نام كتاب التصريف لمن عجز عن التأليف در قرطبه تأليف كرد كه به دليل مجلد آخر آنكه دربارهء جراحى بود ، اعتبار بسيار كسب كرد . در نيمهء دوم سدهء چهارم اخوينى بخارى ، شاگرد يكى از شاگردان محمد زكرياى رازى ، نخستين پزشكىنامهء ( موجود ) به فارسى ، هداية المتعلمين فى الطّب ، را تأليف كرد . چندين دست‌نوشتهء بازمانده از كتاب درسى عمومى پزشكى به عربى ، كتاب المعالجات البقراطيّة ، نوشتهء احمد بن محمد طبرى ، پزشك دربار ركن الدولهء ديلمى ، سزاوار توجه بيشترى از سوى مورخان است . همچنين چندين رسالهء سعيد بن هبة اللّه ( م 495 ق ) ، پزشك دربار خلفاى عباسى ، المقتدى و المستظهر ، به‌ويژه كتاب المغنى فى تدبير الامراض و رسالهء طبّى - فلسفى فى خلق الانسان درخور توجه دقيق است . « 1 »\r\nاز همان سدهء سوم براى نشان دادن رابطهء افكار با بيمارىهاى مرتبط به هم ، نمودارهاى شاخه به شاخه به كار مىرفت . هرچند اين نمودارها در برخى نسخه‌هاى عربى « جوامع » رسالات جالينوسى ديده مىشود ، ظاهرا ابن ماسويه از نخستين كسانى بوده كه از آنها استفاده كرده است . قالب رايج ديگر براى بحث پزشكى شيوهء پرسش و پاسخ بود . حنين بن\r\n\r\n\r\n","description":"","footnote":"\r\n( 1 ) . عمر فروخ ، تاريخ العلم عند العرب ، بيروت 1970 ، ص 278 ، 543 ؛ دكتر التجانى الماصى ، مقدمه فى تاريخ لطب العربى ، خرطوم ، مطبعه مصر ، 1959 ، ص 81 - 79 ؛ نيز :\r\n . Jacquart , \" The Influence of Arabic Medicicne in the Medieval West \" in Encyclopedia of theHistory of \r\n. 984 - 963  Arabic Science , vol . III \r\n","page_name":" فهرست و مقدمه 51 ","page_number":51},
  {"content":"\r\n\r\nاسحاق اين روش را در كتاب المسائل فى الطّب للمتعلمين و نيز در المسائل فى العين خود به كار برده است . كسانى ديگر ، مانند سعيد بن أبى الخير مسيحى ( م 589 ق ) ، پزشك دربار ناصر ، خليفهء عباسى در كتاب الاقتضاب - كه مدخلى بر پزشكى است - اين روش را دنبال كردند . « 1 » اين زمان و در بين پزشكان ايرانى ، به‌ويژه نقش سيد اسماعيل جرجانى قابل توجه است . اسماعيل بن حسين بن محمد بن احمد جرجانى ، معروف به سيد اسماعيل جرجانى ، در گرگان به دنيا آمد ، به خوارزم سفر كرد و سرانجام در سال 531 ق در مرو درگذشت .\r\nجرجانى منشاء به وجود آمدن مكتب مهمى در پزشكى در ايران شد . اين مكتب ، نگارش آثار پزشكى به زبان فارسى است كه تا پيش از جرجانى بسيار اندك بوده‌اند . اما آثار جرجانى به منزلهء سنگ بناى مستحكمى شد براى نوشتن آثار پزشكى به زبان فارسى . در ميان آثار جرجانى ، به‌ويژه ذخيرهء خوارزمشاهى از اهميت بسيارى برخوردار است . اين كتاب دايرة المعارفى است از بخش‌هاى گوناگون پزشكى اسلامى ، شامل بيمارىشناسى ، علاج بيمارىها ، داروشناسى ، گياه داروشناسى و بحث‌هاى پايه براى رفع بيمارىها . ذخيرهء خوارزمشاهى كه در ده كتاب تهيه شده ، از همان موقع نگارش به عنوان اثرى بزرگ و پر حجم شناخته مىشد . بنابراين ، جرجانى به دستور و خواست آتسز ، پادشاه خوارزمشاهى از ذخيره خلاصه‌اى تهيه كرد كه پادشاه بتواند آن را در چكمه‌هايش جاى دهد ، ازاين‌رو اين كتاب به خفى علائى مشهور شد . جرجانى هم‌چنين به دستور وى ، الاغراض الطبيّه ، خلاصهء ديگرى از ذخيره نيز تهيه كرد . او هم‌چنين ويرايش عربى ذخيره را نيز پس از به پايان رساندن متن فارسى آن تهيه نمود . ذخيره تنها كتاب پزشكى به زبان فارسى است كه به عبرى ترجمه شده است . جرجانى در طيف وسيعى از علوم اسلامى ، شامل فلسفه ، منطق و پزشكى و به زبان‌هاى فارسى و عربى آثارى تأليف كرده است ، به‌گونه‌اى كه مىتوان او را در زمرهء پركارترين پزشكان ايرانى به‌شمار آورد . ذخيره از نظر جامعيت و غناى علمى آن از ميان متون مختلف پزشكى اسلامى تنها با قانون ابن سينا قابل مقايسه است . اين كتاب به‌ويژه مورد عنايت محققان معاصر تاريخ پزشكى در ايران قرار گرفته و تاكنون بخش‌هايى از آن چهار بار در ايران به چاپ رسيده است . بسيارى از موضوعات آن نيز به عنوان منبع و\r\n\r\n\r\n","description":"","footnote":"\r\n( 1 ) . دراين‌باره نك : فؤاد سزگين ، همان ، ص 9 - 302 و 363 ؛ حسين بن اسحاق ، المسائل فى الطب ، چاپ محمد على ابو ريّان و ديگران ، قاهره 1978 ، جاهاى متعدد .\r\n","page_name":" فهرست و مقدمه 52 ","page_number":52},
  {"content":"\r\n\r\nموضوع پايان‌نامه‌هاى متعدد ، مورد بررسى قرار گرفته است . « 1 »\r\nچهرهء اصلى آموزش پزشكى علمى در سوريه و مصر در سدهء هفتم ، مهذّب الدين عبد الرحيم بن على ، مشهور به دخوار ( م 628 ق ) است كه پزشكى را نزد ابن مطران آموخته و به نوبهء خود به شاگردان بسيارى در دمشق تعليم داده بود . او اندكى پيش از مرگ ، مدرسه‌اى ساخت كه ويژهء آموزش پزشكى بود . اين مدرسه در 628 ق حدود يك ماه پس از مرگ دخوار گشايش يافت و تا 820 ق - كه آن را تعمير و مرمت كردند - هنوز وجود داشت .\r\nدو شاگرد مشهورتر او ، ابن أبى اصيبعه و ابن نفيس بودند . ابن ابى اصيبعه در خانواده‌اى از پزشكان دمشقى به دنيا آمد و در دورهء خود چشم‌پزشك معروفى در بيمارستان نورى بود . امروز نام او بيشتر با كتاب عيون الأنباء فى طبقات الأطباء پيوند دارد ، كه در آن شرح احوال بيش از 380 پزشك و دانشمند را به دست مىدهد . مشابه اين اثر ، تأليف ابن قفطى همين زمينه را بسط بسيار داده است . « 2 »\r\nابن نفيس كه در منابع عربى معمولا به صفت نسب « القرشى » معروف است ، فقيهى معروف و نيز نويسنده‌اى پركار در زمينهء پزشكى بود . او در نزديكى دمشق به دنيا آمد و طب را در بيمارستان بزرگ نورى فراگرفت . پس از چندى به مصر عزيمت كرد و در بيمارستانى در آنجا به تدريس و طبابت پرداخت . همچنين پزشك شخصى ظاهر ، حاكم مملوك ، شد و اين منصب به او اختيارات انضباطى در مورد اطباى ديگر اعطاء نمود . وى تأليف دايرة المعارف پزشكى بسيار حجيمى ، با عنوان كتاب الشامل فى الصناعة الطبيه ، را پيش گرفت كه بنا بود بالغ بر سيصد جلد شود ، اما فقط هشتاد جلد آن را تكميل كرد . بخش‌هايى از اين تأليف در نه نسخهء خطى محفوظ مانده است كه يكى از آنها به خط خود اوست .\r\nهمچنين دربارهء چشم‌پزشكى و شرحى بر كتاب المسائل فى الطب حنين بن اسحاق نوشت .\r\nپرخواننده‌ترين تلخيص قانون ، كتاب الموجز ابن نفيس بود . او شرحى نيز بر كل قانون نوشت كه خود كارى معتبر است . ابن نفيس در اين كتاب از ابن سينا انتقاد كرده ، از جمله اينكه مىگويد مبحث كالبدشناسى به چندين بخش مختلف قانون گسترده شده است . ابن نفيس\r\n\r\n\r\n","description":"","footnote":"\r\n( 1 ) . نك : مجموعه مقالات كنگرهء بزرگداشت سيد اسماعيل جرجانى ، فرهنگستان علوم پزشكى جمهورى اسلامى ايران ، تهران ، 1381 .\r\n( 2 ) .\r\n G . Leiser , \" Medical Education in Islamic Lands from the Seventh to the Fourteenth Century \" , Journal of History of Medicine , XXVII ( 1983 ) , pp . 48 - 75 . \r\n","page_name":" فهرست و مقدمه 53 ","page_number":53},
  {"content":"\r\n\r\nسپس شرح جداگانه‌اى دربارهء كالبدشناسى نگاشت كه در چندين نسخه باقى مانده است . او در اين كتاب گردش ريوى خون را در حدود سه قرن پيش از آنكه اين جريان را اروپايىها كشف كنند ، توصيف كرده است . در اين كار او بىباكانه خاطرنشان ساخت كه جالينوس كاملا اشتباه كرده كه پنداشته است خون از يك طرف قلب به سوى ديگر آن مىرود .\r\nابن نفيس ساليان درازى از عمرش را در قاهره گذراند و در 687 ق در قاهره درگذشت و پيش از وفات ، خانه و كتابخانه‌اش را به بيمارستان نوساز منصورى در قاهره اهدا كرد . « 1 »\r\nطبيب و دانشمند برجستهء سدهء هفتم هجرى ابن قف پزشك مسيحى دمشقى و از شاگردان مهم ابن نفيس و ابن ابى اصيبعه بود . او كتابى دربارهء جراحى نگاشت كه تنها رسالهء عربى قرون وسطى به‌شمار مىآيد كه منحصرا به جراحى مىپردازد . اين كتاب العمدة فى صناعة الجراحة نام دارد كه همهء جنبه‌هاى جراحى به‌جز چشم‌پزشكى را مورد بحث قرار مىدهد .\r\nچشم‌پوشى ابن قف از موضوع جراحى چشم ، عامدانه بوده و سبب آن ، توجه وى به چشم‌پزشكى به عنوان يك زمينهء تخصصى طب و متمايز از ديگر موضوعات پزشكى است .\r\nابن قف در زمينهء جراحى فراوان كار كرده بود . ياد ابن قف ازاين‌رو زنده است كه او مويرگ‌ها را توصيف كرد و كار دريچه‌هاى قلب را توضيح داد . اين كشف مدت‌ها پيش از ساخت ميكروسكوپ و چهار قرن پيش از توصيف دقيق مويرگ‌ها توسط « مالپيگى » در اروپا بود . « 2 »\r\nمسلمانان در دو رشتهء پزشكى ، متون تخصصى گسترده‌اى به وجود آوردند :\r\nچشم‌پزشكى و داروشناسى . تقريبا همهء مجموعه‌هاى پزشكى فصل‌هايى دربارهء اين دو موضوع در بر داشت ، اما جامع‌ترين بحث‌ها در تك‌نگارىهاى متعددى يافت مىشود كه منحصرا به بيمارىهاى چشم يا داروهاى ساده و مركب اختصاص دارد .\r\nچشم‌پزشكى . موضوعى است كه نويسندگان دورهء اسلامى در قرون وسطى خلاقيّت چشم‌گيرى در آن نشان دادند . در اوايل سدهء سوم هجرى ، هم ابن ماسويه و هم شاگردش ، حنين بن اسحاق ، تك‌نگارىهاى معتبرى دربارهء موضوع نوشتند . هرچند نوشته‌هاى آنها تا حد زيادى مبتنى بر منابع يونانى است ، اما دانش آنها پيشرفت زيادى نسبت به آثار يونانى\r\n\r\n\r\n","description":"","footnote":"\r\n( 1 ) . كالين . ا . رنان ، تاريخ علم كمبريج ، ترجمهء حسن افشار ، تهران 1366 ، ص 9 - 328 ؛\r\n Sarton , Introduction to the History of Science , Baltimore , 1931 , Vol . II , pp . 1099 - 1101 . \r\n( 2 ) . كالين . ا . رنان ، همان ، ص 328 .\r\n","page_name":" فهرست و مقدمه 54 ","page_number":54},
  {"content":"\r\n\r\nموجود نشان مىدهد ، از جمله ، شناخت برخى از بيمارىهاى قبلا ناشناخته مانند آماس غشاى چشم ( در عربى : سبل ) ، كه به زودى روش‌هاى جراحى پيچيده‌اى براى آنها به وجود آمد . يكى از معتبرترين كتاب‌هاى چشم‌پزشكى نوشتهء على بن عيسى بود به نام تذكرة الكحالين در وصف 130 بيمارى چشم . از پزشكان تقريبا معاصر وى ، عمار موصلى است .\r\nعمار رساله‌اى دربارهء بيمارىهاى چشم دارد كه در آن ، دربارهء 48 بيمارى بحث مىكند . او در اين رساله به شيوهء در آوردن آب مرواريد ( كاتاراكت ) از راه سوزنى توخالى همراه با مكش اشاره دارد . در سده‌هاى ششم و هفتم هجرى علاقهء بىسابقه‌اى به تأليف رساله‌هاى عربى دربارهء چشم‌پزشكى وجود داشت . در اندلس محمد بن قسّوم بن اسلم غافقى كه آگاهى چندانى از او نداريم ، كتاب المرشد فى طب العين را نوشت . او در اين اثر كه نه فصل دارد ، به همهء جنبه‌هاى طبّى و جرّاحى و دارويى درمان بيمارىهاى چشم - كه تا آن زمان شناخته شده بودند - مىپردازد . در قاهره ، فتح الدين قيسى ( م 657 ق ) كتاب چشم‌پزشكى خود را به ملك صالح دوم ، نجم الدين ايوب ، اهدا كرد . رسالهء او نتيجة الفكر فى علاج امراض البصر نام داشت . اين اثر دربارهء تشريح و فيزيولوژى چشم و علل ، علامت‌ها و درمان 124 ناراحتى چشم است كه برخى از آنها ظاهرا براى نخستين‌بار در اين كتاب مطرح شده‌اند . يك دهه بعد ، خليفة بن ابى المحاسن حلبى كتاب جامع ديگرى دربارهء بيمارىهاى چشم در سوريه تأليف كرد . در كتاب خليفه به مطالب نوينى مانند نمودارهاى ابزارهاى چشم‌پزشكى و نخستين مورد ثبت شدهء كاربرد آهن‌ربا براى بيرون كشيدن يك شىء خارجى از چشم اشاره شده بود . توضيح كامل و روشنى از دانش چشم‌پزشكى سدهء هفتم را ابن نفيس در كتاب المهذّب فى طب العين داده است . در سدهء هشتم ، دانشمند مصرى ابن اكفانى رساله‌اى در چشم‌پزشكى به نام كشف الرّين فى أحوال العين نوشت و سپس خلاصه‌اى از آن تهيه كرد . در همين سده ، صدقة بن ابراهيم شاذلى كتاب العمدة الكحيليّة فى الامراض البصريّه را نوشت كه برخى نمونه‌هاى جالب دربارهء سطح علمى و بسامد جراحى چشم در آن روزگار را در بر دارد . افت نوآورى را - كه ويژگى بيشتر تأليفات پزشكى پس از سدهء هشتم است - در كتابى كه چشم‌پزشك مصرى ، نور الدين على بن مناوى در سدهء نهم نوشته ، مىتوان ديد . اين كتاب در واقع چكيده‌اى است كه ابن اكفانى از رسالهء خود تهيه كرده بود و مناوى در كنار آن ، متن كتاب مفصل‌تر ابن اكفانى و نيز بخش‌هاى مربوط از رسالهء\r\n\r\n","description":"","footnote":"","page_name":" فهرست و مقدمه 55 ","page_number":55},
  {"content":"\r\n\r\nابن نفيس دربارهء چشم‌پزشكى را گنجانده است . « 1 »\r\nداروشناسى . در داروشناسى ، كه آن را علم « صيدنه » يا « صيدله » نيز مىخوانند ، نويسندگان اسلامى به پيشرفت چشم‌گيرى دست يافتند . چه اينكه گسترهء جغرافيايى وسيع‌تر قلمرو اسلامى آنها را با داروهايى آشنا كرد كه براى ملل گذشته ناشناخته بود . اطلاع دربارهء مواد دارويى در آغاز مبتنى بر حدود پانصد ماده‌اى بود كه ديوسكورديوس وصف كرده بود . از بررسى قراباذين‌هاى شاپور بن سهل و ابو يوسف كندى و رسالهء قسطا بن لوقا به نام رسالة فى تدبير سفر الحج ، آشكار مىشود كه از سدهء سوم داروهاى بسيارى به كار مىرفت كه در پزشكى يونانى ناشناخته بود .\r\nبايد گفت داروها از نظر بساطت و تركّب به داروهاى مفرد ( عقاقير ، جمع عقّار ) و مركب ( قراباذين ، اقراباذين ) تقسيم مىشد . پزشكان داروهاى مركب را براى ايجاد تعادل ميان خواص و مزاج و طبيعت داروهاى مفرد و تأثير متناسب با بيمارى مىساختند و تجويز مىكردند و نيز از آنجا كه داروها نباتى ، معدنى يا حيوانى بود ، داروشناسى ارتباط بسيار نزديكى با گياه‌شناسى و جانورشناسى و كيميا داشت ؛ چنان‌كه آثارى چون فردوس الحكمه ، الحاوى و قانون هريك داراى فصولى در گياه‌شناسى و جانورشناسىاند . به‌هرحال از سدهء سوم هجرى پزشكان و داروشناسان نامدارى ظهور كردند كه آثارشان تا مدتهاى مديد مرجع و مستند پزشكان بعدى قرار گرفت . در سدهء سوم ، نخست بايد از ابن ربّن طبرى نام برد ؛ كتاب فردوس الحكمهء او نخستين كتاب جامع پزشكى و حاوى مطالبى مهم دربارهء داروشناسى است . كتاب بختيشوع بن جبرئيل در اين سده به نام نصائح الرهبان فى الادوية المركبه از ديگر آثار مهم در اين زمينه است .\r\nمعتبرترين كتاب دربارهء داروشناسى الجامع لمفردات الأدويه و الاغذيه ، نوشتهء ابن بيطار بود . الجامع راهنمايى است الفبايى براى بيش از 1400 دارو در 2324 مدخل مجزّا ، برگرفته از مشاهدات خود او و نيز بيش از 260 منبع مكتوب ديگر كه او از آنها نقل كرده است . اين\r\n\r\n\r\n","description":"","footnote":"\r\n( 1 ) . دربارهء چشم‌پزشكى ، نك :\r\n G . Russell , \" The Eemergence of Physiological Optics \" in Encyclopedia of the History of Arabic Science , VOL . II , pp , 672 - 715 ; avage - Smith , \" Ibnal - Nafis's Perfected Book an Ophthalmology \" , Journal . for the History of Arabic Science , vol . IV ( 1980 ) , pp . 147 - 206 . \r\n","page_name":" فهرست و مقدمه 56 ","page_number":56},
  {"content":"\r\n\r\nتأليف عظيم اساس بسيارى از كتاب‌هاى بعدى دربارهء مواد دارويى گرديد . همچنين كتاب هداية المتعلّمين اثر ابو بكر اخوينى بخارى در پزشكى و به‌ويژه داروشناسى درخور توجه بسيار است . اخوينى در اين كتاب با ديدگاهى انتقادى به نظريات داروشناسانهء پزشكان پيشين نگريسته ، و بيشتر داروهايى را كه وصف كرده ، خود آزموده است . كتاب ابو منصور موفق هروى به نام الابنيه عن حقايق الادويه - كه حاوى نوعى تقسيم‌بندى نوين داروهاست - به‌ويژه در شرق اسلامى رواج بسيار داشت . آثار ديگر در اين زمينه كنّاش فى الطب از يعقوب بن زكريا كسكرى و الادوية المفرده اثر احمد بن ابى الاشعث است . ابن سينا در كتاب قانون به طرز مبسوطى شناخت تأثير داروها از راه آزمايش و تجربه و انواع داروهايى كه خود ساخته و آزمايش كرده است ، يا نخستين توصيفات دقيق از داروهايى چون « ترياق كبير » ، « بزرگ دارو » و معجون « فيروزنوش » را آورده است . در همان روزگار ابو ريحان بيرونى كتاب صيدنه را در داروشناسى نوشت كه به سبب تقسيم‌بندى داروها و شيوهء استفاده از انواع آنها و تفاوت خواص برحسب نوع استفاده از آنها و ذكر نام‌هاى يونانى و سريانى و عربى و ايرانى داروها از مهم‌ترين آثار در نوع خود به‌شمار مىرود . « 1 »\r\nدام‌پزشكى . دربارهء دام‌پزشكى نيز مسلمانان كوشش‌هاى بسيار نشان دادند و كتاب‌هاى متعددى با عناوين كتاب الخيل ، الخيل و الفروسيه ، كتاب البيطره ، بيطارنامه ، فرسنامه و جز آن نگاشتند كه برخى از آنها اكنون در دست است و اهتمام مسلمانان را به اين فن نشان مىدهد . دراين‌باره فؤاد سزگين فهرست تفصيلى از آثار و منابع و نيز دانشمندان اسلامى كه در زمينه‌هاى جانورشناسى و دام‌پزشكى فراوان كار كرده‌اند ، عرضه كرده است . « 2 »\r\nدر سدهء پنجم هجرى نفوذ نظريه‌ها و روش‌هاى درمانى دانشمندان دورهء اسلامى به اروپا آغاز شد . يكى از نخستين آثارى كه به لاتينى ترجمه شد ، خلاصه‌اى از كتاب المسائل فى الطب ، نوشتهء حنين بن اسحاق بود كه در زبان لاتينى به ايساگوگه « 3 » معروف است و نقش\r\n\r\n\r\n","description":"","footnote":"\r\n( 1 ) . دربارهء داروشناسى ، نك : فؤاد سزگين ، همان ، ص 481 - 273 ؛ ابو ريحان بيرونى ، الصيدنه ، كراچى ، 1973 ، ص 15 - 3 ، 21 ، 6 - 125 ؛ اسماعيل جرجانى ، ذخيرهء خوارزمشاهى ، چاپ تصويرى به كوشش سعيدى سيرجانى ، تهران ، 1355 ، ص 687 ؛ عباس نفيسى ، « برخى گياهان . . . » ، جشن‌نامهء ابن سينا ، تهران ، 1344 ، ص 55 به بعد ؛ محمد زهير بابا ، الاقراباذينات او دسايقر الادوية العربيه ، ابحاث الندوة العالمية الاولى لتاريخ العلوم عند العرب ، حلب ، 1977 ، ص 579 به بعد .\r\n( 2 ) . فؤاد سزگين ، همان ، ص 525 - 485 .\r\n( 3 ) .  Isagoge \r\n","page_name":" فهرست و مقدمه 57 ","page_number":57},
  {"content":"\r\n\r\nاساسى در استقرار چارچوب نظرى پزشكى در اروپا داشت . تا اواسط سدهء هفتم هجرى نوشته‌هاى عمدهء على بن عباس مجوسى ، رازى و ابن سينا همه به لاتين ترجمه شده بود . نام مسوئه « 1 » وابسته به چندين رسالهء معتبر لاتينى شده بود كه فقط برخى از آنها واقعا نوشتهء ابن ماسويه است . نوشته‌هاى اسحاق بن سليمان اسرائيلى و ابن جزّار و نيز كتاب الكليات ابن رشد از طريق نسخه‌هاى ترجمه شده به لاتينى ، بسيار رواج يافت . فصل جرّاحى كتاب زهراوى و تقويم الصحة ، نوشتهء ابن بطلان كه به تاكوئيسم يا تاكوئينيوم سانيتاتيس « 2 » مشهور بود ، محبوبيت بسيارى در اروپا يافت . سواى چند استثناء ، اثر هيچ‌يك از مؤلفان آثار پزشكى اسلامى كه پس از ابن بطلان مىزيستند ، به لاتينى ترجمه نشده است .\r\nدر سدهء دهم هجرى اروپاييان دوباره به روش‌هاى درمانى در جهان اسلام علاقه‌مند شدند ، مثلا لئونارد رائو ولف « 3 » از 981 تا 983 ق / 1573 تا 1579 م براى گردآورى نمونهء گياهان و ثبت سنت‌هاى پزشكى محلى به سوريه ، عراق و فلسطين سفر كرد . در سدهء 12 هجرى / 18 ميلادى دو ترجمهء لاتينى از رسالهء رازى دربارهء آبله و سرخك انجام گرفت . « 4 »\r\nدر همين دوران نيز گاه به آثار برجسته‌اى برمىخوريم ، مانند كتاب نور العيون ، نوشتهء ابو روح محمد بن منصور جرجانى ، معروف به « زرّين دست » كه داراى مطالب بديع و بىسابقه‌اى است ؛ همچنين كتاب‌هاى سيد اسماعيل جرجانى ، پزشك نامدار سدهء ششم ، مانند ذخيرهء خوارزمشاهى و الاغراض الطبيه از اهميت خاصى برخوردار بودند ، به‌ويژه كتاب ذخيره افزون بر فوايد طبى ، اثرى گران‌بها در روان‌شناسى به‌شمار مىآيد . پزشك مشهور بعدى نجم الدين محمود بن الياس شيرازى در كتاب الحاوى فى علم التداوى به مباحثى چون آسيب‌شناسى بيمارىها پرداخته است . شايد مهم‌ترين پزشكى كه در دوران ركود به پژوهش‌هاى نو دست زده و آراى درخور توجهى عرضه داشته است ، بهاء الدوله محمد حسينى نوربخش ، صاحب خلاصة التجارب باشد كه دربارهء بيمارىهاى برخى اعضا نكات مهمى ارائه كرده است . از اين دوره به بعد با آنكه شمار كتب طبى در مصر ، شام ، ايران و شبه قارهء هند ، افزايش مىيابد و آثار بسيارى در طب و داروشناسى پديد مىآيد ، اما اين آثار در تاريخ طب\r\n\r\n\r\n","description":"","footnote":"\r\n( 1 ) .  Mesue \r\n( 2 ) .  Tacuinum Sanitatis \r\n( 3 ) .  Leonhard Rauwolf \r\n( 4 ) .\r\n D . Jacquart , Savage - Smith , \" Europe and Islam \" , in Western Medicine an Illustrated History , ed . I . London , Oxford 1927 , 40 - 53 . \r\n","page_name":" فهرست و مقدمه 58 ","page_number":58},
  {"content":"\r\n\r\nاهميت چندانى ندارند و اين روند تا ورود طب نوين به جهان اسلام همچنان تداوم يافت . « 1 »\r\nتأسيس بيمارستان . در سيرهء ابن هشام چگونگى به وجود آمدن نخستين مركز درمانى براى درمان مجروحان غزوهء خندق شرح داده شده است : بدين ترتيب كه بانويى به نام رفيده انصارى در مسجد پيامبر خيمه‌اى براى درمان زخمىها برپا كرده بود و به دستور رسول اكرم ( ص ) سعد بن معاذ را در آن بسترى كردند . مقريزى ساخت نخستين بيمارستان در جهان اسلام را از اقدامات وليد بن عبد الملك اموى در 88 ق مىداند . ابن دقماق نيز مىنويسد كه در عهد امويان ، خانهء ابو زبيد در محلهء سوق القناديل در فسطاط مصر تبديل به بيمارستان شده بود . « 2 »\r\nبه سبب بيمارى منصور در 148 ق جرجيس بن جبرائيل بن بختيشوع ( رئيس بيمارستان گندىشاپور ) از گندىشاپور به بغداد فراخوانده شد . از آن پس ، پزشكان برخاسته از اين بيمارستان ، در پيشرفت طب اسلامى و توسعهء بيمارستان‌ها سهم بسيارى داشتند .\r\nهارون الرشيد از جبرائيل بن بختيشوع بن جرجيس خواست كه در كنار كرخ بيمارستانى مانند گندىشاپور برپا كند . سپس ابو يوحنّا ماسويه را از گندىشاپور آورد و به رياست آن گماشت كه پس از او نيز فرزندش ، يوحنّا بن ماسويه ، به اين مقام رسيد . « 3 »\r\nبرمكيان نيز در بغداد بيمارستانى به نام خود ساختند و رياست آن را به طبيبى هندى به نام ابن دهن ، دادند و از او خواستند كه آثار طبى سنسكريت را به عربى برگرداند . بيمارستان هارون الرشيد - گرچه معلوم نيست تا چه زمانى داير بوده - مسلما براى تأسيس بيمارستان‌هاى ديگر سرمشق به‌شمار مىرفته است . « 4 »\r\nدر 247 ق فتح بن خاقان ، وزير ترك تبار خليفه متوكل ، در معافر فسطاط و در 302 ق\r\n\r\n\r\n","description":"","footnote":"\r\n( 1 ) .\r\n C . Elgood , A Medical History of Persian and the Eastern Caliphate , London , 1951 , pp . 57 , 142 . \r\n( 2 ) . ابن حوقل ، صورة الارض ، چاپ كرامرس ، ليدن ، 1967 ، ص 454 ؛ ابن بلخى ، فارس‌نامه ، چاپ گىلسترنج و رينولد آلن نيكلسون ، لندن ، 1921 ، چاپ افست ، تهران ، 1363 ، ص 139 ؛ احمد عيسى بك ، همان ، ص 368 ؛ رشيد الدين فضل اللّه ، سوانح الافكار رشيدى ، چاپ محمد تقى دانش‌پژوه ، تهران ، 1358 ، ص 80 - 173 ؛ همو ، وقفنامهء ربع رشيدى ، چاپ مينوى و ايرج افشار ، تهران ، 1356 ، ص 224 ؛ تيمور گوركانى ، تزوكات تيمورى ، تحرير ابو طالب حسينى تربتى به فارسى ، آكسفورد ، 1773 ، چاپ افست ، تهران ، 1342 ، ص 368 و 370 .\r\n( 3 ) . ابن هشام ، السيرة النبوية ، چاپ مصطفى مسقا ، ابراهيم ابيارى و عبد الحفيظ شلبى ، قاهره ، 1375 ق / 1955 ، ج 3 ، ص 239 ؛ ابن دقماق ، الانتصار لواسطة عقد الأمصار ، بولاق ، 1310 ، 1893 ، چاپ افست ، بيروت [ بىتا 
  ] ، قسم 1 ، ص 99 .\r\n( 4 ) . ابن ابى اصيبعه ، عيون الانباء فى طبقات الاطباء ، چاپ نزار رضا ، بيروت ، 1965 ، ص 3 - 242 ، 246 به بعد .\r\n","page_name":" فهرست و مقدمه 59 ","page_number":59},
  {"content":"\r\n\r\nعلى بن عيسى بن جرّاح ( ابن جرّاح ) در حربيهء بغداد ، بيمارستان‌هايى تأسيس كردند . از آن پس ، در بغداد و نواحى ديگر ، بيمارستان‌هاى نوبنياد رو به فزونى نهاد ؛ چنان‌كه سدهء چهارم دورهء رونق طب اسلامى و بيمارستان‌دارى شمرده مىشود . در اين دوره على بن عيسى ، افزون بر بيمارستان‌هاى بغداد ، ادارهء بيمارستان‌هاى مكه و مدينه را نيز به پزشك مشهور ، ابو عثمان سعيد بن يعقوب دمشقى سپرد . در همين زمان در واسط ، رقّه ، ميّافارقين ، حرّان ، انطاكيه ، نصيبين و ايران انواع بيمارستان‌ها وجود داشت . در اين دوره ، به پيشنهاد سنان بن ثابت و دستور على بن عيسى هر روز طبيبانى به زندان‌ها سرمىزدند و بيماران را معاينه ، و براى آنان انواع داروها را تجويز مىكردند . همچنين به دستور او به روستاهاى جنوب عراق همراه پزشكان ، بيمارستان سيارى فرستاده شده بود كه در آن غير مسلمانان نيز معاينه و درمان مىشدند . در آن دوره ، افزون بر بيمارستان‌هاى مجهز ، بيمارستان‌هايى نيز با ويژگى خانقاه ، ويژهء درمان بيماران روانى وجود داشت ؛ چنان‌كه مبرّد ، اديب مشهور زمان متوكل ، چنين نهادى را در دير حزقيل ، بين بغداد و واسط ، ديده بوده است . از اطلاعات وسيعى كه مؤلفان سدهء سوم و چهارم دربارهء بيمارستان‌ها داده‌اند ، معلوم مىشود كه اين مكان كهن‌ترين بيمارستان روانى بوده و بر بيمارستان عمومى والنسيا ( بلنسيه ) در اسپانيا ( ساخت 812 ق / 1409 م ) و بتلهم ( بيت لحم ) در لندن ( ساخت 807 ق / 1404 م ) برترى داشته است . بهترين نمونهء بيمارستان‌هايى كه در سدهء سوم هجرى محل درمان بيماران جسمى و روحى بوده ، بيمارستان احمد بن طولون در فسطاط است كه در كنار مسجد جامع ابن طولون بنا شده بود . به گفتهء مقريزى در آنجا به بيماران لباس مخصوص مىپوشاندند ، سپس مشغول مداوايشان مىشدند و دارو و غذاى آنان نيز تأمين مىشد . در اين بيمارستان گذشته از بردگان و سربازان همه از غنى و فقير ، پذيرفته مىشدند . اين بيمارستان در تاريخ پزشكى و روانپزشكى اهميت بسيار دارد .\r\nمهم‌ترين بيمارستان جهان اسلام در سدهء چهارم هجرى ، بيمارستان عضدى بود .\r\nعضد الدوله ، پادشاه مقتدر آل بويه ، اين بيمارستان را در صفر 372 در جانب غربى بغداد تأسيس كرد . در اين بيمارستان افزون بر پزشكان عمومى ، گروهى از كحّالان ( چشم‌پزشكان ) مانند ابو نصر دهنى ، و جراحانى مانند ابو الخير و ابو الحسن بن تفاح و شكسته‌بندانى چون ابو الصلت به طبابت اشتغال داشتند . « 1 »\r\n\r\n\r\n","description":"","footnote":"\r\n( 1 ) . ابن نديم ، الفهرست ، چاپ رضا تجدد ، تهران ، 1350 ، ص 305 .\r\n","page_name":" فهرست و مقدمه 60 ","page_number":60},
  {"content":"\r\n\r\nدر شمال غربى افريقا و اندلس ، هيچ‌يك از بيمارستان‌هايى كه در گذشته ساخته شده بودند ، به صورت كهن خود تا به امروز باقى نمانده است . كهن‌ترين بيمارستان تونس ، در محلهء دمنهء قيروان به فرمان امير اغلبى ( حك : 224 - 202 ق ) ساخته شده بود . اين بيمارستان از اتاق‌هاى بيماران ، اتاق‌هاى انتظار عيادت‌كنندگان ، مسجدى كوچك و يك حجرهء درس تشكيل شده بود و در آن پزشكان به يارى زنان پرستار سودانى بيماران را درمان مىكردند .\r\nنخستين بيمارستان بزرگ فاس ( در مغرب ) را ابو يوسف يعقوب المنصور باللّه ( حك :\r\n596 - 580 ق ) از موحّدون ، بنا نهاد . او كه براى تأسيس بيمارستان اهميّت زيادى قائل بود ، بزرگ‌ترين پزشكان زمان خود ، از جمله ابن طفيل ، ابن رشد ، ابن زهير الحفيد و فرزند او ، عبد اللّه بن حفيد ، را به دربار خود دعوت كرد و براى مسلمانان بيمارستانى بزرگ ساخت .\r\nاين بيمارستان ، چنان‌كه عبد الواحد مراكشى نيز وصف كرده ، بنايى باشكوه بوده است . « 1 » همچنين اين فرمانروا در قلمرو خود براى مجانين ، جذاميان و نابينايان نيز بيمارستانى ساخته بود . سلاطين بزرگ مرينى ، در حفظ اين تأسيسات كوشيدند و خود نيز بيمارستان‌هاى جديدى بنياد نهادند . عبد الرحمن بن هشام ، سلطان علوى ، در 1247 ق در « سلا » ، كنار مقبرهء سيدى بن عاشر ، بيمارستانى ساخت كه تا اين اواخر داير بود . در فاس ، بيماران جذامى را عموما در محلات اطراف شهر ( حاره ) جاى مىدادند . « 2 »\r\nدر اسپانياى اسلامى ( اندلس ) براى جدا كردن جذاميان در بيرون شهر بيمارستان ويژه‌اى ساخته بودند ؛ از جمله نزديك كاخ « مذية عجب » . به نوشتهء مقرّى ، در دورهء اسلامى در قرطبه پنجاه بيمارستان داير بوده ، اما همهء آنها كاملا از ميان رفته است . پس از دورهء اسلامى در اندلس نيز معماران مسلمان براى شاهزادگان و شاهدخت‌ها و حتى كشيش‌ها در كنار اقامتگاهشان بيمارستان مىساختند ، چنان‌كه بيمارستان لاتينا در مادريد به تصريح وقفنامهء آن ، ساختهء معمارى مسلمان به نام حسن بوده است . « 3 »\r\nدر دورهء سلجوقى در مناطق مختلف جهان اسلام بيمارستان‌هاى زيادى ساخته شد .\r\n\r\n\r\n","description":"","footnote":"\r\n( 1 ) . على بن يوسف قفطى ، همان ، ص 195 ؛ احمد بن على مقريزى ، كتاب المواعظ و الاعتبار فى ذكر الخطط و الآثار ، بولاق ، 1270 ، ص 6 - 405 ؛ ابن ابى اصيبعه ، همان ، ص 301 ، 316 ؛ عيسى بك ، همان ، ص 7 - 116 .\r\n( 2 ) . احمد بن محمد مقرى ، نفخ الطبيب ، چاپ احسان عباس ، بيروت ، 1388 ق / 1968 ، ص 97 ؛ عبد الواحد بن لى مراكشى ، المعجب فى تلخيص اخبار المغرب ، چاپ دوزى ، ليدن ، 1881 ، ص 209 .\r\n( 3 ) .\r\n Tu ? rkiye Diyanet Vakfi , Isla ? m Ansiklopedisi , S . V . \" Bl ? ma ? ristan \" ( by Arsalan TerziogI ? lu ) . \r\n","page_name":" فهرست و مقدمه 61 ","page_number":61},
  {"content":"\r\n\r\nبيمارستان نور الدين در شام ( 446 ق ) ، دار الشفاى گوهرنسب و دار الشفاى غياث الدين كيخسرو در قيصريه ( 602 ق ) ، دار الشفاى كيكاووس در سيواس ( 614 ق ) ، بيمارستان توران ملك ، دختر بهرام شاه در ديورگى ( 625 ق ) ، دار الشفاى پروانه بيك ، معروف به گوك مدرسه ( مدرسهء كبود ) در توفاد ( 674 ق ) ، مريضخانهء اتابك فرّخ در گنغرى ( چانغرى ، 632 ق ) و مريضخانهء على بن پروانه در قسطمونى ( 670 ق ) از معروف‌ترين آنهاست . بيمارستان‌هاى عهد سلجوقى از آن رو كه در روزگار جنگ‌هاى صليبى داير بوده‌اند ، در تاريخ بيمارستان‌هاى جهان اهميت بسيارى دارند . نوانخانه و جذامخانه‌هاى آناتولى نيز تا روزگار عثمانيان باقى مانده بودند . بيمارستان‌هاى عهد سلجوقيان آناتولى را مىتوان به چهار دسته تقسيم كرد :\r\n1 . بيمارستان‌هاى سيّار : در سپاه ملكشاه سلجوقى ( حك : 485 - 465 ق ) بيمارستان سيارى وجود داشت كه صد شتر بيماران و طبيبان و آلات و ادوات پزشكى آن را حمل مىكرد ؛ 2 . بيمارستان‌هاى كاروانسراها : به نوشتهء قلقشندى و ابن فضل اللّه عمرى در كاروانسراهاى قلمرو سلجوقيان به‌ويژه در آناتولى ، بيمارستان‌هايى داير بود ؛ 3 .\r\nبيمارستان‌هاى سلطنتى : نمونه‌هايى از اين بيمارستان‌ها در ايران و مصر وجود داشته است .\r\nسنّت تأسيس بيمارستان‌هاى دربارى در آناتولى و در عهد مغول تا چين نفوذ كرد ؛ 4 .\r\nبيمارستان‌هاى عمومى : نظام الملك ، بانى نخستين آن در نيشابور بود . بيمارستان تتش به نام ملك تتش ، فرزند آلب ارسلان - كه همراه با مدرسهء تتشيه در كرانهء شرقى دجله قرار داشت - از همين نوع بود . نمونهء بسيار معروف اين نوع بيمارستان‌ها ، بيمارستان عضدى بود . در اين بيمارستان‌ها طبابت با آموزش پزشكى همراه بود .\r\nدر بيمارستانى كه منصور قلاوون در 683 ق در قاهره تأسيس كرده بود ، آموزش طب به صورت نظرى و عملى انجام مىگرفت و از قرار معلوم كتابخانهء بزرگى داشته كه كتاب‌هاى اهدايى ابن نفيس در آن نگه‌دارى مىشد . اين بيمارستان را قلاوون با تغييراتى در قصر قطبيهء فاطميان - كه هشت هزار تن در آن زندگى مىكردند - به صورت بنايى چهار ايوانى بازسازى و با افزودن ملحقاتى چون مدرسهء طب و مقبرهء شخصى به مجموعه‌اى تبديل كرد . در اين بيمارستان - كه به بيمارستان منصورى شهرت داشت - انواع بيماران ، حتى ديوانگان ، درمان مىشدند و طبيبان بسيارى به دانشجويان پزشكى درس مىدادند . اين محل در سدهء يازدهم\r\n\r\n","description":"","footnote":"","page_name":" فهرست و مقدمه 62 ","page_number":62},
  {"content":"\r\n\r\nهجرى نيز مهم‌ترين بيمارستان جهان اسلام و مركز پزشكى بوده است . « 1 »\r\nبيمارستان‌هاى سلجوقى بر بيمارستان‌هاى اروپايى در دورهء نوزايى ( رنسانس ) از حيث شكل ظاهرى و نيز از لحاظ معمارى و تزيينات داخلى تأثير نهاده‌اند . تأثير بيمارستان‌هاى سلجوقى در محدودهء اروپا باقى نماند و به مناطق ديگر از شرق نزديك تا شرق دور گسترش يافت . مغول‌ها در دورهء ايلخانان با ساخت بيمارستان در شهرهاى بسيارى ، چون آماسيه ، سيواس ، تبريز ، همدان ، سلطانيه ، شيراز و بغداد به سبك بيمارستان‌هاى سلجوقى در اين گسترش سهم بسيارى داشتند . « 2 »\r\nبيمارستان در ايران . بيمارستان گندىشاپور ، كهن‌ترين بيمارستان ايرانى است كه اطلاعاتى از آن در دست است . قدر مسلم آنكه اين بيمارستان در زمان شاپور دوم ( 309 يا 310 تا 379 م ) وجود داشته است .\r\nاين بيمارستان و مدرسهء آن ، در روزگار خسرو انوشيروان ( 579 - 531 م ) به يارى سريانيان نسطورى به سرعت وسعت و شهرت يافت و به اوج شكوه خود رسيد . به دعوت پيامبر اسلام ( ص ) حارث بن كلده ، دانش‌آموختهء گندىشاپور ، يكى از ياران ايشان را در عربستان مداوا كرد . اين بيمارستان كه پس از سقوط دولت ساسانى از حمايت مالى و معنوى حكومت مركزى محروم مانده بود ، فقط به همت پزشكان و استادان و ايرانيان آن ناحيه توانست حدود سه قرن پس از آن هم دوام آورد و به مهم‌ترين حلقهء اتصال فرهنگ نوپاى اسلامى با تمدن ايرانى هندى و يونانى بدل گردد و نخستين پايگاه پزشكى در تمدن اسلامى باشد .\r\nهمان گونه كه پيش‌تر يادآور شديم ، ارتباط رسمى اين بيمارستان با مركز خلافت اسلامى به روزگار منصور عباسى بازمىگردد . از آن هنگام به بعد پزشكان گندىشاپور ، به‌ويژه پزشكان بلندپايهء خاندان بختيشوع به‌تدريج به بغداد رفتند و با پشتيبانى خلفا و وزراء و اقبال مردم روبه‌رو شدند . از تاريخ برچيده شدن بيمارستان گندىشاپور اطلاعى در دست نيست ، ولى چنين مىنمايد كه فعاليت آن دست‌كم تا درگذشت شاپور بن سهل در 255 ق ، آخرين\r\n\r\n\r\n","description":"","footnote":"\r\n( 1 ) . احمد بن محمد مقرى ؛ عبد الواحد بن على مراكشى ، همان جاها .\r\n( 2 ) . احمد عيسى بك ، پيشين ، ص 8 - 44 ؛ مقريزى ، همان ، ص 7 - 406 ؛ احمد بن على قلشقندى ، صبح الأعشى ، اهره ، 20 - 1910 ، ص 7 - 152 ؛\r\n Sami Hamameh , \" Development of Hospital in Islam \" , Journal of the History of Medicine , XVII , 1962 . \r\n","page_name":" فهرست و مقدمه 63 ","page_number":63},
  {"content":"\r\n\r\nرئيس اين بيمارستان ، ادامه داشته است . « 1 »\r\nتأسيس بيمارستان در ايران پس از اسلام امرى شايع بود ، با اين همه آگاهى ما از نخستين بيمارستان اين دوران اندك و تعيين تاريخ تأسيس آنها دشوار است ، زيرا اين‌گونه مؤسسات احتمالا در آغاز كوچك و كم‌اهميت بوده‌اند و سپس گسترش و اعتبار يافته‌اند . چنان‌كه بيمارستان مشهور رى را - كه رازى چندگاهى رياست آن را بر عهده داشت - به استناد آثار و قرائن تاريخى و جغرافيايى مىتوان از روزگار پيش از اسلام شمرد ، اما نمىتوان تاريخى تعيين كرد . در زرنگ ( زرنج ) سيستان نيز بيمارستانى بود كه عمرو بن ليث صفارى بازارى در كنار آن ساخت و قسمتى از درآمد آن را وقف بيمارستان كرد . به نظر مىرسد اين دو ، كهن‌ترين بيمارستان‌هاى ايران پس از اسلام بوده‌اند . پس از آن مىتوان از بيمارستان عضدى شيراز ياد كرد كه به دست عضد الدولهء ديلمى پىافكنده شد . در همان روزگار ، در اصفهان نيز بيمارستانى معتبر وجود داشت كه ابن مندويهء اصفهانى ، از پزشكان معروف سدهء چهارم هجرى ، در آن طبابت مىكرد . « 2 »\r\nدر همين ايام ، در ترمذ بيمارستانى با اوقاف مخصوص ، به همت ابو الحسن محمد بن حسن بنا شد . در فيروزآباد فارس هم بيمارستان معتبرى وجود داشته كه ابن بلخى از آن ياد كرده است . در سدهء پنجم هجرى نيز بيمارستان‌هاى بسيارى در شهرهاى ايران داير بوده كه از برخى از آنها آگاهىهايى در دست است . از جمله مهم‌ترين آنها ، بيمارستانى است كه خواجه نظام الملك در نيشابور ساخت كه گفته‌اند روزى هزار دينار در آنجا از محل صدقات هزينه مىشد . بزرگ‌ترين بيمارستان ايران در سده‌هاى هفتم و هشتم را رشيد الدين فضل اللّه همدانى ، وزير غازان خان در تبريز ، در ربع رشيدى ساخت كه شامل بخش‌هاى متعدد درمانى ، داروخانه ، مسكن پزشكان و كارمندان بود و در وقفنامه‌اى كه براى آن نوشت ، مقرر كرد كه پزشك بيمارستان در همان‌جا به آموزش پزشكى هم مشغول شود . رشيد الدين در اين بيمارستان گروهى پزشك ماهر از بلاد اسلامى گرد آورد و براى هريك از آنها دانشجويى به دستيارى برگزيد . علىرغم اين كوشش‌هاى گسترده به نظر مىرسد كه از آن پس اندك‌اندك\r\n\r\n\r\n","description":"","footnote":"\r\n( 1 ) .  C . Elgood , op . cit . , p . 173 . \r\n( 2 ) . عباس اقبال آشتيانى ، مجموعه مقالات عباس اقبال آشتيانى ، بخش 1 ، گردآورى و تدوين : محمد دبيرسياقى ، هران ، 1369 ، ص 216 ، على بن يوسف قفطى ، ص 9 - 158 ؛ ابن نديم ، همان ، ص 355 ؛\r\n M . Dunolop , Arab Civilization to 1500 A . D . , London 1971 , p . 219 . \r\n","page_name":" فهرست و مقدمه 64 ","page_number":64},
  {"content":"\r\n\r\nاوضاع بيمارستان‌ها سير نزولى يافته است ، با آنكه تيمور فرمان داده بود كه در همهء شهرهاى قلمروى او دست‌كم يك بيمارستان داير شود . « 1 »\r\n\r\nنمونه‌هائى از نوآورى دانشمندان اسلامى در پزشكى و علوم وابسته\r\nنكته‌اى كه به‌ويژه به عنوان مهم‌ترين عامل در بررسى دانش پزشكى در حوزهء تمدن اسلام بايد مورد توجه قرار گيرد ، توجه به ماهيت بومى شدن زودهنگام پزشكى در اسلام است .\r\nشكى نيست كه كلىترين دانسته‌هاى تئوريك پزشكى ، به‌ويژه از طريق ترجمهء آثار دانشمندان يونانى ، و از همه مهم‌تر بقراط و جالينوس به دست مسلمانان رسيد . « 2 » اما بسيارى از مسائلى كه پزشكان مسلمان در مواجه با بيماران خود با آن روبه‌رو بودند ، اختصاص به سرزمين‌هاى اسلامى و شرايط خاص آن داشت كه در نوشته‌هاى يونانى از آن ذكرى به ميان نيامده بود . بديهى است كه به صرف عدم ذكر اين موارد در آثار پيشينيان ، پزشكان اسلامى نمىتوانستند به آنها بىاعتنا باشند . بنابراين رويكرد خاصى در مواجه با اين موارد آغاز شد .\r\nبه عنوان نمونه ، در مهم‌ترين اثر گياه داروشناسى - كه به عنوان كتابى معتبر مورد توجه همهء پزشكان و داروشناسان اسلامى قرار گرفت - يعنى كتاب حشائش ديوسكوريدس « 3 » خواص دارويى 500 گياه مورد بحث قرار گرفته بود . درحالىكه تنها در بخش گياه داروشناسى كتاب الحاوى ، اثر بسيار مهم و پرارزش زكريا رازى ، تقريبا 700 گياه مورد بررسى قرار گرفته است . « 4 » اين تعداد در ديگر اثر مهم گياه داروشناسى اسلامى - كه نقش بسيار مهمى در شناخت پزشكان اسلامى در داروشناسى برجاى گذاشت - يعنى كتاب الجامع لمفردات الادويه و الاغذيه به 1400 فقره رسيده است « 5 » ، يعنى نزديك به سه برابر بيش از آنچه كه در اثر ديوسكوريدس ذكر شده است . در مورد بيمارىها نيز اين پديده كمابيش صادق است .\r\n\r\n\r\n","description":"","footnote":"\r\n( 1 ) . محمود نجم‌آبادى ، همان ، ج 3 ، ص 768 ؛ حسين كريمان ، رى باستان ، ج 2 ، تهران ، 1349 ، ص 362 ؛ ابراهيم بن محمد اصطخرى ، المسالك و الممالك ، چاپ دخويه ، ليدن 1967 ، ص 241 ؛ ابن ابى اصيبعه ، همان ، 2 - 121 .\r\n( 2 ) . دربارهء نقش اين دانشمندان يونانى در تبيين ريشه‌هاى پزشكى اسلامى ، نك : فؤاد سزگين ، تاريخ نگارش‌هاى عربى ، ج 3 ، پزشكى ، داروشناسى ، ترجمهء كيكاوس جهاندارى ، تهران ، 1380 .\r\n( 3 ) . دربارهء اهميت نقش او در گياه‌شناسى اسلامى ، نك : فؤاد سزگين ، همان ، ص 100 - 95 .\r\n( 4 ) . دربارهء الحاوى ، نك : فؤاد سزگين ، همان ، ص 83 - 379 .\r\n( 5 ) . اين كتاب در بولاق به چاپ رسيده است . دربارهء اين كتاب و براى آگاهى بيشتر دربارهء نويسندهء آن ، نك :\r\nدائرة المعارف بزرگ اسلامى ، زير نظر كاظم موسوى بجنوردى ، ج 3 ، ذيل « ابن بيطار » ، ( هوشنگ اعلم ) .\r\n","page_name":" فهرست و مقدمه 65 ","page_number":65},
  {"content":"\r\n\r\nبيمارىهايى كه در بخش‌هاى مختلف الحاوى مورد بررسى قرار گرفته و راه‌حل‌هايى براى درمان آنها وضع شده به مراتب بيش از آن چيزى است كه در آثار جالينوس ، بقراط و ديگر پزشكان يونانى كه آثار آنها در جريان نهضت ترجمه به عربى ترجمه شد ، ذكر شده‌اند . يكى از دستاوردهاى مهم پزشكى اسلامى ، اگرچه كمتر رنگ و بوى مخالفت با جريان جالينوسى گرايى پزشكى اسلامى دارد ، پديد آمدن كتاب قانون ابن سينا است . در تمامى دوران پزشكى غرب هيچ كتابى كه چنين جامع و مانع و دايرةالمعارف‌گونه كليه مبادى و موضوعات پزشكى را پوشش داده ، مطرح كرده و گسترده باشد ، به وجود نيامد . بىدليل نبود كه قانون ابن سينا به سرعت و پس از ترجمهء آن به لاتين مورد توجه دانشمندان و پزشكان غرب قرار گرفت ، به چاپ رسيد و به عنوان كتاب پايهء درسى در دانشكده‌هاى پزشكى تدريس شد . « 1 » اهميت قانون در پزشكى اسلامى را از چند جهت بايد مورد بررسى قرار داد . از جمله اينكه قانون رونوشت ساده‌اى از نگرش جالينوسى به پزشكى نيست . قانون پيش از آنكه تابع آراى جالينوس در پزشكى باشد ، تقابلى از آراى جالينوس و ارسطو است . در تاريخ پزشكى اسلامى و غرب ، هيچ‌گاه چنين تقابلى بين پزشك - فيلسوف به وجود نيامد ، تقابلى كه به‌ويژه باعث طرح نگرش‌هاى متفاوتى نسبت به ديد صرفا « پزشكى » به « انسان » شد . اين تقابل به‌ويژه در مباحث نظرى پزشكى كاملا حكمفرما است ؛ از جمله آنكه جالينوس معتقد بود كه مغز انسان مبداء اعصاب و نيروى احساس ، كبد مبداء وريدها و عامل گوارش غذا در بدن و قلب مبداء شريان‌هاست . اما ارسطو معتقد بود قلب نه تنها مبداء شريان‌ها ، بلكه جايگاه مركزى روح و مبداء همه وظايف و اعمال بدن انسان است ، از جمله گوارش غذا ، خون‌سازى ، احساسات و حركت . « 2 » ابن سينا در قانون پس از طرح آراى جالينوس و ارسطو ، حق را به ارسطو مىدهد . گفتنى اينكه ابن سينما در ديگر آثار پزشكى خود نيز همچنان بر تقابل بين آراى ارسطو و جالينوس پاىفشارى كرده و در اهميت نقش ارسطو در اين زمينه كوتاهى نمىكند . اشرافى كه ابن سينا بر دانش پزشكى جالينوسى داشت و آن را در جاىجاى قانون منعكس كرد ، عامل دومين اهميتى است كه بايد براى قانون در پزشكى اسلامى بر شمرد . اين اهميت ، خود را در تقابل زبان يونانى و لاتين ، به عبارت ديگر كوشش دانشمندان\r\n\r\n\r\n","description":"","footnote":"\r\n( 1 ) . براى آگاهى بيشتر دربارهء ابن سينا ، اهميت قانون و چاپ‌هاى آن ، نك : دائرة المعارف بزرگ اسلامى ، ج 4 ، ذيل « ابن سينا » .\r\n( 2 ) . پيشين .\r\n","page_name":" فهرست و مقدمه 66 ","page_number":66},
  {"content":"\r\n\r\nسده‌هاى ميانهء اروپا و عموما لاتين زبان براى فهم نوشته‌هاى جالينوس نشان مىدهد . براى بسيارى از پزشكان اروپايى فهم نوشته‌هاى جالينوس براساس متون يونانى آنها يا ترجمه‌هاى لاتين كار آسانى نبود . اين امر به‌ويژه بر اثر تغيير زبان يونانى طى بيش از يك هزار سال فاصله از زمان پديد آمدن آثار جالينوس تا مرور آنها به وسيلهء پزشكان قرون وسطى اتفاق افتاده بود . پزشكان لاتين زبان به سرعت متوجه اهميت قانون در تفسير آراى جالينوس شدند و از قانون ترجمه‌هاى متعدد لاتينى تهيه شد . بسيارى از اين ترجمه‌ها و به‌ويژه بهترين آنها توسط پزشكان اسپانيايى ( اندلسى ) در سدهء شانزدهم ميلادى صورت گرفت . اين موضوعى است كه با وجود اهميت بسيار زياد آن ، كمتر مورد بحث قرار گرفته است و لازم است به عنوان يكى از مهم‌ترين دستاوردهاى پزشكى اسلامى مورد توجه قرار گيرد . « 1 »\r\nاما نوآورى در حيطهء پزشكى اسلامى در اين حد نيز متوقف نماند . مهم‌ترين دستاوردهاى پزشكى اسلامى هنگامى به وجود آمد كه چند تن از پزشكان اسلامى توجه خود را بر عدم تطبيق آراء جالينوس با آنچه كه بر اثر تجربه يا تشريح از بدن انسان به دست آورده بودند ، منعكس كردند . يكى از نخستين ايرادهاى دانشمندان و پزشكان اسلامى بر جالينوس ، توسط ابو نصر فارابى وارد شد . فارابى در رسالهء خود با عنوان الرد على الجالينوس فيما نقض على ارسطاطاليس لاعضاء الانسان ، به‌طور كلى ترتيب ساختارى اعضاى بدن انسان را بين آراى جالينوس و ارسطو مقايسه كرده « 2 » و با توجه به آراى خود ، حق را به ارسطو داده است . احتمالا اين نگرش فارابى منشاء همان انتقادهايى شد كه بعد از او ابن سينا - همان گونه كه پيش از اين اشاره كرديم - از جالينوس كرد .\r\nرازى نيز به عنوان پزشكى بزرگ ، جامع‌نگر و صاحب نظر ، به آراى جالينوس در پزشكى ايرادهايى مهم وارد كرد . مهم‌ترين نقد رازى از آراى جالينوس به هنگام طرح نظرات خود دربارهء ديدن ، شنيدن و رسيدن شعاعات نورى از جسم به چشم ارائه شده است . « 3 » رازى چگونگى فرايند ديدن را درست برعكس نظر جالينوس بسته به پرتوهايى مىداند كه به چشم مىرسند نه آن‌گونه كه جالينوس گفته بود با پرتوهايى كه از چشم ساطع مىشود . در\r\n\r\n\r\n","description":"","footnote":"\r\n( 1 ) .\r\n See : M . Lopez Pinero and F . Bujosa , \" Tradicion y Renovacion de los Saberes Medicos en la Espana del Siglo XVI \" , Medicina Espanola , Vol . 77 , 1978 . \r\n M . Steinschneider , Die Arabischen Ubersetzangen Ausdem Grieschischen , Leipzig , 1960 . \r\n( 2 ) . فؤاد سزگين ، همان ، ص 20 - 417 .\r\n( 3 ) . پيشين ، ص 37 .\r\n","page_name":" فهرست و مقدمه 67 ","page_number":67},
  {"content":"\r\n\r\nادامهء اين رديه ، يعنى چگونگى ديدن از نظر جالينوس ، ابن سينا كار را به آنجا رسانيد كه نوشته‌هاى جالينوس را مشتى نوشته‌هاى آشكارا مهمل وصف كرد . « 1 »\r\nاما مهم‌ترين نقد پزشكى جالينوس در جهان اسلام ، كه مايهء شهرت و افتخارى براى پزشكى اسلامى به‌شمار مىرود ، توسط ابن نفيس ، پزشك دمشقى سدهء ششم هجرى صورت گرفت . « 2 » ابن نفيس به عنوان پزشكى تجربه‌گرا و اهل نظر ، يكى از بزرگ‌ترين كشفيات پزشكى اسلامى را انجام داد . ازاين‌رو ابن نفيس در قرون گذشته بين نويسندگان اسلامى به پيشواى پزشكان و بين پژوهندگان معاصر تاريخ پزشكى اسلامى به جالينوس عرب ( - اسلام ) همان لقبى كه در مراجع مختلف به رازى نيز داده شده ، مشهور شده است . ابن نفيس در دو نمونه از آثارش ، شرح تشريح قانون ، شرحى كه بر كتاب‌هاى اول تا سوم قانون ابن سينا نوشته است و شرح قانون ، شرحى كه به‌طور كلى بر موضوعات طرح شده در قانون نوشته ، اين كشف خود موسوم به گردش ريوى خون را شرح داده است . تنها در سدهء نوزدهم ميلادى بود كه دانش جديد با اين كشف مهم ابن نفيس آشنا شد . هنوز هيچ دليلى در بيان اينكه چرا اين كشف مهم نزد پزشكان معاصر و پس از ابن نفيس مورد استقبال قرار نگرفت ، در دست نيست . « 3 »\r\nبراساس نظر جالينوس ، در مورد گردش خون ، خون از راه شريان وارد بطن راست قلب شده و از راه منافذى كه بين بطن‌هاى راست و چپ قلب وجود دارد به بطن چپ وارد شده و از آنجا در سراسر بدن مىچرخيده است ، اما ابن نفيس نوشت كه خون از بطن راست و از راه وريد ( شريان ريوى ) به ريه رفته و پس از آنكه در وريد با هوا مختلط شد ، از راه وريدى ديگر به بطن چپ رفته و از آنجا در سراسر بدن پخش مىشود . « 4 » بدون شك ابن نفيس اين دانسته را از طريق تشريحى كه بر روى بدن انسان انجام داد ، به دست آورده است .\r\nابن نفيس در اين مورد حتى به اين موضوع كه بطن چپ از بطن راست بزرگ‌تر است ، نيز پرداخته است . اين كشف ابن نفيس سه سده پيش از آنكه « ميگل سروتو » ، پزشك اسپانيائى ، آن را شرح دهد ، به‌طور آشكار و روشن توضيح داده شده است . بنابراين لازم است در انتساب اين كشف به سروتو ترديد جدى نمود . حتى در مورد اين موضوع كه سروتو از طريق ترجمه‌هاى لاتين آثار پزشكى اسلامى با آراى ابن نفيس آشنا شده و يا اينكه\r\n\r\n\r\n","description":"","footnote":"\r\n( 1 ) . ابن سينا ، القانون فى الطب ، چاپ بولاق ، ج 1 ، ص 96 .\r\n( 2 ) . براى آگاهى از آراء و زندگى ابن نفيس ، نك : دائرة المعارف بزرگ اسلامى ، ج 5 ، ذيل « ابن نفيس » ، ( سيد صادق سجادى ) .\r\n( 3 ) . پيشين .\r\n( 4 ) . پيشين .\r\n","page_name":" فهرست و مقدمه 68 ","page_number":68},
  {"content":"\r\n\r\nخود به توارد ، اين موضوع را دوباره « كشف » كرده است ، بحث‌هاى بسيارى در تاريخ پزشكى جهان صورت گرفته است . اين موضوع همچنان قابل بحث است ، اگرچه بسيارى را نظر بر اين است كه سروتو از آراى ابن نفيس آگاهى نداشته و خود مستقلا به اين آگاهى دست يافته است . « 1 »\r\nاين كشف ابن نفيس پديدهء مهمى در تاريخ پزشكى اسلامى به حساب مىآيد . كنار هم قرار دادن آراى ابن نفيس ، فارابى ، ابن سينا و چند پزشك ديگر اسلامى در كنار هم ، در مورد جالينوس ، نشان مىدهد پزشكى اسلامى بسيار جدى به دنبال ارائهء مدلى غير جالينوسى از پزشكى اسلامى بوده است . در اين زمينه جاى پژوهش بسيار باز است .\r\nدر زمينهء شاخه‌هاى علوم وابسته به پزشكى ، افزون بر گياه داروپزشكى - كه پيش از اين بدان اشاره كرديم - مهم‌ترين سهم در ارائهء پژوهش‌هاى اصيل و مبتكرانه متعلق به چشم پزشكى است . « 2 » چشم‌پزشكان اسلامى علاوه بر بسط آراى پزشكان و چشم‌پزشكان يونانى در مورد بيمارىهاى چشم و راه‌هاى علاج آنها ، افرادى چون جالينوس و بقراط و بولس اجانيطى ، خود بيمارىهاى متعددى را شناسايى و راه‌هاى علاج آنها را ارائه كردند . انواع جراحىهاى چشم ، برداشتن آب مرواريد ، به وسيلهء بيرون كشيدن مايع جمع شده در عدسى و طرح انواع داروهاى گياهى ، معدنى و حيوانى براى چشم ، از جملهء اين ابداعات است . از بين چشم‌پزشكان اسلامى ، سهم دو نفر بيش از همه قابل توجه است . يكى حنين بن اسحاق عبادى ، مؤلف كتاب العشر مقالات فى العين و ديگر على بن عيسى ، مؤلف تذكرة الكحالين . هريك از اين دو كتاب منشاء ابداعات بسيارى در زمينهء چشم‌پزشكى شدند و مؤلفان آنها را در زمرهء بزرگ‌ترين چشم‌پزشكان اسلامى درآوردند . « 3 »\r\nروى هم رفته اين‌گونه بايد گفت كه اروپا تنها پس از گذشت هفت سده پس از رواج چشم‌پزشكى اسلامى توانست از مجموعهء دريافت‌هاى چشم‌پزشكان اسلامى دراين‌باره عبور كند .\r\n\r\n\r\n","description":"","footnote":"\r\n( 1 ) . پيشين .\r\n( 2 ) . دراين‌باره ، نك : حنين بن اسحاق ، كتاب العشر مقالات فى العين ، مقدمهء مايرهوف ، ص 35 - 17 .\r\n( 3 ) . هر دوى اين كتاب‌ها به چاپ رسيده‌اند . كتاب العشر مقالات ، نوشتهء حنين بن اسحاق ، چاپ مايرهوف ، قاهره ، 1928 ؛ تذكرة الكحالين ، نوشتهء على بن عيسى ، چاپ غوث محى الدين شرفى ، حيدرآباد دكن ، 1964 .\r\n","page_name":" فهرست و مقدمه 69 ","page_number":69},
  {"content":"\r\n\r\n\r\nنقش شيخ الرئيس ابو على سينا و اثر گران‌سنگ وى ( قانون ) در تاريخ تكامل پزشكى اسلام و ايران\r\nدرباره زندگى ابن سينا ، آثار و نوشته‌هاى بسيارى ، چه به زبان فارسى ، يا عربى و يا زبان‌هاى اروپايى وجود دارد ، به‌گونه‌اى كه مىتوان ادعا نمود درباره هيچ‌يك از دانشمندان تمدن اسلام و ايران به اندازه ابن سينا قلم‌فرسايى نشده است . از ديگر سو ، غرض اصلى در اينجا معرفى قانون فى الطب ، اثر مشهور و بزرگ ابن سينا ، و نه بررسى زندگينامهء اوست . براى ورود به بحث ، تنها به ذكر اين موضوع مىپردازيم كه مفصل‌ترين اثر در معرفى ، زندگينامه و مرور آراء فلسفى ، نجومى ، پزشكى ، موسيقايى و زبان‌شناسانه ابن سينا مقاله « ابن سينا » در جلد چهارم دائرة المعارف بزرگ اسلامى « 1 » به قلم مرحوم شرف الدين خراسانى ، مرحوم تقى بينش ، عليرضا جعفرى نائينى و ديگران است . جديدترين اثر در اين زمينه نيز ، مقاله ابو على سينا در جلد اول دانشنامه زبان و ادب فارسى ، از انتشارات فرهنگستان زبان و ادب فارسى « 2 » و به قلم استاد محمد خوانسارى مىباشد . اين دو مقاله به تنهايى علاقه‌مندان را براى آشنايى با زندگى ، آراء ، افكار و حوادث عمر ابن سينا كافى است و علاوه بر آن ، راهنماى خوبى نيز براى دستيابى به اهم منابع درباره او خواهد بود .\r\nدرعين‌حال ، بررسى قانون فى الطب ، كتاب مهم ابن سينا ، در پزشكى ، ارتباط مستقيمى با دوران زندگى ابن سينا دارد . به احتمال زياد حضرت شيخ الرئيس اين كتاب عظيم را در طول زمان تأليف كرده‌اند . بنابراين ضرورى است و لو به‌طور اجمال ، به شرح زندگى ايشان بپردازيم .\r\nابو على حسين بن عبد اللّه بن سينا ، مشهور به شيخ الرئيس و ابن سينا ، در سال 370 ق . در حوالى بخارا به دنيا آمد . در سال 375 ، خانواده او به بخارا عزيمت نمودند و او در آنجا ، به كسب دانش پرداخت . مهمترين استادان او در اين زمان ، محمود مساح ، استاد رياضى و ابو عبد اللّه ناتلى استاد فلسفه و منطق بودند . در حدود بيست سالگى ، نوح بن منصور سامانى از امراى آل سامان « 3 » را از بيمارى نجات داد و به همين دليل ، از نزديكان و همنشينان او شد .\r\n\r\n\r\n","description":"","footnote":"\r\n( 1 ) . تهران ، 1370 شمسى\r\n( 2 ) . تهران ، 1384 شمسى\r\n( 3 ) . جلوس در سال 367\r\n","page_name":" فهرست و مقدمه 70 ","page_number":70},
  {"content":"\r\n\r\nدر 22 سالگى پدر خود را از دست داد و با پايان يافتن دوره كوتاه عبد الملك دوم سامانى ، امير آل سامان ، كه به جاى امير نوح بن منصور به سلطنت رسيده بود به كمك ايلك نصر بن على قراخانى بخارا را ترك و به گرگانج ( اورگنج ) عزيمت نمود . در گرگانج ، به حضور على بن مأمون بن محمد خوارزمشاه رسيد و مدتى را در حكومت آل مأمون به سر برد . به نوشته نظامى عروضى « 1 » سلطان محمود غزنوى از آل مأمون خواسته بود كه عده‌اى از دانشمندان دربار خود را به دربار وى گسيل كنند و ابن سينا كه ديانت شيعه داشت و از خشم محمود نسبت به شيعيان باخبر بود ، با شنيدن اين خبر ، از نزد آل مأمون گريخت و براى پيوستن به دربار شمس المعالى قابوس بن وشمگير ، روى به گرگان آورد . اما در اين زمان ، قابوس از كار بر كنار شده بود و ابن سينا گرگان را به قصد رى ترك نمود . پس از مدتى توقف در رى ، شيخ به قصد همدان حركت نمود و سالها در همدان زندگى كرد . در همين شهر بود كه براى مدتى به زندان افتاد . پس از خروج از زندان و كشمكش‌هاى سياسى ، از همدان به اصفهان سفر كرد و بخش مهمى از عمر پرثمر خود را در همين شهر گذراند . در 421 ، سربازان محمود اصفهان را به تصرف خود درآوردند و كتاب‌هاى وى را غارت نمودند . در سال 427 شيخ به همراه علاء الدوله كاكويه « 2 » به سوى همدان عزيمت نمود ، در همين شهر بيمار شد و در نهايت در رمضان سال 428 درگذشت . « 3 »\r\nابن سينا ، تأليف قانون را در حدود سال 403 ، در هنگامى كه در گرگان حضور داشت آغاز نمود . بخشى از آن را در سال 405 و در هنگام حضور در رى تأليف نمود و در نهايت تمامى كتاب را در بين سالهاى 405 تا 414 و هنگامى كه در همدان زندگى مىكرد تأليف كرد . « 4 » به نوشته صفدى « 5 » قانون در رى به اتمام رسيده است . اما با توجه به اقامت به نسبت كوتاه شيخ در رى ، اين موضوع صحيح به نظر نمىرسد « 6 » و چنانچه سير تاريخى زندگى و مسافرت‌هاى او را مرور كنيم درمىيابيم كه دوره بلند زندگى او در همدان و آرامشى كه در اين شهر داشته ، به او اجازه تكميل چنين اثر بزرگى را داده است .\r\nقانون اثر بزرگ و نفيسى در پزشكى اسلامى است كه دلايل بسيارى براى اهميت آن مىتوان برشمرد . تا پيش از قانون ، آثار مشهور و نفيسى در پزشكى اسلامى وجود داشته‌اند\r\n\r\n\r\n","description":"","footnote":"\r\n( 1 ) . ص 77\r\n( 2 ) . حاكم اصفهان\r\n( 3 ) . گلمن ، ص 16 - 88 ؛ بيهقى ، ص 38 - 58\r\n( 4 ) . عرفانيان ، ص 386\r\n( 5 ) . ج 12 ، ص 404\r\n( 6 ) . عرفانيان ، همان جا\r\n","page_name":" فهرست و مقدمه 71 ","page_number":71},
  {"content":"\r\n\r\nكه دو عنوان از آنها بويژه در تأليف قانون نقش داشته‌اند . يكى الحاوى تأليف محمد بن زكرياى رازى ، و ديگرى الكامل فى صناعة الطب يا كتاب الملكى تأليف على بن عباس اهوازى مىباشد . واقعيت اين است كه مقايسه اين دو كتاب با القانون فى الطب ، خود گواهى بر اهميت و ممتاز بودن قانون است . اما براى درك بيشتر اهميت قانون در پزشكى اسلامى ، دلايل خود را به دو دسته تقسيم مىنمائيم :\r\nالف : از طريق بررسى خود اثر .\r\nب : با بررسى ترجمه‌ها ، شرح‌ها ، خلاصه‌ها و روىهم‌رفته نقش قانون در پيدايى نوع خاصى از ادبيات پزشكى در قلمرو عالم اسلام .\r\nالف - از طريق بررسى خود اثر : در اين بخش ، ضمن گزارش ساختار و كليات حاكم بر قانون ، سعى مىشود كه نقش آن در پزشكى دوره اسلامى تبيين گردد . درعين‌حال ، با توجه به وفور شرح‌ها ، ترجمه‌ها و خلاصه‌هاى قانون ، بررسى آنها را به دنباله اين گفتار موكول مىنمائيم و در اينجا تنها به ذكر اين نكته بسنده مىكنيم كه در پى تأليف قانون ، انواع شرح‌ها ، ترجمه‌ها و خلاصه‌هايى از آن پديد آمد كه اين مجموعه ، خود يك مكتب را در پزشكى اسلامى ايجاد كرده كه همگى از قانون سرچشمه مىگيرد .\r\nب - ترجمه‌هاى اروپايى ( لاتينى ) ، فارسى و مانند آن از اين كتاب ، انواع شرح‌ها و خلاصه‌ها و آثارى از اين دست ، حكايت از اهميت كتاب و قدرت تأثيرگذارى آن بر تاريخ علم پزشكى در سطح جهان مىكند .\r\nنخستين كوشش دانشمندان اسلامى براى تاليف آثارى با محوريت قانون از جمله شروح متعدّد آن تلخيص‌هايى بود كه از اين كتاب انجام شد . احتمالا نخستين تلخيص اين كتاب به وسيله شمس الدين ايلاقى در قرن پنجم هجرى انجام شد . در قرن ششم نيز نخستين شرح قانون به وسيله ابن جميع انجام شد . طى قرون ششم و هفتم هجرى به‌طور پياپى خلاصه‌ها و شرح‌هاى متعددى بر قانون تهيه شد . اوج خلاصه‌نويسىها به وسيله ابن نفيس ( كاشف گردش صغير خون ) در آخرين سالهاى قرن هفتم صورت گرفت .\r\nمىتوان گفت دو قرن هفتم و هشتم دورانى هستند كه مهمترين و جدىترين شروح قانون تاليف شد . با توجه به حجم عظيم قانون ، شرح‌نويسى بر آن كار آسانى نبود و بسيارى از شروح قانون تنها شرح بر بخش‌هايى از قانون هستند . اما دو شرح كامل قانون در قرون مورد نظر ما پديد آمدند . يكى شرح ابن نفيس و ديگر شرح قطب الدين شيرازى .\r\n\r\n","description":"","footnote":"","page_name":" فهرست و مقدمه 72 ","page_number":72},
  {"content":"\r\n\r\nابن نفيس در سال 687 درگذشته و دست‌نويسى از شرح او بر قانون وجود دارد كه تقريبا 40 سال پيش از مرگ او كتابت شده است . بنابراين شرح ابن نفيس تقريبا در حدود سال 640 پديد آمده است . قطب الدين شيرازى نيز شرح خود را در سال 682 ، يعنى 5 سال پيش از مرگ ابن نفيس و حدود چهل سال پس از نگارش شرح او پديد آورده است . اين فاصله نيم قرنه ما بين نگارش اين دو متن عظيم در شرح اين كتاب نشان‌دهنده زنده بودن بحث و قوت سطح نظرى اين دانش مىباشد كه در حوزه پزشكى اسلامى در فاصله نيم قرن امكان پيدايى دو شرح را بر يكى از مهمترين و شايد مهمترين متن درسى اين علم پديد آورده است .\r\nشرح قطب الدين بر قانون به نام تحفه السعديه از گونه شرح‌هاى معروف به شرح مزجى است .\r\nكتاب به نام سعد الدين محمد بن تاج الدين على ساوى وزير غازان خان مغول نوشته شده و ازاين‌رو به تحفه سعديه نام‌گذارى شده است . تقسيم‌بندى كتاب كاملا براساس قانون بوده و از آن پيروى مىنمايد . از نظر حجم نيز تقريبا برابر خود كتاب مىباشد .\r\nاز كتاب تحفه سعديه چندين نسخه خطى در ايران باقى مانده است كه در اينجا به ذكر آنها مىپردازيم :\r\n1 - نسخه خطى موجود در كتابخانه مركزى دانشگاه تهران كه مشخصات آن در جلد چهارم فهرست نسخه‌هاى خطى اين كتابخانه صفحه 726 ذكر شده است .\r\n2 - مجموعه هشت نسخه خطى از اين كتاب در كتابخانه ملى ملك تهران كه پاره‌اى از آنها ( از جمله نسخه شماره 4294 ) به خاطر قدمت آن بسيار مهم مىباشند . مجموعه اطلاعات كتابشناختى اين نسخ خطى در جلد يكم فهرست نسخه‌هاى خطى اين كتابخانه صفحات 118 - 211 ذكر شده است .\r\n3 - مجموعه شش نسخه از آنكه در كتابخانه حضرت آيت اللّه مرعشى نجفى ( ره ) در شهر قم نگهدارى مىشود . گزارشى از اين نسخه‌ها نيز در مجلدات مختلف فهرست اين كتابخانه بزرگ از جمله در جلد سوم صفحه 10 و جلد 23 صفحه 252 آمده است .\r\n4 - مجموعه سه نسخه از آن در كتابخانه مجلس شوراى اسلامى كه مشخصات نسخه‌شناسى آنها در جلدهاى 19 صفحه 19 و 258 و جلد 13 صفحه 105 از فهرست نسخه‌هاى خطى اين كتابخانه آمده است . او خود در مورد شرحى كه بر قانون نوشته چنين مىگويد :\r\n\r\n","description":"","footnote":"","page_name":" فهرست و مقدمه 73 ","page_number":73},
  {"content":"\r\n\r\n« . . . مرا در بيمارستان مظفرى شيراز جزو پزشكان و كحالان قرار دادند و پس از آنكه در چهارده سالگى پدر من درگذشت ، من ده سال بر اين حال ماندم . انگيزه قوى داشتم كه چون آنها نباشم و در اين راه به غايت قصوى و درجهء عالى برسم . پس آغاز به تحصيل كردم و \" كليات قانون \" را پيش عمويم سلطان حكما و مقتداى فضلا كمال الدين ابو الخير بن مصلح كازرونى خواندم .\r\nآنگاه خدمت شمس الدين محمد بن احمد كيشى ، حكيم و شيخ كامل شرف الدين زكى بوشكانى رسيدم ، اين استادان به تدريس كتاب مزبور و تميز مغز از پوست آن و حل مشكلات و كشف معضلات آن معروف بودند . و ليكن بسبب آنكه اين كتاب ، دشوارترين كتابى است كه در اين فن پرداخته شده و فهم و درك آن سخت است و بر لطايف حكمى و دقايق علمى و نكات قريب و اسرار عجيب شامل است كه اذهان ابناء روزگاران از ادراك آن ناتوان و حيران و پاى همت آنان از رسيدن بذروهء كمال آن كوتاه بود ، زيرا اين كتاب غايت و نهايت آراء و افكار متقدمان است و حاوى بهترين و باريك‌ترين نكاتى است كه متأخران دريافته‌اند ، ازاين‌رو يكى از آنها را نديدم كه از عهدهء فهم همهء كتاب برآيد .\r\nاما شرحى هم كه امام فخر الدين رازى كرده است كه به دست من رسيد ، مشكلى را نگشود ، زيرا او به جاى شرح همهء كتاب ، برخى از آن را جرح كرده است و همچنين از شرح‌هاى امام \" قطب الدين مصرى \" و \" افضل الدين خونجى \" و \" رفيع الدين گيلانى \" و \" نجم الدين نخجوانى \" سودى نبردم . زيرا اين جمله چيزى بر شرح امام فخر رازى نيفزوده‌اند كه مورد توجه باشد ، بلكه آنچه او گفته دربارهء آن سخن گفته‌اند . و از آنچه او سخن به ميان نياورده دم نزده‌اند .\r\nبه‌هرحال هرچه آنها گفته‌اند چيز كمى است و ارزشى چندان ندارد .\r\nپس از اين متوجه مدينهء دانش و حكمت شدم ، و به حضرت والاى فيلسوف استاد خود نصير الدين ( خواجه نصير الدين طوسى ) شدم . . . تا برخى از مشكلاتم حل شد ، و ليكن برخى از آنها همچنان باقى ماند ، زيرا در شناخت اين كتاب تنها احاطه به قواعد حكمى كافى نيست ، بلكه لازم است شخص خود ، طبيب نفس باشد و تجربه بكند و در تعديل مزاج موافق قانون علاج بكوشد .\r\n\r\n","description":"","footnote":"","page_name":" فهرست و مقدمه 74 ","page_number":74},
  {"content":"\r\n\r\nسپس به شهرهاى خراسان مسافرت كردم و از آنجا بسوى عراق عجم شدم و از آنجا به عراق عرب رفتم و به بغداد و نواحى آن رسيدم ، تا بالاخره به بلاد روم افتادم و با حكماى اين شهرها مباحثه كردم و اطباى آنها را ديدم و از حقيقت مشكلات خود از آنها پرسش كردم و از آنچه در نزد ايشان بود فايده بردم تا بدانجا كه معلوماتى گرد آوردم كه هيچ‌كس بدانها دسترسى نداشت و ليكن با همهء اين كوشش و سير و طواف كردن بلاد و رسيدن تا بروم ، چون بدقت نگريستم ديدم كه مجهولات من بيشتر از معلوماتم است تا اينكه در سال 681 به رسالت به مصر به خدمت \" ملك منصور قلاوون \" رسيدم و در آنجا به سه شرح كامل از كليات ( قانون ) برخوردم . يكى از آن فيلسوف محقق \" علاء الدين ابو الحسن على بن ابى الحزم قرشى \" معروف به \" ابن النفيس \" دومى از آن طبيب كامل ، \" يعقوب بن اسحق السامرى \" متطبب ، سومى از آن طبيب حاذق \" ابو الفرج يعقوب بن اسحق \" متطبب مسيحى ، معروف به \" ابن القف \" بود و همچنين جواب‌هايى را كه سامرى از سؤالات طبيب \" نجم الدين بن مفتاح \" داده بود خواندم و نيز به \" تنقيح القانون \" كه \" هبة اللّه بن جميع اليهودى مصرى \" نوشته و در آن شيخ الرئيس را رد كرده برخوردم و جز اين ، شروح و ردهايى را ديدم و خواندم آنچه از مشكلات كتاب برايم باقى مانده بود آشكار گشت .\r\nبه نحوى كه هيچ اشكال و ابهام باقى نماند و ديگر محل قيل و قالى نداشتم و چون دريافتم كه هيچ‌كس را در باب اين كتاب بيش از من آگاهى و اطلاع نيست ، مصلحت ديدم كه بشرح آن بپردازم و مشكلات آن را توضيح دهم و مبهمات آن را تحرير كنم و فوايد آن را زياد كنم و موجز آن را بسط دهم و مبانى آن را استوار گردانم . » « 1 »\r\nقانون از پنج كتاب تشكيل شده است . هر كتاب به چند فن ، و هر فن نيز به چند تعليم ، و هر تعليم نيز به چند فصل تقسيم شده است . اما اين بخش‌بندى در سراسر كتاب يكسان نيست . كتاب‌هاى اول و سوم به چند فن و كتاب دوم به دو مقاله ، و كتاب چهارم نيز به چند فن تقسيم شده است . گزارش كلى ، اما مختصر ساختار كتاب بدين شرح است :\r\n\r\n\r\n","description":"","footnote":"\r\n( 1 ) . على اصغر حلبى ، تاريخ فلاسفهء ايرانى از آغاز اسلام تا امروز ، ص 624 تا 628 .\r\n","page_name":" فهرست و مقدمه 75 ","page_number":75},
  {"content":"\r\n\r\nكتاب اول ، در امور كلى پزشكى ، چهار فن ، فن اول در حد طب در 6 تعليم ، و روىهم‌رفته در 63 فصل ، فن دوم در بيمارىها و اسباب و اعراض آنها در 3 تعليم و كلا 99 فصل ، فن سوم در حفظ صحت در 5 تعليم و كلا 71 فصل ، فن چهارم در معالجه بيمارىهاى كلى در 31 فصل .\r\nكتاب دوم در ادويه مفرده در 2 مقاله و 22 فصل .\r\nكتاب سوم در بيمارهاى جزئى كه دامنگير انسان مىشود از سر تا پا در 22 فن و 55 مقاله .\r\nكتاب چهارم در تب‌ها و در 7 فن و 26 مقاله .\r\nكتاب پنجم در معرفى ادويه مركبه ( قرابادين‌ها ) در 2 مقاله علمى و 2 جمله . « 1 »\r\nچنانچه به ساختار كتاب نگاه دقيق‌ترى داشته باشيم متوجه دليل ديگرى بر اهميت كتاب خواهيم شد و آن نظم كتاب است . واقعيت اين است كه مهمترين دليل اهميت قانون در جوامع اسلامى ( بدون توجه به ماجراى پيدايش شرح‌ها ، خلاصه‌ها و ترجمه‌هاى آن ) همين نظم كتاب است . همان‌طور كه قبلا بيان شد ، تا پيش از قانون ، دو كتاب ديگر پزشكى اسلامى ، الحاوى و كتاب الملكى از اعاظم كتب پزشكى اسلامى و ايرانى تأليف شده بود . اما هيچ‌كدام از اين دو كتاب ، ساختار منظم و منطقى قانون را ندارند . ابن سينا اين ساختار منطقى را از درهم‌آميزى عصاره و انديشه‌هاى دو دانشمند يونانى كه آثار آنها در قرون اوليه عالم اسلامى به عربى ترجمه شد ، يعنى ارسطو و جالينوس پديد آورده است . « 2 »\r\nابن سينا موارد و مسائل نظرى پزشكى را ارسطويى توضيح داده است ، اما دستورات و دانسته‌هاى پزشكى را از جالينوس اخذ كرده و آنها را در كنار هم قرار داده است . واقعيت اين است كه علت اشتهار قانون در اروپا نيز آن بوده است كه حتى در زبان‌هاى اروپايى نيز اثرى اين‌چنين منظم و روشمند كه آثار اين دو دانشمند را به هم پيوند دهد وجود نداشته است . و علت پيروزى و موفقيت ابن سينا در اين عرصه آن بوده است كه حضرت شيخ علاوه بر آنكه پزشكى حاذق بوده ، خود فيلسوفى شهير و موفق نيز بوده است ؛ « 3 » در مقام مقايسه بين فلسفه پزشكى ( ارسطو و جالينوس ) ابن سينا ضمن اينكه به حقانيت ارسطو رأى مىدهد ، پزشكان را از پرداختن به مسائل نظرى صرف منع مىكند تا عنصر فلسفه ، بر آراء پزشكى آنان غلبه نكند . « 4 » در نخستين صفحات قانون « 5 » ابن سينا بحث مفصلى پيرامون تفاوت\r\n\r\n\r\n","description":"","footnote":"\r\n( 1 ) . عرفانيان ، ص 394 - 378 .\r\n( 2 ) . دائرة المعارف بزرگ اسلامى ، ج 4 ، ص 29 .\r\n( 3 ) . همان ، ص 31 .\r\n( 4 ) . همان ، همان جا .\r\n( 5 ) . ج 1 ، ص 5 .\r\n","page_name":" فهرست و مقدمه 76 ","page_number":76},
  {"content":"\r\n\r\nنگاه فلسفى با نگاه پزشكى در امور پزشكى محض نموده و مسائل پزشكى را از مسائل فلسفى جدا مىكند . از ديگر سو ، به‌جز تبيين دقيق و اصولى مرز بين پزشكى و فلسفه و نيز تبيين دقيق موضوع حيات ، سلامت ، بيمارى و مانند آن از نگاه فلسفه و فلاسفه ، ابن سينا به ذكر مهمترين موارد پزشكى تا عصر خود و به نقل از مهمترين پزشكان پيش از خود ، چه يونانى و چه اسلامى پرداخته است . بر اين اساس ، او پزشكى را با جالينوس ، فلسفه را با ارسطو ، داروشناسى را با ديوسقوريدوس « 1 » و مانند آن آغاز نموده و توضيح داده است .\r\nكما اينكه بارها در كتاب خود از الحاوى و رازى نقل قول مىنمايد .\r\nتوصيف عظمت اين كتاب را مىتوان در كتاب چهار مقاله نظامى عروضى سمرقندى « 2 » به شكل تحسين‌برانگيزى يافت كه گفته است : « اگر بقراط و جالينوس زنده شوند سزاوار است كه در پيشگاه اين كتاب سجده نمايند . » « 3 »\r\nدر كتاب اول ، كتاب كليات ، تعريف دانش پزشكى ، اركان ( عناصر ) ، اخلاط چهارگانه ، اعضاى بدن انسان ، نيروهاى موجود در بدن انسان ( شامل نيروهاى طبيعى ، حيوانى ، نفسانى و نيروهاى محرك ) ، شناخت بيمارىها ، حفظ تندرستى ، مرگ و شيوه‌هاى مختلف درمان آمده است .\r\nدر كتاب دوم ، اصول كلى و داروشناسى ، خواص و كيفيت داروها و فهرستى از نام داروها ، براساس ترتيب حروف الفبا مورد بحث قرار گرفته است . تعداد داروهائى كه نام برده شد و خواص آنها تبيين شده ، حدود 800 قلم مىباشد . قسمت اعظم اين داروها ، گياهى بوده و روىهم‌رفته تمام آنها جزء داروهاى مفرده ( غير تركيبى و ساده ) به حساب مىآيند .\r\nدر كتاب سوم ، بيمارىهاى بدن انسان ، از سر تا پا مورد بحث قرار گرفته است . در اين بخش ، راههاى مختلفى براى بهبود اين بيمارىها طرح شده است .\r\nدر كتاب چهارم ، با محوريت تب‌ها ، بيمارىهايى كه اختصاص به عضو معينى از بدن ندارند بررسى شده است .\r\nدر كتاب پنجم ، از داروهاى مركب ( تركيبى و غير ساده ، به تعبير پزشكان دوره اسلامى ،\r\n\r\n\r\n","description":"","footnote":"\r\n( 1 ) . ابن سينا در قانون ، بارها از ديوسقوريدوس ياد كرده است ، از جمله ج 1 ، ص 246 و 401 .\r\n( 2 ) . ص 71 .\r\n( 3 ) . براى گزارشى كلى از اهميت قانون در پزشكى دوره اسلامى - اولمان ، ص 70 - 71 ؛ و براى گزارشى كلى درباره بسيارى از نقل‌قول‌هاى دانشمندان معاصر اسلامى و اروپايى درباره قانون و اهميت آن در پزشكى اسلامى - الدفاع ، ص 128 - 158 .\r\n","page_name":" فهرست و مقدمه 77 ","page_number":77},
  {"content":"\r\n\r\nقرابادين ) در اين كتاب ، انواع پادزهرها ، قرص‌ها ، شربت‌ها و مانند آنها شرح داده شده‌اند .\r\nدر اين كتاب ، حدود 650 داروى مركب توضيح داده شده است . « 1 »\r\nقانون كتاب بسيار بزرگ و حجيمى است . اما نظر به اهميت آن در پزشكى دوره اسلامى ، نسخه‌هاى خطى متعددى از آن در ايران و ساير نقاط جهان وجود دارد . نظر به اهميت بسيار زياد كتاب ، و تأثير آن در تكوين مكتب پزشكى اروپا ، چاپ‌هاى بسيارى از آن ، پس از ترجمه به زبان‌هاى اروپايى در اروپا انجام شد ( در مورد اين ترجمه‌ها در ادامه سخن خواهيم گفت ) .\r\nبه‌طورى كه مىتوان ادعا نمود قانون ، يكى از نخستين كتاب‌هاى تأليف شده توسط انسان است كه بعد از كتاب مقدس ( عهدين ) در ابتداى تأسيس صنعت چاپ ، به طبع رسيده است .\r\n( در مورد تاريخ چاپ‌هاى متعدد اين كتاب نيز در ادامه سخن خواهيم گفت )\r\nگزارشى اجمالى از موجودى نسخ خطى قانون در كتابخانه‌هاى ايران :\r\n1 - در كتابخانه ملى ملك تهران ، روىهم‌رفته ، 13 نسخه خطى موجود است كه ، قديمىترين نسخه از مجموع نسخ خطى موجود در كتابخانه ملك ، مربوط به دست‌نويسى متعلق به قرن ششم ( كتابت شده در سال 561 ق . ) است كه از آغاز تا پايان فن پنجم از كتاب ششم را شامل مىشود . اين دست‌نويس از جمله كهنترين نسخ قانون به‌شمار مىرود . از جمله نسخ كامل كتاب قانون در اين كتابخانه نسخه‌اى متعلق به قرن هفتم ( كتابت شده در سال 680 ق . ) مىباشد . « 2 »\r\n2 - در كتابخانه مركزى آستان قدس رضوى ( مشهد مقدس ) روىهم‌رفته 20 نسخه خطى ، به صورت نسخ كامل يا بخش‌هايى از كتاب موجود است . بايد اذعان داشت كه اين مجموعه يكى از بهترين مجموعه‌هاى دستنويس‌هاى قانون است كه در كتابخانه خاصى نگهدارى مىشود . از جمله دستنويس‌هاى موجود در اين كتابخانه ، دو دست‌نويس كامل از كتاب ، متعلق به قرن نهم و دست‌نويسى از آنكه بسيار نفيس مىباشد و البته تنها شامل كتاب پنجم قانون است ، متعلق به قرن هشتم ( كتابت شده در سال 736 ) است مىتوان ياد كرد . « 3 »\r\n3 - كتابخانه مجلس شوراى اسلامى ( تهران ) ، روىهم‌رفته 22 نسخه ، از جمله دست‌نويسى\r\n\r\n\r\n","description":"","footnote":"\r\n( 1 ) . براى گزارشى كلى از ساختار كتاب - مهدوى ، ص 188 - 190 ؛ دائرة المعارف بزرگ اسلامى ، ذيل مدخل ابن سينا ، پزشكى .\r\n( 2 ) . براى گزارشى از نسخ خطى موجود در اين كتابخانه و مشخصات آنها - افشار و دانش‌پژوه ، ج 1 ، ص 561 - 564 .\r\n( 3 ) . براى گزارشى از نسخ خطى موجود از اين كتاب در اين كتابخانه ن . ك : عرفانيان ، ص 385 و 404 .\r\n","page_name":" فهرست و مقدمه 78 ","page_number":78},
  {"content":"\r\n\r\nمتعلق به قرن هشتم ، و چند دست‌نويس متعلق به قرن نهم وجود دارد . متأسفانه گزارش يك‌جا و مرتب شده‌اى از مجموعهء دستنويس‌هاى قانون در اين كتابخانه وجود ندارد و بايد براى شناسايى نسخ مختلف اين كتاب ، به مجلدات مختلف فهرست نسخ خطى اين كتابخانه مراجعه نمود . اما مىتوان گفت از جمله مهمترين و كهن‌ترين دستنويس‌هاى اين كتاب ، در جلد نوزدهم فهرست اين كتابخانه معرفى شده‌اند . « 1 »\r\n4 - در كتابخانه ملى جمهورى اسلامى ايران ، هشت نسخه خطى موجود است كه متأسفانه فهرست واحدى از نسخ قانون در اين كتابخانه نيز وجود ندارد . نسخه‌هاى موجود در اين كتابخانه عموما متعلق به قرون دهم - يازدهم و بعد از آن هستند . مشخصات اين دست‌نويس‌ها نيز در مجلدات مختلفى « 2 » ذكر شده است .\r\n5 - در كتابخانه حضرت آيت اللّه مرعشى نجفى ( ره ) روىهم‌رفته ، 12 نسخه خطى موجود است . اين مجموعه نيز از جمله نفيس‌ترين نسخ خطى قانون كه در يك كتابخانه گرد آمده ، مىباشد ، اگرچه فهرست واحدى از دست‌نويس‌ها وجود نداشته و بايد به مجلدات مختلف فهرست نسخه‌هاى خطى اين كتابخانه مراجعه نمود . از جمله نسخ موجود در اين كتابخانه نسخه‌اى نفيس و قديمى مىباشد كه تاريخ كتابت آن روشن نمىباشد . « 3 »\r\n6 - در كتابخانه مركزى دانشگاه تهران ، روىهم‌رفته 11 نسخه موجود است . از اين كتابخانه نيز فهرست واحدى از نسخ خطى قانون وجود ندارد و براى آگاهى از مشخصات اين دست‌نويس‌ها بايد به مجلدات مختلف فهرست نسخ خطى اين كتابخانه مراجعه نمود . اما در اين كتابخانه يك دوره سه جلدى از قانون وجود دارد كه شايان توجه است و از چند نظر جالب مىباشد . يكى اينكه نسخه‌اى قديمى ( متعلق به قرن 7 ) مىباشد و ديگر اينكه كاتب آن ، يكى از همشهريان ابو على سينا و اهل بخارا بوده است . « 4 »\r\n7 - به تواتر ، در بسيارى از كتابخانه‌هاى ايران دست‌نويس‌هايى از قانون ابن سينا وجود دارد .\r\nفقدان يك فهرست واحد ، مانع از دستيابى به يك آمار دقيق مىباشد ، ولى به‌طور اجمال مىتوان گفت كه در كتابخانه وزيرى يزد 3 نسخه ، كتابخانه دانشكده الهيات دانشگاه\r\n\r\n\r\n","description":"","footnote":"\r\n( 1 ) . عبد الحسين حائرى ، ص 195 و 248 و 239 و 149 و 71 و 14 و 125 و 128 و 133 .\r\n( 2 ) . از جمله انوار ، ج 7 ، ص 173 ؛ ج 9 ، ص 255 و ص 463 و 506 ؛ حبيب اللّه عظيمى ، ص 313 و ص 189 و 256 ؛ اميره ضميرى ، ص 93 .\r\n( 3 ) . حسينى اشكورى ، ج 4 ، ص 131 .\r\n( 4 ) . براى آگاهى از مشخصات اين مجموعه سه جلدى ن . ك : محمد تقى دانش‌پژوه ، ج 17 ، ص 48 .\r\n","page_name":" فهرست و مقدمه 79 ","page_number":79},
  {"content":"\r\n\r\nفردوسى مشهد دو نسخه ، كتابخانه مسجد گوهرشاد مشهد دو نسخه و كتابخانه ملى تبريز نيز يك نسخه از اين كتاب وجود دارد . « 1 »\r\nهمين آمار ناقص نشان مىدهد كه نسخ خطى موجود از كتاب قانون در ايران از تمامى نسخ خطى اين كتاب كه در هريك از كشورهاى دنيا نگهدارى مىشود ، بيشتر است . بهترين فهرست در همكرد از نسخ خطى كتاب قانون در كشور ديگرى به‌جز ايران فهرستى است كه به توسط رمضان ششن و ديگران تحت نظارت اكمل الدين احسان اوغلو از فهرست نسخ خطى آثار مربوط به پزشكى در تركيه تهيه شده است . در اين كتاب ، « 2 » روىهم‌رفته ، 61 دست‌نويس از قانون ابن سينا معرفى شده است ( اعم از نسخه كامل يا ناقص ) . ممكن است اين سئوال به ذهن برسد ، درحالىكه فهرست در همكردى مشخّصى از نسخ خطى موجود در ديگر كشورها وجود ندارد ، آيا امكان دارد كه مجموعه‌اى در كشور ثالثى وجود داشته باشد كه از اين تعداد بيشتر باشد ؟ در پاسخ بايد گفت از نظر آمارى تعداد دستنويس‌هاى اسلامى در ايران و تركيه از تمامى كشورهاى جهان بيشتر است . بر اين اساس ، و با توجه به اينكه تعداد كل دست‌نويس‌ها در ساير نقاط جهان ، از اين كشورها به مراتب كمتر است ، لذا بعيد به نظر مىرسد بتوان مجموعه كامل‌ترى را در كشور ثالثى يافت .\r\nكوشش‌هاى چندى براى تهيه فهرستى از مجموعه دستنويس‌هاى قانون در جهان انجام شده است . از جمله اين كوشش‌ها حاصل بروكلمان « 3 » است كه كوشيده است با مراجعه به فهرست نسخ خطى كه در دست داشته به تعداد موجود از قانون دست يابد . بروكلمان تقريبا توانسته 90 دست‌نويس از اين كتاب را در تمام دنيا رديابى كند . كوشش ديگر نيز به توسط مهدوى « 4 » صورت گرفته كه توانسته است تقريبا 150 نسخه از اين كتاب را در سراسر جهان ( اعم از نسخ خطى موجود در ايران و ساير كشورهاى جهان ) شناسايى نمايد . اما ترديدى نيست كه مجموع دستنويس‌هاى قانون در سراسر جهان از مجموع دستنويس‌هاى فهرست شده به توسط بروكلمان و مهدوى بيشتر است . مجموع دستنويس‌هاى قانون موجود در ايران و آنچه ششن از تركيه برشمرده روىهم‌رفته از مجموع آنچه به وسيله مهدوى براى تمام دنيا گزارش شده بيشتر مىباشد .\r\n\r\n\r\n","description":"","footnote":"\r\n( 1 ) . براى آگاهى از اين دست‌نويس‌ها ن . ك : ارجح و ديگران ، ص 225 - 226 . اگرچه اين آمارها چندان دقيق به نظر نمىرسد .\r\n( 2 ) . ص 62 - 66 .\r\n( 3 ) . ج 1 ، ص 596 - 599 و ذيل 1 ص 823 - 828 .\r\n( 4 ) . ص 192 - 193 .\r\n","page_name":" فهرست و مقدمه 80 ","page_number":80},
  {"content":"\r\n\r\nقانون ، كتاب مهم و درعين‌حال پيچيده‌اى است . بنابراين بايد توقع داشت شروح و گزارش‌هاى متعددى از آن پديد آمده باشد . تناوب شروحى كه بر قانون نوشته شده آن را در زمره مهمترين آثار تمدن اسلامى ، و در رديف اثر بسيار مشهور ابن عربى در تصوف ، فصوص الحكم قرار مىدهد ( به روايتى ، پس از كلام اللّه مجيد ، كه تفاسير متعددى بر آن نوشته شده ، فصوص الحكم بيشترين شرح را بر خود دارد . ) شروح قانون را بايد به چند دسته تقسيم كرد : شروحى كه بر كتاب يا بخشى از آن نوشته شده ، خلاصه‌ها و گزارش‌هايى كه از كتاب تهيه شده و البته اينها را بايد در كنار ترجمه‌هاى متعدد آن قرار داد . بروكلمان و مهدوى « 1 » سعى كرده‌اند فهرستى از شارحان قانون به دست دهند . از اين شارحان بايد از فخر الدين رازى ، ابراهيم بن على قطب مصرى ، قطب الدين شيرازى ، ابو الفضل نامور خونجى ، علاء الدين بن نفيس مشهور به ابن نفيس كاشف گردش خون ريوى ، يعقوب بن سامرى ، سديد الدين كازرونى ، محمد آق‌سرايى ، حكيم على گيلانى و ضياء الدين شجاعى را نام برد . فهرستى كه مهدوى « 2 » از شارحين قانون ارائه مىدهد ، در كنار فهرست تهيه شده به وسيله بروكلمان « 3 » تعداد شارحان قانون را از بيست نفر و بيست عنوان شرح متجاوز مىگرداند . كه در مورد شرح قانون اثر قطب الدين شيرازى تحت نام التحفة السعديه در صفحات قبل مطالبى به اجمال آمده است و براى توضيح بيشتر به مآخذ مورد استناد رجوع فرمائيد . « 4 » در كنار اين شروح بايد از خلاصه‌هايى نيز كه از قانون تهيه شده است ياد كرد .\r\nدست‌كم پنج خلاصه از قانون را مىشناسيم ، خلاصه‌اى كه پزشك مشهور قرن ششم شرف الدين ايلاقى به نام الموجز القانون تهيه كرده است ، خلاصه ابن نفيس به نام تنقيح القانون ، و خلاصه تهيه شده به وسيله ابن سعيد اسرائيلى است . « 5 » اما بدون ترديد مهمترين خلاصه ، خلاصه‌اى است كه محمود چغمينى به نام قانونچه از اين كتاب تهيه كرده است .\r\nچغمينى كوشيده است در طى ده مقاله ، گزارش مختصرى از قانون به دست دهد . قانونچه به سرعت بين پزشكان و دانشمندان دوره اسلامى رواج يافت و نسخه‌هاى خطى متعددى از آن تهيه شد . « 6 » در كنار ترجمه‌هايى كه از خود قانون به فارسى تهيه شده قانونچه نيز به فارسى\r\n\r\n\r\n","description":"","footnote":"\r\n( 1 ) . همان جاها\r\n( 2 ) . ص 193 - 194 .\r\n( 3 ) . ذيل 1 ، ص 824 - 828 .\r\n( 4 ) . براى گزارش كلى از اين شرح ن . ك : عرفانيان ، ص 308 - 310 .\r\n( 5 ) . مهدوى ، ص 195 .\r\n( 6 ) . براى گزارش از ابواب و مقالات اين كتاب و معرفى چند نسخه خطى از آن ن . ك : عرفانيان ، ص 404 - 414 .\r\n","page_name":" فهرست و مقدمه 81 ","page_number":81},
  {"content":"\r\n\r\nترجمه شده است . « 1 » و البته جالب هست كه متن عربى قانونچه به توسط شخصى به نام سيفى قزوينى « 2 » به نام مفرح القوام به نظم نيز كشيده شده است . « 3 »\r\nمتن كامل قانون ، يا بخش‌هايى از آن بارها به فارسى ترجمه شده است . از جمله اين ترجمه‌هاى فارسى بايد از ترجمه متن كامل كتاب توسط ملا فتح اللّه شيرازى در قرن دهم ، ترجمه بخش تب‌ها ( كتاب چهارم ) به توسط حكيم محمد شريف خان و ترجمه متن كامل از حاكم گيلانى ياد كرد . چند ترجمه فارسى ناشناس نيز از قانون وجود دارد . « 4 » قانون يك‌بار نيز به تركى ترجمه شده است . اين ترجمه را مصطفى ملتوقادى در عهد سلطان مصطفاى سوم انجام داده است . « 5 »\r\nقانون همچنين در قرن نهم هجرى ، پانزدهم ميلادى ، به زبان عبرى ترجمه شده است .\r\nاين ترجمهء عبرى در سال 1491 ميلادى در ناپل به چاپ رسيده است .\r\nمتن عربى قانون بارها به چاپ رسيده است . نخستين چاپ متن عربى در سال 1593 ميلادى در رم انجام شد و اين چاپ باعث گسترش فراوان قانون در اروپا و در مدارس پزشكى آن شد . ترجمه‌هاى اروپايى نيز عموما از روى همين چاپ انجام شده است . چاپ مشهور ديگر قانون در چاپخانه بولاق ( در عثمانى ) در سال 1294 قمرى انجام شد . اين چاپ در كشورهاى اسلامى شهرت بسيارى دارد ، اگرچه بخشى از صفحات آغازين كتاب ، از آن ساقط شده است . چاپ بولاق از قانون ، در سال 2000 ميلادى ، عينا در بيروت تجديد چاپ شده است .\r\nبهترين چاپ از قانون كه البته چاپ منقح و كاملى نيز مىباشد در سال 1987 ميلادى در بيروت بوسيله ادوارد قش انجام شده است .\r\nمتن كامل عربى قانون بر روى شبكه جهانى اينترنت ( در پايگاه الوراق ، به نشانى  ( WWW . alwarag . net )  وجود دارد .\r\nهمانند ترجمه‌هاى فارسى ، كه شامل تمام يا بخش‌هايى از كتاب است ، ترجمه‌هاى لاتين\r\n\r\n\r\n","description":"","footnote":"\r\n( 1 ) . علىنقى منزوى ، ص 90 .\r\n( 2 ) . درگذشته به سال 1150 .\r\n( 3 ) . براى آگاهى از مشخصات اين قانونچهء منظوم ن . ك : علىنقى منزوى ، ص 90 - 92 . و براى آگاهى بيشتر درباره قانونچه و نيز ديگر شروح قانون كه نام آنها برده نشد ن . ك : حاجى خليفه ، ج 2 ، ص 1310 - 1312 ؛ آقابزرگ طهرانى ، ج 17 ، ص 24 - 25 ؛ ششن و ديگران ، ص 62 - 73 . نيز گزارشى از شروح ، خلاصه‌ها و برگزيده‌هاى قانون موجود در كشور تركيه ارائه داده‌اند .\r\n( 4 ) . براى گزارشى كلى از ترجمه‌هاى متعدد فارسى قانون ، مؤلف آنها و نسخه‌هاى موجود از اين ترجمه‌ها ن . ك :\r\nاحمد منزوى ، ج 5 ، ص 3620 - 3622 .\r\n( 5 ) . ششن و ديگران ، ص 73 .\r\n","page_name":" فهرست و مقدمه 82 ","page_number":82},
  {"content":"\r\n\r\nقانون نيز شامل متن كامل يا بخش‌هاى مختلف آن است . قديمىترين ترجمه‌هاى كامل قانون در سال 1473 در ميلان ، 1476 در پادوا و طى سالهاى 3 - 1482 در شهر ونيز صورت گرفته است . خيلى جالب است كه بدانيم ، طى ده سال ، سه ترجمه كامل از قانون در سه بخش از اروپا انجام شده است . طى قرن شانزدهم ميلادى ، متن لاتين قانون چند بار در اروپا به چاپ رسيد . كهن‌ترين اين چاپ‌ها در همين قرن در ونيز صورت گرفت . مترجم يكى از متن‌هاى كامل قانون ، مترجم مشهور اهل اروپا گراردوى كرمونايى است . گراردو ، علاوه بر اين ترجمه ، يك‌بار ديگر كتاب پنجم را نيز به لاتين ترجمه كرد . از ديگر مترجمان قانون بايد از آرنالدو يلانوايى ، آن دريا آلپاگو و آرمنگو دوس بلازيومى را نام برد . يكى از بهترين ترجمه‌هاى لاتين ديگر را كه البته شامل متن كامل كتاب مىباشد زرولامو راموسيو ، طى سالهاى 1450 تا 1486 انجام داد . « 1 »\r\nدر پايان اين مقدمه لازم است كه به يك سئوال اصلى كه ذهن دانش‌پژوهان را احتمالا مشغول كرده پاسخ دهيم و آن اين است كه امروز چه نيازى به تجديد چاپ كتاب قانون هست ؟ آيا مطالب قانون كه متعلق به بيش از 1000 سال قبل است براى حل مشكلات امروز پزشكى ما راه‌گشاست ؟\r\nدر پاسخ به اين سئوال مقدّر مىتوان چنين گفت :\r\nيكى از مهمترين رسالت‌هاى ناشرين ايرانى ، نشر كتاب‌هائى است كه در تقويت هويت ملّى و اعتماد به نفس نسل جوان كمك مىكند و شايد هيچ عاملى مؤثرتر از آشنائى دانش‌پژوهان ما با ميراث عظيم فرهنگى - علمى كشور براى احياى تمدن ريشه‌دار و افتخارآميز اسلام و ايران نباشد .\r\nبراى پيشرفت و توسعه كشور ، لازم است كه اين باور ريشه‌دار در بين مردم ما زنده شود كه ايرانى مىتواند به قله‌هاى رفيع معرفت دست پيدا كند . بهترين دليل در اثبات اين مدّعا ، كارهاى عظيم علمى است كه گذشتگان ما كرده‌اند .\r\nمشكل اصلى و حلقه مفقوده ما در رسيدن به اين خودباورى عدم اطلاع نسل حاضر از محتوا و عظمت كارهاى علمى است كه دانشمندان مسلمان و ايرانى در گذشته انجام داده‌اند . در بين آثار گران‌سنگ بجا مانده ، كتاب قانون حضرت شيخ الرئيس در علم پزشكى\r\n\r\n\r\n","description":"","footnote":"\r\n( 1 ) . براى گزارش به نسبت كاملى از اين ترجمه‌هاى لاتين - ميه‌لى ، ص 224 - 226 .\r\n","page_name":" فهرست و مقدمه 83 ","page_number":83},
  {"content":"\r\n\r\nاست . بدون اغراق مىتوان گفت كه نمىتوان كتابى در تاريخ طب يافت كه به اندازه كتاب قانون مورد استقبال دانش‌پژوهان عالم قرار گرفته باشد . گذشته از ارزش اين كتاب در تكوين تاريخ پزشكى ، همين امروز نيز بسيارى از مطالب كتاب قانون قابل استفاده در عرصه تشخيص و درمان بيمارىها و از آنها مهمتر در حفظ سلامت و بهداشت جامعه است .\r\nهمانطور كه اشاره شد ، از افتخارات بزرگان تاريخ طب نظير قطب الدين شيرازى و ابن نفيس اين بود كه مدعى شدند بهتر از ديگران قانون را فهميده‌اند و بهترين شرح را بر آن نوشته‌اند . قطب الدين شيرازى در شرح‌حالى كه از خود به جاى گذاشته ، اذعان مىكند كه مدت 29 سال تلاش كرد تا توانسته شرح كاملى بر قانون ( التحفة السعديه ) بنويسد .\r\nاين بنده ، ضمن قدردانى از مديريت محترم انتشارات سروش كه اقدام به تجديد چاپ اين اثر گران‌سنگ نموده و گراميداشت ياد مترجم نامدار كتاب ، شادروان عبد الرحمن شرفكندى ، به اين مؤسسه محترم پيشنهاد مىكنم كه با كمك صاحب‌نظران علم پزشكى و مطلع از ميراث طب اسلامى و ايرانى اقدام به تأليف شرحى متناسب با پزشكى عصر حاضر و به زبان امروز عالم پزشكى بنمايند كه اين كارى است كه تاكنون نه در ايران و نه هيچ كشور ديگر صورت نگرفته است .\r\nبا تجربه‌اى كه اينجانب و همكارانم در فرهنگستان علوم پزشكى در بازنويسى و تحشيه بر بخشى از الحاوى محمد بن زكرياى رازى و ذخيره خوارزمشاهى سيد اسماعيل جرجانى ( دو اثر عظيم و گران‌سنگ ديگر از ميراث علمى اسلام و ايران ) داريم ، اقرار مىكنم كه بازنويسى و تحشيه و شرح روزآمد قانون و تطبيق آن با مبانى پزشكى امروز ، سالها به درازا مىكشد كه البته نبايد به دليل سختى كار ، از انجام آن شانه خالى كنيم كه روح حضرت شيخ الرئيس بيش از هر ملّت ديگر ، از فرزندانش يعنى دانش‌پژوهان ايرانى انتظار چنين اقدام سترگى را دارد .\r\nو من اللّه التّوفيق و عليه التّكلان\r\nدكتر على اكبر ولايتى\r\nعضو پيوسته و رئيس گروه طب اسلامى و طب سنّتى فرهنگستان علوم پزشكى جمهورى اسلامى ايران بيست و دوم آذر 1385\r\n\r\n","description":"","footnote":"","page_name":" فهرست و مقدمه 84 ","page_number":84},
  {"content":"\r\n\r\nستايش باد يزدان را كه سزاوار ستايش است به سبب بزرگواريش و كثرت الطافش و درود بر سرور و پيامبر ما محمد و دودمان او .\r\nو بعد . . . يكى از دوستان صديق من - كه كمك به او را در حد توانائيم لازم مىشمارم - از من خواسته است كتابى در طب تاليف كنم ، مشتمل بر قواعد كلى و جزئى اين علم ، كتابى كه در عين ايجاز و اختصار بيشترين بخش اين دانش را دربرگيرد . خواهش وى را پذيرفتم وراى من بر اين قرار گرفت كه نخست درباره كليات دانش طب ( امور عامه ) ، در زمينهء دو جنبهء نظرى و عملى آن سخن گويم و بعد به بحث درباره احكام كلى داروهاى ساده ( ادويه مفرده ) و سپس به احكام جزئى آن داروها بپردازم . چون از اين بحث فراغت يافتم به بيان كيفيت بيمارىها كه به هريك از اندامهاى بدن عارض مىشوند روى آورم ؛ در اين بحث نخست به تشريح هريك از اندامها و وظايف ( فيزيولوژى ) آنها مىپردازم .\r\nتشريح اندامهاى ساده و بحث مربوط به وظايف آن‌ها در نخستين كتاب كليات من آمده است . برآنم هرجا كه به توصيف اندامى مىپردازم ، حفظ الصحه آن را نيز بيان كنم و هر بيمارى را كه بر اندامى عارض شود با علل و اسباب آن بيمارى و راه علاج آن ، همراه با براهين لازم كه مؤيد صحت گفتار و حسن پندار من است ذكر كنم .\r\nبعد از فراغت از ذكر كليات ، بيمارىهاى جزئى را شرح خواهم داد و در اينجا نيز بدوا شناسائى بيمارى ، علل بيمارى و دلائل اثبات ( وجود ) آن مورد نظرم خواهد بود و بعد شرح جزئيات را دنبال مىكنم و علاج بيمارى مشروح را ابتدا به روش عمومى و كلى و بعد به طريقهء اختصاصى بوسيله هريك از داروهاى ساده و مركب شرح مىدهم .\r\nداروهاى ساده مذكور و فوايد آن‌ها را براى بيماران ، در كتاب « ادويه مفرده » جدول - بندى كرده‌ام ، همچنين داروهائى مانند مرهم‌ها ( اصباغ ) كه استعمال خارجى دارند و من به كار بردن آنها را در معالجات سودمند مىدانم ذكر خواهم كرد .\r\nو تو اى طالب علم هرگاه بر آن آگاه شدى ، درمىيابى كه من فقط اندكى از آنها ( داروها ) را نام برده‌ام ، ليك شايسته است كه داروهاى مركب و فوايد آنها و تركيب آنها در كتاب « اقرابادين » برشته تحرير درآيد و من درصدد نگارش آن هستم .\r\n\r\n","description":"","footnote":"","page_name":" 1 ","page_number":85},
  {"content":"\r\n\r\nو مرا باز تصميم بر آن است كه بعد از فراغت از اين مباحث ، كتاب ديگرى در جزئيات بيمارىهائى كه ويژه اندام معينى نيستند تاليف كنم و در آن اسلوب شناساندن بيمارىهاى مربوط به « آراستگى ظاهر تن » « 1 » را نيز بگنجانيم . برآنم كه در اين كتاب نيز روشى در پيش گيرم كه در كتاب مختصر قبلى خود از آن پيروى كرده‌ام .\r\nاگر به يارى يزدان بزرگ اين كتاب پايان پذيرد ، در تعقيب آن كتاب « اقرابادين » را تاليف مىكنم و آن كتابى است كه هركس دعوى حرفه طبابت كند و بخواهد در اين پيشه ، توشه‌اى بدست آورد لازم است آن را داشته باشد و بر محتواى آن آگاه گردد ، چه اين كتاب مطالبى در بر دارد كه هر طبيبى اقلا بايد آنها را بداند و در كتاب نيز اين مطالب بيشتر از حد اقل لازم نيامده است . اگر خداوند اجل در اجل مهلتى دهد و سرنوشت مرا يارى كند كوشش ديگرى در اين زمينه در پيش دارم . « 2 »\r\nاينك نوشته‌هاى خود را گردآورى و آن را در پنج كتاب تنظيم كردم ، بقرار زير :\r\nكتاب اول : در امور كلى طب ( كليات علم طب )\r\nكتاب دوم : در داروهاى ساده ( ادويه مفرده )\r\nكتاب سوم : در بيماريهاى جزئى كه بطور آشكار و نهان بر اندامهاى آدمى ، از سر تا قدم عارض مىشوند .\r\nكتاب چهارم : در بيماريهاى جزئى كه ويژه يك اندام خاص نيست ( عمومى است ) و همچنين بيماريهاى مربوط به « آراستگى ظاهر تن » .\r\nكتاب پنجم : در تركيب داروها ، و اين همان كتاب اقرابادين است .\r\n\r\n\r\n","description":"","footnote":"\r\n( 1 ) - مقصود از بيمارى مربوط به « آراستگى ظاهر تن » يا زينت ( زينت جمال ) در اصطلاح قدما عوارضى مانند لك صورت و رنگ مو و ناخن و امثال آن بوده است و امروز بنام  Cosme ? tique  معروف است .\r\n( 2 ) - از ديد ابن سينا توصيف مشروح موضوعات طب عملى كارى مشكل بوده است ، بطورى كه وى معتقد نبوده است كه با ايجاز و اختصار بتواند به انجام اين مهم فائق آيد . به همين جهت وى تصميم داشته است در فرصتى مناسب و با فراغتى بيشتر كتابى جامعتر و مشروح‌تر از پنج مجلد قانون در باب طب برشته تحرير درآورد و در آن مسائل طب عملى را بطور مشروح و كامل مورد بحث و بررسى قرار دهد ، ولى متأسفانه چنين توفيقى حاصل نشده است ، و شايد هم اجل مهلتى نداده است .\r\n","page_name":" 2 ","page_number":86},
  {"content":"\r\n\r\nكتاب اول\r\n\r\nفن اول : در توصيف علم طب و موضوعات آن در امور طبيعى .\r\nاين بخش مشتمل بر شش تعليم است :\r\n\r\nتعليم اول [ تعريف و زمينه‌هاى علم طب 
  ]\r\n\r\nفصل اول - تعريف طب\r\nگويم : طب « 1 » دانشى « 2 » است كه بوسيله آن مىتوان بر كيفيات تن آدمى آگاهى يافت . هدف آن حفظ تندرستى در موقع سلامت و اعادهء آن به هنگام بيمارى است . شايد كسانى باشند كه گويند ، طب داراى دو جنبه نظرى و عملى است و من با اطلاق كلمه « دانش » بر آن ، طب را فقط با مفهوم « نظرى » معرفى كرده‌ام . در پاسخ آنان گوئيم : در همه حرفه‌ها هر دو جنبه نظرى و عملى وجود دارد ، در فلسفه نيز جنبه‌هاى نظرى و عملى هست و به همين منوال در طب نيز شقوق نظرى و عملى وجود دارد . ليكن غرض از اصطلاح « نظرى » و « عملى » مفهوم خاصى است و من ملزم نيستم كه در اينجا جز در زمينه طب ، منظور واقعى « نظرى » و « عملى » را بيان كنم . اگر گفته مىشود كه در طب هم « نظرى » و هم « عملى » وجود دارد نبايد مانند بسيارى\r\n\r\n\r\n","description":"","footnote":"\r\n( 1 ) - طب : معادل دقيق كلمه « طب » كلمه « فيزيك » است ، ولى براى اينكه در سطح جهانى قابل درك باشد معادل « پزشكى » براى آن به كار رفته است . پزشكى عبارتست از « هنر يا علم شفاى بيماريها به‌ويژه درمان بيماريها بوسيله اجراى درمانهاى داخلى » ( فرهنگ پزشكى دورلند ) . پزشكى با تعريف فوق الذكر با حالات مختلف بدن سروكار دارد و بدين ترتيب - شاخه‌اى از فيزيك ( طبيعيات ) است .\r\n( 2 ) - دانش ( به اعتبار قديم ) اساسا دو وجهى است ، دانش بدنها و دانش راه و رسم زندگى . دانش به معنى اعم ، فلسفه ناميده مىشود و به سه شاخه تقسيم مىشود : فيزيك ، رياضيات و ما بعد الطبيعه . فيزيك درباره نيروها و خواص ماده و پديده‌هاى جسمى بحث مىكند و بدين - ترتيب فلسفه طبيعى نام مىگيرد و شامل شيمى ، زيست‌شناسى و روان‌شناسى است .\r\n","page_name":" 3 ","page_number":87},
  {"content":"\r\n\r\nاز پژوهشگران پنداشت كه منظور از آن تصور يك بخش « آموزش » و بخش ديگرى بعنوان « كاربرد عملى » است ، اما لازم است بدانى كه منظور ، مفهوم ديگرى است بجز آن ، زيرا كه طب نظرى و طب عملى هر دو علم است ، يكى از آن دانش اصول طب است و آن دگر علم بر اسلوب به كار گرفتن آن ؛ يعنى علمى است كه براى دو جنبه آن دو لفظ به كار رفته است .\r\nمقصود من از طب نظرى اين است كه از راه فراگيرى ، به اصول آن پى ببريم بدون اينكه اسلوب و روش كاربرد آن را بيان كنيم . مثلا مىگوئيم : تب بر سه نوع است و مزاج بر نه قسم ، و اين اصول است .\r\nمنظور من از به كار بردن لفظ « عملى » در علم طب پى بردن به اسلوب كاربرد اين علم است : به ضرورت مثال مىگوئيم : براى علاج ورم‌هاى گرم نخست بايد ماده بازدارنده ( بازدارنده از پيشرفت بيمارى ) ، خنك‌كننده و بروزدهنده ( كشاف ) « 3 » را به كار برد ، و بعد به داروى بازدارنده داروهاى نرم‌كننده اضافه كرد . پس از آنكه ورم به كلى فرونشست بايد داروهاى محلول ( محلولهاى شستشو ) استعمال كرد ، مگر در ورم‌هائى كه بر اثر مواد دفعى و ترشحى اندامهاى اصلى ( زنده ) ايجاد شده باشند . اين تعليم بشما مىآموزد كه چگونه بايد عمل كرد .\r\nپس اگر اين دو قسم را ياد گرفتى ، صاحب دو علم نظرى و عملى هستى ، حتى اگر در اين زمينه هرگز كارى نكرده باشى .\r\nاينكه گفته‌اند ، تن آدمى را سه حالت است و آن تندرستى و بيمارى و حالتى كه نه تندرستى و نه بيمارى است ، گفتارى بس ناروا است ، درحالىكه من فقط از دو حالت تندرستى و بيمارى بحث كرده‌ام . اگر صاحب آن گفتار اندكى تامل كند درمىيابد كه ذكر سه حالت لازم نيست و مىفهمد كه از گفتار ما زيانى حاصل نخواهد بود ، چه اگر فرض بر قبول سه حالت باشد - و ما فقط دو حالت براى بدن مىدانيم كه يكى تندرستى و ديگرى از دست دادن تندرستى است - از دست دادن تندرستى به همان مفهوم حالت سوم است كه آن را غير از بهبودى شمرده‌اند ، زيرا سلامت « 4 » سرشت و يا حالتى است كه در آن اعمال بدن به درستى سر مىزند و نقطه\r\n\r\n\r\n","description":"","footnote":"\r\n( 3 ) - مراد از بروزدهنده شايد ظاهركننده عفونت بوده است ، به‌هرحال براى آگاهى بيشتر خواننده در ذيل تعريف لغوى كشف را آورده‌ايم :\r\nكشف در لغت رفع حجاب است و در اصطلاح ، اطلاع بر ماوراء حجاب است و آگهى يافتن از حقايق امور است از ماوراء حجاب . ( دستور العلماء ، جلد 3 ، صفحه 124 ) .\r\n( 4 ) - سلامت حالتى از موجود زنده را گويند كه همه قسمتها و اندامهاى وى بدون عيب و در حالتى مناسب باشد و بيمارى ، هرگونه ناخوشى بدن يا اندامى مخصوص و يا بخشى از بدن را گويند . ( فرهنگ و بستر ، جلد اول ، 1970 ) .\r\n","page_name":" 4 ","page_number":88},
  {"content":"\r\n\r\nمقابل آن فقط دور شدن از سلامت « 5 » است و بس . چنين كسانى به ميل خود شروطى را به ميان مىآورند كه هرگز بدان نيازى نيست . گذشته از اين ، بحث و مجادله در اين زمينه شايسته نيست ، چه طبيب هرگز در اين امر به جدال نمىپردازد . اين جدال و بحث چه از جانب طبيب و چه از جانب آنهائى كه با طبيب درگير مىشوند فايده‌اى براى علم طب ندارد . از طريق بحث و جدل به نتيجه راستين رسيدن برازندهء حرفه‌هاى غير طبابت ، چون اصول علم منطق است و بهتر است چنان كسانى به چنين رشته‌اى روى آورند .\r\n\r\nفصل دوم - در زمينه‌هاى علم طب\r\nاز آنجا كه هدف علم طب پژوهش در تن آدمى است كه آيا سالم است و يا از سلامت برخوردار نيست و از آنجا كه شناخت و علل هر دو حالت تندرستى و بيمارى براى طبيب لازم است ، پس بايسته است كه علل و موجبات ( تندرستى و بيمارى ) بررسى شود .\r\nاين موجبات ممكن است آشكار باشند و يا نهان ، يعنى ديده نشوند و يا حس و درك نگردند و بايد از روى عوارض‌شان « 6 » به آنها پى برد . پس لازم است عوارضى را كه در حالات تندرستى و يا بيمارى بر بدن روى مىآورند به خوبى شناخت .\r\nدر علوم حقيقى « 7 » بيان شده است كه شناخت هر چيز مشروط به معرفت ما بر منشاء و علل آن است ، به شرطى كه منشاء و علل بطور آشكار خودنمائى كنند و گرنه بايد آن را از طريق\r\n\r\n\r\n","description":"","footnote":"\r\n( 5 ) - به‌طورىكه ملاحظه مىگردد ، در اينجا ابن سينا به مسأله‌اى بس حساس و دقيق يعنى سرزدن اعمال حياتى ( فيزيولوژى ) بدن اشاره مىكند و آن را درصورتىكه به درستى و بطور فيزيولوژيك انجام گيرد حالت سلامت بدن دانسته است و نقطه مقابل آن را بيمارى مىنامد .\r\nاين تعريف با توجه به آنچه امروز هم مورد نظر مىباشد از اهميت ويژه‌اى برخوردار است و به نظر مىرسد كه از بسيارى تعاريف موجود امروزى گوياتر و رساتر باشد . در ايران باستان به اين امر توجه خاصى مبذول داشته‌اند ، مثلا :\r\nدر دينكرت آمده است كه سلامت بر دو قسم است : اول سلامت تن و دوم سلامت روان ، و پزشك را دو نوع قلمداد كرده است ، پزشك روحانى و پزشك جسمانى .\r\n( 6 ) - در ترجمه انگليسى قانون كه توسط دكتر مظهرشاه صورت گرفته است به جاى كلمهء « عوارض » كلمات « علائم و نشانه‌ها » آمده است . از اين به بعد در زيرنويس‌هاى كتاب ترجمه مذكور را با عنوان « نسخه انگليسى » ذكر خواهيم كرد .\r\n( 7 ) - در نسخه انگليسى كتاب به جاى « علوم حقيقى » اصطلاح « فلسفه بنيادى -  Basic « Philosophy  آمده است .\r\n","page_name":" 5 ","page_number":89},
  {"content":"\r\n\r\nرويدادها و ويژگىهاى ذاتى « 8 » آن كشف كرد .\r\nعلل چهار گونه‌اند : مادى ، فاعلى ، صورى ، تمامى ( غائى )\r\n1 - علل مادى : مقياس‌هائى « 9 » هستند كه با آن حالت تندرستى و بيمارى را مىتوان سنجيد .\r\nنزديكترين چيز براى اين سنجش اندام يا روح « 10 » است و بعد از آن اخلاط و سپس اركان .\r\nاين دو يعنى اخلاط و اركان ( عناصر اربعه ) حاصل از تركيب هستند با اينكه تغيير حالت هم در آنها حاصل مىشود . هرچه بدين منوال باشد سرانجام به نوعى وحدت مىانجامد و اين وحدت يا مزاج است و يا هيئت ( شكل ) . مزاج از استحالت پديد مىآيد و هيئت بحسب تركيب ايجاد مىشود .\r\n2 - علل فاعلى : علل فاعلى موجبات و عواملى است كه تن آدمى را نگهميدارند و يا تغيير مىدهند « 11 » مانند هوا و متعلقات آن ، غذاها ، آبها ، آشاميدنىها ، تخليه « 12 » ، احتقان ( احتباس ) « 13 » ، محيط زيست ، مسكن ، فعاليت و استراحت تن و روان ، خواب ، بيدارى ، تغييرات سنين عمر ، جنسيت ( نر و يا ماده بودن ) ، پيشه ، عادات و چيزهاى ديگرى كه با تن آدمى در تماس هستند و با طبيعت سازگار يا ناسازگارند .\r\n3 - علل صورى ( شكلى ) : اين علل عبارتند از : مزاج‌ها ، قوائى « 14 » كه بعد از مزاج‌ها پديد مىآيند ، و آميزه‌ها ( تركيب‌ها ) « 15 »\r\n4 - علل تمامى ( غائى ) : علل تمامى عبارتند از كنش‌ها . در شناخت كنش‌ها شناسائى قوا و روح‌هائى كه حامل آن قوا هستند لازم است ، و بعدا درباره آن‌ها بحث خواهيم كرد .\r\n\r\n\r\n","description":"","footnote":"\r\n( 8 ) - لوازم الداتيه - در متن انگليسى : علائم و نشانه‌ها .\r\n( 9 ) - در نسخه انگليسى بجاى مقياس‌ها « مواد و انواع انرژى » آمده است و در متن عربى چنين گفته مىشود : « هى الاشياء الموضوعة التى فيها تتقوم الصحه و المرض . »\r\n( 10 ) - در نسخه انگليسى « اعضاء و روح آنها » آمده است .\r\n( 11 ) - المغيره او لحافظة - و در متن انگليسى : « هم مانع تغيير و هم تقليل‌دهندهء تغيير در تن آدمى است » .\r\n( 12 ) -  Evacuation \r\n( 13 ) -  Retention \r\n( 14 ) - از كلمه « قوه » معانى متفاوتى مانند « قدرت » ، « نيرو » و « انرژى » استنباط مىشود .\r\nدر خصوص « نيروى حياتى » ( روح ) ابن سينا آن را چيزى « مادى » مىدانسته است و اين امر از نظر علوم جديد منطقى و درست است زيرا « ماده » و « انرژى » قابل تبديل بهم و حالات متفاوتى از يكديگر مىباشند .\r\n( 15 ) - تركيب در كتاب شرح داده شده است .\r\n","page_name":" 6 ","page_number":90},
  {"content":"\r\n\r\nاينها موضوعات صنعت طب هستند ازآن‌جهت كه چگونگى صحت و مرض بدن از روى آنها مورد بررسى قرار مىگيرد . اما از جهت تكميل اين جستجو كه همان برقرارى بهبودى و رفع بيمارى است ، لازم است موضوعات ديگر و علل و اسباب ديگرى نيز بحسب اوضاع و اسباب و آلات اين دو حالت ( بهبودى و بيمارى ) ، مد نظر قرار گيرد ، از اين قبيل است :\r\nانتخاب نوع غذا و آشاميدنى ، كيفيت هوا ، نگهدارى اعتدال در فعاليت و استراحت ، تداوى بوسيله دارو و معالجات فيزيكى ( فيزيك‌درمانى ) .\r\nهمه اين موجبات در اشخاص سالم و بيمار و حد واسط آنها ، از نظر طبيب سهمى بسزا دارند . حالت حد واسط بين بيمارى و بهبودى را بعدا ذكر مىكنيم و نشان مىدهيم كه هيچ حد واسطى در اين بين وجود ندارد و چرا اين حد واسط بشمار آمده است .\r\nبعد از بيان مطالب بالا به اين نتيجه مىرسيم كه دامنه علم طب پژوهش دربارهء عناصر ، مزاج‌ها ، خلطها ، اندامهاى ساده ، اندامهاى مركب ، روح‌ها ، قواى طبيعى و حيوانى و نفسانى ، كنش‌ها ، حالات تندرستى و بيمارى ، حد واسط بين آنها و علل آنها مانند خوردنىها ، آشاميدنىها ، آب و هوا ، مناطق مسكونى ، خانه‌هاى مسكونى ، تخليه ، احتقان ، پيشه‌ها ، عادات ، حركات بدنى و نفسانى ، آرامش ، سنين عمر ، جنسيت ، اثر عوامل خارجى بر جسم ، انتخاب مواد خوراكى و آشاميدنى ، استنشاق هواى مناسب ، برنامه فعاليتها و استراحتها ، معالجه بوسيله داروها و معالجات فيزيكى است .\r\nطبيب به اقتضاى حرفه‌اش ، به منظور حفظ بهبودى و معالجه رضايت‌بخش بيمارى ، بايد برخى از اين امور را تنها به تصور علمى خود درك كند و به مشاهده خود چنين اعتقاد پيدا كند كه نتيجه‌گيرىهاى وى از طرف يكى از علماى طبيعى پذيرفته شده است ، و درباره برخى ديگر از اين امور بايد بوسيله حرفه خود ، دليلى بر وجود آن حالت داشته باشد . در اين زمينه‌ها هرآنچه به مثابه اصول ( مبادى ) بشمار مىروند بر طبيب است كه از مشاهده و نتيجه‌گيرى آن پيروى كند ، زيرا مبادى علوم جزئى بىچون‌وچراست و در مورد اين جزئيات در علوم ديگر و قديم‌تر دلايل و بياناتى آورده شده است . و مىدانيم كه منشاء همه علوم به سوى حكمت اولى اوج مىگيرد ، و آن حكمت اولى را علم ماوراء الطبيعه مىنامند .\r\nاگر شخص طبيب‌نمائى « 16 » گفتارى ديگر در حق اثبات عنصرها و مزاج‌ها و نتايج آنها كه موضوع علم طبيعى است داشته باشد در واقع دو اشتباه مرتكب شده است : نخست آنكه چيزهائى را به علم طب نسبت مىدهد كه در آن وجود ندارد ؛ دوم اينكه مىپندارد چيزى را كشف كرده است درحالىكه نكته تازه‌اى را بيان نكرده است .\r\n\r\n\r\n","description":"","footnote":"\r\n( 16 ) - در متن عربى : « و اذا شرع بعض المتطببين و اخذ يتكلم فى اثبات العناصر و المزاج و ما يتلو ذلك مما هو موضوع العلم الطبيعى فانه يغلط . » .\r\n","page_name":" 7 ","page_number":91},
  {"content":"\r\n\r\nوظيفه طبيب آن است كه از كيفيت يك حالت به علل پى برد و اگر نتواند بوسيله معاينه مقدماتى ، چگونگى حالت را دريابد از حرفه خويش استمداد جويد و پرسش‌ها و پاسخ‌هاى زير را در نظر گيرد :\r\nآيا علت مورد نظر از عناصر است ؟ در اين صورت اين عنصر در چه حدى مؤثر است ؟\r\nاگر مزاج علت آن است ، كيفيت و كميت آن كدام است ؟ شايد هم اين علت از اخلاط است كه باز نوع خلط و اندازه آن ( كيفيت و كميت آن ) كدام است ؟ و يا اينكه علت از قواهاست و در اين صورت اندازه آنها چقدر است ؟ و آخر الامر ممكن است از ارواح باشد و در اين حالت تا چه اندازه و در كجاست ؟ پايدارى و تغيير هر حالتى كه ممكن است به صورت علت در نظر گرفته شوند ، باز لازم است مقدار آن معلوم شود . همچنين طبيب بايد اندام‌ها و وظايف آنها را بوسيله تشريح و حس ( بررسى و مطالعه و مشاهده ) بشناسد و آنچه كه لازم است طبيب در ذهن خود تصور نمايد و بر آن دليل بياورد ، بيمارىها و موجبات جزئى و علائم آن بيمارىهاست و بايد بداند كه بيمارى چگونه بر طرف مىشود و تندرستى چگونه پايدار مىماند . بر طبيب است كه در اين سنجش‌ها دقيق باشد ، معاينه‌اش همه‌جانبه باشد و دليل نتيجه‌گيرىهاى خود را درباره بيماريهاى ( علل ) نهانى به تفصيل و صراحت بيان كند . « 17 »\r\n\r\n\r\n","description":"","footnote":"\r\n( 17 ) - در اينجا اختلاف مختصرى در دو نسخه انگليسى و عربى به چشم مىخورد و مطالبى كه در نسخه انگليسى آمده است براى خواننده مفهوم‌تر است ، سه بند ( پاراگراف ) بالا را از متن انگليسى نيز مىآوريم : طبيب بايد برخى از آنها را بعنوان حقيقت بپذيرد .\r\nاين اصول كه شالوده علم طب‌اند و از فيزيك ( طبيعيات ) مشتق شده‌اند و حقايق مسلم فيزيكى هستند ، بايد مورد قبول طبيب باشد . از سوى ديگر برخى موضوعات ديگرى در طب وجود دارند كه بايد از طريق منطق و استدلال پذيرفته شوند . بدين ترتيب طبيب بايد مطالب اصولى را كه زيربناى علم طب‌اند به صورت امرى مسلم بداند و درصدد اثبات وجود آنها نباشد . در تمام شاخه‌ها و رشته‌هاى ثانويه علوم اين اصول به صورت يك « پيش‌دانش » پذيرفته مىشود و فقط در شاخه‌هاى اصلى و نخستين دانش است كه بر روى اين اصول از طريق علم منطق و استنتاج بحث مىشود و اثبات آنها در حوزه فلسفه اعلى يا مابعدالطبيعه وارد مىشود . اگر طبيب نامدارى  ( eminent physician )  از طريق علم منطق و استدلال و استنتاج درصدد اثبات وجود عناصر ، اخلاط ، و موضوعات ديگرى از اين‌گونه كه به صورت اصول علمى از فيزيك مشتق شده‌اند - برآيد ، دو اشتباه مرتكب شده است :\r\nنخست آنكه مطالبى را وارد علم طب كرده است ( منطق ) كه متعلق به طب نيست و -\r\n","page_name":" 8 ","page_number":92},
  {"content":"\r\n\r\nاما اگر خود جالينوس « 18 » هم بخواهد دليل بر قسم اول بياورد ، نشايد به عنوان يك طبيب « 19 » به آن دليل توسل جويد ، بلكه ( سزاوار است ) خود را چون فيلسوفى « 20 » معرفى كند كه درباره علم طبيعى ( طبيعيات ) سخن مىگويد . همچنين است اگر فقيهى بخواهد به اثبات برساند كه پيروى از اجماع واجب است نبايد ( اين سخن را ) بعنوان اينكه فقيه است از او شنيد ، بلكه از آن روى كه قائلى سخن مىگويد . ولى طبيب از آنجا كه طبيب است و فقيه از آنجا كه فقيه است ، براى هيچ‌يك ممكن نيست كه دليل خود را در مدعاى خود قاطع بداند و گرنه دور و تسلسلى بوجود مىآيد .\r\n\r\n\r\n","description":"","footnote":"\r\n- ديگر آنكه او بر اين تصور است كه كمك و مساعدتى در اعتلاى علم طب كرده است كه در حقيقت چنين نيست . موضوعاتى كه بايد به عنوان اصول ، بدون استدلال و برهان ، پذيرفته شوند عبارتند از :\r\nعناصر اربعه ، وجود مزاجها و انواع آنها ، اخلاط ، انواع و موضع آنها ، قوا ، انواع و موضع آنها ، ارواح ، انواع و موضع آنها ، و اين قانون كلى كه يك حالت بدون موجب و علت نمىتواند تغيير كند يا نيست شود ، و انواع آن علتها .\r\nموضوعاتى كه لازم است از طريق مشاهده و تجزيه و تحليل پذيرفته شوند اندامها و وظايف آنها است . موضوعاتى كه ذكر مىشوند بايد با برهان و استدلال آموخته شوند : بيماريها ، علتهاى ويژه آنها ، نشانه‌ها و طرق حفظ سلامت و علاج بيماريها . از موضوعاتى كه مذكور افتاد برخى كاملا عيان نيستند و بايد با توسل بمرجع كميت و زمان و بهره‌گيرى از استدلال كاملا توصيف شوند .\r\n( 18 ) - پزشك نامدار يونانى است كه در زمينه علم طب كتابهاى متعددى نوشته است . وى بسال 130 بعد از ميلاد به دنيا آمد ، در سى سالگى به رم مهاجرت كرد و در آنجا بود كه بعنوان طبيب بالينى شهرتى عظيم يافت . بسال 200 تا 210 بعد از ميلاد در سيسيل بدرود حيات گفت . وى آثار متعددى در طب ، علوم طبيعى ، منطق و ديگر علوم نوشته است . هشتاد اثر وى اكنون باقى است ( فرهنگ پزشكى دورلند ) .\r\n( 19 و 20 ) - طبيب فردى است كه با علم يا فن پزشكى و كاربرد آن سروكار دارد و فيلسوف به كسى گفته مىشود كه از دانشهاى عالى برخوردار است و حكيم دوستدار خرد است .\r\nدر پزشكى جديد يك پزشك فقط يك طبيب نيست ، بلكه فردى است كه از دانشهاى عالى برخوردار است و ازاين‌رو « دكتر » ناميده مىشود .\r\n","page_name":" 9 ","page_number":93},
  {"content":"\r\n\r\n\r\nتعليم دوم بحث در اركان :\r\nو آن شامل يك فصل است .\r\nاركان « 21 » - « 22 » - « 23 » ( عناصر ) نوعى اجسام ساده هستند كه اجزاى اوليه تن آدمى و موجودات ديگر را تشكيل مىدهند . عناصر هرگز به اجزائى كه از لحاظ ظاهر ( شكل ) مختلف هستند تقسيم نمىشوند . عنصرها بخش‌هائى از آميزه‌ها هستند و از آميزش عنصرها با همديگر ، انواع موجودات كه از لحاظ صورت گوناگون هستند بوجود مىآيند .\r\n\r\n\r\n","description":"","footnote":"\r\n( 21 ) - بخش اركان در ترجمهء انگليسى قانون بدين صورت شروع شده است : اركان نخستين اجزاى تشكيل‌دهنده‌ى جسم آدمى و ديگر اجسام هستند ، و اجسام ساده‌اى هستند كه به اجزاى تركيبى جديد قابل تقسيم نيستند . بر اثر اختلاط و انتظام آنهاست كه اجسام مختلف در طبيعت شكل گرفته است . هر طبيب بايد بپذيرد كه از جهت فيزيكى ) علوم طبيعى ) فقط چهار عنصر وجود دارد نه بيشتر و نه كمتر ؛ دو عنصر سبك و دو عنصر ديگر سنگين هستند . آتش و هوا سبك و خاك و آب سنگين هستند .\r\n( 22 ) - اركان در اصطلاح حكما اجسام بسيطى هستند غير قابل تقسيم به اجسام - مختلفه و اجزاء اوليه بدن انسان و غير انسان را تشكيل مىدهند و چهارتا هستند : 1 - آتش و آن گرم و خشك است . 2 - هوا و آن گرم و تر است . 3 - آب و آن سرد و تر است . 4 - خاك و آن سرد و خشك است . ( از كتاب قانونچه ، تأليف محمود بن عمر چغمينى ، به ترجمه و تحشيه دكتر محمد تقى مير ) .\r\n( 23 ) - با بهره‌گيرى از فيزيك جديد ، مىتوانيم چنين توجيه كنيم كه منظور از عناصر اربعه عناصر مادى نبوده است ، بلكه مجرداتى را شامل مىشده است كه نشانه و نمايانگر دو كيفيت ماده و انرژى بوده‌اند . دقيقا بايد بين اين مجردات و خاك و آب و هوا و آتش فرقى قايل شد . در هريك از عناصر اربعه سه عنصر ديگر وجود دارد و به تناسب غلبهء يك عنصر بر سه عنصر ديگر نام عنصر غالب بر آن نهاده شده است . در توجيه عناصر اربعه بهتر است از گفته « سر آرتور ادينگتن » استاد نجوم دانشگاه كمبريج و رهبر حاميان نظريه نسبيت مدد گيريم كه مىگويد « زمان و مكان و ماده و نور و رنگ و تمام اجسام و اشياء مخلوق كه تا اين حد حقيقى و واضح و جدا از هم به نظر مىآيند ، اگر با وسايل فيزيكى بدقت در آنها غور شود سرانجام به عناصر اربعه خواهيم رسيد » .\r\n","page_name":" 10 ","page_number":94},
  {"content":"\r\n\r\nطبيب طبيعت‌شناس بايد بداند كه عناصر چهار قسم‌اند و بيشتر نيستند . « 24 » از اين عناصر دو عنصر سبك و دو عنصر ديگر سنگين هستند . عناصر سبك عبارتند از آتش و هوا و عناصر سنگين عبارتند از آب و خاك .\r\nخاك : جسمى است ساده و داراى سنگينى مطلق . موضع طبيعى خاك در مركز ساير عناصر است و به لحاظ سرشت طبيعى خود ، در مركز عناصر ثابت و ساكن است . هرچه از عناصر غير خاك است بسوى آن حركت مىكند . « 25 » مزاج خاك سرد و خشك است ، يعنى چنانچه علتى بيرونى آن را تغيير ندهد ، سردى محسوس و خشكى از آن پديد مىآيد . وجود خاك ( مزاج خاكى ) در موجودات جهت بهم‌پيوستگى و پايدارى و نگهدارى هيئت‌ها ( اشكال ) است .\r\nآب : جسمى است ساده و داراى سنگينى زياد ، جاى طبيعى آن موضعى است كه خاك را در بر مىگيرد ( در اطراف خاك است ) ، ولى بوسيله هوا دربرگرفته مىشود ، البته اگر آب و هوا به حالت سرشتى خود باقى بمانند . مزاج آب سرد و تر است و سردى و ترى جزئى از خوى سرشتى آن است . چون آب به كوچكترين علتى حباب مىشود ، چه‌بسا زود از هم پاشيده گردد و باز به هم پيوندد . آب هر شكلى را به خود مىگيرد ولى آن را حفظ نمىكند . وجود آب در موجودات براى ايجاد نرمى در اشكالى است كه به شكل‌گيرى ، طرح‌ريزى و راست و هموار شدن نيازمند هستند . « 26 » ترى ( نم ) اگرچه به آسانى هيئت‌هاى شكلى را از دست مىدهد ، ليكن آنها را مجددا به سهولت مىپذيرد ، كه خشكى برعكس ، هيئت‌هاى شكلى را بدشوارى مىپذيرد و ليكن بدشوارى نيز از آن دست برمىدارد . هر اندازه كه خشك با تر عجين مىشود ، خشك از تر كشيدگى ( نرمى ) و شكل‌گيرى آسان را مىگيرد و تر از خشك ، راست شدن و قوام خود را كه گرفته حفظ مىكند . تر نمىگذارد خشك از هم بپاشد و خشك نمىگذارد تر سيلان كند .\r\nهوا : جسمى است ساده و داراى سبكى زياد . موضع طبيعى آن بالاتر از آب و پائين‌تر از آتش است . مزاج هوا چنان كه جاى طبيعى آن نشان مىدهد گرم و تر است . وجود هوا در موجودات براى نفوذ ، نرم كردن ، سبك گردانيدن و سهولت بلند كردن آنهاست .\r\n\r\n\r\n","description":"","footnote":"\r\n( 24 ) - در فلسفه چينى ، بودائى و هندى اركان پنج عنصر را شامل مىشود . ارسطو آسمان را بعنوان عنصر پنجم آورده است .\r\n( 25 ) - نسخه انگليسى : « هنگامى كه محلش تغيير يابد به جايگاه اصلىاش بازخواهد گشت » .\r\nدر متن عربى : « فهو وسط الكل يكون فيه بالطبع ساكنا و يتحرك اليه بالطبع ان كان مباينا » .\r\n( 26 ) - نسخه انگليسى : « بدين ترتيب آب براى آفرينش ، شكل دادن آميزه‌ها و تجمع و تفرق اجزاى اجسام ، به تبعيت از خصوصيات ويژه آنها ، ضرورى است » .\r\n","page_name":" 11 ","page_number":95},
  {"content":"\r\n\r\nآتش : جسمى است ساده و داراى سبكى مطلق . موضع طبيعى آن بالاتر از همه عناصر است و در سطح مقعر آسمانى كه هستى و نيستى در آنجا پايان مىيابد جاى گرفته است . مزاج آتش گرم و خشك است و وجود آن در ميان موجودات براى پختن و نرم كردن و آميختن و در خود نفوذ دادن گوهر هوائى است كه بتواند سردى دو عنصر سنگين و سرد را بشكند و اين درهم شكستن سردى دو عنصر سرد به اين منظور است كه از حالت عنصرى به حالت مزاجى بازآيند . آب و خاك كه سنگين‌ترند ، در پيدايش اندام‌ها و ثبات آنها مددكارترند . آتش و هوا كه دو عنصر سبك‌ترند ، در پيدايش و جنبش روان‌ها و جنبش اندام‌ها مؤثرترند ، گرچه جنبنده نخستين بدستور ايزد توانا همانا جان ( نفس ) « 27 » آدمى است . عناصر همين‌ها بودند كه ذكر كرديم .\r\n\r\nتعليم سوم - در بيان مزاج‌ها و آن در سه فصل است .\r\n\r\nفصل اول - مزاج\r\nگويم : مزاج « 28 » عبارت از چنان كيفيتى است كه از واكنش متقابل اجزاى ريز مواد متضاد بوجود مىآيد . در اين واكنش متقابل ، بخش زيادى از يك يا چند ماده با بخش زيادى از ماده يا مواد متخالف باهم مىآميزند ، برهم تاثير مىكنند و از اين آميزش كيفيت متشابهى حاصل مىشود كه آن را مزاج ناميده‌اند .\r\nهمچنانكه در بحث مربوط به اركان يادآور شديم ، قواى اوليه عناصر عبارتند از عنصر گرمى ، « 29 » سردى ، « 30 » ترى « 31 » و خشكى « 32 » و بيان شد كه مزاج‌ها در اجسام كائنه فاسده\r\n\r\n\r\n","description":"","footnote":"\r\n( 27 ) - نفس جوهرى است كه ذاتا مستقل و در فعل نياز به ماده دارد و متعلق به اجساد و اجسام است و سرانجام جوهرى است مستقل قائم به ذات خود كه تعلق تدبيرى به ابدان دارد و يا جوهرى است غير مائت و در تصرف و تدبير نياز به جوهر روحانى ديگر دارد كه - روحانيت آن از نفس كمتر باشد و آن واسطه روح حيوانى است كه آن هم واسطه دارد كه قلب است .\r\n( كتاب اسفار اربعه ، تأليف ملا صدرا ، جلد چهارم ، صفحه 55 ) .\r\n( 28 ) - مزاج حالت فعاليت كل بدن يا اجزاء بدن است . گرمى و سردى را مىتوان حالت تجمع و تفرق انرژى و رطوبت و خشكى را بيان‌كنندهء حالاتى از ماده دانست .\r\n( 29 و 30 ) - گرمى و سردى مزاج از اصول و مبناى علمى برخوردار است و ما در اينجا جهت روشن شدن موضوع ، شرح زير را مفيد مىدانيم :\r\n« از اول قرن بيستم پزشكان دانشمند اروپا دو موضوع را در دانش پزشكى مورد توجه\r\n","page_name":" 12 ","page_number":96},
  {"content":"\r\n\r\n\r\n\r\n","description":"","footnote":"\r\n- كامل قرار دادند و بتدريج كه مطالعات و تحقيقات علمى درباره آن دو موضوع پيشرفت كرد اهميت آن روزافزون گرديد : يكى از آن دو ، سلسله اعصاب نباتى  ( Syste ? me Neuro Ve ? ge ? tatif )  و ديگرى غدد مترشحه داخلى است كه موضوع علم  Endicrinologie  را تشكيل مىدهد . كليه اعمال حياتى و هرگونه فعل و انفعالات شيميائى بدن تحت نظر مستقيم اين دو دستگاه انجام مىگيرد و هر اختلالى كه در كار اعضاء و اجزاء مختلفهء بدن بروز كند دخالت مستقيم اين دو دستگاه در آن محرز است و چون خود اين دو دستگاه باهم ارتباط بسيار نزديك دارند و از لحاظ عملى لازم و ملزوم يكديگرند ، بطورى كه مىتوان گفت يك دستگاه محسوب مىشوند ، لذا امروزه آن‌ها را مجموعا به نام  Syste ? me Neuro - endocrinien  يا  - Syste ? me Neuro - glandulaire  مىنامند . اعضاء و اجزاء مختلفه اين دستگاه بزرگ ، هورمونهاى گوناگونى كه عده آنها لا تعد و لا تحصى است ترشح مىكنند و اين هورمونها كليه نسوج و اعضاء بدن را به كار واداشته ، اعمال حياتى مختلف را انجام مىدهند . بروز هر عمل حياتى توأم با يك سلسله فعل و انفعالات شيميائى است و تقريبا كليه فعل و انفعالات شيميائى در بدن ايجاد حرارت مىكنند . هر قدر فعل و انفعالات شيميائى سريع‌تر و شديدتر انجام گيرد مقدار حرارتى كه توليد مىشود بيشتر است . سرعت و كندى اين فعل و انفعالات و بالنتيجه شدت و ضعف توليد حرارت در بدن مستقيما مربوط به فعاليت غدد مترشحه داخلى است و اندازه‌گيرى آن با تعيين متابوليسم بازال انجام مىشود : در بين غدد مترشحه داخلى غده تيروئيد بيش از همه در سرعت فعل و انفعالات شيميائى و توليد حرارت و بالا بردن متابوليسم بازال دخالت دارد به‌طورىكه هر قدر فعاليت اين غده بيشتر باشد ، متابوليسم بازال بالاتر مىرود . اگر چند شخص هم‌سن و هم‌جنس  ( Sex )  را كه از لحاظ بالينى سالم تشخيص داده شده‌اند انتخاب كنيم و متابوليسم بازال آنها را اندازه بگيريم خواهيم ديد همه آنها از اين لحاظ يكسان نيستند بلكه متابوليسم بازال در عده‌اى از آنها طبيعى و متوسط ، در عده‌اى قدرى بالاتر از طبيعى و در جمعى نيز مقدارى پائينتر از طبيعى مىباشد .\r\nدسته اول كسانى هستند كه فعاليت غده تيروئيد در آنها به حد اعتدال است و حكماى قديم اين اشخاص را صاحب مزاج معتدل مىناميدند . دسته دوم اشخاصى هستند كه در آنها فعاليت اين غده قدرى بيش از حد طبيعى است و قدما آنها را گرم‌مزاج ناميده‌اند و در دسته سوم فعاليت غده تيروئيد كمتر از عادى مىباشد و در نزد حكماى قديم به سردمزاج معروف بودند . از اينجا معلوم مىشود كه « نظريهء » گرمى و سردى مزاج تا چه اندازه اصالت علمى متين و محكم دارد . اكنون گوئيم هر ماده كه از خارج وارد بدن انسان مىشود ، اعم از مواد غذائى و دوائى ، در غدد مترشحه داخلى و من جمله تيروئيد تأثير دارد و متابوليسم بازال را بالا يا پائين مىبرد و بالنتيجه ايجاد حرارت يا برودت مىكند . قدما هر ماده كه متابوليسم بازال را پائين آورده است سرد ، و هر ماده كه متابوليسم بازال را بالا برده است گرم و هر ماده آن را به حد اعتدال نگاه داشته است معتدل مىناميدند . پس به اين قاعده ، كلم و كدو يا خيار و كاهو كه بزعم قدما سردند - متابوليسم بازال را پائين مىآورند و تره و جعفرى و شنبليله كه بعقيده حكماى قديم گرم‌اند - متابوليسم بازال را بالا مىبرند » .\r\n","page_name":" 13 ","page_number":97},
  {"content":"\r\n\r\n( اجسام زمينى - جهان مادى ) نتيجه واكنش متقابل اين عناصر است « 33 » و اين مزاج‌ها بحسب تقسيم عقلى بطور مطلق و بدون رعايت نسبيت بر دو قسم‌اند :\r\n1 - مزاج معتدل : مزاجى است كه در آن مقادير كيفيات متضاده در تركيب متساوى و متقاوم باشند و اين مزاج تحقيقا كيفيت متوسط بين آنهاست . « 34 »\r\n\r\n\r\n","description":"","footnote":"\r\n- « هرگاه بعللى مقدار آب موجود در سلولهاى بدن زيادتر از مقدار عادى شود گويند رطوبت بر مزاج غلبه كرده است . در اين صورت اگر مرضى به صورت آسم ظاهر شود ممكن است رطوبت و اخلاطى از سينهء دفع شود و يا رطوبت در خود سلولها باقى بماند و از مخاطهاى جهاز تنفسى به صورت ترشح خارج نشود . در صورت اخير آسم ظاهرا خشك است ولى در حقيقت رطوبى است و اينكه امروزه در كتابها مىنويسند آسم خشك زياد ديده مىشود منظور نوع اخير آسم است كه ظاهرا خشك و بدون اخلاط است ولى در حقيقت رطوبى مىباشد و فقط در اينجاست كه ادويه خشك‌كننده مثل « ژوسكيام » ، « بلادن » « آتروپين » ، « مرفين » و همچنين « آدرنالين » و « افدرين » مورد استعمال قانونى دارد آن هم نه به افراط . آسم خشك بعقيده قدما وقتى بروز مىكند كه خشكى بر مزاج غلبه كند يعنى مقدار درصد آب سلولها كم شود ( توضيح آنكه كلمات تر و خشك  Humide et Sec  كه امروزه در كتابها مىبينيم يادگارى است كه از حكماى قديم باقى مانده است و منظور آنها غلبه رطوبت يا يبوست در تمام بدن يا يك عضو از بدن بوده است » . ( كتاب نهضت پزشكى ، شماره يك ، صفحه 40 ، مهرماه 1333 ) .\r\n( 33 ) - نسخه انگليسى : مزاج عبارت است از تأثير متقابل اثر متضاد عناصر اربعه .\r\nعناصر اربعه ( اركان ) به منظور بيشترين تماس با يكديگر ، به ذرات بسيار ريزى تقسيم مىشوند .\r\nهنگامى كه آثار اين ذرات بر يكديگر اثر مىكنند ، كيفيتى تازه بوجود مىآيد كه سراسر ذرات عناصر را در بر مىگيرد . چون كيفيات يا آثار اركان چهار است ( با نامهاى گرما ، سرما ، خشكى و رطوبت ) ، بنابراين مزاج جسم تازه تشكيل شده يا تجزيه شده ، ما حصل اين چهار كيفيت خواهد بود .\r\n( 34 ) - به علت غامض بودن مبحث مزاجها و وجوه هشتگانه آن و روشنتر شدن مطالب و درك بهتر موضوعاتى كه ابن سينا با زبانى فلسفى و علمى گفته است ، از كتاب « قانونچه » تأليف محمود بن محمد بن عمر چغمينى مدد گرفته‌ايم . كتاب مذكور در قرن هشتم هجرى قمرى نوشته شده است و به خلاف آنچه كه از نامش برميآيد ، اختصار يا تلخيص قانون ابن سينا نيست ، بلكه تلخيصى است از آثار پزشكى متقدمان .\r\n« و مزاج منقسم مىشود برحسب قسمت عقلى به دو قسم : يكى معتدل و ديگرى غير معتدل . معتدل نيز دو نوع است ، معتدل حقيقى و معتدل فرضى . معتدل حقيقى آن است كه مقادير كيفيات و كميات آنكه ضد يكديگرند در مركب برابر باشند كه در اين صورت آن را مزاج معتدل حقيقى نامند . و اگر خارج از اعتدال حقيقى باشد ، آن را معتدل فرضى گويند .\r\nنوع اول مزاج وجود خارجى نمىتواند داشته باشد ، بلكه چيزى كه نزد حكيمان معتدل خوانده مىشود ، معتدل فرضى است كه آن بهترين مزاجهاست و هشت وجه مختلف دارد » .\r\n","page_name":" 14 ","page_number":98},
  {"content":"\r\n\r\n2 - مزاج نامعتدل : مزاجى است كه در حد وسط بين كيفيات متضاده قرار نداشته باشد يعنى به يكى از آنها گرايش بيشترى داشته باشد . اين گرايش يا به سوى يكى از دو كيفيت متضاد سردى و گرمى و يا ترى و خشكى است ، و يا به سوى دوتا از آنهاست ( يا بسوى يكى از اين كيفيات چهارگانه و يا دوتا از آنهاست ) . نتيجه اين گرايش به هم خوردن اعتدال است . « 35 » ليكن در صنعت طب ملاك اعتدال يا خروج از اعتدال نه اين است و نه آن . طبيب بايد اين را بطور مسلم بداند كه مزاج معتدل به معناى ياد شده اصلا وجود ندارد تا چه رسد به مزاج انسان و يا اندام او . و بايد دانست كه لفظ « اعتدال » در اصطلاح طبيبان مفهوم تعادل يعنى هم‌وزنى و برابرى كامل را نمىدهد ، بلكه اين واژه بمفهوم عدالت در تقسيم ، يعنى هركس آنچه سزاوارش است يا بهركسى آنچه لايق اوست مىدهند ، به كار مىرود .\r\nمفهوم اعتدال مزاج در اصطلاح طبيبان كيفيت بدن و يا اندامى است كه در آن عناصر درهم آميخته از لحاظ چندى و چونى ، با چنان سهم عادلانه‌اى شركت كرده باشند كه مزاج نيازمند آن است . اگر آن عناصر مورد نياز مزاج و سهم عادلانه‌اى كه از آن برخوردار است ، به « اعتدال » در مفهوم لغوى آن ، بسيار نزديك شده باشد ، باز اعتدال در انسانها متفاوت است ، زيرا ممكن است انسانى از انسان ديگر معتدل المزاج‌تر باشد و اعتدالى كه در يكى صادق است نصيب ديگرى نشده باشد .\r\nاعتدال مزاج داراى هشت وجه است . قبل از شروع به شرح وجوه هشتگانه ، سنجش و برآوردى درباره چگونگى اعتدال به عمل مىآوريم :\r\n1 - سنجش و برآورد نوعيت با آنچه كه مخالف آن است و اين يكى در آن وجود ندارد .\r\n2 - سنجش نوعيت با آنچه كه مخالف آن است و اين يكى در آن وجود دارد .\r\n3 - سنجش و برآورد يك صنف از نوع با آنچه كه مخالف آنها است و اين مخالف در آن صنف و آن نوع وجود ندارد .\r\n4 - سنجش و برآورد يك صنف از نوع با آنچه كه مخالف آنهاست و در آن صنف وجود دارد .\r\n5 - سنجش و برآورد يك فرد از يك صنف و از يك نوع با آنچه كه مخالف آن شخص\r\n\r\n\r\n","description":"","footnote":"\r\n( 35 ) - « اما خارج از اعتدال بموجب اصطلاح اطباء نيز به هشت قسم مختلف منقسم مىگردد :\r\n« بدين جهت كه مزاج يا گرمتر است از آنچه مىبايد يا سردتر ، يا خشك‌تر است يا ترتر ، يا گرم و ترتر است يا گرم و خشك‌تر ، و يا سرد و ترتر است يا سرد و خشك‌تر . » ( كتاب قانونچه ، صفحات 3 و 4 ) .\r\n","page_name":" 15 ","page_number":99},
  {"content":"\r\n\r\nيا صنف و يا نوع مزبور است و در آن‌ها وجود ندارد .\r\n6 - سنجش و برآورد آنچه كه با حالات نفسانى شخص مخالف است .\r\n7 - سنجش و برآورد يك عضو با آنچه كه مخالف آن است و در آن وجود ندارد .\r\n8 - سنجش و برآورد حالت يك اندام با آنچه در او وجود دارد . « 36 »\r\n\r\nقسم اول : دربارهء اعتدال مزاج انسان و قياس آن با ساير موجودات :\r\nاعتدال مزاج در انسان عرضى است ( گوهرى نيست ) و حد معينى ندارد . ليكن اين امر عرضى در هر وضعى نمىتواند موجب اعتدال باشد بلكه داراى دو مرز افراط و تفريط است كه اگر از آن مرز خارج شود نمىتوان بر آن مزاج آدمى اطلاق كرد .\r\n\r\nقسم دوم : درباره اعتدالى كه كاملا در فاصله وسيعى بين دو مرز افراط و تفريط قرار گرفته است :\r\nاين مزاج معتدل در شخصى يافت مىشود كه در غايت اعتدال باشد و به صنفى تعلق داشته باشد كه در غايت اعتدال است و در سنى باشد كه در كمال نشو و نماست . اين اعتدال نيز همانطور\r\n\r\n\r\n","description":"","footnote":"\r\n( 36 ) - همانطور كه قبلا مذكور افتاد ، مزاج معتدل داراى هشت وجه مختلف است :\r\nاول - معتدل نوعى كه با خارج از نوع خود قياس گردد ، يعنى قياس مزاج انسان با ساير موجودات .\r\nدوم - معتدل نوعى به اين اعتبار كه با افراد همنوع قياس گردد ، مثل قياس مزاج يك شخص با معتدل‌ترين مزاج شخصى از نوع انسان .\r\nسوم - معتدل صنفى به اعتبار قياس مزاج كسى يا فردى خارج از صنف او ، يعنى قياس مزاج شخصى از سكنه يك اقليم نسبت به اقاليم ديگر .\r\nچهارم - معتدل صنفى به اعتبار قياس مزاج دو شخص از يك صنف نسبت به يكديگر و آن مزاجى است كه براى معتدل‌ترين شخص از اشخاص يك صنف باشد .\r\nپنجم - معتدل شخصى است بقياس اشخاصى كه غير او هستند و آن مزاحى است كه براى شخص معينى است تا تندرست باشد .\r\nششم - معتدل شخصى است نسبت به احوال خود و آن مزاجى است كه اگر كسى داراى آن باشد در بهترين حال از احوال خود خواهد بود .\r\nهفتم - معتدل عضوى و آن مزاج يك عضو است نسبت به اعضاء ديگر .\r\nهشتم - معتدل عضوى نسبت به احوال خود در ذات خود و آن مزاجى است كه اگر عضوى داراى آن گردد بهترين حالات را خواهد داشت » ( كتاب قانونچه ، صفحات 2 و 3 ) .\r\n","page_name":" 16 ","page_number":100},
  {"content":"\r\n\r\nكه گفته شد ، اعتدال حقيقى نيست تا اينكه گفته شود وجود ندارد . مع‌ذلك همين نوع اعتدال نيز كه گفتيم اعتدال حقيقى نيست مشكل پيدا مىشود . و اين نوع انسان نيز در شرايط خاصى نزديك به اعتدال حقيقى ياد شده است . مثلا اعضاى گرم انسان مانند قلب و اندامهاى سرد او مانند مغز و اندامهاى مرطوب او مانند كبد و اندامهاى خشك او نظير استخوانها همه باهم متوازن و متعادل باشند تا نزديك به اعتدال حقيقى گردد . اما هريك از اين اندام‌ها به تنهائى چنين نيست مگر پوست كه بعدا درباره آن بحث خواهيم كرد .\r\nو اما ارواح « 37 » و اعضاء اصلى ممكن نيست به اين اعتدال حقيقى نزديك شوند ، زيرا كه اين اندامها به سوى گرمى و رطوبت گرايش دارند و خارج از اعتدال حقيقىاند .\r\nمنشاء زندگى قلب و روح است و اين دو بسيار گرم هستند و گرايش به افراط دارند .\r\nزندگى تابع حرارت ، و نشو و نما تابع رطوبت است . حرارت بوسيله رطوبت هدايت مىشود و از آن تغذيه مىكند .\r\nاندامهاى اصلى از حيث مزاج سه نوعند كه به بحث آنها مىپردازيم :\r\n1 - سردى - سردى از ويژگيهاى مزاج مغز است و ليكن سردى مزاج مغز به اندازهء گرمى مزاج قلب و كبد نيست .\r\n2 - خشكى - قلب داراى مزاج خشك يا تقريبا خشك است و اين خشكى نيز با رطوبتى بودن مزاج مغز و كبد برابر نيست .\r\nمزاج مغز كاملا سرد نيست و همينطور مزاج قلب به كلى خشك نيست ، ليكن قلب در قياس با ساير اندامها خشك و مغز نسبت به ساير اندامها سرد است .\r\n\r\nقسم سوم : اعتدال ناشى از محيط زيست و اجتماعات انسانى :\r\nدايره اين قسم تنگ‌تر از قسم اول يعنى اعتدال نوعى است با اين وصف در حد خود سودمند است و آن عبارت از مزاجى است شايسته هريك از ملت‌ها باقتضاى اقليم و آب و هواى محل زيست آنها . محيط هندوستان مزاجى پديد مىآورد كه مايه صحت مردم هند است ؛ اسلاوها در محيطى رشد و نمو مىكنند كه ويژه اعتدال مزاج آنهاست و تندرستى آنها را تامين مىكند ؛ بدن يك هندى اگر در شرايط مزاجى اسلاوها باشد و بخواهد با آن سازگار شود ، بيمار مىگردد و از بين مىرود . همين موضوع درباره يك اسلاو كه بخواهد با مزاج هندى سازش پيدا كند نيز صادق است . بنابراين براى هر تيره و هر صنف از تيره‌هاى ساكن هر ناحيه‌اى از زمين مزاج ويژه‌اى وجود دارد كه با هواى آن اقليم سازگار است . ليكن اعتدال مزاج در هريك از آنها\r\n\r\n\r\n","description":"","footnote":"\r\n( 37 ) - باعتبار قدما ، ارواح مواد بخارى بوده است كه از بخش سبكتر اخلاط منشاء مىگرفته است و انرژى لازم را جهت اندامها و مغز تامين مىكرده است .\r\n","page_name":" 17 ","page_number":101},
  {"content":"\r\n\r\nعرضى است و پايدارى آن نيز بستگى به خوددارى در افراط و تفريط دارد .\r\n\r\nقسم چهارم : اعتدال مزاجى است كه در بين دو مزاج عرضى اقليمى قرار مىگيرد\r\nو آن معتدل‌ترين مزاج براى هر صنفى است كه در اقليم معينى زندگى مىكند .\r\n\r\nقسم پنجم : دايره اين قسم محدودتر از قسم اول و سوم است\r\nو در آن بحث درباره مزاج شخص معينى است كه به صورت موجود زنده و سالم در نظر گرفته مىشود و براى او نيز حوادثى در كمين نشسته‌اند كه افراط و تفريط آن را محدود مىسازد .\r\nبايد بدانى ، هر شخص سزاوار چنان مزاجى است كه ويژهء خود اوست و بندرت اتفاق مىافتد و يا اصلا اتفاق نمىافتد كه شخص ديگرى در كيفيت مزاج بطور كامل همانند او باشد .\r\n\r\nقسم ششم : اين بخش راجع به اعتدال مزاجى است كه كاملا در بين دو حد افراط و تفريط قرار گرفته است\r\nو آن مزاجى است كه اگر براى كسى ميسر باشد بهترين حالت اعتدال مورد احتياج را بدست آورده است .\r\n\r\nقسم هفتم : مزاج مختلف اندامها\r\nهر اندامى داراى اعتدال مزاج ويژهء خود مىباشد و از لحاظ مزاج با اندامهاى ديگر متفاوت است .\r\nمزاج استخوان وقتى معتدل است كه خشكى آن بيشتر باشد ؛ اعتدال مغز در حالتى است كه رطوبت زياد داشته باشد ؛ اعتدال قلب در شرايطى است كه از حرارت بهره زيادى برده باشد و عصب موقعى در مزاج معتدل است كه از سردى نصيب فراوان برده باشد . مزاج اندامها نيز بوسيله دو حد افراط و تفريط محدود مىشود ولى اين محدود شدن نه به آن اندازه‌اى است كه در مورد مزاجهاى مذكور در بالا توضيح داده شد .\r\n\r\nقسم هشتم :\r\nاعتدال مزاج اختصاص به عضوى دارد كه بهترين حالت لازم را براى آن نياز دارد و اين حالت كاملا در بين دو حد افراط و تفريط قرار گرفته است . هرگاه چنين مزاجى براى يك اندام معين ميسر شود آن اندام شايسته‌ترين حالات را دريافته است .\r\nليكن اگر اعتدال مربوط به انواع را در نظر بگيريم ، انسان از هر نوع ديگرى به اعتدال حقيقى نزديكتر است ؛ و اگر صنف‌ها را از اين ديدگاه مورد بررسى قرار دهيم به يقين هر صنفى از مردم كه در مناطق معدل النهار ( استوائى ) زندگى مىكند - به شرطى كه شرايط نامساعد زمين به آنها آسيبى نرساند ، مقصود من از شرايط نامساعد شرايطى است كه موقعيت كوهستانى و دريا بوجود مىآورد - از ساكنين جاهاى ديگر ، از هر تيره و صنف ديگرى كه باشند ،\r\n\r\n","description":"","footnote":"","page_name":" 18 ","page_number":102},
  {"content":"\r\n\r\nبه اعتدال حقيقى نزديك‌ترند .\r\nبراى ما واضح است آنهائى كه مىپندارند نزديكى تابش خورشيد از اعتدال مزاجى اين صنف مىكاهد پندارى نابجا دارند . نزديكى مسير اشعه خورشيد در اين مكان كمتر زيان بخش است و تغييراتى كه در هوا بوجود مىآورد نسبت به مكانهاى ديگرى كه از خورشيد دور تر است كمتر است . آرى هرچند خورشيد به آنها نزديكتر است ولى گذرگاه آن وسيعتر است و ازاين‌رو نه تنها بىزيان است بلكه سودمند نيز مىباشد . وضع ساكنان آن منطقه عارى از كم و كاستى است و كيفيات مزاجى آنها مشابه است . در چنين مناطقى ، هوا گذشته از اينكه به اعتدال مزاج آنها زيانى نمىرساند ، هميشه با مزاج معتدل آنها سازگار است . پيش از اين در زمينه صحت اين نظريه رساله‌اى نگاشته‌ايم .\r\nبعد از صنف مربوط به ساكنان مناطق معدل النهار ، ساكنان اقليم چهارم « 38 » داراى معتدل‌ترين مزاجند و از اين نظر يعنى از نظر اعتدال مزاج در درجه دوم قرار مىگيرند . مردمان اقليم چهارم با سكنهء اقليم دوم و سوم متفاوتند ، زيرا در اقليم دوم و سوم خورشيد گاهى در بالاى سر آنان و نزديك به آنهاست و از گرمى تابش خورشيد بهره‌مند مىشوند و گاهى خورشيد دور است و از گرماى آن بىنصيبند . به همين ترتيب اين مردم ، نسبت به ساكنان اقليم پنجم معتدل المزاج‌ترند . در اقليم پنجم خورشيد هرگز از نزديك به آنان نمىتابد و به اين جهت اين مردم نارسيده ( داراى رشد كم ) و بطئى الحركت هستند . « 39 »\r\nاعتدال مزاج در اشخاص ، در معتدل‌ترين شخص و در معتدل‌ترين صنف متعلق به معتدل‌ترين نوع وجود دارد .\r\nاما درباره اعتدال مزاج اعضاى بدن اين نكته از بديهيات است كه اندامهاى اصلى به اعتدال بسيار نزديك نيستند و بايد بدانى كه گوشت از ساير اندامها به اعتدال نزديكتر است و بعد از آن پوست قرار مىگيرد . مخلوطى از مقادير مساوى آب جوشان و آب يخ كه براى گرم كردن رگ و خون كافى است و اعصاب را خنك مىكند ، در پوست بىاثر است و همچنين خشك‌ترين اجسام و آبكىترين آنها چنانچه به خوبى مخلوط شوند و با پوست تماس يابند اثرى\r\n\r\n\r\n","description":"","footnote":"\r\n( 38 ) - اقليم اول منطقه استوائى ، اقليم دوم منطقه حاره ، اقليم سوم منطقه زير حاره ، اقليم چهارم منطقه معتدله ، اقليم پنجم منطقه قطبى .\r\n( 39 ) - نسخه انگليسى : « از نظر اعتدال مزاج ، بعد از ساكنان منطقه استوائى ، ساكنان اقليم چهارم ( معتدله ) قرار گرفته‌اند . آنان ، نه به اندازه ساكنان اكثر كشورهاى اقليم دوم و سوم در معرض تابش شديد و طولانى خورشيد قرار مىگيرند و نه مانند ساكنان اقليم پنجم به علت كمى تابش نور خورشيد رشد نكرده و نارس باقى مىمانند . در اقليم پنجم و آن‌سوى آن ، در طول زمستان خورشيد بمدتى طولانى دور از ساكنان آن قرار گرفته است » .\r\n","page_name":" 19 ","page_number":103},
  {"content":"\r\n\r\nباقى نمىگذارند .\r\nپندار چنين بوده است كه علت تاثيرناپذيرى پوست از بىحسى آن است ولى واقعيت اين است كه اگر ماده‌اى با ماده نظير خودش قرين گردد تاثيرى برهم نخواهند داشت و ليكن اگر ماده‌اى با ماده مخالف خود قرين شود تاثيرپذيرى ممكن مىشود ، همچنانكه تركيب‌هائى كه هرچند در عنصر مشابه ولى در طبائع مختلفند ، درهم تاثير مىكنند . ولى اگر دو جسم از لحاظ كيفيت مشابه مشترك باشد تاثير آنها برهم چگونه ممكن خواهد بود ؟\r\nمعتدل‌ترين پوست در بدن ، پوست دست است و در پوست دست ، پوست كف دست و از آن معتدل‌تر پوست گودى كف دست است و باز معتدل‌تر از آن پوست انگشتان دست و در بين انگشتان نيز پوست انگشت شهادت و در انگشت شهادت نيز پوست بند آخر اين انگشت معتدل‌ترين جائى است كه در دست وجود دارد . به اين جهت انتهاى انگشت شهادت ( بند آخر ) و انتهاى ساير انگشتان ، بطور طبيعى در سنجش بوسيله لمس به داورى گرفته مىشوند و بر داور واجب است كه قضاوت كند و دريابد كداميك از اندامها از گزينش اعتدال و خطهء عدالت خارج شده است .\r\nبعد از اينكه اين مطالب را ياد گرفتى ، اين نكته را نيز بايد بدانى كه وقتى داروئى را معتدل مىناميم مقصود اين نيست كه داروى مزبور معتدل حقيقى است ، زيرا كه چنين اعتدالى امكان‌پذير نيست و مقصود ما بيان اين معنى نيز نخواهد بود كه اعتدالى نظير اعتدال مزاج آدمى دارد ، چه در اين صورت بايد فرآورده‌اى از گوهر انسان باشد . ليك منظور اين است كه اگر چنين داروئى بوسيله حرارت غريزى بدن انسان تاثيرپذير باشد به كيفيتى درمىآيد كه با كيفيت مزاج آدمى سازگار است و به سوى يكى از دو قطب كه اعتدال در مزاج را از بين مىبرد نمىگرايد و چنان تاثيرى نمىبخشد كه اعتدال را از بين ببرد . غرض از اعتدال دارو ارزيابى عمل آن در بدن انسان است و اگر بگوئيم فلان دارو گرم يا سرد است ، مقصود اين نيست كه اين دارو بالفطره به نهايت گرمى يا سردى رسيده است و بطور ذاتى گرم‌تر يا سردتر از بدن انسان است . تعبير ما در مورد گرمى و سردى دارو آن است كه اين دارو در بدن انسان گرمى يا سردى بيشتر از آنچه كه بطور طبيعى موجود است ايجاد مىكند . ممكن است داروئى كه براى بدن آدمى سرد است براى بدن كژدم گرم باشد و يا بالعكس ، داروئى كه براى بدن انسان گرم است نسبت به بدن مار سرد باشد . حتى در موردى كه داروئى براى بدن زيد گرم است ممكن است براى بدن عمرو گرم‌تر باشد . ازاين‌روست كه به طبيب معالج دستور داده شده است كه در تبديل مزاج از داروئى كه نتايج مثبت نمىدهد صرفنظر كند و به داروى ديگرى توسل جويد و هرگز به داروى معينى اعتماد نكند .\r\nتا اينجا كيفيت مزاج معتدل را به حد شايان توضيح داديم ، اينك به بحث درباره مزاج\r\n\r\n","description":"","footnote":"","page_name":" 20 ","page_number":104},
  {"content":"\r\n\r\nنامعتدل مىپردازيم\r\nمىگوئيم : مزاج نامعتدل چه متعلق به نوع و چه متعلق به صنف باشد و يا چه مربوط به شخص و چه مربوط به اندام باشد ، مانند مزاج معتدل هشت حالت دارد و به دو بخش ساده و مركب تقسيم مىشود :\r\nمزاج نامعتدل ساده : مزاج نامعتدل ساده ( بسيط ) مزاجى است كه به سوى يكى از دو قطب مخالف گرايش داشته باشد . در مزاج نامعتدل چهار حالت شناخته شده است ، بقرار زير :\r\n- مزاج ساده‌اى كه از اعتدال خارج است ، يا در جهت يكى از دو قطب موثر قرار گرفته است و آن نيز داراى دو جنبه است :\r\nيا گرمتر از حد لزوم است ولى مرطوب‌تر و خشك‌تر از حد لزوم نيست ، يا اينكه سردتر از حد لزوم است ولى خشك‌تر و مرطوبتر از حد نياز نيست .\r\n- يا مزاج ساده‌اى كه خارج از اعتدال است و در جهت تاثيرپذيرى قرار گرفته است و آن نيز داراى دو جنبه است : يا خشك‌تر از حد لازم است ولى گرمتر و سردتر از حد لزوم نيست ، يا اينكه مرطوبتر از حد لازم است و گرمتر و سردتر از حد لزوم نمىباشد .\r\nنمىتوان تخمين زد كه اين حالت چهارگانه مورد اشاره تا چه مدتى پايدار مىمانند ، زيرا حالت گرمتر از حد لزوم ، بدن را خشك‌تر از حد لازم مىكند و حالت سردتر از حد لزوم ، رطوبت بدن را بطور غير عادى بيشتر مىكند و در نتيجه ميزان رطوبت از حد لازم تجاوز مىكند . و نيز حالت خشك‌تر از حد لازم ، بدن را به سرعت بيشتر از حد لزوم سرد مىكند .\r\nرطوبت بيشتر از حد احتياج بدن چنانچه به مرز افراط برسد ، در سردى بخشيدن به مزاج بيش از خشكى موثر است و اگر به حد افراط نرسد مدت زيادى در نگاهدارى بدن پافشارى مىكند و سرانجام بدن را بيش از حد لزوم سرد مىكند . اين بود چهار حالت ساده ( بسيط ) كه ذكر شد . و تو ، از اين گفتار دريافتى كه اعتدال مزاج و تندرستى به گرمى بيشتر از سردى نياز دارد .\r\nمزاج نامعتدل مركب : مزاج نامعتدل مركب مزاجى است كه خروج آن از اعتدال مبتنى بر همه قطب‌هاى مخالف است . مثلا مزاج در يك آن گرمتر و مرطوبتر از حد لازم و يا گرمتر و خشك‌تر از حد لزوم است و يا اينكه در آن واحد سردتر و مرطوبتر از حد لازم و يا سردتر و خشك‌تر از حد لازم مىباشد . ليكن همزمانى گرمتر و سردتر از حد لازم و يا همزمانى مرطوبتر و خشك‌تر از حد لازم هرگز ممكن نيست .\r\nهريك از مزاجهاى هشتگانه ساده و مركب نامعتدل ، يا فاقد ماده « 40 » است ، مانند اينكه حالتى\r\n\r\n\r\n","description":"","footnote":"\r\n( 40 ) - در نسخه انگليسى بجاى كلمه « ماده » عبارت « مادهء بيمارى » آمده است .\r\n","page_name":" 21 ","page_number":105},
  {"content":"\r\n\r\nرا مزاج بوجود آورده است كه بدن به آن عادت ندارد و خلطى نفوذ نكرده است كه با بدن بسازد .\r\nتاثير اين عمل موجب تغيير مىگردد ، در نتيجه حالت ويژه‌اى براى آن رخ مىدهد .\r\nاز اين مقوله است حالت گرمى تب‌دار شديد و حالت سردى تهيگاهى كه بر اثر تماس با برف سرد گشته است . « 41 »\r\nو يا اينكه مزاج ساده و مركب نامعتدل واجد ماده است . چنان كه بدن خود را با كيفيت آن مزاج كه خلط در او نفوذ كرده است سازش دهد ، و خلط بواسطه مجاورت بر بدن نيز چيره شده باشد ، در نتيجه اين عمل در بدن تغيير ايجاد مىشود . مانند سردى جسم آدمى به سبب بلغم زجاجى « 42 » يا گرمى بدن به سبب صفراى كراثى . « 43 »\r\nو بدان كه مزاج واجد ماده دو وجه دارد : وجه نخست آنكه ماده تغيير يابد و جسم را بهبودى دهد و وجه دوم اينكه ماده در مجارى و مخفىگاههاى مزاج « 44 » محبوس بماند و اين حبس و ( تداخل ) « 45 » موجب ورم گردد و شايد هم‌چنين نباشد . اين بود گفتار ما درباره مزاج و شايسته است كه طبيب آنچه را كه از ويژگيهاى طبيعت برايش بيان نكرده‌ايم خود دريابد .\r\n\r\nفصل دوم : مزاج اندام‌ها\r\nبدان كه ايزد توانا هر جاندارى و هر اندامى را مزاجى بخشيده است كه به آن سزاوار است و اين مزاج با توان و تحمل وى سازگار و با احوال و كردارش متناسب است . پژوهش در اين زمينه كار فيلسوف است نه پزشك . خداوند معتدل‌ترين مزاج جهان هستى را به انسان ارزانى داشته است . مزاج انسان مناسب نيروى او و متناسب با كنش‌ها و واكنش‌هاى اوست .\r\nهر اندامى را نيز مزاجى بخشيده است كه برازنده آن اندام است ؛ برخى از اندام‌ها را گرم ، بعضى از آنها را سرد ، عده‌ى را خشك و تعدادى را مرطوب آفريده است .\r\n\r\nاندام‌هاى داراى مزاج گرم به ترتيب اولويت\r\n1 - گرم‌ترين اندام‌هاى تن ، روان است و دل كه خاستگاه آن است .\r\n2 - خون كه با وجود منشاش از جگر بمناسبت اصطكاك دائم با قلب ، از جگر گرم‌تر است .\r\n\r\n\r\n","description":"","footnote":"\r\n( 41 ) - نسخه انگليسى : مانند گرمى در بيمار سل ريوى و سردى بدنى كه بر اثر تماس با برف سرد شده باشد .\r\n( 42 و 43 ) - نسخه انگليسى : بلغم لزج - صفراوى زنگارى .\r\n( 44 ) - نسخه انگليسى : اندامها .\r\n( 45 ) - نسخه انگليسى : تجمع .\r\n","page_name":" 22 ","page_number":106},
  {"content":"\r\n\r\n3 - جگر كه شبيه خون لخته شده است .\r\n4 - گوشت كه از لحاظ گرمى پس از جگر قرار مىگيرد و علتش اين است كه گوشت با رشته‌هاى سردپى ( عصب بارد ) درهم آميخته است ( رشته‌هاى سردپى در گوشت وارد شده‌اند ) .\r\n5 - ماهيچه‌ها كه گرماى آن‌ها بسبب آميزش با عصب و زردپى ( رباط ) از گوشت ساده كمتر است .\r\n6 - طحال كه خون در آن برنگ تيره است .\r\n7 - كليه كه خون در آن زياد نيست .\r\n8 - دسته رگ‌هاى ضربان‌دار كه گرمى آن‌ها نه از آن است كه ذاتا رگ هستند بلكه از اين لحاظ كه گرمى خون و روان را كه در آنها جريان دارد ، مىگيرند .\r\n9 - دسته رگ‌هاى بدون ضربان كه گرمى آن‌ها از وجود خون است .\r\n10 - پوست معتدل كف دست .\r\n\r\nاندام‌هاى داراى مزاج سرد - به ترتيب اولويت\r\n1 - بلغم\r\n2 - پيه\r\n3 - چربى\r\n4 - مو\r\n5 - استخوان\r\n6 - غضروف\r\n7 - زردپى ( رباط )\r\n8 - وتر\r\n9 - غشاء ( شامه )\r\n10 - عصب\r\n11 - نخاع\r\n12 - مغز\r\n13 - پوست\r\n\r\n","description":"","footnote":"","page_name":" 23 ","page_number":107},
  {"content":"\r\n\r\n\r\nاندام‌هاى داراى مزاج مرطوب ، به ترتيب اولويت\r\n1 - بلغم\r\n2 - خون\r\n3 - چربى\r\n4 - پيه\r\n5 - مغز\r\n6 - نخاع\r\n7 - گوشت پستان و بيضه‌ها\r\n8 - شش\r\n9 - جگر\r\n10 - طحال\r\n11 - كليه\r\n12 - ماهيچه‌ها\r\n13 - پوست\r\nاين رده‌بندى از جالينوس است ، ولى بايد بدانى كه شش‌ها بطور غريزى و سرشتى بسيار مرطوب نيستند ، زيرا هر اندامى در مزاج غريزى همانند اندام غذا دهندهء خويش گردد و شبيه آن نوع مزاج عارضى است كه سهمش در آن بيشتر است ، و شش از گرم‌ترين خونى كه با صفراى بيشتر آميخته است تغذيه مىكند . اين نكته را نيز جالينوس بما آموخته است .\r\nدر اين اعضاء رطوبت زيادى مجتمع مىشود كه ناشى از بالا رفتن بخارات بدن است و همچنين از سرازير شدن رطوبت بوسيله نزله‌ها ( سرماخوردگى كه تب و سرفه مىآورد ) به سوى آن اعضاست . پس بايد چنين نتيجه گرفت كه رطوبت غريزى جگر از رطوبت غريزى شش بيشتر و در نم‌پذيرى ( تر شدن ) به آن نزديكتر است ، هرچند پايدارى در تر بودن شايد او را در گوهرش نيز مرطوب‌تر كند . و همچنين بايد به نحوى به كيفيت بلغم و خون پى ببرى ، چندانكه رطوبت بلغم از نم‌پذيرى آن است و رطوبت خون از نفوذ رطوبت در گوهر آن مىباشد .\r\nنمناكى بلغم آبكى خودبخود بيشتر از رطوبت خون است ، خون نيز در مسير نضج خود بخش اعظم رطوبت را از دست مىدهد و آن به بلغم مىرسد كه آبكى است و آن رطوبت خونى است كه تغيير شكل داده است . از آنجا پى مىبرى كه بلغم طبيعى در واقع خون است كه تا اندازه‌اى تغيير يافته است .\r\n\r\n","description":"","footnote":"","page_name":" 24 ","page_number":108},
  {"content":"\r\n\r\n\r\nاندام‌هاى داراى مزاج خشك\r\n1 - مو كه از بخار دخانى ( دودى ) است كه در آن بخش بخار از بين رفته است و تنها دود آن به سفتى گرائيده است .\r\n2 - استخوان كه سخت‌ترين اندام بدن و مرطوب‌تر از موى است . از آنجا كه استخوان زاده‌ى خون است و براى رطوبت غريزى بسان خشك‌كن عمل مىكند و آن را جذب مىنمايد ازاين‌روست كه بسيارى از جانوران از استخوان تغذيه مىكنند و موى چنين خاصيتى ندارد و يا شايد بندرت چنين اتفاق افتد ، همچنانكه پنداشته‌اند موى براى شب‌پره غذائى گوارا و هضم شدنى است . ليكن اگر دو مقدار برابر از استخوان و موى را در قرع و انبيق تقطير كنيم آب و چربى كه از استخوان مىتراود بيشتر و دردى كه باقى مىماند كمتر از درد موى است .\r\nپس استخوان مرطوب‌تر از مو است .\r\n3 - غضروف\r\n4 - زردپى\r\n5 - وتر\r\n6 - غشاء ( شامه )\r\n7 - شريان‌ها ( رگ‌هاى ضربان‌دار )\r\n8 - وريدها\r\n9 - عصب حركتى : اين عصب سردتر و خشك‌تر از حد اعتدال است\r\n10 - قلب\r\n11 - عصب حسى : اين عصب سردتر از حد اعتدال است ، ليكن خشك‌تر از اين حد نيست و شايد هم به اعتدال نزديك باشد\r\n12 - پوست .\r\n\r\nفصل سوم درباره مزاج مراحل مختلف عمر و جنس‌ها\r\nعمر چهار مرحله است :\r\n\r\n","description":"","footnote":"","page_name":" 25 ","page_number":109},
  {"content":"\r\n\r\nنخست : سن نمو كه آن را سن آغازى مىنامند و اين مرحله تا نزديك سى سالگى است .\r\nدوم : سن وقوف يا ركود « 46 » كه آن را سن جوانى « 46 » خوانند و تا مرز سى و پنج تا چهل سالگى ادامه دارد .\r\nسوم : سن فرودى « 47 » كه با بقاء قوه قرين است و آن سن نوپيران « 47 » است و تا مرز شصت سالگى دوام دارد .\r\nچهارم : سن فرودى كه با پيدايش ناتوانى قرين است و آن سن پيرى است تا پايان زندگى .\r\n\r\nسن نمو پنج مرحله دارد :\r\n1 - سن طفوليت ( بچگى ) و آن زمانى است كه نوزاد هنوز قدرت برخاستن و حركت دادن اندام را ندارد .\r\n2 - سن صباوت ( خردسالى ) كه در آن طفل پا مىگيرد ولى هنوز استوار نيست و آن زمانى است كه هنوز افتادن دندانها ( شيرى ) و روئيدن دندانها ( دائمى ) شروع نشده است .\r\n3 - سن نشو و نما كه مرحله‌اى است بعد از نيرو گرفتن و رويش دندان‌ها و پيش از بلوغ .\r\n4 - سن نوجوانى و آن تا زمانى است كه جوش در صورت ظاهر مىشود .\r\n5 - سن جوانى كه بعد از نوجوانى است تا زمانى كه نمو متوقف مىگردد .\r\n\r\nمزاج در مراحل پنجگانه\r\nخردسالان ( از روز تولد تا دوران جوانى ) از لحاظ گرمى مزاج نزديك به حالت معتدل و از لحاظ رطوبت مزاج از حد معتدل پا فراتر نهاده‌اند . نظريه اطباء پيشين درباره گرم‌مزاجى خردسالان و جوانان باهم اختلاف دارد .\r\nبرخى برآنند كه گرمى مزاج خردسالان بيشتر است و به اين جهت نمو آنها سريع‌تر انجام مىگيرد و اعمال طبيعى زيستى از قبيل اشتها و هضم بيشتر است و تداوم زيادترى دارد و علاوه بر آن حرارت غريزى كه ناشى از مايع منى است در مرحله خردسالى به منشاء نزديك‌تر و مجتمع‌تر است . « 48 »\r\n\r\n\r\n","description":"","footnote":"\r\n( 46 ) - نسخه انگليسى : من كمال  ( Maturity ) \r\n( 47 ) - نسخه انگليسى : ميانسالى  ( Middle age ) \r\n( 48 ) - نسخه انگليسى : و علاوه بر آن ، حرارت غريزى كه اساسا از منى ناشى مىشود تا حدودى از افرادى كه در من كمال هستند تازه‌تر و افزونتر است .\r\n","page_name":" 26 ","page_number":110},
  {"content":"\r\n\r\nگروهى ديگر را اعتقاد بر اين است كه حرارت غريزى در مزاج جوانان بسيار نيرومندتر است ، زيرا كه خون در آنها بيشتر و استوارتر مىباشد و به همين جهت هم جوانان به خون‌ريزى بينى بيشتر و حادتر دچار مىگردند ؛ تمايل مزاج جوانان به صفراوى بودن بيشتر است ، درحالىكه مزاج خردسالان به سوى بلغمى بودن گرايش دارد . جوانان در جنبش و جهش نيرومندترند و جنبش خود از گرمى منشاء مىگيرد ، و نيز جوانان داراى گوارش و هضم قوىتر هستند و اين توانائى نيز بر اثر حرارت است . ليكن اشتها ناشى از سردى است و با حرارت بيگانه است ، به اين جهت عارضه « سيرىناپذيرى » ( جوع الكلب ) از سردى بروز مىكند و دليل اينكه جوانان داراى گوارش قوىتر هستند همين است . خردسالان بيشتر از جوانان به عارضهء تهوع و استفراغ و سوء هضم ناشى از پرخورى دچار مىشوند . بيمارىهاى جوانان مانند تب غب ( تب يك روز در ميان ) و داشتن تخليه صفراوى دليلى است بر گرمى مزاج آنان ، ليكن بيماريهاى خردسالان غالبا رطوبى و سرد است و اين افراد به تب بلغمى دچار مىشوند و قسمت عمدهء آنچه را كه در ضمن تخليه بيرون مىدهند بلغم است . رشد و نمو خردسالان نيز از رطوبت زياد است نه گرمى مزاج آنان و همينطور زيادى اشتهاى آنان دليل بر كاهش حرارت آنهاست . « 49 »\r\nاين بود عقيدهء هر دو گروه و دلايلى كه نظرياتشان بر آن مبتنى است . ليكن جالينوس براى هر دو گروه پاسخى دارد و بر آن است كه گرمى مزاج خردسالان و جوانان در اصل باهم برابر است ، ليكن گرمى خردسالان از لحاظ كيفيت كمتر است ، يعنى اندازه آن در مزاج جوانان كم‌تر و از لحاظ حدت بيشتر است .\r\nمراد جالينوس از اين گفتار آن است كه : فرض كنيم مقدار معينى از گرمى و يا يك جسم لطيف و گرم از حيث كيفى و كمى يكى باشد و گاهى در جوهرى بسيار رطوبى مانند آب و گاهى در جوهرى بسيار خشك مانند سنگ يكى از آنها منتشر شده باشد ، در چنين صورتى ملاحظه مىكنيم كه آب گرم كميتش بيشتر و كيفيتش لطيف‌تر است و آن گرمى منتسب به سنگ از لحاظ كمى قليل‌تر و از حيث كيفى حادتر است . « 50 » وجود گرمى موجود در خردسالان و جوانان را بايد برطبق همين نظريه مورد سنجش قرار داد .\r\nخردسالان از منى بسيار گرم پيدا شده‌اند و اين گرمى هنوز به عللى برخورد نكرده است كه خاموش شود . خردسال در زياده‌طلبى پافشارى مىكند و بتدريج نمو مىكند و هنوز از نمو بازنمانده است ، پس چگونه ممكن است به عقب برگردد ؟ ولى براى جوانان عللى\r\n\r\n\r\n","description":"","footnote":"\r\n( 49 ) - نسخه انگليسى : دليلى بر عدم گرمى مزاج است .\r\n( 50 ) - نسخه انگليسى : براساس نظر جالينوس براى درك بهتر اين اختلاف مقدار نسبتا زيادى آب را حرارت مىدهيم و جسمى سخت و خشك ، مانند سنگ را هم به همان وضع گرم مىكنيم با وجود اينكه آب حرارت بيشترى به خود جذب كرده است شدت حرارتش از سنگ كمتر خواهد بود .\r\n","page_name":" 27 ","page_number":111},
  {"content":"\r\n\r\nدر كار نيست كه به گرمى آنها بيفزايد و همچنين به علتى برنخورده است كه گرمى او را خاموش كند . نگهدارى اين گرمى با رطوبتى است كه از لحاظ كيفى و كمى كمتر است و اين نگهدارى ندارد و سرانجام به حدى كاهش مىيابد كه هيچ‌يك از وظايف خود را نمىتواند انجام دهد .\r\nپس بايسته است كه خود انتخاب كند كدام يك از كارها را انجام دهد و كدام را رها سازد و محال است اگر گفته شود كه رطوبت عمل نمو را به عهده گرفته ولى حرارت غريزى را رها كرده است . آخر چگونه ممكن است كه اين عامل بر چيزى بيفزايد ( نمو را به اندام بدهد ) ولى قادر به نگهدارى شالوده آن ( گرمى غريزى ) نباشد ؟ پس چاره‌اى جز اين نيست كه بايد حرارت غريزى را نگهدارى و عمل نمو را كنار بگذارد و آشكار است كه اين مرحلهء عمر جوانى است .\r\nاما گروه دوم كه مىگويند مايهء نمو در خردسالان از رطوبت است نه از گرمى ، گفتارشان بىاساس است ، زيرا رطوبت ماده‌اى است براى نمو ، و ماده به تنهائى ( به خودى خود ) تاثيرپذير نيست و نيروى آفريدن را ندارد ، بلكه بايد نيروى موثرى در اين آفرينش دست‌اندركار باشد و آن نيروى موثر همانا روان است و يا طبيعت و دستور آن از يزدان پاك است و رطوبت بدون افزار اثرى ندارد و آن افزار نيز حرارت غريزى است . و گفتار آنان كه گويند ، نيروى اشتها در خردسالان از سردى مزاج است پوچ و بىاساس مىباشد ، چون اشتهاى كاذب ( تباه ) كه از سردى مزاج ناشى مىشود تغذيه و گوارش را همراه ندارد . تغذيه و گوارش در خردسالان در اكثر اوقات به بهترين وجهى صورت مىگيرد و اگر چنين نبود ، از غذاى وارد شده به بدن براى نمو خود سهمى بيشتر از بخش تحليل رفته دريافت نمىكردند . ولى گهگاه اتفاق مىافتد كه دستگاه گوارش در خردسالان به تباهى گرايد و اين تباهى را چند علت است :\r\n1 - حرص و ولع در خوردن\r\n2 - بىقيدى در انتخاب غذا\r\n3 - خوردن چيزهاى فاسد و رطوبى و زياده‌روى در آنها\r\n4 - حركاتى كه غذا را بتباهى مىكشاند\r\nنتيجهء آن نيز همين است كه مواد زائدهء غذا در خردسالان بيشتر ماندگار است و بيشتر از جوانان به تنقيه ( پاك كردن ) و بويژه تصفيهء شش‌ها نيازمند مىشود . به اين جهت نبض خردسالان تندتر و سريع‌تر از نبض جوانان است ، و نبض آنها به آن بارزى نيست ، زيرا هنوز نيروى كامل را دارا نيستند . اين بود فرمودهء جالينوس درباره مزاج خردسال و جوان كه ما آن را شرح داديم و بايد بدانى كه پس از سپرى شدن دوران عمر ركود ( تا 35 سالگى ) گرمى مزاج رو به كاهش مىرود و آن نيز چند علت دارد :\r\n\r\n","description":"","footnote":"","page_name":" 28 ","page_number":112},
  {"content":"\r\n\r\n1 - هواى دربرگيرنده ( محيط ) ماده نمو را كه رطوبت است جذب مىكند و گرمى غريزى كه در داخل قرار دارد به اين خشك شدن كمك مىنمايد .\r\n2 - حركات بدنى و روانى كه مزاج در پايدار ماندن حرارت ناگزير از آنهاست ، كاهش مىيابند و طبيعت در برابر اين رويدادها همواره ناتوان بوده است . در علم طبيعى روشن شده است هر قوه‌ئى كه در بدن و اندام وجود دارد نهايتى دارد و به پايانى مىانجامد ، زيرا اين قوا در اخذ مواد مورد نياز نمىتوانند مداومت داشته باشند . در صورتى كه اين قوا از بين نمىرفتند و همواره ياراى آن را داشتند كه بجاى هرآنچه كه به تحليل مىرود به همان اندازه بر خود وارد كنند ، مواد تحليل رفته در حد خود ثابت نمىماند و حد معينى را نگه نمىداشت و تحليل هر روز بدون وقفه فزونى مىيافت و مواد وارد شده ياراى برابرى مواد از بين رفته را نداشت و عمل سوخت‌وسوز رطوبت را از بين مىبرد ، تا چه رسد به اينكه هر دوى آنها ( مواد وارد و مواد از بين رفته ) در آمادگى براى كاستن و عقب‌نشينى بهم كمك كنند .\r\nپس اين امر الزامى است كه ماده بايد از بين برود و حرارت بخاموشى رسد « 51 » . بويژه علت ديگرى در خاموش شدن حرارت به يارى ماده مىشتابد و اين علت همان رطوبت غير عادى و بيگانه است كه هميشه بر اثر هضم نشدن غذا روى مىآورد . اين رطوبت بيگانه در خاموش كردن گرمى از دو جهت دست‌اندركار است : يكى با تسكين حرارت ( با غوطه‌ور كردن آن در آب ) و ديگرى بوسيله كيفيت مخالف آن . و از اين رطوبت ، بلغميهء سردى بوجود مىآيد و به اين جهت مرگ طبيعى كه براى هر شخص بتناسب مزاج اوليه‌اش بوقت معينى موكول شده است ، هنگامى سرمىرسد كه مزاج در نگهدارى رطوبت عاجز آيد . و براى هريك از آنها زمان مرگى تعيين و براى هر اجلى فرمانى است . و چون مزاجها مختلفند ، اجل نيز در اشخاص متفاوت است . همچنانكه اجل طبيعى وجود دارد ، اجل غير طبيعى نيز هست و سرنوشت براى همه در كار است . از اين بحث نتيجه گرفتيم : تن خردسالان و جوانان داراى حرارت معتدل و تن نوپيران و پيران سرد است . ليكن تن خردسالان از حد اعتدال رطوبىتر است . تجربه نشان داده\r\n\r\n\r\n","description":"","footnote":"\r\n( 51 ) - نسخه انگليسى : در طبيعيات ثابت شده است كه « قواى » بدن فناپذير است . ازاين‌رو نظام بدن براى مقابله با عوامل تحليل‌برنده بتدريج دچار ضعف و سستى مىشود ، و سرانجام قواى جسمانى كه تغذيه جسم را بر عهده دارند ، از وظيفه خود بازخواهند ماند . حتى اگر اين « قوا » فناپذير نبودند و نظام بدن قادر بود بدل ما يتحلل روزانه را جبران كند ، انحطاط و زوال طبيعى كه زائيده كبرمن است مانع جبران بدل مايتحلل مىشد . هنگامى كه هر دو عامل ( تضعيف قوا و زوال طبيعى ) در انحطاط جسم و دور شدن آن از كمال نخستين تشريك مساعى كند ، بىشك ماده ( رطوبت ) از بين مىرود و بدنبال آن گرمى ( جنبش ) به پايان خواهد رسيد .\r\n","page_name":" 29 ","page_number":113},
  {"content":"\r\n\r\nاست كه اين رطوبت زيادى در نمو تاثير دارد و اين تجربه مبتنى بر نرمى استخوان و عصب است و قياسى است و اين قياس ما نزديك‌تر بودن دورهء عمر خردسالى به مرحله منى و روان بخارى است . در خردسالان و جوانان مزاج آتشين برابر است ؛ مزاج هوائى و آبى در خردسالان بيشتر ، مزاج خاكى در نوپيران و پيران افزون‌تر و در پيران بيشتر از نوپيران است .\r\nاعتدال مزاج جوانان بيشتر از اعتدال مزاج خردسالان است ولى جوان در مقايسه با خردسالان خشك‌مزاج‌تر و در مقايسه با پيران و نوپيران گرم‌مزاج‌تر است .\r\nمزاج اندام‌هاى اصلى در پيران نسبت به نوجوانان و نوپيران خشك‌تر و به علت وجود رطوبت بيگانه‌اى كه ترىبخش است از آنها رطوبىتر است .\r\nاينك درباره جنس زن و مرد : مزاج جنس ماده از مزاج جنس نر سردتر است و همين امر موجب مىگردد كه در خلقت از موجود نر ضعيف‌تر باشد . مزاج جنس ماده از جنس نر رطوبىتر است . مادينه بسبب سردمزاجى ، ماده دفعى بيشتر دارد و گوشت او بواسطه ورزيدگى كم ، نرم‌تر و شل‌تر است . گوشت مرد به لحاظ تركيب با آميزه‌هاى خود گرچه مادهء گوشتى كمترى دارد و هرچند گوشت مرد متراكمتر از گوشت زن است ولى بسبب رگ‌ها و رشته‌هاى عصبى كه در آن نفوذ كرده‌اند سردتر از گوشت زن است . مردم سرزمين‌هاى شمالى از مردم ديگر ترمزاج‌تر هستند ، پيشه‌وران محيط آبى در اين ترمزاجى بالاترند ، در سرزمين‌هاى مقابل آن ، مزاج‌ها بر خلاف شمالىها است . از اين ببعد علائم و نشانه‌هاى مزاج‌ها را به صورت كلى و جزئى ذكر خواهيم كرد .\r\n\r\nتعليم چهارم : دربارهء اخلاط\r\nاين تعليم در دو فصل بيان مىشود :\r\n\r\nفصل اول : چگونگى خلط و انواع آن\r\nخلط « 52 » ماده‌اى است مرطوب و روان . غذا در نخستين مرحله به خلط تبديل مىشود و آن چند بخش دارد :\r\n\r\n\r\n","description":"","footnote":"\r\n( 52 ) -  ( Humor - Humour )  مايعى است بر چهار نوع : خونى ، بلغمى ، صفراوى زرد و صفراوى سياه ( سودائى ) ( فرهنگ  Webster  ، جلد اول ، صفحه 413 ، چاپ 1970 ، امريكا ) .\r\nپاولف فيزيولوژيست شهير شوروى در انسان چهار نوع خلط يافته است كه دقيقا با اخلاط دموى ( خونى ) ، بلغمى ، صفراوى و سودائى ( صفراى سياه ) متقدمين مطابقت دارد .\r\nبراساس نظر پاولف تحريك ضعيف و منع ضعيف بيان‌كننده نوع سودائى ضعيف است .\r\n","page_name":" 30 ","page_number":114},
  {"content":"\r\n\r\n\r\n\r\n","description":"","footnote":"\r\n- تحريك قوى و منع ضعيف نشان‌دهنده نوع آتشى مزاج صفراوى است . تحريك قوى همراه با منع قوى نشان نوع آرام بلغمى و زنده‌دل دموى ، برحسب ميزان قابليت تحرك آنهاست .\r\nبا توجه به اينكه چهار نوع پيشنهادى پاولف با اخلاط اربعه قانون مطابقت دارد مىتوان اميدوار بود كه علم در آينده بتواند گرما ، سرما ، خشكى و رطوبت بدن را اندازه‌گيرى كند .\r\nمىتوان بين اين تحريك و منع با گرما و سرما ، و مقاومت با خشكى و رطوبت ، رابطه بوجود آورد ( منع عبارت است از مخالفت يا جلوگيرى كامل يا جزئى يك فعاليت يا جريان تعارض و تضاد بين انگيزه‌هاى ناسازگار و ناموافق ) . مجله نظام پزشكى ايران ، سال پنجم ، مهرماه 2535 شماره 4 .\r\nچهار نوع اخلاط بشرح زير مىباشند :\r\n1 - دموى ( خونى ،  ( Sanguineous - Sanguine  عبارت است از قرمز بودن ، برنگ خون بودن كه با خصوصياتى چون خوشخوئى ، زورمندى ، تحرك در جريان خون ، زنده‌دل بودن ، در طلب بهترين بودن ، افسرده نبودن ، اعتماد به نفس داشتن مشخص مىشود .\r\n2 - بلغم  ( Phlegm )  ماده غليظ لزجى كه از دستگاه گوارش و مجارى تنفسى ترشح مىشود و با سرفه و استفراغ خارج مىگردد . بلغمى كسى است كه فزونى در ترشح بلغم داشته باشد . اين افراد حالتى كند و تنبل دارند . در اعمال جسمى و روانى تحريك‌پذيرى كمترى دارند و چالاك و زنده‌دل نيستند .\r\n3 - صفراوى  ( Choleric )  فزونى صفرا در شخص را گويند كه با افزايش تحريك‌پذيرى ، آتشى مزاج بودن و عصبى بودن همراه است .\r\n4 - سواد : فزونى صفراى سياه را گويند ، و سودائى فردى است كه با خصوصياتى چون افسردگى - هاى روحى ناشى از غم و اندوه ، دل‌مردگى و دلتنگى مشخص مىشود .\r\nدر متن انگليسى قانون تعريف سوداى طبيعى به اين صورت آمده است : « سوداى طبيعى رسوب  ( Sediment )  طبيعى خون را گويند » .\r\nدر اول قرن هيجدهم در اروپا دو نظريه مختلف در مورد علت آسم وجود داشت : - يكدسته از دانشمندان به پيروى از عقايد ابن سينا معتقد به تئورى اخلاط بودند  The ? orie ) ( humorale  . آنان مىگفتند بروز آسم بواسطهء وجود بلغم غليظ و لزج در سينه است كه شعب ريز قصبة الريه را پر كرده ، راه ورود و خروج هوا را مسدود نموده ، نفس را تنگ مىسازد . دسته ديگر از دانشمندان معتقد به نظريهء عصبى بودند  ( The ? orie nerveuse )  و مىگفتند آسم يك بيمارى عصبى است و علت آن تشنج و انقباض عضلات حلقوى برنش‌ها و برونشيولها است . اين عضلات اطراف شاخه‌هاى ريز برنش‌ها را گرفته ، انقباض آنها مجارى را تنگ كرده ورود و خروج هوا را مشكل مىكند . پس در اول قرن هيجدهم اطباء اروپا به دو دستهء موافق و مخالف با ابن سينا در\r\n","page_name":" 31 ","page_number":115},
  {"content":"\r\n\r\n1 - خلط نيك ، و آن خلطى است كه مىتواند به تنهائى و يا با خلط ديگر ، جزئى از گوهر غذاى مزاج شود و خود را همانند آن سازد و مجموعا بتواند مواد تحليل رفتهء مزاج را جبران كند .\r\n2 - خلط بد : خلطى است زائد ، بىمصرف و تباه و نمىتواند به خلط نيك تبديل شود ، مگر بندرت . شايسته است كه اين خلط از بدن رانده شود و تن از او پاك گردد .\r\nمىگوئيم : رطوبت در بدن نيز دو بخش است : بخش اول : اخلاط چهارگانه است كه بيان خواهد شد ، بخش دوم دو قسمت است كه عبارتند از قسمت زائد و قسمت غير زائد . قسمت زائد را بعدا بيان مىكنيم . قسمتى كه زائد نيست ، رطوبتى است كه از حالت اوليه خود تغيير يافته ، در اندام‌ها نفوذ كرده است ولى فاقد چنان كنشى بوده است كه بتواند جزء يكى از اندام‌هاى ساده شود . اين رطوبت غير زائد چهار نوع است :\r\nاول - رطوبتى كه در فضاهاى ميان‌تهى اطراف رگ‌هاى ريزى محصور شده است كه\r\n\r\n\r\n","description":"","footnote":"\r\n- مقابل يكديگر صف‌آرائى كرده ، بمباحثه و مشاجره پرداختند . سردستهء موافقين با نظريهء خلطى ابن سينا يك نفر طبيب انگليسى بنام  Bre ? e  بود . اين شخص در سال 1797 كتابى بنام :\r\n A practical Inquiry on disordered Respiration \r\nنوشته است كه  Ducamp  پزشك فرانسوى در سال 1819 كتاب مزبور را تحت عنوان :\r\n Recherches sur les desordres - de Respiration \r\nترجمه كرده است .\r\n Bre ? e \r\nدر اين كتاب سعى مىكند مخالفين خود را قانع كرده ، نظريهء ابن سينا را درباره علت و كيفيت پيدايش آسم به آنها بقبولاند و مىگويد :\r\n« علت بروز آسم و نفس تنگى ، يك نوع دفاع طبيعت است كه مىخواهد مجارى تنفس را از وجود يك ماده مضر و گزنده خلاص كند ، چنانچه زور پيچ و انقباضات تشنجى مثانه فشار و عكس العمل طبيعت است كه براى استخلاص روده و مثانه از يك عامل مضر و محرك بوجود مىآيد و اضافه مىكند كه اين ماده محرك قبل از شروع حمله آسم در ريتين وجود داشته و پيدايش آسم اصولا براى دفع اين ماده از سينه است و براى ترجيح تئورى مزبور اين‌طور دليل مىآورد كه در اكثر موارد مقدار زيادى بلغم در اواخر حمله آسم از ريتين دفع شده و دفع همين بلغم باعث تسكين ناراحتى بيمار و رفع تنگ نفس مىشود » .\r\nابن سينا راجع به نظريه بلغم در بروز آسم نظر كلىتر دارد و آن اينست كه غلبه خلط بلغم در بدن باعث بروز بيمارى است منتها خلط مزبور موقعى كه مىخواهد از سينه دفع شود باعث بروز حملات مرض مىگردد و اگر در موقع بروز حمله توجه بلغم را بجانب ديگرى معطوف كنيم از شدت وحدت حملات سريعا كاسته خواهد شد و اگر بطور مناسبى خلط مزبور را از بدن دفع نمائيم و بعدا زمينه مزاجى را طورى تغيير دهيم كه ديگر اين خلط توليد نشود بيمارى آسم بهبودى يافته ، حملات بعدى آن بروز نخواهد كرد . ) نهضت پزشكى ، شماره 1 - مهرماه 1333 ) .\r\n","page_name":" 32 ","page_number":116},
  {"content":"\r\n\r\nدر جوار اندام‌هاى اصلى قرار گرفته‌اند و بسان جوىهاى آبيارى اين اندام‌ها بشمار مىآيند .\r\nدوم - رطوبتى كه بسان شبنمى بر اندام‌ها مىنشيند و مستعد آن است كه اگر بدن تغذيه را از دست داد جانشين غذا شود و به شكل غذا درآيد ، و هرگاه بر اثر حركت سخت يا حركت نرم بر اندام‌ها خشكى عارض شود ، اين رطوبت شبنمى به آنها مىرسد و تر مزاجى را به آنها بازمىگرداند .\r\nسوم : رطوبتى است كه تازه انعقاد يافته است و آن غذائى است كه از راه مزاج و همانندى با آن به گوهر اندام‌ها تبديل شده است و هنوز از شكل كامل برخوردار نيست .\r\nچهارم : رطوبتى كه از شروع نمو اندام‌هاى اصلى از آنها جدا نشده است و بهم‌پيوستگى اجزاء و منشاء آن از نطفه بوسيله همين رطوبت بوده است . و روشن است كه منشاء نطفه از اخلاط است . تكرار مىكنيم : خلطهاى رطوبى اعم از نيك و يا بد چهار نوع‌اند :\r\nاول - خون كه بر ساير اخلاط برترى دارد\r\nدوم - بلغم\r\nسوم - صفرا\r\nچهارم - سودا\r\n\r\nاول - خون :\r\nمزاج خون گرم مرطوب است و به دو قسمت طبيعى و غير طبيعى تقسيم مىگردد .\r\nخون طبيعى خونى است سرخ‌رنگ و بسيار شيرين ، و ليكن بدبو نيست .\r\nخون غير طبيعى دو نوع است : نوع اول خونى است كه از مزاج نيك برگشته است و اين دگرگونى نه از اين سبب است كه چيزى با او درآميخته باشد ، بلكه مزاج آن خودبخود به تباهى گرائيده است ، مثلا مزاجش سرد گشته و يا گرم شده است . نوع دوم خونى است كه در آن خلط بد پيدا شده است و بر اثر آن دگرگون گرديده است . اين نوع خون نيز دو حالت دارد : الف - ممكن است خلط بد از خارج بر آن تاخته ، در آن نفوذ كرده و آن را فاسد كرده باشد . ب - يا اينكه خلط بد در خود آن پديد آمده است ؛ مثلا بخشى از آن متعفن شده ، در نتيجه مادهء لطيف آن به صفرائى تلخ و ماده غليظ آن به سودائى تلخ تغيير يافته است . هر دو اين مواد تلخ و يا يكى از آنها در خون ماندگار هستند . هر دو بخش اين نوع خون بحسب تركيب باهم مختلفند . اخلاطى كه با اين نوع خون مىآميزند چهار تا هستند : بلغم ، سودا ، صفرا ، ماده مائى ( آبكى ) و خون بتناسب آميزه آنها گاهى تيره و گاهى روشن مىشود و گاهى بسيار سياه و گاهى سفيد مىگردد . به همين نحو بوى و مزه آن دگرگونى مىيابد ، يعنى تلخ و شور مىگردد و به ترشى مىگرايد .\r\n\r\n","description":"","footnote":"","page_name":" 33 ","page_number":117},
  {"content":"\r\n\r\n\r\nدوم - بلغم :\r\nبلغم دوگونه است : بلغم طبيعى و بلغم ناطبيعى\r\nبلغم طبيعى بلغمى است كه استعداد آن را دارد به خون تبديل شود ، زيرا كه اين ماده خودبخود خونى است كه هنوز خام و ناپخته است . مزهء اين بلغم شيرين است ؛ سردى مزاج آن زياد نيست و در حد سردى خون و صفرا است .\r\nبلغم ناطبيعى : گاهى اتفاق مىافتد كه بلغم طبيعى شيرين نيست ، بطورى كه وقتى خون طبيعى با آن مىآميزد مزه خود را از دست مىدهد . اين بلغم بيشتر بر اثر سرماخوردگى در آب دهان ( بزاق ) ديده مىشود و بعدا آن را شرح خواهم داد .\r\n1 - به راى جالينوس ، طبيعت براى بلغم شيرين طبيعى اندامى را بعنوان جايگاه تخصيص نداده است كه بلغم در آن جاى گيرد ، در صورتى كه براى هر دو نوع خلط سودا و صفرا چنين قالبى آماده است و علتش اين است كه بلغم نامبرده به خون بسيار نزديك و مشابه آن است و همه اندام‌ها به آن نيازمندند و بايستى در مجراى خون روان باشد .\r\nو ما گوئيم : نياز اندام‌ها به اين بلغم مبتنى بر دو وجه است : وجه ضرورى و وجه انتفاعى .\r\nوجه ضرورى آن نيز دوگونه است :\r\nيكى آنكه بلغم به اندام‌ها بايد نزديك باشد تا هرگاه اين اندام‌ها از تحصيل مواد غذائى محروم شوند ( و آن در صورتى است كه معده از همكارى با بلغم مذكور بازمىماند و بر او تاثيرى نمىگذارد و در اين ميان عوارضى كه بر بلغم روى مىآورد ، بلغم با حرارت غريزى خود اندام‌ها را تقويت مىكند ) آنگاه اندام‌ها با نيروئى كه از حرارت غريزى بلغم كسب كرده‌اند بلغم را پخته مىگردانند و آنگاه بلغم به خون نيك تبديل مىشود و آمادگى هضم براى اندام‌ها در او ايجاد مىگردد و اندام‌ها از آن تغذيه مىكنند . اين عمل وقتى صورت مىپذيرد كه گرماى بلغم ، حرارت غريزى باشد و ليكن اگر اين گرمى غريزى نباشد و حرارت عرضى باشد نه تنها كار پختن و تبديل به خون كردن و قابل هضم و تغذيه گشتن براى اندام‌ها صورت نمىگيرد ، بلكه آن حرارت عرضى و غير غريزى بلغم را متعفن و فاسد مىگرداند . اين وجه ضرورى كه مذكور افتاد با صفرا و سودا ارتباطى ندارد . آن دو درحالىكه حرارت عرضى بلغم را متعفن و تباه مىسازد ، صفرا و سوداء هر دو با بلغم سهيم مىگردند .\r\nكه حرارت عرضى بلغم را متعفن و تباه مىسازد ، صفرا و سوداء هر دو با بلغم سهيم مىگردند .\r\nدومين وجه ضرورى بلغم طبيعى آميزش آن با خون است كه بوسيله آن خون را براى تغذيه اندام‌هاى بلغمى آماده مىسازد . اين‌گونه اندام‌هاى بلغمىمزاج بايد از خونى تغذيه كنند كه به اندازهء معينى بلغم در بر دارد ، مانند مغز ، و اين براى صفرا و سودا موجود است .\r\n\r\n","description":"","footnote":"","page_name":" 34 ","page_number":118},
  {"content":"\r\n\r\nوجه انتفاعى بلغم طبيعى در مرطوب كردن مفاصل و اندام‌هاى پرحركت است و مانع آن مىشود كه اندام‌ها بر اثر جنبش و يا بهم‌سائيدگى ، بخشگى گرايند و اين بهره در مرز ضرورت قرار گرفته است .\r\n2 - بلغم ناطبيعى داراى چند حالت است :\r\nالف - بلغم زائد كه به اشكال گوناگون و به انواع مختلف است و حتى با حس نيز نمىتوان اختلاف انواع آنها را تشخيص داد . اين نوع بلغم همان بلغم خلمى ( آب بينى ) است\r\nب - بلغم‌هاى زائدى كه باهم مختلف‌اند ولى در برابر حس همانند مىباشند و آن بلغم خام ( ناپخته ) است .\r\nج - بلغم بسيار رقيق .\r\nد - بلغم بسيار غليظ كه بمناسبت رنگ سپيدش آن را بلغم گچى گويند . غلظت اين بلغم ناشى از آن است كه باندازه‌اى در مفصل‌ها و مدخل‌ها باقىمانده است كه رقتش از بين رفته است و غلظتش باقىمانده است و از هر بلغم ديگر غليظتر است .\r\nه - بلغم شور كه گرمترين و خشك‌ترين بلغم‌هاست .\r\nهر رطوبت آبكى كه بىمزه يا كم‌مزه است و شور مىگردد ، علت شورىاش آميزش اجزاى خاكى سوخته و خشك‌مزاج و تلخ‌مزه با آن است كه در آن هر دو قسمت آبكى و خاكى باهم برابر هستند . هرگاه در اين آميزش سهم بخش خاكى بيشتر باشد ، آميزهء مورد نظر تلخ مىشود و روى همين اصل است كه نمك‌ها بوجود مىآيند و آب‌ها شور مىگردند . نمك را مىتوان از خاكستر و قليا و نوره و غير آن بدست آورد . براى اين منظور اين مواد را در آب مىپزند ، مىپالايند و آب آن‌قدر جوش مىآيد تا نمك بسته شود و يا آن را به حال خود مىگذارند تا نمك متبلور گردد . بلغم رقيق و سيال نيز به همين كيفيت فاقد مزه است و يا داراى مزه كمى است كه چيرگى ندارد .\r\nه - اگر صفراى خشك با بلغم رقيق درآميزد و در آن آميزه مقدار هر دو برابر باشد ، شور و گرم مىگردد و آن را بلغم صفراوى مىنامند . « 53 »\r\nجالينوس فيلسوف دانشمند گويد : شورى اين بلغم بر اثر عفونت و يا از آميزه‌اى است كه خود آبكى بوده است . و ما گوئيم كه بر اثر عفونت شور مىگردد ، زيرا عفونت حالت سوختگى و خاكستر شدن را ايجاد مىكند . ليكن آن آبكى كه با بلغم مىآميزد نمىتواند به تنهائى بلغم\r\n\r\n\r\n","description":"","footnote":"\r\n( 53 ) - نسخه انگليسى : اختلاط صفراى تلخ و خشك و كاملا سوخته با بلغم آبكى و بيمزه ، بلغمى گرم و شور پديد مىآورد . اين نوع بلغم ، بلغم زردابى است كه گرمترين نوع بلغم است .\r\n","page_name":" 35 ","page_number":119},
  {"content":"\r\n\r\nرا شور « 54 » گرداند و بايد علت ديگرى وجود داشته باشد . شايد در فرموده جالينوس ، كلمه « يا » بمفهوم جدا كردن دو حالت نبوده است و به صورت « واو » وصل بين دو قسمت جمله به كار رفته است ( در عربى او بمعنى « يا » است كه شايد « و » بوده است ) و در اين صورت عبارت كامل مىشود .\r\nو - بلغم ترش : همانطور كه بلغم شيرين دو نوع است و علت شيرينى يا در خود آن و يا انگيزه خارجى است ، بلغم ترش نيز بر دو قسم است : ترشى آن يا بر اثر آميزش با سوداى ترش است ( كه بعدا دربارهء آن بحث مىكنيم ) و يا ترشى به خودى خود در آن پيدا شده است ، و آن به اين ترتيب است كه بلغم شيرين و يا بلغمى كه در مرحلهء شيرين شدن است ، نظير همان حالتى كه در مورد افشره‌هاى ديگر بر اثر جوشيدن پيش مىآيد ، بواسطه همين رويداد بعدا ترش مىگردد .\r\nز - بلغم تلخ‌گسى - شايد علت تلخى و گسى اين بلغم ، آميزش سوداى گس با آن باشد ، و شايد هم اين گسى و تلخى از آن سبب باشد كه به خودى خود بسيار سرد گرديده است .\r\nاز انعقاد حالت آبكى آنكه در خشك شدن كمى بسوى خاكى گرايش يافته و در آن حالت ، گرمى رسائى نداشته است كه آن را بجوشاند تا ترش گردد و همچنين گرمى توانائى آن را نداشته است كه آن را پخته گرداند ، در نتيجه مزه‌اش به تلخى گسى تغيير يافته است .\r\nح - بلغم زجاجى - بلغمى است غليظ و تند و در چسبندگى و سنگينى به شيشه گداخته‌اى مىماند . اين بلغم ممكن است ترش باشد و يا بىمزه و چنين به نظر مىرسد كه غليظ و بىمزهء اين بلغم خام باشد يا خام گردد . اين بلغم در ابتدا سرد بوده ، نگنديده است و با چيزى نياميخته ، به حالت خفگى باقىمانده و غليظ شده است و سردى آن بيشتر گشته است .\r\nاكنون روشن شد كه بلغم تباه از حيث مزه آن چهار قسم است : شور ، ترش ، تلخ‌گس ، بىمزه . و از حيث شكل چهار نوع : آبكى ، زجاجى ، خلمى ، گچى . بلغم خام در ردهء بلغم‌هاى خلمى است .\r\n\r\nسوم - صفرا :\r\nصفرا به دو قسم طبيعى و ناطبيعى تقسيم مىشود :\r\nالف - صفراى طبيعى همان كف خون است كه رنگ آن سرخ است و ماده‌اى است سبك و تند ، و هر قدر گرم‌تر باشد بر سرخى رنگش افزوده مىشود . وقتى از جگر بوجود مىآيد دو بخش مىشود ، قسمتى از آن همراه خون مىرود و بخشى صاف شده ، به سوى كيسه صفرا\r\n\r\n\r\n","description":"","footnote":"\r\n( 54 ) - نسخه انگليسى : اختلاط مايع با بلغم نمىتواند آن را شور گرداند ، مگر عوامل ديگرى در آن سهيم باشند .\r\n","page_name":" 36 ","page_number":120},
  {"content":"\r\n\r\nراه مىيابد . آن بخش از صفراى طبيعى كه با خون مىرود ، وجودش هم ضرورى است و هم انتفاعى . اندام‌هائى مانند شش ، مزاجشان نيازمند مقدار معينى صفراى نيك است كه بوسيله خون به آنها مىرسد و در تغذيه خود از آن استفاده مىكنند . ضرورت وجود اين صفرا در همين موارد است .\r\nجنبه انتفاعى آن در اين است كه خون را لطافت مىبخشد و به جريان آن در مجارى تنگ كمك مىكند . بخش تصفيه شدهء آن براى كيسه صفرا نيز ضرورى و انتفاعى است :\r\nضرورت آن براى مجموعه تن آدمى است كه از مواد زائد رهائى مىيابد و يا براى تك‌تك اندام‌هاست كه كيسه صفرا را غذا مىدهند . نفع آن نيز از دو جنبه است ، يكى آنكه درد و بلغم لزج روده‌ها را مىشويد و ديگر تحريك ماهيچه مقعد است كه بر اثر آن احساس رفع حاجت به آدم دست مىدهد ، تا محتواى رودها را دفع كند ، زيرا كه به سبب بند آمدن مجرائى كه از كيسهء زهره به طرف روده سرازير مىشود ممكن است عارضه قولنج پديد آيد .\r\nب - صفراى ناطبيعى در دو حالت پيش مىآيد :\r\nدر حالت اول بسبب آميختن با مواد بيگانه‌اى از حال طبيعى خارج مىشود و در حالت دوم ، علت خارج شدن از حالت طبيعى در خود آن است .\r\n1 - چنان مشهور و معروف است كه حالت اول ناشى از آميختن بلغم با مادهء بيگانه ، يعنى صفرائى است كه از كبد پيدايش يافته است . ليكن برخى معتقدند كه آميزش آن با سودا موجب خارج شدن از حالت طبيعى مىگردد و چنان كه مشهور است اين مخالط بيگانه يا خلط زرد است و يا خلط زرده‌اى . اگر بلغمى كه در اين آميزه شركت كرده است آبكى باشد اولى را بوجود مىآورد و اگر آن بلغم آميزه غليظ باشد ، حالت دوم يعنى صفرائى كه به زرده تخم‌مرغ شبيه است ايجاد مىگردد .\r\nآنچه كمتر شهرت دارد ، اعتقادى است بر اين اساس كه گويا صفراى خارج از حالت طبيعى همان است كه به صفراى سوخته معروف است و پيدايش آن نيز بر دو حالت محتمل است :\r\nيكى آنكه صفرا خودبخود بسوزد و چنان خاكسترى از خود بوجود آورد كه بخش لطيف آن از بخش خاكسترى تميز داده نشود و خاكسترش در آن حبس شود ؛ اين بخش را صفراى سوخته ناميده‌اند و چنان حالتى خالى از خطر نيست . ديگر آنكه از خارج ، سودا بر آن وارد شده و با آن آميخته است ؛ اين حالت سليم‌تر از حالت قبلى است . رنگ صفراى آلوده به سودا سرخ است ولى نه صاف است و نه روشن و شبيه خون است و ليكن آبكىتر است و گاهى بعللى تغيير رنگ پيدا مىكند .\r\n2 - صفرائى كه در گوهر خود از حالت طبيعى خارج شده است و آن غالبا در جگر ايجاد مىشود و يا بخشى است كه از معده بوجود مىآيد . آنچه كه قسمت اعظمش از جگر است\r\n\r\n","description":"","footnote":"","page_name":" 37 ","page_number":121},
  {"content":"\r\n\r\nيك قسم بوده و سوخته خون لطيف است و غليظ آن در رنگ سياه ماندگار است و آنچه كه بخش اكثر آن از محتويات معده حاصل مىشود دو نوع است كه بنام كراثى ( گندنائى ) و زنگارى مىنامند . چنين مىنمايد كه صفراى كراثى از سوختن صفراى زرده‌اى بوجود مىآيد ، زيرا وقتى صفراى زرده‌اى سوخته شود ، سياهى با زردى بهم مىآميزد و از آن رنگ سبز حاصل مىشود . شايد صفراى زنگارى زادهء صفراى كراثى باشد كه چنان شديد سوخته است كه نمناكى را از دست داده است و رنگ آن بر اثر خشكى بسفيدى مىزند . حرارت ابتدا در جسم نمناك سياهى بوجود مىآورد و بعد از زائل كردن نم ، سياهى را از آن مىزدايد و اگر باز هم پيش برود سپيدى بر سياهى غالب مىشود . صحت اين نظر را در وضع هيزم بجوى ، چه اين جسم با تاثير آتش ابتدا به زغال سياه و بعد به رنگ خاكسترى تبديل مىشود . علت اين است كه حرارت در ترى ، سياهى و در مخالفش سفيدى مىآفريند ، ليكن سردى آن را سپيدفام كند و در مخالف آن بالعكس سياهى بوجود مىآورد . اين دو حكم من درباره كراثى و زنگارى براساس تخمين است . حالت زنگارى گرم‌ترين حالات و بدترين و كشنده‌ترين صفرا است و گوئى از گوهر زهرهاست .\r\n\r\nچهارم - سوداء\r\n\r\nسوداى طبيعى و سوداى ناطبيعى :\r\nسوداى طبيعى درد و رسوبات و تيرگى خون است ، مزه آن بين شيرين و تلخ گس است و پس از آنكه از جگر مىتراود دو قسمت مىشود ؛ بخشى از آن همراه خون جريان دارد و بخش ديگر به سوى طحال مىرود . بخشى كه با خون جريان دارد داراى ضرورت و منفعت است . ضرورت آن بر اين اساس است كه اندازهء معينى از آن بايسته است كه براى تغذيهء برخى اندام‌ها - نظير استخوان - با خون بياميزد . جنبه انتفاعى آن در اين است كه خون را محكم ، نيرومند و غليظ ساخته ، از تحليل رفتنش پيشگيرى مىكند . بخشى كه براى طحال است خلطى است كه خون از آن بىنياز شده است و وجود آن نيز ضرورت و منفعت در بر دارد . ضرورت آن در تمام بدن براى رهائى تن از مواد زائد است و دربارهء اندامى مانند طحال مايه تغذيه است . نفعش در اين است كه بعد از عمل هضم ( تحليل - گداختن ) بر دهانهء معده فرود مىآيد و در اين فرود آمدن دو نفع دارد ، يكى آنكه دهانهء معده را سفت و سخت و نيرومند مىكند ، دوم آنكه دهانه را بوسيلهء ترشى خود تحريك مىكند و به اين وسيله انسان را از گرسنگى باخبر مىسازد و اشتها را برمىانگيزد .\r\nو بدان : صفرائى كه به سوى كيسه زهره روان است ، صفرائى است كه خون از آن بىنياز است و صفرائى كه از كيسه صفرا بيرون مىتراود از بىنيازى كيسه صفرا به آن است . همچنين سودائى كه به سوى طحال در جريان است ، خون از آن بىنياز است و هرآنچه كه از طحال\r\n\r\n","description":"","footnote":"","page_name":" 38 ","page_number":122},
  {"content":"\r\n\r\nمىتراود طحال به آن نيازى ندارد . همچنانكه صفراى تراويده از كيسه صفرا نيروى دفع‌كننده را از طرف پائين هشيارى مىدهد ( حس اجابت ) ، سودائى كه از طحال تراوش مىشود نيروى جذب‌كننده را از قسمت بالا آگاه مىسازد ( ميل پذيرش غذا ) . بزرگوارى ايزد پاك را كه بهترين پديدآور و داورترين داورهاست .\r\nاما روند سوداى غير طبيعى بر ته‌نشين شدن و درد گشتن نيست ، بلكه بر راه خاكستر شدن و سوختن است . چون هر چيز نمناكى كه با ( ماده ) خاكى آميزد ، آن را به يكى از دو حالت سوق مىدهد : ( ماده ) خاكى يا ته‌نشين مىگردد و سوداى طبيعى مىشود و يا بخش لطيف آن تحليل مىرود و بخش غليظش مىماند و حالت سوختگى را به خود مىگيرد و از آن خون و اخلاط ، سوداى زائد بوجود مىآيد و آن را خلط سياه ( يا سودا ) مىنامند . ولى آنچه ته‌نشين است تنها خون است ، زيرا كه بلغم بواسطه لزج بودن ، ته‌نشين دردمانندى ندارد .\r\nصفرا لطيف است و همواره در حركت ، و مقدار جدا شدهء آن از خونى كه در بدن است كمتر و مزاج خاكى آن اندك است ؛ رسوب چشمگيرى ندارد و آنچه از آن به ته‌نشينى گرايد بيدرنگ مىگندد و يا بيرون ريخته مىشود . اگر بگندد ، لطيفش مىگدازد ( تحليل مىرود ) و غليظش به سوداء سوختنى تبديل مىشود نه به درد . سوداى زائد غير طبيعى بقاياى سوختگى و خاكستر صفرا و مزه آن تلخ است . فرق ميان اين سودا و صفرائى كه سوخته ناميديم آن است كه صفراى سوخته با خاكستر مخلوط است و اين سودا در ذات خاكسترى است جداگانه ، و لطيفش گداخته است .\r\nنوع دوم سوداى ناطبيعى خاكستر و سوخته بلغم است . هرگاه بلغم بسيار لطيف و آبكى باشد ، خاكسترى آن به شورمزگى مىزند و گرنه به ترش‌مزگى يا تلخ‌گس نزديك است .\r\nنوع سوم سوداى ناطبيعى خاكستر و سوخته خون است و مزه آن شور است كه كمى به شيرينى مىزند .\r\nنوع چهارم سوداى ناطبيعى ، خاكستر سوداى طبيعى است كه اگر لطيف باشد خاكستر سوخته‌اش در ترش‌مزگى به سركه مىماند و روى زمين جوش مىخورد و چنان بوى ترشى از آن خارج مىشود كه مگس و موجودات نظير آن گريزان مىشوند و اگر غليظ باشد ، ترشى آن كمتر و اندكى گسى و تلخى دارد . پس انواع سوداى بد سه نوع است : صفراها كه سوخته و لطيفش گداخته است ( تحليل رفته است ) و نوع دوم و سوم كه بعد از نوع اول مذكور افتاد .\r\nنوع چهارم ، سوداى بلغمى است كه در بد بودن كمتر و در زيان رساندن كم‌اثرتر است .\r\nاين اخلاط چهارگانه پس از سوخته شدن از لحاظ تباهى به ترتيب زير هستند :\r\nسوداى زردابى سخت‌تر و پرخطرتر از ساير سوداهاست و از همه آنها به تباه شدن نزديك‌تر ولى معالجه‌پذيرتر است . از دو نوع ديگر آنكه ترش‌تر است بدتر و اگر از ابتدا به آن رسيدگى شود علاج‌پذيرتر است . نوع سوم در روى زمين كمتر جوش مىخورد و به اندام‌ها كمتر مىچسبد\r\n\r\n","description":"","footnote":"","page_name":" 39 ","page_number":123},
  {"content":"\r\n\r\nو از ساير انواع ديركش‌تر است ولى در گداختن و پذيرائى مداوا سرسخت‌تر است . انواع اخلاط طبيعى و ناطبيعى همين بود كه ذكر شد .\r\nجالينوس گويد : كسانى كه مىپندارند خلط طبيعى فقط خون است و ساير اخلاط زائد و بىمصرفند در اشتباهند ، زيرا اگر خون تنها خلطى در بدن بود كه غذاى اندام‌ها را تامين مىكرد ، اندام‌ها در شكل و مزاج همانند مىشدند . علت اينكه استخوان از گوشت سخت‌تر است اين است كه گوهر سودائى سخت با خونش درآميخته است و مغز كه از استخوان نرم‌تر است به اين علت است كه گوهر نرم بلغمى را همراه خون پذيرفته است . خود خون نيز با اخلاط ديگر آميزش دارد ؛ هرگاه خون را در ظرفى بريزيم و در آن دقت كنيم ، مىبينيم كه اجزاء اخلاط از آن جدا مىشوند . اجزائى كه كف‌مانند هستند زرداب و آنهائى كه به سفيده ( خام ) تخم‌مرغ شباهت دارند بلغم و هرچه كه تيره‌رنگ و درد مانند است سوداء است . جزء آبكى آنكه زياديش بوسيله ادرار دفع مىشود ، اخلاط نيست و ناشى از نوشيدنىهائى است كه غذا دهنده نيستند ، و كار آن از لحاظ نياز بدن آنست كه غذا را لطيف و روان سازد . خلط از خوراك و نوشيدنى غذا دهنده حاصل مىشود و منظور ما از به كار بردن واژه « غذا دهنده » آن است كه شباهت به نيروى بدن دارد و هرآنچه از لحاظ نيرو شبيه بدن باشد جسمى است مركب نه ساده . برخى پندارند كه نيروى بدن بستگى به فزونى خون دارد و لاغرى از كم‌خونى است .\r\nاين عقيده درست نيست ، زيرا خونى به اعتبار مىآيد كه بدن سهم خود را از آن برميدارد يعنى آن مقدار خونى كه مناسب حال بدن است . به گمان برخى ديگر اخلاطى كه مورد نياز بدن است اگر نسبت بهم فزونى و كاستى پيدا كنند بهبودى تن را آسيبى نمىرسانند و اين درست نيست ، زيرا هر خلطى بايد اندازه معينى را كه بدن به آن نيازمند است نگهدارد و در مقايسه با خلط ديگر در اندازه مورد نياز موجود باشد . در زمينهء اخلاط هنوز جاى بحث باقى است و اين پژوهشى است نه بر عهده طبيبان ، بلكه در عهده فيلسوف ؛ ازاين‌رو از آن پرهيز كرديم .\r\n\r\nفصل دوم : در چگونگى پيدايش خلطها\r\nبدان كه عمل جويدن تا اندازه‌اى در هضم غذا دخالت دارد ، زيرا كه سطح دهان با سطح معده آن‌چنان پيوندى دارد كه گوئى هر دو يك سطح هستند . دهان نيز از آن نيروى هاضمه‌اى كه در معده وجود دارد برخوردار است . وقتى غذاى جويده شده بمعده مىرسد ، نوعى تغيير در آن رخ مىدهد و در اين عمل ، بزاق كه داراى حرارت غريزى است در اين عمل هضم آن را يارى مىدهد . ازاين‌روست كه گندم جويده ، در رسيدن دمل و خراج ( دمل ، ورم ) از گندم كوبيده و آب‌پز موثرتر است . دليل اينكه در غذاى جويده شده نوعى پختگى وجود دارد اين است كه غذا بعد از جويده شدن نه طعم اول را دارد و نه بوى آن را و بعد از آنكه وارد معده\r\n\r\n","description":"","footnote":"","page_name":" 40 ","page_number":124},
  {"content":"\r\n\r\nشد كاملا هضم مىشود . اين هضم تنها بوسيله حرارت معده نيست ، بلكه گرمى اندام‌هائى كه در پيرامون معده قرار دارند نيز معده را در عمل هضم يارى مىدهد . در جانب راست معده ، كبد و در طرف چپ آن طحال قرار دارد . گرمى طحال نه از گوهر اوست بلكه از شريان‌ها و وريدهائى است كه در آن وجود دارند . در قسمت جلو ، بواسطهء پرده نازك پيه ( ثرب ) كه گرمى را بسرعت مىگيرد و روانه معده مىسازد و در قسمت بالا ، قلب بواسطهء گرم كردن حجاب به آن كمك مىكند . پس همين‌كه غذا هضم شد قسمت اعظم آن ، خودبخود و بكمك آميزه نوشيدنى در بسيارى از جانداران به كيلوس تبديل مىشود . كيلوس ماده‌اى است آبكى و در روانى و سفيدى غليظ به آب‌جو مىماند . بعد از هضم ، ماده لطيف كيلوس از ديوار معده و روده‌ها جذب مىشود و از طريق رگ‌هائى كه آنها را ماساريقا ( روده‌بند : مزانتر ) مىنامند روان مىگردد . ماساريقا رگ‌هاى باريك و سختى هستند كه به سراسر امعاء پيوسته‌اند .\r\nكيلوس بعد از عبور از اين رگ‌ها به رگى وارد مىگردد كه باب كبدى ناميده مىشود و آنگاه از راه انشعابات ريز رگ باب كه در باريكى مانند موى هستند با دهانه‌هاى ريشه‌هاى رگى كه از سطح مقعر جگر سر برآورده‌اند بهم مىرسند . جريان كيلوس در چنين مجراهائى فقط بر اثر آميزش آب زائدى صورت مىگيرد كه نوشيده شده است و بيشتر از آب مورد نياز بدن است . وقتى كيلوس در رشته‌هاى اين رگ‌ها منتشر شد مثل اين است كه همه كيلوس به سرتاسر جگر رسيده است و به همين علت تاثير جگر در آن شديدتر و سريع‌تر است و كيلوس مىپزد .\r\nدر هر نوع پخته شدنى بخشى كف مانند و قسمتى درد مانند وجود دارد و چنانچه زياده از حد پخته شود ، حالتى شبيه سوختن روى مىدهد و اگر كمتر از حد لزوم بپزد ، حالت خام بودن در آن پيدا مىشود . آن كف ، صفرا است و آن درد سودا ، و هر دو طبيعى هستند . آنچه مىسوزد لطيفش صفرائى تباه و غليظش سودائى تباه است و هر دو غير طبيعى هستند . خام و نارسيده بلغم است و آنچه از اين مجموعه صاف شده و پخته است خون است و خون تا در جگر جايگير است به علت آب زائد يعنى آب بيشتر از حد نياز خود لطيف‌تر از حد لازم است . وقتى خون از جگر بيرون مىرود از آن آب زيادى رهائى مىيابد ، چه انگيزهء نياز به آن آب زائد رفع شده است . چنين آبى كه از خون جدا مىشود وارد رگى مىگردد كه به سوى كليه‌ها سرازير است و آن رگ حامل خونى است كه غذاى كليه‌ها را از حيث كيفيت و كميت تامين مىكند . بعد از آنكه اين خون آبكى چربى و مواد لازم خون را به كليه‌ها رسانيد ، بقاياى مادهء آبكى به مثانه و از آنجا به مجراى ادرارى مىرود و دفع مىگردد . اما خون نيك و كامل ، از رگ بزرگى كه از سطح محدب ( ؟ ) جگر بيرون مىآيد ، بجريان مىافتد و به سوى وريدها مىرود كه از كبد منشعب شده‌اند و بعد به شاخه‌هاى آنها و سپس به انشعابات فرعى آنها ( مكنده‌ها ) و آخر الامر به مويرگ‌ها مىرسد و در خاتمه از دهانه‌هاى اين مويرگ‌ها تراوش مىكند و به اندام‌ها مىرسد .\r\nو اين بفرمان خداى شكوهمند و دانا است .\r\n\r\n","description":"","footnote":"","page_name":" 41 ","page_number":125},
  {"content":"\r\n\r\nعلت فاعلى تاثير خون گرمى معتدل است و علت آن غذاها و نوشيدنىهاى شايسته و در حد اعتدال ؛ علت صورى آن خوب رسيدن و علت مادى آن تغذيه تن است . علت فاعلى در صفراى طبيعى ( كف ) خون و گرمى معتدل است ، ليكن علت فاعلى در صفراى سوخته گرمى بيش از حد بويژه در جگر است .\r\nعلت مادى صفراى طبيعى ، لطيف گرم و شيرين چرب و غذاهاى تندمزه « 55 » است و علت صوريش پخته گشتن بيش از حد و علت تمامى آن ضرورت و منفعت آنست كه ذكر شد .\r\nعلت فاعلى بلغم ، گرمى ناتمام ؛ علت مادى آن غليظتر و چسبنده‌تر بودن از غذاها ؛ علت صورى آن كوتاه آمدن در پختگى و علت تمامى آن ضرورت و منفعت آن است كه سابقا ذكر شد .\r\nعلت فاعلى سوداء در دو حالت است ، يكى ته‌گرائى آن است كه بايد گرمى معتدل باشد و ديگر سوخته آن است كه گرمىاش بيشتر از اعتدال است . علت مادى آن غذاهاى بسيار غليظ و كم‌رطوبت و علت صورى آن دردى است كه سيال نيست و دردى است ته‌نشسته و يا دردى است كه گداخته نمىشود و علت تمامى آن ضرورت و منفعت مذكور است .\r\nعلل افزايش سوداء عبارتند از :\r\n1 - گرمى جگر\r\n2 - ناتوانى طحال\r\n3 - سردى انجمادكننده\r\n4 - دوام احتقان\r\n5 - بيمارىهاى زياد و مداوم كه اخلاط را خاكستر مىكند .\r\nاگر سوداء زياد شود و در درون معده و جگر قرار گيرد ، پيدايش خون و خلطهاى نيك كاهش مىيابد و در نتيجه خون كم مىشود . و بايد بدانى كه گرمى و سردى همراه علل ديگر دو انگيزهء بوجود آمدن خلطها هستند ، ليكن از گرمى معتدل ، خون بوجود مىآيد و از كرمى زياده از حد ، صفرا و از گرمى خيلى بيش از حد كه بسيار سوزنده است سوداء حاصل مىشود .\r\nسردى سبب پيدايش بلغم و سردى خارج از حد و مفرط بسبب خاصيت يخ گردانيدن آن موجب پيدايش سوداء مىشود . و بايسته است كه نيروهاى تاثيرپذير در برابر نيروهاى تاثيركننده مراعات شوند ، و نشايد هميشه چنين پنداشت كه هر مزاجى جز شبيه خود را نمىآفريند ، زيرا مزاج هرچند در ذات خود ضد آفرين نباشد ولى ممكن است بر اثر يك پديدهء عارضى ، ضد\r\n\r\n\r\n","description":"","footnote":"\r\n( 55 ) - مانند فلفل . - نسخه انگليسى : علت مادى زرداب طبيعى ، اجزاء تركيبى لطيف ، گرم ، شيرين ، چرب و تند خون است .\r\n","page_name":" 42 ","page_number":126},
  {"content":"\r\n\r\nآفرينى كند . بسا اتفاق مىافتد كه مزاج ناگزير از ضدآفرينى باشد . از مزاج سرد خشك ، نم بيگانه و غير طبيعى ايجاد مىشود و اين نه براى آن است كه خود را با آن همانند سازد بلكه از سوء هضم سرچشمه مىگيرد . انسانى كه چنين مزاج را دارد ، لاغر و داراى مفاصل سست ، و بيمناك و ترسو و تنگ رگ مىباشد و در موقع لمس احساس مىشود كه بدن او سرد و نرم است ، و اين شبيه همان است كه پيرى بلغم را مىآفريند ، زيرا مزاج پيرى در واقع سرد و خشك است . و بايد بدانى كه خون و هرچه با خون در رگهاست ، هضم سومى دارند و وقتى در اندام‌ها پخش مىشوند ، براى اينكه به همه آنها برسند هضم چهارمى دارند . مواد زائد هضم اول كه در معده است از راه روده‌ها و مواد زائد هضم دوم كه در كبد است قسمت بيشترش از طريق ادرار و بقيه آن از راه طحال و كيسه صفرا دفع مىشود . مواد زائد دو هضم ديگر از راه تحلل دفع مىگردد كه محسوس نيست و يا به صورت عرق و چرك بيرون مىريزد . اين نوع دفع يا از مجارى محسوس مانند بينى و سوراخ گوش و يا بوسيلهء منافذ غير محسوس از قبيل منفذهاى ريز پوست و يا بطريق غير عادى مانند ورم‌هاى تركيده انجام مىگيرد و يا به صورت مواد زائدى كه در بدن مىرويند ، نظير موى و ناخن دفع مىگردد . و بدان : هركس داراى خلطهاى رقيق باشد بر اثر تخليهء آن اخلاط ضعيف خواهد شد و اگر منافذ پوست او گشاد باشند به نيروى وى آسيب مىرسد ، زيرا ناتوانى ناشى از تحليل رفتن است ، و تحليل « 56 » نيرو را در پى دارد زيرا اخلاط رقيق به آسانى دفع مىشوند و به آسانى تحليل مىروند . و هرچه دفع و تحليلش آسان باشد ، همراهى او با روان در تحليل آسان است و روان نيز با او مىگدازد .\r\nو بدان ، همچنانكه در بوجود آمدن اخلاط عللى وجود دارد ، در حركت آن‌ها نيز موجباتى هست . حركت و خوردن چيزهاى گرم ، خون و صفرا را به حركت وادار مىكند و ممكن است سوداء را نيز تحريك و تقويت كند . ليكن آرامش ، بلغم و چند نوع از سوداء را تقويت مىكند . تخيلات خودبخود اخلاط را تحريك مىكنند ، چنان كه از تماشاى رنگ سرخ ، خون تحريك مىشود و به اين جهت است كه نمىگذارند كسى كه خونريزى بينى دارد به اشياى سرخ بنگرد . اين بود گفتار ما درباره اخلاط و پيدايش آنها و جدال مخالفان كه داورى در صحت و سقم آن بر عهدهء فيلسوفان است نه طبيبان .\r\n\r\n\r\n","description":"","footnote":"\r\n( 56 ) - نسخه انگليسى : تفرق\r\n","page_name":" 43 ","page_number":127},
  {"content":"\r\n\r\n\r\nتعليم پنجم شامل يك فصل و پنج جمله است :\r\n\r\nفصل اول : در چگونگى اندام و انواع آن « 57 »\r\nمىگوئيم : اندام‌ها اجسامى هستند كه از نخستين آميزش اخلاط نيك پيدا شده‌اند ، همچنانكه اخلاط نيز بنوبه خود اجسامى هستند كه از نخستين آميزش اركان حاصل گشته‌اند .\r\nاندام‌ها دو بخش هستند : اندام‌هاى ساده ( مفرده ) و اندام‌هاى مركب « 58 » .\r\nاندام‌هاى ساده اندام‌هائى هستند كه هر جزئى از اجزاء آن‌ها « 59 » چه در نام و چه در صفات كلى همه باهم مشتركند ، مانند گوشت و اجزاى آن ، استخوان و اجزاى آن ، پى و اجزاى آن و از اين قبيل . . . ، و آن‌ها را متشابه الاجزاء مىنامند .\r\nاندام‌هاى مركب اندام‌هائى هستند كه هيچ جزئى از اجزاى آنها چه در نام و چه در صفات كلى مشترك نيستند ، مانند دست و صورت . يك جزء از صورت ، صورت نيست و جزئى از دست نيز دست نيست . اندام‌هاى مركب را اندام‌هاى ابزارى مىنامند زيرا كه اين اندام‌ها در تمام جنبش‌ها و اعمال بدن ، ابزار كار هستند .\r\n\r\nاندام‌هاى متشابه الاجزاء\r\nبه ترتيب :\r\n1 - استخوان : سخت آفريده شدن استخوان از آن است كه شالوده تن بر آن و استمرار جنبش‌ها از آن است .\r\n\r\n\r\n","description":"","footnote":"\r\n( 57 ) - روىهم‌رفته اعضاء به مفرد و مركب تقسيم مىشوند . مفرد آنهائى هستند كه جزء - شان در نام و تعريف با كل يكى باشد ( مانند گوشت و پيه و استخوان ) ، اما مركب آنست كه چنين نباشد و اينها اعضاء آليه‌اند . ( قانونچه ، صفحه 13 و 14 ) .\r\n( 58 ) - اعضاى مفرده : اندامهاى ساده‌اى را گويند كه از بافت‌هاى متشكل از ياخته‌هاى هم طبيعت بوجود آمده‌اند . اعضاى مركبه : اندامهاى مركب را گويند با بخش تشريحى .\r\n( 59 ) - در آن موقع دانش ساختمان سلولى اعضاء وجود نداشت ، ولى عبارت آورده شده و مفهومى كه از آن استنباط مىشود قرابتى بسيار با دانش ساختمان سلولى دارد .\r\n","page_name":" 44 ","page_number":128},
  {"content":"\r\n\r\n2 - غضروف : غضروف از استخوان نرم‌تر و نرمش‌پذيرتر و از اندام‌هاى ديگر سخت‌تر است . فائده سرشتى آن در اين است كه استخوان‌ها را بطور ملايم با اندام‌ها مربوط مىكند ، چه اگر سخت و نرم بدون ماده حد واسط باهم اصطكاك يابند و بويژه اگر در اين برخورد فشار يا ضربه‌اى در كار باشد ، نرم از سخت آسيب مىبيند . غضروف در اين بين همان ماده حد واسط است كه در بين سخت و نرم جاى مىگيرد و بهم پيوستگى آنها را بطور تدريجى ممكن مىسازد ، همچنانكه اين امر در اتصال استخوان كتف و لبه دنده‌هاى عقبى « 60 » نمايان است و به همين ترتيب است غضروف گلو « 61 » كه زير استخوان سينه قرار دارد . فائدهء ديگر غضروف آن است كه بستگى پيوند مفصل‌هاى بهم‌ساينده را به خوبى نگهدارد تا از سفتى همديگر دچار كوفتگى نشوند . وقتى برخى از ماهيچه‌ها به سوى يكى از اندام‌هاى بىاستخوان كشيده مىشوند بر غضروف تكيه مىدهند و غضروف آنها را نيرو مىبخشد ، مانند ماهيچهء پلك‌ها كه براى وترهاى آن‌ها غضروف مانند تكيه‌گاهى است « 62 » و ايضا در بسيارى از جاها كه بسيار سخت نيستند و تكيه‌گاهى مورد نياز است ، مانند گلو .\r\n3 - پى ( عصب ) - پىها اجسامى هستند كه از مغز سر يا نخاع منشاء مىگيرند .\r\nاين اجسام سفيد و نرم و نرمش‌پذيرند و بعد از جدا شدن سخت مىگردند « 63 » . كار سرشتى پى آن است كه حس و حركت اندام‌ها را تكميل كند .\r\n4 - وترها : وترها اجسامى هستند كه از انتهاى ماهيچه‌ها رويش مىيابند و به اندام‌هاى حركتى مىرسند . اين اجسام گاهى بر اثر جمع شدن خويش اندام‌ها را به طرف خود مىكشند تا حالت انقباض و جمع شدن و به عقب برگشتن را به اندام‌ها بدهند و گاهى با انبساط خود اندام‌ها را باز مىكنند تا ماهيچه را به وضع منبسط خود بازگردانند ؛ يا اينكه در حدى كه با سرشت اندام متناسب است در آن نفوذ مىكنند و به طول خود مىافزايند . همانطور كه در برخى ماهيچه‌ها مىبينيم ، غالبا پىهائى كه در ماهيچه نفوذ كرده‌اند ، از طرف ديگر آن بيرون آمده‌اند .\r\nاز اندام‌هائى كه بعد از وترها نام مىبريم زردپىها هستند .\r\n\r\n\r\n","description":"","footnote":"\r\n( 60 ) - نسخه انگليسى : دنده‌هاى آزاد - يك يا دو جفت دنده كه در قسمت تحتانى قرار گرفته‌اند و در ناحيه جلو آزادند .\r\n( 61 ) - نسخه انگليسى : غضروف خنجرى  ( Xiphoid Carti lage )  - غضروفى است كه در قسمت تحتانى استخوان جناغ سينه قرار گرفته است .\r\n( 62 ) - در پلك‌هاى چشم غضروفى وجود ندارد ، ولى ماده‌اى شبه غضروفى  ( Tarsal Plate )  در آنها وجود دارد كه سبب سختى پلك‌ها مىشود .\r\n( 63 ) - نسخه انگليسى : اين اجسام سفيد و نرم هستند و به آسانى خم مىشوند ولى پاره نمىشوند .\r\n","page_name":" 45 ","page_number":129},
  {"content":"\r\n\r\n5 - زردپى ( رباط )\r\nزردپىها در تجربه با حس بينائى و لامسه همانند پىها به نظر مىرسند . اين اجسام از طرف اندام‌ها به سوى ماهيچه‌ها مىآيند و همراه وترها رشته‌هائى از خود مىپراكنند .\r\nبخشى از اين رشته‌ها با ماهيچه‌ها مجاورت مىيابد ، به داخل گوشت مىرود و بخشى كه از ماهيچه جدا مىشود ، بسوى مفصل و اندام حركتى مىرود ، دور خود جمع مىشود و براى مفصل و اندام حركتى وتر تابيده‌اى بوجود مىآورد . زردپىها همانطور كه ذكر شد ، اندام‌هاى پىمانندى هستند كه برخى از آنها را رباط ( رباط مطلق ) و برخى ديگر را رباط « عقب » مىنامند .\r\nزردپيى كه به سوى ماهيچه مىرود و در آن نفوذ مىكند بنام رباط خوانده مىشود و بس . زردپيى كه از ماهيچه دور است و بميان دو طرف استخوانى مفصل يا اندام‌هاى ديگر مىرود و بخشى را به بخش ديگر بطور محكم پيوند مىدهد ، با اينكه اصولا رباط است اما نام رباط عقب به آن اطلاق شده است . زردپىها از حس بىبهره‌اند و نداشتن حس از بهر آن است كه از جنبش و سايش كه لازمهء حس است گزندى نبينند . اين بود فوائد زردپىها كه ذكر شد .\r\n6 - شريان‌ها ( رگ‌هاى ضربان‌دار )\r\nشريان‌ها اجسامى هستند كه از قلب منشاء مىگيرند ؛ رگ‌هائى كشيده و دراز و در طول خود مجوف هستند و با زردپى و پى هم گوهرند . روند جنبش آنها براى آسايش قلب است و بخار دودى را از آن مىزدايند و روح را - بدستور آفريدگار - در اندام‌هاى تن توزيع مىكنند « 64 » .\r\n7 - وريدها\r\nوريدها مشابه شريان‌ها هستند ، ليكن از جگر منشاء مىگيرند و بدون ضربان هستند و براى پخش خون در اندام‌هاى بدن آفريده شده‌اند « 65 » .\r\n8 - شامه‌ها ( غشاءها )\r\n\r\n\r\n","description":"","footnote":"\r\n( 64 ) - تصور اينكه شريانها حامل غذا و هوا هستند و ريه‌ها بخار دودى خون را دفع مىكنند با تصور امروزى كه خون اكسيژن را از ريه‌ها مىگيرد و گاز كربنيك و بخار آب را به آن پس مىدهد تا حدودى نزديك است .\r\n( 65 ) - وريدها از نقاط مختلف بدن منشاء مىگيرند و خون را از نواحى مختلف بدن به قلب مىرسانند تا پس از انتقال خون از قلب به ريه‌ها ، عمل تصفيه و پاك‌سازى خون صورت گيرد .\r\nوريدهاى جگر مواد غذائى را از جگر مىگيرند و وارد جريان خون اصلى مىكنند و بدين ترتيب غذا از طريق شريانها به تمام نواحى بدن مىرسد . تصور اينكه وريدها خون را به نقاط مختلف بدن مىبرند تصور درستى نيست و با پذيرش همين تصور غلط بود كه كشف جريان خون قرنها به تأخير\r\n","page_name":" 46 ","page_number":130},
  {"content":"\r\n\r\nشامه‌ها اجسامى هستند كه از رشته‌هاى پىهاى نامحسوس تنيده شده‌اند ؛ اجسامى هستند رقيق و لطيف و دربرگيرنده كه روى اجسام ديگر را مىپوشانند و داراى فوائد زير هستند :\r\nالف - شكل و هيئت اندام در بر گرفته شده را حفظ مىكنند .\r\nب - از اندام‌هاى ديگر مىگيرند و بوسيله پى و زردپىهائى كه در تارهاى آن‌ها پراكنده شده‌اند و تار و پود آنها را تشكيل مىدهند به اندام در بر گرفته مىدهند . رابطه‌اى كه بين كليه‌ها و پشت بوسيله غشاء برقرار مىشود از اين مقوله است .\r\nج - شامه‌ها براى اندام‌هائى كه در اصل فاقد حس هستند ، سطح حساسى بوجود مىآورند و موجب احساس برخوردها مىگردند و عوارض اندام‌هاى در بر گرفته را درك مىكنند . اندام‌هائى از قبيل شش ، جگر ، طحال و كليه در گوهر خود حساس نيستند ليكن بوسيله شامه‌هاى فراگيرنده خود به برخوردها پى مىبرند . اگر بادى در آنها به‌پيچد غشاء كشيدگى پيدا مىكند و آن را درك مىنمايد و اگر ورمى روى آورد شامه مىتواند ورم و عضو متورم شده را به علت زياد شدن سنگينى اندام بر اثر ثقل ورم ، حس كند .\r\n9 - گوشت\r\nگوشت آگنه‌اى « 66 » است كه درون اندام‌ها را پر كرده است و نيروئى است كه اندام‌ها از آن استوارى مىيابند .\r\nهر اندامى بخودىخود داراى نيروئى غريزى است كه بوسيله آن غذاى خود را تامين مىكند ، مواد غذائى را به طرف خود مىكشد ، در خود نگاه مىدارد ، همانند و جزو خودش مىسازد و مواد زائد را بيرون مىريزد .\r\nاندام‌ها در كيفيت و كميت نيروى غريزى باهم برابر و يكسان نيستند ؛ برخى از آن‌ها همراه نيروى غريزى ، نيروئى دارند كه به اندام‌هاى ديگر نيز مىرسد و برخى ديگر غير از آن هستند . از طرف ديگر عده‌اى از اندام‌ها علاوه بر نيروى خود ، از اندام‌هاى ديگر نيز نيرو دريافت مىكنند و عده‌اى غير از آن هستند . اگر اندام‌ها باهم تركيب شوند چند حالت بوجود مىآيد :\r\nالف - اندامى ( نيرو ) مىبخشد و ( نيرو ) مىپذيرد .\r\nب - اندامى ( نيرو ) مىبخشد و نمىپذيرد .\r\nج - اندامى ( نيرو ) مىپذيرد و نمىبخشد .\r\nد - اندامى نه ( نيرو ) مىپذيرد و نه نيرو مىبخشد .\r\n\r\n\r\n","description":"","footnote":"\r\n( 66 ) - آنچه كه درون چيزى را با آن پر كنند .\r\n","page_name":" 47 ","page_number":131},
  {"content":"\r\n\r\nدر وجود اندام پذيرنده و بخشنده جاى ترديدى نيست ؛ همگى برآنند كه مغز سر و جگر ، نيروى زيستى و حرارت سرشتى و روان را از قلب مىپذيرند و هريك از اين دو اندام خودشان منشاء نيروئى هستند كه به اندام‌هاى ديگر مىبخشند . به عقيدهء گروهى ، مغز مطلقا سرچشمه حس است و در نزد گروه ديگر ، سرچشمه مطلق نيست . به نظر عده‌اى ، جگر منشاء مطلق براى تغذيه است و عده‌اى مىپندارند كه چنين نيست .\r\nدر وجود اندامى كه ( نيرو ) مىپذيرد و نمىبخشد ترديدى نيست ، مانند گوشت كه نيروى حس و زندگى را مىپذيرد و منشاء هيچ نيروئى نيست كه به غير خود بدهد .\r\nليكن درباره اندامى كه ( نيرو ) مىبخشد و نمىپذيرد و درباره اندامى كه نه ( نيرو ) مىپذيرد و نه مىبخشد ، طبيبان نتوانسته‌اند با بسيارى از فيلسوفان اتفاق‌نظر پيدا كنند و ( در اين مورد ) اختلاف‌نظر وجود دارد .\r\nبسيارى از پيشينيان گفته‌اند : اندامى كه ( نيرو ) مىبخشد و نمىپذيرد قلب است .\r\nقلب منشاء تمام نيروهاست و به همه اندام‌هائى كه از آن زنده‌اند و از آن حس مىگيرند و در جنبش‌اند نيروهائى مىبخشد . اما طبيبان و گروهى از فيلسوفان پيشين ، اين نيروها را در ميان اندام‌ها پخش شده پنداشته‌اند و نامى از اندام بخشنده و ناپذيرا نبرده‌اند . گفته پيشينيان را اگر مورد بررسى و تدقيق قرار دهيم صحيح‌تر است و گفته طبيب‌ها در ديد نخستين آشكارتر . درباره اندام ناپذيرا و نادهنده ، بين خود طبيب‌ها از يك طرف و خود فيلسوفان از طرف ديگر اختلاف وجود دارد : برخى برآنند كه استخوان و گوشت و مشابه آنها كه از حس بهره‌اى ندارند از نيروئى ماندگارند كه ويژه خود آن‌هاست و آن را از هيچ منبع ديگر دريافت نكرده‌اند و از نيروئى كه ويژه آنهاست غذاى خود را بكفايت تامين مىكنند .\r\nاز اين نيروى ويژه بهيچ‌يك از اندام‌ها بهره‌اى نمىرسد و هيچ اندامى نيز از نيروى خود به آنها بهره‌اى نمىرساند ، ليكن گروه ديگرى بر اين پندارند كه نيروى ويژه مورد بحث از آن آنها نيست ، بلكه آن را در اولين مراحل بوجود آمدن خود از جگر و دل دريافت كرده‌اند و اين نيرو در آنها ماندگار است . نظر راستين كدام است و كدام يك دليل صوابى نشان مىدهند ، با كار طبيب ارتباطى ندارد . طبيب - باقتضاى حرفه‌اش - بىنياز از اين بحث‌هاست و اختلاف راى ديگران به كردار و پژوهش وى آسيبى نمىرساند . ليكن طبيب بايد بداند و در مورد بحث اول بر اين راى باشد كه قلب خواه منشاء حس و حركت مغز باشد و خواه نباشد در هرحال مغز چه بخودىخود و چه بعد از قلب ، منشاء تاثيرات نفسانى ساير اندام‌ها است .\r\nنيروى غذا دهنده كبد خواه قلب باشد و خواه نباشد ، كبد در هرحال منشاء اعمال تغذيه طبيعى ساير اندام‌هاست .\r\nدرباره مورد اختلاف دوم ، طبيب بايد بداند و باور داشته باشد كه اگر فرض كنيم\r\n\r\n","description":"","footnote":"","page_name":" 48 ","page_number":132},
  {"content":"\r\n\r\nنيروى غريزى استخوان در اولين مرحله از كبد آمده باشد و يا نه و همينطور استخوان بمزاج خود سزاوار اين نيرو بوده باشد و يا هيچ‌يك از اين آمدن‌ها و بودن‌ها در كار نبوده باشد در هرحال ربطى به كار وى ندارد .\r\nطبيب بايد بر اين باور باشد كه نيروى غريزى استخوان ، بخششى از جانب كبد نيست تا اگر در اين ميان راه‌بندانى رخ دهد ، غذاى نيرودهنده به استخوان نرسد و اين عضو از كار بيفتد . وضع استخوان بر مبناى حس و حركت نيست كه اگر عصبى كه از مغز به آن مىرسد بند آيد ، حس و حركت از بين برود ، بلكه نيروى موجود در استخوان نيروى غريزى آن شده است و تا هنگامى كه استخوان در مزاج خود پايدار است نيروى او نيز برقرار است . به اين ترتيب تقسيم‌بندى اندام‌ها بر طبيب روشن مىشود و رده‌بندى آنها را بشرح زير ارائه مىدهد :\r\n1 - اندام‌هاى اصلى\r\n2 - اندام‌هاى يارىدهنده اندام‌هاى اصلى ( اندام‌هاى خادمه )\r\n3 - اندام‌هاى پيرو و فاقد يارىدهنده ( مرئوس بدون خادمه )\r\n4 - اندام‌هائى كه نه اصلى و نه يارىدهنده هستند « 67 » .\r\n- اندام‌هاى اصلى اندام‌هائى هستند كه منشاء نيروهاى اوليه بدن مىباشند و براى بقاى فرد و نوع مورد نيازند اندام‌هائى كه براى بقاى فرد مورد نياز عبارتند از :\r\nالف - قلب كه منشاء نيروى حياتى است .\r\nب - مغز كه منشاء حس و حركت است .\r\nج - كبد كه منشاء نيروى غذائى است .\r\nبقاى نوع نيز با اين سه اندام بستگى دارد ، ليكن اندام چهارمى نيز هست كه وجود آن از جهتى ضرورى و از جهتى انتفاعى است و آن دو بيضه انسان است .\r\nضرورت بيضه از آن است كه منى را پيدايش مىدهد و نسل را بقاء مىبخشد . نفعش در تكميل هيئت و مزاج نرينه و مادينه است كه اين دو خاصيت نه متعلق به نفس جاندار است بلكه روى آوردى است كه بايستهء نوعيت جانداران است و از آن استفاده مىشود .\r\n- اندام‌هاى يارىدهنده : بخشى از اين اندام‌ها در آماده كردن خدمت و بخشى ديگر در اداى اين خدمت به كار مىآيند . آماده كردن خدمت نسبت به كار اندام اصلى مقدم است و\r\n\r\n\r\n","description":"","footnote":"\r\n( 67 ) - در طبقه‌بندى تشريحى مذكور حدود و ثغور هر اندامى به سطح و حجمش ختم مىشود ، در طبقه‌بندى امروز حدود هر اندام تا انجا ادامه ميابد كه ماده‌ايى ترشح يا دريافت مىكند .\r\nبه عبارت ديگر حدود هر عضو تمامى اورگانيسم را در بر مىگيرد .\r\n","page_name":" 49 ","page_number":133},
  {"content":"\r\n\r\nاداى خدمت بعد از كار اندام اصلى است . اولى را منفعت و دومى را خدمت مىنامند و بس .\r\nآماده‌كننده خدمت براى قلب ، شش و اداكننده خدمت ، شريان است . اندام يارىدهنده و آماده‌كنندهء مغز عبارتست از جگر و ساير اندام‌هاى تغذيه ( دستگاه گوارش ) و حفظ روح و اداكننده خدمت آن ، اعصاب است .\r\nاندام آماده‌كنندهء جگر ، معده و اندام اداكننده آن وريدهاست . مهياكننده خدمات بيضه‌ها اندام‌هائى هستند كه قبلا منى را پديد آورده‌اند و اداكننده خدمت در مردان مجراى ادرارى و رگ‌هائى هستند كه بين بيضه‌ها و مجراى ادرارى ( طنابهاى منوى ) است و در زنان رگهائى ( مجارى ) است كه منى ( تخمك ) از راه آن‌ها ( لوله‌هاى فالوپ ) به زهدان مىرسد و زنان داراى زهدان ( اضافى ) هستند كه نفع منى در آن تكميل مىشود .\r\nجالينوس گويد : اندام‌ها بر سه گونه‌اند : اندام‌هائى كه فقط داراى كنش هستند ؛ اندام‌هائى كه داراى بهره و بدون كنش مىباشند و اندام‌هاى داراى كنش و بهره . اولى چون قلب ، دومى چون شش و سومى چون كبد .\r\nو من مىگويم : منظور از كنش مذكور بايد كنشى باشد كه زندگى انسان با پايدارى نوع ، بستگى به آن دارد ، مانند كار دل در پيدايش جان . مراد از اندام انتفاعى ( با بهره ) آن است كه آمادگى تاثيرپذيرى از اندام ديگرى داشته باشد و در اين صورت كنش در بخشيدن حيات به انسان و در پايدارى نوع كم و كاستى ندارد ، مانند آمادگى شش براى گرفتن هوا .\r\nاما جگر هضم دوم را انجام مىدهد و غذا را آماده هضم سوم و چهارم مىكند . اين اندام هضم اول را بپايان مىرساند تا خونى مناسب تغذيه خود فراهم سازد ، پس در اين صورت كارى را انجام داده است و شايد كار ديگرى را انجام دهد براى كارى كه شايد نافع باشد .\r\nباز مىگوئيم : برخى از اندام‌هاى متشابه الاجزاء بجز گوشت و پيه از منى بوجود مىآيند و برخى ديگر مانند گوشت و پيه از خون پيدايش يافته‌اند . همه اندام‌ها بجز گوشت و پيه از منى ( جرم پلاسم ) نرينه و منى مادينه بوجود مىآيند . بنا بگفته فيلسوفان پژوهشگر ( ارسطو ) نقش منى در بوجود آوردن موجود زنده مانند نقش مايه پنير در تشكيل پنير است و نقش منى مادينه در ايجاد جاندار مشابه نقش شير است در پيدايش پنير . همانطور كه مايه پنير كارش انعقاد است ، كار منى نرينه شكل دادن است . همانطور كه تاثيرپذيرى جهت انعقاد در شير است ، كار منى ماده نيز تاثيرپذيرى در اين عمل است .\r\nهمچنانكه شير و مايه پنير هر دو جزئى از گوهر تشكيل‌دهنده پنيرند ، منى نرينه و منى مادينه نيز جزئى از گوهر جنين مىباشند و اين گفتار من با فرموده جالينوس بس متفاوت است .\r\nوى كه مىگويد : منى نرينه و منى مادينه هر دو در بسته شدن جنين داراى كنش و واكنش\r\n\r\n","description":"","footnote":"","page_name":" 50 ","page_number":134},
  {"content":"\r\n\r\nهستند باز مانعى نمىبيند كه بگويد بند آوردن در منى نرينه قوىتر و بندپذيرى در منى مادينه نيرومندتر است . ما اين مسئله را در كتاب‌هاى خود كه در زمينه علوم طبيعى هستند بررسى كرده‌ايم .\r\nخونى كه در دورهء باردارى از زن مىتراود غذا مىگردد . قسمتى از آن تغيير مىيابد و همانند گوهر منى و اندام‌هاى حاصل از منى مىشود و غذاى نمودهنده‌اى براى گوهر منى مىگردد ، قسمت ديگر به غذا تبديل نمىشود ولى در آگنهء آن بسته مىشود و جاى اندام‌هاى اوليه را پر مىكند و گوشت و پيه بوجود مىآورد . قسمتى نيز نه به آن صورت و نه به اين شكل درمىآيد ، بلكه به صورت ماده‌ى غذائى است كه تا هنگام زايمان مىماند و در چنين موقعى بيرون مىرود . وقتى كه جنين به دنيا آمد ، خونى كه زائيده كبد است جانشين آن خون مىشود و كارى را كه آن به عهده داشت ، اين يكى انجام مىدهد .\r\nپيدايش گوشت از خونى قوى است كه بر اثر حرارت و خشكى بسته شده ، سفت گرديده است ، ليكن پيه از بخش آبكى و چرب خون بوده ، بر اثر سردى بسته شده است و به اين جهت گرمى آن را مىگدازد . اندام‌هائى كه از دو منى پيدايش يافته‌اند ، هرگاه از هم جدا شوند پيوستگى كامل را باز نمىيابند مگر برخى از آنها و در شرايط اندكى و آن هم در سن خردسالى . از اين قبيل هستند استخوان و شاخه‌هاى كوچك ( نه بزرگ ) وريدها ( نه شريان‌ها ) . هرگاه آن اندام جزئى از اجزاى خود را از دست دهد ، ديگر ترميم نمىشود ( بديل آن نمىرويد ) . اين حالت مثلا در مورد پى و استخوان صادق است . هرآنچه آفريدهء خون است - مثلا گوشت - اگر خللى در آن ايجاد شود ، جبران مىشود و بخش آسيب‌ديده ترميم مىشود و با او مىپيوندد .\r\nهر اندامى كه از خون آفريده شده است و نيروى منى هنوز در او وجود دارد ، چنانچه از بين رفت بسا ممكن است كه دوباره برويد ؛ دندان در دوران خردسالى ( دندان شيرى ) از اين جمله است ، زيرا كه دوره خردسالى هنوز از منى دور نيفتاده است . ليكن اگر مزاج ديگرى بر خون غالب شود ، اندام از دست رفته ترميم نخواهد شد . و باز مىگوئيم : منشاء حس و حركت اندام‌هاى حسى و حركتى گاهى عصبى است و گاهى نيروى عصبى است « 68 » . همچنين گوئيم ، منشاء همه شامه‌ها كه احشاء را در بر گرفته‌اند يكى از دو شامه‌اى است كه آستر سينه و شكم مىباشند ، ليكن منشاء شامه‌هائى كه با اعضاى داخلى سينه ، مانند حجاب و وريد و شريان و شش مرتبط هستند شامه‌اى است كه دنده‌ها را آستر شده است . اما منشاء شامه‌هاى اندام‌ها\r\n\r\n\r\n","description":"","footnote":"\r\n( 68 ) - نسخه انگليسى : گوئيم : برخى اعضاء فقط داراى يك عصب است كه هم حس و هم حركت آن عضو را بر عهده دارد مانند عصب سه قلو ، و برخى ديگر براى حس و حركت داراى دو عصب هستند مانند اكثر اعصاب جمجمه و ستون فقرات .\r\n","page_name":" 51 ","page_number":135},
  {"content":"\r\n\r\nو رگ‌هائى كه مجوف هستند ، صفاق است كه آستر ماهيچه‌هاى شكم گرديده است « 69 » .\r\nو همچنين همه اندام‌هاى گوشتى يا رشته‌اى هستند مانند گوشتى كه در ماهيچه‌هاست و يا فاقد رشته‌اند مانند جگر . هرجا چنين رشته‌هائى وجود ندارد حركتى نيز وجود نخواهد داشت . عامل حركت‌هاى ارادى تارهاى ماهيچه‌هاست . حركات طبيعى « 70 » مانند جنبش زهدان و رگ‌ها و حركات مركبه ( ارادى و غير ارادى ) مانند جنبشى كه در عمل بلع انجام مىگيرد مربوط به رشته‌هائى است كه به اشكال طولى و عرضى و مورب هستند . رشته‌هاى طولى در جذب ، رشته‌هاى عرضى در فشردن و رشته‌هاى مورب در گرفتن ( امساك ) به كار مىروند « 71 » .\r\nدر اندام‌هائى مانند وريدها كه داراى يك لايه هستند ، هر سه نوع تار بهم تنيده‌اند .\r\nهر اندامى كه واجد دو لايه است ، رشته‌هاى عرضى در لايه خارجى آن و دو نوع رشته ديگر در لايه داخلى قرار دارند و در آنجا كه اندام طويل مىگردد به سطح داخل گرايش دارند .\r\nمراد از اين سرشت آن است كه رشته‌هاى جذب و دفع در برابر رشته‌هاى جذب و منع ( نگهداشتن ) قرار نگيرند و آن دو بهتر است در همه جا بجز روده‌ها باهم باشند ، زيرا كه روده‌ها نياز زيادى به منع ندارند بلكه نياز آن‌ها به جذب و دفع است .\r\nهمچنين گوئيم : گروهى از اندام‌هاى عصبى كه اجسامى را در بر دارند كه هم گوهر آن اندام عصب‌دار نيستند يا از يك لايه هستند و يا از دو لايه « 72 » . دو لايه بودن آنها امتيازهائى دارد به اين قرار :\r\nالف - داراى جسم محكمى هستند كه بر اثر شدت حركات خود و اندام‌هاى محتواىشان مانند شريان‌ها ترك برنمىدارند .\r\nب - مىتوانند جسمى را كه در داخل آنهاست بواسطه استحكام كافى نگهدارند و از تحليل رفتن يا بيرون رفتن آنها جلوگيرى كنند ، زيرا اگر از يك لايه تشكيل شده بودند\r\n\r\n\r\n","description":"","footnote":"\r\n( 69 ) - نسخه انگليسى : غشاءهاى سروزى كه احشاء را مىپوشانند هم از جنب و هم از صفاق منشاء مىگيرند . اعضائى كه در قفسه سينه قرار گرفته‌اند مانند حجاب حاجز ، شش‌ها و وريدها و شريانها توسط پرده جنب پوشيده مىشوند و اندامهائى كه در شكم قرار گرفته‌اند و نيز عروق آنها بوسيله صفاق پوشيده مىشوند .\r\n( 70 ) - نسخه انگليسى : حركات غير ارادى .\r\n( 71 ) - نسخه انگليسى : رشته‌هاى طولى عمل كشيدن [ نه به مفهوم جذب غذا 
  ] ، رشته‌هاى عرضى عمل دفع و راندن و رشته‌هاى مورب عمل احتباس و نگهداشتن را انجام مىدهند .\r\n( 72 ) - اندامهاى ليفى [ فيبرى 
  ] كه شبيه عصب هستند ، ولى عصب نيستند و داراى يك يا دو لايه مىباشند .\r\n","page_name":" 52 ","page_number":136},
  {"content":"\r\n\r\nبر اثر كم تار و پودى ممكن بود آن محتوا تحليل رود و يا بر اثر كم‌تابى لايه پاره شود و محتوا بيرون بريزد . اجسامى مانند روح و خون كه در شريان جريان دارند بايد در نگهدارىشان احتياط زيادى مراعات شود . روح بتحليل از بين مىرود و خون از ترك خارج مىشود و اين دو حالت خطر بسيار بزرگى است .\r\nج - هر عضوى كه به عامل دفع و جذب نيرومندى نياز دارد ، ابزار ويژه خود را دارد .\r\nمعده و روده‌ها از اين اندام‌ها هستند .\r\nد - گاهى در اندامى هر لايه‌اى از لايه‌ها براى كار ويژه‌اى ساخته شده است و هريك از دو لايه كارى مخالف مزاج لايه ديگر انجام مىدهد . شايد جدا بودن آنها بهتر مىبود . مثلا معده كه براى حس و عمل هضم آفريده شده است براى حس به اندام عصبى و جهت هضم به اندامى گوشتى نياز دارد ، به اين جهت براى هريك از اين دو كار لايه‌اى خلق شده است :\r\nلايه عصبى براى حس و لايه گوشتى جهت هضم . لايه درونى آن عصبى و لايه بيرونى گوشتى است ، زيرا كه هضم‌كننده بايد بدون هيچ اصطكاكى ، بوسيله نيروى خود به ماده هضم شده برسد ، درحالىكه حس‌كننده را شايسته نيست به محسوس برسد يعنى آن را لمس كند « 73 » .\r\nهمچنين گوئيم : خون براى تغذيه اندام‌هائى مانند گوشت است كه در مزاج به آن نزديك هستند و به تغيير زياد نيازمند نيستند . ازاين‌روست كه تجاويف و حفره‌هائى در گوشت وجود ندارد كه غذا در آن بماند و در مدتى كه خون به آن نمىرسد از آن تغذيه كند . ليكن در اندامى مانند استخوان كه مزاجش از مزاج خون دور است ، خون بايد در راه رسيدن به آن تغييراتى را تحمل كند « 74 » . از اين جهت استخوان داراى تجويف و يا تجاويفى است .\r\nمثلا استخوان ساق و ساعد داراى يك تجويف است كه غذاى خود را مدتى در آن نگهميدارد تا آن را بر وفق مزاج خود نمايد .\r\nاستخوان آرواره زيرين و اعضاء مشابه آنكه داراى تجاويفى است بغذاى بيشتر از حد نياز دائمى خود نيازمند است تا بتدريج آن غذاى ذخيره شده را با مزاج خود دمساز نمايد .\r\nاندام‌هاى نيرومند مواد زائد خود را بسوى اندام‌هاى ناتوان مجاور مىرانند . مواد\r\n\r\n\r\n","description":"","footnote":"\r\n( 73 ) - معده فقط به انبساط و پيچ خوردن حساس است . لايه مخاطى درونى داراى غددى است كه انزيم‌هاى گوارشى و موكوس محافظ ترشح مىكند . لايه عضلانى بيرونى عمل مخلوط كردن و پيش راندن غذا را انجام مىدهد .\r\n( 74 ) - مغز استخوان كه در مجارى و محفظه‌هاى استخوان قرار دارد ، اندامى خون‌ساز است .\r\n","page_name":" 53 ","page_number":137},
  {"content":"\r\n\r\nزائد قلب به زير بغل‌ها مىرود ، مواد زائد مغز به ( غده‌هاى ) پشت گوش‌ها و مواد زائد جگر به ( غده‌هاى ) بيخ ران‌ها مىرسد .\r\n\r\nجمله اول : در استخوان\r\nمشتمل بر سى فصل است\r\n\r\nفصل اول : كلياتى درباره استخوان‌ها و مفاصل\r\nگوئيم : برخى از استخوان‌ها بمنزلهء شالودهء كالبد هستند و تن بر آن‌ها بنياد شده است .\r\nمهره‌هاى پشت از همين مقوله‌اند ، چه اين مهره‌ها به تيرك‌هاى وسط كشتى مىمانند كه بدنهء آن بر آنها استوار شده است . برخى از استخوان‌ها مانند سپرى هستند كه بدن را از آسيب برخوردها دور مىدارند مانند استخوان تشنك ( استخوان جلوى سر كه آن را جان‌دانه نيز گويند ) « 75 » و عده ديگرى مانند جنگ‌افزارى هستند كه در برابر آسيب‌ها از استخوان‌ها دفاع مىكنند ، مانند زائده‌هاى دنده‌ها ( سناسن ) كه مانند خارهائى بر مهره پشت جاى دارند « 76 » .\r\nعده‌اى از استخوان‌ها در داخل مفاصل قرار دارند مانند استخوان‌هاى سمسمانى كه در بين استخوان‌هاى ريز و مجوف ( سلامىها ) قرار گرفته‌اند « 77 » . برخى نيز به منظور رفع نياز اندام‌هائى كه به تكيه‌گاهى نيازمند هستند به كار رفته‌اند و به شكل ( ل ) هستند .\r\nماهيچه‌هاى گلو و زبان و نظاير آن‌ها به چنين استخوان‌هائى نيازمند هستند .\r\nاستخوان‌ها مجموعا مانند ستونى براى تن هستند و موجب استوارى آن مىگردند .\r\nاستخوان‌هائى كه براى پايدارى و قوام تن به كار مىروند ، در حركت اندام‌ها دخالتى ندارند .\r\nاين استخوان‌ها بدون تجويف هستند و فقط داراى منافذ و شكاف‌هاى ريزى مىباشند كه از داشتن آن‌ها ناگزيرند . ليكن استخوان‌هائى كه در حركت موثرند ، ميان‌تهى بوده ، داراى\r\n\r\n\r\n","description":"","footnote":"\r\n( 75 ) - نسخه انگليسى : مانند كاسه سر - ( توضيح : استخوان كاسه سر قسمتى از استخوان‌بندى جمجمه را تشكيل مىدهد كه مغز در آن جاى گرفته است ) .\r\n( 76 ) - نسخه انگليسى : و برخى ديگر وسائل دفاعى هستند و اندامها را در مقابل اصطكاك ، ضربه و آسيب حفظ مىكنند ، از آن جمله زائده‌هاى خارى شكل مهره‌ها .\r\n( 77 ) - برخى از استخوانها فضاى بين مفاصل را پر مىكنند مانند استخوانهائى كه از نسج و ترى تشكيل شده است  ( Sesamoid bone )  و در بين استخوانهاى بندهاى انگشتان قرار گرفته است .\r\n","page_name":" 54 ","page_number":138},
  {"content":"\r\n\r\nيك فضاى ( مجراى ) خالى در وسط مىباشند و اين تجويف از بهر آن است كه مواد غذائى در جاهاى مختلف متفرق نشود و دچار سستى نگردد . به اين جهت جسم آنها سخت و مواد غذائى آنها مغز استخوانى است كه در داخل آنها جمع شده ، فضاى خالى آنها را پر كرده است . فائده تجويف در سبك شدن استخوان و فائده يك تجويفى بودن در سخت ماندن جسم است و هدف از سخت بودن آن است كه بر اثر حركت و جنبش نشكند . فائده ماده محتواى آن ( مغز استخوان ) همانطور كه گفتيم تامين غذاى استخوان است و علاوه بر آن استخوان را هميشه مرطوب نگهميدارد و بواسطه آكندن درون آن ، استخوان ميان‌تهى با استخوان ميان‌پر برابر گشته است . هر قدر استخوان ميان‌تهى به استحكام بيشترى نيازمند باشد تجويف آن كمتر است و هر قدر به سبك بودن نيازمند باشد تجويف آن بيشتر است . و هدف از آفريده شدن استخوان‌هاى مشاشى ( استخوان‌هائى كه سر نرم و مكيدنى دارند ) علاوه بر تامين تغذيه ، عبارت از استنشاق بو ، همراه هواست همانطور كه در استخوان مصفاه « 78 » اين كار انجام مىگيرد و ضمنا محلى است براى تجمع مواد دفعى مغز . استخوان‌ها در جوار همديگر قرار مىگيرند و به هم وصل مىشوند . فاصله بين دو استخوان مجاور زياد نيست و در برخى از آنها بسيار كم است . اين فضاى بين دو استخوان را زائده‌هاى غضروفى يا شبه غضروف كه كار غضروف را انجام مىدهد پر كرده است و هرجا كه نيازى به اين زائده غضروفى يا شبه غضروف نيست اتصال استخوان‌ها بدون آن انجام مىگيرد ، مانند آرواره زيرين .\r\nمجاورت استخوان‌ها بر چند وجه است : برخى از آنها مجاور مفصل نرم و برخى ديگر مجاور مفصل سست حركت و نامحكم هستند . عده‌اى نيز داراى مفصل محكمى به شكل دندانه‌اى و يا مد روز ( درهم دوخته ) و يا چسبيده مىباشند . منظور از مفصل نرم يا آسان ( مفصل لولائى ) اين است كه در آن يكى از دو استخوان به آسانى حركت مىكند و ديگرى جنبشى ندارد مانند مفصل مچ و ساعد . مفصل دشوار و نامحكم ( مفصل ساينده ) مفصلى است كه در آن جنبش يكى از استخوان‌ها كم و دشوار باشد مانند مفصل بين استخوان‌هاى مچ و كف دست و يا مفصلى كه بين دو استخوان كف دست قرار دارد . مفصل محكم شده ( مفصل بىحركت ) مفصلى است كه در آن هيچ‌يك از دو استخوان مفصل شده به تنهائى حركت نمىكند مانند مفصل‌هاى استخوان جناغ سينه « 79 » . مفصل تركيزيافته ( دندانه‌اى ) مفصلى است كه برجستگى يكى از استخوان‌ها در فرورفتگى ديگرى قرار گرفته است و اين جايگيرى\r\n\r\n\r\n","description":"","footnote":"\r\n( 78 ) - استخوان پرويزنى : استخوانى متخلخل است كه جدارهاى دو طرف بينى و نيز ناحيه فوقانى جدار ميانى بينى را مىسازد . تاكنون هيچ‌گونه دليل علمى بدست نيامده است كه مغز از طريق استخوان پرويزنى مواد دفعى خود را وارد بينى كند .\r\n( 79 ) - بين قبضه جناغ سينه و استخوان جناغ سينه حركت مختصرى وجود دارد .\r\n","page_name":" 55 ","page_number":139},
  {"content":"\r\n\r\nبه نحوى است كه استخوان حركت نمىكند ، مانند دندان‌ها در حفره‌هاى دندانى فك .\r\nمفصل مد روز ( درزى شده ، دوخته ) مفصلى است كه در آن دو استخوان داراى بريدگىهاى دندانه مانند هستند و اين دندانه‌ها درهم داخل شده‌اند ، نظير قطعات مس كه در آهنگرى بر اثر تداخل دندانه‌ها بهم مىپيوندند و اين نوع بهم‌پيوستگى را مد روزى مىنامند يعنى در آن دو استخوان بهم دوخته شده‌اند مانند مفصل استخوان كاسه سر در آهيانه . مفصل چسبيده آن است كه دو استخوان در طول خود بهم چسبيده‌اند ، مانند مفصل بين دو استخوان ساعد . مفصل چسبيده‌اى نيز وجود دارد كه در آن دو استخوان در پهناى خود بهم چسبيده‌اند ، مانند مهره‌هاى زيرين پشت . يادآورى مىشود كه مهره‌هاى زيرين پشت داراى مفصل نامحكم مىباشند .\r\n\r\nفصل دوم - تشريح استخوان آهيانه « 80 »\r\nفائدهء مجموعه استخوان‌هاى كاسه سر در آن است كه مانند سپرى ، مخ را دربرگرفته ، آن را از آسيب و گزند حفاظت مىكند . اينكه آهيانه از استخوان‌هاى متعدد بهم‌پيوسته‌اى تشكيل شده است مبتنى بر دو حكمت است كه اولى معطوف به خود استخوان و دومى مربوط به محتواى آن است .\r\nحكمت اول : تشكيل استخوان‌هاى كاسه سر به صورت گروهى ، به دو منظور است : نخست آنكه اگر براى يك جزء آن شكستگى و يا فساد رخ دهد همهء آهيانه زيان نمىبيند ، چه اگر استخوان يكپارچه بود از آسيب محفوظ نمىماند . دوم اينكه كاسه سر به بخش‌هاى اسفنجى و متراكم ( متخلخل و منكاثف ) و نازكى و ستبرى نيازمند است و جمع اين اضداد در استخوان يك‌پارچه ممكن نيست .\r\nحكمت دوم در يكپارچه نبودن و گروهى بودن آن مربوط به انگيزه‌هائى است كه نه به خود استخوان بلكه به محل اتصال آنها مربوط است ، زيرا اولا بخاراتى كه از مغز برميخيزد از استخوان بدون منفذ نمىتواند عبور كند ، پس بايد گذرگاهى براى بخش تحليل رفتهء مغز كه بخارى است وجود داشته باشد و مغز بتواند پالايش يابد « 81 » . ثانيا تارهاى عصبى كه از مغز بيرون مىآيند و به اندام‌ها مىروند راه خروج داشته باشند .\r\nهمچنين مغز و دو عضو ديگر در دو حالت ديگر مشتركا ذى نفعند : نخست اينكه رگ‌ها و شريان‌هائى كه به درون سر فرومىروند از درزهاى اجزاء استخوان‌هاى گروهى وارد مىشوند . دوم اينكه پردهء ستبر و سنگين بتواند در مرز بين اين اجزاى استخوانى وارد شود\r\n\r\n\r\n","description":"","footnote":"\r\n( 80 ) - نسخه انگليسى : استخوان جمجمه و اعمال آن .\r\n( 81 ) - در قديم تصور مىشد كه ترشحات غده هيپوفيز از راه بينى خارج مىشود .\r\n","page_name":" 56 ","page_number":140},
  {"content":"\r\n\r\nو بر مغز سنگينى نكند و مغز را آزاد گذارد .\r\nشكل طبيعى آهيانه گرد است و در آن نيز دو حكمت و دو بهره مستتر است :\r\nنخست اينكه حجم معينى از شكل مدور براى ماده محتواى خود در مقايسه با شكل زاويه‌دار و چند ضلعى چنين حجمى فراخ‌تر است . و منفعت مربوط به داخل سر است .\r\nدوم اينكه وقتى جسمى مستدير است در برابر ضربات خارجى كمتر از اشكال زاويه‌دار و چندضلعى آسيب مىبيند . آهيانه با شكل مستدير خود تمايل به كشيدگى دارد ، زيرا پىهاى مغزى به شكل طولى قرار گرفته‌اند و براى اين است كه از فشار در امان باشند .\r\nآهيانه داراى دو برجستگى است يكى در جلو و ديگرى در عقب كه بتوانند پىهائى را كه از طرف راست و چپ پائين مىروند نگهدارى كنند .\r\nاين استخوان مدور داراى سه درز واقعى و دو درز غير واقعى است . سه درز واقعى عبارتند از :\r\nالف - درز كمانى يا قوسى كه در آن با پيشانى مشترك است و آن را درز تاجى مىنامند و به شكل هلالى ( ؟ ؟ ؟ ) است .\r\nب - درز مستقيم كه سر را به دو بخش تقسيم مىكند و آن را درز سهمى مىگويند و گاهى كه به درز تاجى مىپيوندد ، بنام سفودى ( سيخى ) مىخوانند و در اين صورت شكل آن به صورت قوسى است كه بوسيلهء يك خط مستقيم به دو بخش تقسيم مىگردد و به شكل ؟ ؟ ؟\r\nدرمىآيد .\r\nج - درز سوم درزى است كه قسمت عقبى سر و پايه‌اش در آن مشترك هستند « 82 » .\r\nاين درز به شكل زاويه‌اى است كه قاعدهء آن به كنارهء درز سهمى پيوسته است و شكل لاندا ( ؟ ؟ ؟ يونانى ) را دارد و به آن درز لامى مىگويند . مجموعه اين درز و اشكال فوق الذكر به شكل ؟ ؟ ؟ درمىآيد .\r\nد - دو درز غير واقعى در طول سر از دو طرف بموازات درز سهمى كشيده مىشوند و بطور كامل در استخوان فرونرفته‌اند و به اين جهت آن دو را درز قشرى مىنامند . وقتى اين دو درز غير واقعى با سه درز واقعى بهم مىرسند به شكل ؟ ؟ ؟ درمىآيند .\r\nشكل سر در سه حالت غير طبيعى است :\r\nنخست ، حالتى كه سر در بخش جلو برجستگى نداشته باشد ، در اين صورت از درز تاجى بىبهره مىشود .\r\nدوم ، حالتى كه در قسمت عقبى آن برجستگى نباشد ، در اين حالت درز لامى را از دست\r\n\r\n\r\n","description":"","footnote":"\r\n( 82 ) - نسخه انگليسى : درز سوم بين قسمت طاقى و فوقانى جمجمه و قاعده آن قرار گرفته است .\r\n","page_name":" 57 ","page_number":141},
  {"content":"\r\n\r\nداده است .\r\nسوم ، حالتى كه در بخش جلو و عقب سر برجستگى نباشد و سر شبيه كره‌اى است كه درازا و پهنايش برابر است .\r\nجالينوس سرآمد طبيبان فرمايد : سرى كه ابعادش برابر است ، سهم لازم خود را نيز از درزها دريافت داشته است . سرى كه داراى شكل طبيعى است در طول يك درز و در عرض دو درز دارد ، ليكن در اينجا هم در عرض و هم در طول ، در هركدام يك درز دارد . درز عرضى از يك گوش‌تاگوش ديگر و درز طولى در جهت عمود بر آن قرار گرفته است و به شكل  X  مىباشد .\r\nاين دانشمند فرموده است : هرگز شكل غير طبيعى چهارمى براى سر وجود ندارد ، زيرا هر اندازه درازا كوتاهتر از پهنا آيد ، به همان نسبت محتويات مغز يا جسم مغز به كاستى مىگرايد كه با زندگى ناسازگار و با دقت تركيب ناهنجار است . وى فرمودهء بقراط « 83 » پيشرو اطبا را پسنديده است كه شكل سر را چهار حالت روا شمرده است و بس و تو نيز اين را بدان « 84 » .\r\n\r\nفصل سوم - تشريح استخوان‌هاى پائين‌تر از آهيانه « 85 »\r\nسر علاوه بر ( دو ) آهيانه ( پاريه‌تال ) داراى پنج استخوان است كه چهارتاى آن ( دوتمپورال ، يك فرونتال و يك اكسىپيتال ) مانند چهار ديواره و پنجمى ( اسفنوئيد ) بسان\r\n\r\n\r\n","description":"","footnote":"\r\n( 83 ) - بقراط  ( Hippocrates )  ، طبيب يونانى ، در 460 قبل از ميلاد زاده شد . وى پايه - گذار علم طب بوده است و حوزه آن را از قلمرو خرافات و جادو جدا كرده است . ترمينولوژى پزشكى ما براستى از زمان بقراط شروع مىشود ، زيرا او اولين پزشكى بود كه اصطلاحات پزشكى را برشته تحرير درآورد . برخى از نوشته‌هايى كه به بقراط نسبت مىدهند از آن او نيست ، بلكه نوشته نويسندگان پيش از اوست . اين نوشته‌ها بيشتر مربوط مىشود به رژيم‌هاى غذايى ، بهداشت ، درمانهاى خارجى ، ورزش و خوابيدن و در آن بيماريها به حاد و مزمن و همه‌گير و تك‌گير و بدخيم و خوش‌خيم تقسيم شده‌اند . بقراط و پيروانش نظام « پاتولوژى خلطى » را تكميل نمودند . قسم‌نامه بقراط كه بوسيله پزشكان كهن اجرا مىشد ، هنوز مانند دو هزار سال پيش از آن استفاده مىشود .\r\n( 84 ) - نسخه انگليسى : در ميان پزشكان كهن بقراط اولين پزشكى بود كه در مورد اشكال سر نظريه صحيح را ابراز كرد . وى اشكال جمجمه را چهار نوع ، شامل يك نوع طبيعى و سه نوع غير طبيعى تقسيم كرده است .\r\n( 85 ) - نسخه انگليسى : ساير استخوانهاى جمجمه .\r\n","page_name":" 58 ","page_number":142},
  {"content":"\r\n\r\nپايه‌اى براى سر است . اين چهار ديواره سخت‌تر از تشنك هستند ، زيرا در برابر افتادن‌ها و ضربه‌ها سهم بيشترى دارند « 86 » . از آنجا كه اين چهار ديواره مانند آهيانهء سر نياز به ساختمان متخلخل ندارند تا بخار تحليل رفته مغز از آن خارج گردد و از آنجا كه مانند تشنك لزومى به تخلخل در آنها نيست تا بر مغز سنگينى نكنند ، از اين روى سخت‌ترند و بين آنها نيز ديواره عقبى سخت‌ترين است ، زيرا كه از حراست حواس بىنصيب مىباشد . ديواره نخستين ، استخوان پيشانى است و حدود آن به اين قرار است : در قسمت بالا درز تاجى و در پائين درز ديگرى است كه از طرف تاجى كشيده مىشود و نزديك ابرو بر چشم مىگذرد و به انتهاى ديگر تاجى مىرسد . دو ديواره ديگر در طرف راست و طرف چپ قرار دارند و استخوان‌هائى هستند كه گوش‌ها را در خود جاى داده‌اند و بمناسبت سختى زيادشان استخوان‌هاى دو سنگ ناميده مىشوند . حدود هريك از آنها چنين است : در بالا بوسيله درز قشرى ، در پائين بوسيله درزى كه از كناره درز لامى مىآيد و تا درز تاجى ادامه مىيابد ، در جلو بوسيله بخشى از درز تاجى و در پشت بوسيله بخشى از درز لامى محدود مىشود .\r\nحدود ديواره چهارم در بالا بوسيله درز لامى و در پائين بوسيله درزى كه بين سر و استخوان ميخى مشترك است و بهر دو سر لامى مىرسد مشخص مىگردد . استخوان ميخى ( استخوان شب‌پره‌اى ) استخوانى است كه سنگينى ساير استخوان‌ها بر اوست و مقر مغز است . در سخت آفريدن آن دو هدف منظور بوده است : نخست اينكه سختى آن در تحمل سنگينى مغز مددكار است . دوم اينكه اگر سختى كمتر باشد به علت داشتن مواد زائد فساد مىپذيرد و اين استخوان در محلى قرار دارد كه ريختنىها بر آن مىريزند و رعايت در سخت بودن از همين جهت است .\r\nدر هريك از دو جانب گيجگاه دو استخوان سخت وجود دارد كه عصبى را كه از گيجگاه مىگذرد پوشانده‌اند و در طول گيجگاه بطور مورب قرار گرفته‌اند و آنها را استخوان زوج ( بالها ) مىنامند .\r\n\r\nفصل چهارم - تشريح استخوان‌هاى آرواره و بينى\r\nتعداد استخوان‌هاى آرواره و گيجگاه وقتى معلوم مىشود كه نخست درزهاى آرواره را بيان كنيم :\r\nپس گوئيم : حدود آرواره فوقانى چنين است : در بالا درز مشتركى بين آرواره و ( استخوان ) پيشانى وجود دارد كه از زير ابرو مىگذرد و از يك گيجگاه به گيجگاه ديگر مىرسد . در پائين در دو طرف رستنگاه دندان‌ها درزى است كه از ناحيه گوش مىآيد و آرواره\r\n\r\n\r\n","description":"","footnote":"\r\n( 86 ) - بخش متورق استخوان آهيانه در طرفين جمجمه كاملا نازك است ولى با عضلات آهيانه تقويت مىشود .\r\n","page_name":" 59 ","page_number":143},
  {"content":"\r\n\r\nو استخوان ميخى ( استخوان شب‌پره‌اى ) كه در پشت دندان‌هاى آسياست ، در آن مشتركند و بعد در طرف ديگر پايان مىيابد ، منظورم اين است كه كمى به طرف داخل جسم گرايش دارد و فاصله‌اش اندك است ؛ و آنگاه درزى ايجاد مىشود كه در حد فاصل بين اين درز و درز ديگرى است كه آن را ذكر مىكنيم : درز مورد نظر درزى است كه كام دهان را در طول قطع مىكند . اين بود حدود آرواره فوقانى .\r\nدرزهاى داخلى آن از اين قرارند : يك درز طولى كام دهان را قطع مىكند . درز ديگرى از ميان دو ابرو شروع مىشود و در بين محل دو دندان پيشين خاتمه مىيابد . درز سوم با درز دوم از يك محل شروع مىشود ولى از او فاصله گرفته ، سرازير مىشود و از طرف راست تا وسط رستنگاه رباعى ( دندانهاى لاترال ) و نيش ادامه مىيابد . درز چهارم مشابه درز سوم و در سمت چپ است و بنابراين مرز داخلى آن ميان سه درزى كه در وسط و دو طرف هستند محدود مىگردد .\r\nدر ميان رستنگاه دندان‌هاى نامبرده دو استخوان مثلثى وجود دارد كه قاعده آن‌ها در رستنگاه دندان‌ها نيست ، اما درزى متقاطع كه به قاعده سوراخ‌هاى بينى نزديك است قبلا راه را بر او سد مىكند . سه درز نامبرده از اين تقاطع مىگذرند و به محل‌هائى كه ذكر شد مىرسند .\r\nدر پائين هر دو استخوان مثلثى دو استخوان وجود دارد كه بين قاعده دو مثلث و رستنگاه دندان‌ها محصور هستند و دوتا از آن درزهاى جانبى ، يكى از آن دو استخوان را - دو استخوانى كه در دو طرف درز وسطى قرار دارند - از ديگرى جدا مىكنند . در چنين وضع اين ( دو استخوان ) با درز جداكننده دو زاويه قائمه به‌وجود مىآورند و در رستنگاه ( ريشه ) دندانهاى نيش زاويه حاده و در سوراخ‌هاى بينى زاويه منفرجه مىسازند .\r\nاز درزهاى آرواره فوقانى درز ديگرى از درز مشترك بالاتر به طرف چشم پائين مىآيد وقتى كه به گودى چشم رسيد سه شاخه مىشود : شاخه‌اى از زير درزى كه با پيشانى مشترك است و بالاى گودى چشم است عبور كرده ، به ابرو مىرسد . شاخهء دوم پائين‌تر از آن و بدون اينكه به گودى چشم برسد خود را به ابرو مىرساند و شاخه سوم پس از آنكه وارد گودى چشم شد تا ابرو ادامه مىيابد . هر بخشى از آنها كه نسبت به درزى كه زير ابروست پائين‌تر است ، از محلى كه در زير بالاتر با آن تماس دارد دور تر است . استخوانى كه درز اول آن را جدا ساخته است بزرگتر و استخوانى كه دومى را جدا كرده است از استخوان جدا شده بوسيله سومى بزرگتر است « 87 » .\r\n\r\n\r\n","description":"","footnote":"\r\n( 87 ) - نسخه انگليسى : استخوانى كه توسط درز اول جدا مىشود استخوان بزرگ است .\r\n","page_name":" 60 ","page_number":144},
  {"content":"\r\n\r\nبينى : بينى داراى سه فائده است :\r\nنخست اينكه بوسيله حفره‌هائى كه در آن وجود دارد به استنشاق كمك مىكند و هواى بيشترى را در خود جاى مىدهد . هوا قبل از رسيدن به دماغ ( مغز ) تعديل مىگردد . گرچه تمام هواى استنشاق شده وارد شش مىشود ، مع‌ذلك به اندازه معينى كه لازم است به مغز مىرسد و بخشى در برابر اندام بويائى جمع مىشود تا اين اندام به آن دسترسى بيشترى داشته باشد . پس اين سه فائده در يك فائده بود .\r\nدوم اينكه بينى در تجزيه و اداى حروف كمك مىكند و نمىگذارد زيادى هوا در جائى كه حروف را تجزيه مىكند بيشتر از حد لازم فشار بياورد و اين دو فائده از فائده دوم بود .\r\nآنچه بينى در اندازه‌گيرى مقاطع حروف مىكند ، همان است كه سوراخ عقبى ناى انجام مىدهد و از راه‌بندان هوا جلوگيرى مىكند .\r\nسوم آنكه بينى مواد زائدى را كه از سر دريافت مىكند از نظر بيننده مستور مىسازد و نيز ابزارى است براى دفع مواد زائد .\r\nبينى از دو استخوان مثلثى تشكيل شده است كه در بالا زاويه‌اى باهم مىسازند و قاعده آنها در يك زاويه باهم در تماس هستند و در دو زاويه از هم جدا مىشوند . هريك از اين دو استخوان بر درزى از دو درز لبه‌اى كه زير استخوان‌هاى صورت قرار دارند ( كه سابقا ذكر شد ) سوارند . در كنارهء پائين اين دو استخوان ، دو غضروف نرم وجود دارد . در ميان هر دو استخوان و در طول درز ميانى غضروفى است كه بخش بالائى آن از قسمت پائين‌ترش سخت‌تر است و روىهم‌رفته از دو غضروف كناره‌اى نيز سخت‌تر مىباشد . فائده غضروف وسطى آن است كه بينى را به دو سوراخ تقسيم مىكند تا هرگاه يكى از آنها بر اثر مواد زائد كه از مغز سرازير مىشود گرفته شد راه براى هوا و بوئيدنىها مسدود نشود ، چه تا روح در مغز باقى است .\r\nمغز به تهويه و شادابى از هوا نيازمند است .\r\nدر وجود دو غضروف كناره‌اى سه فائده است :\r\nنخست اينكه در فوائد تمام غضروف‌هائى كه در كناره استخوان‌ها وجود دارند و سابقا آن را ذكر كرديم مشترك است .\r\n\r\n\r\n","description":"","footnote":"\r\n- استخوان دوم كه توسط درز دوم جدا شده است از استخوان اول كوچكتر است و استخوانى كه توسط درز سوم جدا شده است از دو استخوان پيشين بزرگتر است .\r\nدر نسخه عربى : و لكن العظم الذى يفرزه الدرز الاول من الثلاثة اعظم - ثم الذى يفرزه الثانى .\r\n","page_name":" 61 ","page_number":145},
  {"content":"\r\n\r\nدوم اينكه وقتى به استنشاق عميق و دفع مواد داخل آن نيازى باشد بتواند فراخ‌تر گردد و اين عمل را تسهيل كند .\r\nسوم اينكه در موقع دفع ارادى مواد زائد از طريق بينى به لرزش و ارتعاش درمىآيد و بخار را بيرون مىراند .\r\nدو استخوان بينى به سبكى بيشتر از استحكام نياز دارند و به اين جهت باريك و سبك هستند ، بويژه كه با اندام‌هاى آسيب‌پذير پيوندى ندارند و در محافظت حس هستند .\r\nآرواره تحتانى از دو استخوان تشكيل مىشود كه بوسيله مفصلى در زير چانه بطور محكم بهم پيوسته‌اند . در انتهاى هريك از آنها برجستگى خميده‌اى وجود دارد كه با يك زائده استخوانى كه انتهاى آن نزديك آرواره است تركيب مىشود ( مفصل گيجگاهى ) .\r\nبخش برجسته استخوان آرواره و زائدهء مجاور آن بوسيلهء زردپىها برهم منطبق و باهم پيوسته‌اند .\r\n\r\nفصل پنجم - تشريح دندان‌ها\r\nتعداد دندان‌ها سى و دوتاست . در برخى اشخاص چهار دندان عقل وجود ندارد ، بنابراين اين تعداد از بيست و هشت تجاوز نمىكند . دندان‌ها از اين قرارند :\r\nدو دندان پيش در بالا و دو پيش در پائين ، دو دندان رباعيه ( لاترال يا كنارى ) بالا و دو رباعيه پائين كه براى بريدن هستند ، دو نيش بالا و دو نيش پائين كه عمل‌شان شكستن است و در هر طرف فك چهار تا پنج آسيا در بالا و به همان تعداد در پائين كه براى آرد كردن هستند و مجموعا سى و دو يا بيست و هشت دندان مىباشند « 88 » . دندان عقل غالبا در دورهء نمو كه از سن بلوغ تا سن ركود است مىرويند . سن ركود تا نزديك سى سالگى است و ازاين‌رو آنها را دندان‌هاى حلم ( احتلام يعنى رويا ) مىگويند .\r\n\r\n\r\n","description":"","footnote":"\r\n( 88 ) - فرمول دندان در اشخاص بالغ مطابق تشريح امروزى بقرار زير است :\r\nآسياى بزرگ / آسياى كوچك / نيش / پيش\r\n3 تا 2 / 2 - 2 / 2 / 2 / 1 / 1 / 2 / 2\r\nكه در دو نيم آرواره منظور شده است . طبق تشريح اين كتاب فرمول دندانى به صورت زير خواهد بود :\r\nآسيا / نيش / رباعيه / پيش\r\n5 - 4 / 5 - 4 / 1 / 1 / 1 / 1 / 1 / 1\r\n","page_name":" 62 ","page_number":146},
  {"content":"\r\n\r\nدندان‌ها داراى ريشه و همچنين واجد رئوس تيز هستند و در داخل حفره‌هاى دندانى بر روى هر دو آرواره جاى گرفته‌اند . در كنارهء هر حفره دندانى زائدهء مدورى است و استخوان كوچكى بر آن روئيده است كه دندان‌ها را در بر مىگيرد و بطور محكم استوار مىسازد .\r\nهريك از دندان‌ها ، بجز آسياها داراى يك ريشه هستند ، ليكن هريك از آسياهاى آرواره تحتانى داراى لااقل دو ريشه‌اند و ممكن است - بويژه دندانهاى عقل - واجد سه ريشه باشند .\r\nهريك از آسياهاى آروارهء فوقانى لااقل داراى سه ريشه‌اند و شايد - بويژه دندان‌هاى عقل - داراى چهار ريشه باشند « 89 » .\r\nزياد شدن ريشه در آسياهاى فوقانى به لحاظ بزرگى آنها و كار بيشتر آنهاست و چون رو به پائين قرار دارند سنگينى آنها را به جهت مخالف گرايش مىدهد ، در صورتى كه در آسياهاى آرواره تحتانى اين سنگينى مخالف مركز نيست .\r\nبطور كلى استخوان‌ها بجز دندان‌ها فاقد حس هستند . جالينوس گويد : تجربه نشان مىدهد كه دندان‌ها حس دارند و اين حس بوسيله نيروئى در آنها ايجاد شده است كه از سوى مغز بكمك آنها مىآيد تا گرم را از سرد تشخيص دهند .\r\n\r\nفصل ششم - فوائد ستون پشت\r\nدر آفرينش ستون پشت چهار فائده است :\r\nنخست اينكه براى نخاع كه جهت بقاى زندگى لازم است معبرى وجود داشته باشد .\r\nفائده نخاع را در جاى خود شرح خواهيم داد ، ليكن در اينجا نيز مختصرى به آن اشاره مىكنيم :\r\nاگر همه پىها از مغز مىروئيدند ، سر مىبايست بزرگ باشد و بار گرانى براى تن مىگشت علاوه بر آن پىها مىبايست راه دور و درازى را به‌پيمايند و بدورترين نقطه مورد نياز برسند و در اين راه دراز چه‌بسا گزندها و بريدگىهائى به آنها مىرسيد و درازى آنها بر نيروى كشش‌شان اثر مىگذاشت و سست‌تر از آن مىشدند كه بتوانند اندام‌ها را بمنشاء خود مرتبط سازند .\r\n\r\n\r\n","description":"","footnote":"\r\n( 89 ) - نسخه انگليسى : در آرواره فوقانى ، تاج هر دندان آسيا داراى حد اقل سه برجستگى  ( Tubercle )  است . بعضى اوقات دندان عقل داراى چهار برجستگى است . تاج دندانهاى آرواره تحتانى از تاج دندانهاى آرواره فوقانى بزرگتر است .\r\nدر نسخه عربى : رئوس ( سرها ) ذكر شده است - اين سر را مىتوان تاج گفت و مىتوان آن را سر كه ريشه است گفت . ليكن على الاكثر مقصود ريشه است . زيرا گويد كه قسمتى مخالف مركز و قسمتى رو به مركزند .\r\n","page_name":" 63 ","page_number":147},
  {"content":"\r\n\r\nآفريدگار كه نامش گرامى است نخاع را به همان طريق كه جوئى از چشمه جدا مىشود از مغز جدا كرد و به بخش‌هاى زيرين بدن بخشيد تا سهم و حصه پىهائى كه در اطراف و اكناف بدن هستند از آن انشعاب برداشته شود و هريك بتناسب تعادل و پيوستگى با اندام‌ها به سهم خود برسد و از اين نظر ستون پشت را براى نخاع به شكل مجرا و گذرگاه محفوظى قرار داد .\r\nدوم اينكه ستون پشت مايه حفاظت است و براى اندام‌هاى برجسته داخل تنه كه مجاور آن هستند مانند سپرى است و ازاين‌رو براى آن لبه‌ها و زائده‌هائى آفريده شده است .\r\nسوم اينكه ستون پشت براى آن آفريده شده است كه شالوده همه اندام‌هاى تن باشد و مانند چوبى است كه اساس ساختمان كشتى بر آن استوار است و قطعات ديگر را بر آن مىبندند و در آن جاى مىدهند . ستون پشت به اين جهت سخت آفريده شده است .\r\nچهارم اينكه ستون پشت براى قامت و پيكر انسان مايه استوارى و بلندى باشد و به آن ياراى جنبش به اطراف را بدهد . از اين روى ، ستون پشت داراى مهره‌هاى متعدد و منظم است ، نه استخوانى است يكپارچه و نه از استخوان‌هاى بسيار تشكيل شده است و مفاصل بين مهره‌ها نه آن‌قدر كم مقاومت هستند كه قامت را سستى دهند و نه آن‌قدر سفت كه نرمش‌پذيرى را از بين ببرند .\r\n\r\nفصل هفتم - تشريح مهره‌ها ( فقرات )\r\nگوئيم : مهره استخوانى است با سوراخى در وسط كه نخاع در آن جاى گرفته است .\r\nاستخوان مهره يا داراى چهار زائده است كه در طرف‌هاى راست و چپ و بالا و پائين قرار دارند ، در اين صورت زائده بالائى را بالاگرا و پائينى را پائين‌گرا ( يا واژگون ) مىنامند . يا اينكه داراى شش زائده است كه چهار زائده در طرفى و دو زائده ديگر در طرف ديگر قرار گرفته‌اند . شايد هم تعداد زائده‌ها هشت‌تا باشد . كار اين زوائد در آن است كه با انطباق برجستگى يكى از آنها در فرورفتگى ديگرى ، مفصل‌هائى ايجاد شود كه آنها را بطور مرتب بهم پيوند دهد . زوائد ديگرى در مهره‌ها وجود دارد كه كار ديگرى دارند و آن عمل حفاظت ، و مانند سپرى ممانعت در برابر سائيدگى است و بهم بافتن زردپىها بر آن‌ها صورت مىگيرد . اين‌گونه زائده‌ها استخوان‌هاى پهن و سفت هستند و در طول مهره‌ها قرار دارند . زائده‌هاى عقبى را بنام خار يا لبه و زائده‌هاى چپ و راست را بال مىنامند . اين زوائد از پى و رگ و ماهيچه‌هائى نگهبانى مىكنند كه در طول بدن هستند و از جانب مهره‌ها به بدن راه يافته‌اند . برخى از بال‌ها در بهره‌رسانى ، ويژگى دارند . بخصوص بال‌هائى كه بعد از دنده‌ها مىآيند و در آنها گودىهائى وجود دارد كه راس دنده‌هاى كوژ را در خود جاى مىدهند و هموارى بوجود مىآورند .\r\n\r\n","description":"","footnote":"","page_name":" 64 ","page_number":148},
  {"content":"\r\n\r\nهريك از اين بال‌ها دو گودى دارد و در برابر هريك از دنده‌ها دو خميدگى وجود دارد .\r\nبال‌هائى نيز وجود دارند كه داراى دو سر هستند و شبيه پره‌اند ( جناح مضاعف ) . اين بال‌هاى دوپره در مهره‌هاى گردن هستند و فائده آن‌ها را نيز ذكر مىكنيم .\r\nهر مهره‌اى علاوه بر سوراخ وسطى ، منافذ ديگرى دارد كه پىها از آن خارج و رگ‌ها در آن وارد مىشوند . اين منافذ گذرگاه پى و رگ‌ها ، يا در يك مهره تنها ، وجود دارند و يا از انطباق دو مهره بوجود آمده‌اند و منفذ در اين حالت در مرز مشترك دو مهره ايجاد شده است .\r\nاين منفذها ممكن است در هر دو جانب مرز مشترك بوجود آيند و يا فقط در يك طرف آن تشكيل شوند . شكل اين منفذهاى مشترك بين دو مهره ممكن است در هريك از آنها يك نيم‌دايره باشد كه با ديگرى برابر است و يا اينكه يك نيمدايره از ديگرى بزرگتر يا كوچكتر باشد . چنين منافذى در سمت جلو و عقب مهره ديده نمىشود ، زيرا در سمت عقب حفاظتى براى پى و رگ بيرون رونده و يا داخل‌شونده وجود ندارد و سمت عقب از برخوردها در امان نيست و اگر در سمت جلو وجود داشت در محلى قرار مىگرفت كه به سنگينى سرشتى و حركت ارادى بدن گرايش مىيافت و از آن به سستى مىافتاد و پى و عقب‌ها ، چنان كه بايسته است ، كار خود را انجام نمىدادند و آن خميدن تن بر اثر سنگينى ، بر محل بيرون آمدن پىها فشار مىآورد و پىها را سست مىكرد . اين زوائد كه براى حفاظت هستند در ميانه زردپىها جاى گرفته‌اند و نمناكى را بوسيله آنها دريافت مىكنند و بر اثر آن هموارى و نرمش مىيابند و گوشت در تماس با آن‌ها آسيب نمىبيند .\r\nوضع زوائد مفصلى نيز به همين منوال است . از هر طرف يكى به ديگرى بوسيله عقب و زردپىها بطور محكم پيوند يافته است و اين پيوند آنها در قسمت جلو محكم‌تر و در قسمت عقب نرم‌تر است ، زيرا نياز به خميدن و دولا شدن به طرف جلو از نياز به برگشتن و فروهشتگى به سوى عقب بيشتر است و چون زردپىهاى سمت عقب نرم هستند ، با اينكه اندكند فضائى را كه در آن قرار دارند با رطوبت لزجى اشغال مىكنند .\r\nمهره‌هاى پشت چنان محكم بهم بسته شده‌اند كه گوئى يك استخوان است و از نرمشى كه دارند گوئى از استخوان‌هاى بسيار بوجود آمده‌اند . در حالت اول ( استحكام در بهم پيوستن ) پايدارى و آرامش ايجاد مىكنند و در حالت دوم ( نرمش ) وسيله جنبش هستند .\r\n\r\nفصل هشتم - تشريح گردن\r\nگردن براى قصبه الريه آفريده شده است و ناى را فوائدى است كه در جاى خود ذكر خواهيم كرد . از آنجا كه مهره‌هاى گردن همه بالانشين هستند و بر روى مهره‌هاى پشتى « 90 - الف » بار شده‌اند بايسته است كه كوچكتر باشند ، چه اگر مطلوب اين باشد كه حركات بطور طبيعى\r\n\r\n\r\n","description":"","footnote":"\r\n( 90 - الف ) - مهره‌هاى قفس سينه‌اى\r\n","page_name":" 65 ","page_number":149},
  {"content":"\r\n\r\nانجام گيرد ، وزن بار بايد از حامل آن سبكتر باشد . همينطور اين محل كه ابتداى مسير نخاع به سوى بدن است بايستى مجراى وسيعتر و خلل‌ناپذيرتر داشته باشد ، همچنانكه رودخانه‌اى كه تازه از چشمه جدا مىشود به مجراى وسيع و محكم نياز دارد . چون آنچه از نخاع براى پىهاى بالائى تخصيص يافته است بيشتر از بخشى است كه بايد به قسمت‌هاى پائين‌تر برسد ، بنابراين لازم است كه سوراخ مهره‌هاى گردن نيز فراختر باشد . و چون كوچك بودن مهره و فراخى مجراى آن ، جسم را رقيق مىكرد لازم بود چيزى در آن باشد كه از آسيب محفوظش بدارد و چنين نيز شده است و اين مهره‌ها سخت‌ترين مهره‌ها هستند و چون جرم آنها نيز رقيق است لبه‌هاى كوچكى نيز براى آنها آفريده شده است . اگر لبه‌ها بزرگ بودند در برخورد با چيزهاى سخت و نيرومند مهره‌ها را در معرض آسيب‌ديدگى و شكست قرار مىدادند و لبه‌ها گرچه كوچك هستند ولى بالهاى آنها بزرگ است و هريك داراى دو پره يا دو سر مضاعف مىباشد . از آنجا كه مهره‌هاى گردن ، بيشتر از آرامش به جنبش نيازمندند ، داراى استخوان‌هاى ريز كمترى نسبت به مهره‌هاى پائين‌تر از خود مىباشند ( تعداد استخوان‌هاى مهره‌هاى گردن از استخوان‌هاى مهره پشت ( مهره قفس سينه ) كمتر است ) و باز از اين روى ، مفصل‌هاى مهره‌هاى گردن از مفصل‌هاى مهره‌هاى پائين‌تر نرمش‌پذيرترند . و چون به لحاظ همين نرمش‌پذيرى مقدارى استحكام را از دست مىدهد ، اين كمبود استحكام و حتى بيشتر از آن مقدار ، بوسيله آنهائى كه در پيرامونشان قرار گرفته‌اند جبران مىشود و به آنها بازميگردد و به حدى پى و ماهيچه و رگها از آن مىگذرند كه از استحكام زياد مفصل‌ها بىنياز مىگردند وقتى نياز باستحكام مفصل‌ها كم شد ، هر اندازه كه متناسب وضع آنهاست از عمل خود بدست مىآورند . به اين جهت زائده‌هاى مفصلى بالاگرا و پائين‌گرا در مهره‌هاى گردن برعكس مهره‌هاى پائين‌تر از آنها بزرگ و بسيار پهن نيستند ، بلكه پايه‌هاى مهره‌هاى گردن درازتر و زردپىهايشان نرم‌تر است و محل بيرون آمدن پىها در مهره‌ها همانطور كه ذكر شد مشترك است ، زيرا مهره‌هاى گردن - باستثناء برخى از آنها كه وضع‌شان را بيان مىكنيم - هيچ‌يك بمناسبت نازكى ، رقت و كوچكى جسم‌شان و فراخى مجراى عبور نخاع در آنها نمىتوانستند سوراخ منحصرا مختص بخودشان داشته باشند .\r\nاينك مىگوئيم : گردن هفت مهره دارد و اين مهره‌ها از لحاظ درازا و زوائد هماهنگ هستند . هريك از مهره‌هاى گردن ( بجز اولين مهره ) داراى يك لبه ، دو بال و چهار زائده مفصلى بالاگرا و چهار زائده مفصلى پائين‌گرا ( دو زائده مفصلى فوقانى و دو زائده مفصلى تحتانى ) است . هر بالى دو شاخه دارد . علاوه بر اين زوائد يازده‌گانه « 90 - ب » هر مهره‌اى\r\n\r\n\r\n","description":"","footnote":"\r\n( 90 - ب ) - يازده زائده عبارتند از : دو زائده فوقانى و دو زائده تحتانى مفصلى ، دو پايك  ( Pedicle )  ، دو تيغه  ( Lamina )  ، دو زائده عرضى  ( proe . transverse )  ، و يك زائده شوكى  ( Proc . spinous )  .\r\n","page_name":" 66 ","page_number":150},
  {"content":"\r\n\r\nبا مهره مجاور مشتركا موضعى جهت خروج پىها دارند . مهره‌هاى اول و دوم « 91 » ويژگىهائى دارند كه ساير مهره‌ها فاقد آن هستند .\r\nقبل از هر چيز بايد بدانى كه حركت سر به سمت راست و چپ بوسيله مفصلى انجام مىگيرد كه در بين سر و مهره نخستين قرار دارد و حركت سر به طرف جلو و عقب بستگى با مفصلى دارد كه بين سر و مهره دوم مىباشد « 92 » . بايسته است كه ابتدا درباره مفصل اول بحث كنيم و مىگوئيم : بر دو بخش برآمده راست و چپ مفصل اول ، دو گودى وجود دارد كه دو زائدهء استخوان سر در آن‌ها فرومىروند . هرگاه يكى از اين زائده‌هاى سر كه در گودىهاى مذكور قرار دارد بالا رود و دومى بيشتر در گودى فرورود سر به طرف دومى ميل پيدا مىكند .\r\nمفصل دوم نمىتوانست روى مهره اول باشد ، به اين جهت مهره ديگر يعنى مهره دوم براى آن اختصاص يافته است . در طرف جلو و رو به داخل اين مهره ، زائده دراز و سختى هست كه در جلوى نخاع داخل سوراخ مهره اول مىشود . اين سوراخ در بين هر دو مهره مشترك است . اين سوراخ در جهت عقب بجلو درازتر از سوراخى است كه در سمت راست و چپ وجود دارد . و اين از آنجا ناشى مىشود كه در بين دو بخش جلو و بخش عقب دو سوراخ هستند كه بيشتر از يك سوراخ فضا اشغال كرده‌اند ، ليكن مقياس عرض آن ، بزرگترين سوراخ از دو سوراخ جلو و عقب است . اين زائده را ( زائده دراز و سخت مهره دوم ) دندانه ( زائدهء دندانى ) مىنامند . چون ممكن بود نخاع بر اثر حركت و فشار اين زائدهء دندانى دچار خراشيدگى شود ، در بين ( زائدهء دندانى ) مزبور و نخاع ، زردپىهاى قوى روئيده‌اند و آنها را از هم جدا كرده‌اند . اين زائده بعدا از مهره اول سر بيرون مىآورد و در گودى استخوان سر فرومىرود .\r\nبر اثر چرخش گودى در حول اين زائده ، حركت سر از جلو به عقب ممكن مىگردد .\r\nرويش اين زائده در بخش جلوئى مهره دو فائده دارد ؛ يكى آنكه موجب حفاظت بيشتر مهره مىشود و ديگر اينكه بخش نازك مهره در داخل قرار مىگيرد نه در خارج .\r\nويژگى مهره اول در اين است كه فاقد لبه است و بنابراين از سنگينى آن كاسته مىشود و بسبب وجود لبه گرفتار بلا نمىگردد . هر زائده‌اى كه از بخش قوىتر دفاع مىكند ، موجب شكست و گزند براى بخش ضعيف‌تر مىشود . نبودن لبه در مهره اول بخاطر اين نيز هست كه\r\n\r\n\r\n","description":"","footnote":"\r\n( 91 ) - مهره اول ، يا فقره عنقيه اولى ، امروزه اطلس ( اتلس -  Atlas  ) ناميده مىشود كه بوسيله دو سطح مفصلى خود به برجستگىهاى استخوان كاسه سر مربوط مىشود . مهره دوم را آسه يا محورى  ( Axis )  مىنامند كه داراى زائده قائمى ( زائدهء دندانى ) است و اين زائده در حفره ناحيه جلو استخوان اطلس داخل شده است و اطلس با جمجمه بدور اين زائده آسه كه مانند محورى است مىچرخد .\r\n( 92 ) - حركت سر به چپ و راست بوسيله مفصل بين مهره اطلس و آسه و حركت جلو به عقب توسط مفصل بين اطلس و استخوان پشت‌سرى  ( Occipital )  صورت مىگيرد .\r\n","page_name":" 67 ","page_number":151},
  {"content":"\r\n\r\nماهيچه‌ها و پىهائى كه در پيرامون مهره هستند خراشيده نشوند ، بويژه كه در اينجا به خار نگهبان نياز كمى وجود دارد و اين كم‌نيازى از آن است كه اين مهره - مثل اين است كه - در پناهگاه دور از دسترس گزندها مخفى شده است و به اين جهت بال‌هاى آن كنده شده است . بويژه پىها و ماهيچه‌ها در پهلوى اين مهره چنان متراكم و انبوه هستند كه جا براى هر زائده ديگرى تنگ است . انبوهى و تراكم پى و ماهيچه در مجاورت مهره اول از آن است كه مهره اول به منشاء آنها نزديك است و به اين جهت براى بال‌ها جا وجود ندارد .\r\nاز اختصاصات ديگر مهره اول يكى هم اين است كه پى نه از دو سوراخ كنارى و نه از سوراخ مشترك بين دو مهره بيرون مىآيد ، بلكه از دو سوراخى كه در طول آن مهره در سمت عقب قرار دارد خارج مىشود . چه ، اگر محل خروج در محل درهم فرورفتن دو زائده سر بود و در معرض حركات نيرومند اين دو زائده قرار مىگرفت ، بسيار آسيب‌پذير مىگشت .\r\nهمچنين اگر در جائى بود كه دو زائده مهره اول بوسيله مفصل نرمش‌پذيرى - كه به طرف جلو و عقب متحرك بود - به دو سوراخ مهره دوم فرومىرفت ، آسيب مىديد و همينطور مناسب نبود كه در عقب يا جلو باشد و علت آن نيز در شرح مهره‌هاى ديگر بيان مىشود .\r\nاين محل خروج نمىتوانست در دو طرف مهره اول نيز باشد ، زيرا استخوان‌ها در دو طرف بمناسبت وجود دندانه ، رقيق هستند . به اين جهت جز اين چاره نبود كه كمى پائين‌تر از مفصل سر و از هر دو طرف بسوى عقب باشد ؛ منظورم اين است كه بين قسمت عقب و يكى از دو طرف باشد و ناگزير هر دو سوراخ بايستى كوچك و بالتبع باريك باشد .\r\nدرباره مهره دوم : چون ممكن نبود كه محل خروج پى در بخش بالائى آن باشد ، زيرا اين خطر وجود مىداشت كه بر اثر حركت مهره اول در هنگام خميدن سر به طرف جلو و در برگشتن آن به سوى عقب به خراشيدگى و كوفتگى دچار شود - همچنانكه اين خطر از جانب مهره اول هم در چنين وضعى وجود داشت - و باز چون امكان نداشت كه اين محل خروج پى در دو طرف باشد ، زيرا در اين صورت با مهره يكم مشترك مىشد و عصب بيرون آمده چنان باريك مىشد كه كوتاه آمدن اول را نمىتوانست تلافى كند و در نتيجه جفت‌هاى ناتوانى باهم گرد مىآمدند و مهره اول در اين محل خروج پى شركت مىكرد و اگر سوراخ عبور پى در دو طرف مهره بود عمل مهره اول در تباهى آشكار مىشد ، ازاين‌روست كه مىبايست سوراخ مهره دوم در دو طرف لبه باشد كه با سوراخ مهره اول هم‌مرز مىشود و جسم مهره اول مىتواند در هر دو مشاركت كند .\r\nزائده دندانه‌اى كه از مهره دوم روئيده است بوسيله زردپى محكمى با مهره اول مربوط شده است . مفصل بين سر و مهره اول و مفصل بين مهره اول با مهره دوم از مفصل‌هاى ديگر نرمش‌پذيرترند ، زيرا حركاتى كه بوسيله آن دو مفصل انجام مىپذيرد بسيار مورد نياز و ضمنا بسيار شديد و بارز است . وقتى سر با مفصل يكى از اين دو مهره حركت مىكند ، دومى مانند\r\n\r\n","description":"","footnote":"","page_name":" 68 ","page_number":152},
  {"content":"\r\n\r\nبخش تاج بر سر نهاده‌اى از مفصل ديگرش جدا نمىشود ، حتى اگر سر به سوى جلو يا عقب حركت كند با مهره دوم بمنزله يك استخوان مىگردد و اگر سر بدون كجروى به طرف راست و چپ حركت كند مهره اول و دوم بمنزله يك استخوان مىشود « 93 » . اين بود آنچه درباره مهره‌هاى گردن و اختصاصات آنها دانستيم .\r\n\r\nفصل نهم - مهره‌هاى قفس سينه « 94 »\r\nمهره‌هاى قفس سينه ( پشت ) مهره‌هائى هستند كه دنده‌ها به آنها پيوسته‌اند و اندام‌هاى تنفس را در بر گرفته‌اند .\r\nتعداد مهره‌هاى قفس سينه ( پشت ) دوازده عدد است كه يازده مهره از آنها واجد لبه و بال‌ها ( زائده‌هاى شوكى و عرضى ) و مهره دوازدهم فاقد بال ( زائده عرضى ) است . لبه ( زائده‌هاى شوكى ) اين مهره‌ها برابر نيستند ، هر مهره‌اى كه بعد از اندام برآمده‌تر مىآيد ( در مجاورت اندامى اصلى است ) بزرگتر و قوىتر است . بال‌هاى مهره‌هاى قفس سينه ( پشت ) سخت‌تر از بال‌هاى ديگر هستند ، زيرا اين بال‌ها به دنده‌ها پيوسته‌اند . در بين اين مهره‌هاى قفس سينه ( پشت ) لبه‌هاى هفت مهره بالائى بزرگتر و بال‌هاى آنها قويتر از بقيه است تا بتوانند قلب را بنحو مطلوبترى حفاظت كنند . هرجا ستبرى اين مهره‌هاى سينه ( پشت ) از بين مىرود ، زوائد برآمده مفصلى آنها كوتاهتر و پهن‌تر مىگردد .\r\nدر زائده‌هاى مفصلى بالاگراى مهره هشتم گودىهائى وجود دارد و در زوائد پائين‌گراى آن خميدگىهايى هست كه در گوديهاى نامبرده فرورفته‌اند و جاى گرفته‌اند . لبه‌هاى مهره هشتم به طرف پائين تمايل دارند .\r\nلبه‌هاى مهره دهم برآمده و راس آن‌ها گنبد مانند است و زوائد مفصلى آن‌ها در هر دو طرف گودى وجود دارد و در آن‌ها چيزى جايگير نيست ، ليكن آن زوائد از بالا و پائين درهم داخل مىشوند . در مهره نهم برجستگى در طرف بالا و فرورفتگى در طرف پائين است و لبه‌هاى اين مهره به سوى بالا كشيده مىشوند . فوائد همه آنها را بعدا بيان مىكنيم .\r\n\r\n\r\n","description":"","footnote":"\r\n( 93 ) - نسخه انگليسى : در حركات سر ، مهره اول و دوم در حكم يك مهره عمل مىكنند ، بدين معنى كه اگر سر به طرف جلو يا عقب حركت كند مهره اول و دوم مانند يك مهره به يك‌سو حركت مىكنند ، و همينطور اگر سر بدون حركت گردن ، به طرف راست يا چپ حركت كند اين دو مهره مانند يك مهره عمل مىكنند .\r\nنسخه عربى : صارت الاولى و النانيه كعظم واحد .\r\n( 94 ) - اين مهره‌ها در نامگذارى  P . N . A .  بنام مهره‌هاى قفس سينه و در ترجمه كتب فرانسوى به فارسى بنام مهره‌هاى پشت معروفند . در ترجمه اين مبحث همه جا كلمه پشت را در بين الهلالين مىآوريم .\r\n","page_name":" 69 ","page_number":153},
  {"content":"\r\n\r\nمهره دوازدهم فاقد بال است ، چه به سبب دنده‌ها نياز كمترى به بال دارد و حفاظت آن از راه ديگرى تامين مىشود ، يعنى چيز ديگرى هست كه هم از آن حفاظت مىكند و هم بهره‌اى دارد و آن چنين است كه : مهره‌هاى كمر ( كه دنده‌ها به آن‌ها وصل نمىشود : قطنى ) براى تحمل مهره‌هاى بالاتر خود نياز زيادى به استحكام مفاصل و تراكم ماده استخوانى دارند و احتياج به اين دارند كه فرورفتگىها و برجستگىهاى آنها در مفاصل مضاعف باشند و نياز بدان دارند كه سطح روبروى مهره دوازدهم شبيه آن باشد . زوائد مفصلى آن از اين جهت مضاعف شده است . از اين روى بخشى از اين زوائد كه بنا بر اقتضا بايد ببال تبديل مىشد از بين رفته است و بعد از آن ، اين زوائد بيشتر پهن شده‌اند ، در حدى كه ببال شباهت يافته‌اند .\r\nبنابراين در اين سرشت دو فائده منظور شده است . مهره دوازدهم همان مهره است كه با كناره حجاب ( حجاب حاجز ) پيوستگى دارد ، ليكن مهره بالاتر به سبب پهنائى كه دارد از كثرت زائده‌هاى مفصلى بىنياز است و مهره بالاتر از آن ، استخوانى است كه لبه‌ها و بال‌ها از آن مىرويند و بمناسبت بزرگتر بودن مهره‌هاى سينه ( پشت ) از مهره‌هاى گردن ، جسم آنها خالى نيست . سوراخ مشترك بين دو مهره در اين مهره‌ها يك اندازه نيست ، بلكه ابعاد آن بتدريج از پائين به بالا بيشتر مىشود ؛ بعبارت ديگر بتدريج كه پائين مىآيد كوچكتر مىگردد تا اينكه در انتهاى مهره دهم منفذ مزبور در يك مهره است . ليكن مهره‌هاى ديگر پشت و مهره‌هاى قطنى ( كمر ) تحمل آن را ندارند كه به تنهائى و بدون شركت مهره ديگر سوراخ كاملى در جسم‌شان داشته باشند . در مهره‌هاى قطنى ( كمر ) منفذى در سمت راست و منفذ ديگرى در سمت چپ وجود دارد كه محل عبور پى مىباشند .\r\n\r\nفصل دهم - تشريح مهره‌هاى كمر ( قطنى )\r\nمهره‌هاى قطنى ( كمر ) پنج‌تا هستند و داراى لبه‌ها و بال‌هاى پهن مىباشند . زائده‌هاى مفصلى پائينى آنها نيز پهن بوده ، به بال‌هاى حفاظت‌كننده شباهت دارند . مهره‌هاى قطنى ( كمر ) همراه مهره‌هاى خاجى بمنزله شالوده‌اى براى تمام پشت هستند . استخوان خاجى « 95 » نگهدارنده استخوان زهار ( عانه ) و رستنگاه پىهاى پاست .\r\n\r\n\r\n","description":"","footnote":"\r\n( 95 ) - استخوان خاجى با دو استخوان خاصره كه هريك شامل سه استخوان : حرقفى ، ورك و عانه است مفصل مىشوند و لكن خاصره را بوجود مىآورند .\r\n","page_name":" 70 ","page_number":154},
  {"content":"\r\n\r\n\r\nفصل يازدهم - تشريح استخوان خاجى\r\nخاجى « 96 » از سه استخوان تشكيل شده است و از مهره‌هاى ديگر خوش‌تراش‌تر و صاف‌تر است و مفصل آن نيز محكم‌تر و بال‌هايش پهن‌تر است . اين استخوان داراى سوراخى است كه كاملا در دو جانب قرار نگرفته است تا استخوان لگن مزاحم آن نشود . پىها بفاصله زيادى از اين سوراخ خارج و به جلو و عقب داخل مىگردند . مهره‌هاى خاجى نيز شبيه مهره‌هاى كمر مىباشند .\r\n\r\nفصل دوازدهم - تشريح دنبالچه\r\nاستخوان دنبالچه از سه مهره غضروفى تشكيل شده است « 97 » كه زوائدى ندارند و مهره‌هاى آن مانند مهره‌هاى گردن كوچك هستند . رستنگاه پى سوراخ مشترك دوتا از اين مهره‌هاست و در مهره سوم « 98 » تنها يك پى از كناره آن خارج مىشود .\r\n\r\nفصل سيزدهم - گفتار نهائى درباره فائده ستون پشت بطور كلى\r\nگفتار ما درباره استخوان‌هاى پشت تمام نشده است ، بگذار اين باريك نظر كلى و عمومى درباره ستون پشت ابراز كنيم . گوئيم : ستون پشت در شكل كلى خود واحدى از بدن است كه بهترين شكل خود يعنى شكل مستدير « 99 » را يافته است ، چه شكل مستدير در برابر ضربه‌ها و آسيب‌ها از هر شكل ديگرى بيشتر در امان است و بر اثر همين شكل مستدير است كه سر مهره‌هاى بالائى به طرف پائين و سر مهره‌هاى پائين به طرف بالا خميده‌اند و در مهره - هاى ميانى كه همان مهره دهم است به طرف همديگر متوجه شده‌اند . مهره دهم به هيچ يك از\r\n\r\n\r\n","description":"","footnote":"\r\n( 96 ) - استخوان خاجى در كتب تشريح امروزى به صورت استخوان يكپارچه متشكل از پنج مهره بهم چسبيده معرفى شده است .\r\n( 97 ) - استخوان دنبالچه از چهار مهره غضروف مانند تشكيل شده است .\r\n( 98 ) - فقط يك عصب دنبالچه‌اى وجود دارد كه از مجاورت اولين مهره استخوان دنبالچه خارج مىشود .\r\n( 99 ) - اصطلاح مستدير براى بيان شكل كلى ستون مهره‌ها به كار رفته است كه به شكل خط مستقيم نيست بلكه در ناحيه گردن داراى تقعر و در ناحيه پشت داراى تحدب و در قسمت كمر واجد تقعر و در ناحيه خاجى واجد تحدب است .\r\n","page_name":" 71 ","page_number":155},
  {"content":"\r\n\r\nدو جانب خم نشده است تا هر دو خميدگى كه به طرف آن قرار دارد ( از بالا و پائين ) متعادل گردد و شكل گيرد .\r\nمهره دهم در وسط يعنى در ميانه طول مهره‌ها قرار گرفته است ولى از لحاظ تعداد آنها مهره وسطى نيست . از آنجا كه براى خميدن و دولا شدن بدن ، ستون مهره‌ها به حركت به هر دو طرف نيازمند است ، در اين حركت مهره ميانه ( مهره دهم ) به سمت مخالف حركت و مهره - هاى بالاتر و پائين‌تر آن در جهت موافق حركت گرايش مىيابند و از آنجا كه هر دو ستون مهره‌ها ميل به طرف همديگر دارند ، مهره دهم داراى برآمدگى فرورونده نيست ، بلكه گوديهائى دارد كه برآمدگى مهره‌هاى پائين و بالائى آن به طرف همان گوديها هستند .\r\nسطح فوقانى مهره دهم به طرف پائين و سطح تحتانى آن رو به بالاست تا به آسانى در جهت مخالف گرايش بروند و سطح بالائى به طرف پائين و سطح پائينى به طرف بالا متمايل گردد .\r\n\r\nفصل چهاردهم - تشريح دنده‌ها\r\nدنده‌ها دستگاه تنفس و اندام‌هاى تغذيه‌اى را در بر گرفته‌اند و از آنها حفاظت مىكنند .\r\nدنده‌ها براى اينكه سنگين نباشند و اگر آسيبى رسيد همه آنها را در بر نگيرد ، استخوان يكپارچه نيستند . و براى اينكه اگر نيازى پيش آمد كه گشاده‌تر از وضع طبيعى خود باشند ، مثلا در مواردى كه احشاء بوسيله خوراك و باد پر مىشود و لازم مىآيد كه حجم تنه فراختر گردد و همچنين براى اينكه ماهيچه‌هاى سينه كه در عمل تنفس و حركات آن كمك مىكنند به آسانى انبساط يابند ، استخوان مزبور يكپارچه آفريده نشد و به صورت استخوان چند قطعه درآمد .\r\nچون سينه فراگيرنده شش‌ها و قلب و اندام‌هاى همراه آنهاست لازم بود كه در نگهدارى آنها احتياط شديدى رعايت گردد ، زيرا تاثير آسيب‌هاى عارض بر اندام‌هاى مزبور زيادتر است . چنين احتياطى كه در حفظ اين اندام‌ها شده است و اين محكم‌كارى و استوارى همه‌جانبه آن ، نه موجب ضيق محيط براى آن‌ها شده است و نه زيانى به آنها مىرساند .\r\nبا اين ترتيب هفت دنده فوقانى كه اعضاء داخلى تنه را در بر گرفته‌اند ، در استخوان سينه ( جناغ سينه ) بهم مىرسند و از تمام جوانب اندام اصلى را احاطه كرده‌اند . دنده‌هاى ديگر كه بعد از دستگاه‌هاى تغذيه قرار دارند در قسمت عقب تنه شبيه مهره‌هائى هستند كه كشيدگى پيدا كرده‌اند و با چشم نمىتوان آن را ديد و در قسمت جلو به استخوان سينه ( جناغ سينه ) متصل نيستند ، بلكه بتدريج از آن فاصله مىگيرند « 100 » . فاصله بين بخش‌هاى برآمده\r\n\r\n\r\n","description":"","footnote":"\r\n( 100 ) - نسخهء انگليسى : دنده‌هائى كه دستگاه گوارش را در بر مىگيرند از استخوان مهره‌ها شروع مىشوند ولى به جناغ سينه متصل نمىگردند و از اين روى در بخش جلو ديده نمىشوند .\r\n","page_name":" 72 ","page_number":156},
  {"content":"\r\n\r\nاين دنده‌ها ( بخش قوس‌مانند كنارى آنها ) در دنده‌هاى فوقانى كمتر و در دنده‌هاى تحتانى بيشتر است تا علاوه بر كار حفاظت اندام‌هاى تغذيه مانند جگر و طحال و . . . جائى براى معده باز كنند و وقتى معده بوسيله غذا و هوا پر مىشود دچار فشار نگردد .\r\nهفت دنده بالائى را دنده‌هاى سينه‌اى مىخوانند و اين دنده‌ها هفت زوج هستند .\r\nدو دنده وسطى از اين هفت دنده ، بزرگتر و درازتر و داراى كنارهء كوتاهتر از بقيه هستند و چنين شكلى براى محافظت كامل اعضاى دربرگرفته شده بوسيله آنها متناسب است . خميدگى اين دنده‌ها ابتدا به طرف پائين است و بعد به سوى بالا متوجه مىشود و به استخوان سينه مىپيوندد و همانطور كه بعدا شرح مىدهيم ، چنين حالتى فضاى فراخ‌ترى را براى اعضاء دربرگرفته بوجود مىآورد . بر روى هريك از اين بال‌هاى مهره‌ها « 101 - الف » دو فرورفتگى وجود دارد كه دو زائده‌ى « 101 - ب » هريك از اين دنده‌ها در آن فرومىروند و با اين عمل مفصل مضاعفى بوجود مىآورند . چنين وضعى در انتهاى ديگر دنده‌ها كه با استخوان سينه وصل مىگردند نيز وجود دارد .\r\nپنج دنده پائين از هفت دنده مذكور كوتاه هستند و بنام استخوان‌هاى عقب و دنده‌هاى آزاد « 101 - ج » ( يا دروغين ) ناميده مىشوند . راس اين دنده‌ها به غضروف‌هائى منتهى مىشود كه از شكسته شدن آنها بر اثر ضربه جلوگيرى مىكند و همچنين موجب مىشود كه اندام‌هاى نرم و حجاب نه بوسيله رابط سخت بلكه بوسيله جسمى كه از لحاظ نرمى و سختى حد واسط است تماس داشته باشد .\r\n\r\nفصل پانزدهم - تشريح استخوان سينه ( جناغ سينه )\r\nاستخوان سينه از هفت استخوان تركيب يافته است . استخوان سينه از آن روى يك قطعه نيست كه اولا فوائد مذكور در بحث‌هاى پيش بر آن مترتب باشد ، ثانيا براى اينكه اندام‌هاى تنفس كه در برابر آن قرار دارند ، به سهولت منبسط شوند . و از اين سبب نامتراكم آفريده شده است و با غضروف‌هائى پيوسته است كه حركت نامحسوس آن را يارى دهند .\r\nو همچنين مفصل‌هاى آن محكم هستند . تعداد اين استخوان‌ها هفت‌تاست ، يعنى برابر تعداد دنده‌هائى كه به آنها متصل است آفريده شده‌اند . بخش پائين استخوان سينه به يك استخوان غضروفى پهن مىپيوندد كه انتهاى آن مستدير است و آن را زائدهء خنجرى مىنامند . زائده خنجرى از سوئى محافظ فم المعده است و از سوى ديگر بين سينه استخوانى و اندام‌هاى\r\n\r\n\r\n","description":"","footnote":"\r\n( 101 - الف ) - هر زائده عرضى داراى يك سطح مفصلى براى مفصل شدن با دنده است .\r\n( 101 - ب ) - فقط يك سطح مفصلى برآمدگى دنده با سطح مفصلى زائده عرضى مفصل مىشود .\r\n( 101 - ج ) - هفت زوج دندهء اول را دنده‌هاى حقيقى و سه زوج دنده ( هشتم ، نهم و دهم ) را دنده‌هاى كاذب و دو زوج آخر ( يازدهم و دوازدهم ) را دنده‌هاى مواج مىنامند .\r\n","page_name":" 73 ","page_number":157},
  {"content":"\r\n\r\nنرم قرار گرفته است . تا - همانطور كه بارها گفته‌ايم - بهم رسيدن جسم سخت و جسم نرم را از دشوارى برهاند .\r\n\r\nفصل شانزدهم - تشريح ترقوه ( چنبر )\r\nترقوه استخوانى است كه در دو طرف بدن بالاى استخوان سينه قرار گرفته است و بسبب انحنائى كه دارد در ناحيه بين سينه و گردن فضائى بوجود مىآورد كه رگ‌هاى بالا رو به سوى مغز و پىهاى سرازير شده از مغز به طرف پائين ، به اين فضا نفوذ و از آن عبور مىكنند .\r\nاستخوان ترقوه در انتهاى ديگرش به طرف دو شانه ، به زائده استخوان كتف مىپيوندد . استخوان بازو به استخوان ترقوه و كتف پيوسته است .\r\n\r\nفصل هفدهم - تشريح كتف\r\nاستخوان كتف براى دو عمل آفريده شده است :\r\nيكى اينكه بازو و دست از آن آويزان مىگردند ، چه اگر بازو به سينه چسبيده بود ، حركت يك دست به سوى دست ديگر به آسانى ممكن نبود و كار آنها دشوار مىشد . كتف با دنده‌ها فاصله دارد تا ميدان حركاتش وسيع باشد .\r\nدوم آنكه براى اندام‌هائى كه در سينه محصور هستند محافظى قوى و آگاه باشد و جانشين لبه‌ها و بال‌هاى مهره‌ها باشد ، زيرا در استخوان سينه مهره‌اى وجود ندارد كه در برابر ضربه‌ها مقاومت كند و حسى كه آن را درك كند نيز وجود ندارد . انتهاى خارجى ( فوقانى ) كتف باريك است و بتدريج ستبرتر مىشود . در انتهاى آزاد آن حفره كم‌عمقى وجود دارد كه سر مدور بازو در آن مفصل مىشود . در اطراف اين حفره دو زائده وجود دارد كه يكى از آنها در سطح خلفى و به طرف بالاست و آن را زائده غرابى « 101 - د » مىنامند . زردپئى كه كتف و ترقوه را بهم مربوط مىكند در اين زائده است و آن زردپئى است كه نمىگذارد بازو بسوى بالا كنده شود . زائده ديگر از داخل و به سوى پائين است و آن نيز سر بازو را از دررفتن بازمىدارد .\r\nكتف بعد از اين زائده‌ها به سوى داخلى تن مىرود و پهن‌تر مىشود تا بتواند عمل حفاظتى بيشتر انجام دهد . در پشت كتف زائده‌اى است كه قاعده آن مثلثى و به طرف خارج قرار گرفته است و راس آن به طرف داخل است تا هموارى پشت بهم نخورد ، چه اگر قاعده در طرف داخل بود پوست كنده مىشد و در برخوردها به درد مىآمد . اين زائده وظيفه لبه مهره‌ها را به عهده دارد و كارش محافظت است . اين زائده را عير الكتف ( ميزانيه ، عيارشانه ) مىنامند . انتهاى\r\n\r\n\r\n","description":"","footnote":"\r\n( 101 - د ) - اين زائده ، زائده اخرومى  ( Acromion )  و زائدهء ديگر كه نامى بر آن ننهاده‌اند ، زائده غرابى  ( Coracoid )  است .\r\n","page_name":" 74 ","page_number":158},
  {"content":"\r\n\r\nپهناى شانه كه مستدير مىشود با غضروفى مىپيوندد . فائده اين غضروف همان است كه در بحث‌هاى ديگر ذكر شده است .\r\n\r\nفصل هيجدهم - تشريح بازو\r\nاستخوان بازو مستدير آفريده شده است تا كمتر آسيب‌پذير باشد . راس فوقانى بازو انحنا دارد و بوسيله مفصل سست و نه‌چندان محكمى ، در حفره استخوان كتف جاى گرفته است . به علت همين سستى مفصل است كه بازو بسيار از جا درمىرود . ليكن در اين سست مفصلى دو فائده نهفته است كه يكى نياز و ديگرى ايمنى است . براى حركت بازو به اطراف به اين سستى نياز است و فائده آن در ايمنى اين است كه بازو با اينكه به حركات زياد در جهات مختلف نيازمند است ، ليكن اين حركات آن‌قدر پىدرپى و دائمى نيست كه بيم گسستن زردپىهاى رابط و يا كندن آن برود .\r\nبازو در اكثر حالات آرام است و ساير بخش‌هاى دست در حركت مىباشند . به همين جهت مفصل‌هاى دست از مفصل بازو محكم‌تر هستند . مفصل بازو را چهار زردپى در ميان گرفته‌اند كه يكى از آنها پهن و غشاء مانند است و مفصل را دربرگرفته است ، و دو ديگر از زائده غرابى پائين مىآيند كه يكى كناره پهن دارد و دور بازو را مىگيرد و دومى كه سخت و بزرگتر است همراه چهارمين زردپى كه آن نيز از زائده نزديك خودش پائين آمده است در بريدگى كه براى هر دوى آنها آماده شده است نازل مىشوند و وقتى اين دو به بازو رسيدند پهن مىشوند و آستر بازو مىگردند و به ماهيچه‌هائى مىپيوندند كه در داخل بازو پهلوى هم قرار گرفته‌اند .\r\nسطح داخلى بازو گود و سطح خارجى آن كوژ است و ماهيچه و عصب و رگ‌ها در آن قرار مىگيرند تا انسان به خوبى بتواند چيزى را به بغل گيرد و دست به خوبى به دست ديگر برسد . انتهاى تحتانى بازو داراى دو زائده بهم چسبيده است . يكى از اين دو زائده كه به درون نزديك‌تر است ( زائده فوق لقمه‌اى داخلى ) از ديگرى درازتر و باريكتر است و با بخش‌هاى ديگر مفصل نمىشود و عمل آن حفاظت عصب و رگ‌هاست . زائده‌اى كه به بيرون نزديك است داراى يك برآمدگى است كه بوسيله آن مفصلى را در آرنج پديد آورده است ، همچنانكه آن را ذكر خواهيم كرد . بين دو زائده ذكر شده ، شيارى وجود دارد . در هر دو لبه اين شيار دو گودى است كه يكى در بالا به سوى جلو و ديگرى در پائين به طرف عقب مىباشد : گودى بالائى كه به طرف داخل است هموار و صاف است و هيچ نوع مانعى در راه آن نيست ؛ گودى ديگر كه بزرگتر و رو بخارج است و بعد از گودى اولى است ، نه صاف است و نه داراى گودى مستدير ، ليكن مانند ديواره قائمى است كه وقتى زائده ساعد به طرف خارج حركت مىكند و به آن مىرسد متوقف مىگردد . به زودى نيازمندى به اين زائده خارجى را بيان خواهيم كرد . بقراط اين دو گودى را « دو چشم » « 102 » نام نهاده است .\r\n\r\n\r\n","description":"","footnote":"\r\n( 102 ) - دو فرورفتگى در انتهاى تحتانى سطح قدامى استخوان بازو .\r\n","page_name":" 75 ","page_number":159},
  {"content":"\r\n\r\n\r\nفصل نوزدهم - تشريح ساعد\r\nساعد در طول خود از دو استخوان بهم‌چسبيده بنام استخوان‌هاى زند تركيب شده است . استخوان بالائى كه در ادامه انگشت شست مىآيد باريكتر است و زند زبرين ناميده مىشود . استخوان پائين ستبرتر از زند زبرين است و ستبرى آن از اين است كه بتواند چيزى را حمل كند و آن را زند زيرين مىنامند . عمل زند زبرين آن است كه ساعد را پيچش و گسترش دهد و زند زيرين بازو بسته شدن ساعد را تامين مىكند . هر دو استخوان زند داراى بخش ميانى باريك هستند ، زيرا ماهيچه‌هاى متراكم و ستبر اين بخش را از گرانبارى ستبرى بىنياز گردانيده‌اند . ليكن متراكم بودن دو راس آنها براى آن است كه مفصل‌ها كه بدون گوشت و ماهيچه هستند در هنگام حركت از بهم‌سائيدگى و اصطكاك در امان باشند . براى اين حفاظت بايد زردپىهاى زيادى بر آنان جاى گيرد . زند زبرين انحنا دارد و مثل اين است كه از طرف داخل به سمت خارج پيچيدگى پيدا كرده است و اين بدان منظور است كه پيچيدن ساعد را تسهيل كند . زند زيرين مستقيم و بدون انحناست و اين حالت براى باز و بسته شدن مساعدتر است .\r\n\r\nفصل بيستم - تشريح مفصل آرنج\r\nاز مجموعهء مفصل زند زبرين و زند زيرين با بازو ، مفصل آرنج بوجود آمده است . در انتهاى زند زبرين يك فرورفتگى وجود دارد كه بخش برجسته انتهاى خارجى بازو در آن جاى مىگيرد و با آن مفصل مىشود . با چرخش برآمدگى بازو در فرورفتگى زند زبرين عمل باز شدن و پيچش انجام مىگيرد . ليكن زند زيرين داراى دو زائده ( آرنجى و منقارى ) است « 103 » و در بين اين دو زائده يك بريدگى به شكل حرف  C  وجود دارد . اين بريدگى سطح محدبى بوجود آورده است تا در بريدگى واقع در طرف بازو كه داراى گودى دايره‌اى ( قرقره استخوان بازو ) است جاى گيرد . با قرار گرفتن بريدگى بين دو زائده زند زبرين در بريدگى طرف بازو ، مفصل آرنج شكل مىگيرد . هرگاه بخش بريده با بخش بريده ديگر به طرف عقب و پائين حركت كند دست گسترده مىشود و هرگاه بريدگى ديواره از آن گودى كه برآمدگى را در خود جاى داده است جلوگيرى كند مانع حركت مىشود و از گسترده شدن بيشتر دست جلوگيرى مىكند و در اين حالت بازو و ساعد راست مىايستند . هرگاه يكى از بريدگىها نسبت به ديگرى\r\n\r\n\r\n","description":"","footnote":"\r\n( 103 ) -  Proc . Coronoideus , Proc . Olecrani \r\n","page_name":" 76 ","page_number":160},
  {"content":"\r\n\r\nبه طرف جلو و بالا حركت كند ، حالت تا شدن براى ساعد پيش مىآيد و ساعد از طرف داخل بدن و از طرف جلو با بازو تماس مىيابد . دو سر دو استخوان زند زبرين و زيرين در پائين بهم مىرسند و يكى مىشوند و گودى فراخى تشكيل مىدهند كه قسمت بيشتر آن در زند زبرين « 104 » ايجاد مىشود . بقيه اين سطح مشترك كوژ و صاف است تا از دسترس آسيب در امان باشد در عقب گودى زند زبرين زائده‌اى طولى ( زائده نيزه‌اى ) وجود دارد كه درباره آن بحث خواهيم كرد .\r\n\r\nفصل بيست و يكم - تشريح مچ\r\nمچ از مجموع چند استخوان تشكيل شده است تا اگر آسيبى به آن وارد آيد همه آن را در بر نگيرد . مچ دارى هفت استخوان است و استخوان ديگرى نيز به آن افزود همىشود . هفت استخوان مچ در دو رديف قرار دارند . رديفى كه بلافاصله بعد از ساعد قرار مىگيرد بايسته بود كه باريكتر از رديف ديگر باشد ، به اين جهت اين رديف داراى سه استخوان و رديف دوم متشكل از چهار استخوان است ، چه استخوان‌هاى رديف دوم با استخوان‌هاى كف دست و انگشتان مجاورت دارد و بايستى پهناى بيشتر داشته باشد . راس سه استخوان رديف اول كه به طرف ساعد است باريكتر و مجتمع‌تر و پيوسته‌تر است و رئوس ديگر آنها پهن‌تر و كم‌پيوسته‌تر مىباشد . استخوان هشتم براى قوام بخشيدن به دو رديف مچ نيست ، بلكه براى حفاظت پىهائى است كه از كف دست مىآيند . اين سه رديف يعنى رديف سه استخوانى و رديف چهار استخوانى و استخوان هشتم ( استخوان نخودى ) همه به هم نزديك مىشوند و در فرورفتگى مربوط به سر استخوان‌هاى زند - همانطور كه ذكر كرديم - قرار مىگيرند و بر اثر اين گردهم‌آئى ، مفصل بازو بسته شدن بوجود مىآيد . زائده نامبرده در زند زيرين ( زائده نيزه‌اى ) در گودى محل بهم رسيدن استخوان‌هاى مچ فرومىرود و مفصل « 105 » پيچ خوردن و گسترده شدن را به وجود مىآورد .\r\n\r\nفصل بيست و دوم - تشريح شانه كف ( استخوان‌هاى كف دست )\r\nكف دست نيز داراى چند استخوان است كه هرگاه به يكى آسيبى رسيد ، بقيه در امان باشند و دست بتواند انحنائى داشته باشد كه اجسام مستدير را در بر گيرد و مواد مايع را در خود\r\n\r\n\r\n","description":"","footnote":"\r\n( 104 ) - در متن عربى « زند الاسفل » به معناى زند زيرين آمده است كه صحيح آن « زند زيرين » است .\r\n( 105 ) - زائدهء نيزه‌اى زند زيرين زائدهء مفصلى نيست . سطح مفصلى مثلثى ، مفصل زندهاى زبرين و زيرين و رباط ميانى مچ دست به آن مىچسبند .\r\n","page_name":" 77 ","page_number":161},
  {"content":"\r\n\r\nنگهدارد . استخوان‌هاى كف دست داراى مفصل‌هاى محكم هستند و بهم مرتبط شده‌اند تا از هم فاصله نگيرند و كف دست توان نگهداشتن جسم را داشته باشد و آن را رها نسازد .\r\nاگر پوست كف دست را بكنى ، مىبينى كه اين استخوان‌ها چنان بهم پيوسته‌اند كه فواصل آنها را نمىتوان بوسيله حس دريافت و با اين همه بهم‌پيوستگى و نزديكى باز چنان نرمشى در آن‌ها هست كه اگر كمى جمع شوند در كف دست گودى بوجود مىآورند . استخوان‌هاى كف دست چهارتا « 106 - الف » هستند و با چهار انگشت پيوستگى دارند . اين استخوان‌ها در محل مچ بهم نزديكتر مىشوند تا پيوند آنها با استخوان‌هاى بهم‌پيوسته ، همانند استخوان‌هاى بهم‌چسبيده ، به خوبى صورت گيرد و بعد از دور شدن از مچ بتدريج كه به انگشتان نزديك‌تر مىشوند از هم فاصله بگيرند و زاويه‌اى بين آنها بوجود آيد تا پيوند آن‌ها از انگشتان كه باهم فاصله دارند به خوبى انجام پذيرد . گودى وسط كف دست را دانستى از چيست . مفصل مشترك بين مچ و كف دست به اين ترتيب بوجود آمده است كه در انتهاى استخوانهاى مچ يك گودى وجود دارد و برآمدگىهائى از استخوان‌هاى كف دست كه بوسيله غضروف پوشيده مىشوند در آن جاى گرفته‌اند .\r\n\r\nفصل بيست و سوم - تشريح انگشتان\r\nانگشتان به گرفتن اشياء كمك مىكنند . اين اندام‌ها عارى از استخوان آفريده نشدند .\r\nچه اگر عارى از استخوان بودند مانند بسيارى از كرم‌ها و نرم‌تنان آبزى حركات مختلف ضعيفى انجام مىدادند ، ليكن براى اينكه حركات آن‌ها نيرومندتر باشد و ضعيف‌تر از حركات ارتعاشى نباشد استخوانى خلق شده‌اند . همچنين انگشتان به اين جهت از استخوان يكپارچه تشكيل نشده‌اند تا كنش‌هاى آنها همانند كنش‌هاى اجسام خشك و درهم كشيده دچار اشكال نگردد . همچنين هر انگشتى از سه استخوان ( بند ) تشكيل شده است نه بيشتر ، و اين نيز از آن جهت است كه اگر تعداد استخوان‌هاى انگشتان از سه زيادتر بود ، حركات آنها بيشتر مىشد و در گرفتن اجسام مىبايست استحكام بيشترى داشته باشد و چون چنين استحكامى در كار نبود مسلما به سستى و ناتوانى دچار مىشدند و اگر تعداد استخوان‌هاى هر انگشت از سه كمتر بود و مثلا از دو استخوان تشكيل مىشد ، تندى ( سختى حركت ) زياد مىشد و جنبش از حد لازم كاهش مىيافت . از اين روى تعداد آنها سه‌تا شد نه دوتا ، چه نياز به حركات متنوع بيشتر از نياز به استحكام و تندى بوده است . قاعده استخوان‌هاى انگشت پهن و راس آنها باريك است . سطح زيرين هر انگشتى بتدريج از سطح زبرين آن بزرگتر مىشود . راس انگشت از تمام جسم آن باريكتر است و اين بدين منظور است كه تناسب كامل بين جسم محمول و حامل\r\n\r\n\r\n","description":"","footnote":"\r\n( 106 - الف ) - در كف دست پنج استخوان « كف دستى » وجود دارد ، چهار استخوان براى چهار انگشت و يك استخوان براى انگشت شست .\r\n","page_name":" 78 ","page_number":162},
  {"content":"\r\n\r\nآن برقرار باشد . استخوان‌هاى انگشتان مستديرند تا از پذيرش آسيب بدور باشند . اين استخوان‌ها بدون تجويف و بدون مغز استخوانى هستند تا در حركت و گرفتن و كشيدن جسم پابرجاتر و استوارتر باشند .\r\nانگشتان در سطح داخل فرورفته و در سطح خارج محدب هستند تا عمل گرفتن ، مالش دادن و لمس كردن را بطور بهترى انجام دهند . كوژى يك انگشت در كنار كوژى انگشت ديگر نيست تا اگر نياز باشد همانند استخوان واحدى عمل كنند و چنان بهم به‌پيوندند كه مانند يك استخوان باشند . ليكن در دو كناره انگشتانى مانند شست و انگشت كوچك يعنى در كناره‌اى كه با انگشت ديگر مماس نمىشوند ، خميدگى وجود دارد تا هنگام گره كردن مشت سطح محدبى بوجود آورند كه از آسيب در امان باشد . در سطح داخلى انگشتان ( كف دست ) گوشت وجود دارد « 106 - ب » تا به آنها استوارى بخشد و مانع لغزش جسم گرفته شده گردد . ليكن در سطح خارجى انگشتان گوشت وجود ندارد تا سنگينى ايجاد نشود و آنها بتوانند در مجموع جنگ‌افزار موثرى باشند . گوشت سرانگشتان از بقيه جسم آنها بيشتر است تا در موقع بهم رسيدن چنان هموار شوند كه مانند اجزاء بهم‌چسبيده عمل كنند . طول بندهاى انگشت ميانى از همه بيشتر است و بعد از آن بندهاى انگشت بنصر و سپس بندهاى انگشت شهادت و آخر الامر بندهاى انگشت كوچك به ترتيب ذكر شده كوچكتر مىشوند تا در موقع بسته شدن همه برابر باشند و شكافى ايجاد نشود و همچنين اين چهار انگشت با وسط كف دست بتوانند در موقع گرفتن اشياء مستدير ، گودى بوجود آورند . عمل انگشت شست با هريك از چهار انگشت ديگر همانند است و اگر در جاى ديگرى غير از محل كنونى بود فائده‌اى نداشت . فرض كنيم كه اين انگشت در وسط كف قرار داشت ، در اين صورت امكان كارهائى را كه بوسيله كف انجام مىدهيم از دست مىداديم و اگر در پهلوى انگشت كوچك بود هيچ‌يك از دو دست در هنگام بسته شدن و گره شدن برهم گرد نمىآمدند ، درحالىكه با گرفتن شست گرد هم مىآيند .\r\nگذشته از آن اگر شست در عقب بود چه وضعى پيدا مىشد ؟ - انگشت شست با استخوان كف دست پيوستگى ندارد تا فاصله بين شست و انگشتان ديگر تنگ نشود . اگر چهار انگشت از سوئى و انگشت شست از سوى ديگر بر شيئى گرد آيند ، كف دست مىتواند جسم بزرگى را در بر گيرد . از طرف ديگر براى جسمى كه در كف دست قرار مىگيرد ، انگشت شست بسان دريچه اطمينانى است و انگشت‌هاى كوچك و بنصر براى آن جسم مانند پوششى مىشوند و آن را از جانب زيرينش پنهان مىسازند .\r\nاستخوان‌هاى ريز و مجوف انگشتان همگى بوسيله لبه‌ها و گودىهائى درهم فرورفته‌اند ،\r\n\r\n\r\n","description":"","footnote":"\r\n( 106 - ب ) - انگشتان فاقد عضلات گوشتى هستند و از بندها ، وتر ، پوشش بافت همبند و نسج ليفى چربى ، همراه با عروق و اعصاب تشكيل شده‌اند .\r\n","page_name":" 79 ","page_number":163},
  {"content":"\r\n\r\nبا همديگر پيوسته‌اند و در بين آنها ماده لزج و مرطوبى ( مايع زلالى ) وجود دارد . همه اين استخوان‌ها داراى مفصل هستند كه با زردپىها بهم بسته شده ، محكم گرديده‌اند . مفصل‌ها بوسيله غشاءها باهم در تماس هستند . محتويات اين مفصل‌ها را استخوان‌هاى بسيار ريزى تشكيل مىدهد كه آنها را سمسمانيه « 107 » مىنامند و مفصل‌ها بوسيله همين محتواى خود محكم‌تر و استوارتر شده‌اند .\r\n\r\nفصل بيست و چهارم - فائده ناخن‌ها\r\nآفرينش ناخن‌ها مبتنى بر چهار فائده است :\r\n1 - ناخن‌ها تكيه‌گاهى براى رئوس انگشتان هستند تا در موقع گرفتن اشياء به سستى نگرايند .\r\n2 - انگشتان بوسيله ناخن‌ها مىتوانند اشياء كوچك و ريز را برچينند .\r\n3 - انگشتان عمل زدودن و ستردن و خاراندن را بوسيله ناخن‌ها انجام مىدهند .\r\n4 - در هنگام لزوم مىتوانند جنگ‌افزارى باشند .\r\nسه فائده اول راجع است به انسان و فائده چهارم مربوط به جانوران مىباشد .\r\nناخن داراى لبه‌هاى منحنى است تا كمتر آسيب بيند . ناخن از استخوان « 108 - الف » نرم آفريده شده است تا بخش زير آنكه با ناخن در تماس است از گزند دور باشد و خراش و ترك در آن روى ندهد و چون ناخن همواره در معرض سائيدگى و پوسيدگى است ، براى ترميم خود هميشه نمو مىكند .\r\n\r\nفصل بيست و پنجم - تشريح استخوان‌هاى زهار ( لگن )\r\nدر دو طرف راست و چپ استخوان خاجى دو استخوان وجود دارد كه بوسيله مفصل محكمى ( ارتفاق عانه ) بهم پيوسته‌اند . اين دو استخوان براى استخوان‌هاى بالاتر مانند شالوده‌اى هستند و براى استخوان‌هاى پائين‌تر از خود حامل و جابه‌جاكننده‌اند . هريك از دو استخوان نامبرده چهار بخش « 108 - ب » دارد . بخش خارجى آن بنام استخوان تهيگاهى ،\r\n\r\n\r\n","description":"","footnote":"\r\n( 107 ) -  « Sesamoid »  : ( استخوان كنجدى ) توده‌اى استخوانى را گويند كه در نسج وترى تشكيل شده باشد ، مانند استخوان‌هاى كشگك و استخوان نخودى . ليكن بايد توجه داشت كه تمام مفصل‌هاى بين بندهاى انگشتان داراى استخوان‌هاى « سزاموئيد » نيستند .\r\n( 108 - الف ) - مادهء شاخى است نه استخوانى . در متن عربى آمده است : خلقت من عظام لينه .\r\n( 108 - ب ) - از سه قطعه استخوان بهم‌چسبيده ، بنام حرقفى ، ورك و عانه تشكيل شده است و حقه در وسط محل برخورد اين سه استخوان تشكيل مىگردد .\r\n","page_name":" 80 ","page_number":164},
  {"content":"\r\n\r\nبخش جلوئى بنام استخوان زهار ، استخوان عقبى بنام استخوان سرين ( ورك ) و بخشى كه در طرف زيرين و رو به داخل تن است بنام حقه ران ناميده مىشود . استخوان اخير داراى حفره‌اى است كه انتهاى برجسته و محدب استخوان ران در آن جاى مىگيرد . اندام‌هائى مانند مثانه و زهدان و كيسه‌هاى منوى ( در نرينه‌ها ) و نشيمنگاه و مقعد بر اين استخوان حقه ران قرار دارند .\r\n\r\nفصل بيست و ششم - گفتار مختصرى درباره فوائد پاها\r\nخلاصه گفتار درباره پا اين است كه اين عضو دو فايده دارد : نخست استوارى و راست ماندن بدن كه مربوط به پاهاست . دوم جابجا شدن و حركت در جهت افقى ، بالا و پائين كه بوسيله ران ميسر مىشود . اگر قدم ( پا ) آسيب ببيند پايدارى و راست رفتن با اشكال روبرو مىشود . اگر يكى از پاها آسيب بيند و ديگرى سالم بماند ، شايد تا اندازه‌اى بتوان بوسيله پاى سالم از جائى بجاى ديگر انتقال يافت . اگر ماهيچه‌هاى ران و ساق آسيب ببينند پايدارى آسان است و ليكن انتقال به دشوارى مىانجامد .\r\n\r\nفصل بيست و هفتم - تشريح استخوان ران\r\nران نخستين استخوان پا و بزرگترين استخوان بدن است ، زيرا كه اين استخوان حامل استخوان‌هاى بالاتر و جابه‌جاكننده و انتقال‌دهنده استخوان‌هاى پائين‌تر از خود مىباشد . انتهاى فوقانى استخوان ران گرد است و در حفره استخوان لگن ( حفره حقه‌اى استخوان خاصره ) جاى گرفته است . استخوان ران در طرف خارج داراى كوژى و به طرف داخل و عقب گود و كاسه‌اى است . اگر استخوان ران راست مىايستاد و در برابر حفره استخوان لگن قرار داشت نوعى كجى در آن بوجود مىآمد - همچنانكه در كسانى كه بر اين سرشت هستند مشاهده مىشود - ماهيچه‌هاى بزرگ و عصب و رگ‌ها را به خوبى نگهدارى نمىكرد و از تماميت ران ، درستى و راست ايستادن حاصل نمىشد و نشستن به خوبى انجام نمىگرفت . و اگر به سوى داخل برگشتگى نداشت ، كجى به صورت ديگرى رخ مىداد و در اين حالت قوام و بسط آن به سوى داخل ممكن نبود و از داخل به سوى ديگر خم نمىشد و اعتدال قامت از بين مىرفت . در انتهاى پائين استخوان ران دو برجستگى وجود دارد كه در تشكيل مفصل زانو شركت مىكنند .\r\nدر اينجا ابتدا ساق پا را شرح مىدهيم و بعد به بحث مفصل برمىگرديم .\r\n\r\nفصل بيست و هشتم - تشريح استخوان ساق\r\nساق پا نيز همانند ساعد از دو استخوان تركيب يافته است . يكى از آنها كه در امتداد تن است بزرگتر و درازتر و بنام درشت‌نى ( قصبه بزرگ ) و ديگرى كوتاه‌تر و كوچكتر از اولى است و كاملا به ران نمىرسد ولى در طرف پائين به همان جا كه اولى رسيده است وصل مىشود\r\n\r\n","description":"","footnote":"","page_name":" 81 ","page_number":165},
  {"content":"\r\n\r\nو بنام نازك نى ( قصبه كوچك ) خوانده مىشود ساق نيز داراى يك خميدگى به طرف خارج و خميدگى ديگرى به سوى داخل است تا بتواند اعتدال و استوارى قامت را نگهدارد .\r\nاستخوان درشت‌نى كه در واقع ساق پاست از استخوان ران كوچكتر است ، زيرا دو موجب در اينجا وجود دارد كه يكى موجب بزرگ شدن است براى اينكه هم استوارتر باشد و به سهولت به طرف بالا حركت كند و ديگر موجب كوچك بودن است كه براحتى حركت كند . و چون موجب دوم براى حصول غرض در اينجا اولويت داشت بنابراين كوچكتر آفريده شد . ليكن چون در ران موجب اول اولويت داشت بزرگتر خلق شد و به ساق سهم متناسبى بخشيده شد . زيرا اگر ساق استخوان بيشترى داشت در حركت با دشوارى مواجه مىشد ، همچنانكه در بيماران داء الفيل « 109 » و دوالى « 110 » اين وضع ديده مىشود . اگر ساق استخوان كمترى داشت ناتوان مىشد و به زحمت مىجنبيد و از زير بارى كه بر اوست شانه خالى مىكرد و ياراى برداشتن ( بار را ) نداشت ، همچنانكه اين حالت در ساق باريكان صادق است و روى همين انگيزه است كه بوسيله نازك‌نى تقويت شده است « 111 - الف » . استخوان نازك‌نى فوائد ديگرى نيز در بر دارد ، مانند پوشاندن عصب و رگ‌هائى كه بين دو استخوان ساق قرار دارند ، همچنين مشاركت با درشت‌نى در تشكيل مفصل قدم ( مچ پا ) و تقويت مفصل ، باز شدن و دولا شدن و . . .\r\n\r\nفصل بيست و نهم - تشريح مفصل زانو\r\nدو برجستگى انتهاى تحتانى ران بوسيله دو زردپى كه يكى پيچنده و ديگرى بندآورنده است محكم شده‌اند و در گودى فرورفته‌اند و مفصل زانو را بوجود آورده‌اند . در دو طرف اين دو برجستگى دو زردپى نيرومند وجود دارد . دو سر اين دو برجستگى بوسيله كشگك هموار مىگردد . كشگك همان خود زانوست و آن استخوانى است مستدير و كارش اين است كه هنگام به زانو نشستن و چمباتمه زدن از گسسته شدن و بركنده شدن ( مفصل ) جلوگيرى كند و مفصلى را كه با جنبش خود بدن را به حركت درمىآورد تقويت كند . استخوان زانو در طرف جلو قرار دارد ، زيرا به سوى جلو در جولان است و به سمت عقب چندان حركت تندى ندارد . نرمش‌پذيرى آن براى حركت به دو جانب ، بسيار كم مورد نياز است . ليكن اين\r\n\r\n\r\n","description":"","footnote":"\r\n( 109 ) - امروزه بنام پيلپائى  « Elephantiasis »  ناميده مىشود ، و در آن پا بر اثر انسداد مجارى لنفاوى قطور و متورم مىشود .\r\n( 110 ) - امروزه بنام بيمارى واريس  « Varicose »  ناميده مىشود ، در اين بيمارى ، خون بسبب كم‌كفايتى دريچه‌هاى وريدى در وريد مىماند و آن را متسع مىكند . اين اتساع بيشتر در پاها ، راست روده ( در بواسير ) و بخش تحتانى مرى بوجود مىآيد .\r\n( 111 - الف ) - در تحمل وزن بدن نازك‌نى نقش مؤثرى ندارد و محور فشار وزن از استخوان درشت‌نى مىگذرد .\r\n","page_name":" 82 ","page_number":166},
  {"content":"\r\n\r\nنرمش‌پذيرى و حركت آسان در سمت جلو حائز اهميت زياد است و زانو در جلو ، در موقع برخاستن و زانو زدن و نظير آن با دشواريهاى زياد روبروست .\r\n\r\nفصل سىام - تشريح قدم ( مچ پا تا انگشتان )\r\nقدم ابزارى است براى پايدارى و استوارى . ريخت و شكل قدم به سوى جلو كشيدگى دارد تا در برخاستن بر آن تكيه شود . قدم داراى بخشى بنام كف پاست كه به طرف داخل تمايل دارد تا در برخاستن و بويژه در راه رفتن قدم را يارى دهد ، چنان كه در هنگام راه رفتن وقتى پائى برداشته مىشود كف پاى قدم ديگر به رونده پايدارى و استوارى مىدهد تا وقتى يك پا برداشته شد ، بدن بر كف پاى برجاى مانده تكيه كند و در اين حالت قامت راست مىايستد .\r\nخاصيت ديگر كف پا آن است كه وقتى پاى بر اشياى برجسته نهاده مىشود آزارى بوجود نيايد و پا نهادن بر اشيائى چون پلكان‌ها و پله‌هاى نردبان به خوبى صورت گيرد .\r\nقدم از استخوان‌هاى زياد تركيب يافته است . فوائد اين استخوان‌ها زياد است مانند :\r\nاستمساك خوب ( همديگر را گرفتن ) و قرار گرفتن مطلوب در مواقع لزوم بر روى جسمى كه پايمال مىشود . كف قدم نيز مانند كف دست براى گرفتن اشياء آمادگى دارد . هر گيرنده‌اى براى اينكه اجزايش در بهتر گرفتن چيزى آماده باشد بهتر است چندپارچه باشد نه يكپارچه ، زيرا كه جسم يك‌پارچه بحالات گوناگون درنمىآيد . قدم نيز همان فائده را دارد كه هر عضو متشكل از استخوان‌هاى بسيار مىتواند داشته باشد .\r\nاستخوان‌هاى قدم شامل استخوانهاى پاشنه پا ، كف پا و بندهاى انگشتان بيست و شش قطعه است . اين استخوانها شامل قوزكى است كه مفصل ساق با آن تكميل مىگردد ؛ پاشنه‌اى دارد كه بمنزله ستونى جهت استوارى است و داراى بخش زورقى است كه كف پا را بوجود مىآورد .\r\nمچ داراى چهار استخوان است كه با كف پا پيوستگى دارند و يكى از آن چهار استخوان شبيه نرد شش سطحى ( مكعبى ) است و در طرف خارجى جاى دارد . بهنگام پا نهادن بر زمين ، پايدارى به عهده اين مهره مكعبى است . كف پا در قدم داراى پنج استخوان است . شكل قوزك پا در انسان بيشتر از قوزك ساير جانداران به مكعب نزديك‌تر است . در جنبش پا قوزك برآمده‌تر از ساير استخوان‌هاى قدم است و همينطور در استقامت ، پاشنه برآمده‌تر موثرتر از ساير استخوان‌هاى قد مىباشد . قوزك در بين دو انتهاى برجسته استخوان‌هاى درشت‌نى و نازك‌نى قرار دارد و اين دو آن را از هر طرف در بر گرفته‌اند ، منظورم اين است كه اين دو از بالا و عقب و هر دو طرف داخلى و خارجى آن را احاطه مىكنند . دو نوك قوزك در دو حفره كه در پاشنه وجود دارد جاى گرفته‌اند و مستقر شده‌اند . قوزك « 111 - ب » بخش واسطى است بين\r\n\r\n\r\n","description":"","footnote":"\r\n( 111 - ب ) - قوزك‌ها انتهاى تحتانى استخوان‌هاى درشت‌نى و نازك‌نى مىباشند كه با استخوان قاپ مفصل مىشوند و سطح تحتانى استخوان قاپ با سطح فوقانى استخوان پاشنه مفصل مىگردد .\r\n","page_name":" 83 ","page_number":167},
  {"content":"\r\n\r\nساق و پاشنه و آن دو را بهم به خوبى پيوند داده ، مفصل بين آنها را نيرومند ساخته است و به لحاظ قرار گرفتن در اين موضع واسط از لرزش و لغزش مصون است . قوزك در واقع تماما در بين ساق و پاشنه است ، هرچند به سبب شكل خاص كف پا چنين مىپندارند كه به طرف خارج گرايش دارد .\r\nاستخوان زورقى « 111 - ج » در عقب بوسيله مفصلى با قوزك و در جلو با سه استخوان از استخوان‌هاى مچ ( استخوان‌هاى ميخى ) و در سمت خارج با استخوان مكعبى پيوسته است .\r\nاستخوان مكعبى را مىتوانى استخوان مجزائى بشمارى و اگر بخواهى مىتوانى چهارمين استخوان مچ محسوبش دارى .\r\nپاشنه در طرف عقب در زير قوزك قرار گرفته است و استخوان سخت و مدور است تا در برابر سائيدگى و آسيب‌ها ايستادگى كند . سطح زيرين پاشنه صاف است تا پا نهادن آسان باشد و قدم در موقع برخاستن بتواند به خوبى بر قرارگاه خود بچسبد . اندازه استخوان پاشنه در حدى است كه سنگينى بدن را بتواند به خوبى تحمل كند . شكل آن مثلث كشيده‌اى ( تقريبا به شكل مكعب مستطيل ) است كه بتدريج باريك مىشود و انتهاى آن در كف پا به طرف خارج است تا گودى كف پا بتدريج از عقب به طرف وسط حركت كند .\r\nعمل مچ در پا همانند مچ دست نيست ؛ مچ دست از دو رديف و مچ پا از يك رديف استخوان تشكيل يافته است و استخوان‌هاى مچ پا از استخوان‌هاى مچ دست بسيار كمتر است ، زيرا نياز كف دست به حركت و در بر گرفتن ، بيشتر از نياز قدم است . فائده قدم بيشتر در پايدارى دادن است . زياد بودن مفاصل و قطعات موجب مىشد كه استمساك و همچنين استوارى بر روى چيزى كه قرار گرفته است دچار اشكال شود ، زيرا زياد بودن استخوان سستى و شكاف برداشتن زياد را ببار مىآورد . و اگر اصلا تخلخلى وجود نداشت باز با زيان روبرو مىشد ، زيرا در چنين وضعى گسترش و نرمش مناسب در كار نمىبود . دانسته شده است كه استمساك با افزايش تعداد و كاهش ابعاد بهتر انجام مىپذيرد ، درحالىكه برداشتن و بلند كردن با كاهش تعداد و افزايش ابعاد خوب‌تر صورت مىگيرد .\r\nكف پا از پنج استخوان تركيب شده است و هريك از آنها با يكى از انگشتان مىپيوندد .\r\nهر پنج استخوان در يك رديف و پهلوى هم قرار دارند ، زيرا نياز به آنها در درجه اول به محكم بودن‌شان است و در درجه دوم فائده آنها برداشتن و در بر گرفتن است ، چنان كه انگشتان دست به برداشتن و در بر گرفتن بيشتر نيازمندند .\r\nهريك از انگشتان پا باستثناى انگشت شست از سه استخوان كوچك ( سلاميه : استخوان ريز يابند ) و انگشت شست از دو استخوان كوچك تشكيل شده است .\r\n\r\n\r\n","description":"","footnote":"\r\n( 111 - ج ) - استخوان زورقى با استخوان قاپ و استخوان مكعبى با استخوان پاشنه مفصل مىشود .\r\n","page_name":" 84 ","page_number":168},
  {"content":"\r\n\r\nدرباره استخوان‌ها به اندازه كافى سخن گفتيم . اگر همه استخوان‌ها را بشماريم ، تعداد آن‌ها - بدون در نظر گرفتن استخوان‌هاى سمسمانى و استخوانى كه شبيه حرف ( ل ) يونانى است - به 248 « 111 - د » استخوان مىرسد .\r\n\r\nجمله دوم - ماهيچه‌ها و آن مشتمل بر سى فصل است .\r\n\r\nفصل اول - گفتارى درباره ماهيچه‌ها ، عصب ، وتر و زردپى\r\nگوئيم : از آنجا كه حركت ارادى اندام‌ها از نيروئى سرچشمه مىگيرد كه از طرف مغز بوسيله اعصاب به آنها مىرسد ، و از آنجا كه اعصاب نمىتوانستند با استخوان‌ها به خوبى به‌پيوندند و استخوان‌ها در واقع شالوده‌هاى اوليه اندام‌هاى جنبنده هستند - و اين بيگانگى عصب و استخوان از آن است كه استخوان‌ها سخت و اعصاب نرمند - ، خداوند تعالى عنايت فرمود ، چيزى از استخوان رويانيد كه شبيه عصب است و آن را عقب و زردپى مىنامند . عقب را با عصب درهم تنيد و مانند يك جسمش گردانيد . و چون جسمى كه از عصب و زردپى فراهم آمده بود به‌هرحال باريك است - زيرا پى وقتى به اندام‌ها مىرسد حجم و غلظت آن به اندازه لازم نيست - و چنان به باريكى مىانجامد كه نتوان بر آن اعتماد كرد ، زيرا پى در نزديكى رستنگاهش داراى حجمى بود كه با گوهر مغز و نخاع و حجم سر و محل بيرون آمدن پىها سازگار و مناسب بود . اگر جنباندن اندام‌ها نيز به تنهائى به عصب واگذار مىشد و به همان حجم اوليه باقى مىماند ، بويژه پس از آنكه ماموريت توزيع نخاع را در اندام‌ها به عهده مىگرفت ، براى اين كار بايستى شاخه‌شاخه مىشد و از آن رشته‌هائى پديد مىآمد و آنچه سهم استخوانى را مىرسانيد بسيار باريك‌تر از حجم اصلى مىشد و در چنين حالت باريكى از رستنگاه خويش دور مىافتاد و در اين صورت تباهى رخ مىداد - پس خداوند بزرگوار به حكمت خويش از تابيده‌اى كه از بهم بافتن عصب و زردپى پديد آورده بود ، رشته‌ها پراكند و ميان آنها را با گوشت آكند ، آن را با غشائى پوشاند و ستون محور مانندى از گوهر عصبى در ميانه آن جاى داد و از جمله اين همه عصب و عقب و رشته تارهاى آن‌ها و از گوشت و غشاء پوشنده ، اندامى را آفريد كه آن را ماهيچه مىناميم . وقتى ماهيچه منقبض مىشود ، وترى را كه از عصب و زردپى فراهم آمده است و از ماهيچه سر بيرون آورده است به سوى خود مىكشد و اندام انقباض مىيابد و بر اثر فشار كشيده مىشود . وقتى ماهيچه انبساط مىيابد وتر سست مىگردد و اندام دور مىشود .\r\n\r\n\r\n","description":"","footnote":"\r\n( 111 - د ) - بدن انسان از 206 استخوان تشكيل شده است .\r\n","page_name":" 85 ","page_number":169},
  {"content":"\r\n\r\n\r\nفصل دوم - تشريح ماهيچه‌هاى صورت\r\nآنچه آشكار است اينكه تعداد ماهيچه‌هاى صورت به اندازه اندام‌هاى متحرك صورت است و اندام‌هاى متحرك صورت عبارتند از : پيشانى ، دو كره چشم ، دو پلك زبرين ، گونه باشتراك لب‌ها ، كناره پره‌هاى بينى و آرواره زيرين .\r\n\r\nفصل سوم - تشريح ماهيچه پيشانى\r\nحركت پيشانى بوسيله ماهيچه باريك و متمايل به پهن و غشائى ( غلاف عضلانى ) صورت مىگيرد كه در زير پوست پيشانى گسترش يافته است و با آن‌چنان درهم آميخته است كه گوئى جزئى از آن است و ممكن نيست اين دو را از هم جدا كرد . در اين درآميختگى نزديك نيازى به وتر نيست و پيشانى بطور مستقيم ماده حركت را از ماهيچه دريافت مىدارد .\r\nعامل حركت ، پوستى چنان پهن و سبك است كه بوسيله وتر نشايد آن را جنبش داد . با جنبش اين ماهيچه ، ابروها بالا مىآيند و وقتى اين ماهيچه به خود سستى مىدهد چشم را در برهم نهادن پلك يارى مىنمايد .\r\n\r\nفصل چهارم - تشريح ماهيچه‌هاى كره چشم\r\nحركت كره چشم بر عهده شش ماهيچه است « 112 - الف » چهار ماهيچه از آنها در چهار سمت بالا و پائين دو گوشه چشم است و اين ماهيچه‌هاى گوشه‌اى ، چشم را به سوى خود مىگردانند و دو ماهيچه ديگر مورب هستند و كره چشم را بطور دايره‌اى مىچرخانند . در عقب كره چشم ماهيچه‌اى « 112 - ب » وجود دارد كه عصب توخالى را - كه بعدا به آن اشاره خواهيم كرد - در خود جاى داده است و آن عصب در كره چشم و آنچه با كره چشم است چنگ مىزند و آن را سنگين مىكند و نمىگذارد كه چشم چنان سست شود كه از حدقه بيرون جهد و در موقع خيره شدن آن را نگهميدارد . چون پوشش‌هاى رباطى اين ماهيچه آن را از انشعاب بازداشته است پژوهشگران را دچار ترديد ساخته است : برخى آن را يك ماهيچه و عده‌اى دو ماهيچه و گروهى سه ماهيچه تصور مىكنند ، ولى اين ماهيچه ( ماهيچهء مولر ) بهر صورتى كه باشد داراى يك سر است .\r\n\r\n\r\n","description":"","footnote":"\r\n( 112 - الف ) - ماهيچه‌هاى : راست فوقانى - راست تحتانى - راست خارجى - راست داخلى - مايل فوقانى - مايل تحتانى\r\n( 112 - ب ) - حلقه اوتار مشترك ماهيچه‌هاى چشم كه عصب بينائى را احاطه كرده است .\r\n","page_name":" 86 ","page_number":170},
  {"content":"\r\n\r\n\r\nفصل پنجم - ماهيچه‌هاى پلك\r\n- از آنجا كه نيازى به حركت پلك تحتانى وجود ندارد ، زيرا كه كارهاى مورد نياز مانند چشم برهم نهادن و خيره نگريستن تنها بوسيله پلك فوقانى صورت مىپذيرد .\r\n- و از آنجا كه اراده خداوند تعالى بر آن است كه براى انجام هر كارى تا سرحد امكان از كمترين ابزار و آلات استفاده شود ، چه ( همچنانكه گفته‌اند : هركه بامش بيش برفش بيشتر ) در تكثير آفاتى است غير قابل انكار . گرچه ممكن بود اين امر به صورت معكوس انجام گيرد ( در حركت پلك‌ها و باز و بسته شدن چشم پلك بالائى ساكن و پائينى متحرك باشد ) ، ليكن حكمت آفريدگار بر اين است كه كنش‌ها را بر طبق بهترين شيوه و صحيح‌ترين روش‌ها به منشاء نزديك دارد و مطابق برنامه درست و صحيح سبب‌ها را به سوى مقصد گسيل دارد .\r\n- چون پلك فوقانى به رستنگاه اعصاب نزديكتر از پلك تحتانى است و وقتى عصب به سوى پلك مىآيد تا آن را به حركت وادارد ، اگر به طرف پلك فوقانى مىآمد ، راه مستقيمى سير مىكرد و نيازى به تغيير مسير و دور زدن و برگشتن نداشت - و از آنجا كه در حالت چشم گشودن بايد پلك به طرف بالا باز شود و در هنگام ديده برهم نهادن به سوى پائين سرازير گردد و در آن وضع هنگام چشم برهم نهادن ، پلك نياز به كشنده‌اى داشت كه آن را به سوى پائين بكشد ، بنابراين چاره‌اى نيست كه عصب آن را هم به طرف پائين و هم به طرف بالا بجنبش درآورد . « 112 - ج »\r\nاگر اين كار به عهده پلك تحتانى بود ، عصبى كه به طرف او مىآمد حتما مىبايست راه خود را به سوى پائين انحراف دهد . بعد به سوى بالا رود و اگر آن پى يكى بود ، چاره‌اى نبود كه يا بكناره پلك بچسبد و يا به وسط آن بپيوندد ، و اگر بوسط پلك مىپيوست موقعى كه به سوى بالا روانه مىشد حدقه چشم را مىپوشاند و اگر به كناره پلك مىچسبيد ، الزاما به تنها يكى از دو كناره مىچسبيد و در چنين حالتى چشم برهم نهادن انجام نمىشد و ناچار كجروى رخ مىداد ، و در جائى كه وتر با پلك در تماس بود ، برهم آمدن پلك به تندى بوقوع مىپيوست و در آن سوى كه از تماس پى دور بود سستى رخ مىداد و در نتيجه فرود آمدن پلك در دو طرف يكنواخت نمىشد و اين چشم برهم نهادن به همان حالت دهن‌كجان مىمانست . - براى راست آمدن اين عمل نه تنها يك ماهيچه بلكه دو ماهيچه « 112 - د » براى پلك\r\n\r\n\r\n","description":"","footnote":"\r\n( 112 - ج ) - ماهيچهء بالابرندهء پلك فوقانى پلك را بالا مىبرد . همچنين ماهيچهء حلقوى چشم و تنگ‌كنندهء فوق مژگانى در بستن پلك‌ها و فشار بر روى كيسه اشكى و حركات ابروها نقش عمده‌اى دارند .\r\n( 112 - د ) - ماهيچه‌هاى حلقوى كاسه چشم و پائين‌كشنده فوق مژگانى\r\n","page_name":" 87 ","page_number":171},
  {"content":"\r\n\r\nفوقانى آفريده شده است و اين دو ماهيچه در جانب دو ريزشگاه اشك روئيده‌اند و در حالت پلك برهم نهادن به صورت يكنواخت ، هريك از طرفى پلك را به سوى پائين مىكشد و از آنجا كه گشودن پلك ، تنها به يك ماهيچه ( بالابرنده پلك فوقانى ) نياز داشت كه از وسط پلك بگذرد و انتهاى وتر را بر كناره پلك بگسترد كه وقتى زه كشيده شد پلك گشاده شود ، ازاين‌رو يك ماهيچه براى گشودن پلك آفريده شده است كه يكراست به ميانه دو غشاء فرود مىآيد و به جسمى غضروف‌مانند ( تار سال‌پليت ) برميخورد كه در زير رستنگاه مژه گسترده شده است و به او مىپيوندد .\r\n\r\nفصل ششم - تشريح ماهيچه‌هاى گونه\r\nگونه داراى دو نوع حركت است ، يكى از دو حركت آن تابع حركت آرواره زيرين است و حركت ديگر با حركت لب مشترك است . در حركتى كه تابع اندام ديگر است ، حركت‌دهنده ، ماهيچه آن اندام است و در حركتى كه بطور مشترك با لب انجام مىگيرد ، حركت دهنده ماهيچه‌هائى است كه گونه و لب در آنها مشتركند . ماهيچه جنباننده گونه در هرگونه يك ماهيچه پهن است كه بنام ماهيچه گونه ( ماهيچه شيپورى ) ناميده مىشود . هريك از دو ماهيچه گونه از چهار جزء تركيب يافته است ، زيرا تارها از چهار موضع به ماهيچه آمده‌اند « 113 - الف » . يكى از اين اجزاء چهارگانه از ترقوه آمده است و انتهاى آن در قسمت پائين به كناره هر دو لب پيوسته است ( عضله خندان ) و با حالت مورب دهان را به سوى پائين مىكشاند . منشاء جزء دوم ( عضله نازك گردن ) از دو سوى جناغ سينه و ترقوه است و تار اين جزء بطور مورب راه مىپيمايد . بخشى كه از سمت راست مىآيد با بخش سمت چپ تقاطع مىيابد و آنگاه به قسمت پائينى كنارهء چپ لب مىچسبد و بخش سمت چپى به بخش پائينى كناره راست مىپيوندد . وقتى اين تار ( عضله حلقوى دهان ) منقبض مىشود ، دهان را تنگ مىكند و در واقع كار آن براى دهان مشابه كار بند كيسه براى كيسه است . منشاء جزء سوم ( عضله نازك گردن ) از كتف و نزديك زائده غرابى است « 113 - ب » و به بالاى بخش ديگرى كه به آن مربوط است ،\r\n\r\n\r\n","description":"","footnote":"\r\n( 113 - الف ) - مبداء ماهيچهء شيپورى سطح تنهء فك پائين و انتهاى خلفى زائدهء آلوئومى فك بالا و نيام شيپورى حلقى است و انتهاى آن گوشهء دهان است . ماهيچه‌هاى گونه‌اى شامل دو ماهيچهء گونه‌اى بزرگ و كوچك در هر طرف است كه هيچ‌كدام ارتباطى با چنبر ( ترقوه ) ندارند . ماهيچهء خندان كه اكثر قسمتى از ماهيچهء پهن گردن يا ماهيچهء پائين‌كشنده گوشه دهان است .\r\n( 113 - ب ) - الياف عضلهء خندان از ماهيچهء نازك گردن منشأ مىگيرند و عضلهء نازك گردن خود از نيام عميق بخش سينه‌اى و عضلهء دالى و نيز از زائدهء اخرومى استخوان كتف منشأ مىگيرد .\r\n","page_name":" 88 ","page_number":172},
  {"content":"\r\n\r\nو آن به ماهيچه‌ها مىرسد ، مىپيوندد ، و بوسيله آن گرايش يكنواخت لب به هر دو طرف انجام مىپذيرد .\r\nمنشاء جزء چهارم ( عضله گونه‌اى بزرگ و كوچك ) كناره‌هاى گردن است و از نزديك هر دو گوش عبور مىكند و با اجزاى گونه مىپيوندد و حركت نمايانى به گونه مىدهد .\r\nدر اين حالت لب به پيروى از گونه حركت مىكند . در برخى اشخاص اين جزء چهارم به بيخ گوش بسيار نزديك است و به گوش چسبيده است و آن را به حركت درمىآورد ( عضلات گوش ) .\r\n\r\nفصل هفتم - ماهيچه‌هاى لب\r\nهمچنانكه ذكر كرديم ، لب در برخى از ماهيچه‌ها با گونه اشتراك دارد . ليكن ماهيچه‌هاى ويژه خود لب چهارتاست . دوتا از اين ماهيچه‌هاى ويژه لب از بالا و از طرف هر دو گونه به لب مىرسند و به نزديكى كنار لب مىچسبند ( بالابرنده لب بالا و عضله انيابى ) و دو ماهيچه ديگر در قسمت پائين قرار دارند ( عضله پائين‌برنده لب تحتانى و گوشه‌اى لب ) . وجود اين چهار ماهيچه براى حركات لب كافى است . اگر فقط يكى از آنها به تنهائى حركت كند ، لب را به سوى خود مىكشد و هرگاه دو ماهيچه در دو طرف با هم به حركت درآيند لب به هر دو جانب كشيده مىشود و به اين ترتيب لب مىتواند به هر چهار طرف خود حركت كند . بديهى است كه لب بجز اين چهار سوى نيازى به حركت ندارد و بنابراين چهار ماهيچه مذكور براى لب كافى هستند . انتهاى ماهيچه‌هائى كه لب و گونه در آنها مشترك هستند آن‌چنان با جسم لب درآميخته‌اند كه بوسيله حس نمىتوان آنها را ماهيچه‌هاى جدا از هم دانست ، زيرا لب اندامى است نرم و كاملا گوشتى و فاقد هرگونه استخوان .\r\n\r\nفصل هشتم - ماهيچه‌هاى بينى\r\nدو ماهيچه كوچك و قوى ( عضله گشادكننده و تنگ‌كننده بينى ) به هر دو طرف پره بينى چسبيده‌اند و ازاين‌روى كوچكند تا براى ماهيچه‌هاى ديگر كه جهت حركت اندام‌ها بيشتر مورد نيازند جاى تنگ نباشد ، زيرا اندام‌هائى مانند گونه و لب بيشتر از پره بينى به جنبش نيازمندند و در حركات دائمى و جنبش‌هاى پىدرپى ، كناره پره بينى به آنها نمىرسد و نشايد آنها را در تنگنا گذارد . اين ماهيچه‌ها از اين روى محكم آفرينش يافته‌اند تا با نيروى خود ، نداشتن استخوان را تلافى كنند . موضع اين دو ماهيچه از سوى گونه است و از همان ابتدا با تار گونه درآميخته‌اند . و بدانكه از اين روى از دو طرف گونه آمده‌اند كه حركت هر دو به سوى گونه است .\r\n\r\n","description":"","footnote":"","page_name":" 89 ","page_number":173},
  {"content":"\r\n\r\n\r\nفصل نهم - ماهيچه‌هاى آرواره‌ى زيرين\r\nعلت اينكه حركت به عهده آروارهء زيرين است و آرواره بالائى در حركت سهمى ندارد به چند وجه است :\r\n1 - هرآنچه سبكتر است ، براى جنبش شايسته‌تر مىباشد ( آرواره زيرين از آرواره زبرين سبكتر است ) .\r\n2 - هرآنچه در داخل ، عارى از اندام‌هاى شريف است « 114 » كه در حركت زياد از گزند مصون نيستند ، حركت دادنش بهتر و مناسب‌تر است .\r\n3 - بفرض آنكه آرواره فوقانى در حالتى بود كه بتوان به آسانى آن را به حركت درآورد ، در اين صورت مفصل آنكه با سر مشترك است تا اين حد محكم و نيرومند نبود كه مورد اعتماد « 115 » باشد .\r\nو اما بعد ، حركات آرواره زيرين بيشتر از سه نوع حركت نيست و آن سه حركت عبارتند از : حركت گشودن دهان و دهن‌دره ، حركت برهم نهادن ، و حركت جويدن و خرد كردن . حركت گشودن عمل آرواره را تسهيل مىكند و آن را پائين مىآورد . حركت برهم نهادن آن را بلند مىكند و حركت خردكننده آن را مىگرداند و در دو طرف حركت مىدهد .\r\nاز آنجا كه حركت برهم نهادن بايد بوسيله ماهيچه‌اى صورت پذيرد كه از بالا به پائين آمده باشد و به طرف بالا انقباض پيدا كند و از آنجا كه حركت دهن گشادن و دهن‌دره بايستى با ماهيچه‌اى باشد كه از پائين به طرف بالا جمع شود و از آنجا كه حركت خردكننده ( جويدن ) بايد بوسيله ماهيچه مورب صورت گيرد ، براى حركت اول ( برهم نهادن ) دو ماهيچه وجود دارد كه آنها را ماهيچه گيجگاهى و رو به عقب مىنامند ؛ اين دو ماهيچه در انسان كوچك هستند زيرا اندامى را به حركت درمىآورند كه داراى حجم كم مىباشد و علاوه بر آن ماهيچه‌هائى سبك‌وزن هستند ، زيرا حركاتى كه بوسيله آنها بر اندام وارد مىآيد سبك است . ليكن در تن ساير حيوانات ، اين دو ماهيچه بزرگتر از ماهيچه‌هاى انسان است ، زيرا كه آرواره زيرين جانوران ديگر بزرگتر از آرواره زيرين انسان است و حركت دادن بوسيله اين دو ماهيچه در اعمالى نظير گاز گرفتن ، دريدن ، بريدن و خرد كردن از انسان تندتر و سخت‌تر است .\r\nدو ماهيچه گيجگاه نرم هستند ، زيرا به منشاشان كه همانا مغز مىباشد نزديكند و مغز جسمى است در نهايت نرمى . بين اين دو ماهيچه و مغز بجز يك استخوان ، ماده واسط ديگرى وجود ندارد .\r\n\r\n\r\n","description":"","footnote":"\r\n( 114 ) - منظور از اندام‌هاى شريف اندام‌هاى مهمى مانند چشم و بينى است .\r\n( 115 ) - نسخهء انگليسى : حركات آروارهء فوقانى سبب تضعيف پيوندش با استخوان كاسهء سر مىشد .\r\n","page_name":" 90 ","page_number":174},
  {"content":"\r\n\r\nچون بيم آن مىرفت كه اگر آسيب‌هائى وارد شود و درد و آزارى روى دهد ، مغز نيز با دو ماهيچه مذكور در اين آسيب سهيم گردد و در نتيجه صاحب مغز به بيمارى سرسام و مشابه آن مبتلا گردد ، آفريدگار توانا ماهيچه‌ها را در نزديكى منشاء كه همانا مغز است در دو استخوان جفت پوشاند و آنها را در محل امنى مستتر كرد ، به همان شكل كه راس نيزه در پوشش آهنين خود قرار گرفته است . اين كمينگاه از دو استخوان زوج بوجود آمده است .\r\nاين ماهيچه‌ها از شكافهاى معبر كه ماده پوششى نيز با آنهاست مسافت مناسبى را به طرف زوج همسايه مىپيمايند تا بتوانند بتدريج و اندك‌اندك گوهر خود را سخت سازند و از رستنگاه اول خودشان كم‌كم فاصله بگيرند . هريك از اين دو ماهيچه وتر بزرگى دارد كه لبه آرواره زيرين را در بر گرفته است . وقتى وتر جمع مىشود آرواره بلند مىشود و دو ماهيچه ديگر كه از داخل دهان هريك از معبرى مىگذرد و به سوى آرواره زيرين سرازير مىشود در بلند كردن آرواره به دو ماهيچه گيجگاهى كمك مىكند ، چه اين بار گران را پشتيبان و نيروى تقويتى لازم است . وترى كه از اين دو ماهيچه بوجود مىآيد از وسط آنها و نه از كناره‌هاى آنهاست تا بيشتر محكم باشند . ماهيچه‌هائى كه عمل باز كردن دهان و پائين آوردن آرواره را انجام مىدهند منشاء تارهاىشان زوائدى سوزنى ( زائدهء پستانى ) است كه در عقب گوش قرار دارند . از اين رشته‌ها ماهيچه‌اى بوجود مىآيد كه بعدا به وترى تبديل مىگردد تا بيشتر استحكام يابد و سپس مجددا شاخه‌شاخه مىشود و آگنه گوشت مىگردد و باز ماهيچه مىشود ( ماهيچهء دو بطنى ) « 116 » . و اين ماهيچه را ماهيچه مكرر مىنامند . اين اعمال مكرر بدين منظور است كه در ضمن گسترش از دسترس آسيب‌ها دور باشد ، و سرانجام در محلى كه جاى پيچش آرواره به سوى زنخ است به آرواره مىپيوندد و وقتى منقبض مىشود لپ صورت را به سوى عقب مىكشاند و بديهى است كه از اين كشيدن بلند مىشود . از آنجا كه سنگينى طبيعى در پائين آمدن موثر است ، براى پائين آوردن ، دو ماهيچه كافى بود و نياز به كمك وجود نداشته است . ماهيچه‌هائى كه حركات جويدن را انجام مىدهند از دو ماهيچه تشكيل مىشوند كه در هر طرف آرواره ، يكى از آنها قرار دارد . اين ماهيچه‌ها به شكل مثلث هستند . زاويه‌اى كه راس اين مثلث است در گونه جا دارد و از دو ساق آن يكى به طرف آرواره زيرين سرازير است و ديگرى به طرف زوج بالا مىرود . بين اين دو ساق قاعده مستقيم مثلث بوجود مىآيد . هريك از زواياى مثلث به جوانب خود نفوذ كرده است تا در حالت انقباض ، جهات مختلف را در اختيار داشته باشد و حركاتش يكنواخت نباشد و بتواند بطور منظم و متناسب به گرايش‌هاى لازم بپردازد و عمل خرد كردن و جويدن را به خوبى انجام دهد .\r\n\r\n\r\n","description":"","footnote":"\r\n( 116 ) - نسخهء انگليسى : هر عضله نخست از عضله‌اى گوشتى ( بطن خلفى ) شروع مىشود و دنبالهء آن بتدريج جهت استحكام بيشتر ، به وتر تبديل مىگردد و به دنيال وتر مجددا اتساعى بوجود مىآيد و عضلهء گوشتى كوتاهى ( بطن قدامى ) تشكيل مىشود .\r\n","page_name":" 91 ","page_number":175},
  {"content":"\r\n\r\n\r\nفصل دهم - ماهيچه‌هاى سر\r\nاز ماهيچه‌هاى حركت‌دهندهء سر ، برخى ويژه خود سر هستند و برخى ديگر بين سر و پنج مهره از مهره‌هاى گردن مشتركند . حركت همزمان سروگردن بوسيله اين ماهيچه‌هاى مشترك به صورت منظم انجام مىگيرد .\r\nسر بر اثر جنبش خود ، چه بوسيله ماهيچه‌هاى ويژه خود و چه بوسيله ماهيچه‌هاى مشترك به جلو خم مىشود و يا به عقب مىگرايد و يا به طرف راست و چپ حركت مىكند و يا در موقع بازپس نگريستن چرخش مشتركى همراه گردن انجام مىدهد . فرود آمدن سر بوسيله دو ماهيچه صورت مىگيرد كه در دو طرف راست و چپ سر قرار دارند و در بالا هر دو بوسيله تارهاى خود پشت گوش را در بر دارند و در پائين در زير استخوان‌هاى جناغ سينه قرار گرفته‌اند . هر دو اين ماهيچه‌ها با چنان پيوستگى بالا مىروند كه مانند يك ماهيچه به نظر مىرسند . ليكن بايد پنداشت كه دو ماهيچه‌اند و نمىتوان آنها را سه ماهيچه انگاشت ، زيرا سر يكى از آن دو ماهيچه دوشاخه مىشود . وقتى يكى از آن دو حركت مىكند سر را با گرايش به سوى خود به جلو فرود مىآورد و هرگاه هر دو باهم حركت كنند سر را درست و بدون كج گرائى خم مىنمايند .\r\nاما ماهيچه‌هائى كه سر و گردن را باهم به سوى جلو خم مىكنند ، عبارتند از دو ماهيچه كه در مرى نهاده شده‌اند و هر دو باهم به مهره‌هاى اول و دوم گردن رسيده‌اند و با اين دو مهره جوش خورده‌اند . هرگاه راس ديگر اين جفت ماهيچه كه به مرى پيوسته است منقبض شود فقط سر فرود مىآيد و هرگاه سر ديگر آنكه با مهره اول و دوم جوش خورده است به كار افتد گردن خم مىشود .\r\nماهيچه‌هائى كه سر بوسيله آن‌ها به عقب گرايش مىيابد ، عبارتند از چهار جفت ماهيچه كه در زير ماهيچه‌هاى مذكور در بالا قرار دارند . رستنگاه اين چهار جفت ماهيچه عقب گردان بر بالاى مفصل « 117 » است . يك جفت از آنها در قسمت بالائى به لبه‌هاى مفصل مىرسد و رستنگاه آن از حد وسط عقبى دور تر است . جفت ديگر به بال‌هاى مفصل مىرسد و رستنگاهش در وسط قرار دارد و از همين جفت ، جفتى در بالا به هر دو بال مهره اول مىآيد و نيز جفتى از آن چهار جفت به لبه‌هاى مهره دوم مىرسد . جفت سوم تارهاى خود را از بال مهره اول به لبه مهره دوم مىفرستد . ويژگى اين جفت در اين است كه چون مورب مىباشد ، سر را از حال واژگونى به حال طبيعى برميگرداند . جفت چهارم از بالا شروع مىشود و بطور مورب از زير جفت سوم به طرف خارج نفوذ مىكند و به بال مهره يكم مىچسبد . دو جفت اول و دوم از چهار\r\n\r\n\r\n","description":"","footnote":"\r\n( 117 ) - مفصل بين مهره اطلس و استخوان سر .\r\n","page_name":" 92 ","page_number":176},
  {"content":"\r\n\r\nجفت ماهيچه‌ها سر را به طرف عقب بدون كج‌گرائى برمىگردانند ، كار جفت سوم بر طرف كردن كجى است و جفت چهارم سر را با كجى نمايانى به عقب برمىگرداند . اگر يكى از جفت سوم و جفت چهارم به تنهائى به سوئى حركت كند سر به همان سوى مىگرايد و اگر هر دو جفت باهم منقبض شوند سر بدون كج شدن به سوى عقب برميگردد .\r\nاما ماهيچه‌هائى كه سر و گردن را باهم به سوى جلو خم مىكنند ، عبارتند از دو ماهيچه پوشيده و يك زوج پوشنده هر فردى از اين زوج پوشنده به شكل مثلث و قاعده‌اش استخوان انتهاى مغز است و بقيه قسمت‌هاى آن به طرف گردن پائين آمده است . از سه زوج كه زير پوشش زوج پوشنده قرار دارند يك زوج از دو طرف مهره‌ها سرازير است و زوج ديگر به طرف بال‌ها مىرود و زوج سوم در وسط هر دو طرف مهره‌ها و اطراف بال‌ها جاى گرفته است .\r\nماهيچه‌هائى كه سر را به راست و چپ برميگردانند دو زوج هستند كه با مفصل سر پيوسته‌اند . يك زوج آن در بخش جلوى سر قرار دارد كه يكى از طرف راست و ديگرى از طرف چپ در حد بين سر و مهره دوم قرار مىگيرد . زوج دوم در پشت سر قرار دارد كه يكى از راست و ديگرى از چپ مهره اول را با سر مربوط مىسازد . وقتى يكى از اين چهار ماهيچه منقبض مىشود سر بطور مورب به طرف آن مىگرايد و اگر دوتا از آنها در يك طرف منقبض شوند سر بدون كج شدن به سوى آنها روى مىآورد . اگر دو ماهيچه جلو سر حركت كنند سر بجلو فرود مىآيد و چنانچه دو ماهيچهء عقبى حركت كنند سر به عقب برميگردد . در صورتى كه هر چهار عضله باهم به كار افتند سر راست مىايستد . اين چهار ماهيچه از تمام ماهيچه‌ها كوچكترند ، ليكن به لحاظ اينكه در جاى بسيار مناسب قرار دارند و در زير ماهيچه‌هاى ديگر پناه گرفته‌اند ، كمبودشان را از لحاظ امتيازى كه ماهيچه‌هاى بزرگ دارند تلافى مىكنند . مفصل سر براى از كار نماندن و پايدارى به دو چيز متضاد نيازمند است . براى پايدارى ، به استوارى و پابرجائى نياز دارد كه در اين حالت مىبايست حركت كمترى داشته باشد . به حركت زياد نيازمند است و در چنين وضعى بايد داراى نرمش و سست عنانى باشد . براى وصول به اين هدف ، ماهيچه‌هاى فراوانى كه گرداگرد مفصل‌ها هستند چنان بر آن‌ها پيچيده و آنها را استوارى بخشيده‌اند كه سستى حاصل از نرمش‌پذيرى را جبران مىكنند . به اين ترتيب دو ضد باهم جمع شده‌اند و سازگارى يافته‌اند . بزرگى مر ايزد را كه بهترين آفريننده اوست .\r\n\r\n","description":"","footnote":"","page_name":" 93 ","page_number":177},
  {"content":"\r\n\r\n\r\nفصل يازدهم - تشريح ماهيچه‌هاى حنجره « 118 »\r\nحنجره اندامى غضروفى است و براى ايجاد صوت آفريده شده است . اين اندام از سه غضروف « 119 » تشكيل مىشود كه يكى از آنها در قسمت جلوى گلو در زير زنخدان است و مىتوان آن را با لمس و حس درك كرد . اين غضروف را درقى يا سپرى مىنامند ، چه بمناسبت فرورفتگى داخلى و تحدب پشتىاش به نوعى سپر شباهت دارد . غضروف دوم در پشت غضروف اول جاى گرفته و به گردن چسبيده است و آن را غضروف « بىنام » « 120 » مىگويند . غضروف سوم هر دو غضروف ديگر را مىپوشاند و به غضروف بىنام پيوسته است و به غضروف سپرى مىرسد ولى به او نمىپيوندد و بنام غضروف دربرگيرنده ( يا طرجهارى ) ( آرى تنوئيد ) موسوم است . در بين غضروف دربرگيرنده و غضروف بىنام مفصلى با دو منفذ قرار گرفته است كه دو زائده از غضروف بىنام در آن دو منفذ جاى گرفته و بوسيله زردپىهائى باهم پيوسته‌اند . وقتى غضروف سپرى به غضروف بىنام مىرسد و يا غضروف بىنام از غضروف سپرى دور مىشود ، حنجره گشاد و يا تنگ مىگردد و هرگاه غضروف دربرگيرنده غضروف سپرى را در زير خود بگيرد و يا از غضروف سپرى دور شود حالت باز و بسته شدن پيش مىآيد . در قسمت جلوى حنجره استخوان مثلثى وجود دارد كه به شكل حرف لام يونانى ( ؟ ؟ ؟ ، لاندا ) است و آن را استخوان لامى مىنامند . حكمت در آفرينش استخوان لامى آن است كه تكيه‌گاه و دست‌آويزى باشد و تار ماهيچه‌هاى حنجره از آن بوجود آيند ، زيرا حنجره براى بهم رساندن غضروف سپرى و غضروف بىنام و براى در بر گرفتن و روى هم قرار دادن طرجهارى و براى اينكه طرجهارى از دو غضروف سپرى و بىنام جدا شود و گشودن حنجره انجام پذيرد به ماهيچه‌هائى نياز دارد .\r\nماهيچه‌هاى گشاينده حنجره دوتاست كه از استخوان لامى پديد آمده ، به جلوى غضروف سپرى مىرسند و با آن جوش مىخورند و بر آن گسترده مىشوند . وقتى اين ماهيچه منقبض مىشوند طرجهارى به سوى جلو و به سوى بالا مىرود و حنجره باز مىشود .\r\nدر بين ماهيچه‌هاى گلو يك زوج ماهيچه وجود دارد كه آنها را ماهيچه‌هاى پائين‌بر مىدانند ولى به نظر ما بايد آنها را ماهيچه‌هاى مشترك در بين دو ماهيچه گشاينده بشمار آورد\r\n\r\n\r\n","description":"","footnote":"\r\n( 118 ) - ماهيچه‌هاى حنجره عبارتند از : انگشترى درقى - انگشترى درقى خلفى ، انگشترى آرى تنوئيدى خارجى ، درقى آرىتنوئيد ، صوتى ، آرىتنوئيد عرضى ، آرىتنوئيد مايل ، آرىاپيگلوتى ، درقى اپيگلوتى .\r\n( 119 ) - سه غضروف فرد از بالا به پائين عبارتند از : ( 1 ) اپيگلوت ( 2 ) تيروئيد ( درقى ) ( 3 ) كريكوئيد ( انگشترى ) . و يك زوج غضروف آرىتنوئيد به غضروف انگشترى متصلند .\r\n( 120 ) - اپيگلوت\r\n","page_name":" 94 ","page_number":178},
  {"content":"\r\n\r\nو اين دو ماهيچه اخير از آن طرف جناغ سينه پديد آمده‌اند كه به سوى غضروف سپرى است . در بسيارى از جانوران دو ماهيچه ديگر بر اين ماهيچه‌ها اضافه شده است .\r\nبراى فراخى دادن و گسترش حنجره دو زوج ماهيچه وجود دارد . يك زوج از آنها از عقب به طرجهارى مىرسند و با آن جوش مىخورند و وقتى منقبض مىشوند طرجهارى را بلند مىكنند و آن را به طرف عقب مىكشند . طرجهارى در اين موقع از همبستگى با غضروف سپرى دست برميدارد و در نتيجه حنجره فراخناى مىگردد . دو زوج ديگر هر دو ماهيچه به دو كناره طرجهارى مىرسند و وقتى منقبض مىشوند طرجهارى را از سپرى جدا مىسازند و آن را در پهنايش كشيدگى مىدهند و در نتيجه حنجره گسترده مىشود .\r\nماهيچه‌هائى كه تنگ گردانيدن حنجره را به عهده دارند . بقرار زيرند :\r\n1 - يك زوج ماهيچه‌اى كه از استخوان لامى مىآيد و به سپرى مىپيوندد و بعد از آن به پهنى مىگرايد و به طرف بىنام برمىگردد . هر دو كناره هريك از اين زوج ، در سمت عقب بىنام بهم مىرسند و يكى مىشوند و وقتى منقبض شدند حنجره تنگ‌تر مىشود .\r\n2 - چهار ماهيچه - كه شايد بتوان آن را به صورت دو ماهيچه مضاعف تصور كرد - در بين سپرى و بىنام قرار دارند . وقتى اين ماهيچه‌ها منقبض مىشوند قسمت پائين حنجره تنگ مىشود . گمان مىرود كه جفتى از آنها آستر و جفت ديگر رويهء اين آستر باشد .\r\n3 - ماهيچه‌هاى برهم گذار يا پوشنده كه در داخل حنجره قرار دارند و وقتى منقبض مىشوند طرجهارى را به سوى پائين مىكشند و آن را برهم مىآورند .\r\n4 - دو ماهيچه ديگر وجود دارد كه از بيخ سپرى بوجود مىآيند و اين دو ماهيچه از داخل ، از راست و چپ هر دو كناره طرجهارى و بيخ بىنام بالا مىروند و وقتى منقبض مىشوند مفصل را مىكشند و آنگاه حنجره برهم مىآيد تا در بند آوردن راه تنفس در برابر ماهيچه‌هاى سينه و حجاب مقاومت كند . اين دو ماهيچه كوچك ولى زورمندند . از اين جهت كوچكند كه براى حنجره ، تنگى فراهم نياورند و از اين لحاظ زورمندند كه در انجام دادن برهم‌گذارى حنجره و بند آوردن راه تنفس كوچك بودن خود را تلافى كنند . مسير اين دو ماهيچه چنين است :\r\nبا اندكى انحراف و به صورت مستقيم بالا مىروند و سپرى و بىنام بوسيله آنها بهم پيوسته‌اند .\r\nدو ماهيچه در زير طرجهارى قرار دارند كه زوج ماهيچه مذكور را كمك مىكنند .\r\n\r\nفصل دوازدهم - ماهيچه‌هاى حلق « 121 »\r\nبراى بخش عقبى حلق بطور كلى دو زوج ماهيچه وجود دارد كه آن را به سوى پائين\r\n\r\n\r\n","description":"","footnote":"\r\n( 121 ) - عضلات حلق شامل : ماهيچهء تنگ‌كننده فوقانى حلق ، تنگ‌كنندهء ميانى حلق ، تنگ‌كننده تحتانى حلق ، كامى حلقى و نيزه‌اى حلقى است .\r\n","page_name":" 95 ","page_number":179},
  {"content":"\r\n\r\nمىكشند . يك زوج از آنها ( تيروهيوئيد ) را در بحث ماهيچه‌هاى حنجره ذكر كرديم .\r\nزوج ديگر ( استرنوهيوئيد ) نيز مانند زوج اول از استخوان جناغ سينه روئيده است و رو به بالا مىرود و به استخوان لامى مىپيوندد و بعد از آن به بخش عقبى حلق مىچسبد .\r\nليكن ماهيچه‌هاى حلق عبارتند از دو ماهيچه پيمانه ( پالاتوفارينگئوس و استيلوفارنگوس ) كه در گلو قرار دارند و آن را در عمل بلع كمك مىكنند . اين را بدان .\r\n\r\nفصل سيزدهم - ماهيچه‌هاى استخوان لامى\r\nعده‌اى از اين ماهيچه‌ها ويژه خود استخوان لامى ( هيوئيد ) هستند . در عده‌اى ديگر ، استخوان لامى با اندام ديگرى مشترك است . ماهيچه‌هاى ويژه استخوان لامى سه زوج هستند ، بقرار زير :\r\n1 - يك زوج ماهيچه ( ميلوهيوئيد ) كه از هر دو جانب لپ‌ها ( فك اسفل ) مىآيند و به خط مستقيمى كه بر بالاى لامى است مىپيوندند و استخوان را به سوى لپ ( فك ) مىكشاند .\r\n2 - زوج ديگر ( ژينوهيوئيد ) كه منشاش از زير زنخدان است و از زير زبان عبور مىكند و به بالاترين نقطه اين استخوان مىرسد . اين زوج ماهيچه نيز استخوان لامى را به دو طرف لپ ( فك ) مىكشاند .\r\n3 - زوج سوم ( استيلوهيوئيد ) از زوائد پيكانى ( استيلوئيد ) كه نزديك گوش‌ها هستند ايجاد شده است و به سطح پائين خط مستقيمى كه بر استخوان لامى است متصل مىشوند .\r\nماهيچه‌هائى را كه استخوان لامى در آنها با اندام ديگرى مشترك است ذكر كرده‌ايم و باز توضيح خواهيم داد . « 122 »\r\n\r\nفصل چهاردهم - ماهيچه‌هاى زبان\r\nماهيچه‌هاى گرداننده زبان بتعداد نه‌تا هستند : « 123 »\r\nدر بين آنها دو ماهيچه ( استيلوگلوسوس ) پهن هستند و از زائده‌هاى پيكانى مىآيند و به هر دو كناره زبان مىچسبند .\r\n\r\n\r\n","description":"","footnote":"\r\n( 122 ) - اين سه زوج و ماهيچه‌هاى دوبطنى كف دهان را بوجود مىآورند .\r\n( 123 ) - زبان داراى دو دسته عضلات است :\r\nالف - ماهيچه‌هاى داخلى شامل ماهيچه‌هاى : عمودى - طولى فوقانى - طولى تحتانى - عرضى\r\nب - ماهيچه‌هاى خارجى شامل ماهيچه‌هاى : چانه‌اى زبانى - لامى زبانى - نيزه‌اى زبانى\r\n","page_name":" 96 ","page_number":180},
  {"content":"\r\n\r\nدو ماهيچه ديگر ( ژنيوهيوئيد ) طويل هستند و از قسمت بالائى استخوان لامى پديد آمده‌اند و به بيخ زبان چسبيده‌اند .\r\nدو ماهيچه ديگر ( هيوگلوسوس ) كه زبان را بطور مورب به حركت درمىآورند ، از ضلع پائينى استخوان لامى مبداء مىگيرند و از وسط دو ماهيچه پهن و دو ماهيچه دراز در زير زبان نفوذ مىكنند .\r\nدو ماهيچه ديگر ( ژينوگلوسوس ) از جمله ماهيچه‌هاى گرداننده زبان ، بر زبان كشيده شده‌اند و قالب آن گشته‌اند . جاى اين دو ماهيچه در زير دو ماهيچه وسطى نامبرده قرار گرفته است . رشته‌هاى اين دو ماهيچه بطور عرضى در زير زبان گسترده شده است و به تمام استخوان فك پيوسته‌اند .\r\nماهيچه نهم ماهيچه‌اى است منفرد و از دو جانب به زبان و استخوان لامى چسبيده است و يكى را به سوى ديگرى مىكشاند . بعيد نيست كه اين ماهيچه ، زبان را به صورت طويل و برآمده به حركت درآورد ، زيرا اين ماهيچه مىتواند خودبخود كشيده شود و همچنين قادر است خودبخود كوتاه شود و درهم كشد .\r\n\r\nفصل پانزدهم - ماهيچه‌هاى گردن و پس گردن\r\nماهيچه‌هاى گرداننده گردن ( ماهيچه‌هاى جناغى چنبرى پستانى ) دو زوج هستند . زوجى در طرف راست و زوج ديگر در طرف چپ گردن قرار دارند . وقتى يكى از اين زوج در يك طرف منقبض مىشود ، گردن را به صورت مورب به طرف خود مىكشد و وقتى هر دو ماهيچه كه در يك طرف هستند باهم منقبض شوند گردن به صورت مستقيم و بدون كجى به آن سوى مىگرايد . هرگاه دو جفت در هر دو طرف باهم منقبض شوند ، گردن بدون هيچ‌گونه گرايش به طرفى ، راست مىايستد .\r\n\r\nفصل شانزدهم - ماهيچه‌هاى سينه « 124 »\r\nبرخى از ماهيچه‌هاى حركت‌دهندهء سينه فقط در انبساط آن نقشى دارند و در انقباض آن موثر نيستند ، مانند حجاب حاجز كه بين اندام‌هاى تنفسى و اندام‌هاى تغذيه‌اى قرار گرفته است ، و بعدا بشرح آن مىپردازيم . يك زوج از اين ماهيچه‌ها در زير ترقوه جاى گرفته است و داراى بخشى است كه به طرف كتف امتداد يافته است . اين زوج ماهيچه زير چنبرى از طرف راست و چپ به دنده اول پيوسته است . آنها را نيز بعدا شرح مىدهيم .\r\n\r\n\r\n","description":"","footnote":"\r\n( 124 ) - ماهيچه‌هاى سينه عبارتند از : سينه‌اى بزرگ - سينه‌اى كوچك - تحت چنبرى - دندانه‌اى قدامى\r\n","page_name":" 97 ","page_number":181},
  {"content":"\r\n\r\nزوج ديگرى از ماهيچه وجود دارد كه هريك از آنها مضاعف است و داراى دو شاخه مىباشد . شاخه بالائى به گردن پيوسته است و آن را به حركت درمىآورد و شاخه پائينى سينه را حركت مىدهد .\r\nماهيچه‌اى نيز با اين شاخه مرتبط است كه آن را نيز ذكر خواهيم كرد . اين ماهيچهء آميخته با ماهيچه حركت‌دهنده سينه به دنده‌هاى پنجم و ششم چسبيده است . يك زوج ديگر در گودى شانه قرار گرفته است و با زوج علىحده‌اى كه از طرف مهره‌ها به سوى شانه مىآيد مىپيوندد و هر دو زوج همانند يك ماهيچه مىشوند و به دنده‌هاى عقبى مىچسبند .\r\nسومين زوج از ماهيچه‌هاى منبسطكننده سينه از مهره هفتم گردن و از مهره اول و دوم سينه ( پشت ) شروع مىشود و به دنده‌هاى سينه مىچسبد . اين بود ماهيچه‌هاى منبسطكننده سينه .\r\nاما ماهيچه‌هاى منقبض‌كننده سينه : برخى از آنها بطور عرضى سينه را محدود مىكند مانند حجاب حاجز كه در حال آرامش چنين عمل مىكند ، برخى نيز خودبخود انقباض را انجام مىدهند و آنها عبارتند از : يك زوج از اين ماهيچه‌ها به صورت كشيده در زير بيخ دنده‌هاى بالا قرار دارند و كار آنها كشيدن و جمع كردن است . زوج ديگر ماهيچه‌هائى هستند در كناره‌هاى دنده‌ها و در بين استخوان خنجرى و استخوان ترقوه به استخوان سينه چسبيده‌اند .\r\nاين زوج ماهيچه نيز به ماهيچه‌هاى مستقيم شكم پيوسته‌اند . اين دو ماهيچه بوسيله يك زوج ديگر تقويت مىشوند .\r\nماهيچه‌هاى ديگرى وجود دارند كه دو عمل انقباض و انبساط سينه را انجام مىدهند و آن ماهيچه‌هائى هستند كه در بين دنده‌ها قرار گرفته‌اند . ليك اگر دقيق‌تر بينديشيم ، ماهيچه منقبض‌كنده بايد غير از ماهيچه منبسطكننده باشد ، زيرا حقيقت اين است كه گرچه پنداشته‌اند بين دو دنده فقط يك ماهيچه وجود دارد ، ليكن اين ماهيچه‌ها چهارتا هستند « 125 » . اين يك ماهيچه كه مورد چنين پندارى است ماهيچه‌اى است كه از تارهاى مورب تنيده شده است و بخشى از اين تارها آستر دنده گرديده و بخش ديگر دنده را پوشانيده است . بخشى كه دنده را مىپوشاند همان است كه در طرف غضروفى دنده و در طرف ديگر دنده كه سخت است قرار گرفته است . بخش ديگر كه آستر دنده شده است وضعى كاملا متفاوت با بخش پوشاننده دارد . پس اگر چنين است و تارهاى ماهيچه‌اى ميان دو دنده به چهار شكل درآمده‌اند ، شايسته است كه ماهيچه‌ها نيز چهار باشند . هرآنچه از اين چهار ماهيچه بالاى دنده هستند انبساط دهنده و هرآنچه در زير دنده جاى گرفته‌اند انقباض‌دهنده مىباشند .\r\n\r\n\r\n","description":"","footnote":"\r\n( 125 ) - ماهيچه‌هاى بين دنده‌اى عبارتند از ماهيچه‌هاى : بين دنده‌اى خارجى - بين دنده‌اى داخلى و همچنين ماهيچه عرضى قفس سينه‌اى .\r\n","page_name":" 98 ","page_number":182},
  {"content":"\r\n\r\nبا اين حساب مجموع ماهيچه‌هاى سينه به هشتاد و هشت مىرسد . دو ماهيچه نيز وجود دارند كه يارىدهنده ماهيچه‌هاى سينه مىباشند و آن دو ماهيچه از ترقوه به طرف سر كتف مىآيند و به پهلوى اولى شانه مىچسبند و كتف را بلند مىكنند . اين عمل به باز شدن سينه كمك مىنمايد . « 126 »\r\n\r\nفصل هفدهم - ماهيچه‌هاى بازو\r\nماهيچه‌هاى بازو كه مفصل كتف را به حركت درمىآورند سه ماهيچه ( نزديك‌كننده ) هستند « 127 » و از طرف سينه به سوى مفصل مىآيند و آن را به طرف پائين مىكشند :\r\nيكى از آنها ( سينه‌اى يا صدرى كوچك ) « 128 » از زير پستان بوجود آمده است و در قسمت جلوى گريبان ترقوه به بخش جلوى بازو مىچسبد و كارش اين است كه بازو را با نوعى پائين آوردن ، به تبعيت از كتف ، به سينه نزديك كند .\r\nمبداء ماهيچه دوم از بالاترين قسمت استخوان است و در پيرامون بخش خارجى سر بازو قرار دارد و بازو را با كمى بلند كردن ، به سينه نزديك مىكند .\r\nماهيچه سوم ( سينه‌اى يا صدرى بزرگ ) « 129 » ماهيچه‌اى است بزرگ و مضاعف و از تمامى استخوان سينه منشاء گرفته است و به طرف پائين بخش جلوئى بازو مىچسبد . وقتى تارهاى قسمت بالائى اين ماهيچه به كار مىافتد بازو را به حالت بلند كردن به سينه نزديك مىسازد و وقتى تارهاى قسمت پائين به كار مىافتد بازو را با حالت رها كردن به سوى سينه به حركت درمىآورد . اگر هر دو قسمت تارها باهم به كار افتند ، بازو را در حالت افقى و بطور مستقيم به طرف سينه حركت مىدهند .\r\nعلاوه بر سه ماهيچه مذكور ، دو ماهيچه ديگر نيز وجود دارند كه از سمت تهيگاه مىآيند و داخلىتر از محل اتصال ماهيچه بزرگ و مضاعف كه از استخوان سينه بالا آمده بود ، به بازو مىچسبند . يكى از اين دو ماهيچه بزرگ است و از نزديكى تهيگاه و از دنده‌هاى عقبى مىآيد و بازو را بطور مستقيم به طرف دنده‌هاى عقبى مىكشاند . ماهيچه دوم باريك است و نه از استخوان تهيگاه ، بلكه از پوست تهيگاه مىآيد و بيشتر از اولى به وسط گرايش دارد و با وترى مىپيوندد كه از سوى پستان و به شكل مقعر بالا آمده است . اين ماهيچه يارىدهندهء ماهيچهء اول است و او را در كارش كمك مىكند . ليكن اين ماهيچه بازو را كمى به سوى عقب گرايش مىدهد .\r\n\r\n\r\n","description":"","footnote":"\r\n( 126 ) - ماهيچهء بالابرندهء كتف به گوشهء فوقانى استخوان كتف چسبيده است و طرف ديگر آن به برآمدگىهاى خلفى زائده عرضى چهار مهرهء فوقانى گردن متصل است نه به چنبر ( ترقوه ) .\r\n( 127 ) -  Adductor \r\n( 128 ) -  Pectoralis minor \r\n( 129 ) -  Pectoralis major \r\n","page_name":" 99 ","page_number":183},
  {"content":"\r\n\r\nپنج ماهيچه ديگر ( دوركننده ) « 130 » نيز وجود دارند كه مبداءشان از استخوان كتف است . يكى از آنها از استخوان كتف برخاسته است و فضاى بين ضلع بالائى كتف و حاجز را اشغال كرده است و به قسمت انتهاى خارجى سر بازو با كمى گرايش به سوى داخل نفوذ مىكند . اين ماهيچه بازو را با گسترش به سوى داخل ( از قفس سينه ) دور مىكند . دو ماهيچه ديگر از اين پنج ماهيچه از ضلع بالاتر كتف بوجود آمده‌اند . يكى از آنها بزرگ است و تارهاى خود را به طرف بخش‌هاى پائين حاجز مىفرستد و فضاى بين حاجز و دنده پائين‌تر را اشغال مىكند و از آن طرف خارجى به سر بازو مىچسبد و بازو را با گرايش ، بسوى خارج دور مىسازد . ماهيچه دوم چنان به آن پيوسته است كه گوئى جزئى از آن است و در آن نفوذ مىكند و كارش نيز مانند آن است ، ليكن اين ماهيچه با سر كتف بسيار پيوند نشده است بلكه بطور مورب به سطح بازو چسبيده است و بازو را به سوى خارج گرايش مىدهد .\r\nماهيچه چهارم « 131 » ماهيچه‌اى است كه فرورفتگى استخوان كتف را اشغال كرده است و وترهايش به بخش‌هاى درونى سر استخوان بازو چسبيده است و اين ماهيچه بازو را به سوى عقب مىچرخاند . ماهيچه پنجم ماهيچه‌اى است كه مبداء آن از قسمت پائين ضلع تحتانى كتف است و وتر آن به قسمت فوقانى محل اتصال ماهيچه بزرگى كه از تهيگاه بالا آمده است مىچسبد . كار اين ماهيچه آن است كه سر بازو را به طرف بالا بكشاند .\r\nبراى حركت بازو ماهيچه ديگرى نيز وجود دارد كه ماهيچه دوسر است ( عضله دالى ) « 132 » و دو كار انجام مىدهد و در كار ديگرى نيز شركت دارد . اين ماهيچه دوسر از پائين ترقوه و از گردن مىآيد و سر بازو را در بر مىگيرد و به محلى نزديك مىشود كه در آنجا وتر ماهيچه بزرگ كه از سينه به بازو رسيده است به بازو مىپيوندد و گفته‌اند يكى از دو سر آن در داخل قرار دارد و بازو را با كمى كجى به سوى داخل گرايش مىدهد و سر ديگر آن از خارج و بر قسمت پائين پشت كتف قرار دارد و بازو را با كمى كجى به سوى خارج حركت مىدهد . هرگاه هر دو سر اين ماهيچه در داخل و خارج باهم به كار افتند بازو بطور مستقيم بلند مىشود .\r\nبرخى عقيده دارند كه علاوه بر ماهيچه‌هاى ذكر شده ، دو ماهيچه ديگر نيز وجود دارند كه در حركت بازو سهيمند . مبداء يكى از آنها پستان است و ديگرى در مفصل كتف قرار دارد و ممكن است با ماهيچه آرنج همكارى كنند .\r\n\r\n\r\n","description":"","footnote":"\r\n( 130 ) -  Abductor \r\n( 131 ) -  Subscapularis \r\n( 132 ) -  Deltoid M . \r\n","page_name":" 100 ","page_number":184},
  {"content":"\r\n\r\n\r\nفصل هيجدهم - ماهيچه‌هاى ساعد\r\nماهيچه‌هائى كه ساعد بوسيله آنها حركت مىكند ازاين‌قرارند :\r\n1 - ماهيچه‌هاى تاكنندهء ساعد « 133 » .\r\n2 - ماهيچه‌هاى بازكننده « 134 » . اين دو ماهيچه بر روى بازو قرار دارند .\r\n3 - ماهيچه‌هائى كه ساعد را رو به زمين مىخوابانند .\r\n4 - ماهيچه‌هائى كه ساعد را پشت به زمين مىخوابانند . اين دو ماهيچه بر روى بازو قرار ندارند . « 135 »\r\nماهيچه‌هاى بازكننده يك زوج هستند كه مبداء هريك از آنها در زير قسمت جلوئى بازو و دنده پائين و كتف است و به بخش‌هاى داخلى آرنج پيوسته است . اين يك ماهيچه ساعد را با گرايش به سوى داخل باز مىكند . ماهيچه دوم از محل گودى بازو مىآيد و به بخش‌هاى بيرونى آرنج مىپيوندد و ساعد بوسيله آن با گرايش بسوى خارج باز مىشود .\r\nاگر هر دو ماهيچه مذكور باهم به كار افتند ساعد را بطور مستقيم و بدون تمايل به طرفى ، باز مىكنند .\r\nماهيچه‌هاى تاكننده نيز يك زوج است . يكى از آنها بزرگتر از ديگرى است و مبداء آن از زند در پائين كتف و از غرابى است « 136 » و از هريك از اين دو محل ، يك سر آن منشاء مىگيرد . اين ماهيچه به داخل بازو مىآيد و وترى از عصب را به قسمت جلوى زند زيرين پيوند مىدهد . ساعد بوسيله اين ماهيچه با گرايش به سوى داخل تا مىشود . ماهيچه دوم از اين زوج ، از سطح عقبى باز و شروع مىشود و داراى دو سر گوشتى است كه يكى از آن در عقب و ديگرى در جلوى بازو است و در طول خود كمى آستر مىشود تا به بخش جلوى زند زيرين مىرسد و در نتيجه ، بخشى كه ساعد را به طرف خارج بدن مىكشد به قسمت پائين زند و بخشى كه ساعد را به سوى داخل بدن مىكشد به قسمت بالاى زند مىرسد ، تا كشش به‌طور محكم‌تر انجام گيرد . ساعد بوسيله همين ماهيچه است كه با گرايش ، به سوى خارج تا مىشود . وقتى دوتا از اين زوج ماهيچه‌ها باهم به كار مىافتند ، ساعد را بطور مستقيم و بدون گرايش به طرفى مىبندند .\r\n\r\n\r\n","description":"","footnote":"\r\n( 133 ) -  Flexor \r\n( 134 ) -  Extensor \r\n( 135 ) - ماهيچه‌هائى كه ساعد و كف دست را رو به زمين مىخوابانند بنام ماهيچه‌هاى درون‌گرداننده و ماهيچه‌هائى كه ساعد و كف دست را به طرف بالا متوجه مىكنند بنام عضلات برون‌گرداننده خوانده مىشوند .\r\n( 136 ) - نسخه انگليسى : از زائدهء غرابى و بالاى حفرهء گلنوئيد كتف\r\n","page_name":" 101 ","page_number":185},
  {"content":"\r\n\r\nماهيچه ديگرى در ساعد وجود دارد كه به نظر مىرسد جزئى از ماهيچه تاكننده باشد كه در سطور بالا ذكر شد و اين ماهيچه آستر هر دو ماهيچه بازكننده ساعد است و استخوان بازو را دربرگرفته است .\r\nماهيچه‌هائى كه بوسيله آنها ساعد پشت به سوى زمين مىنمايد ( ماهيچه باطحه ) « 137 » يك زوج هستند . يكى از آنها از خارج در فاصله دوزند قرار گرفته و بدون وتر به زند زبرين پيوسته است . آن ديگرى كه باريك و دراز است از بخش فوقانى سطح راس باز و پديد مىآيد و بخش اعظم آن در ساعد عبور مىكند و در آن داخل مىشود تا به مچ نزديك مىگردد و به قسمت داخلى انتهاى زند زبرين مىرسد و بوسيله وترى غشائى به زند زبرين مىپيوندد . ماهيچه‌هائى كه ساعد را روى به زمين مىكنند ( مكبه ) « 138 » يك جفت هستند و در خارج ساعد قرار دارند .\r\nيكى از اين جفت از قسمت بالا رو به داخل سر بازو شروع مىشود و در نزديكى مفصل مچ به زند زبرين مىپيوندد و ديگرى كه كوتاه‌تر از اولى است و تارهاى آن بطور عرضى نسبت به ساعد قرار دارد و عصب كنارش محكم‌تر است از خود زند زيرين شروع مىشود و در مفصل مچ به انتهاى زند زبرين مىپيوندد .\r\n\r\nفصل نوزدهم - ماهيچه‌هاى مچ\r\nماهيچه‌هائى كه مچ بوسيله آنها حركات مختلف انجام مىدهد از اين قرارند :\r\n1 - ماهيچه‌هاى تاكننده\r\n2 - ماهيچه‌هاى بازكننده\r\n3 - ماهيچه‌هاى روىانداز ( مكبه )\r\n4 - ماهيچه‌هاى پشت‌انداز ( باطحه ) « 139 »\r\nماهيچه‌هاى بازكننده « 140 » : ماهيچه‌اى كه باز شدن بوسيله آن انجام مىپذيرد ماهيچه‌اى است كه با ماهيچهء ديگرى آن‌چنان بهم پيوسته است كه گوئى هر دو يك ماهيچه هستند ، ليكن مبداء ماهيچه اول وسط زند زيرين است و وترش به انگشت شست مىپيوندد و بوسيله اين وتر ، انگشت شست از انگشت شهادت فاصله مىگيرد . ماهيچه دوم از زند زبرين شروع مىشود و وترش به اولين استخوان مچ پيوسته است ، منظورم اين است كه به نزديكى شست رسيده است . اگر اين دو ماهيچه باهم به حركت درآيند ، مچ را با كمى گرايش به طرف\r\n\r\n\r\n","description":"","footnote":"\r\n( 137 ) - برون‌گردان  ( Supinator ) \r\n( 138 ) - درون‌گردان  « Pronator » \r\n( 139 ) - حركات مچ عبارت است از تا شدن ، باز شدن ، دور شدن ، نزديك شدن ، و حركت پرگارى ( حركت دورانى ) . بيرون گرديدن و درون گرديدن مربوط به مفاصل زند زبرين - زند زيرين است .\r\n( 140 ) -  Extensor \r\n","page_name":" 102 ","page_number":186},
  {"content":"\r\n\r\nزمين باز مىكنند و هرگاه ماهيچه دوم به تنهائى به كار افتد مچ پشت به زمين مىگردد . در صورتى كه ماهيچه اول به تنهائى حركت كند ، انگشت شست و انگشت شهادت را از هم دور مىسازد . براى باز شدن مچ ماهيچه ديگرى نيز وجود دارد كه در سطح خارجى زند زبرين جايگزين است . منشاء اين ماهيچه بخش‌هاى پائين سر بازو است و وتر دوسرى از آن خارج مىشود كه در قسمت جلوى انگشت ميانى و انگشت شهادت بوسط كف دست مىپيوندد و سر وترهاى آن در مچ به زند زبرين تكيه مىكند . اين ماهيچه مچ را رو به زمين باز مىكند .\r\nماهيچه‌هاى تاكننده : ماهيچه‌هائى كه مچ بوسيله آنها حالت بسته شدن به خود مىگيرد عبارتند از : يك جفت ماهيچه‌اى كه در قسمت خارجى ساعد جاى گرفته‌اند و يكى از آن‌ها بر بالاى ديگرى قرار دارد . ماهيچهء پائينى از راس رو به داخل بازو شروع مىشود و در جلوى انگشت كوچك در كف دست پايان مىيابد . ماهيچه بالائى ، بالاتر از سر رو به داخل باز و شروع مىگردد و در كف دست در جلوى انگشت كوچك پايان مىيابد . ماهيچه ديگرى با اين دو ماهيچه همراه است كه از قسمت پائين باز و شروع مىشود . اين ماهيچه در وسط دو ماهيچه نامبرده قرار مىگيرد و داراى دو سر است كه صليب‌وار تقاطع كرده‌اند و هر دو سر آن به وسط انگشت شهادت و انگشت ميانى مىپيوندند . اگر دو ماهيچه باهم حركت كنند مچ را تا مىكنند .\r\nماهيچه‌هاى عامل بر روى افتادن و بر پشت افتادن مچ همان ماهيچه‌ها هستند كه براى باز كردن و تا كردن مچ به كار مىروند . اگر يكى از دو ماهيچه مقابل هم بطور مورب به حركت افتد يكى از دو حالت باز شدن و يا تا شدن مچ پيش مىآيد . چنانچه ماهيچه‌اى كه در جلو انگشت خنصر به كف دست پيوسته است به تنهائى حركت كند كف دست را برميگرداند و در صورتى كه ماهيچه شست - كه بعدا آن را ذكر خواهيم كرد - به اين ماهيچه كمك كند ، كف دست تماما پشت به طرف زمين برميگردد و اگر ماهيچه‌اى كه در جلو انگشت شست به مچ پيوسته است به تنهائى حركت كند كف دست را كمى رو به زمين مىنمايد و در حالتى كه ماهيچه خنصر - كه بعدا آن را ذكر خواهيم كرد - با اين ماهيچه همكارى كند ، كف دست به كلى رو به طرف زمين گرايش مىيابد . اين را بايد بدانى .\r\n\r\nفصل بيستم - ماهيچه‌هاى انگشتان دست\r\nبرخى از ماهيچه‌هائى كه انگشتان دست را به حركت درمىآورند در كف دست و برخى ديگر در ساعد قرار دارند ، چه اگر همه آنها در كف دست بودند كف دست بواسطه زيادى گوشت سنگين مىشد و چون ماهيچه‌هاى مچ از انگشتان دور بودند مىبايست براى رسيدن به انگشتان ، وترهاى درازى داشته باشند و اين وترها نيز به محافظى نيازمند بودند . وترها گذشته از اينكه نيرومند و به شكل مستدير هستند ، بوسيله غشاهائى پوشيده شده‌اند كه آنها را مانند\r\n\r\n","description":"","footnote":"","page_name":" 103 ","page_number":187},
  {"content":"\r\n\r\nقلعه‌اى محافظت مىكنند . اين وترها همواره مستديرند مگر در حالتى كه نيازى به پهن شدن داشته باشند و وقتى پهن مىشوند اندام حركت‌كننده را به خوبى و بطور مناسب در بر مىگيرند .\r\nتمام ماهيچه‌هائى كه انگشتان بوسيله آنها باز مىشوند و همچنين همه ماهيچه‌هائى كه انگشتان را به طرف پائين به حركت درمىآورند بر ساعد قرار دارند . ماهيچه‌اى كه انگشتان را باز مىكند در وسط سطح ساعد قرار گرفته است . اين ماهيچه از بخش برآمدهء انتهاى پائين بازو برخاسته است و چهار وتر را به چهار انگشت وصل مىكند . همين چهار وترند كه انگشتان را حالت باز شدن مىدهند . ماهيچه‌هائى كه انگشتان را به طرف پائين گرايش مىدهند سه‌تا هستند و هر سه در كنار ماهيچه بازكننده بهم متصل شده‌اند . يكى از اين سه ماهيچه در بين دو برجستگى سر بازو كه به طرف بيرون است از بخش ميانى منشاء گرفته است و دو وتر آن به انگشت كوچك و انگشت بنصر مىرسد . ماهيچه ديگر مانند ماهيچه سوم از نوع مضاعف است و مبداء هر دو ماهيچه مضاعف مزبور از بخش پائينى دو برجستگى سر بازو به سوى داخل و انتهاى زند زيرين است . اين ماهيچه دو وتر خود را به طرف انگشت ميانى و انگشت شهادت فرستاده است . ماهيچه سوم كه يكى از دو ماهيچه مضاعف است از بالاترين نقطه زند زبرين پديد مىآيد و وترى را به طرف انگشت شست گسيل مىدارد . ماهيچه سوم با ماهيچه ديگرى همراه است كه يكى از دو ماهيچه حركت‌دهنده مچ مىباشد و آن را ذكر كرده‌ايم . مبداء اين ماهيچهء همراه ، از وسط زند زيرين است و وتر آن انگشت شست را از انگشت شهادت دور مىسازد .\r\nماهيچه‌هائى كه انگشتان دست مىتوانند بوسيله آنها به حالت بسته درآيند در دو موضع قرار دارند : برخى از آنها در درون كف دست و برخى ديگر بر ساعد جاى گرفته‌اند . ماهيچه‌هاى تا كننده سه ماهيچه‌اند كه بر روى همديگر قرار گرفته‌اند و بر ساعد جاى دارند . حجيم‌ترين آنها ماهيچه‌اى است كه در زير دو ماهيچه ديگر مخفى شده است و به استخوان زند زيرين چسبيده است ، چه ، هر اندامى كه كار بيشترى دارد بايد جاى امن‌ترى داشته باشد . اين ماهيچه بزرگ از وسط سر رو بخارج بازو شروع مىشود ، به طرف داخل مىآيد ، عبور مىكند و وتر خود را پهن مىسازد و آن را به پنج قسمت تقسيم مىكند و هريك از اين پنج وتر را بدرون يكى از انگشتان مىفرستد . هريك از چهار وترى كه به انگشتان غير از شست مىرسد ، به مفصل اول و سوم انگشت مربوط حالت بسته شدن را مىدهد ، زيرا مفصل اول با ماهيچه تاكننده‌اى بستگى دارد كه به مفصل پيچيده شده است و مفصل سوم از آن روى كه ، سروتر به آن مىرسد و به او مىچسبد . ليكن وترى كه به انگشت شست مىرسد به مفصل دوم و مفصل سوم آن انگشت مىپيوندد و هر دو مفصل را حالت بسته شدن مىدهد .\r\nماهيچه دوم كه بالاتر از ماهيچه بزرگ و پائينى و در وسط سه ماهيچه است ، از ماهيچه پائينى كوچكتر است و از انتهاى داخلى به داخل باز و پيش مىرود و كمى به زند زيرين\r\n\r\n","description":"","footnote":"","page_name":" 104 ","page_number":188},
  {"content":"\r\n\r\nمىپيوندد و از مرز مشترك بين كناره داخلى و خارجى سطح فوقانى زند زبرين عبور مىكند و بعد از رسيدن به نزديكى انگشت شست رو به داخل مىرود و وترهائى به مفاصل وسطى چهار انگشت غير شست مىرساند تا بتوانند عمل بسته شدن را انجام دهند . شاخه‌اى از وتر به شست مىرود كه اين وتر نه از اين ماهيچه ، بلكه از جاى ديگرى آمده است . ماهيچه اول كه همان ماهيچه بزرگ است بعد از شروع مرحله اول ، منشاء ديگرى دارد كه از راس زند زيرين و زند زبرين است و مبداء ماهيچه دوم از راس زند زيرين مىباشد . انگشت شست فقط داراى يك ماهيچه براى بسته شدن است . ليكن هريك از چهار انگشت ديگر واجد دو ماهيچه براى اين كار هستند ، زيرا اين چهار انگشت به بسته شدن بيشتر مىپردازند و بيشترين عمل شست ، باز شدن و دور شدن از انگشت شهادت است .\r\nماهيچه سوم از اين سه ماهيچه ، عمل بستن انگشتان را برعهده ندارد ، ليكن وترهاى خود را به درون كف دست مىفرستد و در آنجا پخش مىكند تا كف دست داراى حس باشد و تا اينكه موى بر آن نرويد و بخش وسطى آن را استوارى بخشد و همچنين كف دست را در كنش‌هائى كه نشان مىدهد يارى و تقويت كند . اين بود بحث درباره ماهيچه‌هائى كه در مچ قرار دارند .\r\nماهيچه‌هائى كه در خود كف دست قرار دارند هيجده تا هستند ، بقرار زير « 141 » :\r\nبرخى از اين ماهيچه‌ها بر روى ديگرى جاى مىگيرد و همراه آن دو رديف تشكيل مىدهد . رديف پائين در داخل كف و رديف بالا به طرف پوست قرار گرفته است .\r\nرديف داخلى ( يا پائينى ) از هفت ماهيچه تشكيل شده است . عمل پنج ماهيچه از ماهيچه‌هاى اين رديف گرايش دادن انگشتان پنج‌گانه به طرف بالاست . در بين اين پنج ماهيچه ، خاستگاه ماهيچه ويژه انگشت شست اولين استخوان از استخوان‌هاى مچ است . ماهيچه ششم كوتاه و پهن است و تارهاى آن مورب مىباشد . سر اين ماهيچه در نزديكى انگشت ميانى به استخوان كف دست چنگ مىزند و وتر آن انگشت شست را مىگيرد و اين انگشت را به طرف پائين به حركت وامىدارد . مبداء ماهيچه هفتم كه به انگشت خنصر مىرسد نزديكترين استخوان از استخوان‌هاى كف دست به انگشت كوچك است . گرايش انگشت كوچك به سوى پائين بوسيله اين ماهيچه صورت مىگيرد . هيچيك از اين هفت ماهيچه ، حالت بسته شدن را به انگشتان نمىدهد . كار پنج ماهيچه از اين رديف بلند كردن انگشتان و كار دو ماهيچه ديگر پائين آوردن انگشتان است .\r\nماهيچه‌هاى رديف دوم كه در بالا قرار دارند و ليكن در زير ماهيچه‌اى هستند كه\r\n\r\n\r\n","description":"","footnote":"\r\n( 141 ) - ماهيچه‌هاى كف دست بنا به معلومات امروزه بتعداد 19 عدد هستند .\r\n","page_name":" 105 ","page_number":189},
  {"content":"\r\n\r\nبر وسط كف دست گسترده است ، يازده ماهيچه هستند كه جالينوس اولين‌بار آنها را كشف كرده است . هشت ماهيچه از آنها به صورت چهار زوج درآمده‌اند كه هر زوجى با مفصل اول يكى از انگشت غير شست به شكل انفرادى پيوسته است . فرد ماهيچه بالائى مفصل دربرگرفته را حالت بسته شدن مىدهد و كمى آن را حركت مىدهد و بلند مىكند . ماهيچه پائين مفصل را با نشاندن و پائين آوردن نگهميدارد . وقتى هر دو فرد يعنى يك زوج باهم حركت كنند ، انگشت را بطور مستقيم مىبندند . سه ماهيچه ديگر از اين رديف ويژه انگشت شست هستند .\r\nهمچنانكه قبلا دانستى ، يكى از آنها بسته شدن مفصل اول و دو ماهيچه ديگر بسته شدن مفصل دوم را به عهده دارند .\r\nدر پايان اين بحث به اين نتيجه مىرسيم كه در وسط هر انگشتى ماهيچه‌اى هست . سه انگشت شهادت و ميانى و بنصر هر كدام بوسيله يك ماهيچه و هريك از دو انگشت شست و خنصر بوسيلهء دو ماهيچه محافظت مىشوند . هر انگشتى بوسيلهء چهار ماهيچه بسته مىشود و بوسيلهء ماهيچه‌اى به طرف بالا گرايش مىيابد . اين را نيز بدان .\r\n\r\nفصل بيست و يكم - ماهيچه‌هاى پشت\r\nماهيچه‌هائى كه حركت پشت بوسيله آنها صورت‌پذير است دو دسته‌اند : دسته‌اى از آن‌ها پشت را به سوى عقب خميدگى مىدهد و دسته ديگر آن را بسوى جلو خم مىكند . حركات ديگر پشت متفرع از اين دو حركت مىباشند .\r\nماهيچه‌هائى كه پشت را به عقب خم مىكنند عبارتند از دو ماهيچه اصلى كه بنام ماهيچه‌هاى ويژه پشت موسومند . به نظر مىرسد كه هريك از اين دو ماهيچه اصلى از بيست و سه ماهيچه تركيب يافته باشد كه هركدام از مهره‌اى به سوى ماهيچه اصلى آمده است و از هريك از مهره‌ها - بجز مهره اول - به صورت تارهاى مورب به ماهيچه اصلى پيوسته است .\r\nوقتى اين ماهيچه‌ها به حالت معتدل و بدون افراط كشيدگى مىيابند ، پشت راست مىايستد و اگر كشيدگى آنها زياد شود پشت به سوى عقب خم مىگردد . اگر ماهيچه طرف راست يا ماهيچه طرف چپ به تنهائى حركت كند ، پشت به سوى آن ماهيچه خم مىشود .\r\nماهيچه‌هائى كه پشت را به سوى جلو خم مىكنند دو زوج هستند كه يك زوج آنها بر روى زوج ديگر قرار گرفته است . زوج بالائى از جمله ماهيچه‌هائى است كه سر و گردن را حركت مىدهند و از دو پهلوى مرى عبور مىكنند . راس پائين هر فرد از اين زوج در برخى اشخاص به پنج مهره از مهره‌هاى سينه ( پشت ) و در اكثر مردم به چهار مهره از مهره‌هاى سينه ( پشت ) متصل شده است . راس بالائى هر فردى از اين زوج به سر و گردن رسيده است . زوج ديگر كه در زير زوج ماهيچه مذكور در بالا قرار گرفته است ماهيچه‌هاى دو پشت ناميده شده است و از مهرهء دهم يا مهره يازدهم سينه ( پشت ) شروع مىشود و بسوى پائين سرازير\r\n\r\n","description":"","footnote":"","page_name":" 106 ","page_number":190},
  {"content":"\r\n\r\nمىگردد . پشت بوسيله اين زوج ماهيچه است كه مىتواند خميدگى و تا شدن كامل را به طرف جلو انجام دهد .\r\nكمر براى خم شدن بجلو و جهت برگشتن به سوى عقب بجز ماهيچه‌هاى حركت‌دهندهء پشت نيازى به ماهيچه ديگر ندارد ، زيرا كمر كه در وسط قرار گرفته است در هنگام خم گشتن و دولا شدن و برگشتن از ماهيچه‌هاى دو طرف پشت پيروى مىكند .\r\n\r\nفصل بيست و دوم - ماهيچه‌هاى شكم\r\nتعداد ماهيچه‌هاى شكم هشت‌تاست كه هريك كار سودمندى انجام مىدهد . كارهاى اين ماهيچه‌ها ازاين‌قرار است :\r\n1 - زور آوردن به محتويات احشاء براى دفع مدفوع و ادرار و همچنين خروج جنين از زهدان .\r\n2 - تقويت حجاب و كمك به آن در موقع انقباض كه تحدب پيدا مىكند .\r\n3 - گرمى بخشيدن به معده و روده بوسيله حرارت خود .\r\nيك زوج از اين هشت ماهيچه « 142 » شكم راست و بدون تاريب است و بطور مستقيم از غضروف خنجرى سرازير شده است . تارهاى اين زوج ماهيچه طولى است و به زهار پيوسته است . سر اين تارها بعدا در آنچه با زهار پيوستگى دارد گسترده مىشود . گوهر اين جفت ماهيچه شكم از ابتدا تا انتها گوشتى است .\r\nدو ماهيچه ديگر از اين هشت ماهيچه شكم « 143 » ، بطور عرضى با زوج اول متقاطع مىشود و از زير آنها كه در طول سرازير بودند مىگذرد . محل اين دو ماهيچه بالاى غشائى است كه بر تمام شكم گسترش يافته است . تقاطع تارهاى اين دو ماهيچه عرضى با تارهاى آن دو ماهيچه طولى زاويه قائمه‌اى تشكيل مىدهد .\r\nماهيچه‌هاى ديگر شكم عبارتند از دو جفت ماهيچه كه جفتى از آن در طرف راست شكم و جفت ديگر در طرف چپ شكم قرار دارند . هر زوجى از دو ماهيچه مورب تشكيل مىشود كه صليب‌وار باهم تقاطع مىيابند ، بطورى كه يكى از ماهيچه‌ها از لبه دنده رو به شكم ( شرسوف ) به زهار مىرسد و ماهيچه ديگر ، از تهيگاه به خنجرى مىآيد « 144 » و سرهاى اين دو ماهيچه از سوى راست و چپ در زهار بهم مىرسند و سرهاى دو ماهيچه ديگر در خنجرى\r\n\r\n\r\n","description":"","footnote":"\r\n( 142 ) - منظور از اين ماهيچه ،  Rectus abdominis  مىباشد\r\n( 143 ) -  Transversus abdominis \r\n( 144 ) - نسخه انگليسى : يكى از ماهيچه‌ها از استخوان خاصره به زائدهء خنجرى و ديگرى از استخوان عانه به سوى دنده‌ها كشيده شده است .\r\n","page_name":" 107 ","page_number":191},
  {"content":"\r\n\r\nبهم برميخورند . دو ماهيچه عرضى از هر طرف بر اجزاى طولى متقاطع قرار دارند و بوسيله تارهاى پهنى كه به غشاء مشابه است با ماهيچه‌هاى مستقيم اتصال مىيابند و مانند گوشتى به نظر مىرسند . دو جفت اول بر بالاى جفت طولى جاى مىگيرند كه آنها نيز بنوبهء خود بر دو ماهيچه عرضى نهاده شده‌اند .\r\n\r\nفصل بيست و سوم - ماهيچه‌هاى بيضه‌ها\r\nدو بيضه مرد داراى چهار ماهيچه است . هر بيضه‌اى براى اينكه نگهدارى و حمل شود و بيش از حد به پائين نيفتد به دو ماهيچه « 145 » نيازمند است . ليكن بيضه زنان ( تخمدان ) مانند بيضه مردان برآمده و فروهشته نيست و هريك از آنها را يك ماهيچه بسنده است « 146 » .\r\n\r\nفصل بيست و چهارم - ماهيچه‌هاى مثانه\r\nبدانكه در دهانه مثانه ماهيچه‌اى « 147 » موجود است كه مثانه را در خود گرفته است و تارهاى خود را بر دهانه آن گسترده است و اين بدين منظور است كه اگر اراده كند ، ادرار را متوقف سازد و اگر بخواهد ادرار را بيرون بريزد ، از حالت بسته بودن به سست شدن انجامد . آنگاه ماهيچه‌هاى شكم بر مثانه فشار مىآورند و ادرار بوسيله مجراى ادرارى بيرون مىجهد .\r\n\r\nفصل بيست و پنجم - ماهيچه‌هاى آلت تناسلى مرد ( ذكر )\r\nماهيچه‌هائى كه حركت ذكر بوسيله آنها انجام مىپذيرد دو زوج « 148 » هستند :\r\nيك زوج از اين دو جفت دو كناره ذكر را در طول آن در بر مىگيرند . وقتى اين دو ماهيچه كشيدگى مىيابند مجرا را فراخى و گشايش مىدهند و منفذ به خط مستقيم قرار مىگيرد و منى به آسانى در آن جريان مىيابد .\r\nزوج دوم ماهيچه‌هائى هستند ( وركى غارى ) كه از استخوان زهار برخاسته‌اند و بطور مورب به بيخ ذكر پيوسته‌اند . وقتى اين ماهيچه‌ها بطور معتدل انقباض مىيابند ، ذكر راست برميخيزد . اگر انقباض زيادتر باشد ذكر را به سوى عقب ( سطح شكم ) گرايش مىدهند .\r\nدر صورتى كه يكى از اين دو ماهيچه منقبض شود ، ذكر بسوى آن ماهيچه گرايش مىيابد .\r\n\r\n\r\n","description":"","footnote":"\r\n( 145 ) -  Cremaster , dartos \r\n( 146 ) - تخمدان‌ها فاقد ماهيچه هستند .\r\n( 147 ) -  Sphincter , urethrae \r\n( 148 ) -  Bulbos pongiosus \r\n","page_name":" 108 ","page_number":192},
  {"content":"\r\n\r\n\r\nفصل بيست و ششم - ماهيچه‌هاى مقعد\r\nماهيچه‌هاى مقعد چهارتاست . يكى از آن ماهيچه‌ها به دهانه مقعد چسبيده است و با گوشت مقعد چنان درآميخته است كه ماهيچه لب با لب ديگر درمىآميزد . اين ماهيچهء دهانه‌اى ، چين‌هاى سوراخ مقعد را بشدت مىفشارد و با اين فشار بقاياى مدفوع را بيرون مىفرستد . ماهيچه دوم بيشتر از ماهيچه اول به داخل مقعد فرورفته است و محل آن در طول بدن بالاتر از ماهيچه اولى است . به نظر مىرسد كه اين ماهيچه درونىتر داراى دو سر است و هر دو سر آن در واقع به بيخ ذكر چسبيده است . ماهيچه‌هاى سوم و چهارم مقعد عبارت از يك جفت ماهيچه‌هاى مورب هستند كه بالاتر از اولى و دومى قرار گرفته‌اند . اين دو ماهيچه مقعد را به سوى بالا برمىدارند و نمىگذارند مقعد در هنگام سست شدن بيرون جهد .\r\n\r\nفصل بيست و هفتم - ماهيچه‌هاى ران\r\nماهيچه‌هاى ران به ترتيب حجم و اهميتشان عبارتند از :\r\n1 - ماهيچه‌هاى بازكننده ران كه بزرگترين ماهيچه ران است .\r\n2 - ماهيچه تا كننده ران .\r\nاين دو ماهيچه از اين روى بزرگ‌تر از ساير ماهيچه‌ها هستند كه مهمترين و ارزنده‌ترين اعمال ران را كه همان باز شدن و بسته شدن است به عهده دارند ؛ ماهيچهء بازكننده نيز از آن روى از ماهيچه تا كننده بزرگتر است كه حالت باز شدن براى ران بهتر و بيشتر از حالت تا شدن مورد نياز است ، زيرا كه برخاستن به باز شدن نياز دارد .\r\n3 - ماهيچه دوركننده ران از تن .\r\n4 - ماهيچه نزديك‌كننده ران به طرف داخل .\r\n5 - ماهيچه گردانندهء ران كه چرخش ران به اطراف بوسيله آن صورت مىگيرد .\r\nماهيچه‌هائى كه باز شدن ران بوسيله آنها ميسر مىگردد عبارتند از :\r\nالف - ماهيچه‌اى كه پوشش استخوان زهار و استخوان سرينى است و از داخل و از عقب بر تمام ران پيچيده است و از هر دو سوى تا زانو مىرسد . اين ماهيچه بزرگترين ماهيچه تن است . تارهاى اين ماهيچه از منشاهاى مختلف پديد آمده‌اند و به اين جهت هم اين بزرگترين ماهيچه بدن كنش‌هاى مختلف و متنوعى نشان مىدهد . مبداء تارهاى اين ماهيچه بقرار زير است : برخى از تارهاى اين ماهيچه از قسمت پائين استخوان زهار مىآيند و ران بوسيله آنها به طرف داخل گرايش مىيابد ؛ عده‌اى از آنها كمى بالاتر از قسمت پائين استخوان زهار منشا مىگيرند و ران بوسيله آنها فقط به طرف بالا بلند مىشود ؛ مبداء گروهى\r\n\r\n","description":"","footnote":"","page_name":" 109 ","page_number":193},
  {"content":"\r\n\r\nديگر از تارها بسيار بالاتر از منشاء تارهاى مذكور است و ران بوسيلهء آن‌ها به طرف داخل بلند مىشود : سرانجام تارهاى ديگر ماهيچهء ران از استخوان سرينى آمده‌اند و ران بوسيله آنها به صورت مستقيم و مناسب باز مىشود .\r\nب - دومين ماهيچه‌اى كه باز شدن را ميسر مىسازد ماهيچه‌اى است كه در سمت عقب ، تمام مفصل سرين را پوشانيده است . اين ماهيچه داراى سه شاخه و دو جانب است .\r\nشاخه‌هاى سه‌گانه آن از تهيگاه و سرين و دنبالچه آمده‌اند . دو شاخه از آن‌ها گوشتى و شاخهء سوم غشائى است و هر دو جانب اين ماهيچه به بخش عقبى سر ران پيوسته‌اند . اگر يكى از اين دو جانب به تنهائى ران را كشش دهد ، ران به سوى كشنده باز مىشود و هرگاه هر دو جانب در كشيدن ران مشاركت كنند ، ران بطور مستقيم باز مىشود .\r\nج - سومين وسيله باز كردن ران ماهيچه‌اى « 149 » است كه مبداء آن سرتاسر سطح استخوان تهيگاهى است .\r\nاين ماهيچه بوسيله قسمت بالائى زائده بزرگ ( بنام طروخ ) به طيراعظم « 150 » پيوسته است و كمى به سوى جلو كشيده شده است . اين ماهيچه ران را با گرايش به سوى داخل باز مىكند .\r\nد - ماهيچه چهارم « 151 » ماهيچه‌اى است كه در آغاز به بخش پائين زائدهء كوچكتر مىپيوندد « 152 » و بعد سرازير مىشود و همان كار را انجام مىدهد كه ماهيچه سوم به عهده دارد . ليكن ران بر اثر عمل اين ماهيچه اندكى باز مىشود و بسيار گرايش پيدا مىكند « 153 » .\r\nماهيچه چهارم مشابه ماهيچه سوم است و مبداء آن در بخش پائين‌تر ، سطح استخوان رستنگاهى است .\r\nه - ماهيچهء پنجم ماهيچه‌اى است كه با گرايش به سوى عقب از استخوان سرينى برخاسته است و دو كار را به عهده دارد : نخست اينكه ران را با كمى گرايش بسوى عقب باز مىكند ، دوم اينكه ران را بعد از بازكردن بطور مناسب به طرف داخل گرايش مىدهد .\r\nماهيچه‌هائى كه تا شدن ران بوسيله آنها انجام مىگيرد عبارتند از :\r\nالف - ماهيچه مستقيم كه دو منشاء دارد . منشاء اول آن قسمت انتهائى پشت و منشاء\r\n\r\n\r\n","description":"","footnote":"\r\n( 149 ) -  Gluteus minimus \r\n( 150 ) - تروكانتر  ( Trochanter )  به معناى چرخندهء دو برجستگى بزرگ و كوچك بر روى انتهاى فوقانى استخوان است .\r\n( 151 ) -  Gluteus medius \r\n( 152 ) - برجستگى بزرگ ، بزرگ مىچسبد .\r\n( 153 ) - نسخه انگليسى : ران بر اثر عمل اين عضله بيشتر از آنكه بازگردد جمع مىشود .\r\n","page_name":" 110 ","page_number":194},
  {"content":"\r\n\r\nدوم استخوان تهيگاهى است . اين ماهيچه به زائده كوچك رو به داخل متصل است . ران بوسيله اين ماهيچه با كمى گرايش به سوى داخل به حالت تا شدن درمىآيد .\r\nب - ماهيچه‌اى كه منشاء آن استخوان زهار است و به بخش پائين زائده كوچك پيوسته است .\r\nج - ماهيچه‌اى كه بطور مورب به طرف زائدهء كوچك كشيده مىشود و به نظر مىرسد كه جزئى از زائده بزرگ باشد .\r\nد - ماهيچه‌اى كه مبداء آن بخشى است كه از استخوان تهيگاه بطور راست برآمده و بلند شده است . اين ماهيچه با اينكه وسيله بسته شدن ران است ساق را نيز مىكشاند .\r\nبرخى از ماهيچه‌هائى را كه ران بوسيله آنها به سوى داخل روى مىآورد در بحث ماهيچه‌هاى بازكننده و تاكننده ذكر كرديم . براى اين نوع حركت ماهيچه‌اى وجود دارد كه از استخوان زهار مىرويد ، بسيار دراز مىشود و به زانو مىرسد .\r\nماهيچه‌هائى كه ران بوسيله آنها به طرف خارج روى مىآورد دوتا هستند كه يكى از آنها از استخوان پهن مىرويد .\r\nماهيچه‌هائى كه ران بوسيله آنها مىتواند بچرخد دوتا هستند « 154 » . يكى از آنها « 155 » از سطح رو بخارج استخوان زهار و ديگرى « 156 » از سطح رو به داخل آن سر برآورده است .\r\nاين دو ماهيچه بطور مورب و در نزديكى بخش عقبى زائده بزرگ ، در يك فرورفتگى بهم مىرسند . وقتى يكى از اين دو ماهيچه به تنهائى ران را مىكشد ، ران با كمى باز شدن به طرف آن مىپيچد . اين را بايد بدانى .\r\n\r\n\r\n","description":"","footnote":"\r\n( 154 ) - چرخش جانبى ران توسط عضلات مربع رانى  « Quadratus femoris »  ، خياطه  « Sartorius »  ، سدادى داخلى  « Obturator internus »  ، سدادى خارجى  « Obturator externus »  ، دوقلو  « Gemellus »  ، سرينى بزرگ  « Gluteus maximus »  ، كشنده پهن نيام  « Tenor fascia lata »  ، قسمتهاى خلفى سرينى ميانى  « Gluteus medius »  و سرينى كوچك  « Gluteus minimus »  صورت مىگيرد .\r\n( 155 ) - سدادى خارجى\r\n( 156 ) - سدادى داخلى\r\n","page_name":" 111 ","page_number":195},
  {"content":"\r\n\r\n\r\nفصل بيست و هشتم - ماهيچه‌هاى ساق و زانو\r\nماهيچه‌هاى حركت‌دهندهء مفصل زانو عبارتند از سه ماهيچه‌اى كه در بخش جلوى ران قرار دارند و بزرگترين ماهيچه‌هاى ران هستند . عمل اين سه ماهيچه بازكردن است و اختصاصات آنها بشرح زير مىباشد :\r\nالف : يكى از آنها « 157 » همانند ماهيچه مضاعف است و داراى دوسر ( بطن ) مىباشد .\r\nيك سر آن از زائده بزرگ شروع مىشود و سر ديگر از قسمت جلوى ران مىآيد . سر دوم داراى دو كناره است ، يكى از آن دو كناره قبل از تبديل شدن به وتر ، گوشتى است و به استخوان‌هاى زانو پيوسته است . كنارهء ديگر آن غشائى است و به سطح رو به داخل ران چسبيده است .\r\nب : ماهيچه دوم « 158 » از جمله ماهيچه‌هاى حركت‌دهندهء مفصل زانو همان است كه در بحث مربوط به ماهيچه‌هاى تاكننده از آن ياد كرديم . و منظور ماهيچه‌اى است كه رستنگاه آن حاجزى است كه در استخوان تهيگاهى جاى گرفته است .\r\nج : ماهيچه سوم « 159 » ماهيچه‌اى است كه از زائده ( كنديل ) رو بخارج استخوان ران سر برآورده است .\r\nماهيچه‌هاى دوم و سوم بهم پيوسته‌اند و يكى شده‌اند و از هر دوى آنها وتر پهنى ايجاد شده است كه استخوان زانو را دربرگرفته ، آن را با استخوان‌هاى زيرين زانو بطور محكم پيوند داده است . همين وتر بعدا به اولين بخش ساق مىپيوندد . وقتى ساق در امتداد ران قرار مىگيرد ، زانو بوسيله اين وتر باز مىشود .\r\nد : علاوه بر سه ماهيچهء بازكننده مفصل زانو ماهيچه ديگرى نيز وجود دارد كه در محل رسيدن به استخوان زهار پديد آمده است . اين ماهيچه بطور مورب در سطح رو به داخل ران عبور مىكند و سرانجام با بخش رگدار قسمت فوقانى ساق جوش مىخورد و ساق بوسيله اين ماهيچه با حالت باز شده به سوى داخل روى مىآورد .\r\nه : در برخى كتب مربوط به تشريح از ماهيچه پنجمى « 160 » نيز ياد شده است كه در سطح رو بخارج ، در برابر ماهيچه چهارم قرار دارد . اين ماهيچه از استخوان سرين شروع مىشود و بطور مورب از سطح رو بخارج عبور مىكند و به قسمت رگدار بخش فوقانى\r\n\r\n\r\n","description":"","footnote":"\r\n( 157 ) - پهن ميانى  « Vastus medialis »  و پهن بينابينى  « V . intermedius » \r\n( 158 ) - راست‌رانى  « Rectus femoris » \r\n( 159 ) - پهن طرفى  « Vastus lateralis » \r\n( 160 ) - سر دراز عضله دو سر ران\r\n","page_name":" 112 ","page_number":196},
  {"content":"\r\n\r\nساق مىرسد . ماهيچه‌اى مورب‌تر از آن وجود ندارد . ساق بوسيلهء اين ماهيچه به طرف خارج روى مىآورد . اگر ماهيچه‌هاى چهارم و پنجم باتفاق در بازكردن شركت جويند ساق بطور مستقيم باز مىشود .\r\nماهيچه‌هائى كه ساق بوسيله آنها حالت تا شدن را به خود مىگيرد عبارتند از :\r\nالف ماهيچهء باريك و دراز « 161 » كه از استخوان تهيگاه و استخوان زهار برخاسته است و به منشاء ماهيچهء بازكننده ساق كه همان ماهيچه چهارم است و بر حاجز وسط تهيگاه قرار دارد نزديك مىشود . اين ماهيچه بعدا بطور مورب به داخل هر دو كنارهء زانو نفوذ مىكند و سپس سر بيرون مىآورد و به برجستگى موجود در بخش رگدار زانو مىرسد و با آن جوش مىخورد . ساق بوسيله اين ماهيچه رو به بالا كشيده مىشود و قدم را به سوى بيخ ران‌ها گرايش مىدهد .\r\nب - ماهيچه‌اى كه رو به طرف داخل دارد « 162 » .\r\nج - ماهيچه‌اى كه رو به سوى خارج است « 163 » .\r\nد - ماهيچه‌اى كه در ميان بخش‌هاى خارجى و داخلى قرار گرفته است « 164 » .\r\nساق بوسيله ماهيچه‌هائى كه در وسط و در قسمت رو بخارج هستند حالت تا شدن را با گرايش به سوى خارج به خود مىگيرد . تا شدن ساق با گرايش به سوى داخل بوسيله ماهيچه رو به داخل انجام مىپذيرد . رنگ ماهيچه رو به داخل تقريبا سبزفام است . منشاء اين ماهيچه قاعدهء استخوان سرينى است و به حالت مورب از بخش عقبى ران عبور مىكند و سرانجام در قسمت رو به داخل خود را به بخش رگدار ساق مىرساند و به آن مىچسبد .\r\nماهيچه‌هاى سوم و چهارم كه همان ماهيچه‌هاى قسمت خارجى و قسمت ميانى هستند ، هر دو نظير ماهيچه رو به داخل ، از قاعده استخوان سرينى منشاء مىگيرند و ليكن بر خلاف دومى از جانب رو بخارج ساق با بخش رگدار ساق مىپيوندند .\r\nه - ماهيچه پنجم « 165 » ماهيچه‌اى است كه در مفصل زانو جاى دارد و در زير پوشش زانو مخفى شده است و كارش همان است كه ماهيچهء ميانى بر عهده دارد .\r\nبه نظر مىرسد شايد بخشى از اولين ماهيچهء بازكننده ساق كه به ماهيچه مضاعف « 166 »\r\n\r\n\r\n","description":"","footnote":"\r\n( 161 ) - عضله راست داخلى  « Gracilis » \r\n( 162 ) - نزديك‌كننده بزرگ  « Adductor magnus » \r\n( 163 ) - نيمه وترى  « Semitendinosus » \r\n( 164 ) - نيمه غشائى  « Semimembranosus » \r\n( 165 ) - ركبى  « Popliteus » \r\n( 166 ) - خاصره‌اى پسوائى  « Iliopsoas » \r\n","page_name":" 113 ","page_number":197},
  {"content":"\r\n\r\nتعريف شده است زانو را بطور عرضى گرفته باشد . در محل بهم رسيدن اين بخش به زانو وترى بوجود آمده است كه به حقه سرين پيوسته است و آن را با جوانب خود پيوند داده است .\r\n\r\nفصل بيست و نهم - ماهيچه‌هاى مفصل قدم ( پا )\r\nماهيچه‌هائى كه مفصل قدم بوسيله آنها به حركت درمىآيد عبارتند از : ماهيچه‌هاى بردارنده و ماهيچه‌هاى فرود آورنده .\r\nماهيچه‌هاى بردارنده ماهيچه‌هائى هستند كه قدم بوسيله آنها مىتواند به طرف بالا به حركت درآيد و از دو ماهيچه تشكيل مىشوند : نخست ماهيچه بزرگ « 167 » كه در جلوى قصبهء رو به داخل ( بزرگ‌نى ) قرار دارد . اين ماهيچه از بخش رو بخارج سر قصبه داخلى مىآيد ، بر ساق مىگذرد و به سوى انگشت ابهام مىرود و به محل نزديك بيخ انگشت شست مىرسد . قدم بوسيله اين ماهيچه به سوى بالا برداشته مىشود . ماهيچه ديگر « 168 » ماهيچه‌اى است كه خاستنگاهش از سر قصبه ( درشت‌نى ) رو بخارج است . از اين ماهيچه وترى مىرويد كه به نزديكى بيخ انگشت خنصر مىپيوندد . اين ماهيچه نيز وسيله بلند شدن قدم به سوى بالاست . وقتى هر دو ماهيچه در بر داشتن قدم بطور همزمان شركت كنند ، قدم بطور مستقيم به سوى بالا به حركت مىافتد .\r\nماهيچه‌هائى كه بوسيله آنها قدم به طرف پائين فرود مىآيد عبارتند از :\r\nالف و ب : يك زوج ماهيچه‌اى « 169 » كه از سر ران شروع مىشود ، به طرف پائين سرازير مىگردد و لايه قسمت عقبى ساق را از گوشت پر مىكند . از اين دو ماهيچه وترى مىرويد كه بزرگترين وتر است و به استخوان پاشنه پيوسته است و بنام وتر پاشنه موسوم است .\r\nقدم بوسيله اين وتر ، به حالت مورب به سوى خارج كشيده مىشود و بدين‌وسيله بر زمين استوار مىماند .\r\nج : ماهيچه‌اى « 170 » كه يارىدهندهء زوج ماهيچه نامبرده در بالاست . رنگ اين ماهيچه بادنجانى است . مبداء آن سر قصبه رو بخارج است « 171 » كه از آنجا سرازير مىشود و بدون هيچ وترى ، با همان حالت گوشتى بر بالاى وتر چسبيدهء قبلى به بخش عقبى پاشنه\r\n\r\n\r\n","description":"","footnote":"\r\n( 167 ) - درشت‌نئى قدامى  « Tibialis anterior » \r\n( 168 ) - نارك‌نى طرفى  « Peroneus tertinus » \r\n( 169 ) - عضله دوقلو ( دوسر )  « Gastrocnemius » \r\n( 170 ) - نعلى  « Soleus » \r\n( 171 ) - نسخه انگليسى : منشاء آن قسمت خارجى سر استخوان نازك‌نى است .\r\n","page_name":" 114 ","page_number":198},
  {"content":"\r\n\r\nمتصل مىشود . وقتى اين دو ماهيچه يا وتر اين جفت ماهيچه « 172 » آسيبى ببينند ، قدم دچار نقص مىگردد .\r\nد : ماهيچه‌اى كه از آن دو وتر پديد آمده است . يكى از وترها وسيلهء بسته شدن قدم و ديگرى وسيلهء باز شدن شست مىباشد . اين ماهيچه چهارم در محل بهم رسيدن قصبه ( نى ) داخلى ( درشت نى ) و قصبه خارجى ( نازك‌نى ) از سر قصبه داخلى پديد مىآيد ، در بين دو قصبه سرازير مىشود و دو وتر بوجود مىآورد . يكى از اين وترها در جلوى انگشت شست به قسمت پائين مچ پا مىپيوندد و بوسيله همين وتر است كه قدم پائين مىآيد ؛ وتر ديگر كه از بخشى به غير از بخش مولد وتر اول ، از اين ماهيچه بوجود آمده است به مفصل اول انگشت شست پيوسته است و شست بوسيله اين وتر با حالت مورب به سوى داخل تن باز مىشود .\r\nه : ماهيچه‌اى « 173 » كه از سر رو بخارج ( كنديل طرفى ) ران پديد آمده است و به يكى از دو ماهيچهء چسبيده به پاشنه متصل مىگردد و بعد از رسيدن به نزديكى درون ساق از ماهيچه پاشنه جدا مىشود و وترى از آن مىرويد كه آستر « 174 » بخش پائين قدم مىشود و در سطح زيرين آن گسترش مىيابد . وضع اين ماهيچه عينا مشابه حالت ماهيچه‌اى است كه در سطح داخلى كف دست گسترده است و وظايف مشابه آن را انجام مىدهد .\r\n\r\nفصل سىام - ماهيچه‌هاى انگشتان پا\r\nماهيچه‌هائى كه انگشتان پا بوسيله آنها به حركت درمىآيند ازاين‌قرارند :\r\nالف : ماهيچه‌هائى كه انگشتان پا بوسيله آنها حالت تاشدگى مىيابند و عبارتند از :\r\n1 - ماهيچه‌اى « 175 » كه از سر رو بخارج درشت‌نى شروع مىشود ، در امتداد آن سرازير مىگردد و وترى را ايجاد مىكند كه آن نيز به دو وتر تقسيم مىشود . يكى از اين وترها وسيله بسته شدن انگشت ميانى و ديگرى وسيله بسته شدن انگشت بنصر است .\r\n2 - ماهيچه‌اى كه كوچكتر از ماهيچه اولى و منشاء آن بخش عقبى ساق است . از اين ماهيچه وترى پديد مىآيد كه بعدا به دو وتر تبديل مىشود . يكى از اين وترها براى تا كردن انگشت كالوچ ( انگشت كوچك ) و ديگرى براى بستن انگشت شست به كار مىآيد . پس از آن از هريك از دو قسمت مزبور انشعابى حاصل مىشود و دو شاخهء منشعب شده باهم درمىآميزند\r\n\r\n\r\n","description":"","footnote":"\r\n( 172 ) - منظور از وتر اين ماهيچه زردپى آشيل است .\r\n( 173 ) - كف‌پائى  « Plantaris » \r\n( 174 ) - نيام كف‌پائى  « Aponeurosis plantaris » \r\n( 175 ) - تاكننده دراز انگشتان پا  « Flexor digitorum longus » \r\n","page_name":" 115 ","page_number":199},
  {"content":"\r\n\r\nو يك وتر را بوجود مىآورند . اين يك وتر حاصل از تجمع دو انشعاب به انگشت شست مىرود و حالت تا شدن شست را ميسر مىسازد .\r\n3 - ماهيچه‌اى كه قبلا ذكر شد و آن همان ماهيچه‌اى است كه از سطح رو بخارج قصبه رو به داخل تن ( سطح خارجى درشت‌نى ) پديد مىآيد و در بين هر دو قصبه بسوى پائين مىرود . بخشى از آن براى بسته شدن قدم گسيل مىشود و بخش ديگر به مفصل اول انگشت شست مىپيوندد .\r\nاين بود تشريح ماهيچه‌هائى كه بر ساق و در بخش عقبى ساق قرار دارند و عامل حركت انگشتان پا مىشوند . تشريح‌كنندگان پيش از جالينوس به اين نكته پى نبرده بودند كه در كف پا ده ماهيچه وجود دارد . اولين تشريح‌كننده‌اى كه آن را كشف كرد جالينوس بود . ماهيچه‌هاى دهگانهء كف پا كه جالينوس كشف كرده است ازاين‌قرارند : « 176 »\r\nدر دو طرف راست و چپ هر انگشت پا يك ماهيچه وجود دارد . وقتى يكى از اين ماهيچه‌هاى انگشتى تنها به حركت درمىآيد انگشت با گرايش بسوى آن بسته مىشود و اگر هر دو ماهيچه چپ و راست باهم و بطور يكنواخت حركت كنند ، انگشت بطور مستقيم بسته مىشود .\r\nب : ماهيچه‌هائى كه بر مچ پا قرار دارند چهارتا هستند كه هركدام به انگشتى اختصاص دارد و دو ماهيچه نيز وجود دارند كه ويژه انگشت شست « 177 » و انگشت كالوچ « 178 » مىباشند و در حالت بسته شدن اين دو انگشت موثرند .\r\nتمام ماهيچه‌هائى كه وسيله تا شدن انگشتان هستند به حدى درهم نفوذ كرده‌اند و باهم درآميخته‌اند كه وقتى بيكى يا برخى از آنها آسيبى برسد و از كار بيفتد ، ماهيچه‌هاى ديگر نيز در انجام وظايف خويش سستى مىيابند تا جائى كه نمىتوانند بخش كمى از كارهاى آن ماهيچهء آسيب‌ديده و از كار افتاده را بجاى آن انجام دهند . به علت همين آميختگى است كه مىبينيم انگشتان پا همه باهم بسته مىشوند و به زحمت ممكن است كه فقط يكى از آنها را بدون شركت ديگرى ببنديم . همچنين در قدم پنج ماهيچه وجود دارند كه هريك به انگشتى تعلق دارد و انگشت بوسيله ماهيچه‌اش مىتواند بسوى خارج روى آورد . در زير اين ماهيچه‌ها ، پنج ماهيچه ديگر نيز قرار دارند كه هريك از آنها نيز متعلق به انگشتى است و هريك از اين ماهيچه‌ها انگشت متعلق به خود را در فاصلهء بين انگشتان ، به انگشت مجاور پيوند مىدهد .\r\nوقتى ماهيچه به حركت مىافتد ، انگشت به سوى داخل گرايش مىيابد . وظيفه و فوائد اين پنج ماهيچه زيرين با دو ماهيچه ويژه شست و خنصر همان وظيفه و فائدهء هفت ماهيچه\r\n\r\n\r\n","description":"","footnote":"\r\n( 176 ) - در كف پا 19 ماهيچه وجود دارد .\r\n( 177 ) - تاكننده كوتاه شست پا  « Flexor hallucis brevis » \r\n( 178 ) - تاكننده كوتاه انگشت كوچك  « Flexor minimi brevis » \r\n","page_name":" 116 ","page_number":200},
  {"content":"\r\n\r\nوسط كف دست است . همچنين ده ماهيچه مكتشفه جالينوس با ماهيچه‌هاى يازده‌گانه وسط كف كه آنها نيز از كشفيات جالينوس بوده‌اند از لحاظ حالت و فوائد مشابهند .\r\nبه اين قرار ماهيچه‌هاى تن آدمى مجموعا به پانصد و بيست و نه عدد مىرسد « 179 » .\r\n\r\n\r\n","description":"","footnote":"\r\n( 179 ) -  Gray  تعداد عضلات بدن را 682 ؛  Dutton  بتعداد 652 و  Taber  آنها را 659 عدد مىداند و بنا به نظر  Sapp  تعداد ماهيچه‌هاى بدن 501 عدد هستند .\r\n","page_name":" 117 ","page_number":201},
  {"content":"\r\n\r\n\r\nجمله سوم : عصب كه شامل شش فصل است\r\n\r\nفصل اول - گفتار ويژه‌اى راجع به عصب « 180 »\r\nعصب داراى دو فائده است : فائده ذاتى و فائده غرضى . فائده ذاتى آن در اين است كه مغز بوسيله اعصاب حس و حركت را به ساير اندام‌ها مىرساند . فائده عرضى در آن است كه اعصاب گوشت را متراكم مىگردانند و تن را تقويت مىكنند .\r\nاگر اندام‌هاى بدون حس مانند جگر و طحال و شش را آسيبى رسد ، بوسيله اعصاب ( پوشش غشائىشان ) از آن آگاه مىشوند ، چه هرچند اين اندام‌ها فاقد حس مىباشند ، ليكن در اعصابى پيچيده‌اند و غشاءهائى آنها را پوشانده است كه وقتى يكى از اين اندام‌ها بر اثر باد كردن متورم شد و يا به علت گسترش باد انبساط يافت ، سنگينى تورم و انتشار باد در اندام به اعصاب پيچيده بر آن اندام و به ريشه اين اعصاب سرايت مىكند . اعصاب بر اثر سنگينى ( فشار ) ورم انقباض حجم و بر اثر گسترش باد انبساط پيدا مىكنند و به اين ترتيب اندام‌ها را از روىآوردها آگاه مىسازند « 181 » .\r\nچنان كه معلوم و مشخص گرديده است ، منشاء اعصاب مغز است و انتهاى آنها به پوست\r\n\r\n\r\n","description":"","footnote":"\r\n( 180 ) - اعصاب رشته‌هاى متشكل از تارهاى عصبى هستند كه درازى آنها حتى تا يك متر مىرسد . اين رشته‌ها هادى تحريك‌هاى عصبى بين مغز ، مغز حرام و قسمت‌هاى مختلف بدن مىباشند .\r\n( 181 ) - تامين حساسيت اعضاى درون شكم به دو وسيله انجام مىگيرد . يكى بوسيله رشته‌هاى اعصاب نباتى خودكار كه از امعاء و احشاء و صفاق احشائى  ( Peritoneum ( vicerale  بيرون مىآيند و با آنها در ارتباط مىباشند ( موجب احساس دردهاى ويسرال مىگردند ) . ديگر ، آنكه از ديوارهء شكم و همچنين صفاق جدارى  ( Peritoneum Parietale )  و پايه و محل ارتباط امعاء و احشاء در شكم ، ريشه بند روده‌اى است كه با سلسلهء اعصاب مركزى در ارتباط مىباشند ( احساس دردهاى احشائى را باعث مىشوند ) . علت اصلى بوجود آمدن دردهاى احشائى عبارتست از ايجاد آنى و زياده از حد بالا رفتن فشار در اعضاى توخالى ، انبساط پوشش غشائى عضو و همچنين جمع شدن و انقباض‌هاى ماهيچه‌اى مىباشد .\r\n","page_name":" 118 ","page_number":202},
  {"content":"\r\n\r\nمىرسد . اعصابى كه در اندام‌هاى مجاور پوست قرار دارند ، تارهائى از خود منشعب مىسازند كه شاخه‌هاى ريز آن‌ها هستند و با پوست آميخته‌اند . مغز منشاء اعصاب است و اين منشاء بودن يا مستقيم است و يا غير مستقيم . در حالت غير مستقيم واسطه‌اى وجود دارد كه همان نخاع است . اعصابى كه مستقيما از مغز بيرون مىآيند ، اعصابى هستند كه حس و حركت را فقط به اندام‌هاى سر و صورت و احشاء درونى مىرسانند . اندام‌هاى ديگر تن ، حس و حركت را از اعصابى دريافت مىدارند كه از نخاع منشاء مىگيرند و در طول بدن پراكنده مىشوند . جالينوس توضيح داده است كه احشاء در حد زيادى مورد عنايت مغز واقع شده است و از روى اعصابى كه از مغز به احشاء رسيده است مىتوان دريافت كه مغز تا چه اندازه به رعايت احشاء اهميت داده است . آفريدگار دانا و توانا كه نامش گرامى باد ، در حفظ و رعايت وضع احشاء احتياطهائى را مرعى داشته است كه نصيب ساير اندام‌ها نيست . اين رعايت ويژه در مورد اعصاب رسيده به احشاء از آن است كه وقتى يك عصب از منشاء دور مىشود بايستى تاب‌وتوان بيشترى نصيبش شود و براى اين منظور اين عصب را بوسيله جسمى كه از لحاظ سرشت حد واسط بين عصب و غضروف است پوشانيده است . هرجا كه عصب براى رسيدن به احشاء به مسير مور بىنياز داشته است ، جسم پوشاننده آن نيز شكل جسم عصب را به خود مىگيرد . اين راه مورب و عبور از پيچ‌وخم اعصاب در سه موقع پيش مىآيد ، بشرح زير : اول در حنجره ، دوم در موقعى كه به سوى دهان راهى دارد ، سوم هنگامى كه سينه را پشت سر مىگذارد .\r\nساير اعصاب بخشندهء حس كه از مغز بيرون مىآيند بطور مستقيم و بدون كجروى به مقصد روى مىآورند ، چه راه راست ، راهى را زودتر به مقصد مىرساند . در اين راست‌روى فائده ديگر نيز وجود دارد و آن اينكه اعصاب حسى اگر نرم‌تر باشند و از همانندى سرشت منشاء خود يعنى مغز كه نرم است دور نگردند بهتر مىتوانند حس را به اندام‌ها برسانند و اعصاب راست‌رو نرم مىمانند و نيازى به سفت بودن ندارند .\r\nليكن اعصاب حركتى كه به سوى مقصد گسيل شده‌اند بايستى پيچ‌وخم‌هائى در مسير خود ببينند . كجروى راه را دور تر مىسازد و اعصاب بناچار از منشاء دور تر مىافتند و از اين روى احتياج به سفتى دارند و به اين جهت همين‌كه از منشاء دور مىشوند بتدريج سخت و سفت مىگردند .\r\nهريك از دو بخش اعصاب حسى و اعصاب حركتى كه بر يكى نرمى و بر ديگرى سفتى مقرر است ، تابع منشاء و خاستگاه خويشند . بخش اعظم اعصاب حسى از قسمت جلوى مغز منشاء گرفته‌اند و اين قسمت مغز نرم‌تر است . بخش اعظم اعصاب حركتى زادهء قسمت عقبى مغز هستند و اين قسمت مغز در سرشت خود سخت‌تر درست شده است .\r\n\r\n","description":"","footnote":"","page_name":" 119 ","page_number":203},
  {"content":"\r\n\r\n\r\nفصل دوم - اعصاب مغز و گذرگاه آن‌ها\r\n\r\nمغز رستنگاه هفت زوج عصب است\r\nبه شرح زير :\r\n\r\nزوج اول « 182 » :\r\nاين زوج عصب از انتهاى دو بطن واقع در بخش جلوئى مغز ، در محل عبور دو زائده‌اى كه شبيه نوك پستان است و حس بويائى بوسيلهء آنهاست روئيده است و دو عصب بزرگ و مجوف است . يكى از اين دو عصب از طرف راست شروع مىشود و به طرف چپ مىرود و ديگرى از طرف چپ شروع و به طرف راست روى مىآورد . اين دو عصب بعدا صليب‌وار باهم تقاطع مىيابند و پس از آن فردى كه از طرف راست آمده است به سوى كاسه چشم راست و آنكه از طرف چپ آمده است به كاسه چشم چپ راهى مىگردد . دهانهء اين دو عصب گشاد مىشود تا بتوانند رطوبتى را كه زجاجى مىنامند دربرگيرند . نه جالينوس ، بلكه تشريح‌كنندگان ديگر گفته‌اند كه اين دو عصب بدون هيچ نوع خميدگى بر تقاطع صليبى مىگذرند و گفته شده است كه فراهم آمدن اين تقاطع سه فائده دارد :\r\nفائده اول اينكه ، هرگاه مسير روحى را كه به سوى يكى از دو كاسه چشم جريان دارد آسيبى رسيد اين كاسه از ياورى مجراى روح كاسه چشم ديگر كه گرفتار آسيب نشده است محروم نگردد و آسيب چشم ، از محل چشم دور از گزند كمك لازم دريافت كند . مگر نه اين است كه هرگاه يكى از دو چشم بسته شود ، نيروى ديد چشمى كه باز است افزايش مىيابد و همچنين اگر چشمى نيمه‌باز و ديگرى تمام باز بماند ، صفاى چشم باز زيادتر مىگردد ؟\r\nعلت اين كار آنست كه اگر چشمى برهم نهاده شود ، روح بينائىدهنده به سوى چشم باز هجوم مىآورد و براى جاى دادن اين روح سوراخ عنبيه خودبخود فراخ‌تر مىگردد .\r\nفائده دوم اينكه آن يك زوج عصب كه بهم مىرسند و از هم مىگذرند ، در ضمن تقاطع يكى مىشوند . وقتى تصويرى كه پيش چشم مىآيد و سرانجام به اين مركز تقاطع كه هر دو عصب در آن شريكند مىرسد ، ديد بطور يكسان در هر دو چشم قسمت مىشود و هر دو ديده باهم و در آن واحد تصوير را در يك مرز مشترك مىبينند . علت اينكه اشخاص لوچ يك جسم را دوتا مىپندارند اين است كه يكى از كره‌هاى چشم بالاتر و يا پائين‌تر از محل طبيعى قرار دارد\r\n\r\n\r\n","description":"","footnote":"\r\n( 182 ) - زوج اول شامل دو عصب بويائى  ( N . olfactory )  و بينائى  ( N . optic )  است .\r\nعصب بويائى عصبى حسى است كه از مخاط بويائى بينى از طريق تيغهء غربالى استخوان پرويزنى وارد كاسه سر مىشود . عصب بينائى عصبى حسى است كه از بخش عصبى شبكيه چشم شروع مىشود و به داخل كاسه سر مىرود .\r\n","page_name":" 120 ","page_number":204},
  {"content":"\r\n\r\nو در اين بالا و پائين بودن ، راست‌روى به سوى محل تقاطع به هم خورده است و قبل از آنكه هر دو چشم تصوير را از مرز مشترك ببينند ، چون عصب راه خود را كج كرده است ، از مرز ديگرى غير از مرز مشترك مىبينند .\r\nفائده سوم اينكه هريك از اين دو عصب در محل تقاطع بر ديگرى تكيه داده است و به اين ترتيب همديگر را استوارى بخشيده‌اند و چنانند كه گوئى هر دو عصب در نزديكى كره چشم روئيده‌اند .\r\n\r\nزوج دوم « 183 » :\r\nمنشاء زوج دوم از هفت زوج عصب ، همان منشاء زوج اول ( درست در عقب زوج اول ) است كه ذكر شد . اين زوج دوم ، از زوج اول دور مىشود و به طرف بيرون تن متوجه مىگردد و از سوراخى كه در گودى كره چشم است بيرون مىرود و بر ماهيچه‌هاى چشم توزيع مىگردد .\r\nاين زوج عصب از آنجا كه به منشاء نزديك است و بايسته است كه نرم باشد ، براى اينكه با اين نرمى تاب حركت دادن در او باشد و با توجه به اينكه هيچ كمك و ياورى براى او نيست ، بسيار ستبر آفريده شده است تا تلافى نرمى غريزىاش را بنمايد . منظور از نبودن كمك و ياور اين است كه زوج سوم فقط براى حركت اندام بزرگى چون فك زيرين اختصاص يافته است و خود نيز در كارش به ياورى نيازمند است كه بعدا ذكر خواهيم كرد و نيروى زياده‌اى ندارد كه به زوج دوم برساند و او را يارى دهد .\r\n\r\nزوج سوم « 184 » :\r\nمنشاء زوج سوم از هفت زوج عصب مغزى ، مرز مشترك بين دو بخش عقبى و جلوئى مغز است . اين زوج عصب در ابتدا به مقدار كم با زوج چهارم درمىآميزد ، بعد از او جدا مىشود و چهار شاخه مىگردد :\r\nشاخه اول در محل ورود رگ سبات نفوذ مىكند ( رگ سبات را بعدا ذكر خواهيم كرد ) و از گردن پائين مىآيد ، از حجاب مىگذرد و در احشاء منتشر مىگردد .\r\nشاخه دوم از استخوان گيجگاهى سر برمىآورد و بعد از جدا شدن از گيجگاه با يكى از اعصاب ديگر كه از زوج پنجم جدا شده است مىپيوندد ( زوج پنجم را نيز ذكر خواهيم كرد ) .\r\n\r\n\r\n","description":"","footnote":"\r\n( 183 ) - زوج دوم در تقسيم‌بندى جديد زوج سوم به حساب مىآيد و شامل عصب محرك مشترك چشم  ( N . oculomotor )  و عصب محرك خارجى چشم  ( N . trochlear )  است .\r\nعصب محرك مشترك چشم عصبى حركتى و پاراسمپاتيك است و از شكاف فوق كاسه چشمى  ( Fissura supra orbitalis )  به كاسه چشم مىرود . عصب محرك خارجى چشم عصبى حركتى است كه از شكاف فوق كاسه چشم عبور مىكند .\r\n( 184 ) - زوج سوم شامل عصب سه شاخه ، قسمت حركتى عصب صورتى و بخشى از عصب پنوموگاستريك است .\r\n","page_name":" 121 ","page_number":205},
  {"content":"\r\n\r\nشاخه سوم از منفذى سر برمىآورد كه محل بيرون آمدن زوج دوم نيز بود . راه اين شاخه بسوى اندام‌هاى جلوئى صورت است و با زوج دوم كه به طرف كاسه چشم مىرود تا حدى همكار است . اگر اين شاخه از محل بيرون آمدن زوج اول كه توخالى است بيرون مىآمد بسيار ناگوار بود ، چه در اين صورت براى مهمترين عصب ايجاد مزاحمت مىشد و آن در زير فشار قرار مىگرفت و تجويف آن برهم مىآمد و مسدود مىگرديد . اين شاخه سوم بعد از جدا شدن سه انشعاب پيدا مىكند : انشعاب اول به طرف نقطه خروج اشك از چشم مىرود و از آنجا به ماهيچه‌هاى هر دو گيجگاه و هر دو عضله مضغى و ابرو و پيشانى و پلك مىرسد . انشعاب دوم در سوراخى كه در قسمت عقبى گوشه چشم قرار دارد فرومىرود و از آنجا به اندرون بينى روى مىآورد و در طبقه آستر شده بينى پراكنده مىشود . انشعاب سوم تا اندازه‌اى بزرگ است و از فضاى تنبوشه مانندى ( تجويف بربخى ) كه در استخوان گونه جاى دارد سرازير مىگردد و آنگاه دو انشعاب فرعى مىيابد . يكى از اين انشعاب فرعى به اندرون دهان مىآيد و در دندان‌ها توزيع مىگردد . در اين توزيع ، انشعابات زير دندان‌هاى آسيا ديده مىشود و انشعابات ساير دندانها از نظر پنهان است . لثهء زيرين نيز سهم خود را از اين توزيع مىبرد و با آن‌ها شريك است . انشعابات عرضى ديگر در بخش بيرونى اندام‌هائى مانند پوست گونه و كنار بينى و لب زيرين ريشه مىدواند . اين بود سه انشعاب از زوج سوم . شاخهء چهارم از انشعابات زوج سوم از سوراخى كه در آرواره فوقانى است عبور مىكند و به زبان مىرسد و در قشر سطحى زبان پراكنده مىشود و حس چشائى را كه ويژه زبان است به اين اندام مىبخشد و بخش زيادى آن در ريشه دندان‌هاى پائين و در لثه پائين و در لب پائين پراكنده مىشود . بخشى از اين شاخه عصب كه ويژه زبان است از عصب چشم باريكتر مىباشد ، زيرا عصب زبان سخت و عصب چشم نرم است ، عصب زبان باريك و عصب چشم ستبر است .\r\nباريكى و سختى آن يكى با نرمى و ستبرى اين ديگرى حالت تعادل بوجود آورده‌اند .\r\n\r\nزوج چهارم « 185 » :\r\nمنشاء زوج چهارم از هفت زوج عصب مغز در عقب منشاء زوج سوم واقع شده است و به قاعدهء مغز نزديك‌تر از آن است . چنان كه گفتيم اين زوج عصب در نخستين مرحله ، كمى با زوج سوم درآميخته است و بعدا از آن جدا شده است . اين عصب پس از جدا شدن از آن براى حساس كردن كام وارد آن مىشود . اين زوج عصب كوچك است و ليكن از زوج سوم سفت‌تر و سخت‌تر است ، زيرا كام و صفاق آن ( بافت پوششى ) از صفاق زبان سخت‌تر است .\r\n\r\n\r\n","description":"","footnote":"\r\n( 185 ) - شاخه حسى عصب سه شاخه .\r\n","page_name":" 122 ","page_number":206},
  {"content":"\r\n\r\n\r\nزوج پنجم « 186 » :\r\nهريك از دو عصب متعلق به زوج پنجم از اعصاب حاصل از مغز ، بخودىخود در طول به دونيم مىشود و شكل مضاعف به خود مىگيرد . به نظر بسيارى از متخصصين تشريح ، هريك از اين زوج عبارت از يك جفت عصب است . دو عصب كه زوج پنجم را تشكيل مىدهند از دو جانب مغز بيرون آمده‌اند و همانطور كه گفتيم بر اثر نصف شدن در طول ، هريك از آنها به يك جفت تبديل شده است . قسمت اول ( عصب شنوائى ) هريك از نيمهء فردها به غشائى كه آستر قسمت صماخ گوش گرديده است مىرسد و در تمام بخش‌هاى آن پراكنده مىشود و به گوش حس شنوائى مىبخشد . منشاء اين قسمت از عصب كه به غشاء درون گوش مىآيد بخش عقبى مغز است . قسمت دوم ( عصب صورتى ) هريك از نيمه فردها كه كوچكتر از قسمت اولى است از سوراخى بيرون مىآيد كه در استخوان سنگى ( خاره ) واقع شده است « 187 » .\r\nاين استخوان سنگى را يك چشم و كور نيز مىنامند ، زيرا بمناسبت داشتن پيچ‌وخم زياد در مسير خود طولانى شده است و در آخر سر از منشا دور افتاده است . اين پيچ‌وخم‌دار بودن مسير و زياد شدن مسافت براى آن است كه عصب قبل از آنكه از آن خارج شود آن‌قدر از منشا دور گردد كه سزاوار سفت شدن باشد . وقتى از سوراخ استخوان سنگى بيرون آمد با عصب زوج سوم درمىآميزد و اين بخش آميخته دو قسمت مىگردد . قسمت بيشتر آن به گونه و ماهيچه پهن آن روى مىآورد و قسمت ديگر كه باقى مانده است به ماهيچه‌هاى دو گيجگاه متوجه مىگردد .\r\nچرا حس چشائى در شاخه چهارم از جفت سوم آفرينش يافته است و حس شنوائى به جفت پنجم واگذار شده است ؟ بايد گفت ابزار شنوائى به فضاى باز نياز دارد و شايسته نيست كه راه هوا به روى آن بسته شود ، پس بايد عصب شنوائى سخت باشد و منشاء آن قسمت عقبى دماغ است و از عصب چشائى سخت‌تر است . اما ابزار چشائى بايد در محل امن و سرپوشيده باشد و به اين جهت به اندازه عصب شنوائى نيازى به سختى ندارد . و چرا براى ماهيچه‌هاى چشم تنها يك عصب و براى ماهيچه‌هاى گيجگاه عصب‌هاى زياد وجود دارد ؟ - زيرا عصبى كه نيروى بينائى را به چشم مىرساند بايد تجويف داشته باشد و براى اين منظور بايد ستبر باشد و اگر ستبر باشد بايد سوراخ چشم به مقدار زياد باز شود . آن‌وقت استخوانى كه كره چشم در آن جاى گرفته است تحمل سوراخ‌هاى متعدد را براى عصب‌هاى متعدد نداشت و به اين جهت به يك عصب منحصربه‌فرد اكتفا شده است . ليكن عصب حس شنوائى كه از استخوان سنگى مىآيد چون منشاء آن سخت است ، تحمل سوراخ‌هاى متعددى را كه عصب‌هاى متعدد از آن بيرون آيند دارد . و با اينكه عصب‌هاى حس شنوائى زيادند ليكن باريك\r\n\r\n\r\n","description":"","footnote":"\r\n( 186 ) - عصب صورتى  ( N . facial )  و عصب شنوائى  ( N . auditory )  كه در تقسيم‌بندى جديد بر ترتيب هفتمين و هشتمين زوج از اعصاب دماغى مىباشند .\r\n( 187 ) - نسخه انگليسى : - وارد سوراخ كور ( مجراى گوش داخلى ) استخوان گيجگاهى مىشود .\r\n","page_name":" 123 ","page_number":207},
  {"content":"\r\n\r\nو سخت هستند ، چه اگر ستبر بودند سنگينى و سستى در حركت آنها رخ مىداد .\r\n\r\nزوج ششم « 188 » :\r\nرستنگاه اين زوج عصب بخش عقبى مغز است و در آغاز محل پيدايش ، بوسيله غشاءها و زردپىها چنان با زوج پنجم پيوسته است كه گوئى يك عصب هستند و جدائى ندارند . بعدا از زوج پيوسته‌اش جدا مىشود و از سوراخى سر بيرون مىآورد كه در انتهاى درز لامى قرار دارد و قبل از خارج شدن از اين سوراخ به سه بخش تقسيم مىگردد و اين سه بخش كه از سوراخ انتهاى درزلامى بيرون مىآيند راه‌هاى ويژه خود را بقرار زير مىپيمايند :\r\nانشعاب اول به طرف ماهيچه‌هاى گلو و بيخ زبان روانه مىگردد تا زوج عصب هفتم را در حركت بخشى يارى كند .\r\nانشعاب دوم به سوى ماهيچه‌هاى كتف و نزديك آنها مىرسد و بيشترين قسمت آن در لاى ماهيچهء پهن كه بر بالاى كتف قرار دارد منتشر مىشود . مقدار اين بخش براى انجام وظايف خود كافى است و بدون پيوستن با عصب ديگرى راه خود را مىپيمايد و به مقصد مىرسد .\r\nانشعاب سوم از دو انشعاب ديگر بزرگتر است . اين شعبه از همان راهى كه رگ مغزى در بالا رفتن به سوى مغز مىپيمايد ، به طرف احشاء سرازير مىشود و چون راه اين دو يكى است ، اين بخش از عصب با رگ مغزى بهم پيوند يافته است . وقتى اين شعبه به حنجره نزديك مىشود ، تقسيمات ريزترى از خود جدا مىسازد كه در درون ماهيچه‌هائى كه در حنجره وجود دارند و رو به بالا قرار گرفته‌اند و حنجره و غضروف‌هاى حنجره را حمل مىكنند نفوذ مىكند .\r\nبعد از گذشتن از محل حنجره ، انشعاباتى به طرف بالا مىفرستد كه در ماهيچه‌هاى سرپائين جاى مىگيرند . وجود اين انشعابات بالارو بسيار مورد نياز است ، زيرا براى جمع شدن و بازشدن غضروف طرجهارى بايد عامل كشنده‌اى باشد كه كشش به سوى پائين صورت گيرد و بسبب همين بالا برگشتن است كه اين عصب را بازگشته نيز ناميده‌اند .\r\nچرا اين عصب از مغز سرازير مىشود و از نخاع سرچشمه نمىگيرد ؟ - زيرا اگر اين عصب نخاعى بود و مىخواست به طرف بالا رود ناچار از كجروى بود و راه راست به طرف رستنگاه خود را از دست مىداد و آنگاه توانائى آن را نداشت ، چنان كه بايد و شايد ، چيزى را به سوى پائين بكشد و در كشش محكم باشد . چرا اين عصب جزو زوج ششم عصب‌هاست ؟ - زيرا هرآنچه از عصب‌هاى نرم و نرمىگراى بودند و قبل از جفت ششم آمدند ، همگى در ماهيچه‌هاى صورت و سر و آنچه در آنهاست توزيع گرديدند . و اين راست‌روى كه براى زوج ششم وجود دارد براى زوج هفتم ميسر نمىشد ، زيرا زوج هفتم براى كجروى آفريده شده است و فائده‌اش\r\n\r\n\r\n","description":"","footnote":"\r\n( 188 ) - عصب زبانى حاقى  ( N . glossopharyngeal )  و عصب واگ  ( vag )  يا پنوموگاستريك كه در تقسيم‌بندى جديد به ترتيب نهمين و دهمين زوج از اعصاب دماغى مىباشند .\r\n","page_name":" 124 ","page_number":208},
  {"content":"\r\n\r\nدر كج‌روى است . پس چون جفت ششم مىبايست بطور مستقيم سرازير شود و اين عصب نيز بهره‌اش در خط مستقيم بود جزو زوج ششم گرديد . و از آنجا كه عصب برگشته بالارو به تكيه‌گاهى استوار نياز داشت و اين تكيه‌گاه مىبايست همانند قرقره‌اى باشد تا عصب بالارو بوسيله آن بچرخد و همچنين به عصب بالارو نزديك و هم به حالت مستقيم و سخت و نيرومند و هم صاف باشد ، براى چنين تكيه‌گاهى هيچ‌چيز بهتر و مناسبتر از شريان بزرگ ( آئورت ) نيست . پس هرآنچه از اين بخش‌ها از سوى چپ بالا مىآيد به شريان بزرگ برميخورد و بر او مىپيچد . و از آنجا كه شريان بزرگ مستقيم و ستبر است عصب براى پيچيدن به آن به پيوند محكمى بسيار نيازمند است . اما آنچه كه از اين بخش‌ها از طرف راست بالا مىرود موقعى به شريان بزرگ مىرسد كه شريان به حالت ستبرى و راستى اول نيست ، زيرا انشعاباتى از او جدا شده است و به باريكى انجاميده است و چون به سوى زير بغل گرائيده است استقامت خود را از دست داده ، كج‌روى را در پيش گرفته است . پس چاره‌اى جز اين نبود كه عصب بالارو علاوه بر اينكه بر شريان تكيه مىكند ، بوسيله زردپىهائى نيز خود را بر آن محكم ببندد و تلافى حالت ستبرى و راستى از دست رفته را بنمايد . هدف از دور نمودن راه بخش‌هاى بالارو آن است كه اولا به تكيه‌گاه امن كه همان شريان است نزديك شوند و ثانيا با دور شدن از منشا ، از نيرومندى و سخت شدن استفاده كنند . در ميان بخش‌هاى بالارو از اين عصب ، نيرومندترين بخش همان است كه با همكارى انشعاباتى از اعصاب مددكار در دو طبقه از ماهيچه‌هاى حنجره منتشر شده‌اند . بعدا ساير بخش‌هاى اين عصب به طرف پائين مىآيند و انشعابات متعددى از آن جدا مىشود كه در غشاهاى حجاب ، سينه و ماهيچه‌هاى آنها ، قلب ، شش و وريدها و شريان‌هاى موجود در آنجا پخش مىگردند و بقيه انشعابات كه باقى مىماند به حجاب وارد مىشود و بهمراه عصبى كه جزو جفت سوم است و پائين آمده است ، مشتركا در غشاهاى احشاء منتشر مىگردند تا سرانجام با رسيدن به استخوان پهن ( عضله پهن خاصره‌اى ) پايان مىيابند .\r\n\r\nزوج هفتم « 189 » :\r\nمنشاء اين زوج عصب مغزى مرز مشترك بين مغز و نخاع است . بيشترين بخش اين زوج عصب در ماهيچه‌هاى حركت‌دهندهء زبان و ماهيچه‌هاى مشترك ميان درقى و استخوان لامى منتشر مىشود و بقيه بخش‌هاى آن ممكن است در ماهيچه‌هاى همجوار ماهيچه‌هاى نامبرده در بالا وارد شوند ، ولى اين حالت هميشه روى نمىدهد .\r\nاز آنجا كه هريك از اعصاب ديگر مكلف به انجام وظيفه ويژه‌اى است و از آنجا كه مناسب نبود در منشاء مذكور و يا در زير آن ، منافذ بسيارى باشند ، بهتر همين بود كه عصب\r\n\r\n\r\n","description":"","footnote":"\r\n( 189 ) - عصب زيرزبانى  ( N . hypoglossus )  در تقسيم‌بندى جديد زوج دوازدهم از اعصاب دماغى بشمار مىرود .\r\n","page_name":" 125 ","page_number":209},
  {"content":"\r\n\r\nحركتى زبان از اين منشا و ليكن عصب حسى آن از منشاء ديگر به اين عضو برسد . « 190 »\r\n\r\n\r\n","description":"","footnote":"\r\n( 190 ) - در علم تشريح جديد تعداد اعصاب دماغى دوازده زوج است درحالىكه ابن سينا اين دوازدهء زوج را در هفت زوج آورده است .\r\nدر جدول زير انواع اعصاب دماغى در تقسيم‌بندى امروزه و مقايسه آن با تقسيم‌بندى ابن سينا آورده مىشود .\r\n","page_name":" 126 ","page_number":210},
  {"content":"\r\n\r\n\r\nفصل سوم - اعصاب نخاعى گردن و مسير آنها\r\nاعصابى كه از نخاع منشا گرفته‌اند و از مهره‌هاى گردن عبور مىكنند هشت زوج هستند :\r\nزوج اول اين اعصاب از دو سوراخ مهرهء اول گردن بيرون مىآيد و بطور مجزا و بدون آميزش با عصب ديگر ، در ماهيچه‌هاى سر « 191 » منتشر مىگردد . اين زوج عصب ، كوچك و باريك است ، چه همانطور كه در مبحث استخوان‌ها گفتيم ، محل عبور آن تنگ است و باريك بودن عصب متناسب با قطر كم گذرگاه آن است .\r\nزوج دوم از منفذى كه در وسط مهره اول و مهره دوم است بيرون مىآيد ، يعنى همان منفذى كه در مبحث استخوان‌ها از آن ياد كرديم . بيشترين بخش اين زوج عصب براى حساس كردن سر به كار رفته است . اين بخش حساس‌كننده ، بطور مورب بالا مىرود و ببالاترين نقطهء مهره‌ها مىرسد و بعد به سوى جلو پيچ مىخورد و در طبقهء خارجى هر دو گوش ريشه مىدواند . اين عمل ، كمبود و كوتاه آمدن زوج اول را تلافى مىكند ، چه زوج اول نمىتوانست بواسطهء كوچكى و كم‌مايگىاش در محيط اطراف خود بطور كامل منتشر گردد . بخش باقى مانده از اين زوج به ماهيچه پهن پشت گردن مىآيد و موجب حركت آنها مىگردد . « 192 »\r\nزوج سوم اعصاب از منفذ بين مهره‌هاى دوم و سوم خارج مىگردد و هر فردى از آن ، دوشاخه مىشود .\r\nيكى از اين شاخه‌ها در عمق ماهيچه‌اى منتشر مىگردد كه داراى انشعاباتى در ميان دو مهره دوم و سوم است ، و خاصه در ماهيچه‌اى نفوذ مىكند و پخش مىگردد كه در محل برگشتن سر بهمراه گردن ، قرار دارد و سپس به طرف خارهاى مهره بالا مىرود . وقتى اين شاخه به اين خارها مىرسد ، انشعابات خود را به بيخ آنها مىرساند و به طرف راس آنها رو به بالا مىرود و در آنجا با زردپىهاى غشائى كه از اين خارها روئيده‌اند مىآميزد . آنگاه هر دو شاخه عصب باهم به سوى دو گوش برمىگردند و ليكن به خود گوش نمىرسند . در بدن غير آدميان اين دو شاخه در گوش خاتمه مىيابند و به ماهيچه‌هاى گوش نيروى حركت مىدهند .\r\nشاخه دوم از هريك از دو عصب به طرف جلو مىآيد تا به ماهيچه‌هاى پهن برسد .\r\nرگ‌ها و ماهيچه‌ها در اولين مرحلهء بالا رفتن ، بر آن مىپيچند و آن را در خود مىگيرند\r\n\r\n\r\n","description":"","footnote":"\r\n( 191 ) - در عضلات راست سرى ( رأسى ) قدامى و راست سرى ( رأسى ) خلفى بزرگ ، و راست سرى ( رأسى ) خلفى كوچك .\r\n( 192 ) - عضلات نيم‌شوكى سرى ( رأسى ) ، نيم‌شوكى گردنى و راست سرى ( رأسى ) طرفى .\r\n","page_name":" 127 ","page_number":211},
  {"content":"\r\n\r\nو موجب نيرومندتر و استوارتر شدن آن مىگردند . در بدن حيوانات ، اين شاخهء عصبى با ماهيچه‌هاى دو گيجگاه و دو گوش درمىآميزد . انشعابات اين شاخه بيشتر در ماهيچه‌هاى دو گونه پخش مىگردد . « 193 »\r\nزوج چهارم عصب از منفذى كه در بين مهره‌هاى سوم و چهارم قرار دارد بيرون مىآيد و مانند زوج سوم به دو شاخه تقسيم مىگردد كه عبارتند از شاخهء جلوئى و شاخهء عقبى . شاخهء جلوئى چون كوچك است با زوج پنجم مىآميزد « 194 » و گفته‌اند كه يك رشته فرعى از آن جدا مىشود كه به تار عنكبوت مىماند و همراه رگ سبات « 195 » ادامه مىيابد تا به حجاب حاجز برسد و بر هر دو نيمهء حجاب حاجز كه حد وسط سينه است مىگذرد شاخه ديگر كه بزرگتر از اولى است به طرف عقب برميگردد و در عمق ماهيچه‌ها نفوذ مىكند و خود را به خارها ( سناسن ) مىرساند و انشعاباتى به ماهيچه‌هاى بين سر و گردن مىفرستد ، و بعد از آن به سوى جلو برمىگردد و به ماهيچه‌هاى گونه متصل مىشود . اين عصب در جانوران ، به ماهيچه‌هاى گوش مىپيوندد . و نيز گفته‌اند كه هم از اين عصب شاخه‌اى به سوى پشت سرازير شده است .\r\nزوج پنجم عصب از منفذى بيرون مىآيد كه بين مهره‌هاى چهارم و پنجم واقع است .\r\nاين زوج عصب نيز به دو رشته تقسيم مىشود ؛ يكى رشتهء جلوئى كه كوچكتر است و به ماهيچه‌هاى گونه‌ها و ماهيچه‌هاى خم‌كنندهء سر و ساير ماهيچه‌هاى مشترك بين سر و گردن مىرود و ديگرى خود دو شاخه مىشود كه شاخهء اول آن بين رشتهء اول و شاخه دوم قرار دارد و تا بالاى شانه مىآيد . قسمتى از زوج ششم و زوج هفتم با اين شاخه درآميخته‌اند . شاخهء دوم با شاخه‌هائى از زوج پنجم و زوج هفتم يكى مىشود و تا وسط حجاب حاجز نفوذ مىكند . « 196 »\r\nزوج‌هاى ششم و هفتم و هشتم : اين سه زوج عصب نخاعى به ترتيب و بحسب نزديكىشان به مهره‌ها از سوراخ‌هاى بين مهره‌ها بيرون مىآيند و محل خروج زوج هشتم با اين ترتيب سوراخى است كه بين آخرين مهرهء گردن و اولين مهرهء پشت قرار دارد . انشعابات اين سه\r\n\r\n\r\n","description":"","footnote":"\r\n( 193 ) - عصب گوشى بزرگ از زوج دوم شبكه گردنى ، عصبى است حسى كه شاخه‌هائى به پوست گردن مىدهد . عصب پوستى قدامى گردن ( گلوگاه ) از زوج سوم شبكه گردنى است .\r\nعضلات گوش را عصب صورتى عصب مىدهد .\r\n( 194 ) - مبداء عصب فرنيك ( حجاب حاجزى ) از زوج چهارم شبكه گردنى است كه اليافى از زوجهاى سوم و پنجم نيز دريافت مىكند و به حجاب حاجز ( ديافراگم ) مىرود .\r\n( 195 ) - شريان سبات در گردن به طرف بالا ( سروصورت ) مىرود نه به طرف حجاب حاجز .\r\n( 196 ) - شاخه‌هائى از زوجهاى پنجم و ششم و هفتم باهم يكى مىشوند و عصب عضلهء دندانه‌اى قدامى را بوجود مىآورند .\r\n","page_name":" 128 ","page_number":212},
  {"content":"\r\n\r\nزوج « 197 » بسيار درهم آميخته‌اند ، ليكن بخش اعظم انشعابات زوج ششم سطح كتف را مىپوشاند ( عصب فوق كتفى ) و بخش كمتر آنكه از بخش آميخته زوج چهارم بيشتر و ليكن از بخش آميخته زوج پنجم كمتر است به حجاب وارد مىشود . قسمت اعظم انشعابات زوج هفتم در بازو جاى مىگيرد و بخش ديگر همراه شاخه‌اى از زوج پنجم به ماهيچه‌هاى سروگردن و پشت و حجاب مىرسد . زوج هشتم بعد از آميختن و همراه شدن با قسمت‌هاى ديگر به پوست ساعد و ذراع وارد مىشود و انشعاباتى به حجاب نمىفرستد . بخشى از زوج ششم به سوى دست روانه مىشود و به كتف نمىرود . بخشى از زوج هفتم كه به سوى دست مىرود از بازو عبور نمىكند . آنچه از سوى كتف به ساعد مىآيد از انشعابات زوج هشتم است كه با اولين عصب كه از مهره‌هاى پشت مىرويد درآميخته است . اينكه ملاحظه مىشود سهم حجاب از اعصاب ، منحصر به همان عصب‌هائى است كه ذكر شد و انشعاباتى از اعصاب نخاعى زيرين به آن نمىرسد از اين است كه هر عصبى به سوى حجاب مىآيد از بالا به پائين راه مىپيمايد تا تقسيمات آن بهتر انجام گيرد ، بخصوص كه اولين مقصد آن عصب ، غشاء وسط سينه است . اگر عصب نخاعى كه به حجاب مىآيد از طرف پائين مىآمد ، بدون تشكيل زاويهء منكسره نمىتوانست بطور راست و مستقيم به آن برسد و اگر اعصاب وارد به حجاب همگى از مغز به سوى اين عضو مىآمدند ، مىبايست راه دور و درازى را طى كنند . به اين جهت تمام اعصابى كه به حجاب مىرسند در وسط آن گرد مىآيند تا توزيع و پخش آنها در حجاب بطور متعادل صورت گيرد ، چه اگر اعصاب مزبور به كنارهء آن مىرسيدند ، اين عدالت در توزيع از بين مىرفت و اگر در تمام كناره‌ها بودند و در وسط قرار نداشتند ، كارى را كه بايد انجام مىدادند و وظيفه‌اى را كه ايفا مىكردند هدر مىرفت ؛ چه ماهيچه‌ها كناره‌هاى حجاب را به حركت درمىآورند و اين حجاب است كه محيط خود را حركت مىدهد و بنابراين انتهاى اعصاب بايد به كناره‌ها برسد نه آغاز آنها .\r\nحال كه ثابت شد اعصاب بايد در وسط حجاب باشند ، لازم و بايسته است كه به حجاب متعلق باشند و در آن منشعب گردند ، و در چنين وضعى بايد مستور و محافظت گردند ، به اين جهت اعصاب وارد شده به حجاب بر آن تكيه كرده‌اند و بوسيله غشاء وسط سينه پوشيده و محافظت مىشوند .\r\nاز آنجا كه عمل اين اندام بسيار مهم است ، براى عصب‌هاى آن منشاء متعددى منظور شده است تا بر اثر آسيب وارد شده از كار نيافتد ، چه اگر همهء اعصاب حجاب منشاء واحدى داشتند هر آسيبى وارد مىشد همه را در بر مىگرفت . « 198 »\r\n\r\n\r\n","description":"","footnote":"\r\n( 197 ) - زوجهاى پنجم تا هشتم گردن و شاخه قدامى زوج اول شبكه قفس سينه‌اى ( پشتى ) شبكه بازوئى را بوجود مىآورند .\r\n( 198 ) - حجاب حاجز از شاخه حركتى عصب فرنيك ، و شاخه‌هاى حسى از بخش تحتانى اعصاب بين دنده‌اى و شبكه فرنيك اعصاب سمپاتيك عصب مىگيرد .\r\n","page_name":" 129 ","page_number":213},
  {"content":"\r\n\r\n\r\nفصل چهارم : عصب مهره‌هاى قفس سينه ( پشتى )\r\nمهره‌هاى پشتى داراى دو زوج عصب « 199 » هستند بقرار زير :\r\nزوج اول : اين زوج از ميان مهره‌هاى اول و دوم بيرون مىآيد و به دو بخش تقسيم مىگردد :\r\nبخش اول كه بزرگتر از ديگرى است در ماهيچه‌هاى دنده‌ها و پشت نفوذ مىكند . بخش دوم به طرف دنده‌ها مىرود و وقتى به دندهء اول رسيد همراه هشتمين زوج از اعصاب گردن به سوى دو دست راه مىپيمايد و در ساعد و كف دست منتشر مىشود .\r\nزوج دوم : اين زوج عصب از منفذى بيرون مىآيد كه بعد از محل بيرون آمدن زوج اول و در جوار آن قرار دارد . بخشى از اين زوج عصب به سطح بازو مىرود و به آن حساسيت مىدهد ؛ بخش باقىمانده ، همراه زوج‌هاى ديگر به ماهيچه‌هاى حركت‌دهندهء كتف و ماهيچه‌هاى پشت مىرود .\r\nاعصابى كه از مهره‌هاى قفس سينه ( پشتى ) خارج مىشوند دو مسير را در پيش مىگيرند :\r\nبخشى از آنها به ماهيچه‌هاى كتف و قسمتى به ماهيچه‌هاى پشت ، به ماهيچه‌هاى بين دنده‌هاى حقيقى و ماهيچه‌هاى بيرونى سينه وارد مىشود . بخشى از اين اعصاب كه از دنده‌هاى ناقص بيرون مىآيد وارد ماهيچه‌هاى بين دنده‌ها و ماهيچه‌هاى شكم مىگردد . رگ‌هاى ضربان‌دار و رگ‌هاى بىضربان با قسمت‌هائى از اين عصب‌ها همراهند و در محل بيرون آمدن آنها به نخاع وارد مىشوند .\r\n\r\nفصل پنجم - عصب دنده‌هاى كمر\r\nقسمتى از اعصاب قطنى ( دنده‌هاى كمرى ) « 200 » به ماهيچه‌هاى پشت وارد مىشود و بخشى ديگر ، ماهيچه‌هاى شكم و ماهيچه‌هاى آسترشدهء پشت را جايگاه خود قرار داده است . سه بخش فوقانى اين اعصاب با اعصابى كه از مغز پائين مىآيند مىآميزند و بقيه قسمت‌هاى آن از اين اختلاط بدور مىمانند .\r\n\r\n\r\n","description":"","footnote":"\r\n( 199 ) - اعصاب قفس سينه‌اى ( پشتى ) دوازده زوج هستند كه بعضلات بين دنده‌اى و صاف شكم و دندانه‌اى خلفى و عرضى دنده‌اى عصب مىدهند .\r\n( 200 ) - اعصاب كمرى 5 زوج هستند و اصطلاح دنده‌هاى كمرى به نظر صحيح نمىآيد زيرا در مهره‌هاى كمرى بقاياى دنده‌هاى رشد نكرده را همان زوائد عرضى مىدانند . لذا اعصاب كمر صحيح است .\r\n","page_name":" 130 ","page_number":214},
  {"content":"\r\n\r\nدو زوج تحتانى انشعابات بزرگى به طرف هر دو ساق پا مىفرستند . شعبه‌اى از زوج سوم و شعبه‌اى از نخستين اعصاب خاجى با اين دو انشعاب اختلاط مىيابند . ليكن دو شعبه اخير از مفصل سرين خارج نمىشود بلكه در ماهيچه‌هاى سرينى منتشر مىگردد ، درحالىكه دو شعبه كه از زوج تحتانى آمده‌اند سرين را پشت سر مىگذارند و به ساق‌هاى پا روى مىآورند .\r\nاعصابى كه به دوران و به دو پاى مىآيند با اعصابى كه در دست‌ها منتشر شده‌اند متفاوتند .\r\nاعصاب ران و پا در يك محل گرد نمىآيند تا به طرف گودى اندرون گرايش يابند ، زيرا مفصل شدن ران با سرين همانند مفصل شدن بازو با كتف نيست . همچنين رستنگاه اعصاب ران و پا با رستنگاه اعصاب بازو متفاوت است . اعصاب ران و پا از راه‌هاى مختلف به سوى ساق پا مىآيند . قسمتى از آنها آسترى و بخشى سطحى و قسمتى نيز در زير ماهيچه‌ها هستند . از آنجا كه ماهيچه‌ها و رگ‌هاى فراوانى در بخش عقبى تن و در داخل ران وجود دارند و براى ماهيچه‌هائى كه در جانب استخوان زهار هستند ، محلى براى رسيدن به پا وجود ندارد ، قسمتى از اعصاب كه ويژهء ماهيچه پا است از مجرائى كه به طرف دو بيضه متوجه است عبور مىكند تا به ماهيچه‌هاى زهار برسد و بعد از آن به سوى ماهيچه‌هاى زانو سرازير مىگردد .\r\n\r\nفصل ششم - اعصاب خاجى و دنبالچه‌اى « 201 »\r\nاولين زوج از اعصاب خاجى - چنان كه گويند - با اعصاب دنده‌هاى كمرى مىآميزد و بقيه زوج عصب‌هاى خاجى و عصب‌هاى منفردى كه از كنارهء دنبالچه پديد آمده‌اند در ماهيچه‌هاى مقعد ، ذكر ، مثانه ، زهدان و در غشاى شكم و بخش‌هاى رو به داخل ماهيچه‌هاى استخوان زهار و در ماهيچه‌هاى استخوان خاجى منتشر مىگردند .\r\n\r\n\r\n","description":"","footnote":"\r\n( 201 ) - اعصاب خاجى نيز پنج زوج هستند و شاخه‌هاى چهارم و پنجم كمرى و اول تا سوم خاجى باهم تشكيل عصب سياتيك را مىدهند .\r\n","page_name":" 131 ","page_number":215},
  {"content":"\r\n\r\n\r\nجملهء چهارم - شرائين اين جمله شامل پنج فصل است :\r\n\r\nفصل اول - تعريف شريان‌ها\r\nمنشاء رگ‌هاى ضربان‌دار كه بنام شريان موسومند حفرهء طرف چپ قلب است نه حفرهء طرف راست ، زيرا حفرهء راست قلب از حفرهء طرف چپ آن به كبد نزديكتر است و بسبب همين نزديكى به كبد است كه دريافت و حمل غذا به قلب و به كار بردن آن غذا بر عهده آن است .\r\nتمام شريان‌ها باستثناء يكى از آنها داراى دو لايه ناز كند . لايه‌اى كه بمثابه آستر ديواره شريان است سخت‌تر از لايه روئى است ، چه همين آستر است كه با حركت و جهش سرشار از نيروى گوهر روان سروكار دارد و براى نگهدارى گوهر روان و تامين پناه امن و دور از گزند براى آن ، آوند سختى بايسته است .\r\n\r\nفصل دوم - شريان وريدى\r\nاز حفرهء طرف چپ قلب دو شريان بيرون مىآيند : « 202 »\r\nشريان وريدى - يكى از اين دو شريان است كه به ريه‌ها مىرود و در آنها پراكنده مىشود و دو عمل برعهده دارد : نخست استنشاق هوا ( تبادلات گازى در ريه‌ها ) و دوم آوردن خون از طرف قلب به شش تا غذاى اين عضو را بدهد ، چه غذائى كه بايد به شش برسد از قلب مىگذرد و قلب آن را به شش مىدهد . رستنگاه اين نوع شريان از نازك‌ترين بخش‌هاى قلب است « 203 » يعنى در جائى است كه وريدها از آنجا به سوى قلب راه دارند . اين شريان بر خلاف شريان‌هاى ديگر داراى يك لايه است « 204 » و به اين جهت آن را شريان وريدى ناميده‌اند . شريان مذكور\r\n\r\n\r\n","description":"","footnote":"\r\n( 202 ) - فقط شريان آئورت از بطن چپ قلب خارج مىشود و شريان ريوى كه خون وريدى را به ريه‌ها مىبرد از بطن راست خارج مىگردد .\r\n( 203 ) - وريدهاى ششى از ناف ريه‌ها بدهليز چپ قلب مىپيوندند و خون شريانى ريه‌ها از آئورت تأمين مىشود نه از دهليزها .\r\n( 204 ) - شريان ريوى رگى قابل ارتجاع است و از سه لايه تشكيل شده است كه خون وريدى را براى تبادلات گازى از بطن راست بريه‌ها مىبرد .\r\n","page_name":" 132 ","page_number":216},
  {"content":"\r\n\r\nاز آن روى از يك لايه آفرينش يافته است كه :\r\nاولا نرم‌تر و نرمش‌پذيرتر و براى بازوبسته شدن آماده‌تر باشد .\r\nثانيا خون لطيف بخارى را كه با گوهر شش هم‌مزاج است و در قلب به پختگى كامل نزديك شده است و قلب آن را بوسيله همين شريان به شش مىفرستد ، وقتى به شش رسيد آسان‌تر و بهتر از شريان‌هاى غذارسان تراوش نمايد . خونى كه قلب به شش مىفرستد با خونى كه در وريد اجوف جريان دارد همانند نيست و نياز به پختگى كامل دارد ( وريد اجوف را بعدا شرح خواهيم داد ) بويژه كه محل اين وريد به قلب نزديك است و نيروى گرم و پزندهء قلب به آسانى به آن مىرسد .\r\nسوم اينكه اندامى كه اين شريان در آن مىجهد و با آن در تماس است ، اندامى است كم مقاومت و اين خطر وجود ندارد كه سختى آن بر شريان اثر بگذارد و آسيبى برساند ، بنابراين شريان مزبور مانند شريان‌هائى كه با اندام‌هاى ديگر بجز شش تماس دارند نيازى به سختى جسم و سفتى زياد ندارد .\r\nهرچند « وريد شريانى » ( كه بعدا ذكر خواهيم كرد ) به لحاظ مجاورت با شش حالتى مشابه « شريان وريدى » دارد ، ليكن اين رگ ( وريد شريانى ) با بخش عقبى شش كه در طرف پشت قرار دارد مجاورت مىيابد .\r\nچهارم اينكه « شريان وريدى » بر خلاف « وريد شريانى » در بخش جلوى شش پراكنده مىشود و بخش‌ها و اجزائى از آن در شش فرومىروند .\r\nبطور كلى اگر نياز اين شريان را به محكم بودن و احتياج شريان ديگر را به نرمش و سلاست - كه بازوبسته شدن و تراوش مواد تراويدنى را بر آن سهل مىسازد - مقايسه كنيم درمىيابيم كه نياز آن به نرمش‌پذيرى بيشتر از غلظت و استحكام است .\r\nشريان اورتى - دومين شريان و بزرگتر از اولى است و ارسطاطاليس آن را اورتى ( آئورت ) نام نهاده است . از شريان اورتى بعد از خروج از قلب دو شاخه جدا مىشود . شاخهء بزرگتر « 205 » قلب را دور مىزند و در اجزاى قلب پراكنده مىشود . شاخه دوم « 206 » كه كوچكتر است قلب را دور مىزند و در حفرهء طرف راست قلب متفرق مىگردد . تنهء باقىماندهء اورتى بعد از جدا شدن از قلب به دو رگ تقسيم مىگردد . « 207 » رگ بزرگتر به طرف پائين امتداد\r\n\r\n\r\n","description":"","footnote":"\r\n( 205 ) - شريان اكليلى چپ .\r\n( 206 ) - شريان اكليلى راست .\r\n( 207 ) - از شريان آئورت پس از خروج از بطن چپ ، شاخه‌هائى براى خود قلب ( شرائين اكليلى ) و دور قلبى ( پريكاردى ) و مروى و برنشى و ريوى جدا مىشوند . سپس -\r\n","page_name":" 133 ","page_number":217},
  {"content":"\r\n\r\nمىيابد و رگ كوچكتر به طرف بالا حركت مىكند .\r\nعلت اينكه شاخهء پائين‌رو بزرگتر و قطورتر از شاخهء بالارو است اين است كه اين شاخه با اندام‌هائى سروكار دارد كه هم تعداد آن‌ها زيادتر و هم اندازه‌شان بزرگ‌تر است . اندام‌هائى كه در پائين قلب قرار دارند بيشتر و حجيم‌تر از اندام‌هاى بالاتر از قلب مىباشند .\r\nشريان آورتى بوسيلهء سه غشاء « 208 » سفت از داخل بخارج دربرگرفته مىشود .\r\nاين غشاءها سه‌تا هستند نه يكى يا دو و يا چهارتا و يا بيشتر ، چه اگر تعداد غشاء يكى يا دوتا بود بهره و عملى كه مترتب بر وجود غشاهاست حاصل نمىشد مگر اينكه جرم اين غشاء و يا اين دو غشاء بزرگتر خلق مىشد تا جنبش بر آنها دشوار نگردد . و اگر غشاء چهارتا بودند مىبايست بسيار كوچك باشند و در اين صورت از بهره‌رسانى بازمىماندند چه اگر جرم و اندازه آنها بزرگتر مىبود معبر داخل رگ تنگ مىگشت .\r\nليكن شريان وريدى در جهت داخل فقط دو غشاء « 209 » دارد ، زيرا اين شريان در جايگاه خود مانند شريان اورتى نياز چندانى به استحكام زياد ندارد بلكه براى تسهيل در رسانيدن خون به شش و بيرون راندن بخار دخانى از قلب به نرمش زياد نيازمند است .\r\n\r\nفصل سوم - شريان بالارو\r\nبخشى از اورتى ( آئورت ) كه بالاروست به دو شعبه تقسيم مىشود :\r\nيكى از اين دو شعبه كه بزرگتر است به طرف لثه ( بسوى بالا ) مىرود و بعد از آن بطور مورب\r\n\r\n\r\n","description":"","footnote":"\r\n- قوسى در بالاى قلب پيدا مىكند كه از اين قوس سه شاخه اصلى خارج مىشوند ، شاخه طرف راست را بازوئى رأسى طرف راست مىگويند كه خود به دو شاخه سبات مشترك و زير چنبرى راست تقسيم مىشود و براى طرف چپ بدن يك شاخه شريان سبات مشترك چپ و يك شاخه شريان زير چنبرى چپ از اين قوس خارج مىگردند . از وسط قوس معمولا شاخه باريكى براى غدهء درقى ( سپرى ) خارج مىشود ، آنگاه دنباله قوس بطور مستقيم در طرف چپ قفس سينه و نزديك ستون فقرات متوجه پائين مىشود كه شاخه‌هائى براى عضلات بين‌دنده‌اى و ساير اعضاء قفس سينه از آن جدا مىگردند .\r\n( 208 ) - اگر منظور ابن سينا از غشاء در اينجا لايه باشد كه آئورت از سه لايه ساخته شده است ولى اگر تعبير او از غشاء لت دريچه‌ها باشد سه لت دريچه سينىشكل دهانه آئورت را بوجود مىآورند كه از بازگشت خون شريانى به داخل بطن چپ قلب جلوگيرى مىكنند .\r\n( 209 ) - شريان ريوى نيز داراى دريچه‌اى با سه لت مىباشد كه از بازگشت خون وريدى به بطن راست جلوگيرى مىنمايد .\r\n","page_name":" 134 ","page_number":218},
  {"content":"\r\n\r\nبه طرف راست مىرود تا به گوشت شل و سست مىرسد و در آنجا به سه قسمت مىگردد . دو قسمت از آن را شريان سبات مىنامند . يكى از اين دو شريان سبات از طرف راست و ديگرى از طرف چپ ، همراه دو رگ وداج داخلى ( كه بعدا شرح داده خواهد شد ) بالا مىروند و در عمل انقسام با وداج‌ها شركت مىجويند ( چنان كه بعدا شرح خواهيم داد ) . قسمت سوم در سينه و دنده‌هاى واقعى اولى و مهره‌هاى ششگانهء بخش فوقانى گردن و در اطراف استخوان چنبرى پراكنده مىشود تا به سر كتف مىرسد و از سر كتف نيز مىگذرد و به دو دست سرازير مىگردد .\r\nشعبه كوچكتر و بالارو از دو شعبه اورتى به طرف زير بغل روان مىشود و مانند قسمت سوم شعبه بزرگتر تقسيم مىگردد .\r\n\r\nفصل چهارم - دو شريان سبات\r\nهريك از دو شريان سباتى وقتى در مسير خود ، به گردن مىرسند به دو بخش عقبى و جلوئى « 210 » تقسيم مىشوند :\r\nبخش جلوئى ( سبات خارجى ) نيز به دو قسمت « 211 » تقسيم مىگردد كه قسمتى به عمق مىگرايد و به سوى زبان و ماهيچه‌هاى اندرونى آرواره زيرين مىآيد و بخش ديگر در سطح پراكنده مىشود و به سوى بخش جلوئى گوش‌ها مىآيد و به ماهيچه‌هاى دو گيجگاه مىرسد و انشعابات زيادى در ماهيچه گيجگاه متفرق مىسازد و بعد عبور مىكند و به تارك سر مىرود . در اين محل رئوس انشعابات طرف راست و رئوس انشعابات طرف چپ بهم مىرسند .\r\nبخش عقبى « 212 » از دو بخش هريك از شريان‌هاى سبات نيز به دو شعبه تقسيم مىگردد .\r\nبيشترين انشعابات شعبهء كوچكتر به طرف عقب تن مىرود و در ماهيچه‌هاى گرداگرد مفصل\r\n\r\n\r\n","description":"","footnote":"\r\n( 210 ) - شرائين سبات خارجى و داخلى .\r\n( 211 ) - از شريان سبات خارجى شاخه‌هائى براى غده در قى ( سپرى ) و زبان و صورت و حلق و پس سر و بناگوش و فك بالا جدا مىشوند كه در گيجگاه سرانجام خود به دو شاخه انتهائى تقسيم مىشود .\r\n( 212 ) - شريان سبات داخلى عمقىتر از شريان سبات خارجى قرار گرفته است و از راه مجراى سبات قاعده جمجمه وارد كاسه سر مىشود و در قاعده مغز با شاخه‌هاى شريان قاعده‌اى كه خود از ارتباط شريان‌هاى مهره‌اى با يكديگر بوجود آمده است شش ضلعى ويليس را ايجاد مىكند كه در جمع خون شريانى مغز را تأمين مىكنند .\r\n","page_name":" 135 ","page_number":219},
  {"content":"\r\n\r\nسر پراكنده مىگردد و بخش كمتر اين شعبه كه باقى مانده است به طرف قاعده عقبى مغز مىرود و از سوراخ بزرگى كه در نزديك درز لامى است وارد مىشود . شعبه بزرگتر در جلوى همين سوراخ در منفذ ديگرى كه استخوان حجرى جاى دارد فرو مىرود و به شبكه‌اى مىرسد كه از آن تنيده شده است ، بطورى كه رگ‌هاى ريز باهم به صورت طبقه طبقه و چين‌هائى تاروپود آن شبكه را مىسازند و در اين بين چيزى از آن باقى نمىماند و تمام اين انشعابات باهم پيوسته‌اند و شبكه را بوجود آورده‌اند . اين بخش از شريان در جهت جلو و عقب و چپ و راست در شبكه توزيع شده است و بعد از اين توزيع مجددا باهم جمع مىشود و جفتى از آن بوجود مىآيد كه غشاء را سوراخ مىكند و به سوى مغز بالا مىرود . در مغز غشاى نازكى از آن بوجود مىآيد و بعد از آن در حجم مغز متفرق مىگردد و به بطن‌هاى مغز و پوست نازك بطن‌هاى مغز وارد مىشود و در آنجا دهانهء انشعاباتش به دهانهء انشعابات رگ‌هاى پائين روى وريدى مىرسد . اين رگ ازآن‌روى بالاروست و رگ‌هاى وريدى از آن جهت پائين‌رو مىباشند كه رگ‌هاى وريدى جوىهاى خون هستند و براى زود به مقصد رسيدن جوى بهترين حالت آن است كه سراشيب باشد . ليكن آنچه بالاروست روح را انتقال مىدهد و روان خودبخود شفاف و لطيف و در جنبش بالاگر است و نيازى بدان ندارد كه دربرگيرنده‌اش به سوى پائين خم شود تا بيرون ريزد . و اگر آن ديگرى نيز مانند رگ‌هاى وريدى دهانهء رو به پائين داشت خونى كه در آن است بيش از اندازه لازم ريزش مىكرد و حركت روحى كه در آن است با دشوارى روبرو مىشد ، زيرا حركت روح به سوى بالا آسانتر از حركتش به سوى پائين است . از آنجا كه روح بوسيله لطافت و جنبشى كه دارد مىتواند مغز را گرمى بخشد و نيازمندى آن را برآورد ، براى پذيرش آن ، شبكه‌اى در زير مغز گسترده شده است كه خون شريانى و روان كه در شريان است در شبكه توزيع گردد و بعد از پخته شدن با مغز هم‌مزاج شود و آنگاه از راه شبكه كه در بين استخوان و غشاء سفت « 213 » قرار دارد بطور تدريجى به مغز انتقال يابد .\r\n\r\nفصل پنجم - شريان پائين‌رو « 214 »\r\nبخشى از شريان - كه پائين‌رو ناميده مىشود - در مرحله اول بطور مستقيم عبور مىكند تا به بالاى مهرهء پنجم برسد . مهرهء پنجم در برابر راس قلب قرار دارد . شريان در اين محل به توثه تكيه مىكند و بوسيلهء اين تكيه‌گاه تقويت مىيابد . توثه در فاصلهء بين شريان و استخوان پشت و مرى جاى گرفته است . وقتى شريان به آنجا رسيد ، به جانب\r\n\r\n\r\n","description":"","footnote":"\r\n( 213 ) - سخت‌شامه\r\n( 214 ) - بشرح قوس آئورت در ص 168 مراجعه شود .\r\n","page_name":" 136 ","page_number":220},
  {"content":"\r\n\r\nراست قلب مىرود و از قلب نمىگذرد و سرانجام وقتى به حجاب حاجز مىرسد بوسيله غشاهائى كه به او پيوسته‌اند نگهدارى مىشود تا قلب را در تنگنا قرار ندهد . شريان مزبور بعد از مهرهء پنجم راه سرازيرى را شروع مىكند و در امتداد پشت پائين مىآيد تا به استخوان خاجى برسد .\r\nوقتى شريان در مسير خود به مقابل سينه مىرسد ، انشعاباتى از خود جدا مىسازد كه متفرعات ريز و باريك آن‌ها در آوند شش كه در سينه قرار دارد پراكنده مىگردد و رئوس اين متفرعات به قصبه الريه وارد مىشود .\r\nشريان در اين مسير سرازيرى همين‌كه به ميانه طول دنده‌ها و نخاع مىرسد در برابر هر مهره شاخه‌اى از خود جدا مىكند . بعد از عبور از سينه « 215 » ، دو شاخه ديگر از آن جدا مىشود كه به حجاب مىآيند و در دو طرف راست و چپ آن پراكنده مىشوند .\r\nسپس شريان ديگرى از آن جدا مىشود كه انشعابات آن در معده و كبد و طحال توزيع مىگردند « 216 » و شعبه‌اى از آن از راه كبد به مثانه مىرسد .\r\nاز شريان ، شاخه ديگرى نيز بعد از آن جدا مىشود كه در شبكه جوىهاى پيرامون روده‌هاى باريك و قولون قرار مىگيرد .\r\nسه شريان ديگر نيز بعد از آن از شريان اصلى انشعاب مىيابند . كوچكترين آن‌ها ويژهء كليه چپ است كه در قشرهاى كليه و در اجسام پيرامون آن منتشر مىشود و به آنها زندگى مىبخشد . دو شريان ديگر از اين سه شريان كه به مقدار زياد خون ناصافى را از معده و روده‌ها مىكشند به دو كليه وارد مىشوند و خونابه لازم را به دو كليه مىرسانند .\r\nسرانجام دو شريان ديگر از تنه اصلى شريان جدا مىشود كه به سوى دو بيضه راهى مىگردند . شريانى كه به بيضه چپ مىرود همواره با جزئى از آنچه كه به كليه چپ وارد مىگردد همراه است و شايد هم ممكن است كه آنچه با شريان به بيضه چپ مىآيد فقط از كليه چپ منشاء گرفته باشد « 217 » . شريانى كه به بيضه راست وارد مىشود همواره از شريان اصلى سرچشمه مىگيرد و بندرت اتفاق مىافتد كه جزئى از آنچه به كليه راست مىرود با او باشد .\r\nاز آن ببعد انشعابات متعددى از شريان بزرگ جدا مىشوند و در جوى رگ‌هاى پيرامون رودهء مستقيم پراكنده مىگردند و شعبه‌هائى نيز در نخاع متفرق مىشوند و در سوراخ مهره‌ها\r\n\r\n\r\n","description":"","footnote":"\r\n( 215 ) - شريان آئورت پس از عبور از حجاب حاجز وارد حفره شكم مىشود و در آنجا شاخه‌هائى براى حجاب حاجز و معده و كبد و طحال و روده‌هاى كوچك و غدد فوق كليوى و كليه‌ها و بيضه‌ها يا تخمدانها و كمر از آن جدا مىشوند .\r\n( 216 ) - تنه سلياك كه شاخه‌هائى براى معده و كبد و طحال از آن جدا مىشوند .\r\n( 217 ) - شريانهاى مخصوص بيضه‌ها يا تخمدانها مستقيما از آئورت منشعب مىشوند .\r\n","page_name":" 137 ","page_number":221},
  {"content":"\r\n\r\nفرومىروند و به رگ‌هائى كه به سوى هر دو تهيگاه آمده‌اند وارد مىگردند . شاخه‌هائى نيز از اين شريان به بيضه‌ها مىرود و از جمله آن‌ها جفتى است كه به طرف جلو مىرود و اين جفت غير از آن است كه در مرد و زن وجود دارد و باوريدها مىآميزد و بعدا آن را ذكر خواهيم كرد .\r\nوقتى شريان بزرگ به آخرين مهره مىرسد « 218 » با وريدى كه همراه دارد - و بعدا ذكر خواهد شد - اضلاع دولايه يك‌شكل لاندا ( ؟ ؟ ؟ ) را مىسازد . بخشى از آن به سمت راست و بخشى به طرف چپ مىرود و هريك از اين دو بخش به استخوان خاجى سوار مىشود و به طرف ران رهسپار مىگردد و پيش از آنكه به ران برسند هريك از آن‌ها انشعاباتى به طرف مثانه و ناف مىفرستد و هر دو در ناف بهم مىرسند . اين وضع را مىتوان در جنين بوضوح مشاهده كرد ، ليكن در موجود تكامل‌يافته سر هر دو رگ خشك شده است و ريشه آنها باقى مانده است . از اين دو بخش انشعاباتى نيز به ماهيچه‌هاى استخوان خاجى گسيل شده‌اند و بخشى كه به مثانه مىآيد در آن به دو قسمت مىشود : بخشى به طرف ذكر مىرود و آن بخش ديگر كه به صورت زوجى كوچك است به زهدان زن تعلق دارد .\r\nليكن بخش اصلى دولايه كه به شكل لاندا است به سوى پا سرازير مىشود و در داخل ران به دو شعبه بزرگ تقسيم مىگردد . شعبه‌اى از آن به طرف خارج بدن و شعبه ديگر به طرف داخل است . شعبه خارجى را نيز گرايشى به سوى داخل هست . اين شعبه خارجى انشعاباتى را در ماهيچه‌هاى ران وارد مىكند و بعد سرازير مىگردد و باز انشعاباتى بزرگ از آن جدا مىشود كه به طرف جلو مىآيد و در بين انگشت شهادت و انگشت شست پا قرار مىگيرد . بقيهء شريان در بزرگترين قسمت‌هاى پا مانند آسترى پنهان مىشود و به زير انشعابات وريدى - كه ذكرشان خواهد آمد - مىخزد و نفوذ مىكند .\r\nبسيارى از رگ‌هاى ضربان‌دار با وريدها همراه و سازگارند و عبارتند از :\r\n1 - دو رگ ضربان‌دار كه در تن جنين است و از كبد به ناف آمده است « 219 » .\r\n2 - انشعابات ضربان‌دار وريدى .\r\n\r\n\r\n","description":"","footnote":"\r\n( 218 ) - آئورت در لگن در برابر آخرين مهره كمرى به دو شاخه تقسيم مىشود كه از ميان آن دو يك شاخه خاجى به طرف پائين خارج مىگردد اين دو شاخه شريانهاى خاصره‌اى مشترك را بوجود مىآورند كه هريك بعدا به دو شاخه خاصره‌اى خارجى و داخلى تقسيم مىشوند .\r\nشريان خاصره‌اى داخلى قسمتهاى شرمگاهى و مثانه و نافى را مشروب مىكند و دنباله شريان خاصره‌اى خارجى شريان رانى ناميده مىشود كه خون شريانى پا را تأمين مىكند .\r\n( 219 ) - يك شريان و دو وريد نافى بندناف را بوجود مىآورند .\r\n","page_name":" 138 ","page_number":222},
  {"content":"\r\n\r\n3 - رگ ضربان‌دارى كه به مهره پنجم رسيده است .\r\n4 - رگ ضربان‌دارى كه به طرف گريبان بالا رفته است .\r\n5 - رگى كه به زير بغل مىرسد .\r\n6 - هر دو رگ سباتى كه در شبكه عروقى رحم پراكنده مىشوند . « 220 »\r\n7 - رگى كه به حجاب حاجز مىآيد .\r\n8 - رگى كه با انشعاباتى به كتف وارد مىشود .\r\n9 - رگ‌هائى كه به معده و كبد و طحال و روده‌ها مىرسند .\r\n10 - رگى كه از نردبان شكم ( مراق ) پائين مىآيد .\r\n11 - رگ‌هائى كه فقط در استخوان خاجى جايگيرند « 221 » .\r\nاگر شريان با ماهيچه‌هائى همراه باشد كه وريدى بر پشت آنها قرار دارد شريان بر روى وريد سوار مىشود ، چه يك جسم بىارزش جسم باارزش را بر خود سوار مىكند و آن را حمل مىكند . ليكن در اندام‌هاى نمايان ، شريان به زير وريد مىخزد ، زيرا وريد در اين وضع بايد سپرى جهت نگهدارى شريان گردد و آن را بپوشاند و از آسيب مصون دارد . همراه بودن شريان‌ها با وريدها به دو منظور است : نخست آنكه وريدها بوسيله غشاءهاى پوششى با شريان‌ها بپيوندند و از اندام‌هائى كه در ميان شريان و وريد قرار گرفته‌اند استفاده كنند ، دوم اينكه هريك از شريان وريدى از يكديگر بهره‌مند گردند . اين را بايد بدانى « 222 » .\r\n\r\n\r\n","description":"","footnote":"\r\n( 220 ) - شريانهاى سبات در گردن قرار دارند نه در اطراف رحم .\r\n( 221 ) - شرائين بطور كلى داراى ضربان هستند كه در بعضى مناطق بدن كه سطحىتر قرار مىگيرد مىتوان ضربان ( نبض ) آنها را حس كرد .\r\n( 222 ) - شريانها خون شريانى ( حاوى اكسيژن بيشتر و مواد غذايى و ضرورى براى بافت‌ها ) را بسلولهاى بدن مىرسانند درحالىكه وريدها  CO 2  و مواد دفعى و بطور كلى فضولات سلولى و بافتى را جمع‌آورى مىكنند .\r\n","page_name":" 139 ","page_number":223},
  {"content":"\r\n\r\n\r\nجملهء پنجم - وريدها « 223 » اين جمله مشتمل بر پنج فصل است .\r\n\r\nفصل اول - تعريف وريدها\r\nوريدها رگ‌هاى بدون ضربان هستند و همگى از كبد منشاء گرفته‌اند « 224 » . وريدهائى كه ريشه تمام وريدها را تشكيل مىدهند عبارتند از دو وريد كه يكى از آنها از سطح مقعر كبد سر بيرون مىآورد و مهمترين فائده آن رساندن غذا به كبد است و آن را وريد باب كبدى مىنامند . وريد ديگر از سطح محدب كبد « 225 » برخاسته است و كارش تحويل گرفتن غذا از كبد و رساندن آن به اندام‌هاست . اين وريد را وريد اجوف مىنامند . اينك وريد باب را شرح مىدهيم .\r\n\r\n\r\n","description":"","footnote":"\r\n( 223 ) - وريد ( سياهرگ ) رگ خونى غير ضربان‌دار كه جهت آن بسوى قلب مىباشد و برعكس آن سرخرگ تحت تاثير ضربان‌هاى قلب خون را از قلب خارج و وارد گردش خون بزرگ بدن مىكند . بطور كلى سياهرگ را به معناى رگى كه داراى خون با اكسيژن كم و سرخرگ را رگى كه با اكسيژن زياد است مىتوان بيان كرد ، البته به استثناى سرخرگ و سياهرگ‌هاى ريوى . رگى كه خون سياهرگى جمع شده از تمام بدن را از ( بطن راست ) قلب به طرف ريه‌ها هدايت مىكند سرخرگ ريوى ناميده مىشود و چهار وريدى كه خون سرخرگى حاوى اكسيژن بيشتر را به طرف ، دهليز چپ قلب مىبرند سياهرگ‌هاى ريوى ، ناميده مىشوند .\r\n( 224 ) - اين استنباط نادرست كه وريدها از كبد منشاء گرفته‌اند باعث شد كه اين تصور پيش آيد كه وريدها مواد غذائى را به اندامهاى بدن مىرسانند . مىدانيم كه همراه هر شريان دو وريد وجود دارد و شريانها در هر عضو به موئين رگ شريانى تبديل مىشوند كه موئين رگهاى وريدى هم در همان جا تشكيل شده و فضولات عضو را جمع‌آورى كرده ، وارد وريدها مىكنند .\r\n( 225 ) - از سطح خلفى فوقانى كبد وريدهاى كبدى ( 2 تا 3 وريد ) خارج شده ، بوريد اجوف تحتانى مىپيوندند .\r\n","page_name":" 140 ","page_number":224},
  {"content":"\r\n\r\n\r\nفصل دوم - وريد باب\r\nوريد باب « 226 » در دو انتهاى خود انشعابهائى دارد :\r\nانتهائى كه در گودى كبد فرورفته است به پنج قسمت مىشود . انشعاباتى از آن‌ها جدا مىشود و به كناره‌هاى محدب كبد مىرسد و شاخه‌اى از آنها نيز به كيسه صفرا مىرود . اين انشعابات مانند ريشه درخت رو به رستنگاه خود هستند .\r\nانتهاى ديگر كه به طرف فرورفتگى كبد است بلافاصله بعد از جدا شدن از كبد به هشت شاخه تقسيم مىگردد كه دو شاخهء آن كوچك و شش شاخهء ديگر بزرگترند . يكى از شاخه‌هاى كوچك به دوازدهه مىپيوندد و غذا را از آن دريافت مىكند . اين شاخه داراى انشعاباتى است كه در لوزالمعده پراكنده شده است .\r\nشاخهء ديگر از دو شاخهء كوچك در قسمت‌هاى پائين معده و باب المعده متفرق مىگردد و غذا را كسب مىكند .\r\nشش شاخهء بزرگ از آن هشت شاخه عبارتند از :\r\nشاخهء اول خود را به سطح هموار معده مىرساند و آن را غذا مىدهد و با اندرون معده ارتباطى ندارد ، زيرا كه اندرون معده از غذائى كه ابتدا به او وارد مىشود سهم خود را برمىدارد .\r\nشاخه دوم به طرف طحال مىرود تا غذاى آن را تامين كند . اين شاخه قبل از رسيدن به طحال انشعاباتى از خود به طرف لوزالمعده مىفرستند تا از صاف شده‌ترين غذائى ( غذاى قابل جذب ) كه براى طحال همراه دارد سهم لوزالمعده را بپردازد و بعد از آن به طحال مىپيوندد و بعد از پيوستن با آن رشته‌اى از آن برميگردد و در سمت چپ معده پخش مىشود و غذاى اين قسمت را مىرساند . قسمتى كه به طحال وارد مىشود و بوسط آن مىرسد به دو بخش تقسيم مىگردد كه بخشى به طرف بالا و بخش ديگر به پائين مىرود . بخش بالارو در نيمهء فوقانى طحال انشعاباتى حاصل مىكند تا اين قسمت را غذا دهد ؛ بخش ديگر كه پائين مىرود به قسمت محدب معده روان است و بعد از رسيدن به معده به دو قسمت تقسيم مىشود ، قسمتى در سطح طرف چپ معده پراكنده مىگردد و غذا مىرساند و قسمت ديگر در دهانه معده فرومىرود و مواد\r\n\r\n\r\n","description":"","footnote":"\r\n( 226 ) - وريد باب در ليگامان هپاتودوئدنال  ( Lig . hepato duodenale )  جلو وريد اجوف تحتانى قرار داشته و از بهم‌پيوستن وريد مزانتر پائينى ، وريد مزانتر بالائى و وريد طحالى بوجود مىآيد . وريد باب خون وريدى حاوى مواد غذائى را بوسيله وريدهاى مزانتر جمع‌آورى و بكبد مىرساند كه بعضى از اين مواد پس از واكنشهاى شيميائى در كبد بمواد لازم و غير سمى تبديل شده ، از طريق وريدهاى فوق كبدى وارد وريد اجوف تحتانى مىشوند و از اين راه بقلب مىروند .\r\n","page_name":" 141 ","page_number":225},
  {"content":"\r\n\r\nزائد ترش گس‌سودائى را در آن مىريزد تا همراه مواد زائد بيرون آيد و دهانه معده « 227 » را تحريك كند و اشتها را برانگيزد « 228 » - و اين را نيز قبلا ذكر كرده‌ايم - از اين بخش پائين‌گرا نيز دو شعبه جدا مىشود كه يكى از آنها انشعابات خود را در نيمهء تحتانى طحال مىپراكند تا غذاى آن نيمه تامين گردد و ديگرى در چربىهاى سطح معده و روده‌ها متفرق مىشود و غذاى آنها را مىرساند .\r\nشاخهء سوم از شش شاخه بزرگ به طرف چپ مىرود و در شبكه رگهائى كه پيرامون روده مستقيم هستند متفرق مىگردد و غذائى را كه در درد غذا موجود است مىمكد .\r\nشاخهء چهارم به شكل مويرگ‌هائى پراكنده مىشود كه قسمتى از آنها در سطح طرف راست توزيع مىشود و بخشى از طرف طحال به سطح طرف چپ معده متفرق مىگردد و قسمتى نيز به طرف راست چربى اطراف معده و روده مىرود و پراكنده مىگردد و در برابر انشعاباتى كه از شعبه‌هاى رگ طحالى آمده است و طرف چپ اين چربى را گرفته است قرار مىگيرد .\r\nشاخه پنجم در شبكه پيرامون قولون پراكنده مىشود و غذا مىگيرد .\r\nبخش اعظم شاخه ششم ( مزانترى فوقانى ) در پيرامون روده صائم « 229 » پراكنده مىشود و بقيه در رشته‌هاى باريكى كه به روده كور ( سكوم ) پيوسته‌اند متفرق مىگردد و جذب غذا مىكند . اين را بدان .\r\n\r\nفصل سوم - وريد اجوف و انشعابات بالاروى آن\r\nريشهء وريد اجوف در همان آغاز به انشعابات مويرگى تقسيم و متفرق مىشود .\r\nاين مويرگ‌ها از انشعابات مويرگى وريد باب غذا را مىگيرند . انشعابات وريد اجوف\r\n\r\n\r\n","description":"","footnote":"\r\n( 227 ) - در كتاب قانون براى فم المعده ( كارديا ) و باب المعده ( پيلور ) هر دو ، اصطلاح دهانه معده ( فم المعده ) به كار رفته است ولى در اينجا مراد از دهانه معده پيلور مىباشد ، .\r\nدر تشريح جديد دهانه خروجى و ورودى معده هريك داراى نامى جداگانه بشرح زير مىباشد :\r\nالف - فم المعده يا كارديا كه دهانه معده و محل ورود مرى به معده مىباشد و مرز بين فضاى مرى و فضاى خالى معده را تشكيل مىدهد ، بنابراين اين محل در حقيقت گذرگاه مخاط يكنواخت اوزوفاژ به مخاط معده مىباشد .\r\nب - باب المعده يا پيلور راه خروجى معده مىباشد كه ارتباط بين معده و دوازدهه را برقرار مىسازد .\r\n( 228 ) - بين سپرز و معده رابطه مستقيمى وجود ندارد ، ولى اين دو عضو از طريق عروق و اثرات هورمونى باهم در ارتباطند .\r\n( 229 ) - ژژونوم  Jejunum  قسمتى از روده كوچك است و بين اثنى عشر و ايلئوم قرار دارد ، طول آن تقريبا 2 / 2 متر است .\r\n","page_name":" 142 ","page_number":226},
  {"content":"\r\n\r\nاز سطح محدب كبد به درون آن وارد مىشوند و انشعابات مويرگى وريد باب در سطح مقعر كبد به آن راه مىيابند . « 230 »\r\nدر سطح محدب كبد شاخه‌اى ( تحتانى ) از وريد اجوف جدا مىشود كه به دو قسمت تقسيم مىگردد . قسمتى از آن بالارو و بخشى پائين‌رو است . بخش بالارو در حجاب فرو مىرود و در آن دو رشته مىشود كه در اين اندام متفرق مىشوند و به آن غذا مىرسانند و بعدا به غلاف قلب نزديك مىگردد و انشعابات بزرگى به پوشش قلب مىفرستد . اين انشعابات به صورت مويرگ‌هائى درمىآيند و غذاى پوشش قلب را مىرسانند . همين وريد مجددا به دو قسمت منقسم مىگردد . قسمت بزرگتر در محل دهليز راست قلب به آن وارد مىشود و غذاى قلب را تامين مىكند . اين رگ از وريد اجوف به قلب مىآيد و از ساير رگ‌هاى قلب بزرگتر است و بايد هم‌چنين باشد ، زيرا كه رگ‌هاى ديگر براى گرفتن هوا و اين رگ براى تغذيه است و چون غذا از هوا غليظتر است بايد ظرف آن وسيع‌تر و مجراى آن فراخ‌تر از مجراى هوا باشد . اين رگ بزرگ وقتى به قلب وارد مىشود سه غشا از آن بوجود مىآيد كه سخت‌ترين و سفت‌ترين غشاءها هستند و آستر آنها هم به طرف بيرون و هم به طرف درون قرار دارد « 231 » . قلب در موقع انقباض غذاى خود را از اين غشاءها دريافت مىكند و در موقع انبساط بسبب سختى غشاءها برنميگردد « 232 » . وريد مزبور در نزديكى قلب سه رگ از خود منشعب مىسازد . يكى از آن سه رگ از رستنگاه شريان‌ها به نزديكى حفره چپ قلب مىآيد و در راه خود به حفرهء طرف راست قلب مىپيچد و به شش مىرسد . اين نوع وريد مانند شريان‌ها داراى دو غشاء است و به اين جهت آن را وريد شريانى مىنامند . فائدهء اين دو غشاء آن است كه يكى از آنها خون بسيار لطيف را از خود مىتراود كه هم‌مزاج گوهر شش باشد ،\r\n\r\n\r\n","description":"","footnote":"\r\n( 230 ) - برگشت خون بدن به قلب بوسيله سياهرگها انجام مىگيرد كه تا رسيدن به قلب مرتب با بهم‌پيوستن سياهرگهاى كوچكترى بسياه‌رگهاى بزرگتر تبديل و سرانجام دو سياهرگ اصلى زير را تشكيل مىدهند .\r\nالف - بزرگ سياهرگ زبرين - اين سياهرگ خون قسمتهاى نيمه بالاى بدن را به دهليز راست برميگرداند .\r\nب - بزرگ سياهرگ زيرين - اين سياهرگ خون قسمتهاى پائين بدن را به دهليز راست قلب برميگرداند .\r\n( 231 ) - نسخه انگليسى : وريد اجوف تحتانى هنگام ورودش به قلب داراى سه غشاء سخت ( دريچه استاش ) است كه لبه آنها رو به داخل است .\r\n( 232 ) - در هنگام انقباض قلب خون وريدى از بطن راست از طريق سرخرگ ريوى به ريه‌ها مىرود و در هنگام انبساط ، خون وريدى از دهانه بزرگ سياهرگهاى زبرين و زيرين بدهليز راست و سپس به بطن راست مىريزد .\r\n","page_name":" 143 ","page_number":227},
  {"content":"\r\n\r\nزيرا خونى كه در وريد اجوف است چون از قلب هنوز زياد فاصله نگرفته است به پختگى خونى كه در شريان جارى است نرسيده است . فائدهء غشاء دوم آن است كه خون درون وريد را به نهايت پختگى مىرساند .\r\nدومين رگ از سه رگ نامبرده در قلب مىچرخد و در داخل آن منتشر مىشود و غذاى آن را تامين مىكند و اين حالت موقعى است كه وريد اجوف از طرف دهليز راست قلب به آن داخل شود .\r\nسومين رگ در جانداران و بويژه انسان به سوى طرف چپ قلب مىرود و پس از آن به مهره پنجم سينه مىگرود و بر مهره تكيه مىكند و در دنده‌هاى هشتگانه زيرين و در ماهيچه‌ها و ساير اعضاى پيوسته با آنها متفرق مىگردد .\r\nآنچه بعد از اين سه رگ از وريد اجوف ( فوقانى ) باقى مىماند ، وقتى ناحيه قلب را پشت سر گذاشت در قسمت‌هاى بالائى غشاى تقسيم‌كنندهء سينه ( غشاء مدياستن ) و قسمت‌هاى بالائى غلاف ( پريكارد ) و در گوشت شل و نرمى كه آن را « توثه » ( نسج غده‌اى ) مىنامند انشعابات مويرگى مىپراكند و وقتى به چنبر نزديك مىشود دو شاخه از آن جدا مىگردد و به حالت مورب به چنبر مىرسد كه هر قدر جلوتر مىروند از هم دور مىشوند . آنگاه هريك از اين دو شاخه دو بخش مىشود كه يكى از طرف راست استخوان سينه و ديگرى از طرف چپ آن سرازير مىشوند و در حنجره پايان مىيابند . هريك از اين شاخه‌ها در مسير خود انشعاباتى به داخل ماهيچه‌هاى بين دنده‌ها مىفرستد . انتهاى اين انشعابات با انتهاى رگ‌هائى كه در آن‌ها منتشر شده است بهم مىرسند . قسمتى از اين انشعابات به سوى ماهيچه‌هاى بخش بيرونى سينه مىرود و وقتى به غضروف خنجرى رسيد ، بخشى به طرف ماهيچه متراكم حركت دهندهء كتف مىرود و در آن پراكنده مىشود و بخش ديگر به زير ماهيچه‌هاى مستقيم مىخزد كه انشعاباتى در آنجا متفرق مىسازد و دنباله آنها به انشعابات وريد خاجى - كه ذكرش خواهد آمد - مىپيوندد .\r\nهريك از دو شاخه وريدى نامبرده كه در واقع دو قسمت شده است و به صورت يك زوج است ، به پنج قسمت تقسيم مىشود كه به قرار زير مىباشند .\r\n1 - قسمتى در سينه متفرق مىشود و چهار دنده فوقانى را غذا مىدهد .\r\n2 - بخشى جايگاه دو كتف را غذا مىدهد .\r\n3 - قسمت سوم در ماهيچه‌هاى ژرفاى گردن جاى مىگيرد و غذاى آن ماهيچه‌ها را تامين مىكند .\r\n4 - قسمت چهارم از سوراخ‌هاى شش مهره بالائى گردن مىگذرد و به سوى سر رهسپار مىگردد .\r\n\r\n","description":"","footnote":"","page_name":" 144 ","page_number":228},
  {"content":"\r\n\r\n5 - قسمت پنجم كه از ساير قسمت‌ها بيشتر و بزرگتر است از هر طرف به زير بغل روى مىآورد و خود به چهار دسته تقسيم مىشود :\r\nدسته اول جزو قسمت‌هائى است كه مفصل كتف را حركت مىدهد و در ماهيچه‌هاى بالاى استخوان سينه متفرق مىشود .\r\nدسته دوم در گوشت شل ( غده ) و صفاق زير بغل ( نسج زير بغل ) پراكنده مىشود .\r\nدسته سوم از جانب سينه فرود مىآيد و به مراق ( هيپوكندر ) ( نردبان شكم ) مىرسد .\r\nدسته چهارم كه بزرگترين آنهاست به سه بخش تقسيم مىگردد : بخشى در ماهيچه‌هاى داخل فرورفتگى كتف و بخشى در ماهيچه‌هاى زير بغل پراكنده مىگردد و بخش سوم كه بزرگتر است از بازو عبور مىكند و بدست مىرسد و آن را ابطى ( زير بغلى ) مىنامند .\r\nآنچه از تقسيم شدن اولى كه قسمت آخر آن اين‌قدر انشعاب دارد باقى مىماند به سوى گردن بالا مىرود و در مسير خود به دو قسمت مىشود كه يكى از آن دو بنام وداج آشكار و ديگرى وداج پنهان ناميده مىشود « 233 » .\r\nوداج آشكار كه از ترقوه بالا مىرود دو قسمت مىشود . قسمتى از آن بمحض جدا شدن به سوى جلو و پهلو مىآيد و قسمت ديگر نخست بجلو و پائين و بعدا بالا مىرود و مجددا بر پشت چنبر نمايان مىگردد و آن را دور مىزند و بعد بالا مىرود و بر گردن مىگذرد تا به قسمت اولى مىرسد و با آن مىآميزد و از همين دو قسمت ، وداج آشكار مشهور پيدايش مىيابد . از اين قسمت ، قبل از آنكه با قسمت اولى درآميزد ، دو شاخه جدا مىشود كه يكى بطور عرضى ادامه مىيابد و دو شاخه مزبور در محل فرورفته‌اى كه در محل اتصال دو استخوان چنبرى ( ترقوه ) موجود است به هم مىرسند .\r\nقسمت دوم كه همان وداج پنهان است بطور مورب به گردن مىرود و بعد از آن هيچ‌يك از شاخه‌هايش بهم نمىرسند . از اين دو جفت وداج ( پنهان و آشكار ) رشته‌هاى تار عنكبوتى\r\n\r\n\r\n","description":"","footnote":"\r\n( 233 ) - سه وريد وداج بنامهاى وريد وداج خارجى  ( Extenal Jugular V . )  ، وريد وداج داخلى  ( Internal Jugular V . )  و وريد وداج قدامى  ( Anterior Jugular V . )  وجود دارد .\r\nوريد وداج خارجى از اتحاد وريدهاى خلف فكى و گوشى خلفى بوجود مىآيد . شروع آن از غده بناگوش است و پس از سير نزولى در گردن به وريد تحت ترقوه‌اى ، وداج داخلى يا بازوئى رأسى مىريزد . وريد وداج داخلى بعنوان پياز فوقانى و از حفره وداجى شروع شده و خون قسمت اعظم سر و گردن را جمع‌آورى مىنمايد . از اين محل ابتداء در مجاورت شريان كاروتيد اصلى سير نزولى را پيموده و سرانجام به منظور تشكيل وريد بازوئى به وريد تحت ترقوه‌اى مىپيوندد .\r\nوريد وداج قدامى از زير چانه شروع شده و پس از سير نزولى در گردن به وريد وداج خارجى يا تحت ترقوه‌اى و يا قوس وريدى وداجى مىريزد .\r\n","page_name":" 145 ","page_number":229},
  {"content":"\r\n\r\nمنشعب مىگردند كه نمىتوان آن‌ها را بوسيله حس درك كرد . ليكن در بين انشعابات جفت دوم سه وريد وجود دارد كه بزرگ و قابل حس است و بقيه انشعاباتش از حوزه درك حس خارج هستند .\r\nمسير اين سه وريد منشعب از جفت دوم بقرار زير است : يكى از آنها بر كتف كشيده مىشود و آن را وريد كتفى مىنامند . رگ سر و صورت جزئى از همان است . دوتاى ديگر دو طرف وريد كتفى را دربرگرفته و با وريد تا سر كتف همراهند . يكى از آنها در سر كتف متوقف و پراكنده مىشود ، و ديگرى از سر كتف مىگذرد و به سر بازو مىرسد و در آنجا منتشر مىگردد . ليكن وريد كتفى بيشتر از آنها ادامه مىيابد و به انتهاى دست مىرسد .\r\nوداج آشكار بعد از آنكه هر دو قسمت آن باهم آميختند مجددا دو جزء مىگردد :\r\nجزء اول آستر مانند مىشود و دو گروه از انشعابات از آن جدا مىشود : گروهى ريز و كوچك است و در آرواره فوقانى منتشر مىگردد و گروه ديگر بسيار بزرگتر از اولى است و در آرواره تحتانى پخش مىشود .\r\nاز هريك از اين دو گروه انشعاباتى در پيرامون زبان و در سطح اجزاى ماهيچه‌هاى اين محل متفرق مىگردند . جزء دوم در قسمت سطحى سير مىكند و در بخش‌هائى از سر و گوش‌ها پراكنده مىشود .\r\nوداج پنهان با مرى مىپيوندد و مستقيما همراه آن بالا مىآيد و در مسير خود انشعاباتى متفرق مىسازد كه با انشعابات وداج پنهان مىآميزند و همه آنها در مرى و حنجره و تمام اجزاء ماهيچه‌هاى محل‌هاى فرورفته پراكنده مىشوند و سرانجام به انتهاى درز لامى مىرسند و در آنجا شاخه‌هائى از آنها جدا مىشود كه در اندام‌هاى بين مهره اول و دوم متفرق مىگردند .\r\nرگ باريكى از اين شاخه‌ها به مفصل سر و گردن مىرود و انشعاباتى از آن به غشاء پوششى آهيانه مىرود و به محل بهم رسيدن دو بخش آهيانه مىرسد و در آهيانه فرومىرود .\r\nآنچه بعد از اين انشعابات باقى مىماند در انتهاى درز « لامى » به درون آهيانه وارد مىشود و متفرعاتى از آن در دو غشاء مغز پراكنده مىگردد تا به آنها غذا برساند و غشاء سفت را به اطراف و بخش‌هاى بالائى آن به‌پيوندد ؛ بعدا به مسير خود ادامه مىدهد ، حجاب پوششى آهيانه را غذا مىدهد ، سپس از راه غشاء نازك به مغز مىرسد و مانند رگ‌هاى ضربان‌دار در مغز متفرق و در لاى صفاق ستبر ، همهء رگ‌هاى ضربان‌دار را در بر مىگيرد و آنها را به محلى از فراخناى مىرساند - اين محل فراخناى فضائى است كه خون در آن مىريزد و در آنجا جمع مىشود و بعد در ميان هر دو طاق خون از آن فضا جدا مىشود . محل جدا شدن خون را افشره‌گاه مىنامند - وقتى اين شاخه‌هاى وريدى به بطن ميانى مغز رسيدند به رگ‌هاى بزرگ تبديل مىگردند و از افشره‌گاه و مجراهاى منشعب از آن مىمكند و سپس از بطن ميانى مغز به طرف هر دو بطن جلوئى مغز مىآيند و در آنجا با رگ‌هاى ضربان‌دار بالا رو بهم مىرسند و غشائى مىتند كه بنام شبكه مشيميه موسوم است .\r\n\r\n","description":"","footnote":"","page_name":" 146 ","page_number":230},
  {"content":"\r\n\r\n\r\nفصل چهارم - وريدهاى دست\r\nوريد كتفى : وريد كتفى همان وريد قيفال است كه وقتى به بازو نزديك مىشود شعبه‌هائى از آن جدا مىگردد و در پوست و بخش‌هاى سطحى بازو متفرق مىشود « 234 » و بعدا كه به مفصل آرنج نزديك شد به سه بخش تقسيم مىگردد :\r\nقسمت اول رگ بازو است كه در كناره‌هاى سطحى زند زبرين كشيده مىشود و از آنجا به طرف خارج و به سوى خميدگى زند زيرين گرايش مىيابد و در قسمت‌هاى پائين اجزاى سطحى مچ دست پراكنده مىگردد .\r\nقسمت دوم رگى است در سطح ساعد كه به محل پيچش آرنج روى مىآورد و با قسمتى از وريد زير بغلى درمىآميزد و از اين دو آميزه رگ چهارم اندام ( اكحل ) « 235 » بوجود مىآيد .\r\nقسمت سوم رگ عمقى است و در عمق مسير خود با شعبه‌اى از وريد زيربغلى مىآميزد .\r\nوريد زيربغلى « 236 » : اين وريد ابتدا شعباتى از خود جدا مىكند كه در ماهيچه‌ها فرومىروند و بجز يكى از آنها در ماهيچه‌هاى زيربغل پراكنده مىشوند و در آنجا پايان مىيابند . شعبه‌اى كه بعد از ماهيچه‌ها هم ادامه دارد خود را به ساعد مىرساند . اين وريد زيربغلى وقتى به مفصل آرنج نزديك مىشود دو قسمت مىگردد :\r\nقسمت اول آن ، عمقى است و با شعبه عمقى سر و صورت مىپيوندد و كمى باهم مجاورت دارند و بعدا از هم جدا مىشوند . بخشى از اين جدا شده‌ها رو به داخل ، پائين مىآيد و سرانجام به انگشت كوچك و بنصر مىرسد و در نيمه انگشت ميانى پايان مىيابد و بخش ديگر بالاروست و در اجزاى بيرونى دست كه با استخوان در تماس هستند متفرق مىگردد .\r\nقسمت دوم از وريد زيربغل وقتى به ساعد مىرسد چهار شاخه مىگردد :\r\nشاخه اول در بخش‌هاى پائين ساعد متفرق مىشود و به مچ دست مىرسد .\r\n\r\n\r\n","description":"","footnote":"\r\n( 234 ) - نسخه انگليسى : وريد سفاليك ادامه وريد كتفى است . چند شاخه از آن منشعب مىشود كه به پوست و بخش‌هاى سطحى بازو وارد مىگردد .\r\n( 235 ) - وريد زند اسفلى ميانى  ( Median Cubilal V . )  پس از گرفتن خون وريد راءسى در زير آرنج و دريافت شاخه‌هاى فرعى متعدد در امتداد حفره زند اسفلى بطور مايل به طرف بالا رفته و به وريد باسليق ( بازيليك ) مىريزد .\r\n( 236 ) - وريد زير بغلى  ( Axillary V . )  : در اندام فوقانى قرار دارد . در حاشيه تحتانى عضله دندانه‌اى بزرگ از اتصال وريد باسليق ( بازيليك ) و وريد بازوئى بوجود آمده و در حاشيه طرفى اولين دنده وريد تحت ترقوه‌اى را مىسازد .\r\n","page_name":" 147 ","page_number":231},
  {"content":"\r\n\r\nشاخه دوم همراه شاخه اول و به همان حالت است و مانند آن پراكنده مىشود .\r\nشاخه سوم نيز در وسط ساعد متفرق مىگردد .\r\nشاخه چهارم كه از سه شاخه ديگر بزرگتر است آشكار مىشود و بالا مىآيد . انشعاباتى از آن جدا مىشود كه با شاخه‌هاى سر و صورت مىآميزد و رگ چهار اندام را بوجود مىآورد .\r\nرگ چهارم اندام : رگ چهارم اندام ( وريد زند اسفلى ميانى ) از داخل تن شروع مىشود ، بر زند زيرين بالا مىآيد ، بعد به سوى خارج مىگرايد و سپس انحنا مىيابد و به شكل لاندا ( حرف يونانى ) درمىآيد . بال فوقانى اين شكل لاندا مانند به سر زند زبرين و به طرف مچ روى مىآورد و در پشت شست بين شست و انگشت شهادت پراكنده مىشود . بال پائين آن به طرف انتهاى زند زبرين مىآيد و سه شاخه مىگردد : شاخه اول به محلى در بين انگشت ميانى و شهادت مىرسد و با رگى كه در بخش بالائى انگشت شهادت است مىپيوندد و هر دو آنها به يك رگ تبديل مىشوند . شاخه دوم رگى است بنام اسيلم كه بين انگشت ميانى و بنصر متفرق مىگردد .\r\nشاخه سوم به طرف انگشت بنصر و انگشت كوچك مىرود . همه اين شاخه‌ها در انگشتان پخش مىشوند .\r\n\r\nفصل پنجم - وريد اجوف پائين‌رو\r\nگفتار ما دربارهء قسمت بالاروى وريد اجوف پايان يافت . اينك درباره قسمت پائين‌روى اين رگ كه بزرگتر از اولى است بحث مىكنيم و مىگوئيم :\r\nقسمت پائين‌روى وريد اجوف بعد از خروج از كبد و پيش از آنكه پشت را تكيه‌گاه خود قرار دهد از خود انشعابات مويرگى جدا مىسازد كه به پيچ‌وخم‌هاى كليه وارد مىشوند و در كليه و اعضاى مجاور كليهء راست پراكنده مىگردند و غذاى آنها را تامين مىنمايند .\r\nبعدا در كليه چپ ، از اين وريد رگى جدا مىشود و همچنين مويرگ‌هائى از آن منشعب مىگردند كه در پيچ‌وخم‌هاى درون كليه چپ و اعضاى نزديك آن پراكنده مىشوند و به آنها غذا مىرسانند . سپس دو رگ بزرگ از آن جدا مىشود كه آن دو رگ را دو رگ طالع ( طالعين ) « 237 » مىنامند .\r\nدو رگ طالع به دو كليه متوجهند و خونابه را مىپالايند و از اين خونابه غذاى هر دو كليه را تامين مىكنند . از طرف چپ دو طالع رگى جدا مىشود كه به بيضه چپ افراد نر و بيضه\r\n\r\n\r\n","description":"","footnote":"\r\n( 237 ) - وريدهاى كليوى  ( Renal V . )  خون كليه‌ها را جمع‌آورى نموده ، به صورت تنه وريدى كوتاه و ضخيم ( از هر كليه يكى ) كه در طرف چپ كمى طويل‌تر است و به وريد اجوف تحتانى مىريزند .\r\n","page_name":" 148 ","page_number":232},
  {"content":"\r\n\r\nچپ ( تخمدان ) افراد ماده وارد مىشود . اين رگ ، ويژهء اين بيضه است و از آن خارج مىشود .\r\nيادآورى مىشود كه در بحث شريان‌ها به اين رگ اشاره كرديم و گفتيم كه از شريان پائين‌رو دو شاخه شريانى جدا مىشوند و بهر دو بيضه مىروند و شاخه‌اى كه به بيضه چپ مىرود هميشه جزئى از آن رگ را با خود به بيضه مىآورد كه به كليه چپ وارد شده است و گفتيم بسا ممكن است جزئى كه به بيضه چپ مىآيد تنها از كليه چپ منشاء گرفته باشد . همچنين يادآور شديم ، شريانى كه به بيضه راست مىرود كمتر اتفاق مىافتد كه جزئى از رگى را كه به كليه راست وارد مىشود همراه داشته باشد . آرى بندرت اتفاق مىافتد كه شعبه‌اى از طرف راست اين دو طالع با شريانى كه به بيضه راست مىآيد همراه شود ولى اكثر چنين اتفاقى پيش نمىآيد . آنچه از كليه به دو بيضه مىآيد « 238 » منى در مجراى آن پخته مىگردد و منى بر اثر كثرت انحنا و پيچيده شدن آنها ، از رنگ سرخ به سپيدى تغيير مىيابد « 239 » و هرآنچه از رگ‌ها نيز از پشت به سوى آنها سرازير است رگى است كه بخش اعظم آن در ذكر و دهانه زهدان پنهان مىشود ، طبق همان بحث كه در شريان‌ها به عمل آورديم . بعد از ذكر انشعاب طالع ما و اينكه شعبه‌اى از وريد اجوف بعد از خروج از كبد به پشت تكيه مىدهد ، اينك بشرح اين شاخه تكيه‌دهنده مىپردازيم :\r\nاين شاخه از وريد بعد از آنكه به پشت تكيه داد پائين مىرود و براى هريك از مهره‌هاى پشت انشعاباتى مىفرستد كه به مهره‌ها وارد و در ماهيچه‌هاى پيرامون آن‌ها پراكنده مىشود .\r\nبعد انشعاباتى به دو تهيگاه مىفرستد كه در ماهيچه‌هاى شكم پايان مىيابند . سپس رگ‌هائى از اين وريد در سوراخ دنده‌ها فرو مىروند و به نخاع مىرسند و وقتى به انتهاى مهره‌ها رسيدند دو شعبه مىگردند كه يكى به طرف راست و ديگرى به طرف چپ مىگرايد و هريك به طرف يكى از ران‌ها مىرود . هريك از اين دو شعبه قبل از رسيدن به كبد ده انشعاب از خود جدا مىسازد كه انشعاب اول به طرف پشت مىرود ؛ دومى كه داراى رشته‌هاى باريك و مويرگى است در برخى قسمت‌هاى پائين صفاق جاى مىگيرد ؛ سومى در ماهيچه‌هائى پراكنده مىشود كه بر استخوان خاجى جاى گرفته‌اند ؛ چهارمى در ماهيچه‌هاى مقعد و ماهيچه‌هاى سطح خاجى متفرق مىگردد ؛ پنجمى خود را به دهانهء زهدان در زنها مىرساند و در آنجا منشعب مىگردد و همچنين در هر عضوى كه با زهدان مربوط است و نيز به مثانه مىرسد ؛ بخشى از اين انشعاب كه ويژه مثانه است دو قسمت مىشود كه قسمتى در مثانه و قسمتى در گلوى آن پخش مىشود .\r\n\r\n\r\n","description":"","footnote":"\r\n( 238 ) - منى ارتباطى با كليه‌ها ندارد و پس از ساخته شدن در بيضه بوسيله سلولهاى مخصوصى از راه مجراى برنده وارد كيسه‌هاى منى ( دو عدد در بالا و خلف مثانه ) شده و هنگام انزال از راه مجراى ادرارى تناسلى خارج مىشود .\r\n( 239 ) - نسخهء انگليسى : بندرت شاخه‌اى از وريد كليوى راست به راست بيضهء راست وارد مىشود و اكثر اوقات بين بيضهء راست و وريد كليوى راست رابطه‌اى وجود ندارد .\r\n","page_name":" 149 ","page_number":233},
  {"content":"\r\n\r\nاين قسمت در جايگاه آلت تناسلى مردانه بسيار زياد است و زنان از آن نصيب اندكى دارند .\r\nرگ‌هائى از انشعاب پنجم كه از هر طرف به سوى رحم روى مىآورند متفرعاتى دارند كه به طرف بالا و به پستان مىرسند و در آنجا متفرق مىگردند و اين بدان منظور است كه پستان و رحم از يك منبع مشروب گردند . انشعاب ششم ماهيچه‌هائى را در بر مىگيرد كه بر استخوان خاجى جاى گرفته‌اند ؛ هفتمى به طرف ماهيچه‌هائى كه بطور مستقيم جهت استقامت بدن بر شكم جاى دارند راهى مىشود و متفرعات آن با سر رگ‌هائى « 240 » كه گفتيم از سينه به سوى مراق ( نردبان شكم ) سرازير شده است بهم مىرسند . از بيخ اين رگ‌ها در جنس ماده رگ‌هائى متفرع مىشوند كه به زهدان مىروند و رگ‌هائى كه زهدان را در بر گرفته‌اند انشعاباتى از خود به پستان مىرسانند تا پستان و زهدان را هم‌آهنگ سازند ؛ انشعاب هشتم ويژهء قسمت جلوى بدن همه مردان و زنان است ؛ انشعاب نهم به ماهيچه‌هاى درون راه پيدا مىكند و در آن متفرق مىگردد ؛ انشعاب دهم از ناحيهء حالب مىآيد و به هر دو تهيگاه مىگذرد و به سر رگ‌هائى كه پائين آمده‌اند ، بويژه با رگ‌هائى كه از سوى پستان‌ها سرازير شده‌اند مىپيوندد . از مجموعه آنها بخش بزرگى تشكيل مىشود كه در ماهيچه‌هاى هر دو بيضه استقرار مىيابد . بخشى كه باقى مىماند به ران مىرود و انشعابات و شاخه‌هائى از خود جدا مىسازد كه قسمتى در ماهيچه‌هاى جلو ران پراكنده مىشود و قسمت ديگر در ماهيچه‌هاى بخش پائين ران و ماهيچه‌هاى رو به داخل ران فرومىرود و بسيارى از شعبه‌هاى ديگر نيز در ژرفاى ران پراكنده مىگردد .\r\nاز بخش باقيمانده در نزديكى محلى كه مفصل زانو باز مىشود سه شاخه بوجود مىآيد : شاخه اول كه رو به خارج است به طرف درشت‌نى مىرود و به مفصل قوزك پا مىرسد .\r\nشاخه دوم كه در وسط قرار دارد در محل دولا شدن زانو امتداد مىيابد ، سرازير مىشود و شعبه‌هائى از خود به داخل ماهيچه‌هاى قسمت درونى ساق مىفرستد كه در آنجا دو شعبه مىشود :\r\nشعبه اول در بين اجزاى رگ‌هاى وارد شده به ساق پنهان مىشود و شعبه دوم به ميان دو استخوان ساق مىرود و خود را به سوى قسمت جلوئى پا مىكشاند و با يكى از شعبات شاخه اول كه رو بخارج است و قبلا مذكور افتاد مىآميزد . شاخه سوم كه به طرف داخل است به محل رگدار ساق گرايش مىكند و بعد از آن به طرف قوزك و به سوى كنارهء محدب درشت‌نى مىرود و به طرف رگ رو به داخل كه جلوتر است و آن را صافن « 241 » مىنامند مىآيد . اكنون اگر دقت كنيم درمىيابيم كه اين سه رگ به چهار رگ تبديل شده‌اند كه دوتا از آنها رو بخارج هستند و از طرف نازك‌نى به سوى قدم مىروند و دوتاى ديگر رو به داخل هستند كه يكى\r\n\r\n\r\n","description":"","footnote":"\r\n( 240 ) - نسخه انگليسى : وريدهائى\r\n( 241 ) - وريد صافن بزرگ  ( Long saphenous V . - great saphenous V . )  وريدى است كه از پشت پا تا زير رباط مغبنى امتداد داشته و به وريدرانى مىريزد .\r\n","page_name":" 150 ","page_number":234},
  {"content":"\r\n\r\nاز آنها بر بالاى قدم و در قسمت‌هاى فوقانى طرف انگشت كوچك متفرق شده است و ديگرى با شعبهء رو بخارج از شاخه رو به داخل كه ذكر شد مىآميزد و هر دو باهم در قسمت‌هاى پائين پراكنده مىشوند . اين بود انواع وريدها .\r\nدر اينجا تعريف اندام‌هاى متشابه الاجزاء را بپايان رسانديم . به يارى خداوند بزرگ درباره اندام‌هاى ابزارى و شرح حالات آنها و چاره‌انديشى آنها مقالى مىنگاريم كه فراگيرنده و آموزنده باشد .\r\nاينك دربارهء قوا گفتارى داريم و تتمهء كلام را با تعريف قوا شروع مىكنيم .\r\n\r\n","description":"","footnote":"","page_name":" 151 ","page_number":235},
  {"content":"\r\n\r\n\r\nتعليم ششم - قوا\r\nمشتمل بر يك جمله و يك فصل است .\r\n\r\nجمله - درباره قوا\r\nو آن مشتمل بر شش فصل است .\r\n\r\nفصل اول - گفتار كلى درباره جنس قوا\r\nبايد بدانى كه قوا « 242 » و كنش‌ها بوسيله يكديگر شناخته مىشوند ، زيرا هر قوه‌اى منشاء نوعى كردار است و هر كنشى از قوه‌اى سرمىزند . از اين روى وصف كيفيت كنش و قوه را از هم جدا نساختيم و در يك تعليم به تعريف هر دو پرداختيم . به عقيدهء طبيبان قوائى كه كنش‌ها را نشان مىدهند عبارتند از :\r\n1 - قوهء نفسانى « 243 » 2 - قوهء طبيعى « 244 » 3 - قوهء حيوانى « 245 »\r\n\r\n\r\n","description":"","footnote":"\r\n( 242 ) -  Psycho - Phvsical drives  ( معنى تقريبى آن : انگيزه‌هاى روانى جسمى است ) .\r\n( 243 ) - قوه نفسانى يا قوه نفسانيه كه مىتوان آن را نيروى عصبى دانست از نظر لغوى از نفس يا آنيما مشتق شده است . نظر باينكه اين قوه بيشتر به حركات ارادى و حس‌ها مربوط مىشود مىتوان از آن قوه يا نيروى عصبى تعبير نمود .\r\n( 244 ) - قوه طبيعى يا قوه طبيعيه كه مىتوان آن را قوه جسمى يا بدنى ناميد از كلمه « طبيعى » در ترجمه‌هاى لاتين مشتق شده است . واژه « طبيعى » واژه‌اى وسيع الاستعمال است و شامل زمينه‌هاى جسمى و زيست‌شناسى و روان‌شناسى حيات است . در اينجا منظور از « طبيعى » بدن يا جسم است ، در مقابل روان .\r\n( 245 ) - قوه حيوانى يا قوه حيوانيه از كلمه « حيوان » مشتق شده است . عمل اصلى اين قوه نگهدارى يا ابقاى حيات است و ازاين‌رو مىتوان آن را نيروى حياتى ناميد .\r\n","page_name":" 152 ","page_number":236},
  {"content":"\r\n\r\nبسيارى از فيلسوفان و همهء طبيبان و بويژه جالينوس بر اين راى هستند كه هريك از اين قوا را سرچشمه‌اى است و آن عبارت از اندامى است و كنش‌هائى را كه بروز مىدهد از آن اندام منشاء گرفته است .\r\n\r\nقوهء نفسانى :\r\nبه نظر آنها مقر نيروى نفسانى مغز است و كنش‌هاى نفسانى از مغز صادر مىشوند .\r\n\r\nقوهء طبيعى :\r\nهم اينان قوهء طبيعى را دو نوع دانسته‌اند : نوع اول براى نگهداشت و كارسازى انسان است و تا بدن زنده است و رشد و نمو آن در كار است به تن روزى مىرساند و نشو و نما مىبخشد . جايگاه اين قوه كبد است و كنش‌هاى آن از كبد سرمىزند . نوع دوم براى نگهداشت نوع مخلوق و زاد و ولد است . اين قوه گوهر منى را از آميزه‌هاى تن جدا مىسازد و بدستور آفريدگارش آن را هيولى مىبخشد . اين نوع قوه طبيعى در دو بيضه جاى دارد و كنش‌هاى آن از همين‌جا بردميده است .\r\n\r\nقوهء حيوانى ( حياتى )\r\nقوهء حياتى كارگذار روحى است كه حامل حس و حركت است و روح را وامىدارد احساس و جنبش را كه زادهء مغز است بپذيرد و وسيله زندگى را به مغز بدهد . مركز نيروى حياتى ، قلب است و كنش‌هاى حياتى از قلب صادر مىشوند . ليكن بعقيده دانشمند ارجمند ارسطاطاليس ( ارسطو ) « 246 » منشاء قواى سه‌گانه در اصل جائى بجز قلب نيست « 247 » ،\r\n\r\n\r\n","description":"","footnote":"\r\n( 246 ) - ارسطو ( 384 - 322 قبل از ميلاد ) يكى از بزرگترين ، فلاسفه و دانشمندان قرون و اعصار است . وى فرزند يك پزشك بود و بسيارى از آثارش در زمينه‌هاى پزشكى است .\r\nعلاوه بر آثارش در منطق ، هندسه ، نجوم و مكانيك ، داراى تحقيقاتى در گياه‌شناسى ، جانور شناسى ، تشريح و فيزيولوژيست . وى مسائلى بنيادى را در زيست‌شناسى ، جنسيت ، وراثت ، تغذيه ، رشد و نمو و سازگارى ( آداپتاسيون ) به وضوح و روشنى مورد بحث قرار داده است . در كالبدشناسى پژوهشهائى دارد . در خصوص رحم جانوران مختلف و تعيين افتراق آنها مطالعا تى نموده ، معده نشخواركنندگان را توصيف كرده ، و رشد جنينى جوجه را مورد بررسى قرار داده است .\r\nاو نيز اشتباهاتى بزرگ هم نموده است كه اثرات آنها تا ديرزمان پابرجا بود ، او به جنسيت گياهان توجه نكرده بود ، قلب را مركز هوش و استعداد مىدانست ، معتقد بود كه خون و شريانها حاوى هوا هستند .\r\nسارتن درباره ارسطو مىگويد : « اثر خوب يا بد تعليمات ارسطوئى در تمام شقوق علم چنان عظيم بود كه بخش بزرگى از تاريخ علم را به خود اختصاص داد و نفوذ اين اثر تا قرن هيجدهم پابرجا بود .\r\n( 247 ) - قلب در اين معنى قلب « فونكسيونلى » معنى مىدهد و قوه حيوانى را قادر -\r\n","page_name":" 153 ","page_number":237},
  {"content":"\r\n\r\nاما كنش‌ها در مراحل اوليه خود را از منشاهاى نامبرده نمايان مىسازند . اطبا مغز را منشاء حس مىدانند و برآنند كه هريك از حواس ، اندام ويژه خود را در مغز برگزيده است و كردارش از آن اندام بيرون مىجهد . اگر دراين‌باره كنجكاو باشيم و به طرز كامل بررسى كنيم درمىيابيم كه ارسطاطاليس ذىحق است و اينان در اشتباه . آنهائى كه مغز را منشاء اصلى حس مىدانند ظاهر نگرند و گفته‌هايشان از نظريات مبهم و غير ضرورى اقتباس شده است .\r\nليكن بر طبيب نيست كه دراين‌باره داورى كند و درست را از نادرست جدا سازد . اين كار بر عهده فيلسوفان و طبيعىدانان است . براى طبيب كافى است كه معتقد باشد اندام‌هاى نامبرده بگونه‌اى منشاء اين قوا هستند . كار طبيب ربطى به اين ندارد كه منشاء اصلى كدام است و كدام اصلى و كدام يك فرعى است . ليكن نشناختن منشاء اصلى قوا براى فيلسوفان سزاوار نيست .\r\n\r\nفصل دوم - قواى كارفرما\r\nقواى طبيعى دو دسته‌اند : كارفرما و فرمانبردار .\r\nقواى كارفرما دو نوعند :\r\nنوع اول غذارسان تن آدمى است تا بزندگى ادامه دهد و اين نوع نيز بر دو بخش است :\r\nبخش اول غذادهنده و بخش دوم رشد و نمو دهنده است .\r\nنوع دوم كار جابجا كردن غذاى اندام‌هاى تن را به عهده دارد تا نوع را پايا بدارد و آن نيز بر دو بخش است : بخش اول پديدآورنده و بخش دوم هيولىدهنده است .\r\nقوهء غذادهنده قوه‌اى است كه غذا را با غذاگيرنده هم‌مزاج و هم‌آهنگ مىسازد تا جاى تحليل رفته را بگيرد .\r\nقوهء پرورش‌دهنده نسبت به اندازهء طبيعى كه براى كليه اندام‌ها بايسته است فزونى دارد و بوسيلهء غذائى كه بجسم مىرسد اين قوهء زياده از تناسب طبيعى عمومى جسم ، نشو و نماى جسم را رو به تكامل مىبرد . قوهء غذادهنده فرمانبردار قوهء پرورنده است . غذادهنده گاهى غذاى برابر با تحليل رفته را وارد تن مىكند و گاهى در اين برابرى كوتاه مىآيد . نمودهنده هميشه داراى واردات بيشتر از تحليل رفته است ، ليكن هر واردشده‌اى كه بيش از تحليل رفته باشد نمودهنده نيست . فربه شدن بعد از لاغرى در دوران ركود از اين قبيل است كه نموبخش نيست .\r\n\r\n\r\n","description":"","footnote":"\r\n- مىسازد تا نيروى حياتى را به تمام اندامهاى بدن برساند ، و به آنها حيات و قوت بخشد . با اين برداشت تمامى دستگاه عروقى  ( Vascular System )  همراه با كنترل‌هاى عصبى فرعى آن ، در اين كار تشريك مساعى مىكنند . به عقيده افلاطون قلب عضو اصلى  ( Appetitve Soul )  و به عقيده ارسطو سرچشمه و منشاء همه فعاليتهاست .\r\n","page_name":" 154 ","page_number":238},
  {"content":"\r\n\r\nنمو عبارت از آن است كه تمام جسم بطور مناسب و قسمت‌هاى مختلف آن بطور متناسب باهم بطور يكنواخت نشو و نما كنند ، بعد از تكميل آن ديگر مجال نمو نمىماند و فربهى را نمىتوان نمو ناميد و همچنين قبل از ركود كه نشو و نما برجاست و ادامه دارد نمىتوان لاغرى را بازايستادن نمو خواند . ليكن حالت لاغر شدن و افسردگى در موقع نشو و نما بعيد به نظر مىرسد و از قانون طبيعت سر باز زدن است . عمل قوهء غذادهنده با سه كنش جزئى است :\r\nاول - حصول گوهر تن كه خون است و آن خلطى است داراى نيروى نزديك به كنش قوهء غذادهنده و ازاين‌روى همانند اندام است و اتفاق مىافتد كه اين خلط به اندام زيانى رساند ، همچنانكه در بيمارى اطروفيا « 248 » كه نرسيدن غذا است روى مىدهد .\r\nدوم - چسباندن كه ضمن آن گوهر حاصل شده را بوسيلهء كنش ، بدون كاستى به غذا تبديل و آن را جزء اندام مىگرداند . گاهى اين روش زيان‌بخش مىشود ، چنان كه در استسقاى گوشتى « 249 » رخ مىدهد .\r\nسوم - همانندسازى ، به‌طورىكه گوهر حاصل شده بعد از آنكه جزئى از اندام گرديد از هر حيث حتى از حيث شكل و رنگ شبيه اندام مىشود . اين حالت نيز گاهى زيانى همراه دارد همچنانكه در بيمارى برص ( پيسى ) وبهك رخ مىدهد . تبديل غذا و چسبانى در اين دو بيمارى از بين نرفته است ليكن همانندسازى در ميان نيست .\r\nاين نيروى تغييردهنده غذا كه جزو نيروهاى غذادهنده است و كنش آن تغيير دادن غذا است در وجود انسان از حبث منشاء اوليه يكى است و برحسب نوع اندامهاى همانند متفاوت مىشود ، چه در هر اندامى به حسب مزاجش نيروئى موجود است كه غذا را در آن اندام به حالتى درمىآورد مخالف حالتى كه نيروى ديگر براى آن اندام بوجود آورده است . ليكن نيروى تغييردهندهء غذا در كبد براى تمام اندام‌هاى تن كنش هماهنگ و بدون تفاوت دارد .\r\nنيروى پديدآورنده بر دو نوع است :\r\nنوع اول منى را در نرينه و مادينه بوجود مىآورد .\r\nنوع دوم نيروئى را كه در منى است جدا مىسازد و به حسب مزاج هريك از اندامها آن را آميزش مىدهد و از منى همگن ( متشابه الاجزاء ) يا از منى كه آميزه‌اش يك نوع است به هر اندامى مزاج ويژه‌اش را مىبخشد ؛ براى اندام پىمزاجى ، براى استخوان مزاج\r\n\r\n\r\n","description":"","footnote":"\r\n( 248 ) - آتروفى  Atrophy  يا صغر ، كوچك شدن يا كاهش يافتن در اندازه و لاغر شدن و كم‌نيرو شدن در عمل عضو را گويند .\r\n( 249 ) -  ( Obesity )  ، فربهى : افزايش وزن است به علت زياد شدن چربى بيش از 210 تا .\r\nدرصد وزنى كه براى سن ، جنس و قد معين مناسب است .\r\n","page_name":" 155 ","page_number":239},
  {"content":"\r\n\r\nويژه‌اى و براى شريان‌ها مزاج خاص آن بوجود مىآيد . اطباء اين نيرو را نيروى تغييردهنده ناميده‌اند .\r\nنيروى هيولابخش و شكل‌دهنده :\r\nكار اين نيرو بنا به فرمان آفريدگارش طرح‌ريزى و شكل دادن ، تجويف دادن ، سوراخ كردن ، صاف و زبر ساختن ، كيفيت دادن به حالت و ايجاد همكارى در اندامها است . كنش‌هائى كه اندازهء نهائى اندامها را تعيين مىكند از آن است .\r\nنيروهاى فرمانبردار و خدمتگزار اين نيروى جابه‌جاكنندهء غذا كه براى نگهداشت نوع بايسته است همان نيروى غذاآور و نمودهنده است .\r\n\r\nفصل سوم - نيروهاى طبيعى خدمتگزار\r\nنيروهائى كه در طبيعت براى فرمانبردارى و خدمتگزارى آفريده شده‌اند و بجز آن وظيفه‌اى ندارند و در انجام نيازمنديهاى نيروى غذادهنده دست‌اندركارند بحسب ترتيب عبارتند از : نيروى جذب‌كننده ، نيروى گيرنده ، نيروى هاضمه ، نيروى دفع‌كننده .\r\nنيروى جذب‌كننده در اندامى كه آوند آن است بوسيلهء رشته‌اى كه در طول آن اندام قرار دارد غذاى بهره‌دهنده را مىكشد و به سوى خود مىآورد .\r\nنيروى گيرنده ، نيروى بهره‌دهندهء غذائى را در اندامى كه اين نيرو به آن تعلق دارد نگهميدارد تا زمانى كه نيروى تغييردهندهء ماده غذائى كه به اندام ديگر تعلق دارد براى تغيير دادن به كار افتد . نيروى گيرندهء اين عمل نگهدارى ماده غذائى را بوسيله رشته موربى انجام مىدهد كه در هر دو اندام آوند نيروى دريافت‌كننده و اندام آوند نيروى تغييردهنده وجود دارد و ممكن است رشته پهنى در اين امر مددكار باشد .\r\nكار نيروى هاضمه ( گوارش ) آن است كه هرچه را نيروى جذب‌كننده كشيده است و نيروى دريافت‌كننده نگهداشته است به حالتى درآورد كه نسبت به حالت قبلى تغيير يافته است و در ضمن مزاجى به آن بدهد كه براى تغيير به مادهء غذائى آمادگى داشته باشد . اين كنش را هضم مىنامند . نيروى هاضمه علاوه بر اين كار دربارهء مواد زائد نيز وظيفه‌اى دارد كه به دو وجه انجام مىدهد : نخست اينكه اگر توانائى آن را داشته باشد مواد زائد را به مواد غذائى تغيير مىدهد و اين عمل را نيز هضم گويند . دوم اينكه اگر مواد زائد آمادگى تغيير به مادهء غذائى نداشت نيروى هاضمه راه بيرون راندن آن را از اندامى كه زوايد در آن است بوسيلهء نيروى دافعه تسهيل مىكند . اين تسهيل راه دفع مواد زائد بوسيله نيروى دفع‌كننده به صورت زير انجام گيرد : اگر عامل بازدارندهء دفع مواد زائد از اندامى كه\r\n\r\n","description":"","footnote":"","page_name":" 156 ","page_number":240},
  {"content":"\r\n\r\nاين مواد در آن است ، غلظت مواد مزبور باشد نيروى هاضمه غليظ را رقيق مىگرداند و اگر بازدارنده رقيق باشد آن را غليظ مىنمايد و چنانچه پيوستگى ، عامل بازدارنده باشد آن را گسستگى مىدهد . اين كنش نيروى هاضمه را پختن و نضج دادن مىنامند و گاهى هم آن را با واژهء هضم همرديف تلقى مىكنند و آن را هضم و پخته گردانيدن مىخوانند .\r\nكار نيروى دفع‌كننده آن است كه هر مادهء زائدى را كه از غذا باقى مانده است و براى تغذيه مناسب نيست همراه مازاد غذا ( نسبت به نيازمندى ) بيرون راند ، يا از آن بىنياز شود و يا براى اينكه از استعمال آن فارغ شود آن را بسوى مجراى مناسب دفع روان گرداند ، همچنانكه در دفع ادرار رخ مىدهد . براى بيرون راندن مواد زائد منافذ و مجراهائى آماده شده است كه نيروى دفع‌كننده آنها را از طريق اين مجارى و منافذ بيرون مىراند . ليكن چنانچه مواد زائد در جائى قرار گيرند كه معبرى براى دور راندن آنها موجود نباشد ، نيروى دفع كننده مواد زائد اندام بزرگ و مهم را به سوى اندام كوچكتر و كم‌اهميت‌تر مىراند و از اندام سخت به سوى اندام سست روانه مىكند . هرگاه مواد زائد خودبخود گرايشى به طرف معبر خروج داشته باشد ، نيروى دافعه تا حد مقدور راه بر آن مسدود نمىسازد و آن را از راه خود روىگردان نمىكند .\r\n\r\nابزار كار نيروهاى خدمتگزار\r\nچهار نيروى طبيعى نامبرده كه نيروهاى خدمتگزار ناميده مىشوند در انجام كار و وظيفه خود از چهار كيفيت يعنى از كيفيات چهارگانهء گرمى ، سردى ، رطوبت و خشكى استفاده مىكنند .\r\n\r\nگرمى :\r\nگرمى براى هريك از نيروهاى چهارگانهء جذب‌كننده ، دريافت‌كنده ، هاضمه و دافعه مورد استفاده مىباشد .\r\n\r\nسردى :\r\nسردى در سرشت خود مخالف همهء اين نيروهاست و هيچ‌يك از نيروهاى چهارگانه از آن استفاده نمىكند ، چه كنش اين نيروها همه از آثار جنبش است . جنبش در كشيدن و دفع كردن كه آشكار است . جنبش در عمل هضم به اين قرار است : هضم عبارت از تجزيهء اجزاى مادهء غليظ و متراكم و تركيب آن اجزاء با مادهء رقيق و لطيف است . جدا ساختن و\r\n\r\n","description":"","footnote":"","page_name":" 157 ","page_number":241},
  {"content":"\r\n\r\nآميختن ( تجزيه و تركيب ) بدون حركت صورت نمىگيرد . كنش نيروى دريافت‌كننده بوسيلهء حركت دادن رشته‌هاى مورب كاملا شكل فراگيرندگى را بوجود مىآورد . پس معلوم شد كه سردى كه در سرشت خود سردكننده و نابودكننده است با حركت و جنبش مخالف است و بنابراين هيچ‌يك از اين نيروها از مزاج سرشتى و ذاتى سردى استفاده نمىكنند . ليكن سردى عرضى - نه سرشتى - براى برخى از اين نيروها بهره‌رسان است . بر اثر سردى عرضى رشتهء گيرنده در وضعى كه گرفتن به حد مناسب رسيده است متوقف مىشود و در اين توقف از تاثير نيروهاى دفع‌كننده در امان است و حالتى بوجود آمده است كه نيروى دافعه از آن حالت توقف به سود خود استفاده كند و آن حالت را به صورت ابزار كار جهت انجام وظيفه خود قرار دهد .\r\nنيروى دفع‌كننده نيز از سردى عرضى بهره‌مند است ، زيرا اولا سردى نمىگذارد كه باد يارىدهنده دفع به تحليل رود ، ثانيا در غلظت دادن مواد دفع‌شدنى مددكار است ، ثالثا بر اثر آن رشته‌هاى پهن فشارنده را جمع و نگاهدارى مىكنند . در اين حالت نيز نيروى آماده‌كننده ابزار است و در خود كنش دخالتى ندارد . چنان كه ذكر شد تنها سردى عرضى است كه مىتواند براى اين نيروها بهره‌اى داشته باشد نه سردى سرشتى . حتى اگر سردى عرضى نيز در خود كنش اين نيروها وارد مىشد به آنها زيان مىرسانيد و حركت را متوقف مىكرد .\r\n\r\nخشكى :\r\nسه نيروى گيرنده ، كشنده و دفع‌كننده از جملهء نيروهاى چهارگانه به خشكى نيازمندند .\r\nزيرا گوهر روانى ( روح ) كه اين نيروها را در خود جا داده است و آنها را به كار وامىدارد و همچنين ابزارهائى كه اين نيروها در پرداختن به كار و انجام دادن وظيفه به كار مىبرند به عنصر خشكى احتياج مبرم دارند تا خشكى بر رطوبت چيره شود و نگذارد سستى و رخوت حاصل از رطوبت بر گوهر ابزار روان حامل آن نيروها و بر ابزار كار آن نيروها اثر بگذارد و بر آنها كندى روى آورد . نيروى گيرنده در كار گيرندگى به خشكى نيازمند است ، ليكن نيروى هاضمه به رطوبت بيشتر نيازمند است نه به خشكى . اگر نيازمندىهاى هريك از اين نيروها را به عنصرهاى گرمى ، سردى ، رطوبت و خشكى در برابر هم قرار دهيم به نتايج زير مىرسيم :\r\n1 - نيروى گيرنده بيش از آنكه به گرمى نيازمند باشد به خشكى محتاج است . چرا ؟\r\n- زيرا مدتى كه نيروى گيرنده در آرامش بسر مىبرد بيشتر از مدتى است كه رشتهء پهن را براى گرفتن به حركت درمىآورد . چرا زمان تحريك رشته كوتاه است ؟ - زيرا تحريك\r\n\r\n","description":"","footnote":"","page_name":" 158 ","page_number":242},
  {"content":"\r\n\r\nرشته با گرمائى حاصل مىشود كه در مدت كوتاهى بوجود مىآيد و بيشترين وقت كنش نيروى گيرنده در گرفتن و آرامش دادن سپرى مىشود . از آنجا كه مزاج خردسالان بيشتر بسوى رطوبت گرايش دارد ، نيروى گيرنده در آنها ضعيف و ناتوان است .\r\n2 - نيروى جذب‌كننده به گرمى بيشتر از خشكى نيازمند است ، زيرا اولا گرمى در كنش جذب مددكار است ، ثانيا بيشترين زمان انجام كارش در حركت دادن سپرى مىشود و علت آن نيز اين است كه مدت زمانى كه بايد در آرامش دادن اجزاى ابزارش سپرى شود تا ابزارها بر اثر خشكى به حالت گيرندگى درآيند كمتر از زمانى است كه براى حركت دادن لازم است ، ثالثا گذشته از اينكه اين نيرو نياز به حركت دارد به حركت تند و شديد نيز نيازمند است .\r\nعمل جذب به چند طريق انجام مىپذيرد :\r\nالف - بر اثر كنش نيروى جاذبه ، مشابه همان نيروئى كه مغناطيس با آن آهن را مىربايد .\r\nب - بر اثر ايجاد خلاء ، همانطور كه آب در لوله تلمبه بالا كشيده مىشود .\r\nج - بر اثر گرما ، همانطور كه روغن بوسيله فتيله چراغ كشيده مىشود . دربارهء اين علت سوم پژوهشگران بر اين رايند كه آن هم ناشى از ايجاد خلاء است . از اين بحث نتيجه گرفتيم كه بايد گرمى بيشترى با نيروى جاذبه همراه باشد تا جذب به صورت قوىتر صورت گيرد .\r\n3 - نيروى دفع‌كننده كمتر از نيروى جذب‌كننده و گيرنده به خشكى نيازمند است چه اين نيرو به اندازهء نيروى جاذبه به گرفتن ، نگاهداشتن و از خود جدا نكردن مادهء جذب شده ناچار نيست ؛ در چنين حالتى نيروى جذب‌كننده جزئى از مادهء مورد جذب را مىگيرد تا بوسيلهء آن ، جزء ديگر را به سوى خود بكشد . از اين بحث به اين نتيجه مىرسيم كه نيروى دفع‌كننده هيچ كارى به آرامش دادن ندارد . كنش آن حركت دادن است و كمى هم به متراكم كردن نياز دارد تا در فشردن و دفع كمك كند . ليكن براى متراكم كردن كمتر از زمانى كه نيروى گيرنده جهت نگهدارى ابزارى لازم دارد كه نگهدار شكل باشد نياز دارد و همچنين كمتر از زمانى كه نيروى گيرنده براى ابقاء حالت گيرندگى احتياج دارد و نيز كمتر از آن مدت قليلى كه نيروى جذب‌كننده براى كنش اجزاء مىخواهد .\r\n4 - نيروى هاضمه بيشتر از ساير نيروهاى نامبرده به گرمى نيازمند است و كارى با خشكى ندارد . همچنين اين نيرو براى تسهيل غذا و آماده كردن آن براى عبور از\r\n\r\n","description":"","footnote":"","page_name":" 159 ","page_number":243},
  {"content":"\r\n\r\nمجارى « 250 » و پذيرش اشكال به رطوبت نيازمند است . شايسته نيست بگويند كه :\r\n« اگر رطوبت به هضم كمك مىكند چرا خردسالان نمىتوانند چيزهاى سخت را هضم كنند » .\r\nاگر خردسالان در هضم چيزهاى سخت عاجزند و جوانان قدرت هضم آن را دارند از زيادى و كمى رطوبت نيست ، بلكه مربوط به همجنسى و دورى از همجنسى است . چيزهاى سخت با مزاج خردسالان سازگار نيست و ازاين‌روى نيروهاى هاضمه و نيروى گيرندهء آنها از جسم سخت روىگردان است . نيروى دفع‌كننده هم به دفع كردن مواد نامناسب با مزاج مىشتابد .\r\nليكن در جوانان چيزهاى سخت با مزاج هم‌آهنگ است و براى تغذيه آنها مناسب مىباشد .\r\nپس به اين نتيجه رسيديم كه نيروى گيرنده براى گرفتن و جهت نگهدارى هيات گيرندگى به زمان زياد و براى حركت دادن به زمان كم نياز دارد . نيروى جاذبه براى گرفتن و پايدارى در گرفتن زمان بسيار كوتاه و جهت جنبش ، زمانى دراز مىخواهد . نيروى دفع كننده فقط براى گرفتن كه در آن ثبات زيادى ندارد به زمانى كه به پايدارى بشمار آيد نيازمند است و به كمك حركت بسيار نياز دارد . نيروى هاضمه كارش گدازيدن و آميختن است .\r\nاز اين روى نيروهاى خدمتگزار هريك به گونه‌اى به كيفيات اوليهء مذكور نيازمند است و در بهره‌بردارى از آنها تفاوت دارند .\r\n\r\nفصل چهارم - قواى حياتى\r\nمقصود و منظور از قوهء حياتى قوه‌اى است كه هرگاه به اندامى از اندامها راه يابد آن را براى پذيرش حس و حركت و اعمال لازم حياتى آمادگى مىبخشد . از آنجا كه حالات ترس و خشم عارض بر روحى كه موجب باز و بسته شدن مىگردد كه منسوب به قوهء حيوانى است ، حركات ناشى از ترس و خشم را نيز به نيروهاى حياتى نسبت داده‌اند . بگذاريد اين عبارت را روشنتر و صريحتر بيان كنيم :\r\nهمانطور كه از مادهء متراكم اخلاط بتناسب مزاج يك فرد . گوهرى متراكم بوجود مىآيد كه يا اندام است و يا جزئى از اندام ، به همان وجه از مادهء بخارى اخلاط و از ماده لطيف اخلاط به تناسب مزاج هر فردى ، گوهرى لطيف و شفاف آفرينش مىيابد كه عبارت از روح\r\n\r\n\r\n","description":"","footnote":"\r\n( 250 ) - مجارى شامل : 1 - تمام معبرهاى ورودى و خروجى معمولى تشريح ، 2 - مدخل لوله‌هائى كه به مجارى گوارش و مجارى ديگر باز مىشوند و در خارج بدن ديده نمىشوند 3 - مجارى ميكروسكپى كه در تشريح توصيفى از آنها ذكرى شده است 4 - محفظه‌هاى نسجى كه بوسيله غشاهاى محدود احاطه نشده‌اند و محل عبور مايعات بدن هستند 5 - پوشش‌هاى دور عروقى و دور تا ندونى - مىباشد .\r\n","page_name":" 160 ","page_number":244},
  {"content":"\r\n\r\nاست « 251 » . اطباء همانطور كه معتقدند زادگاه مادهء اوليه اندام يا اجزاء اندام كبد است ، عقيده دارند كه زادگاه گوهر روح قلب است . هرگاه روح مورد بحث در مزاجى سازگار و متناسب خود آفرينش يافته باشد براى پذيرش قوه‌اى آمادگى دارد كه همه اندام‌ها را براى پذيرش ساير قواى نفسانى و غير نفسانى آماده مىسازد و قوه‌اى نفسانى بدون وجود اين قوه هرگز به روح و اندام‌ها راه نمىيابند . اگر قوهء نفسانى از اندامى رخت بربندد ولى اين قوه در آن باقى بماند ، آن اندام زنده مىماند . مگر نمىبينى كه اندام تخدير شده يا اندام فلج شده كه مزاجش به حالتى درآمده است كه حس و حركت قبول نمىكند ، يا راه‌بندانى بين اندام و مغز بوجود آمده است كه حس و حركت به پىهاى مربوط به آن اندام از جريان افتاده است ، اما باز قوهء حيات در آن باقى است و اندام زنده مانده است ؟ چنين اندامى با اندام مرده و از زندگى بريده بس متفاوت است . اندام مرده نيز بىحس و حركت است ليكن گنديدگى و تباهى نيز بر آن روى آورده است . در اينجاست كه اندام فلج شده با اندام مرده تفاوت آشكار دارد . پس در اندام فلج شده قوه‌اى موجود است كه هرگاه بازدارنده حس و حركت از بين رود حس و حركت به او بازمىگردند و او نيز به علت سلامت قوهء حياتى كه در بر دارد آمادهء پذيرش حس و حركت مىباشد . اين قوهء حياتى كه چنين آمادگى را به اندام‌ها مىبخشد نيروى تغذيه و مشابه آن نيست كه تا در آن باقى است زنده بماند و اگر از بين رفت نابود شود . گفتار ما دراين‌باره قوهء تغذيه را نيز شامل مىشود .\r\nشايد در برخى از اندام‌ها قوهء تغذيه كنش خود را از دست دهد و بااين‌حال آن اندام زنده بماند و شايد هم كنش نيروى تغذيه در اندام باقى بماند ولى اندام با مرگ روبرو شود . اگر نيروى دهنده به صرف اينكه غذادهنده است ، غذاگيرنده را حس و حركت مىبخشيد ، نباتات نيز داراى حس و حركت مىبودند . پس بايسته است كه آماده‌كننده براى پذيرش حس و حركت چيز ديگرى باشد و مزاج ويژه‌اى داشته باشد و اين نيرو همانا نيروى حيات است . اين نيرو نخستين نيروئى است كه بعد از آنكه روان از مواد لطيف ( امشاج ، آميزه ، منى مرد و زن به هم آميخته ) پديد آمد در آن بوجود مىآيد .\r\nبه عقيدهء ارسطاطاليس حكيم نيز روح بوسيله اين نيرو است كه منشاء مادهء اوليه ( مادهء اوليهء اندام‌ها ) و منشاء نخستين نفس است و ساير نيروها از اين نفس نخستين پديد آمده‌اند . ليكن كنش اين قوا در نخستين مرحله از روح صادر نمىشود . همچنين بعقيده اطباء نيروى حس تا به جليديه ( جسم و اندام‌هاى انسان ) يا به زبان و غيره نرسيده باشد ، زادهء آن روح نفسانى نيست كه در مغز است .\r\n\r\n\r\n","description":"","footnote":"\r\n( 251 ) - به عقيدهء ابن سينا روح نيروئى ناشى از ماده است . روح مانند يك جسم مادى از بخش لطيف و بخارى اخلاط منشأ مىگيرد ، بوسيله عروق خونى حمل و توسط هوا تصفيه و سرد مىشود . روح ، بعنوان يك انرژى ، به صورت حرارت غريزى ظاهر مىشود .\r\n","page_name":" 161 ","page_number":245},
  {"content":"\r\n\r\nهرگاه بخشى از روح در تجويف مغز پيدا شود مزاجى را قبول مىكند و بوسيله اين مزاج مىتواند كنش‌هاى قوه‌اى را كه در آن موجود است به بدن روانه نمايد . و چنين است درباره كبد و دو بيضه . به عقيدهء اطباء تا روان در مغز به مزاج ديگرى تغيير نيابد براى پذيرش نفس آمادگى ندارد ، كه نفس همانا منشاء حس و حركت است . و چنين است حالت روان در كبد و چنين است آميزش روان با مغز يا با هر اندام ديگر ، كه مغز يا اندام را براى پذيرفتن قوهء حياتى آماده مىسازد . بعقيدهء اطباء براى هريك از كنش‌ها نفس علىحده‌اى وجود دارد و همهء كنش‌ها از يك نفس منحصربه‌فرد منشاء نمىگيرند و نفس به تنهائى مصدر همهء قوا نيست .\r\nنفس با اينكه از مجموع همه مصادر نيرو است ؛ در اين حالت با وجود اينكه مزاج به خود گرفتن ( آميزش ) اول ( پيدا شدن روان در تجويف مغز ) منتج به پذيرفتن نيروى اوليه حياتى گرديده است و روحى پيدا شده است و با نيروئى خود را تكامل بخشيده است ، باز بعقيده اطباء تا اين نيرو به مزاجى ويژه تغيير نيابد براى روح پسنديده نيست كه بوسيله آن قوه ، قواى ديگر را بپذيرد . اطباء گويند : با اينكه اين قوه زندگى را تهيه مىبيند ، هم او منشاء حركت گوهر روحى لطيف بسوى اندامها و منشاء باز و بسته شدن آن است كه با اين بسته شدن و باز شدن هوا را مىكشد و خود را مىپالايد . چنان كه گويند اين نيرو از قياس ( حيات ) تاثير مىپذيرد و بر مقياس ( كنش‌هاى نفس و نبض ) مؤثر است . اين نيرو از آنجا كه فاقد اراده است به قواى طبيعى مىماند و در آنچه از او پديد مىآيد اراده‌اى در كار نيست و از آنجا كه كنش‌هاى معينى دارد شبيه قواى نفسانى است ، چه اين نيرو هم انبساط مىدهد و هم انقباض و دو حركت مخالف باهم از او سرمىزند .\r\nليكن اگر نفس زمينى را نفس خوانده‌اند منظور تكميل‌شدهء جسم طبيعى ابزارى بوده است و بر اين راى بوده‌اند كه منشائى را نشان دهند و بگويند هر نيروئى از اين منشاء برميخيزد ، عبارت از حركات و كنشهاى گوناگون و متفاوت است . پس بنا به عقيده پيشينيان اين نيرو همان قوهء نفسانى است و آن قواى طبيعى كه ذكر كرديم به نظر آنها باز عبارت از قوهء نفسانى هستند .\r\nاگر نفس را به اين معنى نياوريم و منظور از نفس نيروئى باشد كه منشاء حس و حركت است و آن حس و حركت كه نوعى احساس است از طرف نوعى اراده سر زده باشد ، و اگر منظور از طبيعت قوائى باشند كه كنش‌هائى از خود نشان مىدهند ، در اين صورت نبايد آن را قوهء نفسانى ناميد ، بلكه در واقع آن قوه ، نيروئى طبيعى است و در بالاترين درجهء توانائى قرار گرفته است و همان است كه اطباء آن را طبيعى مىگويند . ليكن اگر آنچه را كه در كار تغذيه دخالت دارد و در غذا تغييراتى مىدهد و اين تغييرات و تصرفات به منظور بقاى شخص و يا نوع باشد طبيعت بنامند درست نيست . اين تصرف‌كننده و تغييردهنده در غذا نيروى ثالثى است\r\n\r\n","description":"","footnote":"","page_name":" 162 ","page_number":246},
  {"content":"\r\n\r\nو با قوهء نفسانى و طبيعت يكى نيست . از آنجا كه خشم و ترس و حالتهاى مشابه آنها از حس و پندار پديد مىآيند ، نيروهاى حس‌كننده نيز به اين نيروها نسبت داده شده‌اند . پس ترس و خشم و مشابه آنها نيز جزئى از تاثيرپذيرى اين نيرو هستند .\r\nپى بردن به اينكه اين قوا يك و يا بيشتر از يك قوه هستند كار دانشمند طبيعى است و علم طبيعى جزئى از فلسفه است .\r\n\r\nفصل پنجم - نيروهاى مدركهء نفسانى\r\nنيروى نفسانى منشاء دو نيرو است و به عبارت ديگر در حكم جنس براى دو نوع نيرو است كه يكى نيروى حس‌كننده و ديگرى نيروى حركت‌دهنده مىباشد و نيروى مدركه در حكم جنس دو نيروى مدركهء ظاهرى و مدركهء باطنى است .\r\nنيروى مدركه ظاهرى : نيروى مدركهء ظاهرى عبارت از نيروى حسى است و جنس است براى پنج قوهء ظاهرى بنزد برخى و هشت قوه بنزد گروهى ديگر . اگر اين نيرو را پنج حس بشمار آوريم اين پنج حس عبارتند از : نيروى بينائى ، نيروى شنوائى ، نيروى بويائى ، نيروى چشائى ، نيروى بساوائى . اما اگر اين حس‌ها را هشت تا منظور مىكنيم از اين سبب است كه اكثريت پژوهشگران جديد برآنند كه حس بساوائى خوددارى چهار حس جداگانه است كه هريك نيروى ويژه‌اى دارد و اين چهار نيرو فقط در عضو حساس مشترك هستند . مانند چشائى و بساوائى در زبان و يا بينائى و بساوائى در چشم . داورى در اين مساله كار فيلسوف است .\r\nنيروى مدركهء باطنى : نيروى مدركهء درونى كه منظور از آن همان نيروى حيوانى ( حياتى ) است دربرگيرنده پنج نيرو است :\r\n1 - نيروئى كه آن را حس مشترك و خيال مىنامند . اطباء اين نيرو را يكى و فيلسوفان جديد آن را دو نيرو مىشمارند . حس مشترك آن است كه همهء محسوسات به سوى آن مىآيند و آن به اشكال محسوسات واكنش نشان مىدهد و محسوسات در آن جمع مىشوند . خيال آن است كه محسوسات را بعد از جمع آمدن نگهميدارد و آنها را در غياب حس در خود مىگيرد .\r\nنيروئى كه در درجه اول محسوسات را دريافت مىكند غير از نيروئى است كه آنها را نگهميدارد . درستى اين نظريه بر عهده فيلسوف است . ولى در هر صورت محل پذيرش و حفظ محسوسات و منشاء كنش اين هر دو ، بطن قسمت جلوئى مغز است .\r\n2 - نيروئى است كه اطباء آن را نيروى مفكر و پژوهشگران گاهى آن را نيروى تخيل و گاهى نيروى مفكر مىنامند . هرگاه نيروى وهمى حيوانى - كه بعدا از آن ياد مىكنيم - اين حس را به كار انداخت ، يا اين نيروى حسى خودبخود كنشى از خود نشان داد آن را\r\n\r\n","description":"","footnote":"","page_name":" 163 ","page_number":247},
  {"content":"\r\n\r\nنيروى تخيل مىنامند . اگر نيروى ناطقه ( گفتارى ) بر او وارد شد و از آن بسود خود بهره‌بردارى كرد ، آن را نيروى تفكر مىنامند .\r\nفرق ميان نيروى خيالى و نيروى تفكر هرچه و هر اندازه باشد ، آنچه كه معلوم است اينكه نيروى خيال نيروئى است كه محسوسات را مىپذيرد و آنها را در خود نگاه مىدارد و نيروى تفكر انبارشده‌اى خيال را دستكارى مىكند ، باهم مىآميزد و تصويرهاى دست‌نخورده را به آن صورت كه در حس موجودند ، آماده مىكند و نشان مىدهد و تصويرهائى بر خلاف آنچه در حس بوده‌اند نمايان مىسازد ؛ مانند اينكه انسانى پرواز مىكند ، يا كوهى زمردين عرض اندام مىنمايد .\r\nليكن خيال تنها تصويرهائى را آماده مىكند كه از حس دريافت داشته است و دخالتى در آنها ندارد . منشاء اين نيرو بطن ميانى مغز است . اين نيرو ابزار كار نيروئى است كه همان نيروى حس‌كنندهء حقيقى باطنى در جانوران است و آن را نيروى وهم ( پندار ) مىنامند .\r\nهمين نيروى وهم است كه به جنس جاندار مىفهماند گرگ دشمن است ، فرزند دوست‌داشتنى است ، آنكه او را علف مىدهد دوست است و با اينكه در نيروى ناطقه با وى شريك نيست ، از دوستى او روگردان نمىشود . دوستى و دشمنى غير محسوس هستند و حس جانور آن را درك نمىكند . پس بايد آنچه اين درك را در جانور ايجاد مىكند و بر آن‌ها فرمان مىراند نيروى ديگرى باشد و اين نيرو هرچند بوسيله درك كردن نطقى نيست بجز اينكه نوعى احساس است كه به حس نطقى متعلق نيست . انسان نيز در بسيارى مواقع اين نيروى وهم را به كار مىبرد و عينا مانند حيوانات بىزبان از اين نيرو تاثيرپذير مىگردد .\r\nنيروى وهم با نيروى خيال تفاوت دارد زيرا خيال محسوسات را تثبيت و مورد تصرف خود قرار مىدهد و نيروى وهم بوسيله محسوس در غير محسوسات تصرف مىنمايد . نيروى وهم با نيروى مفكره نيز متفاوت است زيرا كنش‌هاى وهم هيچ حكمى بدنبال ندارد ، اما كنش‌هاى نيروى مفكره و متخيله نوعى حكم و بلكه حكم‌هائى به دنبال دارد . كنش‌هاى آن يعنى متخيله تركيب در محسوسات است ولى كنش‌هاى اين بوسيله امور محسوسه هست لكن در معانى غير محسوس حكم مىكند . همچنانكه حس در حيوان بر تصوير محسوسات حكمفرماست ، وهم بر معانى تصويرهائى كه به‌سوى وهم مىآيد و به نيروى حس نمىرسد حكمفرماست . برخى اين نيرو را نيروى تخيل مىنامند و اين نامگذارى را روا دانسته‌اند .\r\nمجازا چنين كسانى مىتوانند اين كار را روا دارند و همه كسان در نامگذارى آزادند ولى بايد معنيها را فهميد و تفاوت‌ها را سنجيد . بر طبيب لازم نيست كه با اين نيرو شناسائى داشته باشد زيرا زيانهائى كه از اين نيروها روىآور است پيرو زيانهائى است كه از كنش نيروهاى پيش از او ببار آمده‌اند ؛ مانند خيال و تخيل و آنچه كه بعدا ذكر خواهيم كرد . طبيب بايد\r\n\r\n","description":"","footnote":"","page_name":" 164 ","page_number":248},
  {"content":"\r\n\r\nنيروهائى را در نظر بگيرد كه هرگاه به كنش آنها آسيبى رسيد به بيمارى مىانجامد . هرگاه كنش يكى از نيروها را آسيبى رسيد و سبب اين آسيب ، گزندى باشد كه از كنش نيروى پيش از اين نيرو بوجود آمده است و آن آسيب از تباهى مزاج و يا فساد يكى از اندام‌ها پديد آمده باشد ، كافى است كه طبيب آسيبى را كه بسبب بدى مزاج يا فساد تركيب آن بر كنش آن نيرو وارد آمده است كاملا تشخيص دهد و آن را معالجه كند و يا از پيشرفت بيمارى جلوگيرى نمايد . بر طبيب لازم نيست بر چگونگى حوادث و پيش‌آمدهاى نيروى منشاء كنش آسيب‌ديده آگاه باشد ؛ مانند اينكه خيال براى تصوير محسوس كه بوسيله واسطه‌اى به حس درمىآيد مانند انبارى است . پيش‌آمدى كه براى خيال رخ مىدهد شايان شناختن است و واسطه در اين ميان دخلى ندارد .\r\n3 - سومى را چنان كه اطباء تعريف مىكنند اگر به دقت بررسى كنيم همان قسمت پنجم يا چهارم است و آن عبارت از نيروى حافظه يا نيروى يادآور است . نيروى يادآور براى معنىهائى كه از محسوسات - نه از تصور محسوسات - به طرف وهم مىآيند بسان يك انبار است . منشاء نيروى يادآور بطن عقبى مغز است . در اين زمينه نيز كه آيا نيروى حافظه و يادآور كه گم‌شده‌هاى وهم را بازمىگرداند يك نيروست يا دو نيرو ، اختلاف‌نظر وجود دارد .\r\nبر طبيب لازم نيست خود را با اين يگانگى يا دوگانگى مشغول كند ، زيرا هر بلائى بر آنها نازل شود همجنس است و هر بلائى كه بطن عقبى مغز را فراگيرد يا از جنس مزاج است و يا از جنس تركيب .\r\n4 - يا 5 - نيروئى كه از نيروهاى نفس درك‌كننده باقى مىماند همانا نيروى ناطقهء انسان است و به همان علت كه ما شرح داديم اطباء آن را جزو نيروى وهم بشمار نياورده‌اند .\r\nنيروى وهم از حساب اين نيرو خارج مىشود و اطباء فقط كنش‌هاى سه نيرو را در نظر مىگيرند و بس .\r\n\r\nفصل ششم - قواى نفسانى حركت‌دهنده\r\nنيروى حركت‌دهنده نيروئى است كه وترها را درهم مىكشد ؛ آنها را فرومىهلد و بوسيله آنها اندامها و مفصل‌ها را به حركت وامىدارد . اين نيرو وترها را انبساط مىدهد و آنها را انحنا مىبخشد و در پىهائى كه بماهيچه‌ها پيوسته‌اند نفوذ مىدهد . نوع اين نيرو بحسب نوع منشاء حركت‌ها تغيير مىكند و در هر ماهيچه بر مزاج آن ماهيچه درمىآيد . اين نيرو تابع فرمان وهم سبب گرد آوردن است .\r\n\r\n","description":"","footnote":"","page_name":" 165 ","page_number":249},
  {"content":"\r\n\r\n\r\nفصل آخر - كنش‌ها\r\nمىگوئيم : برخى از كنش‌هاى ساده ( مفرده ) مانند هضم از يك نيرو سرمىزند و برخى مانند اشتها به غذا نتيجهء دو نيرو مىباشد . اشتهاى غذائى كنش نيروى جذب‌كننده طبيعى و نيروى حس‌كننده‌اى است كه در دهانهء معده وجود دارد . نيروى جذب‌كننده رشته‌هاى طولى را به حركت درمىآورد و هرآنچه با خود آورده است مىگيرد و رطوبت‌ها را مىمكد .\r\nنيروى حس‌كننده بوسيله اين تاثيرپذيرى بر حس مىآيد و سوداى اشتها را تحريك مىكند .\r\nدربارهء اين سودا بحث كرده‌ايم . علت اينكه اشتها به غذا به كنش دو نيرو نياز دارد اين است كه اگر نيروى حس‌كننده را آسيبى رسد احساس گرسنگى و اشتها را از دست مىدهد و هرچند به غذا نيازمند باشد . اشتها از بين خواهد رفت . همچنين كنش بلع نيز بر اثر دو نيرو است كه يكى نيروى جذب‌كنندهء طبيعى و ديگرى نيروى جذب‌كنندهء ارادى است . نيروى جذب‌كنندهء طبيعى كار خود را بوسيلهء رشته‌هاى طولى كه در دهانه معده و مرى وجود دارد انجام مىدهد و نيروى جذب‌كنندهء ارادى اين كار را بوسيله رشته‌هاى ماهيچه‌اى بلع صورت مىدهد . اگر يكى از اين دو نيرو از كار افتد ، بلع به اشكال دچار مىشود . اگر يكى از اين دو نيرو از كار نيفتاده باشد ولى هنوز براى كنش دست به كار نشده باشد بلع موجب زحمت مىگردد . مگر نمىبينى وقتى اشتها نداريم و يا وقتى از چيزى متنفريم به زحمت مىتوانيم آن را ببلعيم . در اين حالات چون نيروى جذب‌كنندهء طبيعى ( آرزومندى ) رويگردان مىشود ، جذب‌كنندهء ارادى نمىتواند بلع را به انجام كار خود وادارد .\r\nعبور غذا نيز مانند اشتها و بلع به دو نيرو نيازمند است : اول نيروى دفع‌كننده كه غذا را از اندامى كه بايد از آن جدا شود دفع مىكند ، دوم نيروى جذب‌كننده كه غذا را به سوى اندامى كه بايد غذا به آن برسد مىكشاند . به همين طريق است بيرون ريختن مواد زائد از هر دو راه پس و پيش بدن . شايد منشاء كنش دو نيروى نفسانى و طبيعى باشد و ممكن است علت آن نيروئى با كيفيتى باشد مانند سرد گردانيدن بازدارنده مواد . اين سرد گردانيدن نيروى دفع‌كننده را كمك مىكند تا در برابر خلطى كه به اندام مىريزد مقاومت كند ، آن را دفع كند و بازپس گرداند . اين حالت سردى در سرشت خود دو كار انجام مىدهد : نخست اينكه نمىگذارد گوهر ريزش‌كننده غلظت پيدا كند . دوم اينكه مانع تنگ شدن سوراخهاى ريز ( مسام ) مىگردد .\r\nعلاوه بر اين دو كار ، كار سومى هم دارد كه آن را بوجه عرضى - نه ذاتى - انجام مىدهد و آن اينكه نمىگذارد گرمى جذب‌كننده خاموش گردد .\r\nكيفيت نيروى جاذبه براى جذب راههائى دارد كه با همهء آنهائى كه ذكر كرديم برابرست .\r\nاضطرار خلاء ( ايجاد اضطرارى خلاء ) نخست لطيف را مىكشد و بعد غليظ را جذب مىكند . ليكن نيروى جذب‌كنندهء طبيعى چيزى را مىكشد ( جذب مىكند ) كه مناسبتر است و يا كشيدن آن ويژگى طبيعى اوست . شايد هرچه متراكمتر باشد مناسبتر و داراى ويژگى بيشترى باشد .\r\n\r\n","description":"","footnote":"","page_name":" 166 ","page_number":250},
  {"content":"\r\n\r\n\r\nفن دوم - بيمارى ، علت و نشانه‌هاى آن\r\nاين بخش شامل سه تعليم است :\r\n\r\nتعليم اول - بيمارىها\r\nو آن مشتمل بر هشت فصل است .\r\n\r\nفصل اول - بيمارى چيست ؟ - علت‌ها و نشانه‌هاى آن كدامند ؟ « 1 »\r\nگوئيم : روند دانش طب بر اين است كه هر حالتى از حالات تن و پايدارى و دگرگونى آن حتما داراى علتى است . بيمارى حالتى است غير طبيعى كه در تن آدمى جاى مىگيرد و بدون شك واكنش آسيبى است كه از كنش اوليه غير طبيعى سرچشمه مىگيرد . اين كنش غير طبيعى يا از مزاجى غير طبيعى است و يا از تركيبى غير طبيعى . عارضه نشانه بيمارى نتيجه و تابع اين حالت غير طبيعى است . پس عرض ( روى آورد ) « 2 » نيز چيزى است غير طبيعى ، خواه آن روى آورد مخالف حالت طبيعى باشد ، مانند احساس درد از بيمارى قولنج و خواه مناسب حالت طبيعى باشد مانند ظهور سرخى در گونه انسان در اشخاصى كه به ذات الريه مبتلا شده‌اند .\r\n\r\n\r\n","description":"","footnote":"\r\n( 1 ) - بيمارى  ( Disease )  فرآيند ناخوش مشخصى است كه داراى علائم معينى مىباشد و ممكن است تمامى بدن يا جزئى از آن را فراگيرد . اتيولوژى ، پاتولوژى و پيش‌آگهى آن ممكن است معلوم باشد يا نباشد .\r\nبيمارى  ( Sickness , ilness , )  حالتى است كه بدن يا اجزاء بدن از حالت سلامت طبيعى بوجهى مشخص خارج مىشود ( فرهنگ پزشكى دورلند ) .\r\n( 2 ) - عرض :\r\nالف - علامت ذهنى  ( Symptom )  هر نوع نشان ذهنى بيمارى يا حالت يك بيمار را گويند . يعنى هر نوع نشانى كه توسط بيمار درك مىشود و تغيير در حالت بيمار كه روشنگر نوعى حالت جسمى يا روانى وى مىباشد .\r\nب - علامت عينى  ( Sign )  هر نوع نشان عينى بيمارى را گويند .\r\n","page_name":" 167 ","page_number":251},
  {"content":"\r\n\r\nاينك براى علت « 3 » بيمارى ، خود بيمارى و نشانه بيمارى و عارضهء آن مثال‌هائى مىآوريم :\r\n1 - عفونت : عاملى است كه از آن بيمارى تب روى مىدهد و نشانه آن تشنگى و سردرد است .\r\n2 - امتلاء آوندهاى سرازير بسوى چشم عاملى است كه بيمارى بند آمدن عنبيه را بوجود مىآورد و عارضهء آن از دست دادن نيروى ديد است .\r\n3 - نزله ( سرماخوردگى شديد ) كه عامل بيمارى قرحه ريه ( زخم شش ) مىشود و روىآورد آن بيمارى سرخ شدن گونه‌ها و انجذاب ( بركشيده شدن ) ناخن‌هاست . « 4 »\r\nعرض را باعتبار خودش كه « روىآورد » است و يا به مقياس از اين نظر كه بر يك بيمار روى آورده است « عرض » نام گذاشته‌اند . عرض را رهنما ( دليل ) نيز ناميده‌اند ، زيرا طبيب از مشاهدهء آن راه چگونگى بيمارى را مىيابد « 5 » . گاهى اتفاق مىافتد كه بيمارى موجب بيمارى گردد ، مانند بيمارى قولنج كه بيمارىهاى غش و يا فالج و يا صرع را بدنبال دارد . گاهى نيز پيش مىآيد كه عرض خودبخود سبب بيمارى شود ، مانند درد و آزار شديد در اندامى كه بسبب آن موادى بر اندام هجوم مىآورند و مايه ورم مىگردند . در برخى حالات عرض خودبخود مرض مىگردد ، مانند سردردى كه از تب پديد آمده است كه اگر مدت زيادى بپايد و بيمار را رها نكند خودبخود بيمارى مىشود . ممكن است اتفاق افتد كه يكى از آنها در سرشت خود و نسبت به آنچه پيش از آن و بعد از آن است هر سه حالت را به خود بگيرد يعنى هم عرض باشد و هم مرض و هم عامل بيمارى . مانند تب بيمارى سل كه براى بيمارى زخم ريه\r\n\r\n\r\n","description":"","footnote":"\r\n( 3 ) - علت  ( Cause )  وقوع هر حالت يا موجب هر اثر را گويند .\r\n( 4 ) - نسخهء انگليسى : مثال براى علت  ( Cause )  ، فساد و عفونت  ( Putrefaction )  است ، براى بيمارى ، مثال تبى است كه بدنبال عفونت مىآيد ، مثال در مورد علامت  ( Symptom )  تشنگى و سردرد همراه تب است . مثال ديگرى براى علت ، پرخونى عروق چشم است ، مثال بيمارى ، بسته شدن مردمك يا تغيير شكل اين عضو مركب و مثال علامت ، كورى حاصل از آن است .\r\nمثال سوم در مورد علت ، نزلهء گرم ( زكام التهابى ) ، مثال براى بيمارى ، زخم شش‌ها و مثال در مورد علامت ، سرخى گونه‌ها و خم شدن ناخن‌هاست .\r\n( 5 ) - نسخه انگليسى : برخى اوقات علامت ذهنى را علامت عينى نيز مىگويند .\r\nعلامت هنگامى ذهنى است كه عمل ذهنيت از آن برآيد يا سواى حالت اساسى را شامل شود .\r\nعلامت موقعى عينى است كه پزشك را در تشخيص بيمارى راهنمائى كند .\r\n","page_name":" 168 ","page_number":252},
  {"content":"\r\n\r\nروى آوردى است و از آنجا كه تب است خودبخود مرضى است و عامل بيمارى ضعف معده هم مىشود . همينطور است سردردى كه از تب ناشى است كه اگر شدت يافت و پايدارى زياد كرد ، گذشته از اينكه خودبخود نشانهء تب است بيمارى نيز هست و امكان دارد كه مرض برسام يا سرسام « 6 » را بدنبال داشته باشد كه در اين حالت علت اين دو بيمارى مىشود .\r\n\r\nفصل دوم - حالات تن و نوع بيمارىها\r\nبعقيدهء جالينوس براى بدن انسان سه حالت وجود دارد كه عبارتند از : تندرستى ، بيمارى ، حالت واسط يعنى حالتى بين تندرستى و بيمارى . اينك هر سه حالت را به ترتيب بيان مىكنيم :\r\n1 - تندرستى حالتى را گويند كه بدن انسان از حيث مزاج و تركيب در چنان كيفيتى باشد كه كنش‌هاى آن جملگى درست و صحيح باشند .\r\n2 - بيمارى حالتى است كه در نقطه مقابل و مخالف حالت تندرستى باشد .\r\n3 - حالت واسط تندرستى و بيمارى آن است كه در آن نه تندرستى كامل و نه بيمارى كامل براى تن وجود دارد ، مانند تن سالخوردگان و تازه شفايافتگان و نوزادان ؛ يا اينكه بهبودى و بيمارى در يك زمان باهم هستند ، چنان كه اندامى سالم و اندام ديگرى بيمار مىباشند ؛ يا اينكه سلامت و بيمارى در يك اندام گرد آمده‌اند ولى نوع سلامت و نوع بيمارى باهم متفاوت مىباشند ، مثلا اندام در شكل و هيئت سالم و در اندازه و وضع ناسالم مىباشند ؛ سرانجام ممكن است تن يا اندام مورد نظر از حيث شكل و اندازه و وضع درست باشد و براى تاثيرپذيرى در يك حالت باشد ليكن كنش دو حالت تندرستى و بيمارى متعادل نباشد .\r\nيا اينكه تاثير بخشى تندرستى و بيمارى در پى هم‌ديگر آيند و در دو زمان آن را دربرگيرند ، مانند كسانى كه در زمستان تندرست و در تابستان بيمار مىشوند .\r\n\r\nبيمارىها :\r\nبيمارى دو نوع است : بيمارى ساده و بيمارى مركب .\r\nبيمارى ساده آن است كه فقط يك نوع از بيمارى مزاج و يا تنها يكى از بيماريهاى مركب ( كه ذكر خواهد شد ) باشد . بيمارى مركب بيمارئى را گويند كه دو ضد يا اضداد\r\n\r\n\r\n","description":"","footnote":"\r\n( 6 ) - سرسام يا فرنيت  ( Phrenitis )  اختلالات شعورى و هذيان حاد است كه ممكن است همراه يا بدون التهاب پرده‌هاى مغز باشد . ابن سينا سرسام را ورم يا التهاب گرم نرم‌شامه يا سخت‌شامه بدون التهاب جسم مغز مىداند . با اين تعبير مىتوان آن را معادل مننژيت دانست .\r\n","page_name":" 169 ","page_number":253},
  {"content":"\r\n\r\nبيشترى عامل يك حالت بيمارى شده باشد « 7 » . اينك نخست بشرح بيمارىهاى ساده مىپردازيم :\r\n\r\nبيمارىهاى ساده\r\nمىگوئيم : بيمارىهاى ساده به سه قسمت تقسيم مىشوند :\r\n1 - بيماريهاى اندامهاى متشابه الاجزاء كه عبارتند از بيمارىهاى سوء مزاج . از اين جهت اين بيمارىها را به اندامهاى متشابه الاجزاء نسبت داده‌اند كه در وهلهء اول و خودبخود به اندامهاى متشابه الاجزاء روى مىآورند و از آنها به اندامهاى مركب راه مىيابند . حتى امكان دارد كه بيمارى را در هر اندامى از اندامهاى متشابه الاجزاء بيابى و اين بيمارى در اندام مركب موجود نباشد .\r\n2 - بيمارىهاى اندامهاى ابزارى : اين بيمارىها عبارت از بيماريهائى هستند كه بر اندامهاى مركب ( - از اندام‌هاى متشابه الاجزاء ) يعنى اندامهاى ابزارى وارد مىشوند .\r\n3 - بيمارىهائى كه بر اندام‌هاى متشابه الاجزاء و اندام‌هاى ابزارى وارد مىشوند ، ليكن عارضه‌اى كه از آنها بر اندام ابزارى رخ مىدهد با عارضه‌اى كه در اندام متشابه الاجزاء بوجود مىآيد متفاوت است . مثلا بيمارى مورد نظر مفصل را در بر مىگيرد كه شايد اندامهاى متشابه الاجزاى تشكيل‌دهندهء مفصل اين بيمارى را نبينند . اين نوع بيمارى بر تك‌تك پى ، استخوان و رگها ديده مىشود و آن را جدائىانداز و تك‌ربا مىنامند . « 8 »\r\n\r\n\r\n","description":"","footnote":"\r\n( 7 ) - نسخه انگليسى : « بيماريها بر دو نوع است ساده و مركب . بيماريهاى ساده انواع اختلالات مزاج و تركيب بدن را شامل مىشود . بيماريهاى مركب عبارتست از اختلاط دو يا چند نابهنجارى كه به تشكيل يك بيمارى واحد مىانجامد » .\r\n( 8 ) - نسخه انگليسى : « مثلا دررفتگى يك مفصل ، عدم پيوستگى و اتصال در آن مفصل است بدون آنكه به هيچيك از اجزاء سازنده آن مفصل صدمه‌اى وارد شده باشد . ولى برخى اوقات ضايعه به صورتى است كه استخوانها و حتى اعصاب و عروق خونى مفصل ممكن است صدمه ببينند » .\r\n","page_name":" 170 ","page_number":254},
  {"content":"\r\n\r\nبيمارىها بطور كلى به سه بخش تقسيم مىگردند :\r\nالف - بيمارىهائى كه از تباهى مزاج پديد مىآيند .\r\nب - بيمارىهائى كه بدنبال تباهى شكل و تركيب روى مىآورند .\r\nج - بيمارىهائى كه از گسستن پيوستگى ايجاد مىگردند .\r\nهر بيمارى از انواع بيمارىها از يكى از سه نوع فوق الذكر منشا مىگيرد و به منشاء خود نسبت داده مىشود . بيمارىهاى تباهى مزاج شناخته شده‌اند و چنان كه ذكر كرديم ، شانزده حالت بيمارى مىباشند .\r\n\r\nفصل سوم - بيمارىهاى مركب\r\nبيمارىهاى مركب چهار نوعند ، بقرار زير : بيمارى سرشتى ( مادرزادى ) ، بيمارى اندازه‌اى ، بيمارى عددى ، بيمارى وضعى .\r\n\r\n1 - بيمارى سرشتى ( مادرزادى )\r\nاين بيمارى نيز چهار گونه است :\r\nالف - بيمارى شكلى - بيمارى شكلى نوعى بيمارى است كه شكل از حالت طبيعى خود خارج شده است و در اين تغيير آفتى به كنش رسيده است ، مانند حالتى كه قسمتى كه بايد راست باشد كج و آنچه بايد كج باشد راست شده باشد و يا چهارگوش شدن بخشى كه بايد مدور باشد و مدور شدن بخشى كه بايد چهارگوش باشد . مثلا كاسهء سر پهن شده باشد و يا معده در منتها درجه خود مدور شده باشد . يا كره چشم فاقد سپيدى باشد كه زيان ببار مىآورد و نوعى از بيمارى است .\r\nب - بيمارى در مجارى ( و مدخل‌ها ) و آن سه نوع است : اول فراخ شدن مجرا مانند گشادى زياد مردمك چشم ، بيمارى سبل « 9 » ، بيمارى دوالى « 10 » . دوم تنگ شدن مجارى مانند تنگ شدن سوراخ چشم ، تنگ شدن مجراى تنفسى و مرى . سوم بند آمدن مجارى مانند بند آمدن سوراخ عنبيه و رگهاى كبد و از اين قبيل . . . .\r\n\r\n\r\n","description":"","footnote":"\r\n( 9 ) - پانوس  ( Pannus )  بوجود آمدن عروق و بافتهاى همبند در زير قرنيه را گويند .\r\n( 10 ) - واريس : عبارتست از اتساع سياهرگهاى پيچ‌وتاب‌دار بخصوص در پاها و علت آن اختلال و ضعف در بافت پيوندى است كه بطور مادرزادى وجود دارد و يا اختلال در كار دريچه‌هاى سياهرگى . همچنين كار در حال ايستاده ، حاملگى ، چاقى و زيادى وزن نيز جزء عوامل مستعدكننده واريس مىباشد . ترمبوزهاى عميق نيز امكان ايجاد آن را تسريع مىنمايند .\r\n","page_name":" 171 ","page_number":255},
  {"content":"\r\n\r\nج - بيمارى آوند و تجويف كه چهار نوع است : اول اينكه آوند بزرگ و گشادتر شود ، مانند گشاد شدن هر دو كيسه بيضه . دوم كوچكتر شدن و تنگ گشتن ، مانند تنگ آمدن معده و يا تنگ شدن بطن‌هاى مغز در حالت صرع . سوم انسداد ، مانند بسته شدن بطن‌هاى مغز در اغما . چهارم ايجاد خلاء و خارج كردن ، مثلا در حالت شادى و سرور زياد ، يا حالت لذت زياده از حد كه سبب مرگ مىشود ، حفره‌هاى قلب خون را خارج مىكنند و از آن تهى مىگردند .\r\nد - بيمارى سطح اندام‌هاست ، يعنى در آن آنچه بايد زبر باشد صاف مىگردد ، مانند معده و روده و آنچه بايد صاف باشد زبر مىشود مانند لوله ناى كه بيمارى ، صافى آن را به زبرى تبديل مىكند . « 11 »\r\n\r\n2 - بيمارىهاى اندازه\r\nبيماريهاى اندازه دوگونه‌اند :\r\nالف - اندازه‌ها از حد معينى كه بايسته است بيشتر باشد ، مانند بيمارى داء الفيل ( پاغر ) كه پا را بيشتر از اندازه كلفت مىنمايد . بيمارى زياده از حد بزرگ شدن ذكر نيز از اين قبيل بيماريهاست و اين بيمارى را فريسيميوس « 12 » مىنامند و همينطور است بيمارئى كه به شخصى بنام نيقوماخس ( ليكوماكوس ) روى آورد و بر اثر آن همه اندام‌هاى تن\r\n\r\n\r\n","description":"","footnote":"\r\n( 11 ) - نسخه انگليسى : « د - بيمارى سطح اندامها . تغيير شكل سطح اندامها بر دو گونه است :\r\nالف - از دست دادن زبرى طبيعى مانند صاف شدن لايه مخاطى معده و روده ( آتروفيك ) .\r\nب - از دست دادن صافى طبيعى مانند زبر شدن لوله ناى » .\r\n( 12 ) - فريسموس  ( Farismous )  نام يكى از خدايان يونانى است كه مجسمه‌اش وى را با آلت تناسلى بزرگ و در حال نعوذ نشان مىدهد . در اينجا منظور از بيمارى فريسموس همان بيمارى پرياپيسم  Periapism )  يا  ( Priapismus  مىباشد و آن عبارتست از حالت بيمارگونه نعوذ مداوم آلت مردانه كه اغلب دردناك مىباشد . علت آن عبارتست از اختلالات عصبى فونكسيونلى ، اختلالات گردش خون موضعى با بالا رفتن ويسكوزيته خون آلت همراه با اختلال در جريان خون در سياهرگهاى بولبوس كاورنوزوس  ( Bulbus cavernosus )  ، مثلا در حالت وجود ترمبوز در جسم غارى  ( Corpus cavernosum )  ، همچنين در فشارهاى حاصله برستون فقرات و مغز حرام در ناحيه زگمان‌هاى 5 - 2 ساكروم ، در موتيپل اسكلروز  ( M . S )  ، تابس خلفى  ( Tabes dorsalis )  ، مييليت ، آدنوم پروستات ، مسموميت با سرب ، اكسيد كربن ، نيكوتين و الكل نيز ديده شده است .\r\n","page_name":" 172 ","page_number":256},
  {"content":"\r\n\r\nاو آن‌چنان بزرگ و ستبر شدند كه توان حركت را از دست داد .\r\nب - اندازه از حد معينى كه بايسته است كمتر باشد مانند لاغرى و كم‌گوشتى زبان و كره چشم و پژمردگى ( ذبول ) .\r\n\r\n3 - بيمارىهاى عددى\r\nاين بيمارىها عبارتند از زيادت از حد لازم ، و اين زيادت بر لازم يا طبيعى است مانند دندان زيادى و انگشت زيادى و يا غير طبيعى است مانند خراج يا برآمدن غده ميان گوشت و پوست و مانند سنگ در مثانه و از اين قبيل . . . .\r\nكاهش يافتن نسبت به حدى كه بايسته است نيز بيمارى عددى است و اين كاستى يا طبيعى است مانند كسى كه در اصل بىانگشت است يا غير طبيعى ، مانند حالت كسى كه انگشتش بريده شده است .\r\n\r\n4 - بيمارىهاى وضعى\r\nوضع بعقيده جالينوس دلالت بر جاى و بر اشتراك كردن دارد . بنابراين نظريه بيمارىهاى وضع چهار نوعند :\r\nالف - كنده شدن اندام از مفصل .\r\nب - اندام از جاى دررفته باشد ولى كنده نشده باشد مانند فتق امعائى .\r\nج - اندام در جاى خود حركت كند ليكن حركتش ناطبيعى و دور از اراده باشد مانند لرزش .\r\nد - اندام از جاى خود تكان نخورد ، مانند از حركت افتادن مفاصل بر اثر بيمارى نقرس و در بيماريهاى مشاركه . بيماريهاى مشاركه بيمارىهائى است كه در آن اندامى از اندام مجاور خود از حد لازم دور تر و يا نسبت به آن نزديكتر مىشود و غير طبيعى است .\r\nاين نوع بيمارى دو نوع است : اول - اندام بر اثر ابتلاء به بيمارى ياراى حركت به سوى اندام مجاورش را از دست داده است و يا اينكه اين حركت به دشوارى صورت مىگيرد ، مانند انگشتى كه به انگشت مجاور خود نمىچسبد . دوم - اندامى كه مىتوانست به اندام مجاور نزديك شود و يا به حركت افتد بر اثر بيمارى از اين جدا شدن و حركت بازمانده است و يا به زحمت اين كار را انجام مىدهد ، مانند عارضه سستى بر پلك كه مىتواند آن را فروهلد و فروهشتگى مفاصل در بيمارى فالج و به زحمت باز شدن كف دست و پلك چشم .\r\n\r\n","description":"","footnote":"","page_name":" 173 ","page_number":257},
  {"content":"\r\n\r\n\r\nفصل چهارم - بيمارىهاى گسستگىآور\r\nبيمارىهائى كه پيوستگى اندام را به گسستگى وامىدارند و آنها را بطور كلى جدائىانداز ( گسستگىآور ) مىنامند در هر حالتى و بتناسب موضع بيمارى زده نام‌هاى متنوع دارند چنان كه :\r\n1 - اگر اين بيمارى بر پوست وارد شود آن را خراش و ( سحج ) مىنامند .\r\n2 - اگر بيمارى پوست و مجاور آن را دربرگيرد ، چنان كه چرك نداشته باشد آن را زخم ( جراحت ) مىنامند .\r\n3 - اگر بيمارى پوست و مجاور آن را بگيرد و چرك داشته باشد بنام قرحه ( زخم چركى ) مىنامند . پيدايش چرك از آنجاست كه چون اندام ناتوان است مواد زائد بر آن فرود مىآيد و از طرف ديگر چون اندام بيمارىزده قدرت به كار بردن غذا و هضم را ندارد ، غذايش به مواد زايد تبديل و چرك مىشود . زخم و قرحه ناشى از بيمارى جدائىانداز در اندام غير گوشتى نيز ممكن است رخ دهد .\r\n4 - گسستگى ممكن است در استخوان روى دهد و استخوان بشكند و به دو يا چند قطعه بزرگ و يا قطعات ريز زياد تبديل گردد و يا در درازاى خود ترك بردارد .\r\n5 - گاهى غضروف‌ها - يعنى هر سه نوع آنها - و گاهى نيز پىها به اين بيمارى دچار مىشوند . اگر اين گسستگى در پهناى غضروف باشد آن را دملك و جوش ( بثر ) مىنامند و اگر در طول غضروف يا پى واقع شود و به ژرفناى آن نرسد ، شكاف ( شق ) ناميده مىشود و چنانچه بسيار عمقى باشد آن را شكست ( شدخ ) نام نهاده‌اند .\r\n6 - گسستگى گاهى كه به اجزاى ماهيچه مىرسد ، اگر كنارهء ماهيچه را بگيرد و در پى يا دور تر باشد بنام هتك ناميده مىشود ؛ اگر در پهناى ماهيچه رخ دهد آن را بريدگى ( حز ) مىنامند ؛ چنانچه در طول ماهيچه باشد و تعدادش كم ولى ژرفايش زياد باشد بنام دريدگى ( فدغ ) و آخر الامر اگر اجزاى آن زياد و پراكنده و ژرف باشد آن را كوفتگى ( رض ) و تباهى و ازهم‌پاشيدگى ( فسخ ) ناميده‌اند . گاهى نيز اگر اين بيمارى در وسط ماهيچه پديد آيد بهر صورتى كه باشد بنام فسخ و رض و فدغ ناميده مىشود .\r\n7 - اگر بيمارى گسستگىآور به شريان و وريد راه يابد آن را انفجار ؛ و اگر بازدارنده و پيشگير باشد آن را فصل ؛ اگر در طول شريان يا وريد رخ دهد بنام ترك ( صدع ) ؛ چنانچه بر سر راه باز شدن دهانه‌هاى شريان و وريد قرار گيرد بنام دهان‌بند ( يثق ) ؛ در صورتى\r\n\r\n","description":"","footnote":"","page_name":" 174 ","page_number":258},
  {"content":"\r\n\r\nكه در شريان واقع شود و مانع جوش خوردن آن گردد و خون از شريان بيرون جهد و به فضاى دربرگيرنده شريان راه يابد و اين فضا پر از خون شود به‌طورى كه فضاى مزبور تحت فشار قرار گيرد و خون به مجراى خود در رگ برگردد آن را بيمارى « مادرخون » ( ام الدم ) « 13 » گويند . كسانى هستند كه هرگونه انفجار را در شريان ام الدم خوانند .\r\nو بايد بدانى كه همه اندام‌ها تحمل از بين رفتن جزئى از خود را كه نوعى بيمارى گسستگىآور است ندارند ، مثلا اگر قلب به از بين رفتن جزء خود گرفتار آيد با مرگ روبرو مىشويم . ليكن اگر از بين رفتن جزء در غشاء و حجاب‌ها روى دهد آن را فتق مىنامند .\r\nاگر بيمارى در بين دو جزء از اندام مركبى راه يابد و جزئى را از جزء ديگر جدا سازد اما گسستگى در پيوستگى آن اندام متشابه الاجزاء ايجاد نشود آن را جدائى و بركندن ( خلع ) و از جاى دررفتن مىخوانند . اگر بيمارى عصبى را دربرگيرد و عصب بر اثر بيمارى از جاى در برود آن را انفكاك مىنامند . گاهى اتفاق مىافتد كه بيمارى گسستگىآور در مجارى پديد آيد و آنها را گشادتر سازد و يا در غير مجارى باشد و مجراهاى جديدى كه قبلا نبوده‌اند ايجاد كند .\r\nهر اندامى كه گسستگى و يا قرحه‌اى ناشى از بيمارى گسستگىآور در آن پديد آيد ، چنانچه اندام مزبور داراى مزاج خوب باشد و معتدل باشد ، به زودى بهبود مىيابد . اگر آن اندام به بدى مزاج مبتلا باشد شفا يافتنش به زمان زيادى نياز دارد ، بويژه در تن كسانى كه به بيمارى استسقاء و يا بدى قنيه « 14 » و يا جذام گرفتارند .\r\nاين را نيز بدان : قرحه‌هائى كه در تابستان در تن پيدا مىشوند اگر مدت زيادى بمانند خوره ( آكله ) بر آنها روى مىآورد ( دير التيام مىيابند ) .\r\nدر زمينهء بيمارىهاى گسستگىآور بحث مفصل‌ترى هست كه آن را به كتب مفصل‌تر رجوع كردم و تو بعدا آن را مىيابى .\r\n\r\n\r\n","description":"","footnote":"\r\n( 13 ) - ام الدم - مادر خون ، آنوريسم  ( Aneurysm )  عبارت از اتساع موضعى يكى از رگهاى خونى ( معمولا شريان‌ها مانند آئورت ) است . آنوريسم بر چند نوع است كه عبارتند از : آنوريسم حقيقى  ( A . verum )  - آنوريسم ديسكان  ( A . dissecan )  - آنوريسم كاذب  ( A . spurium )  و آنوريسم سرخرگى سياهرگى  ( A . artteriovenose )  .\r\n( 14 ) - سوء القنيه  ( Cachenia )  يا نزارى عبارت از حالت اختلال اساسى در بدن ، سوء تغذيه و بدحالى عمومى است و علامت آن لاغرى مفرط ، پوست زردرنگ چروكيده و چشمان سنگين بىنور است .\r\n","page_name":" 175 ","page_number":259},
  {"content":"\r\n\r\n\r\nفصل پنجم - بيمارىهاى مركب\r\nبگذار درباره اين نوع بيماريها بطور كلى گفتارى داشته باشيم :\r\nمىگوييم : منظور ما از « بيمارى مركب » تنها گردهم‌آئى چند بيمارى نيست بلكه مقصود ما اين است كه اگر چند بيمارى جمع شوند از مجموع آنها يك بيمارى واحد بوجود مىآيد ، مانند آماس ( ورم ) و دملك . منظور ما از كلمه ورم همان دمل بزرگ و مقصود ما از بثور ( دملك ) همانا دمل‌هاى كوچك است .\r\n\r\nعامل ورم\r\nهمهء بيمارىها در پديد آوردن ورم دخالت دارند و علل پيدايش ورم عبارتند از :\r\n1 - آسيبى بر مزاج وارد مىآيد و آن را به تباهى مىكشاند ؛ بيمارى مزاج بد سبب ورم مىگردد ، چه همه ورم‌ها از سوء مزاج و بوسيلهء ماده‌اى بوجود مىآيند .\r\n2 - بيمارى شكل و هيات نيز در ورم مشترك است زيرا هيچ ورمى بدون آسيب‌ديدگى شكل و اندازه اندام ورم‌زده روىآور نيست .\r\n3 - شايد بيمارى وضع نيز در بوجود آوردن ورم سهيم باشد .\r\n4 - بيمارى مشترك كه آن را گسستگىآور ناميديم در ورم موجود است ، چه هرجا ورم هست گسستگى نيز هست . گمان نمىرود كه بيمارى گسستگىآور باعث شود كه مواد زائد به اندام ورم كرده درآيند و در بين اجزاى اندام تفرقه اندازند و جائى براى خود بيابند .\r\n\r\nموضع ورم :\r\nورم را عموما در اندامهاى نرم بدن مىتوان يافت . گاهى آماسى ورم‌مانند در استخوان پيدا مىشود كه حجم استخوان را غليظ مىگرداند و رطوبت آن را فزونى مىدهد . اندامى كه ورم به آن سرايت مىكند و يا در آن پديد مىآيد ممكن است بيش از حد اعتدال غذا را بپذيرد .\r\nپيدايش همهء ورم‌ها علت اوليه ندارد . موجب پيدايش ورم بدنى است ، به اين صورت كه :\r\nماده‌اى كه ورم را بوجود مىآورد از اندامى به اندام پائين‌تر منتقل مىشود و امكان دارد كه عامل پيدايش دمل و جوش در اخلاط ديگر كه آزار نمىرسانند نهفته باشد . هرگاه اخلاط خوب از جاى خود بيرون رانده شوند به دو صورت طبيعى و ناطبيعى درمىآيند :\r\nبخش دفع‌شدنى خلط نيك طبيعى مانند همان خارج شدن است كه براى نومادر در هنگام\r\n\r\n","description":"","footnote":"","page_name":" 176 ","page_number":260},
  {"content":"\r\n\r\nشير دادن نوزاد رخ مىدهد . بخش خارج شده خلط نيك ناطبيعى مانند آن خون نيك است كه از زخم ( جراحت ) ريزش مىكند و فقط اخلاط بد در جاى مىماند و مزاج از آن روگردان مىشود و آن را دفع مىنمايد و هرگاه دفع به سوى پوست باشد ، از آن دمل و جوش ايجاد مىشود . دملها ( ورم‌ها ) انواع گوناگون دارند و هر نوعى علت جداگانه‌اى دارد كه ماده اوليه ورم را پديد آورده است .\r\n\r\nمواد اوليه ورم‌ها :\r\nموادى كه ورم‌ها از آن‌ها پيدايش مىيابند عبارتند از چهار خلط بعلاوهء ماده آبكى و باد كه جمعا شش تا هستند . ورم يا گرم است و يا گرم نيست . نشايد پنداشت كه ورم گرم فقط از خون يا مراره ، بلكه از هر ماده‌اى كه در گوهر گرم است و يا از گنديدگى آن ( گرمى بر او روى آورده است ) حاصل مىگردد بوجود آمده است . در نامگذارى ورم‌ها هريك از آن‌ها را به ماده اوليه آن نسبت مىدهند : ورمى كه از خون بوجود آمده است بنام ورم فلغمونى ، ورمى كه تنها از صفرا منشاء گرفته است اخگر ( جمره ) و آنچه كه از خون و صفرا تركيب يافته است نامى تركيب‌يافته از هر دو ماده را دارد و در اين نام مركب ماده غالب را اول مىآورند ، يعنى گاهى آن را فلغمونى اخگر و گاهى اخگر فلغمونى مىنامند . هرگاه ورم جمع شد آن را خراج مىنامند . چنانچه خراج در گوشت سست و لايه‌هاى تن ( مغابن ) و پشت گوشها و پرهء بينى بروز كند و آن خراج از نوع فاسد باشد ( كه در جاى خود شرح خواهيم داد . ) آن را طاعون گويند .\r\n\r\nورم گرم :\r\nدر شروع تشكيل ورم گرم خلط به محل ورم هجوم مىآورد و جرم ورم ( شكل جسم آن ) آشكار مىشود . هر قدر خلط بيشتر مىشود حجم آن افزونى مىيابد و خود را مىكشاند و سرانجام در حجمى كه بايد باشد متوقف مىگردد . بعد از تكميل جسم ، فرونشستن و پائين آمدن شروع مىشود ؛ بر اثر تحليل رفتن و بواسطه چرك مىرسد و سرانجام يا از بين مىرود و يا مدتى جمع مىشود و يا تغيير مىيابد و سخت مىگردد .\r\n\r\nورم‌هاى غير گرم :\r\nورم‌هاى غير گرم از چهار ماده تكوين مىيابند يعنى از : مادهء سودائى ، مادهء بلغمى ، مادهء آبكى و مادهء بادى .\r\n\r\n","description":"","footnote":"","page_name":" 177 ","page_number":261},
  {"content":"\r\n\r\nورم‌هاى غير گرم سه نوعند بقرار زير : ورمهاى سرطانى ، ورمهاى سخت و ورمهاى غده‌اى . اكثر ورم‌هاى سخت و ورمهاى سرطانى ، حريفى ( كناره‌نشين ) هستند . ورم‌هاى غده‌اى عبارتند از خنازير و سلعه ( بافت غده‌اى مانند نرم ) . فرق ميان ورم‌هاى غده‌اى از يك طرف و ورم‌هاى سرطانى و ورمهاى سخت از طرف ديگر اين است كه ، ورم‌هاى غده‌اى يا از داخل خود غده‌ها بروز مىكنند مانند ورم كردن خود غده ، و يا ورم به سطح غده چسبيده است ، مانند خنازير . ليكن ورم‌هاى سرطانى و ورم‌هاى سخت در اندام فروميروند و با گوهر اندام درمىآميزند . فرق بين ورم‌هاى سرطانى و ورم‌هاى سخت اين است كه ورم سخت آرام و بىحركت است و حس را از بين مىبرد و يا اندام را تباه مىگرداند و هيچ دردى همراه ندارد و ليكن ورم سرطانى جنبنده است ، فزونى مىيابد ، درد و آزار همراه دارد ، بيخ و ريشه‌هاى آن در اندام‌ها ريشه مىدواند و با وجود سرطان ، حس از بين نمىرود مگر اينكه ورم سرطانى بسيار دوام يابد كه آنگاه اندام را مىكشد و حس اندام نابود مىشود .\r\nبعيد نيست كه ورم سرطانى و ورم سخت در گوهر يكى ولى در روىآورد و پديده متفاوت باشند . ورمهاى سخت سودائى از ريشه سخت پديد مىآيند و ممكن است برخى از آنها به‌ويژه آنهائى كه خونى ( دموى ) هستند در اصل سخت نباشند و بعدا سخت گردند و احتمالا در ورم‌هاى سخت بلغمى نيز چنين حالتى روى مىدهد .\r\nورم سخت سودائى با ورم غده‌اى و سلعه و همچنين ورم غده‌اى و ورم سلعه باهم فرق دارند . ورم سودائى در عصب گره مىشود و در گره شدن جاىگيرتر است و محل لمس كردن آن عصبى است . اگر اين محل ورم را كه بر عصب قرار دارد مالش دهيم شايد ناپديد شود ولى ممكن است رجعت كند . اما اگر آن را با داروى قوى ، بدون مالش و فشار دست از بين ببريم به كلى ناپديد مىشود و بازنمىگردد .\r\nورم سودائى غالبا بر اثر خستگى و بوسيله مواد سنگين از قبيل سرب و همانند سرب از بين مىرود .\r\nورم‌هاى بلغمى دو نوعند : ورم نامتراكم ( سست ) و سلعهء نرم . فرق ميان اين دو آن است كه ، سلعه در غلاف جاى دارد و منفرد است و ليكن ورم نامتراكم با اندام درآميخته است و از آن جدا نيست . اكثر ورم‌هاى زمستانى از نوع بلغمى هستند و همه آنها حتى ورم‌هاى گرم بلغمى برنگ سفيد مىباشند . و بدان كه ورم‌هاى بلغمى از حيث غلظت و سستى و لطافت بلغم كه ماده اوليه آنهاست باهم تفاوت دارند ؛ گاهى شبيه ورم سودائى هستند و گاهى شبيه ورم بادى . بسيار اتفاق مىافتد كه در حالات بروز بيمارى ، بلغم رقيق در رشته‌هاى پى پائين مىآيد تا به رشته پىهاى ماهيچه‌هاى پائين حنجره و پائين‌تر از آن برسد .\r\n\r\n","description":"","footnote":"","page_name":" 178 ","page_number":262},
  {"content":"\r\n\r\nورم آبكى مانند آماس از بيمارى استسقاء و جمع شدن آب در احشاء است . ورمى كه در آهيانه بروز مىكند و نظائر آن از نوع ورم آبكى هستند .\r\nورمهاى بادى نيز دو نوعند : يكى ورم التهابى و آن ديگرى ورم بادكردگى است .\r\nفرق ورم التهابى و بادكردگى در اين است كه بادكردگى در هيئت و شكل تاثير دارد و التهابى در آميزش تاثير مىگذارد . در ورم التهابى باد با گوهر اندام مىآميزد و در بادكردگى ( نفخه ) باد گرد مىآيد و تمدد مىيابد و با اندام نمىآميزد . ورم التهابى در برابر لمس ، نرمش نشان مىدهد ليكن بادكردگى در برابر لمس كم‌وبيش سختى دارد .\r\n\r\nجوش‌ها\r\nجوش‌ها از حيث نوع و تقسيمات همرديف ورم‌ها هستند و اقسام آنها بقرار زير است :\r\n1 - جوش خونى ، مانند آبله .\r\n2 - جوش صفرائى خالص ، مانند برآمدگىهاى ريز صفرائى « 15 » و گاورسى . « 16 »\r\n3 - جوش‌هاى مختلط مانند حصبه « 17 » - مورچه « 18 » - ميخچه « 19 » - جرب - زگيل و از اين قبيل . . .\r\n4 - جوش‌هاى آبكى مانند تاول‌ها ( نفاطات ) .\r\n5 - جوش‌هاى بادى مانند بادكردگىها . « 20 »\r\nدر كتاب چهارم درباره ورم‌ها و جوش‌ها شرح مفصل‌ترى خواهى يافت ، چه شرح اين موضوع متناسب هدف‌هاى آن كتاب است .\r\n\r\n\r\n","description":"","footnote":"\r\n( 15 ) - عرق‌سوز ، ليخن گرمسيرى  ( Miliaria ) \r\n( 16 ) - كهير ، بثورات آلرژيك پوست  ( Papular Utricaria ) \r\n( 17 ) - در طب قديم بجاى كلمهء سرخك ، كلمه « حصبه » به كار مىبردند . بيمارى متداول حصبه را « تب مطبقه » مىگفتند .\r\n( 18 ) - در نسخهء انگليسى ؛  « Condyloma »  آمده است بمعنى تومرهاى زگيل مانند نوكدار خشك كه در زير پوست حشفه ( در مرد ) و يا در اطراف مهبل و دهليز فرج ( در زن ) يا در اطراف مقعد ( در هر دو جنس ) مىرويند .\r\n( 19 ) - در نسخهء انگليسى ،  « Herpes »  بمعنى « تب‌خال » آمده است .\r\n( 20 ) - در نسخهء انگليسى :  Bulae of emphysema »  بمعنى « تاول‌هاى بزرگ بادى » آمده است .\r\n","page_name":" 179 ","page_number":263},
  {"content":"\r\n\r\n\r\nفصل ششم - حالت‌هاى شبيه بيمارى\r\nدر اندام آدمى عوارضى پديد مىآيند كه بيمارى بمعنى كامل نيستند . اين روىآوردها با بيمارىها همراهند و آنها را نوعى بيمارى مىشمارند . اين حالات شبيه بيمارى ، به جمال جسم مربوط هستند و چهار دسته‌اند :\r\n1 - بيمارى مو 2 - بيمارى رنگ 3 - بوى نامطبوع 4 - دگرگون شدن سيما\r\n\r\n1 - بيمارى مو :\r\nبيماريهاى مو عبارتند از : پراكندگى ، ريزش ، كم نمو كردن ، شكستگى نوك ، ترك برداشتن ، باريكى بيش از حد ، راست بودن زياده از حد و سپيد شدن .\r\n\r\n2 - بيمارى رنگ :\r\nبيمارى رنگ ، تغيير آن از حالت طبيعى است . آسيب‌هائى كه رنگ را تغيير مىدهند شش نوعند :\r\nالف - تغيير رنگ از سوء مزاج پيدا شده است و سوء مزاج از ماده ديگرى حاصل گشته است ، مانند رنگ بيمار يرقانى .\r\nب - ممكن است در تغيير رنگ ماده‌اى در كار نباشد كه سوء مزاج آورد ، مانند روى آوردن حصبه ( سرخك ) ناشى از مزاجى سرد ساده .\r\nج - زردرنگى كه شايد از مزاج ساده گرم ناشى شده باشد .\r\nد - تغيير رنگ بر اثر عوامل نابودكننده ( رنگ‌ربا ) - مانند سيه‌چردگى و دگرگون شدن رنگ بر اثر تابش خورشيد و سرما و باد .\r\nه - پيدايش جسم‌هاى بيگانه بر پوست كه رنگ آن را تغيير مىدهد ، مانند لكه‌هاى سياه ، خال ، كك‌ومك و . . .\r\nو - آثارى كه بعد از شفا يافتن از بيمارىهاى گسستگىآور بر جاى مىماند ، مانند اثر آبله و جاى دمل‌ها .\r\n\r\n3 - بوى نامطبوع :\r\nاتفاق مىافتد كه تن آدمى بوى نامطبوعى چون بوى گوسفند و از اين قبيل . . . بدهد .\r\n\r\n","description":"","footnote":"","page_name":" 180 ","page_number":264},
  {"content":"\r\n\r\n\r\n4 - دگرگون شدن سيما :\r\nآسيب‌هائى كه گذشته از تغيير رنگ بر منظر و سيماى انسان تاثير مىگذارند عبارتند از چاق شدن زياده از حد و لاغر شدن مفرط .\r\n\r\nفصل هفتم - مراحل بيمارى\r\nبدان كه هر بيمارى را چهار مرحله است بقرار زير : شروع بيمارى ، افزايش يافتن بيمارى ، به منتهاى افزايش رسيدن ، و پايين آمدن آن . هرچه از اين چهار مرحله بيرون است همانا دورهء سلامت است . منظور ما اين است كه پيش از پديدار شدن بيمارى و بعد از مرحله نهائى آن حالت بيمارى پايدار نيست . براى شروع بيمارى و خنم آن زمانى محسوس و حكم ويژه‌اى هست . اوان شروع بيمارى زمانى است كه بيمارى بروز مىكند و حالات بيمارى يكنواخت سپرى مىشود و افزونى در كار نيست . زمان زياد شدن بيمارى هنگامى است كه شدت بيمارى پىدرپى رو به افزايش است . زمان نهائى آن عبارت از وقتى است كه همه اجزاء بيمارى بر يك حالت متوقف مىشوند و از افزايش بازميمانند . دوره پائين آمدن هنگامى است كه بيمارى رو به كاهش است و هر قدر بيشتر كاهش مىيابد پائين آمدن بيشتر نمايان مىگردد . اين چهار مرحله كه مدت بيمارى را مىرساند اوقات كلى نام دارد و گاهى هريك از اين مراحل را جداگانه به اوقات جزئى نام مىبرند .\r\n\r\nفصل هشتم - بيمارىها بطور كلى\r\nهريك از بيمارىها را به مناسبتى نامگذارى كرده‌اند و هر نامى اشاره‌اى از اندام بيمار يا حالت بيمارى را در بر دارد :\r\n1 - برخى از بيمارىها كه بر اندام وارد آيند نام‌شان با اندام ذكر شده است ، مانند ذات الجنب و ذات الريه .\r\n2 - برخى از آنها را از تاثيراتى كه بخشيده‌اند نامگذارى كرده‌اند ، مانند بيمارى صرع .\r\n3 - بعضى از بيمارىها نيز نام علت خود را همراه دارند ، مانند بيمارى سودائى .\r\n4 - عده‌اى را نيز از شباهتشان نام‌گذارى كرده‌اند مانند جذام ( داء الاسد ) و پاغر داء الفيل ) .\r\n\r\n","description":"","footnote":"","page_name":" 181 ","page_number":265},
  {"content":"\r\n\r\n5 - بيماريهائى نيز وجود دارند كه نام آنها از نام اولين كسى كه به ابتلاى آن بيمارى مشهور گشته است گرفته شده است مانند قرحه طيلانى كه به شخصى بنام طيلانس منسوب شده است .\r\n6 - نام برخى از بيمارىها بشهرى كه آن بيمارى در آنجا بسيار اتفاق مىافتد منسوب مىشود مانند قرحهء بلخى .\r\n7 - گاهى نيز به مشهورترين شخصى كه اين بيمارى را خوب معالجه كرده است نسبت داده مىشود ، مانند قرحهء سيروتى .\r\n8 - يا اينكه نام آن از گوهر بيمارى و خود بيمارى گرفته شده است مانند تب و ورم .\r\nبنا بفرمودهء جالينوس بيمارىها چند وجه دارند :\r\n1 - بيمارىهاى آشكار كه بوسيلهء حس شناخته مىشوند .\r\n2 - بيمارىهاى نهفته‌اى كه تشخيص آنها آسان است مانند درد معده و بيمارى شش .\r\n3 - بيمارىهاى نهفته‌اى كه به زحمت مىتوان آنها را تشخيص داد مانند آسيب‌ديدگى كبد و مجارى شش .\r\n4 - بيمارىهاى نهفته‌اى كه فقط از راه تخمين مىتوان به آنها پى برد ، مانند آسيب ديدن مجارى ادرار .\r\nبيمارىهاى ويژهء يك اندام و بيمارىهاى مشترك بين اندام‌ها نيز وجود دارد . اگر اندامى در بيمارى اندام ديگر شركت مىجويد عللى دارد بقرار زير :\r\nاول - يا اينكه دو اندام مشترك در يك بيمارى بطور طبيعى باهم پيوستگى دارند و ابزارى آن دو را بهم پيوند داده است مانند مغز و معده كه بوسيله پى باهم پيوندى دارند و همچنين زهدان و پستان كه وريدها آنها را بهم پيوسته‌اند .\r\nدوم - يا اينكه يكى از اندام‌ها رهگذرى است به سوى ديگرى ، مانند هر دو بيخ ران‌ها براى ورم ساق پا .\r\nسوم - و يا اينكه هر دو اندام باهم همسايه هستند مانند شش و مغز و بويژه اگر يكى از آن دو اندام شريك ، گرم و ناتوان باشد و از همسايه خود مواد زائد را دريافت نمايد ، مانند زير بغل نسبت به قلب .\r\nچهارم - يا اينكه يكى از آنها منشاء اضافى براى دومى است ، مانند حجاب نسبت به شش در حالت تنفس .\r\nپنجم - حالتى است كه يكى از آنها خدمتگزار ديگرى است ، مانند پى كه خدمتگزار مغز است .\r\n\r\n","description":"","footnote":"","page_name":" 182 ","page_number":266},
  {"content":"\r\n\r\nششم - در حالتى ديگر دو عضو مشترك شريك ديگرى نيز دارند ، مانند شركت مغز با كليه كه هر دو بنوبه خود با كبد نيز مشتركند . اين انبازى ممكن است بلاگردان باشد ، مانند اينكه اگر مغز با معده شريك مىشد ، معده در انجام عمل هضم ناتوان مىشد و بخارهاى ناپسنديده و غذاى هضم نشده را تحويل مغز مىداد و در نتيجه درد مغز بيشتر مىشد .\r\nاشتراك يك اندام با اندام ديگر براساس دو اصل پايدارى و تاثير ادوارى اجراء مىشود . اينك ما حالات بدن را از حيث سلامت و عدم سلامت در شش مرحله خلاصه مىكنيم :\r\n1 - بدن در منتهاى سلامت است .\r\n2 - بدن سالم است ولى نه در منتهاى سلامت .\r\n3 - بدن بگفته كسانى نه سالم است و نه بيمار .\r\n4 - بدن داراى استعدادى است كه سلامت را به زودى مىپذيرد .\r\n5 - بدن بيمار ولى بيماريش كم است .\r\n6 - بدن در منتها درجه بيمارى است .\r\nهر نوع از بيمارىها دو درجه دارد : بيمارى يارام ( مسلم ) است و يا سركش ( غير مسلم ) . بيمارى رام آن است كه در معالجه آن مانعى وجود ندارد . بيمارى سركش بيمارئى است كه مانعى در راه چاره آن عرض اندام مىكند ، مانند بيمارى سردرد در حالتى كه با نزله ( سرماخوردگى شديد ) همراه باشد .\r\nو بدان هر بيمارى كه با مزاج و سن شخص و با فصل هماهنگ باشد خطرش كمتر از آن بيمارى است كه با مزاج و سن شخص و فصل مناسب نيست . چنين بيمارى كه با مزاج و سن و فصل نامتناسب است وقتى پيدا مىشود كه سبب آمدنش بسيار قوى باشد .\r\nاين را نيز بدان كه بيماريهاى موسمى كه ويژه فصلى از فصول سال هستند ، انتظار مىرود كه در اوايل فصل ظاهر شوند .\r\nو بدان كه برخى از بيمارىها به بيمارىهاى ديگر منتقل مىشوند و در اين انتقال خود بيمارى از بين مىرود و براى بيمار سبب خير نيز مىشود . در اين حالت مىتوان گفت كه يكى از بيمارىها چندين بيمارى را از بين مىبرد ، مانند تب نوبه چهار روزه ( ربع ) كه بسيار اتفاق مىافتد صرع و نقرس و دوالى و درد مفاصل و جرب و خارش و جوش و تشنج را از بين ببرد . همچنين بيمارى ذرب « 21 » مايه شفا يافتن از رمد « 22 » و زلق ( ليز خوردن\r\n\r\n\r\n","description":"","footnote":"\r\n( 21 ) - در نسخهء انگليسى  « Diarrhoea »  بمعنى « اسهال » آمده است\r\n( 22 ) - در نسخهء انگليسى ،  « Conjunctivitis »  بمعنى « ورم ملتحمهء چشم » آمده است .\r\n","page_name":" 183 ","page_number":267},
  {"content":"\r\n\r\nروده‌ها ) « 23 » و ذات الجنب و خونريزى از رگ‌هاى گشاد شده مقعد ( در بواسير ) مىگردد و براى بيمارىهاى سودائى و درد سرين و درد كليه و زهدان نيز نافع و سودمند است .\r\nگاهى اتفاق مىافتد كه بر اثر انتقال يك بيمارى به بيمارى ديگر حال بيمار وخيم‌تر مىگردد ، مانند انتقال ذات الجنب به ذات الريه و انتقال مرضى كه بنام قرانيطس مشهور است به بيمارى بنام ليثرغس « 24 » .\r\nبيمارىهائى وجود دارند مانند : جذام ، جرب ، آبله ، تب وبائى و دمل گنديده كه واگير هستند ، بويژه اگر محله‌هاى سكونت بيمار تنگ باشند و همسايهء بيمار در پائين‌تر از جهت وزش باد ساكن باشد . رمد نيز واگير است بويژه براى كسانى كه در چشم بيمار خيره مىشوند و بسيار در آن مىنگرند . كند شدن دندان نيز از اين مقوله است كه حتى تصور مزه ترش به آن كندى مىرساند . بيمارى سبل و برص نيز از جمله بيماريهاى واگير مىباشند .\r\nبيمارىهائى وجود دارند كه ارثى هستند و از نسلى به نسل ديگر انتقال مىيابند ، مانند كچلى طبيعى ، برص ، سبل و جذام .\r\nبرخى بيمارىها نژادى هستند و خاص طايفه يا ساكنان منطقه‌اى مىباشند و يا در ميان آنها زيادند .\r\nاين را هم بدان كه ناتوانى اندام‌ها از بدى مزاج و يا از گداختن بنيه سرچشمه مىگيرد .\r\n\r\n\r\n","description":"","footnote":"\r\n( 23 ) - در نسخه انگليسى ،  « Lienteric diarrhoa »  بمعنى اسهالى كه در آن مدفوع داراى غذاى هضم نشده است آمده است .\r\n( 24 ) - نسخهء انگليسى : ورم گرم مغز ( سرسام )  « Phrenitis »  به يك ورم بلغمى مغز ( كه ممكن است عفونى باشد ) تبديل مىشود .\r\n","page_name":" 184 ","page_number":268},
  {"content":"\r\n\r\n\r\nتعليم دوم - علل\r\nكه در دو جمله مىآيد :\r\n\r\nجملهء اول - عوارضى كه از يك علت پيدا مىشوند .\r\nو آن مشتمل بر نوزده فصل است .\r\n\r\nفصل اول : كليات دربارهء علل\r\nبراى حالات بدن - منظورم از حالات بدن چنان كه ذكر كرديم ، سلامت ، بيمارى و حالت واسط است - سه علت وجود دارند كه عبارتند از علت سابق ، علت شروع ، علت دوام دهنده ( و اصل ) .\r\nعلت‌هاى سابق و و اصل در پديده‌هاى حالات بدن شريك هستند ، منظورم اين است كه اين دو يا خلطى يا مزاجى و يا تركيبى مىباشند . خلط و مزاج و تركيب متعلق به تن هستند .\r\nعلل شروع‌كننده پديده‌هائى خارج از گوهر بدن هستند و بر بدن تاثير مىگذارند .\r\nعلل شروع‌كننده ( پديدآورنده بيمارى ) در بدن يا از اجسامى كه بر بدن روى آورده‌اند پديد مىآيند ، مانند حالتى كه بر اثر ضربه ، يا گرمى هوا ، يا غذاى داغ يا سردى هوا و يا سردى خوراك بر بدن وارد مىآيد . يا اينكه نفسانى مىباشند - نفس چيزى غير از بدن است - مانند حالتى كه بر اثر خشم ، ترس و مشابه آنها دست مىدهد .\r\nعلل شروع‌كننده و علل و اصل وجه مشتركشان در اين است كه شايد بين آنها و حالات نامبرده واسطه‌اى نباشد ، ليكن علل سابق با علل و اصل متفاوتند و وجه مشتركى ندارند ، چون آنچه را كه علل سابق ناميديم حالت را راسا بوجود نمىآورند . عللى بين سابق و حالت بدن موجود است كه براى بوجود آوردن حالت ، از علت پيشين به حالت نزديكتر است . تفاوت و تمايز علت سابق و علت شروع‌كننده در اين است كه علت سابق مربوط به تن است و علت شروع‌كننده به خارج از بدن تعلق دارد . تفاوت ديگرشان اين است كه بين علت سابق و پيدا - شدن حالت حتما بايد واسطه‌اى باشد ولى براى علت شروع‌كننده اين قيد حتمى بودن\r\n\r\n","description":"","footnote":"","page_name":" 185 ","page_number":269},
  {"content":"\r\n\r\nدر ميان نيست . و بديهى است كه بين علت و اصل و پديد آمدن حالت هيچ واسطه‌اى نيست و نبايد باشد . از علل شروع‌كننده تا پديد آمدن حالت ، شايد واسطه‌اى باشد و شايد هم نباشد يعنى هر دو امكان دارد .\r\nعلل سابق عبارتند از : علل بدنى ، منظورم علل خلطى يا مزاجى و يا تركيبى است و همين علل هستند كه سبب پيدا شدن حالت مىشوند ولى كنش آنها مستقيما از آنها نيست و با واسطه‌اى حالت را بروز مىدهند .\r\nعلل و اصل علل بدنى هستند و خود مستقيما و بدون هيچ واسطه‌اى سبب پيدايش حالات بدن مىباشند .\r\nعلل شروع‌كننده علل خارجى هستند و گاهى مستقيما سبب پيدايش حالت بدنى مىشوند و گاهى از طريق واسطه‌اى آن را بوجود مىآورند . اينك براى هريك از علل مثال جداگانه‌اى مىآوريم :\r\nعلل سابق ، مانند امتلاء براى عارض شدن تب ، پر شدن آوندهاى چشم تا آب از آنها سرازير شود .\r\nعلل و اصل : مانند عفونت كه تب را بوجود مىآورد و مانند نمى كه بسوى بزاق ( نفث ) جارى است و موجب گرفته بند آمدن مىگردد ( سده ) و بند آمدن بينى موجب پيدايش تب مىشود .\r\nعلل شروع‌كننده : مانند گرمى تابش خورشيد ، شدت گرما ، غم ، كم‌خوابى و يا خوردن مواد گرمىآور مانند سير كه همه آنها در بروز تب دخالت دارند و يا ضربه كه موجب انتشار ( پراكنده شدن ) و سرازير شدن آب از چشم مىگردد .\r\nهر علتى يا خودبخود سبب است مانند فلفل كه گرمىآور است و افيون كه سردى مىآورد و يا بوسيله روى آورى « سبب » مىشود ، مانند آب سرد كه در موقع گرم شدن بوسيله غليظ شدن و جمع كردن حرارت ، و آب گرم كه موقع سرد شدن بر اثر تحليل رفتن و گياه سقمونيا كه هرگاه سرد شد سبب تخليهء خلط گرمىآور مىشوند .\r\nعلت تنها بر اثر برخورد با تن موجب تاثير بر بدن نمىشود و براى نشان دادن كنش به سه چيز نيازمند است يعنى : علت بايد داراى نيروى تاثيركننده باشد ؛ بدن بايد آمادگى پذيرش واكنش را داشته باشد و سرانجام نيروى كنش علت و نيروى آمادگى بدن بايد بهم برسند و اين تلاقى آن‌قدر دوام داشته باشد كه كنش علت بتواند خود را بروز دهد .\r\nواكنش علل حالات مختلفى دارد و در تاثير علل ويژگىهائى موجود است . مثلا ممكن است تنها علتى بتواند در بسيارى از بدن‌ها انواع بيمارىهاى گوناگون را ايجاد\r\n\r\n","description":"","footnote":"","page_name":" 186 ","page_number":270},
  {"content":"\r\n\r\nكند و يا تنها علتى در اوقات مختلف ، بيماريهاى گوناگونى بوجود بياورد . تاثير علت در افراد ناتوان و نيرومند و در تن‌هاى بسيار حساس و كم‌حساس يكسان نيست . برخى از علل از خود اثرى باقى مىگذارند و برخى ديگر بعد از جدا شدن از بدن اثرى برجاى نمىگذارند .\r\nو مىگوئيم : عللى كه تغيير حالات بدن و نگهداشت حالات بدن بر عهده آنهاست دو نوعند : علل ضرورى و علل غير ضرورى .\r\nعلل ضرورى شش علت هستند كه عبارتند از : هواى محيط زيست ، خوراك و آشاميدنىها ، حركت و آرامش تن ، حركات نفسانى ، خواب و بيدارى ، تخليه و احتقان .\r\nبگذار نخست بشرح « هوا » بپردازيم :\r\n\r\nفصل دوم - هوا و تاثيرات آن « 25 »\r\nهوا يكى از عناصر اصلى لازم براى تن و جان ماست ، علاوه بر اين مددكار روان\r\n\r\n\r\n","description":"","footnote":"\r\n( 25 ) - تأثير عوامل موجود در جو زمين ( سردى و گرمى و ترى و خشكى هوا و باد و باران و كيفيات فصول مختلف و . . . ) و همچنين تأثير عوامل كيهانى ( اثر ماه و خورشيد و ستارگان ) در موجودات زنده چه از حيث تأثير در سلامت بدن و چه از لحاظ بروز بيماريها از ازمنه بسيار قديم بر پزشكان كم‌وبيش معلوم بوده است . بقراط پزشك معروف يونان قديم دراين‌باره كتاب مستقلى نوشته است و بعد از وى جالينوس و اطباى ايرانى در دوره نهضت علمى اسلامى و سپس دانشمندان اروپائى معتقدات و مشاهدات خود را دراين‌باره كه اكثر تكرار مطالب قديمى بود برشته تحرير درآورده‌اند . در قرن نوزدهم پيشرفت علوم فيزيك و فيزيولوژى و طب تجربى راههاى تازه‌اى پيش پاى محققان گذاشت و از آن پس موضوع تأثير عوامل جوى و كيهانى را دقيقا از نظر علمى مورد بررسى و مطالعه قرار دادند . ليكن متأسفانه پس از اكتشافات مهم پاستور كه دانشمندان علت بروز بيماريهاى عفونى را منحصرا در وجود ميكربها جستجو كردند موضوع زمينه مزاجى و عوامل تغييردهندهء آن به كلى در بوته فراموشى گذاشته شد ، درحالىكه خود پاستور نخستين استاد ميكرب‌شناسى بتجربه ثابت كرده بود كه سرما مصونيت طبيعى مرغها را عليه سياه‌زخم از بين مىبرد و از اين راه تأثير زمينه مزاجى را در بروز بيمارىهاى عفونى ثابت مىكرد . در حقيقت بايد دانست كه عوامل جوى در اتيولوژى بيماريهاى عفونى دخالت مستقيم دارد زيرا از يكسو تحت تأثير اين عوامل تعداد ميكربها و ويرولانس آنها تغيير مىكند از سوى ديگر متابوليسم بدن ، تعادل مزاجى و وسائل دفاع طبيعى موجود زنده دستخوش تغييراتى مىگردد . در پيدايش بيماريهاى غير عفونى ( حاد يا مزمن ) نيز دخالت زمينهء مزاجى هميشه نقش اساسى دارد ، به‌هرحال تأثير عوامل جوى و كيهانى كه مدتى نزديك به نيم قرن در بوته اجمال و فراموشى مانده بود امروزه مجددا مورد توجه و بررسى قرار گرفته است .\r\n","page_name":" 187 ","page_number":271},
  {"content":"\r\n\r\nاست و روان از آن بهره‌مند مىشود . بهره‌رسانى هوا تنها از اين نظر نيست كه عنصر است و بس ، بلكه كنش ويژه‌اى دارد و آن بخشيدن اعتدال است .\r\nقبلا بيان كرديم كه مراد ما از « روح » چيست و گفتيم كه منظور از كلمه « روح » آن نيست كه فيلسوفان « نفس » مىخوانند . اعتدالى كه از هوا به روان ما روىآور است داراى دو جنبه است . يكى از اين دو جنبه عبارتست از « آسايش » ( ترويح ) و ديگرى عبارتست از « پالايش » ( تنقيه ) .\r\n\r\nآسايش ( ترويح ) :\r\nمنظور از آسايش يا ترويح آن است كه هرگاه روح بيش از اندازه در يك جا جمع شده باشد هوا آن را تغيير مىدهد و به اعتدال بازمىگرداند . منظورم از اعتدال همان اعتدال اضافى است كه آن را ياد گرفتى و اين اعتدال كمكى است كه روح بوسيله آن مىتواند از شش و از نفس‌كش‌هاى نبض كه با شريان‌ها پيوستگى دارند هوا را استنشاق كند . هوائى كه ما را دربرگرفته است در مقايسه با مزاج غريزى روح بسيار بسيار سرد است تا چه رسد به مزاجى كه بر اثر احتقان ( حبس شدن ) براى روح دست مىدهد . وقتى هوا به روح مىرسد با آن برخورد مىكند و مىآميزد و مانع از آن مىشود كه آتشين گردد و به احتقان گرفتار آيد و بر اثر احتقان و تغيير يافتن به گرمى آتشين ، بسوء مزاج دچار شود و آمادگى خود را براى پذيرش تاثيرات نفسانى از دست بدهد ، چه اين تاثير نفسانى عامل زندگى است .\r\nبعلاوه اگر هوا اين اعتدال را بروح نبخشد ، گوهر بخارى مرطوب روح خودبخود تحليل مىرود .\r\n\r\nپالايش ( تنقيه ) :\r\nدومين بهره‌اى كه از هوا به روح مىرسد اين است كه روح بهنگام بازدم ماده بخار دودى را از نيروى جداگانه‌اى دريافت مىدارد . اين بخار دودى براى روح همانند اخلاط زائد و بىمصرف براى بدن است . هوا همراه روح ، در موقع عمل دم ( استنشاق ) فرومىرود و در موقع بازدم سبب پالايش ( تنقيه ) آن مىگردد . علت اينكه هوا در دم و بازدم با روح همراه است و روح در هر دو حالت به آن نيازمند است اين است كه هواى دم بايد در موقع وارد شدن سرد باشد ، زيرا اين سردى براى اعتدال مزاج روح لازم است و وقتى خود را با حالت روح كه همراه آن است هماهنگ ساخت و روح از زياد ماندن گرم شد و هوا هم گرم شد هوا ديگر بهره‌رسانى خود را از دست مىدهد و روح از آن هواى گرم بىنياز مىگردد و به هواى جديدى نياز دارد كه سرد باشد و جاى هواى گرم شده و از كار افتاده را بگيرد .\r\n\r\n","description":"","footnote":"","page_name":" 188 ","page_number":272},
  {"content":"\r\n\r\nناچار هواى بىمصرف را مىراند تا بجاى آن هواى تازه‌نفس و جانشين بيايد و همراه هواى رانده شده ، مواد زائد دفع شدنى گوهر روح نيز خارج گردد . تا زمانى كه هوا معتدل و صاف است و چنان گوهر بيگانه‌اى كه با مزاج روح ناسازگار است با او نياميزد مايه صحت و تندرستى و نگهدار سلامت است ، ليكن اگر برعكس آن باشد نتيجه نيز معكوس خواهد بود .\r\nتغييرات هوا سه قسم است : طبيعى ، غير طبيعى ، خارج از مجراى طبيعى كه مخالف اعتدال مزاج هوا است . « 26 »\r\nتغييرات طبيعى عبارتست از تغييرات موسمى . هوا در هر فصلى به مزاج علىحده‌اى درمىآيد .\r\n\r\nفصل سوم - مزاج فصل‌ها\r\nبدان كه از ديدگاه طبيبان ، فصل‌هاى سال با فصل‌هاى نجومى مورد نظر منجمين تفاوت دارد « 27 » . به نظر ستاره‌شناسان فصول چهارگانه عبارتند از زمانهائى كه خورشيد در هر ربع\r\n\r\n\r\n","description":"","footnote":"\r\n( 26 ) - هواى طبيعى از چهار گاز اصلى : ازت ( نيتروژن ) ، اكسيژن ، آرگون وانيدريد كربنيك تشكيل شده است . اين چهار گاز جمعا 99 / 99 درصد هوا را تشكيل مىدهند و بقيه هوا از گازهائى مانند نئون ، هليوم ، متان ، كريپتون ، پروتواكسيد ازت ، هيدروژن ، گزنون ، دىاكسيد ازت و ازن تشكيل مىگردد .\r\nدر هواى غير طبيعى يا آلوده ( كه به صورت خطر جدى براى مردم شهرنشين درآمده است ) برخى مواد كه در هواى طبيعى وجود دارد مانند انيدريد كربنيك و دى اكسيد ازت و ازن افزايش مىيابند و برخى مواد ديگر كه در تركيب هوا وجود ندارند وارد آن مىگردند .\r\nمهمترين گازهاى هواى آلوده عبارتند از : انيدريد كربنيك ، منواكسيد كربن ، انيدريد - سولفوريك ، هيدروژن سولفوره ، پروتواكسيد ازت ، دىاكسيد ازت ، ازن ، فلوئور هيدروژن اتيلين ، الفين‌ها ، فرم آلدئيد ، اكرولين ، الكلهاى گوگرددار ، مواد آلوده‌كننده جامد مانند گرد و غبار و دوده ، املاح سرب ناشى از احتراق بنزين سرب‌دار ، مواد دوباره معلق شده ( ذرات روزنامه ، باقىمانده مواد گياهى ، ذرات شيشه و لاستيك اتومبيل و . . . ) حشره‌كش‌ها ، افت كش‌ها و ساير مواد شيميائى ، مواد راديو اكتيو .\r\n( 27 ) - اين تفاوت امروز نيز منظور نظر اطباست : در كتاب اقاليم و بدن انسان تأليف اميل دونو ، 1948 ( از مجموعهء چه مىدانم ؟ ) آمده است :\r\n« فصول زيست‌شناسى با فصول نجومى كاملا تطبيق نمىكند » و بعد توضيح داده مىشود كه مثلا هنگامى كه هنوز فصل زمستان در تقويم‌ها پايان نيافته است تغييرات مربوط به فصل بهار در بدن‌ها پيدا مىشود » .\r\n","page_name":" 189 ","page_number":273},
  {"content":"\r\n\r\nاز ربع‌هاى منطقه البروج « 28 » جابجا مىشود و انتقال به اين ربع‌ها را از « اعتدال بهارى » « 29 » شروع مىكند . فصل بهار مدت زمانى است كه ساكنان مناطق معتدل براى رفع سرما چندان نيازى به آتش نداشته باشند و براى رفع گرما به خنك‌كننده‌ها پناه نبرند و درختان در آن شروع به نشو و نما كنند . مدت فصل بهار زمانى است كه از اعتدال بهارى يا كمى قبل از آن و يا كمى بعد از آن شروع مىشود و تا خورشيد به نيمه برج ثور برسد ادامه دارد . پائيز در سرزمين زيستى ما زمانى برابر و مقابل بهار است . شايد بهار در سرزمين‌هاى ديگر زودرس‌تر و پائيز در آنها ديرنماتر باشد . تابستان عبارت از تمام دوره گرما و زمستان عبارت از زمان سرماست . پس در نظر اطباء هريك از فصول بهار و پائيز از هريك از فصول تابستان و زمستان كوتاهترند و زمان زمستان برابر تابستان و يا در مناطق گوناگون كمى بيشتر و يا كمتر از آن است . مىتوان از نظريه اطباء چنين استنباط كرد كه بهار موسمى است در ميان شكفتن گلها و سرآغاز پيدايش ميوه‌ها و پائيز زمانى است كه شروع آن رنگ باختن برگ درختان و پايانش پايان برگ‌ريزان است . هرچه از اين دو موسم خارج است تابستان و زمستان است .\r\n\r\nمزاج بهار :\r\nما مىگوئيم : مزاج بهار مزاجى است معتدل و نه مزاجى تر و گرم ، به آن صورتى كه برخى پنداشته‌اند .\r\nداورى در اين زمينه به فلسفهء طبيعى محول مىشود . بايد باور داشت كه بهار معتدل است و تابستان گرم . سبب گرمى تابستان اين است كه خورشيد به سمت‌الراس‌ها نزديك است و نيروى اشعه آن فرومىريزد . به نظر مىآيد كه در اين فصل تابش آن از دو حالت خارج نيست . اين تابش يا بر زواياى بسيار حاده است و يا در همان خطوطى كه از آن مرور كرده است منعكس مىشود و آنگاه تابش آن متراكم مىگردد . « 30 »\r\n\r\n\r\n","description":"","footnote":"\r\n( 28 ) - منطقه البروج دايره‌اى فرضى است در آسمان به عرض 18 درجه كه مدار خورشيد در وسط آن قرار گرفته است و گذرگاه خورشيد ، ماه و سيارات اصلى مىباشد ( فرهنگ و بستر ، چاپ 1970 ) .\r\n( 29 ) - اعتدال ربيعى يا اعتدال بهارى اول فروردين‌ماه است . در اعتدال بهارى و اعتدال پائيزى طول شب و روز در تمام مدارات زمين برابر است ، درحالىكه در دو موقع ديگر يعنى انقلاب تابستانى و انقلاب زمستانى ( اولين روز تابستان و اولين روز زمستان ) اختلاف طول شب و روز به حد اكثر خود مىرسد .\r\n( 30 ) - نسخه انگليسى : « سبب گرمى تابستان آنست كه خورشيد بما نزديك‌تر مىشود و پرتوهايش قوىتر مىگردد . در طول اين فصل ، پرتوهاى خورشيد با زاويه حاده مىتابد ، -\r\n","page_name":" 190 ","page_number":274},
  {"content":"\r\n\r\nاينك علت حقيقى درجات شدت گرمى تابش و كم و زياد بودن آن را بيان مىكنيم : « 31 »\r\nخورشيد را به شكل استوانه‌اى در نظر مىگيريم كه بتدريج به شكل مخروط درمىآيد . تابش نور از تمام جسم خورشيد انجام مىگيرد . بخشى از اين اشعه كه از راس مخروط مىآيد چنان است كه از مركز جسم خورشيد تابيده ، بر مقابل خود فرود مىآيد . بخشى از تابش از پهناى خورشيد يا از طرف پيرامون يا نزديك به كناره‌هاى جسم خورشيد مىآيد . حدت و شدت تابش در آن بخشى است كه از مخروط مىآيد ، چه گرمى از هر طرف به اين نقطه روىآور است . ليكن تابشى كه از كناره‌هاى استوائى برمىخيزد و فرومىريزد اين شدت و حدت را ندارد و از تابش مركزى ضعيف‌تر است . ما كه ساكنان خطوط عرضى شمالى هستيم وقتى به تابستان مىرسيم يا روبروى راس مخروط هستيم و يا نسبتا به آن نزديك شده‌ايم ، اين روبروئى براى ما دوام مىكند . ليكن در زمستان اشعه‌اى كه بر ما مىتابد از نزديك كنارهء دور خورشيد است ، به همين علت است كه روشنائى خورشيد در تابستان بيشتر از زمستان است ، با اينكه فاصله جايگاه ما تا خورشيد در تابستان كه خورشيد در اوج بلندى است نسبت بفاصله ما با خورشيد در زمستان بيشتر است . بيان نسبت اين نزديكى و دورى را از لحاظ كيفى و كمى در رشته ستاره‌شناسى كه در حكمت جزئى از رياضيات است مىتوان يافت ، همچنانكه بيان سبب شدت گرما را كه از شدت تابش ناشى مىشود نيز مىتوان در رشته طبيعى كه جزئى از علم حكمت است جستجو كرد .\r\n\r\nمزاج تابستان :\r\nتابستان هم گرم است و هم خشك . خشكى تابستان ناشى از علل زير است :\r\n1 - تشديد گرما كه رطوبت را از بين مىبرد .\r\n2 - انبساط هوا كه ضمن آن اجزاى گوهر هوا از هم جدا مىشود و همچنين هماهنگى آن با مزاج آتشين .\r\n3 - كمبود باران و شبنم در تابستان .\r\n\r\n\r\n","description":"","footnote":"\r\n- مقدارى از اشعه از همان مسيرى كه تابيده شده است به عقب منعكس مىگردد و اين انعكاس باعث تراكم و تجمع گرما مىشود » .\r\n( 31 ) - ظاهرا ابن سينا به علل پيدايش فصول و اختلاف درجهء حرارت در فصول مختلف و نيز اختلاف طول شب و روز در فصول مختلف پى نبرده بوده است . امروزه مىدانيم كه پيدايش فصول مربوط به شكل خاص خورشيد كه ابن سينا فرض كرده است نيست ، بلكه ناشى از نحوهء قرار گرفتن محور حركت وضعى زمين نسبت به مدار حركت انتقالى آن است و شكل خورشيد مانند ساير اجرام آسمانى به صورت كروى قبول شده است .\r\n","page_name":" 191 ","page_number":275},
  {"content":"\r\n\r\n\r\nمزاج زمستان :\r\nزمستان هم سرد است و هم مرطوب و علل آن نيز عكس عللى است كه موجب گرمى و خشكى تابستان هستند .\r\n\r\nمزاج پائيز :\r\nدر پائيز كه گرما كاهش نيافته است و سرما هنوز شدت پيدا نكرده است از لحاظ تابش خورشيد در برابر حد فاصل بين سهم خورشيد و كناره‌هاى پيرامون خورشيد واقع مىشويم . به اين جهت فصل پائيز از لحاظ سردى و گرمى معتدل و ليكن از لحاظ ترى و خشكى نامعتدل است ، زيرا خورشيد هوا را خشكانيده است و هنوز چنان رطوبت‌زائى رخ نداده است كه عمل خشك‌كنندگى عامل خشك‌كننده را خنثى كند . حالت سرد گردانيدن با حالت رطوبى كردن متفاوت است ، چه تغيير دادن به سردى آسانتر از تغيير دادن به نمناكى است . همچنين نمناك كردن بوسيله سردى با خشكانيدن بوسيله گرمى نمىتواند برابرى كند . خشك كردن بوسيله گرمى آسان است ، چه گرماى مختصر خشك مىكند اما سرماى مختصر مرطوب نمىكند و مىتوان گفت كه گرماى مختصر در رطوبى كردن از سرماى كمتر نيرومندتر است ، زيرا گرماى مختصر عمل تبخير انجام مىدهد و از بين نمىبرد ولى سرماى مختصر نمىتواند و بالعكس غلظت مىدهد ، جمع مىكند و نگهميدارد . به همين علت است كه روال باقى ماندن بهار بر رطوبت زمستانى با وضع باقى ماندن پائيز بر خشكى تابستانى يكسان نيست ، چون رطوبى بودن بهار در مدت معينى بوسيله گرمى معتدل مىشود ، درحالىكه خشكى پائيز در محدودهء اين مدت بوسيله سردى اعتدال نمىيابد . به نظر مىرسد كه در ايجاد خشكى و ايجاد ترى ، دو عامل مؤثر مخالف موجود نباشد بلكه در يكى از اين دو ، سرشتى دست‌اندركار است كه با ديگرى كارى ندارد . چه اگر از خشك شدن بحث كنيم به اين معنى است كه گوهر ترى از ميان رفته است ولى وقتى از رطوبى شدن بحث مىشود به اين معنى نيست كه گوهر خشكى به كلى نابود شده است بلكه تنها اين معنى ملحوظ است كه گوهر نم پديد آمده است . وقتى از هواى تر و هواى خشك بحث مىكنيم مقصود ما نه شكل و هيئت هواست و نه كيفيت و كميت طبيعى آن . نظر ما معطوف به چنين موضوعى نيست بلكه غرض از هواى مرطوب اين است كه بخارهاى متراكم و آبدار با هوا درآميخته‌اند ، يعنى هوا بر اثر متراكم شدن به هماهنگى بخار آب درآمده است و وقتى از هواى خشك بحث مىكنيم مقصود اين است كه بخار آب از هوا جدا شده است و اجزاى پراكنده هوا به هماهنگى گوهر آتش گرائيده است ، يا اينكه دودهاى زمينى با هوا آميخته‌اند و هوا در خشك بودن با زمين ( خاك ) هم‌آهنگ گشته است . زمين با كمترين گرمائى كه در فصل\r\n\r\n","description":"","footnote":"","page_name":" 192 ","page_number":276},
  {"content":"\r\n\r\nبهار از اشعهء خورشيد دريافت مىكند ، رطوبت زياده از حد لازم را كه در زمستان دريافت كرده است از خود مىراند . ليكن پائيز فاقد چنين حالتى است كه هوا را با كمترين سرما ، مرطوب كند و اگر تو مىخواهى اين راز را بهتر درك كنى بيا و بنگر كه آيا مرطوب گشتن اجسام خشك در هواى سرد به همان اندازهء خشك شدن چيزهاى مرطوب در هواى گرم است ؟\r\nاين قياس در حالتى است كه سردى و گرمى هوا تقريبا يكسان و برابر باشند ، آرى اگر در اين مسئله دقت كنى مىفهمى كه گرمى و سردى از لحاظ تاثير گذاشتن‌شان متفاوت هستند . علاوه بر اين عامل موثرترى هم وجود دارد و آن اينكه اگر رطوبت عامل مددكارى نداشته باشد كه آن را نگهدارد ، نه در هواى سرد دوام مىآورد و نه در هواى گرم . و بديهى است كه خشكى به هيچ كمكى نيازمند نيست . مقصود از اينكه رطوبت در اجسامى كه در برابر هوا قرار دارند و يا هواى مرطوب اگر مددكارى نداشته باشد ، دوام زياد ندارد ، اين است كه مفهوم « هواى بسيار سرد » ناظر است بر مقايسه آن با وضع بدن ما . ولى اين هواى سرد كه براى ما محسوس است حتى در سرزمين‌هائى كه سرما قبل از ما به آن‌ها مىرسد تا اين حد سرد نيست كه تحليل هرگز در آن راه نيابد ، بلكه در همه حال بر اثر نيروى حرارتى خورشيد و اشعهء ستارگان كه در فضا هستند در حال گداختن است . اگر امدادى به سرما نرسد و گداختن استمرار يابد ، خشكى به زودى رخ مىدهد . در بهاران ، مقدار رطوبت تحليل رفته بيشتر از رطوبت بخار شده است و به اين علت گرمى و رطوبت كم و لطيف در ظاهر جو هست و گرماى شديد در دل زمين وجود دارد و بخش لطيفى از آن گرمى تا نزديكى سطح زمين مىآيد . در زمستان بنا به معلوماتى كه از علوم طبيعى اصلى كسب شده است درون زمين داراى گرماى بسيار شديد و گرماى جو اندك است . پس دو عامل براى ايجاد رطوبت پديد مىآيد كه عبارتند از اولا تصعيد و بعد تغليظ ، بويژه كه سرما نيز گوهر هوا را غليظ مىگرداند و موجبات تبديل آن به حالت بخارى را فراهم مىسازد .\r\nاما در بهاران تحليل رفتن هوا بيشتر از تبخير آن است . گرمائى كه در دل زمين وجود دارد بسيار كاهش مىيابد و قسمتى از آن به طرف سطح زمين روى مىآورد . اين بخش حرارت بوسيله دو عامل قوىتر از تبخيركننده ، يا چيزى كه لطافت در تبخير دارد دفع مىشود و به سوى سطح زمين مىآيد . نيروى دفع‌كنندهء گرما كه بر ماده تسلط دارد آن را لطيف مىسازد . بر اثر اين بخار كردن لطيف ، گرماى جو زياد مىشود و گرمى افزايش يافته ، سبب تحليل رفتن مىگردد .\r\nاكثر عواملى را كه در خشكانيدن ، مرطوب كردن ، تحليل بردن و تبخير شدن مؤثر هستند از نظر گذرانديم . اگر تك‌تك عوامل را از هم جدا كنيم و هريك را جداگانه شرح دهيم مىبينيم كه برخى از آنها ممكن است تاثيرات ديگرى نيز داشته باشد كه ما آن را بيان نكرده‌ايم . چون در بهاران مادهء بالارو و لطيف‌كننده زياد نيست ، مزاج بهار\r\n\r\n","description":"","footnote":"","page_name":" 193 ","page_number":277},
  {"content":"\r\n\r\nاز لحاظ مقدار رطوبت و خشكى معتدل است و همچنين از حيث گرما و سرما در حالت اعتدال مىباشد . هرچند مزاج بهار در اوايل فصل به سوى رطوبت گرايش بيشترى دارد و از اعتدال دور شده است ، با اين‌همه دورى بهار از اعتدال در اوايل فصل با دورى پائيز از اعتدال كه به سوى خشك‌مزاجى گرايش دارد قابل قياس نيست . گذشته از آن اگر كسى بگويد كه پائيز از حيث گرمى و سردى داراى مزاج كاملا معتدل نيست از حقيقت دور نشده است زيرا هواى پائيزى به علت خشكى زيادش آمادگى كامل براى پذيرش گرما دارد و با مزاج آتشينى كه تابستان براى آن تدارك ديده است خود را هماهنگ مىسازد . به اين جهت نيمروزهاى پائيز به روزهاى گرم تابستان مىمانند و مىتوان آنها را نيمروز تابستانى ناميد .\r\nشبها و بامدادان پائيز سرد است ، زيرا اولا در پائيز خورشيد از برابر سرما كناره گرفته است و ثانيا هواى لطيف و نامتراكم ، از سردى تاثير زياد مىپذيرد . اما اعتدال مزاج بهار از لحاظ گرمى و سردى بيشتر از پائيز است ، زيرا هواى بهار مانند هواى پائيز از گرما و سرما چندان تاثيرپذيرى ندارد كه خود را مانند پائيز با سبب هماهنگ سازد . شب‌ها و روزهاى بهارى از حيث گرما و سرما زياد متفاوت نيستند . اگر پرسيده شود چرا شبهاى پائيزى از شبهاى بهارى سردترند ، در صورتى كه هواى پائيز لطيف‌تر است و بايد گرم‌تر باشد ؟\r\nدر پاسخ مىگوئيم هوائى كه بسيار رقيق باشد سرنوشتش مانند سرنوشت آبى است كه بسيار رقيق است و سردى و گرمى بر آن زودتر اثر مىگذارند . به همين علت است كه اگر آب را گرم كنيم و آن را در سرما قرار دهيم تا يخ ببندد زودتر از آبى كه قبلا گرم نكرده‌ايم يخ مىبندد ، زيرا وقتى آب گرم مىشود رقيق مىگردد و سرما به سهولت در آن نفوذ مىكند . علت اينكه بدن ما نسبت به سرماى بهارى چنان حساسيتى ندارد كه نسبت به سرماى پائيزى دارد اين است كه بدن در بهاران از سرما به گرما آمده است و قبلا به سرما عادت كرده بود ، ليكن در پائيز عكس اين مسئله صادق است . علاوه بر آن پائيز به طرف زمستان سير مىكند و بهار از زمستان دور شده است .\r\nاين نكته را نيز بدان كه هريك از فصول در هر منطقه از مناطق زمين ، نوعى بيمارى را برميانگيزد . بر طبيب است كه بيمارى ويژهء سرزمين‌هاى مختلف و تابع فصول مختلف را به خوبى بشناسد تا بتواند وسايل پيشگيرى يا چاره‌جوئى و معالجه آنها را تدبير نمايد . گاهى اتفاق مىافتد كه در يك روز معين حالت فصل معينى بروز مىكند ، روزى ممكن است زمستانى و روز ديگرى تابستانى باشد ؛ روزى پيش مىآيد كه مىتوان آن را پائيزى ناميد و سرانجام روز ديگرى را مىبينيم كه در آن هم گرما و هم سرما هر دو عارض مىشوند .\r\n\r\n","description":"","footnote":"","page_name":" 194 ","page_number":278},
  {"content":"\r\n\r\n\r\nفصل چهارم - دربارهء فصول و شرح آنها\r\nهر فصلى از سال براى كسانى كه مزاج صحى آنها با مزاج فصل مورد نظر متناسب است سازگار مىباشد .\r\nهر فصلى براى كسانى كه داراى مزاج مخالف با مزاج فصل هستند ناسازگار مىباشد .\r\nهر فصلى چنانچه از اعتدال مزاجى بسيار دور افتد براى كسانى كه مزاج متناسب با آن دارند و يا ندارند ناسازگار است .\r\nاگر فصلى از مزاج اصلى خود خارج شود و مزاجى عرضى مخالف مزاج طبيعى را به خود گيرد ، براى كسانى كه مزاجشان متناسب اين مزاج عرضى است سازگار مىباشد .\r\nاگر دو فصل از فصول چهارگانه از مزاج طبيعى خود خارج شوند و در اين خارج شدن افراط روى ندهد و مدت آن نيز طولانى نباشد و ضمنا خروج از مزاج طبيعى هريك از آن دو فصل مخالف همديگر نباشد ، رسيدن آنها بهمديگر با ابدان ما سازگار است و آنها را معتدل مىسازد . مثال براى اين وضع رسيدن سرماى زمستانى جنوب به بهار شمالى است ، چه در اين صورت بهار شمالى مشقت زمستان جنوبى را تلافى مىكند .\r\nهمچنين اگر زمستان بيشتر از حد اعتدال خشك و بهار بيش از حد اعتدال مرطوب باشد ، رطوبت بهار خشكى زمستان را معتدل مىگرداند . اما اگر رطوبت بهار به حد افراط برسد و اعتدال بهارى را به هم زند و مدت زيادى دوام يابد ، ترمزاجى بهار كه خارج از اعتدال است زيان‌آور مىشود و در اين فصل بيماريها رخ مىدهند . ليكن بيمارىهاى چنين بهارى بشدت بيماريهائى نيست كه بر اثر تغييرات ساير فصول روى مىآورند . اين تغيير در ساير فصول كه اكنون مورد بحث ماست ، بدان منظور نيست كه در زمينهء تغيير زمان زمستان و وارد شدن بهار بيان كرديم ، زيرا در آن حالت تغيير زمان بهره مىرساند و بيمارىآور نيست .\r\nمزاج هواى گرم و مرطوب بيشتر از انواع هواهاى ديگر به عفونت نزديك است . تغييرات هوا غالبا در مناطق داراى اوضاع متفاوت ( يعنى داراى پستى و بلندى ) رخ مىدهد . در سرزمين‌هاى هموار و جلگه‌اى تغييرات هوا كم و در ارتفاعات كمتر است .\r\nهر فصلى از فصول وظيفه ويژه‌اى دارد كه اگر بطور شايسته و لازم ادا كند نتيجهء آن بر وفق مراد است : وظيفه تابستان آوردن گرما و وظيفه زمستان ايجاد سرماست ؛ بهار و پائيز نيز وظيفه طبيعى خود را دارند . ليكن اگر فصول از اداى وظيفهء طبيعى خود\r\n\r\n","description":"","footnote":"","page_name":" 195 ","page_number":279},
  {"content":"\r\n\r\nسر باز زنند و نقض قاعده كنند ، بسا اتفاق مىافتد كه بيماريهاى ناهنجار و بدخيم رخ دهند . « 32 »\r\nهر سالى كه چهار فصلش بر يك مزاج باشد و تغيير نيابد سالى بدشگون و ناپسنديده است ؛ مثلا اگر هر چهار فصل سال مرطوب و يا خشك و يا سرد و يا گرم باشد در آن سال بيماريهائى كه با مزاج مسلط سال هم‌آهنگ و متناسب است به كثرت روى مىآورند و به زودى هم از بين نمىروند .\r\n\r\n\r\n","description":"","footnote":"\r\n( 32 ) - در نشريه كلينيك پزشكى  ( Medizinische Klinik )  شمارهء نوزدهم ماه مارس 1976 صفحه 4 تحت عنوان « هوا و سردرد » چنين نوشته شده است :\r\nدلائل كافى براى ارتباط بين بيماريهاى مشخص و تأثيرات جوى وجود دارد . مكانيسم اثر اين عوامل كاملا معلوم نيست . چهار فرد مورد آزمايش كه به عارضهء كلاسيك « حمله‌هاى ميگرن » يعنى اختلالات در نظم عروقى بر پايهء عوارض عصبى دچار بودند در فاصله زمانى 823 روز مورد مطالعه قرار گرفتند . اطلاعات مربوط به هواشناسى در زمينه اين آزمايش از اداره هواشناسى آلمان در مونيخ در اختيار گذاشته شده بود . شكايات اين بيماران در هر مورد ، جدول‌بندى و مشخص مىگرديد . براى تعيين نوع اثر تغييرات هوا ، ارتباط شكايت‌هاى بيمار و عوارض مربوط با فشار هوا ، درجه حرارت ، ميزان بارندگى ، نسبت رطوبت هوا و باد در ارتباط با يكديگر مورد آزمايش قرار گرفت . در اين بررسى ملاحظه گرديد كه در ايجاد بيمارى تنها يك ارتباط مستقيم بين ناراحتىهاى بيمار و فقط يكى از عوامل مربوط به تغيير هوا بعنوان عامل موثر مشخص نشده است بلكه برعكس در اين مطالعه موضوع به اين صورت تأييد شده است كه پس از يك تغيير هوا به صورت پائين آمدن درجه حرارت يا بالا رفتن ميزان رطوبت و آشفتگى و اغتشاش در جريان هوا ، ملاحظه شد كه مجموعهء اين عوامل سبب تحريكات شديد در منطقه زيستى مىگردد . در چنين شرايطى از اعضاى بدن انسان انتظار فعل و انفعالات تطابقى شديدى مىرود و آن موقعى است كه از نظام روزانه طبيعى خود منحرف شود و يا در نهايت برگشت بسوى مسير خود هدايت گردد .\r\nتطابق اعضاى بدن انسان مىتواند به راههاى مختلف انجام گيرد ، از جمله بوسيله تحريك ترمورسپتورها ( رسپتورهاى حرارتى ) ، همچنين تغييرات در تبادل گاز و بافت پارانشيمى ريه . اين فعل و انفعالات مىتوانند تحت شرايطى دچار اختلال گردند . علاوه بر اينها بايد اختلالات حركات و فعاليتهاى منظم بيولوژيك بدن و تأثيرات ديگرى مانند يونيزاسيون ذرات اتمسفر ، تغييرات در حوزه مغناطيسى زمين و غلظت خون نيز در اين‌گونه موارد مورد نظر قرار گيرند .\r\n","page_name":" 196 ","page_number":280},
  {"content":"\r\n\r\nما گفتيم كه هر فصلى به تنهائى بيماريهائى در پى دارد كه با مزاج فصل بىمناسبت نيست تا چه رسد باينكه تمامى سال بر مزاج يك فصل معين بگذرد . مثلا هرگاه تنى بلغمى با فصلى سرد مزاج روبرو شود ، سرما بيماريهاى صرع و فالج و سكته و كج شدن دهن و تشنج و امثال آنها را در آن تن برمىانگيزد . فصل گرم در تن بيمار صفرائى ديوانگى ، تب شديد و ورم گرم را تحريك مىكند . پس اگر تمام سال بر مزاج يك فصل باشد چه وقايعى كه رخ نمىدهد ؟\r\nزمستان زودرس بيماريهاى زمستانى را زودتر با خود مىآورد و همينطور تابستان زودرس بيماريهاى تابستانى را زودرس‌تر مىكند . هر فصلى كه سر مىرسد بيماريهائى را كه فصل قبلى آورده بود تغيير مىدهد . اگر فصل بدرازا بكشد و دير بپايد بر بيماريهاى فصلى نيز مىافزايد . بويژه فصلهاى تابستان و پائيز در اين حالت بيمارىزاتر از ساير فصلها هستند .\r\nو بدان كه عامل تاثيراتى كه از بهم خوردن فصل پديد مىآيد ، زمان نيست كه بهم آمده است بلكه عامل تاثير بخشى آن همان تغيير حالت و كيفيت مزاج فصل است كه در تغيير حالت آدميان سهمى بسزا دارد .\r\nهمچنين اگر در يك روز هوا از گرمى به سردى تغيير يابد ، آنچه با گرمى و سردى متناسب است در بدن پديد مىآيد .\r\nبهترين و مناسب‌ترين سال آن است كه در آن فصل پائيز بارانى و فصل زمستان داراى سرماى معتدل باشد و سرما نسبت به هواى معمول در منطقه افراط نكند . و اگر در چنين سالى بهار پرباران باشد و تابستان هم بىباران نباشد بهتر از آن چيزى وجود ندارد .\r\n\r\nفصل پنجم - هواى خوب\r\nهواى خوب و مطلوب هوائى است كه آزاد باشد و مواد خارجى از قبيل انواع بخار و دود با آن نياميخته باشد و همچنين در بين ديوارها و سقف محبوس نباشد و آن نيز در صورتى است كه تباهى فراگير بر هوا عارض نشده باشد و گرنه هواى جاهاى سرپوشيده سالم‌تر از آن است . هواى آزاد و دور از تباهى و ناخالصى آن است كه صاف و پاكيزه باشد ؛ بخار مسيل‌ها ، جنگل‌ها ، گردشگاه‌ها ، كشتزارها و بويژه كشتزارهاى كلم ( كرنب ) و جرجير و بيشه‌زارهاى متراكم و درهم و درختهاى بدگوهر مانند گردو ، شوحط و انجير با آن نياميخته باشد و از گندزارها و بوى بد بدور باشد . هواى آزاد لازم است علاوه بر شرايط مذكور ، از نسيم‌هاى مطبوع مدد يابد و از آن بىبهره نباشد . بديهى است كه بادهاى سلامت‌بخش غالبا در بلندىها و جلگه‌هاى هموار مىوزند .\r\n\r\n","description":"","footnote":"","page_name":" 197 ","page_number":281},
  {"content":"\r\n\r\nهوائى نامطلوب است كه در زمين‌هاى پست و دره‌ها محبوس باشد ؛ همين‌كه خورشيد طلوع كرد به زودى گرم شود و بمحض غروب خورشيد به زودى سرد گردد .\r\nهوائى كه در بين ديوارهاى نمناك كه در آن‌ها آهك به كار رفته است و در بناهاى تازه ساخته محبوس شده است نيز ناپسنديده است .\r\nنشانهء هواى خوب آن است كه تنفس را تسهيل كند و به هيچ وجه گلو را نگيرد و نفس را به اشكال نياندازد .\r\nتو اين را دانستى كه تغييرات هوا بر سه وجه است : طبيعى ، مخالف طبيعى ، نه طبيعى و نه خارج از طبيعى .\r\nاين را نيز بدان : هواهائى كه طبيعى نيستند ، چه مخالف طبيعى باشند و چه مخالف نباشند ، يا بطور ادوارى مىوزند و يا حالت ادوارى ندارند .\r\nسالمترين هوا در هر فصلى هوائى است كه بر طبيعت و مزاج فصل باشد . اگر هواى موجود با مزاج فصل ناسازگار باشد بيماريها را با خود مىآورد .\r\n\r\nفصل ششم - كنش كيفيات هوا و مقتضيات فصول\r\n\r\n1 - هواى گرم :\r\nهواى گرم معتدل خون را به سوى خارج بدن مىبرد و در نتيجه رنگ رو سرخ مىگردد .\r\nهواى گرم خارج از حد اعتدال مىگدازد و سستى مىآورد . اگر هواى گرم به حد افراط از اعتدال خارج شود ، به حدى مىگدازد كه رنگ را زردى مىبخشد ، تعرق را زياد مىكند ، ادرار را كاهش مىدهد ، هضم را ضعيف مىكند و تشنگى مىآورد .\r\n\r\n2 - هواى سرد :\r\nهواى سرد به بدن استوارى مىدهد و هضم را تقويت مىكند . در هواى سرد رطوبت‌ها باقى مىماند و كمتر از طريق تعرق و نظير آن از بين مىرود ، به اين جهت دفع ادرار زياد مىشود . در هواى سرد دفع مدفوع كم مىشود ، زيرا سرما ماهيچه‌هاى مقعد را انقباض مىدهد و روده راست را در هيئت خود نگهميدارد و مدفوع از تسهيلات مجرا بىنصيب مىماند و بيشتر پايدارى مىكند و بخش آبكى مادهء مدفوع به ادرار تبديل مىگردد .\r\n\r\n3 - هواى مرطوب :\r\nهواى مرطوب پوست را نرمى و تن را طراوت و شادابى مىبخشد .\r\n\r\n","description":"","footnote":"","page_name":" 198 ","page_number":282},
  {"content":"\r\n\r\n\r\n4 - هواى خشك :\r\nهواى خشك تن را پژمردگى مىدهد و براى پوست خشكى به ارمغان مىآورد .\r\n\r\n5 - هواى آلوده :\r\nهواى آلوده تنفس را افسرده مىكند و اخلاط را فزونى مىدهد . منظور ما از هواى آلوده ، هواى متراكم نيست زيرا هواى متراكم آن است كه براى هماهنگى با گوهر خود تراكم يافته است و خودبخود غليظ شده است ، درحالىكه هواى آلوده از آميختن اجسام غليظ تراكم يافته است . وجود هواى آلوده را با دو علامت مىتوان تشخيص داد : اول اينكه در چنين هوائى ستاره‌هاى كوچك در آسمان به زحمت ديده مىشوند ، دوم اينكه درخشندگى ستارگان درخشان ( ثوابت ) كاهش مىيابد و اين اجرام مرتعش به نظر مىرسند .\r\nعامل بوجود آمدن اين دو علامت همانا افزايش بخارها و دودها و كاهش بادهاى خوب و پسنديده است . در مبحثى كه در زمينهء تغييرات هواى خارج از حالت طبيعى شرح مفصل مىدهيم ، باز به اين بحث برميگرديم .\r\n\r\nفصول\r\nهريك از فصول چهارگانه ويژگيهائى دارد كه بر حالت تن آدمى اثر مىگذارد .\r\nاواخر هر فصلى با اوايل فصل بعدى در تاثير بر حالات بدن و در نوع بيماريهاى فصلى مشترك است .\r\n\r\nبهار :\r\nبهار چنانچه بر مزاج بهارى پايدار باشد و در آن دگرگونى رخ ندهد ، بهترين فصل است و با مزاج روح و خون همساز و سازگار . بهار بواسطهء اعتدال مزاجى كه دارد و از آن ياد كرده‌ايم بسوى لطافت آسمانى و رطوبت طبيعى اندكى گرايش دارد . بهار خون را به حالت اعتدال مىكشاند و رنگ را سرخى مىبخشد . گرماى بهار مانند گرماى تابستان بسيار شديد نيست تا خون را بگدازد و رنگ را به زردى كشاند .\r\n\r\nبيماريهاى بهارى :\r\nدر بهار بيمارىهاى مزمن بروز مىكنند ، زيرا در اين فصل خلطهاى راكد به جريان مىافتند و روان مىشوند . به اين علت در اين فصل حال بيماران ماليخوليا وخيمتر مىگردد .\r\n\r\n","description":"","footnote":"","page_name":" 199 ","page_number":283},
  {"content":"\r\n\r\nدر بدن كسى كه در زمستان بسبب پرخورى و كم‌ورزشى ، خلطها افزايش يافته‌اند ، وقتى به بهار مىرسد براى بيمارىهائى كه زادهء اين خلطهاست آمادگى دارد ، زيرا بهار مواد خلطها را مىگدازد . اگر فصل بهار بدرازا كشد و بر اعتدال خود باقى بماند ، بيماريهاى تابستانى كاهش مىيابند .\r\nبيماريهاى بهارى ازاين‌قرارند :\r\nدگرگون شدن خون ( اختلاف الدم ) ، خونريزى بينى ، تشديد بيمارى ماليخوليائى در مزاج‌هاى سودائى ، ورم‌ها ، دمل‌ها و خراج‌ها ، خناق و ديفترى كه ممكن است كشنده باشد ، ترك برداشتن رگها ، پيدايش بزاق و خدوى خون‌آلود ، و سرانجام سرفه ، بويژه در سرماى بهار كه به زمستان شباهت دارد .\r\nكسانى كه چنين بيماريهائى در بدن دارند ، بويژه كسانى كه به « سد » « 33 » گرفتار باشند حالشان در اين فصل وخيمتر مىشود . و چون در اين فصل مواد بلغمى در بيماران بلغمى تحريك مىشود ، بيماريهاى سكته و فالج و درد مفاصل بروز مىكنند « 34 » . جنبش‌هاى مفرط بدنى و روانى و خوردن و نوشيدن گرمىبخش‌ها به مزاج هوا كمك مىكنند .\r\nبراى معالجه بيماريهاى بهارى هيچ‌چيز بهتر از رگ زدن ( فصد ) ، تخليه ، كم‌خوراكى و زياده‌نوشى نيست ، چه ، « شراب سكرآور را بايد با آميزهء آب رقيق ساخت و از شدت انداخت » . مزاج بهار با مزاج خردسالان و نوجوانان سازگار است .\r\n\r\nزمستان :\r\nزمستان هضم را تقويت مىكند زيرا اولا سرما ، گرماى گوهر غريزى مزاج را محصور مىسازد و گوهر گرمى غريزى تقويت مىشود و تحليل نمىرود . ثانيا در زمستان ميوه كم است و مردم غذاهاى سبك مىخورند و بعد از سير شدن كمتر حركت مىكنند و به وسايل گرم‌كننده پناه مىبرند . زمستان بيشتر از هر فصلى مرارهء سودا را از بين مىبرد و اين امر مربوط به سرما و كوتاهى روز و درازى شب‌هاى اين فصل است .\r\n\r\n\r\n","description":"","footnote":"\r\n( 33 ) - نسخه انگليسى : « فتيزى  ( Phthisis )  »\r\n( 34 ) - پل لفر  Paul Lefert  در كتاب پاتولوژى عمومى مىنويسد : « بيماريهائى كه اختصاص به فصل بهار دارد عبارتند از آنژين ، خناق  ( Croup )  ، ذات الريه ، روماتيسم ، تحريكات پوستى و احتقانات  ( Congestions )  » . پس نظر قدما در اين مورد صحيح بوده است زيرا به علت احتقانات مختلف آماسها و رعاف ( خونروى بينى ) پيدا مىشود و نيز چنان كه ذكر شد قدما به  Croup  ( خناق ) اشاره كرده‌اند .\r\n","page_name":" 200 ","page_number":284},
  {"content":"\r\n\r\nزمستان بيشتر از هر فصلى هوا را در خود حبس مىكند و به قطع‌كننده و لطافت‌دهنده نيازمند است .\r\n\r\nبيماريهاى زمستانى :\r\nاكثر بيماريهاى زمستانى ، بلغمى هستند . در زمستان بلغم به حدى افزايش مىيابد كه حتى در « قى » نيز وجود دارد . در اين فصل رنگ ورم‌ها اكثر به سفيدى مىزند و بيماريهاى زكام زياد است . زكام با دگرگون شدن هواى پائيزى شروع مىشود و بعد از آن ذات الجنب ، ذات الريه ، صداگرفتگى ، گلودرد ، پهلودرد ، پشت‌درد ، بيمارى عصبى و سردرد مزمن پديد مىآيند و ممكن است به سكته و صرع هم بكشد . همه اين بيماريها از محبوس شدن و افزايش مواد بلغمى پيدا مىشوند . پيران و پيرسانان از زمستان رنج مىبرند و ميان‌سالان ، از زمستان بهره‌ورند . در زمستان رسوب ادرار بيشتر از موقع تابستان است و مقدار ادرار نيز در اين فصل بيشتر از تابستان مىباشد .\r\n\r\nتابستان :\r\nگرماى تابستان گدازنده است و بسبب تشديد گداز اخلاط و مواد ، نيرو را كاهش مىدهد ، كنش‌هاى طبيعى را كاستى مىبخشد و خون بلغم را كم مىكند . در تابستان زهرهء زرد رو به فزونى است و در آخر تابستان بسبب تحليل رفتن رقيق ( بخش رقيق ) و باقى ماندن و تجمع غليظ ( بخش غليظ ) مرارهء سودا نيز افزايش مىيابد . پيران و پيرسانان در تابستان نيرو مىگيرند . از آنجا كه تابستان خون را تحليل مىبرد رنگ‌ها بزردى مىگرايند . مدت بيمارى در تابستان كوتاه است زيرا اگر نيروى جسمى زياد باشد هوا به يارى آن مىشتابد و آن را در تحليل يارى مىدهد و مادهء بيمارى پخته مىگردد و دفع مىشود . اگر نيروى جسمى ضعيف باشد گرمى هوا آن را ضعيف‌تر مىكند و بدن به سستى مىانجامد و مىافتد و صاحب جسم مىميرد . تابستان گرم و خشك كار بيمار را زودتر يكسره مىكند . تابستان مرطوب برعكس مدت بيمارى را طولانى مىسازد . به همين علت در تابستان مرطوب اكثر قرحه‌ها به خوره مىانجامند . از آنجا كه در تابستان مرطوب ، رطوبتها از بالا به طرف پائين و بويژه از طرف سر بسوى تن سرازير مىشوند ، بيمارى استسقاء ، لغزش امعاء و لينت طبع رخ مىدهد .\r\n\r\nبيماريهاى گرماى شديد تابستانى :\r\nاين بيماريها عبارتند از : تب نوبه ( غب ) ، تب محرقه ، لاغرى جسم ، درد گوش ، رمد .\r\nدر تابستان بدون باد ، مرض باد سرخ و جوش‌هائى كه متناسب اين فصل هستند بروز مىكنند .\r\n\r\n","description":"","footnote":"","page_name":" 201 ","page_number":285},
  {"content":"\r\n\r\nاگر تابستان داراى حالت بهارى باشد تبها ملايم‌تر و بىآزارترند و در آنها زبرى و خشكى نيست و شخص تب‌دار بسيار عرق مىكند . اگر شخص تب‌دار از ملوانان باشد ، چون در گرماى مرطوب زندگى مىكند و در آن گرما مىگدازد و رطوبت هم سست مىگرداند و مسامات ( منافذ ) را باز مىكند تا عرق بيشتر كنند ، تب زياد تاثير ناگوارى بر او نمىگذارد .\r\nاگر تابستان ، جنوبى باشد بيماريهاى واگير ، آبله و حصبه ( سرخك ) زياد بوجود مىآيد .\r\nاگر تابستان ، شمالى باشد ، با اينكه پزنده و رساننده است مع‌ذلك غالبا بيماريهاى عصر ( فشردگى ) پديد مىآورد . بيماريهاى عصر ، بيماريهائى هستند كه از جارى شدن مواد بوجود مىآيند و آن مواد بوسيله گرماى درونى يا بوسيله گرماى بيرونى سيلان مىيابند . وقتى سرماى بيرون بر آن وارد شد ، او را مىفشرد . امراض عصر ، نزله‌ها و حالات همراه آنهاست كه بر بدن روى مىآورند . اگر تابستان شمالى خشك باشد ، بيماران بلغمى و زنان از آن سود مىبرند و آنهائى كه صفرائى هستند به رمد خشك و تبهاى گرم و مزمن گرفتار مىشوند ، و چون صفرا مىسوزد ، سودا چيره مىشود و مايه احتقان مىگردد .\r\n\r\nپائيز\r\nاز آنجا كه در پائيز مردم از گرما به سرما و از سرما به گرما تغيير موقع مىدهند و چون در اين فصل ميوه زياد است ، خلطها بسبب ميوهء فراوان به تباهى مىانجامند و چون نيروى بدن در تابستان با گداختن ( تحليل ) مواجه بوده است ، بيماريهاى پائيزى زياد هستند . فاسد شدن خلطها در پائيز دو علت دارد : يكى خوراكيهاى بد و ديگر تحليل رفتن لطيف و باقى ماندن غليظ و سوختن آن . وقتى طبيعت يكى از خلطها را براى تحليل و دفع آماده مىسازد ، سردى آن را بازميگرداند و محبوس مىكند « 35 » . مزاج پائيز مخالف خون است و گذشته از آنكه به پيدايش آن كمك نمىكند ، از آنجا كه تابستان قبل از آن مقدارى از خون را تحليل برده و تقليل داده است ، خون در پائيز بسيار كاهش مىيابد . در اين فصل زرداب و سودا ، زياد مىشوند . زردآب از تابستان باقى مانده است و سودا در تابستان خاكستر شده است . سودا ، از اين لحاظ در پائيز زياد است كه تابستان آن را خاكستر مىگرداند و پائيز آن را سرد مىكند .\r\n\r\n\r\n","description":"","footnote":"\r\n( 35 ) - نسخه انگليسى : « در پائيز بعلل زير بيماريها فزونى مىيابند : الف - تغيير زياد گرما و سرما . ب - مصرف زياد ميوه كه سبب آشفتگى خلطها مىشود .\r\nج - ناتوانى منبعث از فصل تابستان كه دنباله‌اش به اين فصل كشيده شده است .\r\nد - گرما سبب تسهيل و تسريع تفرق بخش لطيف‌تر غذا كه اصولا در اين فصل ناسالم است مىشود ، و اين خود باعث بوجود آمدن خلطهاى غير طبيعى مىگردد . ه - سرما تفرق و دفع اخلاط را كاهش مىدهد و آنها را بدرون بدن بازميگرداند » .\r\n","page_name":" 202 ","page_number":286},
  {"content":"\r\n\r\nاوايل پائيز با مزاج پيران تا اندازه‌اى سازگار و اواخر پائيز بسيار ناسازگار است و به پيران سخت آسيب مىرساند .\r\n\r\nبيماريهاى پائيزى :\r\nاين بيماريها عبارتند از : گرى ( جرب ) ، قوابى ( بيمارى است كه پوست بر اثر آن پوسته پوسته مىشود و عوام آن را خراز مىگويند ) ، انواع سرطان ، درد مفاصل ، تب‌هاى مختلط و تب‌هاى ربع . و چنان كه گفتيم سوداء در اين فصل زياد است « 36 » و نيز بسبب زيادى آن طحال بزرگ مىشود « 37 » . در پائيز ادرار به صورت قطره قطره دفع مىشود ، زيرا گرما و سرما مزاج مثانه را تغيير مىدهند . عسر البول ( دشوارى دفع ادرار ) در پائيز زياد روى مىدهد . از آنجا كه در پائيز ، سرما اخلاط رقيق شده را بسوى درون بدن دفع مىكند لغزش امعاء از آن بوجود مىآيد « 38 » . از بيماريهاى ديگر عرق النسا « 39 » است . در پائيز آزار سوزش‌دهنده‌اى ( ذبحه لذاعه ) در مراره بوجود مىآيد در صورتى كه در بهاران ذبحه بلغمى است و اين بدان علت است كه منشاء ذبحهء پائيزى و ذبحهء بهارى خلطى است كه فصل قبل از پائيز آن را برانگيخته است . همچنين در اين فصل بيمارى ايلاوس « 40 » خشك بسيار روى مىدهد و بيماريهاى ريه ، درد پشت و درد رانها كه از فصول قبلى به تابستان و از تابستان به پائيز رسيده‌اند در پائيز ظاهر مىشوند . از آنجا كه در پائيز نيروهاى هاضمه و دفعى ضعيف هستند انواع كرم‌ها در شكم پديد مىآيند .\r\nدر پائيز و بويژه در پائيز خشك ، آبله شيوع مىيابد و اگر قبل از پائيز خشك ، تابستان بسيار گرم بوده باشد ، چون خلطهاى مرارى فاسد شده‌اند و سودا با آنها درآميخته است ، ديوانگى زياد رخ مىدهد .\r\nبدترين فصل براى مسلولين فصل پائيز است . مسلولى كه بيمار شده است و هنوز علائم بيمارى او نمايان نشده است در پائيز بيمارى خود را نمايان مىسازد . همچنين پائيز\r\n\r\n\r\n","description":"","footnote":"\r\n( 36 ) - نسخه انگليسى : « بيماريهاى پائيزى عبارتند از اگزما ، كچلى ، سرطان ، درد مفاصل تب‌هاى نامنظم و تب‌هاى چهار روز يك بار ( ربع ) ، كه همچنانكه مذكور افتاد سبب فزونى سودا در اين فصل است » .\r\n( 37 ) - بزرگ شدن طحال در اين فصل بيشتر مربوط به ابتلاء به بيمارى مالاريا است و تب چهار روزهء ذكر شده ، يكى از اقسام تبهاى مالاريائى است .\r\n( 38 ) - نسخه انگليسى : « از آنجا كه سرما اخلاط لطيف را بدرون مىراند روده‌ها شل مىشوند . »\r\n( 39 ) -  Sciatica  - نورالژى عصب سياتيك .\r\n( 40 ) - ايلاوس ، ايلئوس  ( Ileus )  بمناى انسداد روده است .\r\n","page_name":" 203 ","page_number":287},
  {"content":"\r\n\r\nبراى بيماران دق مفرده ( تب لازم ) بدترين فصل‌هاست زيرا پائيز خشك‌كننده است .\r\nپائيز تو گوئى سرپرستى بازماندگان بيمارىهاى تابستان را عهده‌دار شده است . بدترين پائيز آن است كه خشك باشد و بهترين پائيز عبارت از پائيزى است كه مرطوب و بارانى باشد .\r\n\r\nفصل هفتم - كيفيت و اختصاصات سال\r\nاگر بعد از زمستان جنوبى ، بهار شمالى آيد و مدت تابستان طولانى باشد و آب فراوان باشد و مواد بهارى به تابستان انتقال يابند ، در پائيز آن سال مرگ‌ومير در ميان خردسالان شيوع مىيابد و بيمارى سحج و قرحهء امعاء و تب نوبهء گريبانگير و درازمدت ، زياد روى مىآورد .\r\nدر زمستان بسيار مرطوب ، زنان حامله كه در فصل بهار بايد بزايند با كمترين سببى به سقط جنين دچار مىشوند و اگر سقط نكنند و بزايند ، مادر ناتوان مىشود و اگر نميرد بيمار مىگردد . در چنين زمستانى رمد و دگرگونى خون و نزله‌ها كه بويژه پيران را در بر مىگيرند زيادند . پيران بنزل اعصاب گرفتار مىشوند و اگر اين عارضه شديدتر باشد بر مجارى روح هجوم مىآورد ( با انسداد مجارى ) و سبب مرگ آنان مىگردد و آنان ناخودآگاه مىميرند .\r\nاگر زمستان سال ، شمالى باشد و بهار بعد از آن پرباران و جنوبى باشد ، در تابستان چنين سالى تب‌هاى گرم ، رمد ، لينت طبع و دگرگونى خون بسيار مىشود . منشاء بيشتر اين بيماريها نزله و تهاجم بلغم است كه در فصل زمستان در حفره‌هاى درونى گرد آمده است و گرمى آنها را برانگيخته است . بيماريهاى مذكور بويژه بر اشخاص ترمزاج ، نظير زنان بيشتر عارض مىشوند . در چنين تابستانى عفونت و تبهاى ناشى از آن نيز زياد است و اگر در هنگامى كه ستاره شعرى طلوع مىكند باران ببارد و باد شمال بوزد ، سودمند است و بيماريها از بين مىروند . چنين فصلى براى زنان و كودكان بسيار زيان‌آور است و بيماران زن و كودك اگر هم نجات يابند ، چون خلطها سوخته و خاكستر گرديده است ، تا فصل بعد بسترى مىمانند و ممكن است در فصل بعد به بيمارى استسقاء ، درد طحال و ناتوانى كبد مبتلا شوند . در چنين فصلى پيران و بدن كسانى كه بايد از سرما پرهيز مىكنند كمتر زيان مىبينند .\r\nاگر پائيز سالى ، جنوبى و پربارش و تابستان قبل از آن خشك و شمالى بوده باشد ، بدنها آمادگى پيدا مىكنند كه در زمستان آن سال به سردرد ، سرفه ، صداگرفتگى و بيمارى سل مبتلا شوند ، چه عوامل اين بيماريها اگر در پائيز در بدن متراكم شوند خود را در زمستان آشكار مىسازند .\r\n\r\n","description":"","footnote":"","page_name":" 204 ","page_number":288},
  {"content":"\r\n\r\nهمچنين اگر بعد از تابستان جنوبى و خشك ، پائيز شمالى و پربارش بيايد ، در زمستان آن سال سردرد ، نزله ، سرفه و صداگرفتگى زياد مىشود .\r\nاگر بعد از تابستان جنوبى ، پائيز شمالى آيد چنان كه دانستى ، بيمارىهاى عصر ( فشردگى ) و احتقان پديد مىآيند .\r\nاگر تابستان و پائيز هر دو جنوبى و مرطوب باشند و در آن سال رطوبت زياد بوجود آيد ، در زمستان بعد از آن ، بيماريهاى عصر كه در سطور بالا ذكر كرديم روى مىآورند و احتمال دارد كه احتقان و تراكم مواد زياد باشد و راه خروج نيابند و بيمارىهاى عفونى پديد آيند .\r\nبا هر زمستانى حتما بيماريهائى مىآيند ، زيرا مواد ناپسند و احتقان‌آور با زمستان آشنائى و هم‌مزاجى دارند .\r\nاگر تابستان و پائيز هر دو شمالى و خشك باشند بسود كسانى است كه از رطوبت و عرق النساء رنج مىبرند . اما كسان ديگر شايد به رمد خشك و نزلهء مزمن و تبهاى گرم و ماليخوليا گرفتار آيند .\r\nو بدان كه : در زمستان سرد و بارانى سوزش مجراى ادرار ( حرقه البول ) روىآور است .\r\nاگر گرماى تابستان شديد و تابستان بسيار خشك باشد ، خناق‌هاى كشنده و غير كشنده و تركننده و ناتركننده روى مىدهد و تركيدن در داخل و خارج پديد مىآيد .\r\nهمچنين در تابستان گرم و بسيار خشك ، عسر البول ( دشوارى دفع ادرار ) ، سرخك ، حميقاء ( آبله‌مرغان ) و آبله سليمات ، رمد ، تباهى خون ، كرب ، بند آمدن حيض و خون بابصاق شيوع مىيابند .\r\nاگر بعد از زمستان خشك ، بهار خشك بيايد ، بهارى است ناپسند . در چنين فصلى آفات درختان و ساير نباتات را فراميگيرد و حيوانات اهلى كه از آنها تغذيه مىكنند به تباهى مىگرايند و هركس گوشت آنها را بخورد بيمار مىگردد .\r\n\r\nفصل هشتم - تاثير تغييرات هوائى كه با هواى طبيعى تفاوت زياد ندارند\r\nاينك بايد گفتار خود را دربارهء تغييرات غير طبيعى هوا و تغييرات هواى طبيعى كه از رويدادهاى آسمانى و زمينى منشاء مىگيرند و بخش اعظم اين بحث را در مباحث مربوط به فصول سال آورده‌ايم تكميل كنيم :\r\n\r\n","description":"","footnote":"","page_name":" 205 ","page_number":289},
  {"content":"\r\n\r\n\r\nعوامل آسمانى :\r\nبرخى مواقع بسيارى از ستارگان تابان در يك محل جمع مىشوند و با خورشيد گرد هم مىآيند . بر اثر اين تجمع ، گرماى مفرطى بر اجسام مجاور يا مقابل آنها فرود مىآيد .\r\nاين تابندگان گاهى از نقطهء مقابل سرها بسيار دور مىشوند و گرما بسيار كاهش مىيابد .\r\nدوام توقف اين اجرام حرارت‌بخش در نقطهء مقابل سرها و نزديك شدن آنها به اجسام مقابل ، در تغيير هوا در جهت گرم شدن بوسيله اعتدال اين اجرام تاثير بيشترى دارد .\r\n\r\nعوامل زمينى :\r\nعوامل زمينى بر چند وجه است : عرض جغرافيائى ، بلنديها و پستىهاى زمين ، كوهساران ، دريا ، بادها و خاك .\r\nعرض جغرافيائى :\r\nدر فصل تابستان نقاطى از زمين كه از طرف شمال به مدار راس السرطان و يا از جنوب بمدار راس الجدى نزديك هستند گرمتر از نقاطى مىباشد كه از آن دو مدار دورترند و به خط استوا و به سوى شمال گرايش دارند . بايد نظر كسانى را تاييد كرد كه مىگويند :\r\nهر منطقه‌اى كه در زير دايره معدل النهار واقع شده است به اعتدال نزديك است ، زيرا منبع حرارت آسمانى در آنجا فقط اعتدال خورشيد است و بس . اين اعتدال خودبخود زياد تاثيربخش نيست ؛ آنچه در اين اعتدال بسيار موثر است دوام اين حالت اعتدال است « 41 » .\r\nبه اين جهت مىبينيم كه گرماى بعد از نماز عصر از گرماى نيمروز بيشتر است و اين است كه مىبينيم گرماى تابش خورشيد در آخر برج سرطان ( تيرماه ) و اوايل برج اسد ( مرداد ) شديدتر از موقعى است كه زاويهء تابش بيشترين ميل را دارد . و به همين علت است وقتى كه خورشيد از راس برج سرطان مىگذرد و به جائى مىرسد كه ميل كمترى دارد ، گرمايش شديدتر از زمانى است كه هنوز به راس السرطان نرسيده بود . سرزمينى كه در نقطهء مقابل استوا قرار دارد روزهاى اندكى در برابر خورشيد است و خورشيد بسرعت از آنجا دور مىشود ، زيرا زاويهء ميل در هر دو عقده بيشتر از زاويهء ميل در هر دو منقلب در افزايش است و شايد حركت خورشيد مدت سه يا چهار روز و يا بيشتر اثر محسوسى در دو منقلب نداشته باشد .\r\nعلاوه بر آن ، خورشيد در سرزمين نزديك به مدار راس السرطان در شمال و مدار راس الجدى\r\n\r\n\r\n","description":"","footnote":"\r\n( 41 ) - دوام اعتدال در اين منطقه مربوط به نوع تابش اشعه خورشيد است . اشعه خورشيد در تمام مدت سال در منطقه استوائى بطور عمود مىتابد ، به اين جهت اختلاف فصل در آن وجود ندارد . مدارات عرضى نزديك آن نيز اشعهء خورشيد را با زاويه كمى دريافت مىكنند .\r\n","page_name":" 206 ","page_number":290},
  {"content":"\r\n\r\nدر جنوب بسيار مىماند و حرارت زيادى مىدهد .\r\nپس بايد قبول كرد هر سرزمينى كه تمام خطوط عرضى آن به ميل خورشيد نزديك است گرم‌ترين سرزمين است و بعد از آن سرزمينى كه خطوط عرضى آن از نقطهء تمايل دور تر است و اين دورى به سوى دو قطب است و فاصلهء آن در حدود پانزده درجه است گرم مىباشد . در همهء سرزمين آباد گرماى تابش خورشيد در نزديك مدار راس السرطان شديدتر از موقعى است كه خورشيد در خط استواست . در هر سرزمينى كه از مدار راس السرطان دور باشد و دوريش به طرف شمال باشد ، سرما بيشتر است . بايد عرض‌هاى سرزمين مسكونى را بر همين قياس به حساب آورد و در ساير حالات متشابهند .\r\nبلندىها و پستىهاى زمين :\r\nزمين‌هاى پست همواره گرمتر از بلندىها و بلندىها هميشه سردتر از زمين‌هاى پست مىباشند ، زيرا هوائى كه ما در آن هستيم هر قدر به زمين نزديكتر باشد گرم‌تر است ، چه تابش خورشيد وقتى به زمين نزديك است شديدتر مىباشد و هرچه از سطح زمين دور تر باشد سردتر از جو نزديك سطح زمين است . علت آن را مىتوان در رشته فلسفهء طبيعى جستجو كرد . اگر سرزمين پست دره‌مانند باشد ، تابش را در خود بيشتر نگهميدارد و گرمتر مىشود .\r\nكوهساران :\r\nاگر كوهسار خود محل سكونت باشد حالت همان بلندىها را دارد كه ذكر شد . اما اگر سرزمين مسكون در نزديكى كوهسار باشد حالت ديگرى دارد كه مىخواهيم در زمينهء آن بحث كنيم و مىگوئيم :\r\nكوه از دو طريق بر هوا تاثير مىگذارد :\r\n1 - تابش خورشيد را بازميدارد و يا جلوى آن را مىگيرد و مانع رسيدن آن به نقاط مجاور مىگردد .\r\n2 - جلوى باد را مىگيرد و يا به وزيدن آن كمك مىكند .\r\nدر مورد تاثير اول : در سرزمين‌هاى مسكونى و حتى در سرزمينهاى شمالى كه در طرف شمال آن ، كوه وجود دارد خورشيد در مدار خود بر آن مىتابد و كوه گرما را به آن سرزمين منعكس مىكند . اگر كوهستان در طرف غربى آن سرزمين باشد باز همان وضع كوه شمالى را دارد و طرف مشرق آزاد است . اگر كوه در شرق منطقه واقع شده باشد گرماى تابشى كمتر از دو حالت قبلى است ، زيرا هرچند خورشيد بر آن كوه مىتابد ولى وقتى از آن دور مىشود ، از حالت تابش خورشيد كه به آن منطقه مىرسد كاسته مىشود . كوه غربى منطقه هم مانند كوه شرقى است ، هرچند خورشيد هر ساعتى به آن نزديكتر مىگردد .\r\n\r\n","description":"","footnote":"","page_name":" 207 ","page_number":291},
  {"content":"\r\n\r\nدر مورد تاثير دوم : كوه يا مانع وزيدن نسيم خنك شمال به منطقه مىگردد و يا باد گرم جنوب را در آن مىآكند ، يا اينكه منطقه‌اى در بين دو رشته‌كوه قرار گرفته است و راه وزش باد بر آن هموار است . در چنين حالتى بادهائى كه در آن منطقه مىوزند از بادهاى مناطق بيابانى بسيار شديدتراند ، زيرا مسير باد تنگ است و وزش آن دوام دارد و در آن آرامش نيست . به همين روال است اوضاع آب و عوامل ديگر كه علل آن در طبيعيات مشخص شده است . معتدل‌ترين مناطق همجوار كوهستان مناطقى است كه به طرف شمال و مشرق باز باشد و كوه در سمت مغرب و جنوب آن قرار بگيرد .\r\n\r\nدريا :\r\nدريا عموما رطوبت سرزمينهاى مجاور را افزايش مىدهد . اگر دريا در سمت شمال منطقه باشد ، چون باد شمال بر آن مىگذرد و لطافت مىگيرد از تاثير مزاج آب كه سردتر است خنك مىشود ، منطقه مجاور را نيز خنك مىكند . اگر دريا در طرف جنوب منطقه باشد و بخصوص كه كوهى هم در بين منطقه و دريا واقع نشده باشد ، غلظت‌هاى جنوب افزايش مىيابد . اگر دريا در شرق منطقه قرار داشته باشد هوا را بسيار مرطوب مىكند ، زيرا هر قدر خورشيد به دريا نزديك‌تر مىشود ، آب دريا بيشتر تحليل مىرود ( تبخير مىشود ) و وارد هوا مىگردد . ليكن اگر دريا در طرف مغرب قرار داشته باشد رطوبت آن از درياى شرقى كمتر است ، چه تحليل آب دريا ( تبخير ) بوسيله خورشيد كمتر است . پس بطور كلى رطوبت هوا در مجاورت دريا زياد است .\r\n\r\nبادها :\r\nدر سرزمينهائى كه باد زياد مىوزد و كوه مانع راه آن نيست ، منطقه از عفونت هوا بدور است . اگر مانعى در برابر وزش باد بر منطقه وجود داشته باشد هوا براى تعفن آمادگى مىيابد و خلطها مىگندند . بهترين باد كه هوا را مساعد مىكند باد شمال است و در درجه دوم باد شرقى و بعد از آن باد غربى است . باد جنوب از همهء بادها زيان‌آورتر است .\r\nتغييرات هوا بر اثر باد ناپسند به دو صورت است : يكى وجه عمومى ، و ديگرى وجه منطقه‌اى و سرزمينى .\r\nوجه عمومى : بادهاى جنوبى در بيشتر سرزمينها گرم و مرطوبند . گرمى آنها بسبب جريان‌شان از محلى است كه به واسطهء نزديكى خورشيد گرم شده است و رطوبتشان از آن است كه اكثر درياها نسبت به محل سكونت ما جنوبى هستند و نيروى خورشيد بخار آب آنها را بلند مىكند و با هوا مىآميزد . ازاين‌رو است كه بادهاى جنوب بدن را سست مىكنند . بادهاى شمالى چون از كوهها و سرزمين‌هاى پربرف و سرد مىگذرند سرد هستند و از آنجا كه تحليل رفتن ( تبخير ) آب در شمال كمتر است و باد بر آبهاى منجمد دريا و يا بر صحارى\r\n\r\n","description":"","footnote":"","page_name":" 208 ","page_number":292},
  {"content":"\r\n\r\nمىگذرد ، رطوبت ندارد و خشك‌مزاج است . بادهاى شرقى از حيث گرمى و سردى معتدلند ، ليكن از بادهاى غربى خشك‌تر مىباشند زيرا شمال شرق از شمال غرب كم‌بخارتر است و ما خودمان ساكنين شمال هستيم . بادهاى غربى كمى مرطوب‌تر از بادهاى شرقى است ، زيرا اولا بر دريا مىگذرند و ثانيا در جهت مخالف حركت خورشيد در جريان هستند .\r\nآنچه خورشيد از بادهاى شرقى و بخصوص اكثر بادهاى شرقى كه در آغاز روز مىوزند مىگيرد نمىتواند از باد غربى اخذ كند ، زيرا بادهاى غربى اكثر در پايان روز مىوزند .\r\nپس معلوم گرديد كه بادهاى غربى از بادهاى شرقى خنك‌تر و بادهاى شرقى از آنها گرم‌ترند و هر دوى آنها در مقايسه با بادهاى جنوب و شمال معتدل هستند .\r\nتغييرات هوا بر اثر باد ممكن است در برخى مناطق علل ديگرى داشته باشد : در اين مناطق كه نزديك كوههاى پربرف جنوب هستند ، وقتى باد بر آنها مىوزد سرد مىگردد .\r\nممكن است باد شمالى هم بر صحراى سوزان بگذرد ، حرارت كسب كند و از باد جنوب گرمتر گردد .\r\nبادهاى سام : بادهاى سام يا بادهائى هستند كه بر بيابانهاى گرم مىگذرند و يا بادهائى كه از جنس دودها هستند و علايم هولناكى در جو بوجود مىآورند كه به آتش مىماند .\r\nاين بادها اگر سنگين باشند يا مشتعل مىشوند و يا ملتهب مىگردند ؛ لطيف در آنها از بين مىرود و سنگين پائين مىآيد و بقيه مادهء التهاب و آتشين را همراه دارد .\r\nبعقيدهء دانشمندان قديم هرچند منشاء مواد بادها از پائين است ، ليكن كليهء بادهاى تند از بالا شروع بوزيدن مىكنند . اين نظر اگر عمومى نباشد نظر اكثريت آنهاست و داورى در اين موضوع با فلسفه طبيعى است . ما نيز وقتى به بحث مسكن‌ها مىرسيم در اين باره بحثى خواهيم داشت .\r\n\r\nخاك :\r\nتغييرات هوا بوسيله خاك فرع آن است كه بعضى خاكها آزاد ، برخى سنگلاخى عده‌اى ريگزار و برخى گل سياه و تعدادى شوره‌زار و سرانجام برخى داراى مواد معدنى هستند كه همه آنها بر آب و هواى منطقه تاثير دارند .\r\n\r\nفصل نهم - تاثير تغييرات هواى بد كه مخالف حالت طبيعى آن است\r\nعامل غير طبيعى شدن هوا بر دو وجه است : يا گوهر هوا را تغيير مىكند و يا كيفيات و حالات آن را .\r\nاگر يكى از كيفيات هوا بسيار زيادتر از حد لازم و يا بسيار كمتر از اين حد\r\n\r\n","description":"","footnote":"","page_name":" 209 ","page_number":293},
  {"content":"\r\n\r\nگردد ، نوعى تعفن در هوا پديد مىآيد كه شباهت به گنديدگى آب مردابهاى متعفن دارد ؛ گوهر هوا به تباهى مىگرايد و در نتيجه و با پديد مىآيد .\r\nمنظور ما از هواى متعفن شده هواى ساده و ناآلوده‌اى كه محيط را فرا گرفته است نيست ، زيرا هيچ ماده‌ى ساده و بدون آلودگى نمىگندد و اگر تغيير يابد و تغيير چه كيفى و چه گوهرى باشد ، به ماده‌ى ساده‌ى ديگر منتهى مىشود ، مانند تغيير آب به هوا ( بخار آب ) . منظور ما از هواى قابل عفونت جرم‌هاى منتشر شده در جو است كه عبارت از آميزه‌اى از هواى حقيقى و اجزاى بخار نمناك و اجزاى خاكى است كه به صورت دود و گرد و غبار بالا رفته است و همچنين اجزاى آتشين است . اگر اين آميزه را هوا مىناميم بدين معنى نيست كه هواى تمام‌عيار است ، مانند اين است كه آب دريا و سيل‌ها را نيز آب مىناميم ولى در واقع آب تمام‌عيار و ساده و بىآلايش نيست و آميزه‌اى است از آب و هوا و خاك و آتش كه در آن آب چيرگى دارد . چنين هوائى كه با اجسام ديگر آميزش دارد ممكن است متعفن شود و گوهرش به تباهى انجامد ، همچنانكه آب مسيل‌ها مستعد گنديدن و تباه شدن گوهرش مىباشد . تعفن هوا و پديد آمدن و با اكثر در اواخر تابستان و در فصل پائيز است . نشانه‌هاى پيدايش و بروز و با را در جاى ديگرى ذكر خواهيم كرد .\r\nتغيير در كيفيت هوا آن است كه هوا بر اثر گرما و يا سرما چنان حالت طاقت‌فرسائى ببار آورد كه زراعت و نسل موجود را به تباهى سپارد . اين دگرگونى و تعفن هوا را دو حالت است : يا بوسيله همجنس تباه و دگرگون مىشود ، مانند اينكه در تابستان گرما بسيار شدت مىيابد و از حد مىگذرد و يا بوسيله مخالف تغيير حالت مىدهد و متعفن مىگردد ، نظير حالتى كه در تابستان سرمائى سخت روى دهد .\r\nوقتى هوا دگرگون مىشود ، بحسب حالات عارضى تاثيراتى بر بدن مىگذارد . اگر هوا متعفن شود ، خلطها را متعفن مىسازد و در اين كار از خلطى شروع مىكند كه در قلب محصور است ، زيرا زودتر از ساير خلطها به آن مىرسد « 42 » .\r\nاگر هوا بيش از حد گرم شود ، مفاصل را سستى مىبخشد و رطوبت‌ها را از بين مىبرد ( مىگذارد ) . در چنين هوائى تشنگى زياد مىشود و روح به تحليل مىرود و نيروها از پاى درمىآيند . همچنين بر اثر تحليل گرماى درونى كه ابزار طبيعت است در كار هضم اختلال\r\n\r\n\r\n","description":"","footnote":"\r\n( 42 ) - در قديم بروز بسيارى از بيماريها بويژه بيماريهاى همه‌گير را به تعفن هوا نسبت مىدادند . امروزه علاوه بر آنكه تغييرات كمى و كيفى هوا را باعث عوارض و ناراحتيهاى بسيار مىدانند ، نامساعد بودن هوا و مقدار ريزشهاى جوى را از عوامل مؤثر در بروز و انتشار بيش و كم بسيارى از بيماريها بشمار مىآورند و بعلاوه هوا را عامل انتقال دسته مهمى از بيماريها مىشناسند .\r\n","page_name":" 210 ","page_number":294},
  {"content":"\r\n\r\nپيش مىآيد . از آنجا كه خلطهاى خونى سرخرنگ گداخته مىشوند و مراره بر ساير اخلاط فزونى مىيابد ، به بدن انسان رنگ زرد روى مىآورد و با گرماى غير غريزى قلب را گرم مىكند ، همچنين خلطها را سيلان مىدهد و آنها را متعفن مىسازد و آنها به طرف تجويف‌ها ( حفره‌ها ) و اندامهاى ناتوان روى مىآورند . هوائى با چنين شدت گرما براى تندرستان زياد مناسب نيست ولى براى بيماران استسقاء و فالج و مبتلايان كزاز و نزله‌ى سرد و تشنج مرطوب و كج‌شدگى دهان شايد بيفايده نباشد .\r\nهواى سرد - چنانچه سردى آن بافراط نكشد - گرماى غريزى را در درون نگاه مىدارد و جارى شدن مواد را متوقف مىسازد ، ليكن اين متوقف ساختن موجب نزله و ضعف اعصاب مىشود و به قصبه الريه آسيب زيادى مىرساند . چنانچه سردى هوا از حد اعتدال زياد دور نشده باشد نيروى هضم و كنشهاى درونى را تقويت مىكند و اشتها را برميانگيزد .\r\nاگر هوا در چنان حد مفرطى سرد باشد كه به درون بدن نفوذ كند مرگ را در پى دارد .\r\nدر هر حال هواى سرد براى اشخاص تندرست بهتر از هواى گرم است . زيانهاى ناشى از هواى سرد عبارتند از : تاثير بر عصب ، انسداد منافذ ريز پوست و فشردن آگنه‌هاى استخوان .\r\nهواى مرطوب با اكثر مزاج‌ها مساعد است ، برنگ و پوست زيبائى مىدهد و آن را نرم مىگرداند ؛ منافذ پوست را بازتر مىكند و آنها را خالى مىگرداند . ليكن بر اثر گشادگى منافذ پوست بيم تعفن نيز مىرود . هواى خشك از هر نظر برعكس هواى مرطوب است .\r\n\r\nفصل دهم - عوارض ناشى از باد\r\nدر فصل تغييرات هوا درباره بادها نيز توضيحاتى داده‌ايم . ليكن در اينجا باز مطالبى در اين زمينه از زواياى ديگرى بيان مىكنيم و گفتار جامعى خواهيم داشت .\r\nاينك درباره هر نوع بادى بحث جداگانه‌اى را شروع مىكنيم :\r\n\r\nباد شمالى :\r\nباد شمالى ، تن را نيرو مىبخشد ، جريان مايعات سطح بدن را مانع مىشود ، منافذ ريز پوست را مسدود مىكند ، هضم را تقويت مىنمايد ، شكم را بند مىآورد ، بول را راه مىاندازد و هواى گند وبائى را اصلاح مىكند . اگر باد شمال بعد از وزش باد جنوب آيد ، آنچه را كه باد جنوب سيلان داده است به سوى درون مىفشارد و اتفاق مىافتد كه اين مواد باز بخارج راه يابند . به همين علت است كه غالبا بعد از وزش باد جنوب و پيدايش باد شمال در تعاقب آن ، مواد از سر سرازير مىشوند و بيماريهاى سينه رخ مىدهد ، بيماريهاى شمالى\r\n\r\n","description":"","footnote":"","page_name":" 211 ","page_number":295},
  {"content":"\r\n\r\nنمايان مىگردد ، اعصاب آزار مىبينند و از آسيب‌ديدگى آنها مثانه و زهدان بيمار مىشوند و دشوارى دفع ادرار ، سرفه ، درد دنده ، پهلودرد ، سينه‌درد و لرزش بروز مىكند .\r\n\r\nباد جنوب :\r\nنيروها بر اثر بادهاى جنوب سست مىگردند ، منافذ پوست گشاده مىگردند ، خلطها برانگيخته مىشوند و بيرون مىآيند و حواس سنگين مىگردند . باد جنوب قرحه را تباهى و بيماريها را وخامت مىبخشد ، تن را لاغر مىكند ، قرحه‌ها و نقرس را به خارشى سوزناك مبتلا مىسازد ، سردرد ببار مىآورد ، خواب‌آور است و تبهاى عفونى همراه مىآورد ولى گلو را زبر نمىنمايد .\r\n\r\nباد مشرق :\r\nباد شرقى اگر در پايان شب و آغاز بامداد وزيدن گيرد لطيف‌تر و خشك‌تر از هواى وزشى است كه از خورشيد اعتدال يافته ، لطيف گشته و رطوبت آن كاهش يافته است .\r\nاگر اين باد در پايان روز و آغاز شب بوزد حالت آن برعكس است . بطور كلى باد شرقى از باد غربى بهتر است .\r\n\r\nباد مغرب\r\nباد غربى چنانچه در پايان شب و آغاز روز بوزد از هوائى آمده است كه خورشيد بر آن تاثير نگذاشته است . چنين بادى متراكم و غليظ است . اگر اين باد در پايان روز و آغاز شب وزيد بايد نتيجهء عكس را گرفت .\r\n\r\nفصل يازدهم - محيط زيست\r\nدر مبحث مربوط به دگرگونيهاى هوا سخنى چند از محل زيست بميان آمد . اينك برآنيم گفتارى مختصر ولى با سلوبى ديگر در اين زمينه داشته باشيم . تكرار مطلب بيقين زيانى در بر نخواهد داشت .\r\n\r\nتاثير محيط زيست\r\nقبلا دانستى كه عواملى مانند بلندى و پستى محل زيست ، مجاورت محل زيست با بلندى و پستيها و كوهساران ، وجود درختان و كانها و گورستانها ، مواد بدبو و نظير آن ،\r\n\r\n","description":"","footnote":"","page_name":" 212 ","page_number":296},
  {"content":"\r\n\r\nافزونى و كاستى آب و كيفيت خاك - كه آزاد و يا شوره و يا خاك سياه است و يا كانى است - جملگى تاثيراتى بر حالات بدن دارند . همچنين ياد گرفتى چگونه مىتوان مزاج هوا را از موقع زمين و از خاك و از بخارى كه به آن نزديك است و از كوههاى پيرامون آن و از بادهائى كه در منطقه مىوزد تشخيص داد .\r\nبطور كلى مىگوئيم ، هوائى كه بعد از غروب خورشيد ، زود سرد گردد و هنگام طلوع خورشيد زود گرم شود هوائى است لطيف و در حالت عكس ، مخالف آن . بدترين هوا آن است كه دل را افسرده كند و نفس را تنگى بخشد . اينك مناطق سكونت را بررسى مىكنيم :\r\nمناطق گرمسير : مردم مناطق گرمسير سياه‌چرده و موفلفلى هستند و نيروى هضم كافى ندارند . اگر در منطقه‌ى گرمسير تحليل ( تبخير ) بيش از حد رخ دهد و رطوبت كاهش يابد ، مردم آن سرزمين زود پير مىشوند ، همچنانكه در حبشه مىبينيم كه مردم در سىسالگى پير مىشوند و چون روح آنها بسيار تحليل رفته است همه بزدل و ترسو هستند . مردم گرمسيرى بيشتر از ساير مردم نرمش تن دارند .\r\nمناطق سردسير : ساكنان مناطق سردسير از مردم مناطق گرمسير نيرومندتر ، پردل‌تر و خوش هضم‌ترند ، چنان كه دريافتى . اگر منطقه‌اى سردسير مرطوب باشد مردمانش چاق و تر و تازه و داراى رگ‌هاى پوشيده هستند .\r\nمناطق مرطوب : ساكنان سرزمينهاى رطوبى زيباروى و نرم‌پوست هستند و در ورزش زود خسته مىشوند . در اين مناطق نه تابستان بسيار گرم است و نه زمستان زياد سرد . در مناطق مرطوب تب مزمن ، اسهال ، خونريزى بر اثر حيض و بواسير ، بيمارى بواسير و قرحه و عفونت و قلاع و بيمارى صرع زياد است .\r\nمناطق خشك : مردم اين سرزمين‌ها خشك‌مزاج و خشكيده‌پوست و واجد پوست ترك‌دار و خشك‌مغز مىباشند و حالات آنها كاملا برعكس حالات مردم مناطق مرطوب و داراى تابستان گرم و زمستان سرد است .\r\nبلنديها : مردمان سرزمين‌هاى مرتفع تندرست ، نيرومند ، چست و چابك و داراى عمر زياد هستند .\r\nپستىها : آب در سرزمينهاى پست خنك نيست بويژه اگر راكد باشد . آبهاى اين مناطق يا آبهاى مسيل‌ها است و يا در آنها خزه‌ها زندگى مىكنند . و چون هوا در اين سرزمين‌ها بد است ، آبها نيز به تبعيت از آن بد مىشوند . مردمان چنين مناطقى همواره به رمد ( درد چشم ) و پژمردگى و رنگ‌پريدگى دچار مىشوند .\r\n\r\n","description":"","footnote":"","page_name":" 213 ","page_number":297},
  {"content":"\r\n\r\nسنگلاخ‌هاى لخت : هواى سرزمين‌هاى سنگلاخى در تابستان بسيار گرم و در زمستان سرد است . مردم اين مناطق داراى تن سخت و درهم فشرده و پرموى و قوىبنيه و مفاصل محكم هستند . اين مردم اغلب خشك‌مزاج ، كم‌خواب ، بداخلاق ، خودخواه و لجباز مىباشند ؛ در جنگها دليرند ؛ در ياد گرفتن حرفه‌ها زيرك و انسانهائى هستند تندمزاج .\r\nكوهساران برفگير : هواى كوهساران تا زمانى كه برف پايدار است بادهاى مساعد و خنك دارد . وقتى برف‌ها آب شدند و كوهستان مانع باد باشد گرما هجوم مىآورد . مردم كوهساران مانند مردمان ساير سرزمينهاى سرد هستند و زيستگاه خوب دارند .\r\nكرانه‌هاى دريا : در كرانه‌هاى دريا گرما و سرما معتدل هستند ، زيرا رطوبت در آنجا تاثيرپذير نيست و وارد را در خود مىپذيرد . بديهى است كه رطوبت در آنجا بيشتر از رطوبت خشكى است . اگر محل زيست شمالى و نزديك دريا واقع باشد و سرزمين آن پست باشد مطلوب و چنانچه جنوبى و گرم باشد نامطلوب است .\r\nسرزمينهاى شمالى : سرزمينهاى شمالى همانند سرزمينهاى سرد بشمار مىآيند كه در آنها در فصول سرد بيماريهاى احتقان و عصر ( فشردگى ) بروز مىكنند و خلطها در اندرون جمع مىشوند . مردمان شمالى خوش‌هضم و درازعمر هستند و بر اثر پرخورى و كمى تحليل رفتن رگهايشان مىتركد و بخونريزى بينى مبتلا مىگردند . از آنجا كه اين مردم بنيه درست و حسابى دارند و گرماى غريزى آنها زياد است به بيمارى صرع دچار نمىشوند و اگر احيانا كسى به اين بيمارى گرفتار آيد ، بيمارى بسيار شديد است زيرا چنين صرعى حتما عامل بسيار قوى بايد داشته باشد .\r\nمردم اين سرزمينها چون خون بسيار پسنديده و تن نيرومند دارند و هيچ عامل خارجى نيست كه تن آنها را سستى و نرمى دهد ، زخم‌شان به زودى التيام مىپذيرد و چون گرمى قلبشان بسيار شديد است روش ددان را دارند .\r\nزنهاى شمالى از جريان خون حيض كاملا پاك نمىشوند زيرا مجرا تنگ است و موادى در آنها نيست كه سبب سيلان و سست گردانيدن شود . از اين روى حيض آنها چنان كه بايد روان نيست و گويند به همين سبب نازائى آن‌ها ناشى از پاك نشدن زهدان است . چنين حالتى در مناطق ترك‌نشين به چشم نمىخورد . ولى من گويم ، گرماى غريزى زنهاى شمالى ، كاهش مواد سيلان‌بخش و سست‌كننده بيرونى را جبران مىكند . گفته‌اند كه زنهاى شمالى كمتر سقط جنين مىكنند . اين خود دليلى است صحيح بر اينكه نيروى ساكنان اين مناطق زياد است .\r\nزنهاى شمالى عسر ولادت ( زحمت زايمان ) دارند ، زيرا اندام مولود در آنها برهم آمده و بند آمده است . اين زنها غالبا بر اثر سرما سقط جنين مىكنند ؛ شير آنها كم و بر اثر سرما غليظ است ، زيرا سرما شير را از جريان و سيلان متوقف مىسازد .\r\n\r\n","description":"","footnote":"","page_name":" 214 ","page_number":298},
  {"content":"\r\n\r\nدر چنين سرزمينى ، مردمان و بويژه ناتوانان هم مانند زنان به بيمارى كزاز و سل دچار مىشوند ، بخصوص در زنانى كه وضع حمل مىكنند و بر اثر زحمت زايمان فشار زيادى بر خود وارد مىكنند ، رگهائى كه در اطراف سينه است و يا بخش‌هائى از عصب و رشته‌هاى عصبى آنها مىتركد . اگر تركيدن مربوط به رگهاى اطراف سينه باشد آن زن به سل دچار مىشود و اگر عصب و رشته پهلو بتركند به كزاز مبتلا مىگردند . ابتلا در هر دو حالت شديد است . همچنين زنانى كه وضع حمل مىكنند چون بسيار دشوار مىزايند در موقع فشار دادن ممكن است مراق‌شان ترك بردارد « 43 » .\r\nخردسالان در مناطق شمالى به ريزش ادرار مبتلا مىگردند و چون بزرگ شدند خوب مىشوند .\r\nدخترها در كوچكى به آب شكم و زهدان مبتلا مىشوند و در بزرگى شفا مىيابند .\r\nمردمان شمال بندرت دچار چشم‌درد ( رمد ) مىشوند و اگر مبتلا شوند ، عارضهء مزبور بسيار شديد است .\r\nمساكن رو به مشرق : شهرى كه روبروى مشرق است ، چون خورشيد بامدادان بر آن مىتابد و هوا را صاف مىگرداند و بعد از دور شدن خورشيد بادهاى لطيف كه از طرف خورشيد مىآيند بر آن مىوزد ، داراى هواى سالم و مساعد است .\r\nمساكن رو به مغرب : خورشيد به شهرى كه رو به مغرب است و از سمت مشرق پنهان شده است دير مىتابد و به زودى رخ برميتابد و دور مىشود ، در نتيجه نه هوايش را لطيف مىكند و نه آن را مىخشكاند و هوا در آن مرطوب و غليظ باقى مىماند . اگر خورشيد بادى را بچنين شهرى گسيل دارد غربى است و در شب مىوزد و كيفيت همان سرزمينهاى ترمزاج و واجد گرماى معتدل و غليظ را دارد . اگر هوا آن‌قدر غليظ نبود به هواى بهار مىمانست .\r\nولى مساكن رو به مشرق از مساكن رو به مغرب سالم‌ترند . نبايد به كسانى كه به الحاح مىگويند كه هواى اين مناطق كاملا مثل بهار است گوش داد . فقط مىتوان گفت كه هواى چنين مناطقى در مقايسه با ديگر سرزمينها بسيار خوب است . عيب بزرگش اين است كه تابش خورشيد كمتر به آن مىرسد و چون خورشيد در نقطه بلندى بر اين مناطق مىتابد گرمى بايسته را نمىبخشد و گرماى خورشيد يك دفعه بعد از سرماى شب آن‌ها مىرسد . مردم اين منطقه به لحاظ ترمزاج بودن هوا ، صدايشان مىگيرد و بخصوص در پائيز بر اثر سرماخوردگى بصداگرفتگى دچار مىشوند .\r\n\r\nگزينش مسكن\r\nوقتى كسى جاى سكونتى برميگزيند بايد خاك ، حالت پستى و بلندى ، باز بودن ،\r\n\r\n\r\n","description":"","footnote":"\r\n( 43 ) - نسخه انگليسى : « فشارهاى غير طبيعى زايمان ، فتق جدار شكم بوجود مىآورد .\r\n","page_name":" 215 ","page_number":299},
  {"content":"\r\n\r\nپوشش ، آب و گوهر آن و حالت آب در جوشيدن ، بازشدن و بالا رفتن و پايين آمدن را بررسى كند و بداند كه آيا محل سكونت بادگير و يا جائى گود و فرو رفته است ، بايد بادهاى منطقه را بشناسد كه آيا سالم است يا نه و همچنين نقاط مجاور آنجا مانند دريا ، مسيلها ، كوهها و كانها را مورد تحقيق قرار دهد . از تندرستى و بيمارى مردم آن سامان بايد باخبر شود كه تا چه حد نيرومندند ، اشتها و هضم‌شان چه اندازه است و چه غذاهائى مىخورند .\r\nو بداند كه آيا آبهاى منطقه از آبراهه‌هاى تنگ مىآيند يا مسيل‌هاى گشاد و باز ؛ و مردم آنجا با چه نوع بيماريها بسيار خو گرفته‌اند . آنگاه پنجره‌ها و درهاى محل سكونت بايد شرقى - شمالى باشند ، به دخول بادهاى شرقى به اندرون خانه اهميت زياد داده شود ؛ آفتاب بايد همه جاى خانه‌اش را بگيرد ، زيرا آفتاب هوا را مساعد مىگرداند . بهتر آن است كه در نزديكى آبهاى گوارا ، روان و پاكيزه كه در زمستان سرد و در تابستان گرمند سكنى گزيند ، آبهاى زيرزمينى كه در زمستان گرم و در تابستان خنك هستند به خوبى آبهاى مذكور در بالا نمىرسند .\r\nدر زمينه‌ى هوا و محل سكنى شرح كافى داديم . رواست از اين ببعد درباره آنچه با هوا و مساكن بىارتباط نيستند سخن برانيم .\r\n\r\nفصل دوازدهم - تاثير حركت و آرامش\r\nحركاتى كه بحسب توانائى و ناتوانى بدن از انسان سرميزنند ، كمى و زيادى اين حركات و آرامش و همچنين موادى كه با بدن انسان در تماس هستند ، كنش‌هائى در بدن نشان مىدهند . فيلسوفان كنش آرامش را مسئله جداگانه‌اى پنداشته‌اند و آن را با قسم كنش جنبش نياميخته‌اند .\r\nحركات چه ضعيف باشد و چه شديد ، و چه زياد باشد چه كم و همراه آرامش باشد ، موجد حرارت در بدن مىگردد . ليكن حركت كم و شديد با حركت زياد و ضعيف و با حركت همراه با آرامش تفاوت دارد . حركات سخت هر قدر كم باشند باز بدن را حرارت زياد مىدهند و مقدار كمترى از مواد بدن را مىسوزانند . حركات زياد و نرم با اينكه در بدن ايجاد حرارت مىكنند ، مواد را اندك‌اندك مىسوزانند .\r\nاگر هريك از حركات سخت و نرم به حد افراط انجام گيرد ، چون گرماى غريزى را مىگدازد ، بدن را سردى مىبخشد . بدن بر اثر آن خشكيده هم مىشود . شايد انسان با موادى سروكار داشته باشد كه حركت ، همانطور كه مقتضاى آن است ، به بدن گرمى دهد و شايد هم مخالف مقتضاى حركت را به بدن برساند . مثلا اگر حركت در حرفه گازرى باشد ، به بدن رطوبت يا سردى مىرسد و اگر در حرفهء آهنگرى باشد گرمى بيشتر و خشك شدن بيشتر عايد بدن مىگردد\r\n\r\n","description":"","footnote":"","page_name":" 216 ","page_number":300},
  {"content":"\r\n\r\nآرامش در همهء حالات سردكننده و رطوبت‌دهنده‌ى بدن است ، زيرا شكوفائى حرارت غريزى در حالت آرامش از بين مىرود و توقف خفه‌كننده‌اى به آن روى مىآورد و در چنين حالتى بدن سرد مىگردد . چون مواد زائد در موقع آرامش گداخته مىشوند ( مىسوزند ) بدن به رطوبت نايل مىآيد .\r\n\r\nفصل سيزدهم - تاثير خواب و بيدارى\r\nخواب و آرامش بسيار شبيه هم هستند و بيدارى مشابه حركت است . ليكن خواب و بيدارى ويژگىهائى دارند كه نمىتوان آن را ناديده گرفت . مىگوئيم : حرارت غريزى بر اثر خواب متوقف مىشود و نيرو را از سر مىگيرد و همه نيروهاى طبيعى را تقويت مىنمايد . خواب مجارى روان نفسانى را مرطوب مىكند ، آنها را بر اثر رطوبت سست مىگرداند و گوهر روان را تيره ( تكدير ) مىنمايد و از گداختن بازمىدارد . در اين حالت نيروهاى نفسانى به سستى مىگرايند .\r\n\r\nخواب :\r\nخواب انواع خستگى را از بين مىبرد و موادى را كه بيش از حد ميل به تخليه دارند محبوس مىسازد . تنها مواد زائدى كه نزديك پوست قرار دارند بوسيله خواب محبوس نمىشوند و خواب حتى به دفع آنها كمك مىكند . علت اين كمك نيز آن است كه خواب حرارت را در داخل نگهميدارد و غذا را در بدن توزيع مىكند و بعد از آن ، قسمتى را كه دفع‌شدنى است و نزديك پوست گرد آمده است آزاد مىكند . ليكن بيدارى در دفع مواد زائد موثرتر از خواب است و موادى را كه آمادهء به جريان افتادن هستند بجريان مىاندازد .\r\nاما خواب در دفع عرق بدن فعال‌تر از بيدارى است و پيدايش عرق نه از گداختن مواد لطيف ( رقيق ) بدن ، بلكه از تحليل آن بر اثر خواب است . كسى كه هنگام خواب بدون علت خارجى بسيار عرق مىكند ، نشانهء آن است كه بدن را زيادتر از حد لازم بوسيلهء مواد غذائى مالامال كرده است . خواب موادى را كه براى هضم يا پختگى آمادگى دارند با خون هم‌مزاج مىگرداند و آنها را گرمى مىبخشد . گرمى در بدن منتشر مىگردد و بدن بوسيله گرمى غريزى دربرگرفته مىشود . اگر خلطهاى گرم مرارى در بدن باشند ، خواب طولانى موجب مىشود كه گرمى غير طبيعى ، بدن را حرارت بخشد . اگر خواب توام با خلاء باشد يعنى شخص خوابيده گرسنه باشد بر اثر تحليل رفتن به حالت سردى مىرسد و يا اگر به خلطى برخورد كه در برابر نيروى هاضمه سرپيچى كرده است ، در بدن سردى روى مىدهد .\r\n\r\n","description":"","footnote":"","page_name":" 217 ","page_number":301},
  {"content":"\r\n\r\n\r\nبيدارى :\r\nبيدارى در تمام كنش‌هاى خود برعكس خواب است . ليكن اگر بيدارى از حد بگذرد ، مزاج مغز بهم مىخورد و به نوعى خشكيدن مبتلا مىشود و ناتوان مىگردد ، در نتيجه به نيروى عقل اختلال روى مىآورد ، اخلاط مىسوزند و بيماريهاى شديد بروز مىكنند . خواب بيش از حد داراى كنش متفاوتى است ، به اين معنى كه نيروى نفسانى را كند و كم‌احساس مىگرداند ؛ به مغز سنگينى روى مىآورد و چون تحليل رفتن در موقع خواب متوقف مىشود ، بيماريهاى سرد عارض مىشوند . بيدارى اشتها را زياد مىكند و چون مواد را تحليل مىبرد ، گرسنگى مىآورد و چون نيرو را از بين مىبرد ، هضم را كاهش مىدهد . هر نوع حالات پهلو به پهلو شدن در بين حالت خواب و بيدارى بسيار نامطلوب است . هنگام خواب گرمى بدن به درون متوجه مىشود و سردى به سطح بدن مىآيد و از اين روى هنگام خواب به پوششى نيازمنديم كه تمام اندام‌ها را مستور كند و در موقع بيدارى نيازى بدان نيست . در كتاب‌هاى بعد دربارهء خواب و تاثير آن و تشخيص عوارض ناشى از آن شرح مفصلى خواهى يافت .\r\n\r\nفصل چهاردهم - عوارض ناشى از حركات نفسانى\r\nجنبش روح با تمام عوارض نفسانى همراه و يا دنباله‌روى آنهاست . جنبش روح يا به سوى بيرون است و يا به طرف درون ؛ يا بطور آنى صورت مىگيرد و يا به صورت تدريجى .\r\nهرگاه درون سرد شود ، روح به طرف خارج به حركت مىافتد و اگر سردى به حد افراط برسد روح ممكن است يكباره تحليل رود ، درون و بيرون سرد شوند و در نتيجه حالت غش و يا مرگ روى دهد . هرگاه سردى در سطح بدن باشد و گرمى در درون ، باز در اين بين روح به حركت مىآيد و شايد از شدت محصور شدن در اين بين خفه شود و در نتيجه بيرون و درون سرد گردند و غش شديد و يا مرگ رخ دهد .\r\nحركت آنى روح به سوى خارج مانند حالت خشم است و حركت تدريجى آن بخارج همانند حالت لذت و انبساط خاطر معتدل مىباشد . حركت آنى روح به سوى داخل مشابه حالتى است كه بر اثر ترس دست مىدهد و حركت تدريجى آن به داخل مانند حالت غمگينى است .\r\nخفه شدن و گداختن روح - كه ذكر شد - همواره در پى حركت آنى و بدون حالات تدريجى رخ مىدهد ، ليكن كاهش و پژمردگى غريزى بر اثر حركت تدريجى بوجود مىآيند . منظورم از كاهش اين است كه خفگى در جزء جزء روح و بطور تدريجى روى مىدهد و به صورت آنى و يكبارگى نيست .\r\n\r\n","description":"","footnote":"","page_name":" 218 ","page_number":302},
  {"content":"\r\n\r\nگاهى اتفاق مىافتد كه روح در يك آن به سوى درون و بيرون به حركت درمىآيد و آن موقعى است كه دو عامل در كار باشد . مثلا يكى از آنها « هم » است كه از خشم و غم منشا مىگيرد و در چنين حالتى حركت دو وجه مخالف پيدا مىكند ، ديگر حالت شرمسارى است كه در آن ، روح ابتدا به سوى درون درهم مىكشد و بعد كه عقل و تدبير به انسان شرمگين برمىگردند اين درهم‌كشيدگى باز مىشود و به سوى بيرون به غليان مىافتد و رنگ سرخ مىشود .\r\nعلاوه بر اين ، حالتهاى نفسانى ديگرى نيز وجود دارند و بر بدن تاثير مىگذارند ، مانند خيالات و تصورات نفسانى كه در امور طبيعى دخالت دارند ، نظير حالتى كه مثلا كسى در موقع جماع فرزندى را در خيال خود تصور مىكند و شكلش را در نظر مجسم مىسازد و فرزندى كه بعدا به دنيا مىآيد با تصور آن روز مرد انطباق دارد و رنگ فرزند مشابه همان درمىآيد كه مرد در هنگام انزال منى تصور كرده بود . شايد كسانى باشند كه اين نظريه را نپسندند و روى برگردانند . چنين كسانى بدون شك اسرار عالم هستى را درك نكرده‌اند .\r\nليكن كسانى كه به چنين اسرارى پى برده‌اند ، هرگز وقوع چنان حالاتى را محال نمىدانند .\r\nهمچنين از اثر تصورات نفسانى است كه كسى كه بدنش براى جوش آمدن خون آمادگى دارد ، اگر به رنگ سرخ زياد چشم بدوزد و در آن فكر كند ، خونش به حركت مىافتد . مثال ديگر در اين باب اين است كه وقتى يكى ترشى مىخورد اگر كسى به او نگاه كند دندانش كند مىشود ، يا وقتى در يكى از اندام‌هايش دردى دارد ، شخص ديگرى كه او را مىبيند و در آن اندام دقت مىكند ، همان اندام در او به درد مىآيد ؛ يا هرگاه كسى به چيزى هراس‌انگيز و يا كارى خوشايند فكر مىكند مزاجش بر اثر تفكر تغيير مىنمايد .\r\n\r\nفصل پانزدهم - اثر خوراك و نوشيدنىها\r\nتاثيرات خوراك و نوشيدنىها در بدن انسان در سه وجه خلاصه مىشود : هيئت ، يعنى كيفيت مادهء خوردنى و نوشيدنى ، عنصر ، يعنى عنصر اصلى خوراك يا نوشيدنى و سرانجام گوهر ماده خوراكى يا نوشيدنى بطور عموم .\r\nاگر اين سه وجه را از لحاظ لغوى بررسى كنيم ، شايد هر سه آنها يك معنى داشته باشد ، ليكن هريك از واژه‌هاى هيئت ، عنصر و گوهر مفهوم جداگانه‌اى دارد كه اينك شرح مىدهيم .\r\nمراد از تاثير گذاشتن بوسيلهء هيئت آن است كه وقتى خوراك يا نوشيدنى به بدن وارد مىشود گرم و يا سرد مىگردد . اگر غذا و نوشيدنى گرم است به بدن گرمى مىدهد و\r\n\r\n","description":"","footnote":"","page_name":" 219 ","page_number":303},
  {"content":"\r\n\r\nاگر سرد است به آن سردى مىبخشد ، يعنى قبل از آنكه هم‌مزاج بدن شده باشد تاثيرى دارد .\r\nمادهء تناول‌شده به مرحله‌اى مىرسد كه تغيير مىيابد و صورت جزئى از اندام بدن را مىپذيرد . ليكن باز بخشى از حالات آن ماده با مزاج عضوى كه جزو آن گشته است سازگار نيست و بزمانى نياز دارد تا هماهنگ با مزاج اندام شود . براى اين منظور دو مثال مىآوريم و آن تناول كاهو و سير است : بخشى از ماده كاهو در بدن به خون تبديل مىشود .\r\nاز آنجا كه مزاج كاهو سرد است ، خونى كه از آن آمده است با اينكه خون نيك است باز سردى آن از سردى لازم مزاج انسان بيشتر است . مزاج سير گرم است ؛ اگر سير تناول‌شده حالت اوليه خود را پشت سر بگذارد و بخشى از آن خون گردد و خون مزبور با اندام بدن بياميزد و هم‌مزاج گردد گرمى موجود در مزاج سير بيشتر از آن است كه مزاج انسان جهت ماندن در اعتدال نياز دارد .\r\nسومين نوع تاثير غذاى تناول شده اعم از خوراك و نوشيدنى كه آن را كنش گوهرى ناميديم اين است كه بعد از آنكه مادهء غذائى بدون تغيير حالتى بدرون وارد شد و كار خود را انجام داد و بعد از آنكه تغيير يافت و خود را با مزاج هم‌شكل كرد و يا در مرحله‌اى ماند كه تماما خود را با مزاج اندام همانند نكرده است ، اجزاى سادهء تشكيل‌دهندهء گوهر آن ماده باهم مىآميزند و از اين آميزه مزاجى بوجود مىآيد كه براى پذيرفتن انواع و صور زياد ديگرى كه غير از عناصر ساده خودش هستند آمادگى پيدا مىكند .\r\nتوضيح : منظور از تاثير گذاشتن مادهء تناول شده ، تاثير در كيفيت آن است . يكى تاثيرى است كه مادهء تناول شده قبل از تغييرش بر جاى مىگذارد ، دوم تاثير عنصرى آن است كه عنصر مادهء تناول‌شده گوهر خود را چنان تغيير مىدهد و به نيروئى تبديل مىشود كه ماده تحليل‌رفته را جبران مىكند و از طريق افزودن خون ، گرمى غريزى را در بدن تقويت مىنمايد .\r\nبقاياى ماده تناول‌شده كه به ماده هم‌شكل اندام تغيير نيافته است ممكن است كنشى در بدن داشته باشد . تاثير گوهر ماده تناول‌شده به اين ترتيب است كه بعد از مرحله اول و مرحله دوم هضم ، عناصر ساده آن مزاجى به خود مىگيرند و بعدا آن مزاج انواع و صور بيشترى نسبت به عناصر ساده خود پيدا مىكند كه اين نوع و صور ، غير از كيفيات اولى است كه براى عنصر وجود داشت ؛ نه از عنصر سادهء مزاج است و نه خود آن مزاج ، زيرا كه اين كيفيت نه گرمى است و نه سردى ، نه رطوبت است و نه خشكى ، نه ساده است و نه تركيبى . منظور از اين تعريف آن است كه بعد از آنكه عناصر سادهء مواد تناول‌شده در آخرين مرحله گرد هم مىآيند باهم مىآميزند و از اين آميزش مزاجى پديد مىآيد كه آمادگى پذيرش\r\n\r\n","description":"","footnote":"","page_name":" 220 ","page_number":304},
  {"content":"\r\n\r\nمادهء ديگرى را دارد كه مىتوان آن را تكميل عنصر بعد از پيدا شدن مزاج ناميد . مانند نيروى جاذبه در مغناطيس و نظير طبيعت هر نوع حيوان و نبات كه از آنها استفاده مىشود و مزاجى را تهيه مىبينند .\r\nشكلى كه بعد از مزاج پديد مىآيد اگر داراى نيروى تاثيرپذيرى باشد بوسيله تاثير كنندهء ديگرى تكميل مىشود و اگر تاثيرپذير نباشد با تاثير گذاشتن بر غير خود به كمال مىرسد ، چنانچه از نيروى تاثيركننده باشد ، دو وجه دارد : يا بر بدن تاثير مىگذارد و يا تاثير نمىگذارد . اگر نيروئى باشد كه بر بدن انسان تاثير بگذارد ، اثر آن يا ملايم است يا ناملايم و در هر دو حالت تاثيرش زادهء مزاج خود آن نيست بلكه زادهء صورت نوعى آن است كه بعد از مزاج حاصل شده است و از اين روى آن را كنشى بوسيله همه گوهرها مىنامند ، يعنى كنشى در صورت نوع ، نه كنشى به كيفيت يعنى به كيفيات چهارگانه و نه از مزاج حاصل از آنهاست .\r\nبحث از كنش ملايم و كنش ناملايم نيروى تاثيركننده در بدن بود . اينك براى هر دو مثالى مىآوريم : كنش نيروى تاثيركنندهء ماده تناول‌شده به صورت ملايم ( مناسب ) نظير تاثير فاوانياست كه بيمارى صرع را از بين مىبرد . كنش تاثيربخش ناملايم ( نامناسب ) و منافى مزاج بدن مانند نيروى بيش ( گياهى سمى ) است كه گوهر انسان را به تباهى مىكشاند .\r\nاينك به مطلب برميگرديم و مىگوئيم : وقتى چيز تناول‌شدنى يا ملطوخ ( قابل گذاشتن بر جسم ) را گرم و يا سرد مىناميم ، منظورمان اين است كه آن چيز نيروى گرمى و يا سردى دارد نه اينكه داراى كنش گرم يا سرد است . منظور ما از نيرو اين است كه گرم‌تر از گرماى بدن ما و يا سردتر از سردى بدن ماست و مراد از اين نيرو ، نيروئى است كه بعد از گردهمائى با گرماى غريزى بدن به حساب مىآيد ، به‌طورىكه حامل اين نيرو وقتى از نيروى غريزى ما تاثيرپذير مىشود ، آنگاه كنش نيرو پديد مىآيد . مراد ما از چنين نيروئى ممكن است نيروى چيز ديگرى مثلا آمادگى زياد و كامل باشد همچنانكه مىگوئيم :\r\nكبريت ( گوگرد ) بوسيله نيرو گرم است ( نيروى كبريت گرم است ) و يا اينكه مىگوئيم فلان چيز گرم و يا سرد است . منظور ما اين است كه آن چيز در مزاج خويش و در تكوين عناصر اوليه‌اش گرم‌تر يا سردتر از حد لازم است و كنش بدن خودمان را در سنجش حالت آن به حساب نياوريم . اگر گفتيم فلان دارو از حيث نيرو چنين و يا چنان است مقصود ما از نيروى آن خوى سرشتى آن است نظير اين حالت كه نويسنده‌اى ترك نويسندگى كرده است اما مىتواند بنويسد و نيروى نوشتن از او جداشدنى نيست . و يا اينكه مىگوئيم :\r\nبيش ( گياهى سمى ) بوسيله نيرو تباه‌كننده است . تفاوت بين نيروئى كه سرشتى است و\r\n\r\n","description":"","footnote":"","page_name":" 221 ","page_number":305},
  {"content":"\r\n\r\nنيروى اولى كه تا در درون بدن با حرارت غريزى بهم نرسند و تا حرارت غريزى در آن اثر نكند پديد نمىآيد ، اين است كه نيروى اولى تا بوسيله بدن تغيير ظاهر ندهد ، كنشى از خود نشان نمىدهد ولى نيروى سرشتى چنين نيست و همين‌كه با حرارت غريزى برخورد كرد بدون اينكه تغيير يابد كار خود را انجام مىدهد مانند سم افعى ، يا اينكه به كمترين تغييرى كه مىيابد كارگر است مانند بيش . در بين اين دو نيروى نامبرده ، نيروى ديگرى هست كه مىتوان آن را نيروى حد واسط خواند و آن عبارت از نيروى داروهاى سمى است .\r\nبعد مىگوئيم : كنش داروها را در بدن در چهار مرحله قرار داده‌اند :\r\nنخست آنكه كنش دواى تناول‌شده بوسيله كيفيت دوا باشد و اين كنش احساس نشود ، مانند اينكه بدن از لحاظ گرمى و سردى به حدى برسد كه احساس نگردد ، مگر اينكه تكرار گردد و يا بسيار باشد .\r\nدوم اينكه كنش از مرحله اولى نيرومندتر باشد و اثرش محسوس گردد ولى به كنش‌هاى بدن زيان آشكار نرساند و مجراى طبيعى آنها را تغيير ندهد ، مگر اينكه با عرضى ( روى آوردى ) همراه باشد و يا تكرار گردد و بسيار شود .\r\nسوم اينكه كنش داروهاى تناول‌شده زيان آشكارى برساند ولى بدرجه‌اى نرسد كه تباهى و مرگ را در پى داشته باشد .\r\nچهارم آنكه زيان به حدى باشد كه تباه گرداند و بكشد . اين كنش از داروهاى سمى سر مىزند و كنش دواهاى سمى از كيفيت است . و آنچه براى تمامى گوهر كشنده است سم است .\r\nباز هم توضيح مىدهيم و مىگوئيم : هر چيزى بر بدن وارد آيد كنش و واكنش بوجود مىآورد كه از سه حال خارج نيست : يا بدن آن را تغيير مىدهد و خود از آن تغيير نمىيابد ، يا بوسيله بدن تغيير مىيابد و خود نيز بدن را تغيير مىدهد و يا اينكه بدن را تغيير مىدهد و بوسيلهء بدن تغييرى بر آن وارد نمىشود .\r\nآنچه بوسيله بدن تغيير مىيابد و بدن را چنان تغيير نمىدهد كه به حساب آيد دو حالت دارد : يا همانند بدن مىشود و يا نمىشود . آنچه همانند بدن مىشود همه غذاها - بدون استثناء - است و آنچه همانند بدن نمىشود عبارت از دواى معتدل است . آنچه بوسيله بدن تغيير مىيابد و بدن را تغيير مىدهد بر دو حالت است : يا اينكه در تغيير دادن بدن و تغيير يافتن بوسيله بدن برابر است و سرانجام بوسيله بدن چنان تغيير مىيابد كه ديگر ياراى تغيير دادن بدن را از دست مىدهد و يا اينكه بالعكس سرانجام چنان تغييرى در بدن مىدهد كه بدن تباه مىگردد .\r\n\r\n","description":"","footnote":"","page_name":" 222 ","page_number":306},
  {"content":"\r\n\r\nان حالت اول كه گفتيم در آن كنش و واكنش بر بدن و از بدن برابر است و در آخر از كنش بازميماند بر دو وجه است : يا به حالتى درمىآيد كه شبيه بدن باشد و يا به آن حالت درنمىآيد و شبيه بدن نمىشود . آنچه شبيه بدن مىشود غذاى داروئى است و آنچه همانند بدن نمىشود دواى مطلق ( سره ) است .\r\nوجه دوم كه در آن بعد از كنش و واكنش بر بدن و از بدن ، سرانجام چنان تغييرى در بدن ايجاد مىنمايد كه بدن به تباهى مىگرايد ، همانا داروى سمى است .\r\nاما آنچه كه به هيچ وجه تغيير نمىيابد و ليكن بدن را تغيير مىدهد سم مطلق است .\r\nمنظور ما از اينكه بدن تغييرى در سم مطلق نمىدهد اين نيست كه بوسيله گرماى غريزى بدن گرم نمىشود ، چه حالت گرم شدن نيز نوعى تغيير است بلكه اكثريت سموم اگر بر اثر گرمى غريزى بدن گرم نشوند تاثيرى بر بدن ندارند ، مراد ما اين است كه از صورت طبيعى خارج نمىشود و بدون خارج شدن از صورت طبيعى بوسيله نيروى پايدار و پابرجا دست‌اندركار است تا بدن را تباه گرداند . اگر طبيعت چنين سمى گرم باشد در اين صورت ويژگى طبيعتش كه گرمى است در گداختن روح كمك مىكند ، مانند سم افعى و بيش ( گياه سمى ) . و اگر طبيعت آن سرد باشد و ويژگى مزاجيش كه سردى است در خاموش كردن و سست نمودن روح مددكار مىشود ، مانند سم كژدم و شوكران و تمام سمهاى سردكننده . و امكان دارد كه سرانجام در بدن تغيير طبيعى روى دهد كه عبارت از گرم شدن است ، زيرا سم اگر هم داراى مزاج سرد باشد وقتى با خون مىآميزد گرمى بدن را حتما افزايش مىدهد . حتى كاهو و كدو كه مزاج سرد دارند اين‌گونه گرمى را به بدن مىدهند . ليكن منظور ما از كلمهء تغيير اين نوع گرمى دادن نيست بلكه كنشى است كه از كيفيت چيزى سرميزند و نوعيتش هنوز باقى است .\r\nتغيير داروى غذائى كه ناشى از تاثير بدن در آن است نيز دو مرحله دارد :\r\nگوهر آن بوسيله بدن تغيير مىيابد و كيفيت آن نيز تغيير مىيابد ولى در اين وهله كيفيت را تغيير مىدهد . در ضمن تغيير كيفيت در مرحله اول يا گرمىدهنده مىشود مانند سير ، و يا سردىدهنده مىشود مانند كاهو . و هرگاه كار تغيير يافتن به جائى رسيد كه ماده تناول شده به خون تبديل شود قسمت اعظم تاثيرش در گرمى بخشيدن است و اين امرى است بديهى ، زيرا زياد گردانيدن خون خود زياد كردن گرمى است و چون ماده تبديل به خون شده است حتما گرم شده ، سردى را دور كرده است . باوجود اين هريك از مواد تناول‌شده گرم و يا سرد با اينكه خون شده‌اند و با اينكه گوهر خود را تغيير داده‌اند بقاياى حالت غريزى را نگهميدارند ، مثلا در خونى كه از كاهو بوجود آمده است اثرى از سردى و در خونى كه از خوردن سير حاصل شده است اثرى از گرمى غريزى و آن هم تا مدت معين باقى مىماند .\r\n\r\n","description":"","footnote":"","page_name":" 223 ","page_number":307},
  {"content":"\r\n\r\nداروهائى غذائى بر دو حالت است : بخشى به خاصيت داروئى نزديك‌تر و قسمتى به ماده غذائى بيشتر نزديك است . همچنين در خود غذاها نيز بخشى مزاجشان با گوهر خون سازگار است ، مانند شراب و زرده‌ى تخم‌مرغ و آبگوشت و بخش ديگرى از آنها از گوهر خون دورترند مانند نان و گوشت ؛ بخشى نيز بسيار دورترند مانند غذاهاى داروئى .\r\nما مىگوئيم : غذا بوسيله كيفيت و كميت خود تغييراتى در بدن بوجود مىآورد .\r\nتغييرات بوسيله كيفيت را دانستى . اما تغيير بوسيله كميت دو حالت دارد : يا غذا به مقدار زياده از حد وارد بدن مىشود و سوء هضم و بيمارى سدد و در نتيجه عفونت بوجود مىآورد و يا كمتر از حد لازم كه موجب پژمردگى مىگردد . غذاى زياده از حد لازم همواره سردى مزاج را با خود مىآورد ، مگر اينكه بر اثر غذاى زياده عفونت پديد آيد و آن‌وقت گرمى مزاج را افزايش مىدهد . زيرا عفونت هم از گرمى بيگانه بوجود مىآيد و هم گرمى بيگانه را ايجاد مىكند .\r\nباز مىگوئيم : غذا بر سه قسم است : لطيف ، غليظ ، معتدل .\r\nغذاى لطيف غذائى است كه از آن خون رقيق حاصل مىشود و غذاى غليظ خون غليظ را بوجود مىآورد . هر قسم غذائى را دو حالت است : يا مادهء تغذيه‌اى آن بسيار است و يا كم .\r\nغذاهاى لطيف داراى ماده غذائى زياد مانند شراب ، گوشت ، زرده تخم‌مرغ گرم‌شده يا نيم‌پخته است . زردهء تخم‌مرغ ماده‌ى غذائى زيادى دربردارد و گوهرش به غذا تبديل مىشود . برخى غذاهاى لطيف داراى ماده غذائى كم عبارتند از : گلاب ( جلاب ) ، سبزيهائى ( بقول ) كه در هيئت و حالت معتدل هستند ، سيب ، انار و مشابه آن‌ها . غذاهاى غليظ و داراى ماده غذائى زياد عبارتند از تخم‌مرغ آب‌پز و گوشت گاو . غذاهاى غليظ و داراى ماده غذائى كم عبارتند از پنير ، گوشت خشك‌شده ( قديد ) ، بادمجان و شبيه آن .\r\nهريك از اقسام اين غذاها از دو حالت خارج نيست يعنى يا بد كيموس است يا نيك كيموس .\r\nاز غذاهاى لطيف داراى ماده غذائى زياد و نيك كيموس ، زرده تخم‌مرغ ، شراب ، و آبگوشت را نام مىبريم . از غذاهاى لطيف نيك كيموس و داراى ماده غذائى كم كاهو ، سيب و انار قابل ذكرند . برخى غذاهاى داراى ماده غذائى كم و بد كيموس مانند ترب ، خردل و اكثر انواع حبوبات هستند . از غذاهاى لطيف داراى ماده غذائى زياد و بد كيموس ، جگر سفيد و جوجه ناهض ( جوجه نو رسيده ) مىباشند . غذاهاى غليظ و داراى ماده زياد و كيموس خوب تخم‌مرغ آب‌پز و گوشت شيشك ؛ از غذاهاى غليظ و داراى ماده غذائى زياد و بد كيموس گوشت گاو ، گوشت اردك و گوشت اسب قابل ذكر است . از غذاهاى غليظ داراى ماده غذائى كم و بد كيموس ، گوشت خشكيده را نام مىبريم . و تو در بين آنها غذاى معتدل را مىيابى .\r\n\r\n","description":"","footnote":"","page_name":" 224 ","page_number":308},
  {"content":"\r\n\r\n\r\nفصل شانزدهم - آب\r\nآب يكى از عناصر اصلى است و تنها همين عنصر است كه وجودش در تمام غذاهاى تناول‌شده ضرورى است . آب به خودى خود مغذى نيست ولى موجب رانده شدن غذا مىگردد و در بلع و فرودادن آن كمك مىكند .\r\nاينكه گفتيم آب مغذى نيست دليلش اين است كه آب جسمى است بسيط و تا موقعى كه بسيط است و تركيب نيافته است نمىتواند مغذى باشد . عنصر غذائى عنصرى است كه نيرويش بتواند به خون تبديل گردد و بعد از « خون شدن » شكل اندام انسان را به خود بگيرد . چنين عنصرى حتما بايد از سادگى به حالت تركيبى تبديل شده باشد .\r\nآب گوهرى است كه غذا را روان و رقيق مىگرداند و آن را همراهى مىكند تا به درون رگها برسد و تا موقع خارج شدن از بدن ، همراه آن است . در تمام كارهاى غذا به آب نياز هست و كمك آن لازم مىباشد .\r\n\r\nانواع آبها :\r\nآبها از حيث گوهر يكى هستند ، ليكن بوسيلهء آميزه‌هاى خارجى و كيفياتى كه بر آن‌ها چيره مىشود تغيير حالت مىدهند . بهترين آبها آب چشمه‌سار است ليكن نه هر چشمه‌سارى . بهترين آب در چشمه‌هائى است كه از خاك آزاد ( خالص ) مىجوشد و آن خاك بوسيله كيفيات و هيئت‌هاى بيگانه دربرگرفته نشده است . بعد از اين نوع چشمه‌ها ، چشمه‌اى كه از سنگ بيرون مىآيد و از زمين هيچ تعفنى به آن سرايت نمىكند قرار دارد . ليكن آب خاك آزاد بهتر از آب برآمده از سنگ است . اصطلاح چشمه‌سار آزاد شامل همه چشمه‌هاى تشكيل شده از خاك آزاد نمىشود ؛ شرط لازم اين است كه آب جارى باشد ، تابش خورشيد به آن برسد و بادها بر آن بوزند . در چنين حالتى است كه آب جارى مطلوب‌تر از آب سرچشمه است . ليكن سر باز بودن آب راكد مطلوب نيست و بهتر است چنين آبى درونى و پوشيده باشد .\r\nبدان هر آبى كه بسترش گلى است بهتر از آبى است كه بر بستر سنگى روان است ، زيرا گل آب را تصفيه مىكند و آميزه‌هاى بيگانه را از آن مىگيرد و اين كار در بسترهاى سنگى عملى نيست . ليكن بستر گلى موقعى از بستر سنگى بهتر است كه خاك بستر از گل سياه و از نوع شوره‌زار نباشد ؛ شرط اين است كه خاك آزاد باشد .\r\nاگر جريان آب شديد و مقدار آن زياد باشد آميزه‌هائى را كه مقدارشان كمتر است هم‌مزاج خود مىسازد .\r\n\r\n","description":"","footnote":"","page_name":" 225 ","page_number":309},
  {"content":"\r\n\r\nبهترين آب در بين آبهاى جارى آبى است كه به سمت خاور در جريان است و بهتر از آن ، موقعى است كه آب بسوى مشرق تابستانى مىرود . چنين آبى هر قدر از منشاء دور شود بهتر مىگردد . بعد از آن ، بهترين آب آن است كه به سمت شمال جريان دارد . آبى كه به سوى مغرب و جنوب در حركت است نامطلوب است و نامطلوب‌تر از آن موقعى است كه باد جنوب بر آن بوزد .\r\nآبى كه از نقاط مرتفع به نواحى پائين سرازير است و داراى صفات نيك ياد شده است بهترين آب روى زمين مىباشد . چنين آبى با آن صفات چنان گواراست كه گوئى مزهء شيرين دارد و اگر آن را با شراب بياميزى شراب را به مقدار بسيار كم در خود مىپذيرد . اين آب سبك‌وزن است ؛ در زمستان به علت نفوذ سرما ، سرد و در تابستان بر اثر نفوذ حرارت گرم است ؛ هيچ طعم و بوئى بر آن غالب نيست ؛ در سرازير شدن پرشتاب است ؛ زودپز و زود حل‌كننده است .\r\nدر اكثر حالات آب سبك از آب سنگين « 44 » بهتر است . براى سنجش آبها دو راه وجود دارد : يكى بوسيله پيمانه و ديگر اينكه دو تكه پارچه و پنبه را كه وزن برابر دارند در دو آب جداگانه فروميبرند تا كاملا خيس شوند . اين دو قطعه‌ى خيس شده را چنان مىفشارند كه ديگر آبى پس ندهند ، آنگاه هر دو قطعه را مجددا وزن مىكنند قطعه سبك‌تر بهتر است .\r\nآب ناگوارا بوسيلهء تبخير و تقطير مطلوب مىگردد . اگر عمل تبخير و تقطير ممكن نشد بايد آن را جوشاند .\r\nدانايان مىدانند كه آب جوشيده كم‌بادتر است ( داراى هواى كمتر است ) و زودتر سرازير مىشود ( گواراتر است ) ولى طبيبان مبتدى برآنند كه اگر آب جوشيده شد لطيفش متصاعد مىشود و غليظش « 45 » جاى مىماند و اگر آبى غليظ باشد و لطيفش رفت نبايد\r\n\r\n\r\n","description":"","footnote":"\r\n( 44 ) - آب سنگين : ايزوتوپ ثابت هيدروژن با وزن اتمى 01356 / 2 ( هيدرژن سنگين ) كه با علامت  ( D )  مشخص مىشود در تركيب با اكسيژن ، آب سنگين را تشكيل مىدهد كه بعلامت  D 2 O  نشان داده مىشود .\r\n( 45 ) - سختى آب يا غليظ بودن آن بستگى به مقدار نمكهاى محلول در آن دارد .\r\nسختى موقت آب كه بواسطهء وجود كربنات و بيكربنات بوجود آمده است مىتواند بر اثر جوشاندن آب بر طرف گردد ( اين تركيبات در هنگام جوشاندن آب رسوب مىكنند ) . -\r\n","page_name":" 226 ","page_number":310},
  {"content":"\r\n\r\nبه گوارائى آن اميدوار بود . ولى بايد بدانى كه آب تا موقعى كه آب است تمام اجزايش در لطافت و غلظت همانند و برابرند ، زيرا آب جسمى است بسيط و تركيب نيافته . عوارضى كه آب را غليظ مىگردانند از دو عامل منشاء مىگيرند :\r\nيكى تاثير حالت سرماى شديد بر آب است كه آن را غليظ و متراكم مىگرداند .\r\nو ديگر اجزاى بسيار ريز و خرد زيرزمينى است كه با آب آميخته و سبب غلظت آن گشته است ، زيرا ذرات خاكى از آنجا كه بسيار ريز و كم حجمند نمىتوانند التصاق اجزاى آب را بشكافند ، و از آن جدا شوند و ته‌نشين گردند و ناگزير معلق مىمانند و با گوهر آب هماغوش مىشوند و آن را غليظ مىگردانند .\r\nاگر آب را بجوشانيم ، از طرفى غلظتى را كه بر اثر سرما دريافت كرده است از خود مىراند و از سوى ديگر در اجزاى آن‌چنان تخلخلى روى مىدهد كه هيئت آن بسيار رقيق‌تر مىشود و التصاق اجزاى آن از هم مىپاشد و آنگاه ذرات غلظت بخش خاكى كه در آن محبوس هستند از قيد تراكم رهائى مىيابند و آزادانه سرازير و ته‌نشين مىگردند .\r\nوقتى اين ذرات ته‌نشين شدند ، آبى سره و نزديك به همان عنصر ساده باقى مىماند .\r\nآنچه در ضمن تبخير بر اثر جوشاندن ، از آب جدا مىشود با آنچه باقيمانده است همجنس است و از او دور نگشته است ، زيرا آبى كه از آميزه‌هاى بيگانه رهائى مىيابد ، اجزاى باقىمانده‌اش در لطافت هم‌آهنگ و قسمت بالارو بر بخش باقىمانده برترى ندارد .\r\nپس جوشاندن آب بواسطهء اينكه تاثير غلظت سردى را مىراند و آميزه‌هاى خاكى را ته‌نشست مىدهد موجب مىگردد لطافت آن باقى بماند و از غلظت رهائى يابد . بگذار دليلى بياوريم :\r\nآب غليظ را مدت زيادى به حال خود بگذار ، مىبينى كه در اين مدت ، مقدار قابل توجهى از آن ته‌نشين نشده است . ليكن اگر آن را بجوشانى افزايش مقدار ته‌نشست را فورا مىبينى و درمىيابى كه علت اين پالايش جوشاندن است و اين رقت و صفا و سبكبارى بر اثر جوشيدن تحقق يافته است .\r\nبگذار نمونه‌هائى از آب خوب و بد را ذكر كنيم : مگر نديده‌اى كه اگر از آب دره‌هاى بزرگ مانند رود جيحون و بخصوص در قسمت‌هاى پايين آن مشتى برداريم\r\n\r\n\r\n","description":"","footnote":"\r\n- سختىهاى دائم آب غالبا بر اثر وجود سولفات‌ها ( آبهاى گچ‌دار ) مىباشد كه موقع جوشاندن آب به صورت محلول درمىآيند .\r\nمجموعهء اين دو ، سختى كامل آب را بوجود مىآورد ( اغلب بر اثر تركيبات كلسيم و منيزيوم ) .\r\n","page_name":" 227 ","page_number":311},
  {"content":"\r\n\r\nاين آب نخست بسيار تيره است ولى خيلى زود يكباره صاف و روشن مىشود و اگر بخواهيم براى بار دوم آن را بپالائيم ته‌نشين قابل توجهى از آن ايجاد نمىشود .\r\nبرخى از مردم در ستودن آب نيل مبالغه مىكنند . آب نيل گويا به چهار دليل بر آبهاى ديگر برترى دارد يعنى بدلايل : دورى سرچشمه ، خوبى مسير ، حركت آب از جنوب به شمال و لطيف‌كننده‌هاى آب كه به آن مىريزند . برخاب زياد آن را نيز خصوصيت موثر ديگرى در اين زمينه به حساب آورده‌اند ، ليكن بايد دانست كه رودخانه‌هاى ديگرى نيز وجود دارند كه از لحاظ برخاب با رودخانهء نيل برابرند .\r\nليكن آبهاى ناگوار ( نامطلوب ) را اگر هر روز از ظرفى به ظرف ديگر بريزى و با اين روش آن را بپالائى ، هر روز ته‌نشست مجددى مىدهد و ذرات آن به كلى از بين نمىرود . ليكن در اين عمل ته‌نشست در اين آب بسيار سريع انجام مىگيرد و آب هرگز چنان كه بايد روشن و بدون چربى جدا و ته‌نشين مىگردند و اين جدا شدن از غلظت به آن آسانى ميسر نيست .\r\nهمانطور كه گفتيم جوشاندن آب گوهر آن را لطافت مىبخشد . برهم زدن آن نيز وسيله‌اى است در درجه دوم كه اين لطافت را ايجاد مىكند .\r\nيكى از انواع آبهاى مطلوب آب باران است ، بويژه بارانى كه در تابستان مىآيد و از ابرهاى همراه غرش رعد ناشى مىشود . بارانى كه از ابرهاى همراه با بادهاى توفانى حاصل مىشود بوسيله بخار مولد و ابر بارنده تيرگى مىگيرد و گوهر نابش ناباب مىگردد و در آن كدورت بوجود مىآيد . آب باران با اينكه از آبهاى مطلوب است خيلى زود متعفن مىشود « 46 » ، زيرا اين آب بسيار لطيف است و تباه‌كنندگان خاكى و هوائى در آن زود تاثير مىگذارند و تعفن در آن راه مىيابد . اگر آب متعفن شود اخلاط را در بدن به عفونت دچار مىسازد و با سينه و صدا ناسازگار است . گروهى معتقدند تعفن سريع آب باران از آن است كه باران زادهء بخارى است كه از رطوبتهاى گوناگون از زمين برميخيزد و مجددا به زمين برميگردد . اگر پندار آنان درست بود و منشاء باران همان بود كه آنها مىگويند آب باران جزو آبهاى نامطلوب بود و كسى آن را نمىستود . گفتار آنان درست نيست . علت تعفن سريع آب باران لطافت گوهر است و هر لطيف گوهرى براى تعفن آمادگى كامل دارد . اگر آب باران را بيدرنگ بجوشانند تعفن را كمتر پذيرا خواهد بود .\r\n\r\n\r\n","description":"","footnote":"\r\n( 46 ) - منظور از تعفن ، آلوده شدن آب به ميكربها يا عوامل بيمارىزائى مىباشد كه بر اثر عدم رعايت بهداشت مىتواند خطرات زيادى را براى انسان ببار آورد . آشاميدن آبهاى آلوده به سالمونلا ، شيگلا ، ويبريون و با ، لپتوسپورها بعلاوه پليوميليت و هپاتيت ، اغلب بيماريهاى عفونى را بوجود مىآورد .\r\n","page_name":" 228 ","page_number":312},
  {"content":"\r\n\r\nاگر كسى موقعى بناچار آب باران متعفن را بنوشد و مواد ترش ( حموضات ) در پى آن بخورد زيانى به دو نمىرسد .\r\nآب چاه و قنات در مقايسه با آب سرچشمه نامطلوب بشمار مىرود ، چه اين آب مدتها در دل خاك زندانى بوده است ، با خاكىها آميخته است و مواد متعفن در آن وارد شده است . اين آب بوسيلهء نيروى بازوى انسان و با به كار بردن فن و حيله به بيرون تراويده است . آبى نيست كه داراى نيروى جهش و حركت به طرف سطح زمين باشد . بدترين نوع اين آبها آبى است كه در لوله‌هاى سربى جريانش داده‌اند . سرب از نيروى آب مىكاهد و غالبا سبب قرحهء روده مىشود « 47 » .\r\nآب نزيز ( آب تراوشى غير چشمه ) بدتر از آب چاه است زيرا معمولا چاه‌ها را لاروبى مىكنند و جوشانى آن را تازه مىگردانند و اين آب در حركت پايدار است و در مخزن خود زياد راكد نيست و مدت زيادى در خلل و فرج زمين نمىماند . ليكن آب نزيز در خلل و فرج زمين‌هاى گنديده زياد مىماند و با حركت آرام بسطح زمين مىرسد . بيرون آورندهء آن فقط انبوهى آب است و نيروى جريان‌دهندهء چشمه آن را خارج نكرده است . آب نزيز هميشه از زمينهاى متعفن منشاء مىگيرد .\r\nآبهاى برفى و يخى غليظ هستند . آبهاى ميان بيشه‌هاى انبوه بويژه آنهائى كه با هوا تماس دارند نامطلوب و سنگين مىباشند . اين آبها كه در زمستان بر اثر برف سرد مىشوند موجد بلغم مىگردند و در تابستان كه بر اثر حرارت خورشيد گرم و متعفن مىشوند بيمارى مراره را بوجود مىآورند . و از آنجا كه آبهاى غليظ هستند و آميزه خاكى دارند و\r\n\r\n\r\n","description":"","footnote":"\r\n( 47 ) - مصرف آبهائى كه از لوله‌هاى سربى مىگذرد مىتواند يك حالت مسموميت مزمن بوجود آورد ، بخصوص در هنگامى كه آب مزبور داراى اسيد كربنيك هم باشد ، زيرا كربنات سرب حاصل شده به مقدار كم نيز در آب محلول است . همچنين بررسى نشان داده است درصورتىكه گلوله سربى به بدن وارد شود مىتواند ايجاد مسموميت با سرب نمايد . از عوارض مهم مسموميت با سرب دردهاى كليكى مىباشد كه به شكل عوارض يك آپانديسيت ظاهر مىشود . بطور كلى در اينجا عوارض دستگاه گوارش به عنوان يكى از مهمترين موارد در مسموميت با سرب ذكر گرديده است .\r\nاز عوارض مهم مسموميت با سرب دردهاى روده‌اى را نيز مىتوان نام برد و در مرحلهء نهائى مسموميت ، اسپاسم عروقى نيز قابل ذكر است كه بر همين پايه اختلالات ، در كليه‌ها بروز مىنمايد و چنين به نظر مىرسد كه همين اسپاسم عروقى مداوم از يك طرف و اثر مزمن سرب از جانب ديگر بر روى مخاط روده ايجاد همان فرحه‌هائى را مىنمايد كه در كتاب قانون از آن نام برده شده است .\r\n","page_name":" 229 ","page_number":313},
  {"content":"\r\n\r\nلطيف آنها تحليل رفته است كسانى كه آنها را مىنوشند ممكن است به بيماريهاى طحال ، تنگى مراق ، متوقف گشتن احشاء و شكستگى يا سستى در دست و پا و كتف و گردن دچار گردند . كسى كه اين نوع آب را مىنوشد اشتهاى غذا بر او چيره مىشود ، تشنگى زياد روى مىآورد ، شكم وى بند مىآيد و بدشوارى تخليه مبتلا مىشود و چه بسا به بيمارى استسقاء نيز گرفتار مىگردد ، زيرا مواد آبكى در آنها محبوس مىشود ؛ حتى ممكن است به ذات الريه و ليز خوردن امعاء و طحال مبتلا شود و پاهاى او باريك و كبدش ناتوان گردد . اين مبتلايان بسبب بيمارى طحال كمتر غذا را مىپذيرند . شايد هم بر اثر اين آبها ، ديوانگى و بواسير و شكم فروهشتگى و ورم‌هاى نرم بويژه در موسم تابستان پيدا شود .\r\nزنانى كه اين نوع آب را مىخورند در حالت باردارى و زايمان درد زياد مىكشند و جنين‌هاى باد كرده مىزايند . باردارى دروغين در آنها زياد ديده مىشود .\r\nخردسالان با مصرف اين آب به ادرار بول و بزرگسالان به شكم‌گندگى و دملهاى ساق دچار مىشوند و اين دملها شفا نمىيابند . در اين اشخاص اشتها زياد ، اسهال دشوار و آن هم با درد و زخم احشاء همراه مىباشد ؛ تب چهارروزه ( ربع ) و در پيران تب سوزنده پيدا مىشود زيرا پيران مزاج و شكم خشك دارند .\r\nآب راكد از هر نوع كه باشد براى معده نامساعد است . آبى كه تازه از چشمه مىجوشد مانند آب راكد است و تنها امتيازش نسبت به آن در اين است كه آب چشمه در يك‌جا زياد نمىماند . آب چشمه تا موقعى كه بجريان نيفتاده است حتما نوعى سنگينى دارد و ممكن است در آب تازه از چشمه آمده خاصيت قبض‌كنندگى باشد . چنين آبى در درون بسيار زود گرم مىشود و براى اشخاص تب‌دار و بيماران مراره ناسازگار است ، ليكن در بيماريهائى كه نياز به بندآمدگى يا پخته گشتن مواد هست مطلوب مىباشد .\r\nآبى كه با گوهر معدنى آميخته است و يا بسترش معدنى است و آبى كه در آن زالو وجود دارد بسيار نامطلوب است . در برخى از اين آبها فوائدى نيز نهفته است : مثلا آبى كه با گوهر معدنى آميخته است و در آن گوهر آهن چيرگى دارد احشاء را تقويت مىكند و بيمارى ذرب ( اسهال با منشاء معدى ) را متوقف مىسازد ؛ چنين آبى اشتها را برميانگيزد . درباره اين آب‌ها و عوامل همراه آنها بعدا سخن خواهيم گفت .\r\nيخ و برف اگر پاكيزه باشند و با نيروى نامطلوب نياميزند وقتى ذوب مىشوند و يا آب را بوسيله آنها از بيرون سرد مىگردانند و يا آنها را در آب مىاندازند زيانى ندارند .\r\nآبهاى برفى و يخى در هيچ مرحله‌اى باهم تفاوت زيادى ندارند ، ليكن از ساير آبها سنگين‌ترند و براى درد اعصاب مناسب نيستند . آب برف نيز اگر جوشانده شود مطلوب\r\n\r\n","description":"","footnote":"","page_name":" 230 ","page_number":314},
  {"content":"\r\n\r\nمىگردد . ليكن اگر يخ از آب نامطلوب باشد و يا برف بعد از نزول در زمين با نيروى بيگانه برخورد كند بهتر آن است كه براى سرد كردن آب بوسيله آن ، آب را از برخورد مستقيم با آن حفظ كرد . آبى كه سردى آن معتدل است هرچند براى عصب زيان‌آور است ، براى تندرستان از هر آبى بهتر است و بيماران ورم احشاء بايد از آن پرهيز كنند .\r\nآب سرد اشتهاانگيز است و معده را محكم مىكند . آب گرم هضم را تباه و اشتها را كور مىكند ، تشنگى را بطور سريع رفع نمىكند ، ممكن است بيمارى استقساء و دق همراه داشته باشد و بدن را پژمردگى دهد . اگر آب ولرم باشد حالت تهوع مىآورد ، اگر گرم‌تر از ولرم باشد و ناشتا نوشيده شود ، غالبا معده را شستشو مىدهد و مزاج را صفا مىبخشد ، ليكن اصراف در شرب آن نامطلوب است و اين آب نيروى معده را ناتوان مىسازد .\r\nآب بسيار گرم براى رفع قولنج و دفع بادها خوب است . اين آب براى بيماران مصروع و ماليخوليا و سردرد و چشم‌درد و كسانى كه جوش‌هائى در گلو دارند و بين دندانهايشان گوشت وجود دارد مطلوب مىباشد . آب بسيار گرم همچنين براى كسانى كه دمل در پشت گوش دارند و يا سرما خورده‌اند و يا به قرحه حجاب گرفتارند و يا قلبشان در اطراف « 48 » به انحلال گرائيده است مناسب و مفيد است . آب بسيار گرم خون حيض و ادرار را روان مىسازد و دردها را تسكين مىبخشد .\r\nآب شور لاغركننده و خشك‌كننده تن است و در نخستين مرحله نوشيدن بسبب وجود مادهء زداينده ( جلاء ) كه در آن است اسهال مىآورد و سرانجام بسبب خشكى مزاجش حالت قبض بوجود مىآورد . خون از آب شور تباه مىگردد و خارش و جرب در پى دارد . آب كدر « 49 » سنگ مثانه و سدد ايجاد مىكند .\r\nبهتر است كسى كه آب شور نوشيده است ماده‌ى دفع‌كننده ادرار بخورد . كسانى كه درد شكم دارند از آب كدر و ساير آبهاى سنگين بهره مىبرند ، زيرا آب سنگين در شكم زياد\r\n\r\n\r\n","description":"","footnote":"\r\n( 48 ) - نسخه انگليسى : « و يا قفسهء سينه‌شان » .\r\n( 49 ) - مصرف مداوم آبهاى غليظ يا كدر كه نسبت نمكهاى محلول در آن زياد است ممكن است در مجارى ادرارى مانند كليه و مثانه موجب ته‌نشست نمك‌ها شود و در نتيجه ايجاد رسوب و سنگ در اعضاى نامبرده نمايد . سنگهاى كليوى ممكن است به صورت اكسالات ، فسفات ، اورات و همچنين سنگهاى سيستينى باشند . هشتاد تا نود درصد سنگهاى مزبور محتوى كلسيم هستند . سنگهاى مثانه يا از لگنچه كليه و يا از حالب مىآيند و يا اينكه در خود مثانه بوجود مىآيند و انواع آنها عبارتند از تركيبات اورات ، اكسالات ، فسفات ، كربنات ، سيستين و همچنين سنگهاى گزانتين .\r\n","page_name":" 231 ","page_number":315},
  {"content":"\r\n\r\nمىماند و در سرازير شدن درنگ مىكند . پادزهر بيماريهاى ناشى از آب كدر چربى و شيرينى است .\r\nآب نوشادردار چه نوشيده شود و چه در آن بنشينند و چه در آن توقف نمايند طبيعت را صفا مىدهد .\r\nآب زاج‌دار براى زياد شدن خون حيض و براى كسانى كه خونشان با بصاق همراه است و براى سيلان بواسير فايده دارد ، ليكن براى كسانى كه بدنشان آمادهء تب‌دارى است نامطلوب و تب‌انگيز است « 50 » .\r\nآب آهندار عوارض طحال را مىزدايد و غريزه جنسى را تقويت مىكند .\r\nآب مس‌دار براى تباه‌مزاجان خوب است .\r\nاگر آبهاى گوناگون باهم بياميزند و در آن خوب و بد ممزوج گردند ، آنچه نيرومندتر است غالب مىشود . ما در باب توصيه به مسافران چاره آبهاى تباه را شرح داده‌ايم و در بحث ادويه مفرده ، كنش و حالت و نيروى هريك از انواع آبها را ذكر خواهيم كرد . آنچه گفتيم در آنجا جستجو كن .\r\n\r\nفصل هفدهم - احتباس « 51 » و تخليه « 52 »\r\nعدم تخليه‌ى موادى كه بايد بطور طبيعى تخليه شوند ، ليكن از تخليه سرباز مىزنند ناشى از نه علت است :\r\n1 - ناتوانى نيروى دفع‌كننده .\r\n2 - شدت زياد نيروى گيرنده ( ماسكه ) كه مواد را رها نمىسازد .\r\n3 - ناتوانى نيروى هاضمه . در اين وضع مادهء تخليه بوسيله نيروهاى طبيعى در محل خود باقى مىماند تا هضم شود .\r\n4 - تنگى و يا انسداد مجرا .\r\n\r\n\r\n","description":"","footnote":"\r\n( 50 ) - نسخهء انگليسى : « آب‌هاى زاج‌دار براى زياد شدن خون حيض ، جلوگيرى از استفراغ خونى و بواسير همراه خونريزى ، مفيد هستند ليكن مزاج را براى ابتلاء به تب مستعد مىكنند .\r\n( 51 ) - احتباس  ( Retention )  به معناى بند آمدن و بند آوردن است و در اينجا مراد از آن انسداد مجارى بدن مىباشد .\r\n( 52 ) - تخليه  ( Dejection )  به همان مفهوم كلى دفع مواد از بدن مىباشد .\r\n","page_name":" 232 ","page_number":316},
  {"content":"\r\n\r\n5 - غلظت ماده‌ى دفعى .\r\n6 - حالت چسبندگى ماده‌ى دفعى .\r\n7 - زياد بودن ماده‌ى دفعى ، بطورى كه نيروى دفع‌كننده ياراى بيرون راندن آن را ندارد .\r\n8 - عدم احساس نياز بدفع آن ، زيرا كه نيروى ارادى شرط اساسى براى تخليه است ، نظير همان حالتى كه در قولنج صفراوى رخ مىدهد .\r\n9 - وقتى نيروى طبيعى در سمت ديگرى متوجه شده باشد . اين حالت مثلا در ملوانان ديده مىشود كه به آنها تخليه دريائى ( بحرانى ) عارض مىشود ، درحالىكه به بند آمدن ادرار و مدفوع مبتلا مىگردند .\r\nاحتباس موادى كه سزاوار تخليه هستند :\r\nاگر براى مادهء تخليه‌اى مانعى پيش آيد ، احتمال عارض شدن بيمارىهاى زير مىرود :\r\nالف - بيماريهاى تركيبى مانند سده ، سست‌اندامى ، تشنج نمناك ( ترنجيدگى اندام ) و نظير آن .\r\nب - بيماريهاى مزاجى مانند عفونت ، احتباس حرارت غريزى و بالا رفتن حرارت ، خاموش گشتن حرارت غريزى بر اثر حبس شدن زياد و يا شدت محصور شدن كه بعد از خاموش شدن آن سردى روى مىدهد و سرانجام چيرگى رطوبت بر بدن .\r\nج - بيماريهاى مشترك مانند ترك برداشتن و شكافتن آوندها . افراط در خوراك بدترين علت اين بيماريهاست ، بويژه اگر افراط در غذا بعد از آنكه شكم مدتى به تهى بودن عادت كرده است انجام گيرد . مثلا بعد از گرسنگى بيش از حد دوران قحطى ، وقتى انسان به ارزانى و وفور خوراك مىرسد زياده از حد بخورد .\r\nد - بيماريهاى تركيب‌شده مانند دملها و جوش‌ها .\r\nتخليه موادى كه بايد باقى بمانند :\r\nاين حالت كه ماده‌اى نبايد تخليه شود ليكن از باقى ماندن سرپيچى مىكند و بيرون مىريزد معلول يكى از نه علت زير است :\r\n1 - افزايش نيروى دفع‌كننده\r\n2 - ناتوانى نيروى گيرنده\r\n3 - تنگ بودن موضع براى ماده ماندگارى بواسطهء زيادى درد و مواد رسوبى .\r\n\r\n","description":"","footnote":"","page_name":" 233 ","page_number":317},
  {"content":"\r\n\r\n4 - دچار شدن ماده به حالت كشيدگى به علت بادى بودن مزاج ماده\r\n5 - سوزش به علت مزه تند و تيز ماده\r\n6 - رقيق بودن ماده ، بطورى كه گويى خودبخود در حال جريان است و به آسانى بيرون مىآيد . گاهى فراخى مجرا نيز در بيرون ريختن آن كمك مىكند ، همچنانكه در روان شدن آب پشت اين حالت روى مىدهد .\r\n7 - كشيده شدن ماده در طول\r\n8 - تقطيع يافتن ماده در عرض ( پهنا )\r\n9 - باز شدن دهانه‌هاى مجارى ، مانند خون‌ريزى بينى . باز شدن و گشادگى دهانه از عوارض داخلى يا خارجى پيش مىآيد .\r\nهرگاه ماده‌اى كه بايد در بدن ماندگار باشد و ليكن تخليه مىشود ، ممكن است بيماريهاى زير را در پى داشته باشد .\r\nاگر ماده تخليه‌شده ( ماده‌ى ) سردمزاجى مانند بلغم باشد ، حرارت مزاج روى مىدهد .\r\nاگر اين ماده از گرمىبخشهائى باشد كه گرماى غريزى را تقويت مىكنند ، سردى مزاج پيش مىآيد .\r\nاگر ماده تخليه‌شده‌ى واجد مزاج معتدل مانند خون ، يا مزاج گرم بيش از اندازه مانند صفرا بر بدن چيره شود و حرارت بيش از اعتدال به تن عارض گردد ، بر اثر اين گرمى هميشه خشكى روىآور مىشود . ممكن است بجاى خشكى رطوبت روى آورد . چنان كه در مبحث عوارض ناشى از گرمى ياد كرديم ، اين حالت در صورتى پيش مىآيد كه ماده‌ى تخليه‌اى واجد مزاج معتدل ، خلط خشكىبخش باشد و يا اينكه حرارت غريزى از هضم كامل غذا ناتوان و درمانده باشد و بلغم افزايش يافته باشد . ليكن چنين رطوبتى نه رطوبت غريزى است و نه براى مزاج غريزى سودى دارد ، همچنانكه آن حرارت نيز غريزى نيست .\r\nبلكه هر تخليه زياده از حد سردى و خشكى را براى گوهر اندامها و غريزه آنها به ارمغان مىفرستد و يا اينكه برخى از اندامها به گرمى بيگانه و رطوبت ناپسنديده نايل مىآيند .\r\nتخليهء زياد و مفرط بيمارى سده را كه در جزو بيماريهاى اولى ذكر كرديم در پى دارد ، چه در اين حالت رگها بسيار مىخشكند و بند مىآيند و ممكن است منتهى به بيمارى تشنج و كزاز ( بيمارى كه بر اثر آن لرزه بر اندام‌ها مىافتد ) گردد .\r\nاگر ماندگارى ماده‌ى قابل « باقى ماندن » و تخليهء ماده سزاوار « بيرون ريختن »\r\n\r\n","description":"","footnote":"","page_name":" 234 ","page_number":318},
  {"content":"\r\n\r\nدر حد اعتدال باشد و احتباس و تخليه موقعى انجام گيرند كه بدن نياز دارد ، اين اعمال سودمندند و سلامت بدن را حفظ مىكنند .\r\nاينك كه انواع علل ضرورى و بايسته را شرح داديم و شايد هم قسمت اعظم آن‌ها از ضروريات نباشند ، بگذار موجبات ديگر را ذكر كنيم .\r\n\r\nفصل هيجدهم - موجبات مفيد و غير ضرورى\r\nبگذار از موجباتى سخن گوئيم كه نه از جنس مزاج هستند و نه ضد مزاج ؛ نه زيان آورند و نه مانند هوا براى بدن ضرورى هستند . منظور من از اين موجبات ، استحمام ، ماساژ دادن و نظير آنها است . ابتدا درباره اين موضوع بطور عمومى بحث مىكنيم و مىگوئيم : چيزهائى كه خارج از بدن هستند و بر بدن تاثير مىگذارند و در برخورد با بدن واكنشى بر جاى مىگذارند بر چند وجه هستند :\r\nالف - يا ماده لطيف آن‌ها بوسيله نيروئى كه دارد به منافذ زير پوست راه مىيابد و در آن نفوذ مىكند و منتشر مىگردد .\r\nب - يا اينكه ماده‌اى كه به پوست رسيده است اندامها را از راه مسام به سوى خود جذب مىكند .\r\nج - يا اينكه هم نفوذ مىكند و هم جذب مىنمايد .\r\nد - يا اينكه بدون آميزش و نفوذ و به همان صورت كه هست تاثير خود را مىگذارد و تغييراتى بر بدن وارد مىسازد . اين تاثيرگذارى نيز سه حالت دارد :\r\n1 - مادهء تاثيرگذار به همان صورت كه هست سردىبخش و گرمىبخش بدن است ، مانند ماليدنيهاى سردكننده و گرمىدهنده نظير كمادها .\r\n2 - يا اينكه نيروى تاثيربخش در آن چيز وجود دارد ، ليكن بايد حرارت غريزى در آن باشد تا نيروى تاثيركننده را برانگيزد و آنگاه موثر واقع شود .\r\n3 - يا اينكه ( مادهء تاثيركننده ) داراى ويژگيهائى است كه بواسطه آن ويژگيها بر بدن تاثير مىگذارد .\r\nموادى وجود دارند كه در برخورد با سطح خارجى بدن كارگرند و در درون بدن تاثيرى ندارند ، مانند پياز . اگر پياز را بر سطح بدن قرار دهيم و آن را ببنديم و مدتى بگذاريم ، بر اثر آن زخم پديد مىآيد ، درحالىكه اگر آن را بخوريم در درون بدن زخمى ايجاد نمىكند .\r\n\r\n","description":"","footnote":"","page_name":" 235 ","page_number":319},
  {"content":"\r\n\r\nمواد ديگرى بالعكس در درون بدن اثر دارند و به سطح بدن كارگر نيستند مانند سفيدآب . اگر سفيدآب به درون بدن راه يابد موجب دگرگونى زياد مىشود ، در صورتى كه اگر بر خارج بدن ماليده شود هيچ تاثيرى ندارد .\r\nموادى نيز وجود دارند كه هم در خارج و هم در داخل بدن تاثير مىگذارند .\r\nتاثير مواد در برخورد با سطح بدن و يا عدم تاثير آن در درون بدن با علل زير بستگى دارد :\r\n1 - اگر اين ماده مثلا پياز باشد ، وقتى آن را مىخوريم و بدرون فروميبريم ، نيروى هاضمه بلافاصله آن را درمىيابد ، مىشكند و مزاجش را تغيير مىدهد و نمىگذارد آن‌قدر سالم بماند كه بتواند تاثير كند و زخمى بر درون وارد سازد .\r\n2 - بيشتر اوقات آن ماده همراه چيز ديگرى تناول مىشود ( كه از تاثير آن جلوگيرى مىكند ) .\r\n3 - اين ماده در آوندهاى غذا با رطوبتها مىآميزد و توانائى آن مىشكند .\r\n4 - اين ماده تا موقعى كه در خارج است فقط يك جاى معين را اشغال كرده است درحالىكه در درون هميشه در حال انتقال است .\r\n5 - وقتى اين ماده در سطح بدن است بطور محكم به آن چسبيده است ، ليكن در درون بدن به چيزى نچسبيده است و تماس كمى با آن دارد .\r\n6 - وقتى اين ماده بدرون بدن وارد مىشود نيروى طبيعت بر او تاثير مىگذارد ، مواد زائد آن را بيرون مىراند و مواد مطلوب آن را خون مىگرداند .\r\nليكن كار سفيدآب با كار پياز يكى نيست و وضع اين دو ماده باهم متفاوت است .\r\nاجزاى سفيدآب غليظ است و نمىتواند از خارج به مسامات بدن نفوذ كند و اگر هم بتواند نفوذ كند ياراى رسيدن به نفس‌كشهاى روح را ندارد و به اندام‌هاى اصلى هم نمىرسد ، ليكن اگر خورده شود كار بسيار دشوار و زار خواهد بود . همچنين ماده‌ى سمى كه در سفيدآب وجود دارد تا حرارت غريزى ما آن را برنينگيزد كارى از آن ساخته نيست ، به اين جهت تا موقعى كه سفيدآب در خارج است چون از حرارت غريزى درون بدور است از كار افتاده بشمار مىآيد . شايد در كتاب « ادويهء مفرده » به اين موضوع برگرديم و باز با اين قبيل مواد روبرو شوى .\r\n\r\n","description":"","footnote":"","page_name":" 236 ","page_number":320},
  {"content":"\r\n\r\n\r\nفصل نوزدهم - تاثيرات استحمام ، آفتاب‌خورى ، خوابيدن و يا غلتيدن در ماسه ، اندودن بدن بچربى ، پاشيدن آب بر رخسار\r\n\r\nحمام رفتن\r\nيكى از ظرفا گويد : سرآمد گرمابه‌ها ، گرمابه‌ى ديربنياد ، داراى فضاى وسيع و آب زلال است . لطيفه گوئى آمده است و اين جمله را به آن افزوده است : « بر تو نتاب است كه گرماى ديگ گلخنش هم‌مزاج گرمابه رفتگان باشد » .\r\nبدان كه ويژگى گرمابه در سه چيز است : گرمى هوا ، رطوبت آب ، ساختمان .\r\nاولى سردى مىبخشد و نم مىدهد ، دومى نم‌فزاى است و گرمىزاى ، و سومى كه همان ساختمان است كارش گرم كردن و خشكى بخشيدن به آن است .\r\nنبايد گفتار كسانى را كه مىگويند « آب بدرون و بيرون اندامهاى اصلى نمىرسد و آنها را مرطوب نمىسازد » به گوش گرفت . گرمابه علاوه بر ويژگيهاى سه‌گانه و تاثيرات و تغييراتى كه بوسيله آنها پديد مىآيد ، تاثيرات ديگرى را نيز دارد كه برخى از آنها عرضى است و برخى نيز از خود حمام منشا مىگيرند .\r\nهواى گرم حمام چون حرارت غريزى را مىگدازد ، به مزاج سردى مىدهد و همچنين هواى اندرون گرمابه با اينكه رطوبتهاى غير طبيعى بهمراه دارد اندام‌هائى را خشكى مىبخشد كه در گداختن ( تحليل ) رطوبت اندامهاى بسيار تر مزاج سهمى بسزا دارند .\r\nآب گرمابه اگر بسيار گرم باشد پوست بدن مىترنجد و منافذ زير پوست بهم مىآيند و از رطوبت آب چيزى به بدن نمىرسد و از تحليل باز مىماند .\r\nآب حمام و حالت مزاج : آب بسيار گرم به مزاج گرمى مىبخشد . آبى كه گرماى آن از حد ولرم كمتر است سردى و رطوبت مىدهد . وقتى آب سرد بر بدن وارد آيد گرمائى كه از هواى گرمابه حاصل شده است از سطح بدن دور مىشود و در احشاء گرد مىآيد .\r\nگرماى آب حمام هرچند مناسب باشد ماندن زياد در آن سبب سردى مزاج مىشود . اين حالت را دو علت است :\r\nيكى اينكه مزاج غريزى آب ، سرد است و اگر بسيار بماند حالت گرمى كه حالتى عرضى است دير نمىپايد و از بين مىرود و آب سرد مزاج خوى سرشتى خود را باز مىيابد و از آنچه به بدن نفوذ كرده است ، كنش طبيعى آب كه سرمادهندگى است سرميزند .\r\n\r\n","description":"","footnote":"","page_name":" 237 ","page_number":321},
  {"content":"\r\n\r\nديگر آنكه آب چه گرم باشد و چه سرد ، در هر حال رطوبت‌بخش است . هرگاه بدن بر اثر كثرت شست‌وشوى رطوبت زياده از حد را بپذيرد بر اثر زيادى رطوبت گرماى غريزى در يك جا جمع مىشود و بر اثر رطوبت بخاموشى مىگرايد و سردى بر مزاج روى مىآورد . گرماى حمام تاثير تحليل‌كنندگى دارد ؛ در حمام ، غذاى هضم نشده بر اثر تحليل هضم مىشود ؛ خلط كال و نارسيده نيز در گرمابه پخته مىشود .\r\nحمام رفتن ولى دور از آب بودن و تن را خيس نكردن و فقط از گرماى آن استفاده كردن براى خشكى بخشيدن به مزاج ، مناسب و براى كسانى كه بيمارى استسقاء دارند و كسانى كه گوشت سست و شل دارند سودبخش است . ليكن اگر بدن را خيس كنند رطوبت مزاج مىافزايد . و چنين كسانى اگر در حمام بسيار بنشينند ، بر اثر گداختن مواد بدن و بر اثر عرق كردن زياد ، خشكى بيشتر از حد اعتدال بر مزاجشان وارد مىشود . و اگر كمتر از حد لازم در حمام نشسته باشند قبل از حالت عرق كردن ، بدن رطوبت حمام را مىمكد و ترمزاجى پديد مىآيد .\r\nحمام رفتن ناشتا و با شكم خالى سبب خشكى مزاج زياد مىشود و تن را لاغر و ناتوان مىكند .\r\nحمام رفتن با شكم تازه سير شده موجب فربه شدن تن مىگردد ، زيرا مواد غذائى به سطح تن روى مىآورد . ليكن امكان دارد كه در اندامهائى مانند معده و كبد بندآمدنهائى رخ دهد ، زيرا غذاهاى ناپخته بر اثر هواى حمام به سوى اين اندام‌ها روى مىآورند .\r\nحمام رفتن قبل از گرسنه شدن و بعد از اولين هضم ، سودبخش است و تن در اين حالت فربهى را به اعتدال مىيابد . كسانى مانند بيماران دق كه براى تحصيل رطوبت به گرمابه مىروند بايد تا موقعى در آب بمانند و خود را شستشو دهند كه احساس خستگى نكرده‌اند . پس از آن تن را روغن بمالند ، زيرا اندودن تن به روغن در اين حالت سبب مىشود كه آب تراوش كرده در سوراخ‌هاى زير پوست حبس شود و از درون پوست بيرون نيايد و در نتيجه رطوبت مورد نياز بدست آيد . علاوه بر آن به دستورات زير نيز بايد عمل كنند :\r\nدر گرمابه بسيار درنگ نكنند ، مراقب باشند جائى را كه در آن مىمانند هواى معتدل داشته باشد ، زمين گرمابه را آبپاشى كنند تا بخار فراوان ايجاد شود و هوا نمناك گردد ، در بيرون آمدن از گرمابه نبايد خود را زحمت دهند ، بلكه بر تخت روان بنشينند و انتقال يابند ، هنگام بيرون آمدن از حمام عطرهاى سرد به خود بزنند ، مدت يك ساعت در رخت‌كن استراحت كنند تا نفس‌كشيدن به حالت اعتدال و طبيعى بازآيد ، چيز رطوبت بخشى مانند آب‌جو يا شير خر بنوشند . . .\r\n\r\n","description":"","footnote":"","page_name":" 238 ","page_number":322},
  {"content":"\r\n\r\nكسى كه مدت طولانى در حمام مىماند بايد بيم آن را داشته باشد كه به غش گرفتار آيد ، زيرا در اين حالت دل بهم برمىآيد و حركت قلب به سستى مىگرايد و بيم ايستادنش مىرود .\r\nگرمابه با وجود فوائد زيادش مضراتى هم دارد كه عبارتند از :\r\nبر اثر استحمام مواد زائد به آسانى بر اندامهاى ناتوان ريزش مىكنند ، سستى بتن روى مىآورد ، به اعصاب زيان مىرسد ، حرارت غريزى مىگدازد ، اشتهاى غذا از بين مىرود و از غريزه جنسى كاسته مىشود .\r\nآب برخى گرمابه‌ها خاصيت داروئى دارد و در شفا دادن برخى بيماريها موثر است ، مانند حالتى كه آب حمام بطور طبيعى ناترون‌دار و گوگرددار ( نطرونى كبريتى ) يا دريائى و يا داراى مواد خاكى يا شور باشد ؛ يا اينكه خود ما طبيعت آن را تغيير دهيم ، مثلا آن را با اين مواد بياميزيم و يا چيزى مانند ميويزج ( ميويزه ) يا حب الغار « 53 » و يا كبريت ( گوگرد ) و از اين قبيل . . . در آن بريزيم . چنين آبهائى در تحليل بردن و لطيف كردن موثر هستند و زيادى گوشت را از بين مىبرند و گوشتهاى سست را بهبودى مىبخشند و نمىگذارند مواد بر قرحه‌ها ريخته شوند و براى بيماران عرق مدينى ( عامل بيمارى پيوك ) مفيدند .\r\nآبهاى مس‌دار ، آهن‌دار و شور نيز براى از بين بردن بيماريها و حالات زير سودمند مىباشند :\r\nبيماريهاى سرما و رطوبت ، درد مفاصل ، نقرس ، سست‌اندامى ، ربو ( اسم ) ، بيماريهاى كليه ، تقويت پيوستگى شكستگىها ، دملها و قرحه‌ها را به شفايابى نزديك مىكنند ، آبهاى مس‌دار براى دهان و زبان كوچك و چشم سست شده و رطوبت‌هاى گوش مفيدند .\r\nآبهاى آهن‌دار براى معده و طحال مفيدند .\r\nآب بوركى « 54 » شور در حالات زير نافع است :\r\nبراى سر و سينه‌اى كه جهت پذيرائى از مواد آمادگى دارند ، براى معده مرطوب ، براى بيماران استسقاء و بادكردگى .\r\nآب‌هاى شبى « 55 » و زاجى در برانداختن بيماريهاى زير موثرند :\r\n\r\n\r\n","description":"","footnote":"\r\n( 53 ) - حب الغار ( ميوهء درخت غار كه در شمال ايران بنام وج معروف است ) .\r\n( 54 ) - بورك ، بوره ، به ورق به معناى بوراكس .\r\n( 55 ) - شب ( با « ب » مشدد ) به معناى آلونيت ( نوعى زاج ) است .\r\n","page_name":" 239 ","page_number":323},
  {"content":"\r\n\r\nخونريزى از راه دهان ، خون همراه بصاق ، خون‌ريزى مقعد ، خونريزى بر اثر حيض ، واژگون شدن معده ، سقط جنين بدون علت ، اضطراب‌ها ، عرق كردن زياد .\r\nآبهاى كبريتى ( گوگردى ) فوائد زير را دارند :\r\nپىها را مىپالايند و تميز مىكنند ، درد كشيدگى و ترنجيدن را آرامش مىدهند ، جوش و دملهاى ديرپا و مزمن را از سطح بدن مىزدايند ، آثار نامطلوب و لكه‌هاى سياه و سفيد و بهك را از بين مىبرند ، مواد زائدى را كه به سوى مفصلها و طحال و كبد در حال ريزش هستند مىگدازند ، زهدان را سخت و محكم مىنمايند .\r\nزيان آب كبريتى در آن است كه معده را سستى مىبخشد و اشتها را از بين مىبرد .\r\nآبهاى كويرى : كسى كه در آب كويرى تن را شست‌وشو مىدهد نبايد سر به زير آب فروبرد ، زيرا آب كوير امتلاء سر بوجود مىآورد . آب كوير تا مدت معينى گرمى بخش است و همچنين سستى ببار مىآورد ، بويژه زهدان و آبدان و قولون بوسيلهء آب كويرى به سستى مىگرايند . آب كويرى براى رشد و نمو زيان‌آور است .\r\nكسى كه مىخواهد استحمام كند ، بايد شست‌وشو را به آرامى و آهستگى و نرمش انجام دهد و بتدريج در آب فرورود و بدون مقدمه و يكباره خود را به آب نياندازد و يا يكباره آب بر جسم نپاشد .\r\nشايد در فصلى كه راجع به بهداشت است مجددا به بحث درباره گرمابه‌ها برگرديم و زياده بر آنچه ياد شد نظرياتى ابراز داريم . درباره استعمال آب سرد نيز شرحى خواهيم داشت .\r\n\r\nآفتاب‌خورى :\r\nاگر گرماى آفتاب زياد باشد و كسى كه در برابر آفتاب قرار دارد در جنبش و مخصوصا جنبش سخت و دشوار مثلا در حال دوندگى و هروله كردن باشد ، از فوائد زير برخوردار خواهد بود :\r\nدر اين وضع ، مواد زائد شديدا از بين مىروند ، اندام باد كرده به عرق كردن وادار مىشود ، آماس حاصل از زيادى گوشت به تحليل مىرود ، آماس استسقائى فروميشيند ، آفتاب خورى براى ربو مطلوب و براى انتصاب نفس ( ارتوپنه ) مفيد است ، سردرد مزمن را از بين مىبرد و به مغزى كه مزاجش سرد است نيرو مىبخشد .\r\nاگر شخصى كه آفتاب مىخورد بر جاى خشك نشيند و زيرش رطوبت وجود داشته\r\n\r\n","description":"","footnote":"","page_name":" 240 ","page_number":324},
  {"content":"\r\n\r\nباشد ، دردهاى سرين و كليه و آزار بيمارى جذام و اختناق فروكش مىكند و زهدان پاكيزه مىشود .\r\nوقتى كسى كه آفتاب مىخورد به آفتاب‌زدگى دچار شد علائم آفتاب‌زدگى وى اين است كه بدن او غليظ و زبر و گرم مىشود و مانند آن است كه دانه‌هاى منافذ زير پوست را داغ مىگذارند و مايهء تحليل از بين مىرود .\r\nپوست كسى كه در آفتاب ، در يك نقطه مىنشيند و حركت نمىكند بيشتر از كسى كه در حال جنبش و انتقال است مىسوزد و چنين كسى مايه تحليل را بيشتر از دست مىدهد .\r\n\r\nاستفاده از ماسه :\r\nبهترين نوع ماسه براى جذب رطوبت از پوست ، ماسه‌هاى گرم كرانهء درياست . در موقع استفاده از ماسه بدن را بايد بوسيله آن پوشاند و يا ماسه را كم‌كم بر بدن پاشيد . ماسهء گرم از لحاظ فوائدش مانند آفتاب است و بطور كلى بدن را بيشتر از حد لازم مىخشكاند .\r\n\r\nفوائد اندودن تن به روغن ( زيت )\r\nاندودن بدن با زيت براى تن خسته و تب‌دارانى كه تب درازمدت و سردىآور دارند و همچنين براى كسانى كه در هنگام تب ، عصب مفاصل‌شان درد مىكند و سرانجام براى بيماران ترنجيدگى و كزاز و حبس بول مطلوب است . بايد زيت را در خارج از حمام گرم كنند . اگر در زيت مورد نظر روباهى يا كفتارى بپزند ، همانطور كه بعدا ذكر خواهيم كرد ، براى بيماران درد مفاصل و نقرس بهترين علاج خواهد بود .\r\n\r\nآب به صورت زدن :\r\nپاشيدن آب بر صورت بخصوص اگر آن را با گلاب و سركه بياميزند براى كسانى كه نيرويشان بر اثر كار زياد و يا گرماى تب و يا غش كردن سست شده است بسيار مطلوب است . پاشيدن آب بر صورت اشتها را برميانگيزد . ليكن براى كسانى كه نزله و سردرد دارند مطلوب نيست .\r\n\r\n","description":"","footnote":"","page_name":" 241 ","page_number":325},
  {"content":"\r\n\r\n\r\nجملهء دوم : در علل پديده‌هاى جسمى\r\nو آن مشتمل بر بيست و نه فصل است .\r\n\r\nفصل اول - گرمىبخش‌ها\r\nگرمىبخش‌هاى تن آدمى ازاين‌قرارند :\r\n1 - غذاهائى كه از لحاظ مقدار در حد اعتدال هستند .\r\n2 - حركات معتدل . وزش معتدل نيز در ردهء حركات معتدل قرار دارد .\r\n3 - ماساژ ( دلك ) در حد اعتدال و دور از افراط .\r\n4 - مالش دادن بوسيله دست ( غمز ) در حد اعتدال .\r\n5 - حجامت گرفتن بدون نيشتر زدن و شكاف دادن پوست . حجامتى كه با نيشتر همراه است به بدن سردى مىدهد ، زيرا بدن به تخليه خون گرفتار مىشود .\r\n6 - جنبش حتى اگر خارج از اعتدال باشد ولى نه در حد افراط و تفريط ، باز گرمىبخش است .\r\n7 - غذاى گرم .\r\n8 - داروى گرم .\r\n9 - استحمام در حد اعتدال . اين را قبلا دانستى كه هواى حمام گرمادهنده است .\r\n10 - حرفه‌اى كه انجام آن با ايجاد حرارت در بدن توام است .\r\n11 - تماس بدن با گرم‌كننده‌هاى معتدل مانند هوا و ضماد و مرهم كه بر بدن گذاشته مىشود .\r\n12 - خواب و بيدارى در حد اعتدال و بر طبق شروطى كه در مبحث خواب و بيدارى بيان شده است .\r\n13 - حالت خشم چه در حد كم و چه زياد فرقى نمىكند .\r\n14 - غم و اندوه كه خيلى بيشتر از حد نباشد ، زيرا اگر اندوه به حد افراط باشد سردى ببار مىآورد .\r\n\r\n","description":"","footnote":"","page_name":" 242 ","page_number":326},
  {"content":"\r\n\r\n15 - شادى و نشاط در حد اعتدال .\r\n16 - عفونت ، از انواعى كه گرمى غير طبيعى پديد مىآورد . كنش اين گرمى بيگانه تنها گرمى دادن است و اين گرمى احراق يا سوزاندن نيست . در حقيقت گرمائى وجود دارد كه با احراق همراه نيست . بسيار اتفاق مىافتد كه گرمى ايجاد مىشود ، بدون اينكه عفونتى در كار باشد و ممكن است گرمىدهنده قبل از عفونت موجود باشد ، زيرا بسيار پيش مىآيد كه بعد از آنكه عامل گرمىدهنده خارجى رفع مىشود ، تعفن موجب مىگردد نوعى گرمى خارجى باقى بماند . اين باقيمانده در مادهء تر مشتعل مىشود و رطوبت آن را تغيير مىدهد ، بگونه‌اى كه آن رطوبت موجود با گوهر مزاج اندام حامل آن رطوبت سازگار نيست ، بدون اينكه آن را به مزاجى ديگر از مزاج‌هاى طبيعى بازگرداند . منظور از گرمى بدون احراق كه بر اثر عفونت پيش مىآيد حرارتى است كه گرماى تر را از مزاجى به مزاج ديگر تغيير مىدهد و آن را نمىتوان ايجاد تعفن گفت بلكه در واقع هضم است . ليكن احراق ( سوزاندن ) آن است كه گوهر تر را از گوهر خشك جدا سازد ، به‌طورىكه گوهر تر بالا رود و گوهر خشك فرونشيند . ليكن گرم كردن بطور ساده عبارت از آن است كه همه رطوبت‌ها بر مزاج طبيعى نوع خود باقى بمانند ولى گرم‌تر شوند .\r\n17 - تراكم در سطح بدن كه موجب تجمع و توقف بخار مىشود .\r\n18 - تخلخل در درون بدن كه موجب گسترش بخار در بدن مىگردد .\r\nليكن جالينوس مجموعه عوامل گرمىدهنده را در پنج بخش خلاصه كرده است بقرار زير :\r\nالف - جنبش ، نه در حد افراط ب - تماس با گرمىبخش‌ها نه در حد افراط ج - تناول مواد گرم د - تراكم ( غلظت ) ه - عفونت .\r\n\r\nفصل دوم - سردىبخش‌ها\r\nسردى بخشندگان تن عبارتند از :\r\n1 - هرگونه جنبش مفرط ، زيرا بر اثر افراط در جنبش حرارت غريزى تحليل مىرود .\r\n2 - آرامش در حد افراط ، . زيرا حرارت غريزى بر اثر افراط در آرامش خفه مىشود .\r\n3 - خوردن و نوشيدن بسيار بيشتر از حد لازم .\r\n4 - امساك در خوردن و نوشيدن .\r\n5 - غذاى سرد .\r\n\r\n","description":"","footnote":"","page_name":" 243 ","page_number":327},
  {"content":"\r\n\r\n6 - دواى سرد .\r\n7 - زياده‌روى در برخورد با گرمىدهنده‌ها مانند هواى گرم ، ضمادهاى گرم و آب گرم حمام .\r\n8 - تخلخل ( ديلاتاسيون عروق ) زياد در بدن كه در حرارت غريزى ايجاد پريشانى مىكند .\r\n9 - برخورد طولانى و درازمدت با چيزهائى كه به حد اعتدال گرمى مىبخشند ، مانند اقامت زياد در حمام .\r\n10 - برخورد با چيزهائى كه از كنش آنها سردى حاصل مىشود .\r\n11 - برخورد با چيزهائى كه از نيروى آنها سردى نتيجه مىشود ، هرچند در حال حاضر گرم باشند .\r\n12 - زياده‌روى در احتباس يعنى نگهداشتن مواد بيرون راندنى از جسم كه بر اثر آن حرارت غريزى جمع و متوقف مىشود .\r\n13 - تخليه در حد افراط ، زيرا روح در پى تخليه بيرون مىآيد و ماده حرارت از بين مىرود .\r\n14 - بند آمدن مجارى در بدن بوسيله مواد زائد .\r\n15 - سفت بستن اندامها و زود باز نكردن بند آنها كه موجب بند آمدن راه حرارت مىشود .\r\n16 - اندوه زياده از حد .\r\n17 - ترس مفرط .\r\n18 - شادى بيش از حد .\r\n19 - لذت بيش از اندازه .\r\n20 - حرفهء سردى بخش .\r\n21 - نهوة ؟\r\n22 - نارسى كه مقابل عفونت است .\r\nليكن جالينوس فيلسوف و دانشمند اين عمل را منحصر به شش سبب كرده است بقرار زير :\r\nالف - جنبش به حد افراط ب - آرامش در حد افراط ج - تماس با چيزهاى سردىدهنده يا بسيار گرمىدهنده كه موجب تحليل رفتن حرارت غريزى مىشود د - تناول مواد سردى\r\n\r\n","description":"","footnote":"","page_name":" 244 ","page_number":328},
  {"content":"\r\n\r\nدهنده ه - خوردن بيش از اندازه و مفرط و - امساك بيش از حد در خوردن ( تفريط در خوردن ) .\r\n\r\nفصل سوم - رطوبت بخش‌ها\r\nعوامل رطوبت‌آور زيادند بقرار زير :\r\nآرامش ، خواب ، ماندگارى موادى كه بايد تخليه شوند ، تخليهء خلط خشكىافزا ، پرخورى ، غذاى رطوبت‌بخش ، داروى رطوبت‌بخش ، تماس با مواد رطوبت‌بخش بويژه استحمام با شكم سير ، تماس با سردىدهنده‌ها كه رطوبت را متوقف و جمع مىكنند ، تماس با چيزهائى كه گرمى لطيف مىدهند و رطوبت را بجريان مىاندازند .\r\n\r\nفصل چهارم - عوامل خشكىبخش\r\nاين عوامل نيز زيادند بقرار زير :\r\nجنبش ، شب‌زنده‌دارى ، تخليه زياد ، جماع ، كمى غذا و غذاى خشك ، داروهاى خشكىدهنده ، حركات نفسانى از هر نوع كه بطور متوالى و به حد افراط باشد ، تماس با خشكىدهنده‌ها ، شستشو با آبهاى قبض‌كننده ، سردى يخ‌كننده كه نمىگذارد غذا باندام برسد ، چيزى كه قبض مىآورد و موجب بند آمدن معبر غذا مىگردد ، تماس با هر چيزى كه بسيار گرم است و بر اثر آن تحليل رفتن بيش از حد روى مىدهد ، حتى شستشوى زياد بدن كه خشكى مىآورد .\r\n\r\nفصل پنجم - بدشكلى\r\nعوامل بدشكلى عبارتند از :\r\n1 - يكى از عوامل تكوين ، قوه‌اى است كه از همان آغاز در منى موجود است و شكل دادن و تكامل جنين به عهده آن است . اين قوه در كار خود كوتاه آمده است و نتوانسته است وظيفه خود را انجام دهد .\r\n2 - نقص و بدتركيبى ممكن است بعلتى ، در موقع جدا شدن از رحم پيدا شده باشد .\r\n3 - شايد قنداق كردن و بدست گرفتن طفل علت بدتركيبى باشد .\r\n4 - گاهى عامل بدشكلى ، خارجى است مانند افتادن و ضربه خوردن .\r\n5 - ممكن است طفل قبل از سخت شدن و نيرو يافتن اندام حركت‌هائى كرده است كه موجب كج و كولگى بدن شده است .\r\n\r\n","description":"","footnote":"","page_name":" 245 ","page_number":329},
  {"content":"\r\n\r\n6 - بيمارىهائى مانند جذام ، سل ، تشنج ، سست‌اندامى ، تمدد .\r\n7 - فربهى مفرط و يا لاغرى بيش از اندازه .\r\n8 - ممكن است علت بدشكلى ، ورم‌ها و شايد هم بيمارى وضع باشد .\r\n9 - بدشكلى گاهى بر اثر قرحه‌هائى است كه اثر بد بجا گذاشته‌اند .\r\n\r\nفصل ششم - عوامل بند آمدن و تنگ شدن مجارى\r\nعوامل بندآورندهء مجارى عبارتند از :\r\n1 - ماده بيگانه‌اى در مجرا پيدا مىشود . اين ماده بندآورنده يا از نوع غير طبيعى است مانند سنگ و يا اندازه غير طبيعى است مانند دردى زياد . يا اينكه از لحاظ كيفى مثلا از لحاظ غلظت و يا چسبندگى غير طبيعى است و سرانجام ممكن است بر اثر انعقاد باشد مانند خون منعقد شده .\r\n2 - برخى از مواد بندآورنده مجرا در خود مجرا جاى دارند و برخى گاهى به مجرا مىآيند و گاهى نمىآيند .\r\n3 - قرحه‌اى ممكن است در مجرا بوده باشد كه سبب برهم آمدن منفذ مىشود و آن را مسدود مىكند .\r\n4 - پيدايش زوائدى مانند زگيل ( گوشت زگيلى ) موجب بند آمدن مجرا مىشود .\r\n5 - ممكن است مجرائى بر اثر تورم به مجراى مجاور فشار آورد و آن را مسدود كند .\r\n6 - سرماى شديد موجب انسداد مىشود .\r\n7 - بر اثر مواد قابض خشكى روى مىآورد و مجرا مسدود مىگردد .\r\n8 - ممكن است بر اثر نيروى زياد يكى از نيروهاى گيرنده ( ماسكه ) ، مجرا بند آيد .\r\n9 - اندامى ممكن است زير فشار چيزهاى گره خورده‌اى ( بند و يا دستمال گره خورده ) قرار گيرد و مجرا مسدود شود .\r\n10 - انسداد مجارى در فصل زمستان زياد رخ مىدهد ، زيرا مواد زائد محبوسند و سرما بند آورنده است .\r\n\r\nفصل هفتم - موجبات گشاد شدن مجارى\r\nگشاد شدن مجارى ناشى از چند عامل است بشرح زير :\r\n1 - ممكن است بر اثر ناتوانى نيروى گيرنده ( ماسكه ) و توانائى نيروى دافعه در حركت باشد كه بسته شدن نفس ( حصر نفس ) از اين قبيل است .\r\n\r\n","description":"","footnote":"","page_name":" 246 ","page_number":330},
  {"content":"\r\n\r\n2 - داروهاى بازكننده و يا داروهاى سست‌كننده و گرم و مرطوب .\r\nتنگى مجارى در حالتهاى عكس موارد فوق ايجاد مىگردد .\r\n\r\nفصل هشتم - عوامل زبركننده\r\nحالت زبرى بر اثر يكى از عوامل زير بوجود مىآيد :\r\n1 - بر اثر ماده‌اى كه در آن خاصيت بريدن وجود داشته باشد ، مانند سركه و مواد زائد ترش .\r\n2 - بر اثر ماده‌اى كه تحليل‌كننده باشد ، مانند كف دريا و يا مواد زائد گرم .\r\n3 - تاثير مادهء قابض ، زيرا خشك كردن موجب زبرى مىشود ، مانند مواد تلخ‌گس .\r\n4 - سردى ، به لحاظ اينكه غلظت مىدهد ، زبرى ببار مىآورد .\r\n5 - راكد ماندن ذرات خاك ، مانند گرد و غبار بر اندام .\r\n\r\nفصل نهم - عوامل صاف‌كننده\r\nصاف بودن اندام يا بر اثر ماده چسبنده‌اى است كه در اندام وجود دارد و يا ماده تحليل برنده‌اى كه تحليل لطيفى دارد و ماده صاف‌شونده را رقيق مىكند و بجريان مىاندازد و يا غلظت را از سطح اندام مىزدايد .\r\n\r\nفصل دهم - عوامل بركندگى و دررفتگى\r\n1 - تمدد ( كشيده شدن اندام ) - وقتى اندامى را برمىكشند ، درمىكشند و يا فرو مىكشند ، اندام كشيدگى مىيابد و ممكن است از جاى در رود و شايد بركنده شود .\r\n2 - جنبش شديد - بر اثر جنبش شديد بر اندام فشار وارد مىآيد و ممكن است مثلا پاى انسان از جاى در رود .\r\n3 - مواد رطوبت‌بخش و سستىزاى ، همانطور كه در بيمارى قيله روى مىدهد .\r\n4 - خوره يا عفونت اندام - وقتى بر اثر عوارضى گوهر پيوند دهنده تباه گردد ممكن است حالت بركندگى ايجاد شود مانند حالات بيمارى جذام و عرق النسا .\r\n\r\nفصل يازدهم - عوامل جدائىانداز\r\nدر برخى اشخاص اندام‌ها به حالت طبيعى نيستند ، از موضع خود كنار گرفته‌اند و فاصله‌اى كه دو اندام بايد بطور طبيعى نسبت بهم داشته باشند بيشتر شده است .\r\n\r\n","description":"","footnote":"","page_name":" 247 ","page_number":331},
  {"content":"\r\n\r\nاين حالت را بد همجوارى دو ركن ناميده‌ايم كه ناشى از يكى از عوامل زير است :\r\n1 - ستبرى ( غلظ ) 2 - زخم ( قرحه ) 3 - ترنجيدن 4 - سست شدن 5 - خشك شدن خلط در مفصل و سخت شدن مفصل 6 - حالت سرشتى .\r\n\r\nفصل دوازدهم - عوامل بهم‌رسان\r\nگاهى اتفاق مىافتد كه اندامى جاى طبيعى خود را عوض كرده است و فاصله آن با اندام مجاورش به هم خورده است و نسبت به فاصله‌اى كه بايستى با اندام ديگر داشته باشد نزديك‌تر شده است و به اصطلاح ما : بدهمجوارى براى منع دورى ايجاد شده است و اين حالت ناشى از يكى از عوامل زير است :\r\n1 - ستبرى اندام 2 - جوش خوردن جاى زخم يا دمل 3 - ترنجيدگى 4 - حالت سرشتى .\r\n\r\nفصل سيزدهم - حركات غير طبيعى\r\nگاهى بدن بحالاتى درمىآيد و يا بعبارت واضح‌تر حالاتى بر بدن روى مىآورد كه جنبش‌هاى غير طبيعى از آن سر مىزند . عوامل اين حالات بقرار زير است :\r\n1 - خشكى لاغركننده مانند لرزهء خشك .\r\n2 - خشكى تشنج‌زا مانند سكسكهء خشك .\r\n3 - ترنجيدگى خشك .\r\n4 - مواد زائد ( دفعى ) تشنج‌زا .\r\n5 - مواد زائد و عواملى كه راه نيرو را بند مىآورند و نمىگذارند نيرو به اندام برسد .\r\n6 - مواد زائدى كه سردى آنها آزار دهنده است ، مانند حالتى كه در تب‌لرز پيش مىآيد .\r\n7 - مواد زائدى كه تن را با ايجاد سوزش در آن ، آزار مىدهند مانند حالت بدن بر اثر فراشا ( قشعريره ) .\r\n8 - پائين آمدن حرارت غريزى و كم شدن آن . در اين حالت مواد زائد عامل ايجاد سرما و يا باد مىشوند . سرما طالب گداختن ( تحليل رفتن ) و باد طالب بيرون شدن ( دفع ) است ، مانند حالتى كه در پريدن پلك يا جهش رگ ( اختلاج ) روى مىدهد .\r\nمىگوييم كه اين ماده آزاردهنده بر چند نوع است :\r\n\r\n","description":"","footnote":"","page_name":" 248 ","page_number":332},
  {"content":"\r\n\r\nالف - ماده بخارى كم‌مقدار كه سبب كشيدگى ( تمدد ) اندام مىشود .\r\nب - ماده بخارى بيشتر از اندازه‌اى كه تمدد مىآورد كه اگر بيحركت باشد خستگى به روده‌ها روى مىآورد .\r\nج - اگر ماده بخارى بيشتر از ماده بخارى كم حالت اول در حركت باشد خستگيهاى گوناگون ببار مىآورد كه آنها را بعدا ذكر خواهيم كرد .\r\nد - اگر مادهء بخارى از حالات مذكور نيرومندتر باشد حالت فراشا بوجود مىآيد .\r\nه - اگر ماده بخارى از حالت پديد آورندهء فراشا نيز نيرومندتر باشد حالت تب و لرز رخ مىدهد .\r\nو - بدان كه : اگر ماده بادى در ماهيچه حبس گردد ، جهش عضوى پديد مىآيد .\r\n\r\nفصل چهاردهم - فزونى استخوان و غده‌ها\r\nعامل فزونى استخوان و غده‌ها يكى از حالات زير است :\r\n1 - افزايش يافتن ماده .\r\n2 - تشديد نيروى جذب‌كننده در خود ماده .\r\n3 - تشديد نيروى جذب‌كننده بوسيله ماساژ و مالش دادن .\r\n4 - ايجاد گرما بوسيله ضمادى مانند ضماد زفت . اين حالت خاص استخوان است و غده از آن نصيبى ندارد .\r\n\r\nفصل پانزدهم - عوامل كم و كاستى در بدن\r\nپيدايش كاستى در بدن چند علت دارد :\r\n1 - ممكن است سهم بدن در مايهء آفرينش كمتر از حد بايسته بوده است و بدن ناقص الخلقه به دنيا آمده است .\r\n2 - نيروى تغييردهنده و جابه‌جاكننده اشتباه كرده است و يا ناتوان بوده است .\r\n3 - آسيبهاى خارجى نظير حالاتى كه بر اثر بريدگى يا ضربه و يا سرماخوردگى رخ مىدهد .\r\n4 - حالات درونى مانند خوره و عفونت .\r\n\r\n","description":"","footnote":"","page_name":" 249 ","page_number":333},
  {"content":"\r\n\r\n\r\nفصل شانزدهم - موجبات گسستگى پيوندها\r\nگاهى در پيوستگى اندام‌ها جدائى مىافتد و در آنها گسستگى ايجاد مىشود . اين حالات در اصطلاح « تفرق الاتصال » يعنى جدائى در پيوند ناميده مىشود .\r\nعوامل اين حالات بر دو نوعند : عوامل درونى و عوامل بيرونى .\r\nعوامل درونى عبارتند از :\r\n1 - خلطخورنده و يا سوزان و يا تركننده و سستىآور .\r\n2 - ماده خشكىزاى ترك‌دهنده كه در اندام ايجاد ترك مىكند .\r\n3 - باد كردنىها كه اندام را كشيدگى مىدهند .\r\n4 - مادهء بادى كه در اندام فرو شود ( غارز ) .\r\n5 - خلطى كه با حركت خود اندام را كشيدگى مىبخشد .\r\n6 - خلطى كه بر اثر حركت آن به اندام كاهش روى مىآورد .\r\n7 - خلطى كه بر اثر افزايش نيروى جنبش ، به بدن نفوذ مىكند .\r\n8 - ماده خلطى كه در اندام فرورود .\r\nمنبع و منشاء اين حالات يادشده همگى يا شدت حركت است و يا افزايش ماده .\r\nمثلا اگر جنبش نيروى دافعه شديد باشد مواد دفعى را از راه معبرهاى غير طبيعى بيرون مىراند . يا اينكه امتلاء اين گسستگى را بوجود مىآورد ، مانند نعره كشيدن شديد و يا پرش و جهش شديد و يا مانند تركيدن دمل‌ها .\r\nعوامل بيرونى كه موجب گسستگى پيوند اندام‌هاى تن مىشود عبارتند از :\r\n1 - اشيائى كه بر اندام وارد مىشوند و آن را تمدد مىبخشند ، مانند طناب و بند و چيزهاى سنگين .\r\n2 - اشياء برنده كه بوسيله آنها بريدگى ايجاد مىگردد مانند تيغ و شمشير و . . .\r\n3 - چيزهائى كه مىسوزانند مانند آتش .\r\n4 - اشيائى كه كوفتگى ببار مىآورند مانند سنگ . اگر چيزى مانند ضربهء سنگ بر جاى تهى نشيند بخش ضربت خورده شكاف برميدارد و اگر به موضع پر و سفت بخورد آوند ترك برميدارد .\r\n6 - وسايل از هم دريدن يا گاز گرفتن . چنين حالاتى از سگ‌ها و مار و انسان سرميزند .\r\n\r\n","description":"","footnote":"","page_name":" 250 ","page_number":334},
  {"content":"\r\n\r\n\r\nفصل هفدهم - علت قرحه ( زخم مرطوب )\r\nقرحه يا بر اثر تركيدن دمل پديد مىآيد و يا از سر باز كردن زخمى حاصل مىشود و يا ناشى از جوشهاى تاكل ( خوره ) است .\r\n\r\nفصل هيجدهم - موجبات ورمها\r\nسبب پيدايش برخى از ورمها ماده و در برخى ديگر حالات و چگونگى اندام است .\r\nورم‌هائى كه عامل آنها ماده است وقتى بوجود مىآيند كه اندام بوسيله مواد ششگانه سابق الذكر يعنى چهار خلط و دو مادهء آبكى و بادى پر مىشود . ورمهائى كه ناشى از حالات و چگونگى اندامها هستند در موارد زير پيدا مىشوند :\r\n1 - اندامى كه ماده ورم را به سوى اندام ديگر مىراند نيرومندتر از اندامى است كه ماده را مىپذيرد . اين حالت ناتوانى اندام پذيرنده يا طبيعى است يعنى جزء گوهر اوست همانطور كه دربارهء پوست صادق است و يا از بىمايگى و كم تاروپودى به اين ناتوانى رسيده است كه بايد پذيراى اين ماده باشد ، همانطور كه گوشت سست معاطف سه‌گانه پشت‌گوش در گردن و زيربغل و پره بينى چنين حالتى دارند .\r\n2 - ممكن است معبر جريان ماده ورم به سوى اندام ، فراخ و راه خروج آن تنگ باشد .\r\n3 - يا اينكه اندام پذيراى ماده ، پائين‌تر از اندام دفع‌كننده واقع شده باشد .\r\n4 - يا اينكه اندام كوچك است و براى غذائى كه دريافت مىكند گنجايش كامل ندارد .\r\n5 - و يا اين اندام بسبب آسيبى كه ديده است ناتوان شده است و از هضم غذاى خود عاجز مانده است .\r\n6 - يا اينكه اندام ضربه‌اى خورده است و ماده در آن جمع شده است .\r\n7 - كم‌كارى اندام نيز نمىتواند مواد از بين رفتنى را زائل كند .\r\n8 - وقتى گرماى مفرطى بر اندام وارد مىشود ، ماده جذب مىگردد . اين گرمى يا طبيعى است همچنانكه براى گوشت رخ مىدهد و يا پديده‌اى دردى و يا ناشى از جنبش سخت و يا چيزهاى گرمىبخش است .\r\n9 - ورم بر اثر شكستگى اندام نيز پيدا مىشود و در آن يكى از علل نامبرده در بالا با شكستگى قرين بوده است ، مانند كوفتگى ، فشار ، كشيدگى ، كه در حالت شكسته‌بندى ( جبر ) براى اندام رخ مىدهد . استخوان نيز ورم حاصل مىكند . دندان كه بر اثر غذا نمو مىكند و ممكن است بر آن بادكردگى و عفونت روى آورد ، پذيراى ورم مىباشد .\r\n\r\n","description":"","footnote":"","page_name":" 251 ","page_number":335},
  {"content":"\r\n\r\n\r\nفصل نوزدهم - كلياتى دربارهء عوامل ايجاد درد\r\nاز آنجا كه وجود دارد در بدن موجود يكى از حالات غير طبيعى و عارضى است ، ابتدا بطور كلى دربارهء عوامل درد سخن مىگوئيم :\r\nمىگوئيم ، درد احساس منفيات است و عوامل آن منحصرا دو نوع است : نوعى از آن مزاج را بطور آنى دگرگون مىسازد و آن انواع مختلف سوء مزاج است ، و نوع ديگر پيوستگى را جدائى مىاندازد .\r\nمنظور از انواع سوء مزاج مختلف آن است كه گوهر اندام خود داراى مزاجى است ، وقتى مزاج بيگانه‌اى بر آن وارد مىشود كه مخالف مزاج گوهرى است ، اندام بوسيلهء اين مزاج روىآور يا گرمتر از حالت قبلى مىگردد و يا به سوى سردى مىگرايد . از اين جهت نيروى احساس‌كننده ، از اين مهمان ناخوانده رنج مىبيند ، چه وقتى دو ضد بهم مىرسند نتيجه نامطلوبى حاصل مىگردد .\r\nدر مقابل سوء مزاج مختلف ، سوء مزاج متعفن نيز وجود دارد و آن چنين است :\r\nسوء مزاج متعفن دردى ندارد و در آن احساس دردى در كار نيست ، زيرا در اين حالت در گوهر اندام ، مزاج تباه پديد آمده است كه مزاج اصلى را از بين برده ، خود بر جاى مزاج اصلى نشسته و مسكن گزيده است . چون در اينجا وجود بيگانه‌اى در كار نيست و چنان كه مصطلح است كارى است خود كرده ، احساس دردى نيز وجود ندارد . چه اگر محسوس در ميان نباشد احساس بيكار است و در اين حالت كه مزاج خودبخود به تباهى گرائيده است حس و درد را از دست داده است . احساس وقتى در كار است كه مزاج بر سرشت گوهر خود باقى است و ضدى بر او مىتازد آن را دگرگون مىسازد . به اين جهت شخص تب‌دار سل ( دق ) به اندازه شخص تب‌دار يا شخصى كه تب نوبه دارد احساس التهاب نمىكند ، درحالىكه حرارت بيمار دق بسيار شديدتر از حرارت تب‌دار نوبه است . علت اين حالت آن است كه حرارت دق بر گوهر اندام اصلى چيرگى يافته ، در آن مستقر شده است ولى حرارت تب نوبه از اندام مجاور خلطى راه افتاده ، بر اندام‌هائى وارد شده است كه هنوز مزاج طبيعى در آنها حفظ شده است و اگر وقتى خلط دست‌بردار شود اندام بر مزاج طبيعى خود باقى است و حرارت نيز رخت برميبندد ، مگر اينكه حرارت چنان در اندام نفوذ كرده باشد كه آن را به دق بكشاند .\r\nبدمزاجى در حالت سوء مزاج ( متفق ) بطور آنى روى نمىآورد بلكه اندام را بتدريج در بر مىگيرد . براى توضيح مىتوانيم مثالى از تندرستان بياوريم تا به فهم مطلب كمك كنيم\r\n\r\n","description":"","footnote":"","page_name":" 252 ","page_number":336},
  {"content":"\r\n\r\nو آن اينكه : فرض كنيم شخصى در موقع سرماى زمستان تن خود را مىشويد ، اگر در اولين وهله ، آب گرم يا حتى آب ولرم بر خود بپاشد احساس چندش و آزار مىكند زيرا حالت بدنش با سردى خو گرفته است و از حالت آب گرم يا ولرم دور است و سردى و گرمى ضدهم هستند . ليكن بعدا با آب شستشو خو مىگيرد و از آن لذت مىبرد ، زيرا بتدريج حالت سردى كه بر او اثر گذاشته است تغيير مىيابد . همين شخص اگر در داخل حمام چندان بنشيند كه بدنش گرم‌تر از گرماى آبى باشد كه اول بر خود پاشيده بود و ناگهان همان آب اول را بر خود بپاشد ، آن را سرد مىانگارد و احساس لرزش مىكند . اگر اين مطلب را آموختى پس اين را نيز بدان كه مىگويم :\r\nهرچند يكى از دو نوع عوامل احساس و درد ، سوء مزاج مختلف است ، ليكن هر سوء مزاجى كه روى مىدهد از جنس مختلف نيست ، بلكه سوء مزاجى كه علتش گرمى ذاتى و يا سردى ذاتى يا خشكى عرضى باشد دردى دارد . در سوء مزاجى كه از نمناكى پديد مىآيد احساس درد در ميان نيست ، زيرا گرم و سرد دو كيفيت موثر و خشكى و ترى دو كيفيت متاثرند و از جنسى نيستند كه جسمى بوسيله آنها بر جسم ديگر اثر بگذارد ، بلكه جسمى از جسم ديگر بوسيله آنها تاثير مىپذيرد . پس چرا خشكى روىآور موجب درد و آزار است ؟ زيرا عاملى ، آزاردهنده‌اى از جنس ديگرى را با خود مىآورد كه عبارت از جدائىاندازى در پيوند ( تفرق الاتصال ) است . خشكى از آنجا كه بسيار بند آورنده است ممكن است پيوستگى اندام را به گسستگى تبديل نمايد و از همين جدائى اندازى است كه درد و آزار ميزايد و بس .\r\nليكن راى جالينوس در اين باره - اگر صائب باشد - بر اين است كه سبب ذاتى هر دردى فقط اين جدائى افتادن‌ها در پيوندهاست و چيز ديگرى نيست . بعقيدهء وى درد ناشى از گرمى از آن است كه گرمى جدائىانداز است ؛ سردى از آن جهت آزار مىرساند كه همواره جدائى پيوندها با آن همراه است ، زيرا سردى از آنجا كه غلظت و تراكم شديد ببار مىآورد اجزاء را جمع مىكند . بديهى است اجزائى بجاى گرد آمدن كشيده مىشوند كه از جائى كه كشيده شده‌اند جدا گردند .\r\nجالينوس در صحت نظريهء خود چنان اصرار دارد كه پا را از آن هم فراتر مىگذارد و در برخى نوشته‌هايش چنين مىپندارد كه همه محسوسات از همين طريق آزار مىرسانند ، يعنى از طريق جدائى انداختن و يا از طريق جمع كردنى كه حتما از جدا كردن حاصل مىشود . به عقيدهء وى رنگ سياه كه چشم را آزار مىدهد از شدت جمع آمدن است و سفيد آزاردهندهء چشم از شدت جدائى است . از چاشنىها ، تلخ و شور و ترش از آن جهت درد آورند كه به حد افراط جدائى مىاندازند و مزهء گس كه بسيار بند آورنده است حتما تفريقى در پى\r\n\r\n","description":"","footnote":"","page_name":" 253 ","page_number":337},
  {"content":"\r\n\r\nدارد . همچنين در بويائى و اصوات بلند ، آزار از تفريق حاصل مىشود . در صداهاى بلند ، جنبش هوا ( ارتعاش هوا ) بشدت با سوراخ گوش برخورد مىكند . اين بود راى جالينوس .\r\nليكن به عقيده من نظر صحيح در اين زمينه آن است كه تغيير يافتن مزاج خود به خود دردآور است ، هرچند جدائى پيوند نيز شايد در اين تغيير مزاج روى دهد . داورى در اين مسئله بر عهدهء رشته طبيعى از علم حكمت است و با دانش طب نيست ، ليكن باز براى كمك به درك مطلب به آن اشاره‌اى مىكنيم و مىگوئيم :\r\nگاهى اتفاق مىافتد كه دردى در اندام متشابه الاجزاء باشد كه در آن هرگز جدائى پيوند وجود ندارد . در چنين صورتى اين درد كه در اجزاى مصون از « جدائى پيوند » روى مىدهد ناشى از تفرق الاتصال نيست و از سوء مزاج است . همچنين سرما ، دردآور و بندآور و جمع‌كننده است و چون سردى مىدهد ، تفرق در پيوند كه ناشى از سرماست در محل سرمازده پيدا نمىشود بلكه در اطراف موضع سرمازده سرميزند . و همچنين بديهى است كه درد عبارت از احساسى است كه ناگهان از تاثيركننده‌هاى مخالف بوجود مىآيد و درد همان حس‌شدهء مخالف است كه ناگهان روى آورده است و عكس آن نيز عكس اين است ، يعنى اگر تاثيركننده منافى مزاج نبود يك دفعه پيدا نمىشد و احساس بتدريج روى مىداد و فجاه بر مزاج نمىآمد ؛ دردى نبود احساس شود و يا حسى نبود كه درد را درك نمايد . هر محسوسى كه منافى مزاج است از آنجا كه مخالف است آزار دهنده است . آيا ديده‌اى كه اگر مزاج بر اثر سردى تباه مىشد و بفرض كه هيچ جدائى پيوند در ميان نبود ، آيا احساس به مخالفى وجود مىداشت و آيا دردى روى مىداد ؟ پس نتيجه مىگريم كه « تغيير مزاج » آنى موجب درد است . همچنانكه جدائى در پيوند آزار رساننده است ، بر اثر درد گرمى بوجود مىآيد يعنى يك درد موجب پيدايش درد ديگرى مىگردد و ممكن است كه بعد از رفع درد اثرى باقى بماند كه درد انگاشته شود كه در واقع درد نيست بلكه از حالاتى است كه خودبخود از بين مىرود . اما نادان به معالجه آن مىپردازد و زيانى مىرساند .\r\n\r\nفصل بيستم - عوامل دردها\r\nدردها متنوع هستند و به پانزده بخش تقسيم مىشوند كه هريك نامى جداگانه دارد و عبارتند از دردهاى :\r\nخارشى ، زبرى ، خلنده ، فشارى ، كشنده ، پاشنده - تباه‌كننده - قطع‌كننده ، شكننده ، سستى ( رخو ) ، سوراخ‌كننده ، مسلى ، سرى ، ضربانى ، سنگين ، خستگى ، سوزان .\r\nاين بود انواع دردهاى پانزده‌گانه و اينك بشرح هريك از آنها مىپردازيم :\r\n\r\n","description":"","footnote":"","page_name":" 254 ","page_number":338},
  {"content":"\r\n\r\n1 - درد خارشى : درد خارشى ( همانطور كه در بيمارى جرب روى مىآورد ) ناشى از خلط تندمزه يا شور طعم است .\r\n2 - درد زبرى : عامل درد زبرى خلط زبر است .\r\n3 - درد خلنده : اين درد ناشى از علتى است كه غشاء را در عرض خود كشش مىدهد ( مانند حالتى كه بر اثر فرورفتن نوك سوزن در بدن ايجاد مىشود ) و شبيه اين است كه در درون غشاء جدائى انداخته است و در آن ، غشاء از هر طرف احساس درد مىكند .\r\nاحساس درد گاهى در هر دو طرف همانند و برابر و گاهى در يك طرف بيشتر از طرف ديگر است . دو علت براى نابرابرى درد دو طرف وجود دارد :\r\nيكى اينكه اندامى كه غشاء بر آن كشيده مىشود و با آن در تماس است خود از لحاظ سختى و نرمى بخش‌هاى مختلفش يكسان نيست ، مانند ترقوه نسبت به غشائى كه آستر دنده‌ها شده است . اين احساس نابرابرى درد در حالتى روى مىدهد كه ورم در بيمارى ذات الجنب غشاء را بسوى بالا بركشيده باشد . يا اندامى كه غشاء بر آن كشيدگى مىيابد ، در حركت متشابه الاجزاء نباشد مانند حجاب . در اين حالت حس عضو يكسان نيست .\r\nدوم اينكه آسيب فقط به برخى از اجزاى اندام دردمند رسيده است و بقيه قسمت‌ها گزندى نديده‌اند .\r\n4 - درد فشارى : درد فشارى از ماده‌اى پديد مىآيد كه اندام را در تنگنا مىگذارد و يا از بادى كه اندام را چنان دربرگرفته است كه گوئى آن را بند آورده است و در آن ، فشار بر اندام وارد مىآيد و اندام احساس درد مىكند .\r\n5 - درد كشنده : درد كشنده يا كششى ، نوعى درد است كه در آن بادى يا خلطى عصب و ماهيچه‌ها را از هر دو طرف مىكشد و بر اثر اين كشيده شدن احساس درد بوجود مىآيد .\r\n6 - درد پاشنده : دردى است كه عامل آن ماده گداخته‌اى از ماهيچه و غشاى ماهيچه است كه غشاء را مىكشد و در ميان غشاء و حتى در ميانه ماهيچه جدائى مىاندازد .\r\n7 - درد شكننده : عامل درد شكننده اين است كه ماده‌اى يا بادى در بين استخوان و غشاء پوششى استخوان ظاهر مىشود ، يا سرما بر غشاء روى مىآورد و غشاء را تند مىگرداند و مىبندد .\r\n8 - درد سست : سبب درد سست آن است كه ماده‌اى گوشت ماهيچه را كشيدگى مىدهد و با وتر كارى ندارد . از اين روى آن را درد سست ناميده‌اند كه گوشت از عصب و وتر غشاء سست تركيب شده است .\r\n\r\n","description":"","footnote":"","page_name":" 255 ","page_number":339},
  {"content":"\r\n\r\n9 - درد سوراخ‌كننده : عامل اين درد ماده غليظ يا بادى است كه خود را در بين لايه‌هاى اندام سخت و متراكمى مانند روده قولون محبوس مىكند و بدون وقفه به دريدن آن مىپردازد و داخل مىشود . در اين حالت بيمار احساس مىكند كه گوئى روده قولون وى را با مته سوراخ مىكنند .\r\n10 - درد مسلى : عامل اين درد همان ماده غليظ يا بادى است كه در ميان لايه‌هاى اندام سخت و متراكم مانند قولون راه مىيابد و تفاوت آن با سوراخ‌كننده در آن است كه در موقع پاره كردن از حركت بازمىايستد و متوقف مىگردد .\r\n11 - درد سرى : سبب اين درد يا مزاجى بسيار سرد است و يا منافذ ريزى كه معبر روح هستند كه بوسيلهء عصب و يا به علت پر شدن آوندها بسته مىشوند و روح حساس از رسيدن به اندام عاجز مىماند .\r\n12 - درد ضربانى : عامل پيدايش درد ضربانى ، ورم گرم است نه ورم سرد ، زيرا ورم سرد چه سخت باشد و چه نرم ، درد و آزارى ندارد مگر اينكه تغيير يابد و گرم گردد . اگر ورم گرم باشد و بر اندام حساسى جاى گزيند و آن اندام به شريان‌هائى نزديك باشد كه همواره در ضربان هستند ، اندام به درد مىآيد . ليكن اگر اندام واجد ورم گرم در موقعى كه ورم ندارد و سالم است به شريان نيز آن‌قدر نزديك نيست كه هميشه حركات شريان را درك كند ، ضربان شريان در حالت ورم‌كردگى اندام و آن هم ورم گرم ، دردآور مىشود .\r\n13 - درد سنگين : درد سنگين ورمى است كه در اندام بىحسى مانند شش ، كليه و طحال پديد مىآيد . اين ورم بواسطهء سنگينى و ثقل خودرو به پائين فرومىهلد و اندام را با پيچش و نيامش به سوى خود مىكشد . يا اينكه خود ورمى است كه در اندام حساسى پيدا شده است ، ليكن درد ورم حساسيت اندام گرفتار را از بين برده است ؛ مانند سرطان كه در دهانه معده بروز مىكند و در چنين حالتى ورم حس مىشود ولى دردى ندارد ، چه ورم سرطان اندام گرفتارشده را از حس محروم كرده است .\r\n14 - درد خستگى : درد خستگى چندين نوع است :\r\nالف - دردى كه بر اثر خسته شدن احساس مىشود و آن را رنج خستگى مىنامند .\r\nب - دردى كه سبب خلطى كشنده و يا كشيده شده است و آن را رنج كشيدگى مىنامند .\r\nج - ممكن است باد عامل درد باشد و در اين صورت آن را درد بادكردگى مىنامند .\r\nد - گاهى نيز سبب درد خلطى است سوزناك و در اين صورت درد را رنج قرحه‌اى مىخوانند .\r\n\r\n","description":"","footnote":"","page_name":" 256 ","page_number":340},
  {"content":"\r\n\r\nاز انواع فوق دردهاى تركيبى نيز پديد مىآيد كه در مبحث ويژه بيماريهاى تركيبى از انواع درد خستگى بيان خواهيم كرد . يكى از دردهاى اين گروه دردى است بنام بورقى كه از درد كشندگى و قرحه‌اى تركيب يافته است .\r\n15 - درد سوزان : عامل درد سوزان خلطى است كه داراى حالت تند است .\r\n\r\nفصل بيست و يكم - تسكين‌دهنده‌هاى درد\r\nدرد را به سه طريق مىتوان تسكين داد .\r\n1 - با ريشه‌كن كردن عامل درد و خارج كردن اين عامل از اندام ، مانند موارد دردهائى كه با ضماد شبت ( شويد ) و بذر كتان معالجه مىشوند . در اين دردها ضماد را بر موضع درد مىگذارند ، اندام دردمند بىدرد مىگردد .\r\n2 - بوسيلهء عامل رطوبت‌بخش و خواب‌آور مانند مواد سكرآور كه بوسيله آن نيروى احساس‌كننده كم مىشود و درد تسكين مىيابد .\r\n3 - بوسيله ماده‌اى كه سردى مىدهد و سرد مىكند ، مانند انواع مواد مخدر . ليكن تسكين‌دهندهء راستين همان طريقهء اول است .\r\n\r\nفصل بيست و دوم - آثار درد\r\nدرد نيرو را مىگدازد ، اندام‌ها را از اداى وظيفه بازميدارد ، همچنين تنفس آن را از حالت طبيعى بازميدارد و يا در كار تنفس اندام دردمند ايجاد اختلال مىكند ، يا اينكه كنش اندام را از نظام خود خارج مىسازد و در آن خلل وارد مىكند . درد بطور كلى اندام را از روال طبيعى خود منحرف مىسازد و به راه غير طبيعى مىكشاند . اندام ابتدا بر اثر درد گرم مىشود و بعد بر اثر گداختن و متوارى شدن بخش‌هائى از روح و زندگى ، به سردى مىانجامد .\r\n\r\nفصل بيست و سوم : عوامل لذت\r\nاحساس لذت از دو طريق ايجاد مىشود :\r\nاول اينكه عامل لذت بطور آنى مزاج را دگرگون مىسازد تا براى ادراك حس آماده باشد .\r\nدوم اينكه عامل لذت پيوند طبيعى را يك دفعه بازميگرداند تا به حالت احساس‌پذيرى درآيد .\r\n\r\n","description":"","footnote":"","page_name":" 257 ","page_number":341},
  {"content":"\r\n\r\nاگر هريك از عوامل مذكور بطور آنى روى ندهد و بتدريج ظاهر شود حس را همراه ندارد و لذت حاصل نمىشود ، زيرا كه لذت عبارت از احساس ملايم و سازگار است .\r\nبديهى است هر حسى زادهء نيروى حساس است و حس ، در صورت تاثيرپذيرى اين نيرو بوجود مىآيد . اگر نيروى حساس بوسيله دمسازى « ملايم » تاثيرپذير شد حسى را كه نشان مىدهد لذت مىنامند . ليكن اگر ناملايمى بر آن تاثير گذاشت حسى كه از آن سرميزند درد است و رنج . از آنجا كه حس لامسه متراكم‌تر از ساير حواس است و بيشتر از آنها بوسيلهء ملايمات و ناملايمات تاثيرپذير است احساس اين حس در برابر ملايمات در كسانى كه مزاج متراكم دارند بيشتر لذت‌بخش است و در برخورد با ناملايمات دردمندى بيشتر دارد .\r\n\r\nفصل بيست و چهارم - درد ناشى از حركت\r\nوقتى حركت موجب كشيدگى ، كوفتگى و يا از هم پاشيدگى اندام مىشود درد ايجاد مىگردد .\r\n\r\nفصل بيست و پنجم - درد ناشى از اخلاط بد\r\nدرد ناشى از خلطهاى بد يا مربوط به چگونگى حالت خلط است مانند خلطى كه در اندام سوزش بوجود مىآورد و يا از انبوهى آن است مانند دردى كه بر اثر كشيدگى در اندام حاصل مىشود ، و يا سرانجام ناشى از هر دوى آنهاست .\r\n\r\nفصل بيست و ششم - بادهاى دردزا\r\nباد به اندام كشيدگى مىبخشد و آن را به درد مىآورد . حالت بادكردگى چند نوع است :\r\n1 - باد در تجويف و شكمچه‌هاى اندام‌ها مىپيچد ، مانند باد كردن معده .\r\n2 - باد خود را به لايه‌ها و ليف‌هاى اندام‌ها مىرساند ، مانند قولنج بادى .\r\n3 - باد در لايه‌هاى ماهيچه و يا در زير غشاء و روى استخوان مىپيچد .\r\n4 - باد در گوشت و زير پوست جاى مىگيرد .\r\n5 - در ماهيچه‌اى كه آستر يكى از اندام‌هاست مىخزد .\r\n6 - در لايهء ماهيچه‌هاى سينه جاى مىگيرد .\r\nسرعت پراكندگى و انتشار و همچنين نرمى و تندى باد دردآور تابع زيادى و كمى مادهء آن است و نيز با سفتى و كم تاروپودى اندامى كه باد در آن به آسانى يا بدشوارى نفوذ مىكند بستگى دارد .\r\n\r\n","description":"","footnote":"","page_name":" 258 ","page_number":342},
  {"content":"\r\n\r\n\r\nفصل بيست و هفتم - عوامل احتباس و تخليه\r\nدر مورد اين دو موضوع در فصل ويژهء احتباس و تخليه شرحى داده‌ايم . با مراجعه به آن فصل مىتوان علل را به آسانى دريافت ، پس بهتر است در آن تامل شود .\r\n\r\nفصل بيست و هشتم - سوء هضم و امتلاء\r\nسوء هاضمه ناشى از دو علت زير است :\r\n1 - عامل آن بيرونى است ، نظير حالتى كه با وجود عدم نياز بدن به رطوبت‌بخشى خوراك و آشاميدنى ، مواد رطوبت‌زاى ديگرى هم علاوه بر خوراك و آشاميدنى رطوبت‌بخش ميل كنيم ، در اين صورت مادهء رطوبت در بدن زياد مىشود و مزاج از تصرف رطوبت زائد تباه مىگردد . مثلا در حالتى كه كسى بعد از خوردن غذا به حد سيرى بلافاصله به حمام رود و مدت زيادى در آب بماند . همچنين از بازدارندهء تحليل مانند آسودن زياد و ورزش نكردن ، تخليه و زياده‌روى در خوردن و نوشيدن و عدم مراعات انتخاب انواع بهداشتى مواد ماكول و مشروب كه سوء هاضمه ببار مىآورد .\r\n2 - يا اينكه عامل سوء هاضمه درونى است ، مانند ناتوان بودن نيروى گوارش كه ياراى هضم ندارد و يا كم‌تلاشى نيروى دفع‌كننده و يا كم‌نيروئى نيروى ماسكه ( گيرنده ) كه در اين حالت خلطهائى محصور مىشوند و بيرون نمىروند و يا اينكه مجراها تنگ مىگردند .\r\n\r\nفصل بيست و نهم - علل ناتوانى اندامها\r\nناتوانى در سه حالت بر اندام روى مىآورد .\r\n1 - ناتوانى بر جرم اندام وارد مىشود .\r\n2 - نيروئى كه بر اندام كارفرماست به كاستى مىگرايد .\r\n3 - روحى كه نيروى فرمانفرماى اندام را در بر دارد كاهش مىيابد .\r\nعللى كه ويژه خود اندام است :\r\nالف - اندام يا در بدمزاجى شديدا گير كرده است ، بويژه اگر بدمزاجى ناشى از سردى باشد . سوء مزاج اگر از گرمى باشد در تباه گردانيدن مزاج روح همان كارى را انجام مىدهد كه سردى بر اثر سرد كردن انجام مىداد ، مثلا براى كسى كه در حمام زياد\r\n\r\n","description":"","footnote":"","page_name":" 259 ","page_number":343},
  {"content":"\r\n\r\nمىماند و غش مىكند روى مىدهد . بدمزاجى حاصل از خشكى بواسطه تراكمى كه دارد نمىگذارد نيروها نفوذ كنند . بدمزاجى ناشى از ترى ، اندام را به سستى مىكشاند و مجارى را بند مىآورد\r\nب - يا اينكه اندام به يك نوع بيمارى تركيبى گرفتار است و بويژه آن نوع بيمارى كه در ضمن آن در انسان درد آشكار نمىشود . بيمارى و درد از بيمارى عبارت است از كم تار و پودى و ترنجيدگى اعصاب اندام بيمار شده ، چنانچه بر اين راى باشيم كه كنش‌هاى طبيعى و ارادى همگى بوسيله اعصاب و درهم شدن و گرد هم آمدن رشتهء اعصاب است . هضم نيز به نگهدارى و گرفتن ( امساك ) تمام نياز دارد و اين كار به عهده رشته اعصاب است .\r\nليكن سببى كه ويژهء روح است : يا مربوط به سوء مزاج است و يا از تخليه‌اى است كه ويژهء روح است و روح را مىگدازد و يا از تخليه ويژهء غير روح پيروى مىكند و كاهش مىيابد .\r\nسببى كه ويژه نيروست و با كاهش نيرو ، ناتوانى بر اندام وارد مىسازد به اين قرار است :\r\nنيرو از كثرت كار ( كنش ) و تكرار آنها سست مىشود و در اين سست شدن روح نيز كه همراه نيرو است به سستى گرفتار مىآيد و علت بر علت مىافزايد .\r\nاز طرف ديگر اگر علل ناتوان شدن اندام را بشماريم و عواملى را به نظر آوريم كه هرچند دورند ليكن علت عوامل توان ربائى اندام هستند و مايه بدمزاجى از آنها منشاء مىگيرد ، در بين آنها برخى بدى آب و هوا و خوراك است مانند آب متعفن و دگرگون شده . برخى براى روح بيم‌آور هستند ، مانند پراكنده شدن نيروهاى سمى در هوا يا در بدن .\r\nعلاوه بر آنچه كه ذكر كرديم تخليه نيز عامل ضعف و ناتوانى است ، مثلا حالات خون‌ريزى ، اسهال ، بويژه بيرون ريختن خلطهاى رقيق ، تراوش مواد آبكى بر اثر بيمارى استسقاء كه در آن مقدار زيادى از آن بطور آنى بيرون مىتراود ، بستن ( دبيلهء ) زياد كه اگر خودبخود بتركد و يا چرك و جراحت زياد از آن روان شود ، عرق كردن زياد ، ورزش زياده از حد و . . .\r\nدردها نيز مزاج را تغيير مىدهند و روح را مىگدازند . برخى از دردها از سايرين موثرترند ، مانند درد دهانه معده كه خواه دردكشيدگى يا سوزندگى دهد و يا جزء اندام باشد و يا مانند هر دردى كه به اطراف قلب نزديك باشد ، مانند تب‌ها .\r\nتب‌ها بر اثر تحليل و تخليه ، به روح و بدن ناتوانى مىآورند و مزاج را تغيير مىدهند .\r\n\r\n","description":"","footnote":"","page_name":" 260 ","page_number":344},
  {"content":"\r\n\r\nگشاد شدن منافذ ريز سبب ضعف بر اثر گداختن مىگردد .\r\nگرسنگى زياد نيز موجب ضعف مىشود . و شايد بر اثر ضعيف شدن عضوى تمام بدن ضعيف گردد ، همچنانكه وقتى دهانه معده به آسيبى گرفتار آيد بدن نيز به ناتوانى مىگرايد .\r\nكسى كه قلب و مغزش از اندك آزارى بسيار تاثيرپذير است ، بر اثر كمترين سببى بيزارى نشان مىدهد ، متاثر مىشود و تحليل مىرود . و شايد كسى كه از بيمارىها رنج كشيده است به ضعف مبتلا گردد .\r\nممكن است برخى از اندامها بطور سرشتى از اندام ديگرى ناتوان‌تر باشد ، مانند شش و مغز . در چنين وضعى اندامى كه نيرومندتر آفريده شده است مواد زائد خود را بر اندام ناتوان تحميل مىكند . اگر مغز در چنان جاى بلندى قرار نداشت بر اثر اين عوامل با گرفتارىهائى روبرو مىشد كه خارج از تحمل آن بود و نيروئى در آن باقى نمىماند .\r\nهمه اين‌ها را بدان .\r\n\r\n","description":"","footnote":"","page_name":" 261 ","page_number":345},
  {"content":"\r\n\r\n\r\nتعليم سوم - عرض‌ها و علائم\r\nكه مشتمل بر يازده فصل و دو جمله است .\r\n\r\nفصل اول - كليات دربارهء عرض‌ها و علائم\r\nعرض‌ها ( روىآوردها ) و علائم كه يكى از سه حالت مذكور ( در فصل پيش ) را نشان مىدهند از سه قسم خارج نيستند :\r\n1 - راهنماى حالتى هستند كه فعلا موجود است . جالينوس گويد : تنها بيمار است كه از آن سود مىبرد كه چه كارى بايد انجام دهد .\r\n2 - علامتى كه دلالت بر گذشته دارد . بگفتهء جالينوس تنها طبيب است كه از آن بهره مىبرد ، زيرا وى از بروز چنين نشانه‌اى پيشرفت خود را در حرفهء طب مىبيند و بيمار به اندرز او بيشتر اعتماد مىكند .\r\n3 - علامتى كه خبر از حالتى در آينده مىدهد . بعقيده جالينوس هم بيمار و هم طبيب از آن بهره مىگيرند ، چه طبيب آن را دليل پيشرفت خود در شناسائى بيمارى مىشمارد و بيمار مىفهمد كه از چه دستورى بايد پيروى كند .\r\n\r\nعلائم تندرستى :\r\nبرخى از اين علائم دلالت بر اعتدال مزاج دارد كه در جاى خود آن را ذكر خواهيم كرد ، بخشى نيز درستى و بهنجارى تركيب را مىرساند و آن بر سه وجه است :\r\nالف - نشانه‌هاى گوهرى ( اصلى ) ، كه در آن سرشت و حالت و اندازه و عدد بر وفق مراد است و در اين زمينه به تفصيل بحث كرده‌ايم .\r\nب - علائم عرضى ( روىآوردى ) مانند زيبائى و خوش‌هيكل بودن .\r\nج - علائم تمامى ( درستكارى ) كه عبارت است از درستى در انجام كارها و انجام كار در حد كمال و تمام . هر اندامى كه وظيفهء خود را صحيح انجام داد اندامى است سالم و درست .\r\n\r\n","description":"","footnote":"","page_name":" 262 ","page_number":346},
  {"content":"\r\n\r\nليكن علائمى كه مىتوانيم بوسيله آنها از كنشهاى اندام‌هاى اصلى آگاه شويم بقرار زير است :\r\nالف - حالت و كيفيت مغز را مىتوان از كنش‌هاى ارادى ، كنش‌هاى حسى و كنش‌هاى پندارى ( توهمى ) شناخت .\r\nب - كيفيت حالت قلب را از روى نبض و تنفس مىتوان تشخيص داد .\r\nج - كيفيت كبد را از مدفوع و ادرار مىتوان دريافت ، چه كسى كه كبدش ناتوان گردد مدفوع و ادرار او به خونابه ( آبى كه گوشت تازه در آن شسته باشند ) مىماند .\r\n\r\nعلائم بيمارى :\r\nعلائم بيمارى نيز بر سه وجه است :\r\nالف - بخشى از اين علائم خود بيمارى را مىرساند مانند اختلاف سرعت نبض در بيمارى تب كه نشان‌دهندهء خود بيمارى تب است .\r\nب - برخى نيز علائم بيمارى موضعى را مىنماياند ، همچنانكه اگر دردى در اطراف سينه باشد و نبض اره مانند بزند دليل آن است كه ورمى در غشاء حجاب پيدا شده است .\r\nيا اگر نبض موجدار باشد حاكى از وجود ورم در جسم ريه است .\r\nج - برخى نيز عامل بيمارى را نشان مىدهد مانند علائم امتلاء كه بحسب انواع آن نشانه‌هاى ويژه‌اى وجود دارد .\r\n\r\nعرض‌ها ( روىآوردها )\r\nعرض‌ها به سه دسته تقسيم مىشوند :\r\n1 - عرض‌هاى موقت كه با بيمارى شروع مىشوند و همراه آن از بين مىروند ، مانند تب شديد ، درد تيركش ، تنگى نفس ، سرفه و نبض اره‌اى كه با ذات الجنب همراه هستند .\r\n2 - عرض‌هائى كه وقت معينى ندارند ، گاهى پيرو بيمارى و زمانى دور از بيمارى هستند ، مانند سردرد ناشى از تب .\r\n3 - عرض‌هائى كه در پايان كار پديد مىآيند ، مانند علائم بحران ، علائم پختگى و رسيدن ( نضج ) و علائم از كار افتادگى . اين علائم غالبا در بيماريهاى شديد ديده مىشوند .\r\n\r\n","description":"","footnote":"","page_name":" 263 ","page_number":347},
  {"content":"\r\n\r\n\r\nعلائم ( نشانه‌ها )\r\nمحل بروز علائم يا سطح اندام است و آن يا از حس‌شدنىهاى ويژه‌اى سرچشمه مىگيرد ، مانند حالات رنگ و حالات بسودنى چيزهاى سخت و نرم و گرم و سرد و از اين قبيل . . .\r\nو يا از حس‌شدنيهاى مشترك كه از سرشت اندام و حالت اندام و جنبشها و آرامشهاى اندام درك مىشوند .\r\nبرخى از علائم كيفيت درون را نمايان مىكند ، مانند پريدن ( اختلاج ) لب كه دليل بيش و كمى و چندىوچونى اندازهء استفراغ ( قى ) است .\r\nعده‌اى ديگر نيز از كيفيت اندامهاى درونى خبر مىدهند ، مثلا كوتاهى انگشتان دليل كوچكى كبد است .\r\nاز مشاهده براز ( مدفوع ) كه ممكن است سياه ، سفيد و يا زرد باشد مىتوان به كيفيت درون پى برد .\r\nاز طريق گوش دادن يعنى مثلا با شنيدن صداى قرقر شكم كه باد در آن پيچيده است و يا سوء هضم موجود است مىتوان به آن حالات پى برد .\r\nاز طريق بويائى و چشائى و از اين قبيل . . . نيز مىتوان علائمى بدست آورد .\r\nبينائى و حس‌شدنيهاى مشترك در تشخيص شركت دارند مثلا ديدن كوژى ناخن به تشخيص بيمارى سل و دق كمك مىكند .\r\nاز حس كيفيت سطح بدن مىتوان به حالت درونى پى برد مانند اينكه سرخى گونه به تشخيص بيمارى ذات الريه و كوژ شدن ناخن به تشخيص قرحه شش كمك مىكند .\r\nاما علائمى كه از راه جنبش و آرامش به آنها پى مىبريم به توضيح زياد نياز ندارند و ما آنها را به تفصيل ذكر خواهيم كرد .\r\nعلائمى كه در آرامش و سكون بدست مىآيند عبارتند از سكته ، صرع ، غش ، فالج « 56 » .\r\nعلائم حركتى مانند فراشا ، لرزه تب ، سكسكه ، عطسه ، خميازه ، كش دادن بدن ( تمطى ) ، سرفه ، پريدن اندام ( اختلاج ) ، ترنجيدن در آغاز پيدايش تشنج .\r\n\r\n\r\n","description":"","footnote":"\r\n( 56 ) - نسخه انگليسى : « در حالاتى كه كاهش فعاليت ديده مىشود ، عبارتند از سكته ، صرع سنكوپ و فالج »\r\n","page_name":" 264 ","page_number":348},
  {"content":"\r\n\r\nبرخى از اين علائم از كنش طبيعت اصلى هستند مانند سكسكه . برخى بر اثر عارضه‌هائى بر طبيعت هستند مانند ترنجيدن و لرزش . عده‌اى از اراده سر مىزنند مانند بيتابى و پهلوبه‌پهلو شدن و سرانجام برخى نيز در بين ارادى و طبيعى مشتركند مانند سرفه و ادرار . در بين علائم اخير ، در عده‌اى اراده بيشتر از طبيعت دخالت دارد مانند سرفه و در عده‌اى علائمى كه از طبيعت پديد مىآيند و اراده‌اى در آنها در كار نيست ، يا حس آن را خبر مىدهد مانند فراشا ( قشعريره ) و يا حس از آن خبر نمىدهد ، زيرا احساس نمىشود ، مانند اختلاج ( پريدن اندام ) .\r\nاين جنبشها از لحاظ كيفيت و كميت اختلاف دارند . برخى از آنها بخودىخود از سايرين نيرومندترند مانند سرفه كه از لحاظ اختلاج ( پريدن ) نيرومندتر است . برخى ديگر جنبش‌دهنده‌هاى بيشتر دارند . مثلا عامل جنباننده عطسه بيشتر از سرفه نيرومند است ، زيرا سرفه از تحريك اندام‌هاى سينه پديد مىآيد ولى در حركت دادن عطسه اندام‌هاى سر و سينه در كارند .\r\nحركات از لحاظ خطر « 57 » نيز متفاوتند ، چنان كه سكسكه خشك از سرفه با خطرتر است هرچند سرفه شديدتر باشد .\r\nممكن است تفاوت حركت در تفاوت ابزارى باشد كه طبيعت بوسيله آن حركت را ايجاد مىكند و در اين صورت آن ابزار طبيعى يا اصلى است مانند ماهيچه‌هاى شكم كه موجب حركت درد در شكم مىباشند و يا اينكه آن ابزار جزء طبيعت نيست و بيگانه است مانند هوا كه سرفه را پديد مىآورد . و يا اينكه حركت ناشى از اختلاف اندام منشاء است مانند سرفه و تهوع . اين اختلاف ممكن است در نيروى كار باشد همچنانكه ، منشاء اختلاج اندام طبيعى است و منشاء سرفه نفسانى . و يا در ماده باشد همچنانكه سرفه از ماده غليظ است و اختلاج از باد .\r\nعلائمى كه ذكر شد يا غالبا از سطح اندام‌ها خبر مىدهند و يا از درون آنها ، مانند سرخى گونه در ذات الريه و يا علائمى كه بيماريهاى درونى را نشان مىدهند .\r\nبراى نتيجه‌گيرى از علائمى كه دلالت بر بيماريهاى درونى دارند ، طبيب بايد اولا در شناسائى همهء اندامها بصيرت داشته باشد و بداند كه گوهر هر عضوى از چيست ؟ آيا گوشتى است يا غير گوشتى و اين علامت چگونه از آن سر زده است ، مثلا بايد بداند فلان\r\n\r\n\r\n","description":"","footnote":"\r\n( 57 ) - خطر حركات مورد نظر مانند سرفه ، عطسه و يا سكسكه در طب جديد نيز همانند طب قديم مورد توجه قرار گرفته است و با توجه به شدت و ضعف موارد مذكور ممكن است عوارض يا خطراتى همراه آن باشد ، مثلا در هنگام بروز سرفه‌هاى شديد در اشخاص پيرى كه مبتلا به استئوپروز هم هستند شكستگى دنده‌ها ديده شده است .\r\n","page_name":" 265 ","page_number":349},
  {"content":"\r\n\r\nورم در چنان صورتى ، در اين اندام است يا در اندام ديگر ، يعنى اينكه شكل ورم با شكل اندام متناسب است و يا غير متناسب ؛ و نيز بايد بداند كه اين اندام آمادگى پذيرفتن چيزى را دارد كه در خود نگاهدارد يا نه ؟ مثلا صائم هر چيز كه بر او وارد آيد آن را مىلغزاند . و اگر دانست كه اندام مورد نظر چيزى را در خود نگهميدارد . و چيز ديگرى را لغزش مىدهد ، بايد بداند كه كدام چيز را نگهميدارد و كدام را مىلغزاند . ضمنا جاى نگهدارى يا لغزيدن را نيز بشناسد و آنگاه جاى احساس درد و يا ورم را تعيين كند كه آيا بر خود اندام وارد است و يا از اندام ديگرى است و يا اندام بيمار با اندام ديگرى در بيمارى مشترك است و بداند كه مادهء بيمارى از خود آن اندام تراوش كرده است و يا از اندام شريك آن . و اگر اين ماده از خود آن تراوش كرده است از گوهر خود اوست و يا اينكه آن اندام فقط محل عبور ماده است و ماده از اندام ديگر به آن رسيده است . سرانجام بايد بداند كه مادهء بيمارىآور چيست ؟ و آيا با تخليه مىتوان از آن نجات يافت ؟ و نيز طبيب بايد كنش اندام را بشناسد تا بيمارى را نيز بشناسد و بداند چه آسيبى بر كنش اندام وارد آمده است . همه اين مطالب را مىتوان در علم تشريح بدست آورد .\r\nهر طبيبى كه به معالجهء بيمارىهاى اندام‌هاى درونى مىپردازد بايد قبل از هر چيز علم تشريح بداند و بعد از آن جهت تشخيص بيماريهاى درونى به شش دستور زير نيازمند است :\r\n1 - از زيان‌آورى كنشهاى اندام باخبر باشد . و تو قبلا كيفيت و كميت و علامتهاى اوليه و ماندگار را دانسته‌اى .\r\n2 - مواد تخليه‌اى را بشناسد و علائم پايدار را بداند . واجب نيست كه علامتهاى اوليه را در ابتدا درك كند ، زيرا علامتهاى پايدار همواره گواه راستين بر وجود بيمارى است ، اما علامتهاى اوليه بوسيله پخته نشدن شناخته مىشوند .\r\n3 - بايد از كيفيت درد ، بيمارى را تشخيص دهد .\r\n4 - از ورم بنوع بيمارى پى برد .\r\n5 - از حالت شخص بيمار ، درد را بشناسد .\r\n6 - بيمارى را از عوارض ظاهرى و متناسب با حالت بيمارى مشخص كند و توجه كند كه علائم و عوارض اوليه باشند و نه پايدار ( دائمى ) .\r\nبگذار هريك از اين علائم و وسيلهء تشخيص آنها را شرح دهيم :\r\n\r\n","description":"","footnote":"","page_name":" 266 ","page_number":350},
  {"content":"\r\n\r\n\r\nكنش‌ها :\r\nاگر كنش‌هاى اندام غير طبيعى باشند معلوم مىشود كه قواى آن را گزندى وارد شده است « 58 » و هرگاه قوا آسيب ببينند بيمارى بر اندام عارض مىشود . آسيب ديدن كنش‌ها بر سه وجه ظاهر مىشود :\r\nالف - يا كنش اندام كاهش مىيابد ، مثلا چشم كم‌سو مىشود و آنگاه نزديك بين مىگردد و ديدنىها را چنان كه بايسته است نمىبيند . و يا اگر معده ناتوان گردد ، مواد را كمتر و دشوارتر و سست‌تر هضم مىنمايد .\r\nب - يا اينكه اندام تغيير كنش مىدهد ، همچنانكه چشم چيزى مىبيند كه در واقع نيست و يا چنان نمىبيند كه هست و يا معده غذا را تباه مىگرداند و بدهضم مىشود .\r\nج - يا اينكه اندام كنش خود را به كلى از دست مىدهد ، همچنانكه چشم ديگر بينائى ندارد و معده ديگر چيزى را هضم نمىكند .\r\nعلائم تخليه و احتباس :\r\nاين علائم را به چند وجه مىتوان درك كرد :\r\n1 - امتلاء غير طبيعى : مثلا در حالتى كه چيزى بايد دفع شود ، متوقف مىگردد . دفع ادرار و براز را مىتوان بعنوان مثالى در اين باب ذكر كرد .\r\n2 - تخليهء غير طبيعى : اين نوع تخليه يا از گوهر اندام است و يا از آن نيست :\r\nتخليه‌اى كه از گوهر اندام است سه وجه دارد :\r\n\r\n\r\n","description":"","footnote":"\r\n( 58 ) - در كنترل فعاليتهاى اعضاى بدن دو عامل عمده يعنى سيستم عصبى بدن و غدد مترشحه داخلى داراى نقش اساسى مىباشند .\r\nدستگاه عصبى بدن تحريكات رسيده از اعضاى حسى گوناگون را دريافت كرده ، پس از تنظيم آنها در جهت كارى كه براى بدن لازم مىباشد آنها را درهم تلفيق مىكند و هم‌آهنگ مىسازد .\r\nدر انجام اعمال انعكاسى ، قوس انعكاسى با سه قسمت اصلى آنكه عبارت از بخش گيرنده ، بخش هدايت‌كننده و بخش اجراكننده مىباشد از اهميت ويژه‌اى برخوردار است . در حقيقت قسمت گيرنده تحريكات عصبى اوليه را مىگيرد و از راه سيستم هدايت‌كننده به بخش اجراكننده مىرساند .\r\nاگر در هريك از اين قسمت‌ها اختلالى ايجاد شود - همانطور كه در قانون به آن اشاره شده است - كنش اندام غير طبيعى خواهد شد .\r\n","page_name":" 267 ","page_number":351},
  {"content":"\r\n\r\nالف : يا از خود گوهر اندام است ، مانند گلوى پر از بلغم كه نشان‌دهندهء خوره ( تاكل ) در قصبه الريه « 59 » است .\r\nب : يا از اندازه‌اش نمايان است ، مانند پوسته‌هائى كه در بيمارى ( سحج ) نمايان است ، چنانچه پوسته ستبر و كلفت « 60 » باشد دليل بر ابتلاى روده‌هاى بزرگ و اگر پوسته نازك « 61 » باشد نشانهء ابتلاى روده باريك به قرحه است .\r\nج : يا از رنگ آن نمايان است ، مانند ته‌نشست قشرى قرمز كه دليل بر بيمارى در اندام هاى گوشتى مانند كليه است و اگر ته‌نشست قشرى سفيدرنگ باشد نشان‌دهندهء بيمارى اندام عصبى مثانه است .\r\nعلائمى كه از گوهر اندام‌ها نيستند و عرضى مىباشند بر چند قسمند :\r\n1 - حالتى كه در آن چيزى نبايد دفع شود و ليكن بيرون مىريزد . مثلا خون و خلطهاى نيك و سالم كه ممكن است بيرون بريزند .\r\n2 - حالتى كه غير طبيعى است ، مانند خون تباه كه خواه عادتا بيرون ريختنى باشد و خواه نباشد .\r\n3 - حالتى كه از گوهر دور و غير طبيعى است مانند سنگ مثانه .\r\n4 - حالتى كه از لحاظ اندازه غير طبيعى و از لحاظ دفع طبيعى است و « اندازه » كمتر و يا بيشتر از حد لازم است مانند دردى ادرار كه ممكن است كمتر و يا بيشتر از حالت عادى باشد .\r\n5 - حالتى كه مواد بيرون ريختنى هستند و دفع مىشوند ولى كيفيت آن‌ها تغيير مىيابد ، مانند حالتى كه در آن براز و ادرار سياه مىشوند .\r\n6 - يا اينكه مواد بيرون ريختنى است و بيرون مىريزد ، ولى راه طبيعى را تغيير مىدهد ، مانند براز در بيمارى ايلاوس كه در آن براز از بالا بيرون مىجهد .\r\n\r\n\r\n","description":"","footnote":"\r\n( 59 ) - در نسخه انگليسى بجاى خوره ( تاكل ) در قصبة الريه ، « زخم ( قرحه ) قصبه الريه » آمده است .\r\n( 60 ) - در نسخه انگليسى بجاى پوستهء ستبر و كلفت نوشته شده است : « موكوز غليظ » .\r\nموكوز  Mucus  به معناى ماده ترشحى غدد مخاطى است\r\n( 61 ) - در نسخه انگليسى بجاى پوسته نازك عبارت  Thire Mucus  ( موكوز رقيق ) آمده است .\r\n","page_name":" 268 ","page_number":352},
  {"content":"\r\n\r\nتشخيص بوسيله درد : علائم بيمارى را كه مىتوان از روى درد به آنها پى برد بر چند وجه است .\r\n1 - از محل درد مىتوان تشخيص داد . مثلا اگر درد در اطراف راست بدن باشد معلوم مىشود بيمارى در كبد و اگر در طرف چپ باشد بيمارى در طحال است « 62 » .\r\n2 - نوع درد عامل خود را همراه دارد . همانطور كه در بحث علل بيان كرديم ، اگر بعنوان مثال سنگينى « 63 » روى دهد ، بيمارى در اندام بيحس است و يا اندام حس را از دست داده است .\r\nكش‌دهندگى دلالت بر ماده زياد و سوزناكى « 64 » دلالت بر ماده تند دارد .\r\nتشخيص بوسيله ورمها :\r\nتشخيص علائم درد بوسيله ورمها بر چند وجه است :\r\n1 - بروز علامت يا از گوهر ورم است مثلا سرخى رنگ گواه بر صفرا و سختى گواه بر سوداء است .\r\n2 - از محل ورم مىتوان علائم را تشخيص داد ، همچنانكه اگر ورم در طرف راست « 65 » باشد دلالت بر درد كبد دارد و اگر در طرف چپ « 66 » باشد نمايانگر بيمارى در اطراف طحال است .\r\n\r\n\r\n","description":"","footnote":"\r\n( 62 ) - در نسخهء انگليسى بجاى طرف راست بدن « طرف راست قفسه سينه » ذكر شده است . در اينجا درد طرف راست را مربوط به كبد دانسته است درصورتىكه اگر جملهء مذكور در متن انگليسى را مورد نظر قرار دهيم كه از طرف راست قفسه سينه نام برده است به ديد وسيع ابن سينا در اين‌باره پى مىبريم زيرا پزشكى جديد هم اين امر را تأييد مىنمايد كه عفونت‌هاى كبدى از جمله آبسه‌هاى كبدى واكينوكوك كبدى مىتوانند در ديافراگم طرف راست متمركز شده و حتى در بعضى موارد به داخل قفسه سينه نفوذ كنند و ايجاد درد در طرف راست قفسه سينه نمايند .\r\n( 63 ) - در نسخهء انگليسى : « بعنوان مثال درد مبهم بعضى اوقات دلالت مىكند بر ابتلاى يك عضو بىحس يا عضوى كه مىخواهد بر اثر بيمارى بىحس شود . »\r\n( 64 ) - در نسخهء انگليسى : « درد فشاردهنده و انفجارى  ( Bursting Pain )  دلالت بر افزايش ماده موضى دارد » . « درد سوزاننده دلالت بر سوزندگى يا تندى ( تحريكى ) ماده مرضى دارد » .\r\n( 65 ) - در نسخهء انگليسى بجاى طرف راست بخش تحتانى ، « طرف راست قفسه سينه » ذكر شده است كه با توجه به اصول پزشكى طب جديد در ارتباط با عوارض كبدى كه مىتواند در چنين حالتى ايجاد درد در قفسه سينه نمايد منطقىتر به نظر مىرسد .\r\n( 66 ) - در متن انگليسى بجاى طرف چپ بخش تحتانى ، « طرف چپ قفسه سينه » ذكر شده است .\r\n","page_name":" 269 ","page_number":353},
  {"content":"\r\n\r\n3 - از شكل ورم مىتوان به نوع بيمارى پى برد : اگر شكل ورم هلالى « 67 » باشد بيمارى در كبد ، اگر دراز باشد بيمارى در ماهيچهء زير ورم است « 68 » .\r\n\r\nتشخيص بوسيله وضع و حالت :\r\nتشخيص از روى حالت يا از جايگاه‌ها ( مواضع ) است و يا از مشاركه‌ها . اگر از جايگاه‌ها باشد آشكار است و اگر از مشاركه‌ها باشد نظير دردى كه در انگشت احساس مىشود ، يا از عوامل پيشين است و يا اينكه ششمين زوج از زوج اعصاب گردن آسيبى ديده است .\r\n\r\nفصل دوم - علائم بيمارىهاى منفرد و مشترك\r\nاز آنجا كه برخى از بيماريها فقط از يك اندام شروع مىشود و برخى مشتركا دو اندام را در بر مىگيرد ، مانند بيمارى سر و معده كه باهم پيش مىآيند ، مقتضى است كه مرز بين اين دو نوع بيمارى را تعيين كنيم :\r\nمىگوييم : بايد دقت كرد كه كدام يك از بيماريها اول پديد آمده است . آنچه اول ظاهر شده است بايد بيمارى اصلى محسوب شود و بيماريهاى بعدى را بايد بيمارى مشترك منظور داشت . همچنين بايد دقت كرد كه كداميك از اين دو بيمارى بعد از زائل شدن ديگرى مىپايد . بيمارى پايدارتر را بايد بيمارى اصلى و ناپايدارتر را بيمارى مشترك شمرد ، عكس آن را بايد عكس اين دانست . به نظر مىآيد ، بيمارى مشترك كه بعد از بيمارى اولى پديدار شده است با آرامش اولى آرامش مىيابد . شايد اين نظر صحيح نباشد چون ممكن است سبب اصلى بيمارى در آغاز حس نشود و دردى نداشته باشد ولى بعد از آنكه بيمارى كه با آن مشترك است ظاهر شد آن‌وقت زيانش محسوس گردد . در واقع و در حقيقت بيمارى مشترك بعد از اولى آمده است . اگر مرض مشترك و روىآور را با بيمارى اصلى يكى بدانيم و يا فقط روىآور را درك كنيم و اصلى را ناديده بگيريم در اشتباه خواهيم بود . براى پرهيز از اين اشتباه طبيب بايد عالم تشريح باشد و اندام‌هاى مشترك را خوب بشناسد . آسيبى كه بر هريك از اندام‌ها وارد مىشود چه آن اندام حساس باشد و چه غير حساس بايد بر طبيب روشن باشد . وى بايد در بازداشتن سير بيمارى كوشش كند ولى نبايد تا\r\n\r\n\r\n","description":"","footnote":"\r\n( 67 ) - در نسخهء انگليسى بجاى « اگر شكل ورم هلالى باشد » ، آمده است : « اگر شكل ورم هلالى و در طرف راست شكم باشد » .\r\n( 68 ) - در نسخهء انگليسى بجاى جملهء « بيمارى در ماهيچه زير ورم است » نوشته شده است : « بيمارى در عضلات شكمى جلو كبد مىباشد » .\r\n","page_name":" 270 ","page_number":354},
  {"content":"\r\n\r\nموقعى كه بررسى زياد نكرده است و نمىداند كه چه عوارضى از اين بيمارىها در آتيه روى خواهد داد دربارهء اصلى بودن بيمارى حكم كند . بايد راجع به علائم بيمارىهائى كه ممكن است در اندام‌هاى مشترك با اندام دردمند پديد آيد از بيمار پرسش‌هائى به عمل آورد ، چه شايد اندام بيمار حساس نباشد و يا درد آشكارى نداشته باشد و يا عوارضى در كار نباشد .\r\nليكن ممكن است كه حوادثى غير محسوس بر اندام روى آورد و بيمار از آن بى خبر باشد و فكر كند كه اين روىآوردهاى غير محسوس از آثار آن بيمارى دور است . در اين حالت فقط دانش آن طبيب است كه اصل را درمىيابد .\r\nبهتر آن است كه طبيب در زبان كنش‌ها دقت كند . اگر آن زيان‌ها سابقه دارند بايد حكم كند كه بيمارى مشترك است و بداند كه برخى از اندام‌ها ديرتر از اندام‌هاى ديگر بيمارىپذير هستند . در اكثر حالات ، سر از لحاظ بيمارى با معده مشترك است و عكس آن كمتر اتفاق مىافتد .\r\nاينك ما براى تو نشانه‌هاى مزاج اصلى و مزاج عرضى را بطور كلى شرح مىدهيم و آنچه ويژهء تك‌تك اندام‌هاست در جاى خود خواهد آمد . در زمينهء بيمارىهاى تركيبى هر آنچه آشكار است بوسيلهء حس درك مىشود و آنچه درونى است ، بجز بيمارىهاى امتلاء و سده و اورام و جدائىانداز را به زحمت مىتوان در يك گفتار عمومى حصر كرد . همچنين مشكل است كه بيمارى امتلاء و سده و ورم و جدائىانداز را دربارهء تك‌تك اندامها و در محدودهء يك گفتار آورد . پس بهتر آن است كه اين بحث‌ها را به گفتارهاى تفصيلى احاله نمائيم .\r\n\r\nفصل سوم - تشخيص حالات مزاجى\r\nشناسائى حالات مزاج مبتنى بر ده دستور است .\r\n1 - بسودن ( لمس كردن ) : مقياس مزاج براى سرزمين‌هاى معتدل معلوم است . در معاينهء يك فرد او را بوسيلهء لمس معاينه مىكنند . اگر حالت شخص در اين لمس كردن با مقياس معتدل برابر باشد مزاج او را معتدل مىشمارند . اما اگر معاينه‌كننده خود معتدل المزاج باشد و در ضمن معاينه ، گرمى يا سردى و يا سختى و يا زبرى بيشتر از وضع طبيعى را حس كند و در پيدايش اين حالات تاثيرات خارجى مانند هوا ، شست‌وشو ، شنا و غيره در كار نباشند و زبرى يا نرمى را از حد لازم خارج كرده باشند ، چنين مزاجى نامعتدل معرفى مىگردد . از نرمى و زبرى و خشكى ناخن‌ها مىتوان به چگونگى مزاج پى برد آن هم به شرطى كه عوامل خارجى در كار نباشند . ليكن نتيجه‌گيرى از نرمى و سختى موقعى صحيح است كه گرمى و سردى در حال اعتدال باشند و گرنه بسيار ممكن است كه گرمى\r\n\r\n","description":"","footnote":"","page_name":" 271 ","page_number":355},
  {"content":"\r\n\r\nزياده از حد اعتدال - كه كارش گداختن است - سختى و زبرى را به چنان حالت نرمى درآورد كه پندارى نرم و تر مزاج است . همچنين شايد سردمزاجى بيش از اعتدال - كه كارش انجماد است - سخت را چنان نشان دهد كه خشك است . مثال براى اين دو حالت وضع برف و پيه است ؛ برف از آنجا كه انجمادكننده است و پيه از آن جهت كه غليظ است .\r\nبيشتر سردمزاج‌ها بويژه اگر لاغر باشند ، بدن نرم دارند زيرا نارسائى و خامى « 69 » در آنها زياد است .\r\n2 - تشخيص بوسيله گوشت و پيه :\r\nاگر ماهيچه‌ها زياد باشد دليل رطوبت و گرمى و گواه بر وجود نوعى چسبندگى « 70 » است . اگر گوشت كم باشد و پيهى همراه نداشته باشد ، نشان‌دهندهء خشكى و گرمى است .\r\nليكن چربى و پيه هميشه نشانهء سردى هستند و در اين حالت نوعى فروهشتگى نيز موجود است . اگر همراه پيه و چربى در جسم ، رگها به تنگى گرايند و خون كاهش يابد و شخص مورد نظر در هنگام گرسنگى بسبب بند آمدن خون غريزى كه بايد احتياج غذائى اندام‌ها را برآورد ، به حالت لاغرى درآيد معلوم مىشود كه مزاجش سرشتى و طبيعى است و اگر اين نشانه‌ها در بين نباشند معلوم مىگردد كه مزاج وى عرضى و اكتسابى است . كمى چربى و پيه دلالت بر حرارت دارد ، زيرا مادهء چربى و پيه زادهء چربى خون است كه سردى آن را بند آورده است و ازاين‌رو است كه چربى بر كبد كم و بر روده‌ها زياد است . مادهء پيه و چربى بر قلب بيشتر از آن است كه بر كبد است و اين نه براى مزاج و شكل است بلكه مربوط به خود مادهء نامبرده است كه طبيعت در ايجاد آن حكمتى منظور داشته است .\r\nانعقاد و بند آمدن پيه و چربى در بدن قابل كم و زياد شدن است و بستگى با كم و زياد بودن حرارت دارد . تنى كه پرگوشت است و چربى و پيه زياد ندارد ، بدنى است گرم و مرطوب . تن پرگوشت و كم‌چرب و كم‌پيه دليل بر وجود رطوبت زياده از حد لازم است .\r\nاگر پيه و چربى در بدن پرگوشت زياده از حد لازم باشد ، دليل بر رطوبت و سردى بيش از اندازه است و چنين بدنى سرد و تر مزاج است . بدن خشك و بدن سردمزاجان از لحاظ سستى و تنبلى در درجه اول است و بعد از آن بدن‌هاى گرم و خشك و سپس بدن‌هاى خشك‌مزاج واجد گرمى و سردى معتدل قرار دارند . بعد از همه آنها گرم‌مزاجانى كه از لحاظ ترى و خشكى معتدلند قرار مىگيرند .\r\n\r\n\r\n","description":"","footnote":"\r\n( 69 ) - در نسخهء انگليسى بجاى « نارسائى و خامى » نوشته شده است : « نارسائى و خامى اخلاط »\r\n( 70 ) - در نسخهء انگليسى بجاى چسبندگى ، « استوارى و استحكام » آمده است .\r\n","page_name":" 272 ","page_number":356},
  {"content":"\r\n\r\n3 - معاينهء مو نشانه‌هايى بدست مىدهد :\r\nسرعت رشد و نمو ، سستى نشو و نما ، كمى ، باريكى ، ستبرى ، صافى ، تجعد ، و رنگ مو همه مبتنى بر دلايلى هستند كه مىتوان در هنگام معاينه از آنها سود جست .\r\nسرعت در نمو مو : اگر مو بسرعت نمو كند دليل بر آن است كه بدن زياد مرطوب نيست و تا اندازه‌اى به خشكى گرايش دارد . ولى گرمى و سردى بدن را از نشانه‌هائى كه سابقا ذكر كرديم مىتوان تشخيص داد . هرگاه گرمى و خشكى گرد هم آيند موى در رستن سريع و از لحاظ مقدار زياد و از حيث حالت ستبر مىشود ، زيرا فزونى مقدار بر اثر گرمى و ستبرى موى دليل بر زياد بودن مادهء دودى است . اين حالت در جوانان موجود است و در خردسالان وجود ندارد ، زيرا مادهء خردسالان بخارى است و دودى نيست .\r\nسستى در رستن مو : سستى در نمو موى و يا از رويش افتادن آن دليل بر دو حالت است : يا خون بدن در محل رستنگاه موى اصلا موجود نيست و يا مزاج بسيار تر است .\r\nبايد عكس هر دو حالت سرعت و كاهش در رويش موى را از ضد علائم استنباط كرد .\r\nشكل مو : تجعد مو دلالت بر گرمى و خشكى مزاج است ، چه گرمى و خشكى مزاج براى تغيير يافتن آمادگى دارند و شايد از پيچدار بودن منافذ و مسامات بدن باشد كه بدون تغيير مىماند . صاف بودن موى دلالت بر حالت عكس سبب‌هاى مجعد بودن آن را دارد .\r\nرنگ موى : موى سياه دليل گرم‌مزاجى ، موى سرخ مايل بزرد ( اصهب ) دليل سرد مزاجى و موى طلائى و سرخ دليل بر اعتدال مزاج است . موى سپيد يا دليل بر رطوبت و سردى است همچنانكه در پيران صادق است و يا دليل بر خشكى شديد است كه قابل قياس است با مواقع كم‌بارانى كه در رستنىها رنگ سبز به سفيدى مىزند . شايد هم موى بر اثر بيمارى خشك‌كننده سپيد گردد . سپيد شدن موى بعقيده ارسطو تغيير آن به رنگ بلغم است و بعقيدهء جالينوس كفك آوردن غذائى است كه به سوى مو مىرود كه اگر سرد باشد و در منافذ ريز پوست به سستى حركت كند ، موى به سپيدى روى مىآورد .\r\nاگر در هر دو نظريهء مذكور دقت كنيم مىبينيم كه هر دو بهم نزديكند ، زيرا سبب پيدا شدن بلغم و علت سپيدى كفك يكى است و اين را در رشته علم طبيعى مىتوان يافت .\r\nمع‌ذلك بايد در نظر داشته باشيم كه مناطق مسكونى و آب و هوا بر رنگ موى تاثير دارند و نبايد حتما موى برنگ طلائى باشد تا بر اعتدال مزاجش گواهى دهد و يا براى اثبات گرم‌مزاج بودن يك اسلاو به موى سياه نيازمند باشيم .\r\nمراحل عمر نيز در كيفيت مو دخالت دارد : جوانان همانند جنوبىها و خردسالان نظير شمالىها و نوپيران در حالت فىمابين بشمار مىآيند . انبوهى مو در خردسالان دليل بر آن است\r\n\r\n","description":"","footnote":"","page_name":" 273 ","page_number":357},
  {"content":"\r\n\r\nكه در زمان بزرگ شدن داراى مزاج سودائى خواهند بود . انبوهى مو در پيران گواه بر وجود مزاج سودائى است .\r\n4 - علائم رنگ پوست :\r\nسپيدى پوست دليل بر نبودن خون و يا كمبود آن است و همراه سردمزاجى است .\r\nاگر سردمزاجى نباشد ، كمبود و يا نبودن خون همراه گرمى و خلط صفرائى است كه بر اثر آن رنگ پوست زرد مىگردد .\r\nسرخى رنگ پوست دليل بر زيادى خون است و گرمى مزاج را مىرساند .\r\nزردى و رنگ زرد مايل بسرخ دلالت بر گرمى زياد دارند ، ليكن زردى بيشتر دليلى بر وجود زهره ( مراره ) است و زردى همراه سرخى دليل خون و خون مرارى است . ممكن است در زردى پوست مرارى در كار نباشد و اين رنگ فقط دليل كم‌خونى باشد . اين حالت در بدن كسانى كه تازه از بيمارى برخاسته‌اند ديده مىشود .\r\nپژمردگى رنگ پوست و از زردى به سياهى زدن آن نشانهء اين است كه سردى شديد خون را كم كرده است و اين خون كم هم يخيده است ، در نتيجه زردى آن به سياهى زده است و رنگ را تغيير داده است .\r\nرنگ اسمر ( سياهى كه به زردى مىزند ) پوست دليل بر گرم مزاجى است .\r\nپوست داراى رنگ بادنجانى دليل بر سردمزاجى و خشك‌مزاجى است زيرا اين رنگ نتيجه سوداى خالص است .\r\nرنگ گچى مزاج سرد را مىرساند .\r\nرنگ بلغمى و سربى دليل بر سردى و ترمزاجى است كه با كمى سودائى مخلوط است ، زيرا چنين رنگى سفيد است و كمى به سبزى مىزند . سپيدى آن يا از رنگ بلغم است و يا از تر مزاجى است و سبزى آن از اين است كه خونى منعقد و سيه‌فام با بلغم آميخته است و به او رنگ سبز داده است .\r\nرنگ عاجى دليل آن است كه سردمزاجى ناشى از بلغم است و نيز كمى مراره موجود است .\r\nبسيار اتفاق مىافتد كه پوست بسبب كبد به زردى و سپيدى درمىآيد و بسبب طحال به زردى و سياهى مىگرايد و در بيمارى بواسير زرد و سبز مىگردد . اين علل هميشگى نيست و ممكن است در حالاتى متفاوت باشند .\r\nمعاينه زبان و چشم : معاينه زبان جهت اطلاع بر حالات مزاجى رگهاى\r\n\r\n","description":"","footnote":"","page_name":" 274 ","page_number":358},
  {"content":"\r\n\r\nضربان‌دار و بدون ضربان بدن بسيار مفيد است . از راه چشم مىتوان به مزاج مغز پى برد .\r\nممكن است رنگ دو اندام فقط بوسيله يك بيمارى تغيير كند ، مثلا در بيمارى يرقان كه گداختن بر اثر مراره زياد است زبان سپيدفام و پوست رخساره سياه‌رنگ مىگردد .\r\n5 - نتيجه‌گيرى از شكل اندامها :\r\nگشادگى سينه و بزرگى اندام‌هاى جانبى و جاى كافى داشتن و در تنگنا نيفتادن و كوتاه نيامدن و همچنين گشادى در مجراى رگها و نمايان شدن رگها ، بزرگى نبض و نيرومندى آن ، بزرگى ماهيچه‌ها و نزديكى آنها به مفاصل ، همه دليل گرمى مزاج است و اين خاصيت‌هاى تركيبى همه زادهء حرارتند . در هر بدنى كه به عكس اين خواص برخوردى ، بدان كه نتيجه سردى است ، زيرا سردى مانع از آن است كه نيروهاى طبيعى كار خود را چنان كه شايد و بايد به انجام برسانند . زبرى و برجستگى مفاصل و ديده شدن غضروف‌ها در حنجره و بينى و هموارى در هيئت بينى دليل خشك مزاجى است .\r\n6 - نتيجه‌گيرى از تاثيرپذيرى اندام :\r\nاگر اندامى بدون زحمت و بسرعت گرم شود ، دليل گرمى مزاج است ، چه تغيير به همجنس آسان‌تر از تغيير به ضد آن است . اگر اندامى بدون زحمت و بسرعت سرد گردد دليل سردى مزاج است . اگر كسى بگويد كه مسئله بايستى برعكس باشد به اين دليل كه هر چيزى از ضد خود تاثيرپذير است نه از همانند خود و اين نظر كه بيان كردى تاثيرپذيرى از همانند را شايسته‌تر نشان مىدهد ، در پاسخ چنين گوئيم : آرى دو شبيه كه از حيث نوع و طبيعت همانند باشند از يكديگر تاثيرپذير نيستند . همچنانكه گرمتر و سردتر بهم شباهت ندارند و برهم تاثير مىگذارند ، در اينجا نيز موضوع بحث دو نوع گرمى است كه نوعى گرمتر از نوع ديگر است و اختلاف در اين ميان همان اختلاف بين گرم و سرد است .\r\nكم گرمتر در برابر بسيار گرم ، صفت سردى را دارد و بوسيلهء گرم‌تر تاثيرپذير مىشود .\r\nهمچنين سردى از سردتر متاثر مىگردد ، زيرا از حيث نوع و طبيعت آن دو شباهت كامل موجود نيست . وقتى يكى از آن بيشترها ، كيفيت خود را نمو مىدهد بكمك حالت نيرومندترى كه در آن است مىشتابد و كيفيت آن حالت « كمتر » كاهش مىيابد و بحالتى درمىآيد كه كيفيتش را تغيير دهد و به آسانى قوىترين فراگرفته خود را كمك نمايد . ليكن در اينجا چيز ديگرى هست كه به قسمتى از اين اشتراك بيش‌وكم حرارت و برودت كه بيش‌وكمى در برابر هم قرار مىگيرند ارتباط دارد . بعنوان مثال : گرم‌مزاج تاثير گرمى را بسرعت مىپذيرد زيرا گرمى بواسطهء تاثير سردى - كه مانع به آرزو رسيدن مزاج گرم در اندازه سردى است - از كار بازمىماند . اگر گرم و گرم‌تر بهم برسند و مانعى در راه نباشد ، همديگر را در گرم كردن كمك مىكنند و اين كمك كردن حالت هر دو را تشديد مىكند .\r\n\r\n","description":"","footnote":"","page_name":" 275 ","page_number":359},
  {"content":"\r\n\r\nاما اگر گرمى بخواهد اعتدال مزاج را از خارج به هم زند ، قبل از هر چيز ، گرمى غريزى درون به مقاومت در برابر آن مىپردازد . مثلا در برابر سم‌هاى كشندهء گرم كه به بدن راه مىيابند ، فقط گرمى غريزى است كه مقاومت مىكند و دفعش مىنمايد و گوهر آن را بتباهى مىكشاند .\r\nگرمى غريزى ابزارى است در دست طبيعت كه وقتى گرمى زيان‌آور به بدن روى مىآورد ، روح را به بيرون راندن زيان‌آور مىگمارد و بخار را دور مىسازد و آن را مىگدازد و مادهء آن را مىسوزاند . همچنين وظيفه دارد كه زيان سرد وارد بر بدن را با ضد آنكه گرمى است دفع نمايد . اين خصوصيات به سردى تعلق نمىگيرد . كار سردى اين است كه با گرمى وارد ، در نزاع افتد و بازش دارد و به مقابله با سرد وارد آمده كارى ندارد .\r\nگرمى غريزى پاسدار رطوبتهاى غريزى است تا گرمى بيگانه بر آنها دست نيابد .\r\nاگر گرمى غريزى نيرومند باشد ، طبيعت مىتواند بوسيلهء آن در رطوبتها دستكارى كند و به پختگى و هضمشان برساند و خلط آنها را تامين كند زيرا رطوبتها در آن حالت پيرو طبيعتند و از گرمى بيگانه روگردان هستند و به عفونت نمىرسند . ليكن اگر گرمى غريزى ناتوان باشد طبيعت از رطوبتها كناره مىگيرد زيرا واسطهء بين طبيعت و رطوبتها ضعيف است ، به اين جهت رطوبت‌ها متوقف مىشوند و از كار مىافتند و گرمى بيگانه بر آن‌ها مىتازد و چيره مىشود و رطوبتها حركاتى غير طبيعى مىيابند و عفونت ظاهر مىشود .\r\nحرارت غريزى ابزار دست همه نيروهاست و سردى مخالف همه نيروها است . سردى در گوهر هيچ سودى ندارد و اگر نفعى خيزد از گرمى روىآور است . به اين جهت هم مىگويند گرمى غريزى و نمىگويند سردى غريزى . كسى كدخدائى بدن را به سردى نسبت نمىدهد ، بلكه گرمى را كدخداى تن مىدانند .\r\n7 - نتيجه‌گيرى از خواب و بيدارى :\r\nاعتدال در خواب و بيدارى نشانهء اعتدال مزاج و بويژه نمايانگر نيكومزاجى مغز است . خواب بيشتر از حد نشانهء ترى و سردى مزاج است و بيخوابى زياد علامت خشكى و گرمى مزاج و بويژه معرف گرمى و خشك‌مزاجى مغز است .\r\n8 - نتيجه‌گيرى از كنش‌ها :\r\nاگر كنش‌ها در مجراى طبيعى باشند و در آنها بيش‌وكمى روى ندهد دليل اعتدال مزاج است . اگر حركات كنش‌ها رو به افراط نهادند دلالت بر گرمى مزاج دارد . اگر كنش‌ها رو به سرعت نهند و سريع‌تر از حالت اعتدال گردند - مانند سرعت نشو و نما و سرعت رستن مو و سرعت رويش دندانها - نشانهء حرارت مزاج است . اگر كنش‌ها به سست حركتى\r\n\r\n","description":"","footnote":"","page_name":" 276 ","page_number":360},
  {"content":"\r\n\r\nگرائيدند و در آنها درنگ ايجاد شد و يا ناتوان شدند ، دليل بر برودت مزاج است . ممكن است ناتوانى ، سستىگرائى و كوتاهى در وظيفه ، بسبب مزاج گرم به كنش اندام روى آورد ولى در هر حال تغييرى در مجراى طبيعى روى داده است و با ناتوانى روبرو شده است .\r\nهمچنين امكان دارد كه بسيارى از كنش‌هاى طبيعى بسبب حرارت از ميان بروند و كاستى يابند ، مانند خواب كه شايد مزاج گرم از بين برود يا كم گردد ، ازاين‌روست كه برخى حالات طبيعى مانند خواب بسبب سرما فزونى مىيابند . ليكن همهء احوال طبيعى چنين نيستند و براى آن شرطى وجود دارد و آن اينكه حالت مورد نظر مشابه حالت خواب باشد . خواب براى زندگى و بهبودى مورد نياز مطلق نيست ، بلكه از اين است كه گاهى روح بر اثر خستگى دست از كار مىكشد و نياز به خواب دارد و يا به تنهائى از عهدهء انجام وظيفه و هضم غذا برنمىآيد و خواب مورد نياز واقع مىشود . بنابراين خواب در نتيجه عجزى حاصل مىشود و آن عجز بيرون شدن از مجراى طبيعت است ، گرچه چنين بيرون‌شدنى طبيعى است و بايد باشد . از اين روى چنين حالتى را طبيعى ضرورى نامند و اسمى مشترك دارد . اين حالت طبيعى ضرورى بهترين نشانهء مزاج معتدل است و در آن كنش‌ها تعديل مىيابند و به كمال مىرسند . اما اينكه دليل بر گرمى و سردى و خشكى و ترى باشد دليل تخمينى است و بطور كامل معلوم نيست . رسائى صدا و بلندى صوت ، سرعت در سخن گفتن و پيوستگى گفتار ، خشم ، سرعت حركت و سرعت در بر هم نهادن و گشودن پلك‌ها نيز از كنش‌هاى قوى هستند كه دلالت بر گرمى مزاج دارند . با اينكه چنين كنشهائى جنبه عمومى ندارند و ويژه اندام خاصى هستند ، باز دليل بر گرمى مزاج است .\r\n9 - نتيجه‌گيرى از مواد زائد :\r\nبا معاينهء مواد دفع شده از بدن مىتوان نشانهء بيمارى را جست . چنان كه اگر براز و ادرار و عرق و نظير آن گرم و داراى بوى تند باشند و بوسيله اين مدفوعات مواد رنگ‌پذير رنگ بگيرند و برشتنىها و پختنىها برشته و پخته گردند ، دليل بر گرمى مزاج است . حالات عكس آن‌ها ، نشانهء سردى مزاج بشمار مىآيد .\r\n10 - نتيجه‌گيرى از كنش و واكنش قواى نفسانى :\r\nحالات قواى نفسانى نمايانگر مزاج آدمى است ، مثلا خشمناكى زياد ، بيتابى و آشفتگى ، زرنگى ، زودفهمى ، اقدام ، بيشرمى ، خوش‌بينى ، اميدوارى ، سنگدلى ، چالاكى ، خلق مردانه ، تنبلى كم و تاثيرپذيرى كم از هر چيز ، نشانهء گرمى مزاج است و حالات عكس آنها دليل بر سردى مزاج مىباشد . پايدارى در خشم ، در آشتى ، خيال‌پردازى ، تودار بودن و نظاير آن ، نشانهء خشك‌مزاجى است . تاثيرپذيرىهاى زودگذر دلالت بر ترمزاجى دارند . خواب ديدن و رويا نيز از اين قبيل مىباشند . گرم مزاج‌ها در خواب مىبينند كه بر آتش مىسوزند و يا\r\n\r\n","description":"","footnote":"","page_name":" 277 ","page_number":361},
  {"content":"\r\n\r\nآفتاب‌زده مىشوند . سردمزاجها در خواب مىبينند كه يخ مىبندند و يا در آبسرد غوطه‌ورند . كسى كه خلط زياد دارد خواب همجنس خلط را مىبيند ، همچنانكه گويند « شتر در خواب بيند پنبه‌دانه » . همهء اين علائم كه ذكر شد و يا اكثر آنها نمايانگر مزاج‌هاى اصلى هستند كه در خود بدن بوجود آمده‌اند . ليكن مزاج‌هاى بيگانه و عرضى نشانه‌هاى ويژهء خود دارند :\r\nدليل گرمى مزاج عرضى آن است كه گرمى بدن آزاردهنده مىشود و از آن درد تب روى مىآورد . بر اثر جوشش گرمى نيروى حركت بازميماند ، تشنگى زياد دست مىدهد ، در دهانهء معده التهاب پديد مىآيد ، دهن تلخ مىشود ، نبض بسرعت مىزند و ناتوان مىگردد وزنش آن نامرتب مىگردد . بيمار با تناول گرم‌كننده‌ها آزار مىبيند و با خنك‌كننده‌ها تسكين مىيابد و در تابستان حالتش به تباهى مىرود .\r\nعلائم مزاج سرد و غير طبيعى عبارتند از : كم‌هضمى ، تشنگى كم ، سستى در مفاصل و زيادى تبهاى بلغمى . سرد مزاج غير طبيعى از سرماخوردگى و تناول خنك‌كننده‌ها آزار مىبيند و بوسيله گرم‌كننده‌ها تسكين مىيابد و در زمستان حالش بد است .\r\nنشانه‌هاى ترمزاج غير طبيعى با نشانه‌هاى سردمزاج غير طبيعى مشابه است و علاوه بر آنها فروهشتگى ، سيلان آب دهن ، جريان مخاط و لينت شكم ( انطلاق الطبيعه ) و سوء هضم همراه دارد . بر اثر تناول تر به درد مىآيد ، خوابش زياد است و پلكهايش به خشكى و پژمردگى مىزنند ( هيجان پلك ) .\r\nعلائم خشك‌مزاج غير طبيعى زبرى و بيخوابى و لاغرى است . چنين شخصى از تناول هرچه كه خشكى در آنست آزار مىبيند ؛ با پاييز ناسازگار است و بوسيلهء ترىدهنده‌ها تسكين مىيابد ؛ آب گرم و چربى لطيف را زود مىپذيرد و بدنش آنها را زود مىمكد . اين جمله را بايد بدانى\r\n\r\nفصل چهارم - نشانه‌هاى اعتدال مزاج\r\nعلائم تندرستى را مىتوان از ميان نشانه‌هاى ذكر شده برچيد كه عبارتند از :\r\nاعتدال در : بسودن ، گرمى ، سردى ، خشكى ، ترى ، نرمى ، سختى ، سفيدى و سرخى ، فربهى ، لاغرى و اندكى گرايش بسوى فربهى .\r\nرگ‌هاى شخص معتدل المزاج نه بسيار برجسته است و نه زياد فرورفته در گوشت .\r\nموى شخص معتدل المزاج از لحاظ پرپشتى ، كمى ، تجعد و صافى معتدل است ؛ در خردسالى به زرد مايل بسرخى مىزند و در ايام جوانى مشكى است .\r\n\r\n","description":"","footnote":"","page_name":" 278 ","page_number":362},
  {"content":"\r\n\r\nخواب و بيدارى شخص معتدل المزاج معتدل است و حركات اندامها حسب المرام و با سهولت انجام مىگيرد .\r\nنيروى فكر و خيال او زياد و قدرت ذاكره‌اش نيرومند است .\r\nاخلاق شخص معتدل المزاج حد واسط بين افراط و تفريط است ، يعنى نه زياد جسور است و نه بسيار ترسو ؛ نه زياد خشماگين است و نه بسيار تنبل ؛ نه زياد زيرك و نه بسيار سنگدل ؛ نه زياد هرزه است و نه بسيار باوقار ؛ نه زياد متكبر است و نه بسيار خودكم‌بين ؛ در كنش‌ها بيدريغ و سالم است ، خوب و سريع نمو مىكند و مدت نموش زياد مىپايد ، خواب‌هاى خوش مىبيند ، از بوى خوش و آواز خوش و مجالس شادى و سرور لذت مىبرد . صاحبان مزاج معتدل دوست‌داشتنى ، گشاده‌روى و خوش‌برخورد هستند . در اشتهاى به غذا و نوشيدنى اعتدال دارند ، دستگاه گوارش ، معده ، كبد و رگ‌هاى آنها به خوبى كار مىكند ؛ سراسر وجودشان در اعتدال است ؛ دفع مواد زائد در آنها معتدل است و از مجراى عادى بيرون مىريزد .\r\n\r\nفصل پنجم - علائم ناقص الخلقه‌ها\r\nكسانى كه در سرشت كم و كاستى دارند ازاين‌روست كه مزاج اندام‌هاى آنها بهم شباهت ندارند . ممكن است اندام‌هاى اصلى آنها باهم ناسازگار بوده ، از اعتدال پا بيرون گذاشته باشند يعنى يكى به طرفى و ديگرى به سوى ديگر روى آورده باشد و هريك مزاجى مخالف مزاج ديگرى برگزيده باشد . كسى كه بنيه‌اش ناهنجار است حتى در عقل و فهم نيز قاصر است . نظير مرد تنومند و شكم‌گنده و كوتاه‌انگشت و صاحب سر و صورت مستدير و سر بزرگ يا كوچك و پيشانى پرگوشت و رخسار و گردن و پاى گوشتالو كه گوئى صورتش نيم‌دايره‌اى است . كسى كه آرواره‌هايش بزرگ باشند صورتش نيز بسيار متفاوت مىگردد و اگر سر و پيشانيش مستدير باشد ، صورت بسيار دراز و گردن بسيار ستبر و جنبش چشم‌ها سست باشد ، از چنان اشخاص با چنين صفاتى ، نبايد انتظار كامل بودن داشت\r\n\r\nفصل ششم - نشانه‌هاى امتلاء\r\nامتلاء ( پرشدگى ) بر دو نوع است : امتلاء آوند ، امتلاء قوه .\r\n1 - امتلاء آوند عبارتست از اينكه خلطها و روان‌ها - گرچه به حالت نيك باشند - آن‌قدر زياد مىشوند كه آوندها را پر مىكنند و آوندها بر اثر پر شدن كشيده مىشوند . در اين حالت امكان خطر وجود دارد زيرا ممكن است بر اثر امتلاء آوند اندامى مانند رگ‌ها ،\r\n\r\n","description":"","footnote":"","page_name":" 279 ","page_number":363},
  {"content":"\r\n\r\nبر اثر حركت ترك بردارند و مادهء داخل آوند به محل‌هاى اختناق جريان يابد و خناق و صرع و سكته روى آورد . براى علاج اين حالت بايد به رگ‌زنى ( فصد ) متوسل شد .\r\n2 - امتلاء قوه آن است كه به مقدار و كميت خلطها آسيبى وارد نشده است بلكه بواسطه بد و نامطلوب بودن آنها گزندى روى مىآورد . اين خلطها بر قوه چيره مىشوند و در نتيجه هضم و پختگى برحسب مرام نيست و خطر بيمارىهاى عفونى احساس مىشود .\r\nعلائم بيماريهاى امتلاء بطور كلى عبارتند از :\r\nسنگينى اندام‌ها ، تنبلى در حركت ، سرخى رنگ ، باد كردگى رگ‌ها ، كشيدگى پوست ، پر شدن نبض ، رنگين شدن و غلظت ادرار ، كمى اشتها ، خستگى چشم ، ديدن خواب - هاى گرانجان ( مانند كسى كه در خواب مىبيند : نمىتواند بجنبد و يا نمىتواند برخيزد و يا بارى گران بر دوش دارد و يا مىخواهد بگويد و نمىتواند ) همچنانكه پرواز در خواب و جنبش سريع بالعكس ، علامت آن است كه خلطها لطيف و تا اندازه‌اى معتدلند .\r\nعلائم امتلاء قوه در سنگينى ، تنبلى و كم‌اشتهائى ، مشابه امتلاى اولى است ولى اگر امتلاء ، قوه ساده باشد نه رگ‌ها زياد باد مىكنند و نه پوست بسيار كشيدگى پيدا مىكند ؛ نه نبض بسيار پر مىشود و شديد مىزند و نه ادرار بسيار غليظ و رنگ بسيار سرخ مىگردد .\r\nشخص بعد از حركت ، بخستگى و ماندگى مىرسد و در خواب مىبيند كه خارش و سوزش و گداز دارد و بوهاى گند بمشامش مىرسد . علائم خلط چيره شده را بعدا ذكر خواهيم كرد .\r\nامتلاء قوه اكثر قبل از آنكه علائمى از خود نشان دهد بيمارى را بوجود آورده است .\r\n\r\nفصل هفتم - چيرگى يكى از اخلاط\r\n\r\nچيرگى خون :\r\nاگر علائم امتلاى آوندها از خلط پديد آيد و خون ، خلط پركننده آوند باشد سنگينى زيادى به بدن عارض مىشود و بويژه بيخ چشم‌ها و سر و دو گيجگاه شخص سنگينى مىكنند ؛ تمطط ( از هم كشيدگى ) و خميازه به شخص دست مىدهد ؛ خواب گران و ديرپا بيمار را فرامىگيرد ، و تيرگى به حواس وى و كندى به فكرش راه مىيابد . بدن شخص بدون رنج كشيدن و كار كردن قبلى خسته مىشود ؛ در دهانش طعم شيرين غير عادى احساس مىكند و زبانش سرخ مىگردد . ممكن است دمل‌هائى در بدن و جوش‌هائى در دهان بيمار ظاهر شود ؛ خون به سهولت در مواضع مختلف بدن وى ( از مقعد ، بينى و لثه ) جريان مىيابد . علائم اين چيرگى خون را مىتوان از كيفيت مزاج و علائم سابق الذكر و نوع مسكن و عمر و روش شخصى و دور افتادن از رگ زدن اعتيادى دريافت . همچنين كسى كه به اين علت\r\n\r\n","description":"","footnote":"","page_name":" 280 ","page_number":364},
  {"content":"\r\n\r\nمبتلا باشد ، خواب‌هاى متناسب با علت را مىبيند ، مثلا كسى كه در خواب چيزهاى سرخرنگ مىبيند ، به خونريزى زياد مبتلا مىشود و خونش غليظ مىگردد و چنان مىشود كه ذكر كرديم .\r\n\r\nچيرگى بلغم :\r\nعلائم چيرگى بلغم عبارتند از : رنگ شخص بسيار سفيد مىشود ؛ فروهشتگى رخ مىدهد ؛ محل لمس در بدن نرم مىگردد ؛ سردى بر بدن وارد مىآيد ؛ آب دهان زياد و چسبنده مىگردد و تشنگى كم مىشود . همهء اين حالات علائم چيرگى بلغم است مگر در حالتى كه بلغم چيره شده ( بويژه در هنگام پيرى ) شور طعم باشد .\r\nهمچنين هضم شخص ضعيف و جشاء وى ( مايعى كه بر اثر بهم خوردن دل به دهان مىآيد ) شور و ادرارش سفيد مىگردد ؛ خواب بيمار زياد مىشود و بر اعصاب وى سستى و تنبلى بر ذهنش كندى روى مىآورد و نبض وى آهسته و نامرتب مىزند . علائم اين عارضه را نيز بايد از عمر و عادات و حرفه و مسكن و نشانه‌هاى مذكور در بالا جست .\r\nاين نوع بيماران در خواب آب‌ها ، رودخانه‌ها ، برف ، باران و سرماى لرزه‌آور مىبينند .\r\n\r\nچيرگى صفرا :\r\nاگر خلط پركنندهء آوند ، صفرا باشد پوست و چشم‌هاى بيمار زرد مىشود ؛ دهنش تلخ و زبانش زبر و خشك مىگردد ؛ در بينى احساس خشكى مىكند ؛ از نسيم سرد لذت مىبرد ؛ بسيار تشنه مىشود ؛ حركات تنفسىاش تند مىگردد ؛ علاقه‌اش به طعام كم مىگردد ؛ دلش بهم مىخورد و استفراغ زرد و سبز بيرون مىدهد . اين بيمار حالات سوزنده مطبوع بر پوست و حالت فراشا ( قشعريره ) مانند فرو كردن سوزن در بدن احساس مىكند . دربارهء اين بيمار بايد تدابير ذكرشدهء سابق ، عمر و مزاج و عادت و مسكن و زمان و حرفه شخصى بررسى شود . چنين بيمارى در خواب ، آتش و نوارهاى زرد مىبيند ؛ چيزهائى كه اصولا زردرنگ نيستند در نظر وى زرد مىنمايند . همچنين در رؤيا ، التهاب و گرماى حمام و يا تابش خورشيد را احساس مىكند .\r\n\r\nچيرگى سوداء :\r\nدر بيمارى كه سودا چيره مىشود ، پوست وى خشك و پژمرده و خونش سياه و غليظ مىشود ؛ وسوسه و خيالاتش زياد مىگردد ؛ دهانهء معده‌اش مىسوزد و اشتهاى كاذب بوى دست مىدهد . ادرار او بدرنگ و سياه و سرخ و غليظ مىگردد . بدن‌هاى سياه و پرموى\r\n\r\n","description":"","footnote":"","page_name":" 281 ","page_number":365},
  {"content":"\r\n\r\nبيشتر و بدن سفيد و كم‌موى كمتر بدان مبتلا مىگردد . همچنين به بيمار سودائى بهك‌سياه و دمل‌هاى بد روى مىآورند . علائم اين بيمارى را نيز بايد از حالت طحال ، عمر ، مزاج ، عادت ، مسكن ، حرفه و زمان و از خواب‌هاى هولناك ، ديدن پرتگاه و يا ديدن چيزهاى سياه در خواب ، ترس و از روى تمام راهنمائىهاى سابق الذكر استنباط كرد .\r\n\r\nفصل هشتم - نشانه‌هاى بندآمدگىها ( سدد )\r\nهرگاه دلايلى بر وجود احتقان مواد پيدا كرديم و پىبرديم كه تمددى روى داده است و در هيچ جاى بدن امتلائى رخ نداده است ، بدون شك بايد بندآمدگىهائى وجود داشته باشد .\r\nاگر بندآمدگى در مجرائى باشد كه مواد زياد در آن جريان مىيابد ، سنگينى ( ثقل ) حس مىشود ، مثلا اگر براى غذائى كه به كبد مىرود راه‌بندانى رخ دهد ، مقدار زيادى از آن در يك‌جا جمع مىشود و ثقل زياد بر گرانى ورم مىافزايد . نشانهء بندآمدگىها در اين حالت ، شدت ثقل و نبودن تب است .\r\nاگر بندآمدگى در اين نوع مجارى نباشد گرانى حس نمىشود ليكن احتباس در نفوذ خون و كشيدگى در اندام حس مىگردد\r\nاكثر كسانى كه در رگهاىشان بندآمدگى وجود دارد داراى رنگ زرد هستند ، زيرا در اين اشخاص خون از مجارى خود به سطح بدن نمىرسد .\r\n\r\nفصل نهم - نشانه‌هاى باد\r\nوجود درد در اندامهاى حساس گاهى نشانهء وجود باد است و اين در صورتى است كه درد ناشى از تفرق اتصال باشد . گاهى نيز وجود باد را از حركت اندامها درك مىكنيم و يا وقتى كه اعضاى باد كرده را لمس مىكنيم وجود باد را از صداى آن مىشناسيم .\r\nدرد همراه با كشيدگى كه اگر بخصوص همراه با سبكى باشد دليل بر موجوديت باد است . اگر درد از جائى انتقال يابد دليل قاطعى بر وجود باد است و اين حالت در موارد زير رخ مىدهد :\r\n1 - در حالتى كه در اندام‌هاى حساس گسستگى رخ مىدهد .\r\n2 - در حالتى كه باد در استخوان و گوشت غده‌اى باشد كه بر اثر درد آن را حس نمىكنيم .\r\n\r\n","description":"","footnote":"","page_name":" 282 ","page_number":366},
  {"content":"\r\n\r\nگاهى باد سبب شكستگى يا كوفتگى در استخوان مىشود و دردى وجود ندارد و شايد فقط در عضو مجاور استخوان دردى حس شود .\r\nباد را از حركت اندام‌ها مىتوان دريافت . بادى كه پيدا مىشود و به حركت مىافتد ، گاهى موضعى را بلند مىكند و گاهى فرومىنشاند و در نتيجه اختلاج « 71 » هائى حس مىشود .\r\nباد را بوسيله صدا نيز مىتوان شناخت . صداى حاصل يا از خود باد ناشى مىشود مانند قرقر شكم و چنانچه در طحال باشد وقتى آن را با انگشت فشار دهيم درد مىكند و يا اينكه بوسيله كوبيدن انگشت صدا مىكند ، همچنانكه با كوبيدن انگشت فرق بين استسقاى خيگى و طبلى را مىتوان تشخيص داد . بوسيله بسودن نيز مىتوان بادكردگى را از سلعه ( ورم زير پوست چه از نوع دمل و چه از نوع غده ) تشخيص داد زيرا اگر بادكردگى ( نفخه ) وجود داشته باشد با فشار انگشت كشيده مىشود و رطوبتى در جريان و حركت نيست و خلطى چسبنده هم وجود ندارد . بين نفخه و باد فرق گوهرى وجود ندارد و تنها تفاوت آنها در چگونگى حركت و ايستادن و پكر كردن است .\r\n\r\nفصل دهم - تشخيص ورمها\r\nورمى كه عيان است چه حاجت به بيان دارد و با چشم مىتوان آن را ديد .\r\n\r\n1 - ورم گرم :\r\nعلامت ورم گرم درونى تب دائمى است . اگر اندامى كه ورم گرم دارد داراى حس نباشد ، سنگينى مىكند و اگر حساس باشد علاوه بر سنگينى ، درد تيركش دارد . از علائم ديگر آن آسيبى است كه به كنش‌هاى اندام مىرسد ، مثلا در اطراف آن اندام آماس‌كردگى پيدا مىشود به شرطى كه حس بدان راه يابد .\r\n\r\n2 - ورم سرد :\r\nنشايد گفت كه ورم سرد حتما با درد همراه است . بيان نشانه‌هاى كلى آن دشوار است . اگر بخواهيم شرح آن را تسهيل كنيم به گفتار ملال‌آورى نيازمنديم ، پس بهتر است اين موضوع را به گفتارهاى جزئى درباره هريك از اندام‌ها احاله كنيم . ليكن راجع به آنها در اينجا همينقدر مىگوئيم كه :\r\n\r\n\r\n","description":"","footnote":"\r\n( 71 ) - اختلاج ، تكان خوردن و يا در اصطلاح پريدن و يا جهيدن عضوى از بدن را گويند ، مانند پريدن پلك چشم .\r\n","page_name":" 283 ","page_number":367},
  {"content":"\r\n\r\nاگر سنگينى احساس شد و دردى در كار نبود و علامت چيرگى بلغم هم پيدا بود بايد پنداشت كه ورم بلغمى است .\r\nاگر نشانه‌اى از چيرگى سودا باشد ورم سودائى است بويژه اگر در لمس كردن سفت باشد ، و سفتى بهترين دليل آن است .\r\nاگر ورمهاى گرم در عصب وجود داشته باشند ، درد زياد است و يا حالت تب قوى است . اين ورم بدن ورم كرده را بسترى مىكند و موجب درهم شدن عقل بيمار مىگردد و در حركات بند آوردن و بازكردن آن اختلال پديد مىآورد .\r\nهمهء ورمهاى احشا موجب نازكى و لاغرى لايه خارجى صفاق ( مراق ) مىگردند .\r\nاگر ورمهاى احشاء گرد هم آيند و به حالت خراج ( دمل چرك كرده ) برسند تب و درد بسيار شديد رخ مىدهد و زبان بىنهايت زبر مىگردد ؛ شب‌بيدارى شدت مىيابد ؛ عوارض و سنگينى زياد مىشوند و امكان دارد كه سختى و تركز احساس گردد و بدن با شتاب لاغر شود و چشم دفعتا به گودى رود .\r\nاگر گروه ورم‌ها چرك كرد ، از شدت تب و درد ضربان كاسته مىشود و حالتى نظير خارش بر جاى درد پيدا مىشود و چنانچه ورم سرخ و سخت بوده باشد ، سرخى رنگ را مىبازد و محل فشار انگشت نرم مىنمايد و عوارض آزاردهندگى آرامش مىيابند و سنگينى به منتهاى حد خود مىرسد .\r\nوقتى ورم مىتركد در آغاز تركيدن كه خون و چرك از آن بيرون مىجهد سوزش چندش‌آورى به بدن دست مىدهد و بعد از آن تب بوجود مىآيد و نبض براى تخليه آمادگى پيدا مىكند ؛ و بعد نبض نظم خود را از دست مىدهد و آرام و كوچك و سست و نامرتب مىگردد ؛ اشتها پائين مىآيد و جوانب بدن غالبا گرم مىشوند ؛ ماده چرك و خون ( جراحت ) از راهى كه رو به آن است بيرون مىآيد و يا از راه دهان همراه بزاق و يا از طريق ادرار و يا براز خارج مىگردد . نشانهء خوب تركيدن ورم در آن است كه تب به كلى از بين برود .\r\nتنفس آسان گردد ، نيرو از سر گرفته شود و ماده جراحت بسرعت راه بيفتد .\r\nعامل جراحت ورم درونى از اندامى به اندام ديگر منتقل مىشود . اين انتقال دو نوع است : انتقال خوب و انتقال بد .\r\nانتقال خوب آن است كه جراحت از اندامى ارزنده به اندام بىارزش‌ترى منتقل شود ، مانند جراحت ورم مغز كه به پشت گوشها مىرسد و جراحت ورم كبد كه به بيخ ران‌ها روى مىآورد .\r\n\r\n","description":"","footnote":"","page_name":" 284 ","page_number":368},
  {"content":"\r\n\r\nانتقال بد آن است كه جراحت از اندامى به اندام ارزنده‌تر انتقال يابد ، مانند چرك ورم ذات الجنب كه بسوى قلب مىرود يا به ذات الريه منتهى مىشود .\r\nدر مورد انتقال ورمهاى درونى و خراج آنها نشانه‌هائى وجود دارد كه مىتوان بوسيله آنها پى برد آيا جراحت به سوى بالا در حركت است و يا به سوى پائين . اگر جراحت به طرف پائين برود در شراسيف‌ها احساس كشيدگى و سنگينى مىشود و اگر بالارو باشد تنفس به دشوارى و بدحالى و تنگى گرفتار مىگردد ، ناراحتى ايجاد مىشود ، التهابى از پائين به بالا روى مىآورد ، در طرف ترقوه سنگينى احساس مىشود ، دردسر ببار مىآورد و شايد بر ترقوه و ساعد نيز اثر بگذارد . اگر چرك بالارو به مغز برسد خطرناك است و اگر به سوى گوشت سست پشت گوشها آيد اميد نجاتى هست . خون‌ريزى بينى در اين حالت و حالات ديگر ورم درونى راهنماى خوبى است . تا اينجا به اين مقدار توضيح كفايت كن تا بعد كه در زمينه ورم‌ها شرح مفصلى خواهيم داشت و در آن ، چگونگى ورم هريك از اندام‌هاى درونى را توضيح خواهيم داد .\r\n\r\nفصل يازدهم - علائم از هم گسستگى\r\nاگر در اندامى « از هم گسستگى » آشكار پيدا شود مىتوان آن را با حس درك كرد و اگر اين گسستگى در اندام‌هاى درونى ايجاد گردد ، درد نافذ و تيركش و خوره - بويژه اگر تب همراه نداشته باشد - از علائم آن بشمار مىروند . اگر از هم گسستگى بعد از بروز نشانه‌هاى ورم و پخته شدن آن باشد غالبا جريان خلط در پى دارد ، نظير حالتى كه خون همراه بزاق و يا در تخليهء سينه بيرون مىريزد و يا چرك و كثافت و جراحت بيرون مىآيد .\r\nاگر از هم گسستگى كمى بعد از ورم روى دهد ممكن است دليل آن باشد كه ورم پخته‌اى تركيده است و شايد هم‌چنين نباشد . اگر تركيدن بر اثر رسيدن ورم باشد ، تب و سنگينى بعد از تركيدن و بيرون دادن چرك و جراحت ، بر طرف مىشود و بدن سبك مىگردد . اگر تركيدن ، قبل از رسيدن ورم ظاهر شده باشد ، درد زياد و شديدتر مىگردد . از هم گسستگى را هم‌چنين مىتوان از بركنده شدن اندام از جاى خود و يا از جا دررفتن آن شناخت ، مانند حالت فتق .\r\nيكى از دلايل از هم گسستگى باقى ماندن مواد دفعى در مجراى عادى است كه در اين حالت شايد از راه طبيعى خود دور نيفتاده باشد ، ليكن در جائى ريخته است كه از هم گسستگى ببار آورده است . چنان كه در شخص بيمارى كه روده‌اش سوراخ شده است مدفوع متوقف مىگردد .\r\nاز هم گسستگى ممكن است آن‌قدر پنهان بماند كه هيچ‌يك از آن علائم را نشان\r\n\r\n","description":"","footnote":"","page_name":" 285 ","page_number":369},
  {"content":"\r\n\r\nندهد ؛ در چنين حالتى بايد تك‌تك اندام‌ها را بررسى كرد . مثلا اندامى كه حساس نيست يا رطوبتى را در بر نگرفته است كه از آن روان شود و يا راه روان شدن ندارد ، ناچار از جاى خود درمىرود و يا بر عضو ديگرى تكيه مىكند و بر اثر از جا بركنده شدن آن از جاى درمىرود .\r\nو بدان كه بغرنج‌ترين و وخيم‌ترين ورمها آنهائى هستند كه در اندام‌هاى پرعصب و بسيار حساس پيدا مىشوند . اين ورم‌ها كه ممكن است كشنده باشند ، همواره با غش و ترنجيدن همراهند . در اين حالت بيمار از شدت درد غش مىكند و بواسطه حساس بودن اندام ، ترنجيدگى روى مىدهد .\r\nورم‌هائى كه بر مفاصل پديد مىآيند ، از آنجا كه مفاصل حركت زياد دارند و چون تخليه‌اى كه در مفصل است براى پذيرفتن مواد آماده است ديرچاره هستند و معالجه‌شان تاخير مىافتد .\r\nاز آنجا كه نبض و دفع ادرار نيز ما را از چگونگى وضع بدن مطلع مىسازند ، بگذار به اين دو موضوع بپردازيم .\r\n\r\n","description":"","footnote":"","page_name":" 286 ","page_number":370},
  {"content":"\r\n\r\n\r\nجمله اول : نبض\r\nكه مشتمل بر نوزده فصل است .\r\n\r\nفصل اول - كلياتى دربارهء « نبض »\r\nمىگوئيم : نبض عبارت از حركت آوندهاى روح است و از انبساط و انقباضى تشكيل شده است تا روح را بوسيله نسيم خنك گرداند . راجع به نبض نظريات كلى و نظريات جزئى وجود دارد . نظريات جزئى دربارهء نبض بيمار ، در هر نوع بيمارى علىحده است و اين موضوع را در مبحث گفتار در زمينهء « بيمارىهاى جزئى » بيان خواهيم كرد . اينك راجع به نبض بطور كلى بحث مىكنيم .\r\nگوئيم : هر نبضى از دو حركت و دو آرامش تركيب شده است زيرا هر نبضى داراى انبساط و انقباضى است و بعد از هريك از اين دو حركت بايد آرامشى وجود داشته باشد ، چه هرگز يك حركت نمىتواند با حركت بعدى خود پيوستگى داشته باشد و هر حركتى خودبخود آغاز و انتهاى جداگانه‌اى دارد . اين مسئله را مىتوان در رشتهء علم طبيعى درك كرد . پس دانستى كه هر نبضى بعد از چهار بخش يعنى دو حركت و دو سكون كه به ترتيب عبارتند از : انبساط ، آرامش ، انقباض ، آرامش به نبض ديگر مىرسد .\r\nبسيارى از اطباء عقيده دارند كه انقباض هرگز احساس نمىشود و برخى برآنند كه حركت انقباض در نبض اندام نيرومند و اندام بزرگ و اندام سخت ، محسوس است .\r\nقواى شخص ، بزرگى اندام تنومند و مبارزهء اندام سخت ، اين حركت را كه كم‌تر از حركت انبساط است نيز آشكار مىسازد . عقيده دارند كه نبض شكم نيز به لحاظ اينكه مدت انبساط و انقباضش زياد است قابل احساس است .\r\nجالينوس فرمايد : « من مدتى از حركت انقباض بىخبر بودم ، بعدا همواره در نبض گرفتن دقت مىكردم تا اينكه چيزى را يافتم . بعد از مدتى يقين پيدا كردم كه هست و از آن ببعد درهائى از شناخت نبض بر من گشوده شدند . اگر كسى در اين زمينه مثل من تلاش كند ، به آنچه كه من فهميده‌ام او هم خواهد رسيد . » و اگر واقعيت چنين باشد كه مىگويند ، انقباض نبض در اكثر حالات محسوس نيست .\r\nعلت اينكه در بين اندام‌ها ، رگ ساعد را جهت گرفتن نبض برگزيده‌اند سه وجه دارد :\r\n\r\n","description":"","footnote":"","page_name":" 287 ","page_number":371},
  {"content":"\r\n\r\nنخست اينكه اين رگ آسان بدست مىآيد ، دوم اينكه خود را در برابر حس كمتر پنهان مىدارد و سوم اينكه درست مقابل قلب و نزديك آن است .\r\n\r\nدستور نبض گرفتن\r\nبراى گرفتن نبض بايد دست بر پهلو قرار گيرد ، زيرا دست در حالت تكيه دادن داراى پهنا و برجستگى زياد و طول كم و در موقع بر پشت افتادن داراى طول و برجستگى زياد و پهناى كمتر مىگردد .\r\nنبض‌گيرى بايد موقعى انجام گيرد كه صاحب نبض از خشم و سرور و ورزش و هر واكنش ديگرى بدور باشد ؛ نه تازه سير شده باشد و نه گرسنه ؛ نه تازه ترك عادت كرده باشد و نه عادتى را بتازگى كسب كرده باشد . بهتر آنست كه نبض اشخاص معتدل المزاج « 72 » را بدست آورد و نبض‌هاى ديگر را با آن مقايسه كرد .\r\nو بعد گوئيم : بنا بعقيدهء اطبا ، حالات انقباض ده قسم است - هرچند بايستى آن را نه قسم بدانند - ازاين‌قرار :\r\nقسمى كه از اندازهء انبساط در شمارش نبض حاصل مىشود .\r\nنوعى كه از ضربهء انگشت و بدست آوردن اندازه حركت آن مشخص مىشود .\r\nقسمى كه از سنجش زمان هر حركت تعيين مىگردد .\r\nنوع چهارم از « قوام » ابزار .\r\nنوع پنجم از تهى شدن و پر شدن .\r\nنوع ششم در سنجش گرمى و سردى صاحب نبض .\r\nنوع هفتم از برآورد كردن زمان آرامش .\r\nنوع هشتم از مرتب بودن و نامرتب بودن نبض ( از استوا و اختلاف ) .\r\nنوع نهم از نظام نبض در اختلاف و يا عدم انتظام در آن نتيجه‌گيرى مىشود .\r\nنوع دهم از وزن نبض نتيجه‌گيرى مىشود .\r\nاينك بشرح حالات ده‌گانه مىپردازيم :\r\n1 - اندازه نبض را بايد از اندازهء سه قطر آن يعنى طول ، عرض و ژرفاى آن بدست آورد . در اين حالات ، نبض به نه بخش ساده و نه بخش مركب درمىآيد . نه بخش ساده عبارتند از نبض‌هاى : دراز ، كوتاه ، معتدل ، پهن ، تنگ ، معتدل ، پست ، برجسته ، معتدل .\r\n\r\n\r\n","description":"","footnote":"\r\n( 72 ) - چنين برمىآيد كه در طب قديم براى اندازه‌گيرى نبض معيار مشخصى وجود داشته است و آن در واقع نبض يك شخص معتدل المزاج بوده است و بقيه نبض‌ها را در حالت هاى مختلف سلامت و بيمارى براساس آن مىسنجيدند . در پزشكى جديد نيز به تبعيت از متقدمين فى المثل اين معيار را 72 - 70 زنش در دقيقه براى مردها و 75 براى زنها و 140 زنش براى نوزادان تعيين نموده‌اند و مقايسه مورد نظر را براساس آن انجام مىدهند .\r\n","page_name":" 288 ","page_number":372},
  {"content":"\r\n\r\nدرازى نبض يعنى اينكه اجزاى آن در طول همواره بيشتر از حالت حس شدهء طبيعى است و در اين حالت مزاج معتدل و درست است ، يا اينكه نسبت بشخصى كه داراى مزاج ويژه‌اى است بسيار طبيعى ، متناسب و داراى اعتدال است . و شما فرق اين دو را قبلا دانستيد .\r\nنبض كوتاه برعكس نبض دراز است و نبض معتدل در حد وسط قرار گرفته است . با اين قياس در شش حالت باقيمانده داورى كن .\r\nبرخى اقسام نبض‌هائى كه از نبض‌هاى ساده تركيب يافته‌اند با نام و برخى بىنام هستند :\r\nنبضى كه داراى طول و عرض و ژرفاى زياد است نبض عظيم ناميده مىشود . نبضى كه اين سه بعد در آن كم است نبض صغير نام گرفته است . حد واسط بين نبض عظيم و نبض صغير را معتدل مىنامند .\r\nنبضى كه پهنا و برجستگى زياد دارد بنام نبض ستبر ( غليظ ) و نبضى كه كم‌پهنا و كم‌برجسته است بنام نبض باريك ( دقيق ) موسوم است . حد واسط آن دو را معتدل مىخوانند .\r\nنبضى كه با ضربهء انگشت حس مىشود بر سه قسم است : يكى از آنها نبض قوى است كه در موقع باز شدن دست ، در برابر نبض‌گير مقاومت مىكند . ديگرى كه عكس آن حالت را دارد نبض ناتوان ( ضعيف ) و حد واسط آن دو را معتدل گويند .\r\nنبض از لحاظ مقايسهء زمان هر حركتى نيز بر سه نوع است : يكى از آنها نبض تيز ( سريع ) است كه در كمترين مدت انجام مىگيرد و عكس آن نبض درنگى ( بطئى ) و حد واسط آن دو نبض معتدل است .\r\nنبض‌هائى كه بوسيله ابزار معاينه مىشود نيز سه قسم است : يكى نبض نرم ( لين ) كه به سهولت پائين مىرود و ديگرى سخت ( صلب ) كه به آسانى پائين نمىرود و حد واسط آنها معتدل است .\r\nنبضى كه از وضع محتوى خود حاصل مىشود سه قسم است : اگر در كاوك نبض احساس شد كه رطوبتى وجود دارد و داراى سيلان محسوسى است كه نمىتوان آن را تماما تهى پنداشت آن را نبض پر ( ممتلى ) گويند . حالت عكس آن را نبض تهى ( خالى ) و حد واسط بين آنها را نبض معتدل مىخوانند .\r\nنبضى را كه بوسيله لمس مىتوان برآورد كرد سه قسم است كه عبارتند از : نبض گرم ، نبض سرد و نبض معتدل بين آنها .\r\n\r\n","description":"","footnote":"","page_name":" 289 ","page_number":373},
  {"content":"\r\n\r\nاز لحاظ مدت آرامش نيز نبض سه نوع است بقرار زير : اگر بين دو ضربان زمان كوتاه احساس شود آن را نبض دمادم ( متواتر ) مىنامند كه بنام‌هاى متدارك و متكاثف نيز خوانده شده است . مخالف اين نبض را ( متفاوت ) يا متراخى و يا متخلخل ناميده‌اند .\r\nحد واسط اين دو حالت را نبض معتدل مىنامند .\r\nزمان مورد نظر كه بين دو ضربان است بحسب محسوس بودن حالت انقباض نبض است و اگر انقباض اصلا محسوس نباشد بايد آن را زمان دو انبساط محسوب داشت و اگر انقباض محسوس باشد آن را زمان بين انبساط و انقباض به حساب مىآوريم .\r\nنتيجه‌گيرى از هماهنگى و ناهنجارى نبض عبارت از آن است كه چند نبض و يا اجزاى يك نبض و يا يك جزء از يك نبض با جزء ديگر در بزرگى و كوچكى ، قوى بودن و ناتوانى ، سرعت و درنگ ، تواتر و عدم تواتر و سختى و نرمى شبيه هم باشند . حتى امكان دارد كه بخش‌هاى انبساطى يك نبض بر اثر حرارت زياد سريع‌تر و بواسطه كمى حرارت ضعيف‌تر باشد . اگر قصد داشتم گفتار را مشروح‌تر بيان كنم هماهنگى و ناهنجارى اين سه قسم نامبرده را با اقسام ديگر تطبيق مىدادم . ليكن فعلا هدف خود موضوع است و بس .\r\nنبض كاملا هماهنگ نبضى است كه در همهء اين حالات يكنواخت باشد و اگر فقط در يكى از حالات هماهنگ باشد آن را هماهنگ فردى مىناميم ، مثلا بايد گفت نبض در نيرو هماهنگ است ، در سرعت هماهنگ است و از اين قبيل . . .\r\nهمچنين نبض ناهنجار ممكن است در همهء حالات و يا در يك حالت ناهنجار باشد .\r\nنبض در حالت نظم و بىنظمى دو نوع است : مختلف مرتب و مختلف نامرتب .\r\nنبض مختلف مرتب آن است كه در حالت اختلافش بر مدار نظم و ترتيبى مىچرخد و آن بر دو نوع است : يا مطلقا منظم است و در تكرار آن فقط يك خلاف موجود است و يا اينكه در تكرار و دوران آن بيشتر از يك خلاف وجود دارد . مثلا دورى انجام مىپذيرد و دور ديگر مخالف اولى است ولى سرانجام هر دو دور باهم مىسازند و شبيه يك دور مىگردند .\r\nنبض نامنظم برعكس اين حالت را دارد .\r\nاگر دقت كنى ، اين قسم نهم را چون قسم هشتم از نوع ناهماهنگ مىدانى .\r\nبايد دانست كه نبض تناسب و توازن موسيقارى دارد . همچنانكه در صنعت موسيقى هر آهنگى كه ساخته مىشود داراى تندى و وزن متناسب است و اندازهء صداها و زمان نواختن هر نوعى ، از آهسته و بلند و زير و بم و نظاير آن ملحوظ شده است و اين اندازه‌هاى\r\n\r\n","description":"","footnote":"","page_name":" 290 ","page_number":374},
  {"content":"\r\n\r\nجوراجور گاهى باهم يكنواخت و گاهى مخالف هم مىآيند ، حال نبض نيز در تندى و آهستگى ، اندازه و زمان ممكن است همه هماهنگ باشد و يا هماهنگ نباشد . اگر هماهنگ و يكنواخت نبود آن را خارج از نظم مىشمارند .\r\nبه عقيدهء جالينوس نبض براساس يكى از پنج نسبت تاليفى ( هارمونيك ) احساس مىشود . اين پنج نسبت عبارتند از دو ششم ، دو چهارم ، دو سوم ، سه چهارم و چهار پنجم .\r\nبعيد به نظر مىرسد كه بتوان بين نت‌ها نسبت ديگرى پيدا كرد « 73 » .\r\nمن اين فرمول نبض‌گيرى را بسيار مىپسندم . كسى كه در موسيقى و نواختن آن سررشته داشته باشد آن را آسانتر ياد مىگيرد ، بويژه اگر موسيقى و آن صنعت خود را با علم برآورد كند . چنين شخصى اگر در نبض دقت كند مىتواند اين نسبت را در نبض‌گيرى درك نمايد .\r\nو مىگويم : اگر اين قسم منظم و غير منظم را در ردهء نه قسم ديگر قرار - دهيم ، با اينكه بىفايده نيست مع‌ذلك جائى در اين تقسيم ندارد ، زيرا اين نوع نبض مختلف بشمار مىآيد و از آن جدا نيست .\r\nنتيجه‌گيرى از لحاظ وزن عبارت است از مقايسهء زمان هر دو حركت و هر دو سكون .\r\nاگر نبض‌گيرى از بدست آوردن حساب دقيق آن عاجز ماند با مقايسهء زمان انبساط و زمان بين دو انبساط مىتواند حساب را بدست آورد و بعبارت ساده‌تر : زمانى را بايد حساب كرد كه از ابتداى حركت شروع و به سكون خاتمه مىيابد . كسانى كه در اين اندازه‌گيرى ، زمان حركت را تا زمان حركت ديگر و زمان آرامش را تا زمان آرامش ديگر اندازه‌گيرى مىكنند ، موضوعى را در موضوع ديگر دخالت مىدهند و از دو راه وارد مىشوند . اين حساب شايد هم درست باشد ولى حساب خوبى نيست .\r\nمنظور ما از وزن همان تناسب موسيقى است و مىگوئيم : وزن نبض يا خوب است و يا بد . وزن بد سه نوع است :\r\nالف - تغيير وزن و پا فراتر گذاشتن از نبض مثلا اگر نبض كسى در سن معينى با نبض كسانى كه پيش از او به دنيا آمده‌اند برابر شود . كودكى كه نبضش هم‌وزن نبض جوان‌ها باشد ، وزن نبضش بد است .\r\nب - وزن نبض مخالف حالت طبيعى باشد . مثلا نبض بچه‌اى همانند نبض پيران باشد .\r\nج - نبض خارج از وزن باشد ، به‌طورىكه به نبض هيچ‌يك از مراحل عمر شباهتى نداشته\r\n\r\n\r\n","description":"","footnote":"\r\n( 73 ) - اين بند از روى نسخهء انگليسى ترجمه شده است .\r\n","page_name":" 291 ","page_number":375},
  {"content":"\r\n\r\nباشد . گاهى نبض به مقدار زياد از وزن خارج مىشود ، در اين صورت تغيير بزرگى در حالت بدن رخ خواهد داد .\r\n\r\nفصل دوم - نبض هم‌آهنگ و مختلف\r\nگويند اختلاف نبض بر دو قسم است : اختلاف در يك نبض و اختلاف در نبض‌هاى متعدد .\r\nاختلاف در يك نبض دو حالت دارد يا اختلاف در اجزاء است و يا اختلاف در يك جزء يعنى در محل يك انگشت .\r\nاختلاف در نبض‌هاى متعدد را نيز چند حالت است :\r\nالف - اختلاف تدريجى كه بطور يكنواخت در جريان است يعنى از نبضى شروع و در نبض بعدى افزايش و يا كاهش مىيابد و به همين ترتيب استمرار دارد تا به آخرين درجه افزايش يا كاستى برسد و با همين ترتيب نيز به صورت تدريجى از بزرگى يا كاستى به حالت اول بازگردد . در هر دو حال حركت بطور متشابه صورت مىگيرد و در حقيقت به حالت اولى كه بوده است درمىآيد .\r\nب - اختلافى كه بطور يكنواخت در جريان نسبت و اختلاف از اول تا آخر باقى مىماند و ممكن است به حد نهائى برسد و شايد از آن نيز تجاوز كند و شايد هم قبل از رسيدن به نقطه آخر قطع گردد . و اگر قطع شود ممكن است اين انقطاع به مدت كم در وسط انجام گيرد . شايد هم بر خلاف اين انقطاع عمل كند يعنى اختلاف در وسط واقع شود .\r\nج - نبضى كه داراى فترت است عبارت از نبض مختلفى است كه در موقعى كه از آن توقع حركت داريم ساكت است .\r\nد - اختلاف واقع در وسط نبض آن است كه در آن لحظه توقع سكون داريم ولى حركت وجود دارد .\r\nه - اختلاف در اجزاى زياد يك نبض يا در كيفيت اجزا است و يا در حركت اجزا .\r\nاختلاف در كيفيت اجزا آن است كه اجزاى رگ بسوى جوانب مخالف باشند و از آنجا كه شش جانب وجود دارد ( بالا و پائين - پيش و پس - راست و چپ ) كه مخالف هم هستند اختلاف در اجزاى نبض نيز به همان احوال روى مىدهد . اين اختلاف در سرعت و يا درنگ است و يا در بازماندن و پيشتازى - منظور از پيشتازى و بازماندگى آن است كه يك جزء قبل از موقع حركت كند و يا نسبت به زمان خود درنگ داشته باشد - يا اينكه\r\n\r\n","description":"","footnote":"","page_name":" 292 ","page_number":376},
  {"content":"\r\n\r\nاختلاف اجزاء نبض در توانائى و ناتوانى و يا در بزرگى و كوچكى است . همهء اين اختلاف‌ها نيز يا به صورت تدريجى و هم‌آهنگ صورت مىگيرد و يا اينكه در افزايش و كاستى اختلاف ، ناهم‌آهنگ است .\r\nچنين اختلاف‌هائى ممكن است در بين دو جزء يا سه جزء و يا چهار جزء باشد .\r\nمنظورم از يك جزء ، دو جزء و سه جزء و چهار جزء محل انگشتان است . بر تو است كه به اين تركيب و تاليف برسى .\r\nاختلاف نبض در يك جزء داراى سه حالت است : بريده - بازآمده - پيوسته .\r\n1 - اختلاف از هم بريده حالتى است كه مدت محسوسى در جزء واحدى جدائى افتد .\r\nهر دو طرف آن جزء كه در اين مدت جدا شده است ممكن است در سرعت و درنگ و همانندى مختلف باشند .\r\n2 - اختلاف بازآمده حالتى است كه اگر نبض بزرگ است در يك جزء به كوچكى برگردد و بعد آهسته و لطيف بازآيد . نبض متداخل از اين مقوله است . منظور از نبض متداخل آنست كه نبض بسبب اختلاف همانند دو نبض و يا اينكه دو نبض به لحاظ اينكه تداخل كرده‌اند شبيه يك نبض حس شود . دربارهء حالت اخير آراء مختلف وجود دارد .\r\n3 - نبض پيوسته آن است كه اختلاف در آن تدريجى و متواتر باشد و گسستگى كه از تغيير حالت سرعت به درنگ و از درنگ به سرعت و يا از غير اعتدال به اعتدال و بالعكس روى مىدهد حس نشود و همچنين تغيير از بزرگى به كوچكى و اعتدال در بزرگى و هرچه كه از اين قبيل بر آن روى مىآورد احساس نگردد . اين نوع حالات نبض در همانندى داراى استمرار است ، و با اينكه حالت پيوستگى دارد اختلاف در برخى اجزايش بيشتر از اختلاف در اجزاى ديگرش وجود دارد .\r\n\r\nفصل سوم - نبض‌هاى تركيبى با نام\r\nنبض‌هاى تركيبى آن‌قدر زيادند كه نمىتوان آنها را شمرد . بسيارى از آنها هنوز نامى ندارند . انواعى كه داراى نام خاصى هستند بقرار زيرند :\r\n1 - نبض آهوئى ( غزالى ) : اين نبض در يك جزء داراى سه حالت اختلاف است :\r\nآهسته مىزند ، قطع مىشود ، به سرعت مىزند .\r\n2 - نبض موجى : اين نبض در اجزاى بزرگ و كوچك و بالاآمدگى رگ‌ها مختلف است . در ابتداى حركت داراى گستردگى و پيشروى و در انتها واجد اختلاف است . در آن نوعى نرمش وجود دارد ، زياد كوچك نيست و تا اندازه‌اى هم پهنا دارد . ضربان اين نبض\r\n\r\n","description":"","footnote":"","page_name":" 293 ","page_number":377},
  {"content":"\r\n\r\nمانند امواجى است كه بطور متوالى مىآيند ، بالا مىروند و فرومىنشينند ؛ گاهى سريع و گاهى بطئى هستند .\r\n3 - نبض كرمى : اين نبض شبيه خزيدن كرم است ، كوچك است و چنان در پى هم مىآيد كه انگار سريع است ولى سريع نيست .\r\n4 - نبض مورچگى ( نملى ) : اين نبض بسيار كوچكتر از نبض كرمى است و تواتر بيشترى نسبت به آن دارد . ضربان نبض كرمى و مورچگى در حالت پهنا چندان تفاوتى ندارند و در اين حالت شايد نتوان آنها را از هم تميز داد ، ليكن در بالا آمدن و تقدم و تاخر تفاوت‌شان در نبض‌گيرى بيشتر احساس مىشود .\r\n5 - نبض اره‌اى ( اركى - منشارى ) : نبض اره‌اى در اختلاف اجزاء ، در حالت بالا آمدن و پهنا و تقدم و تاخر به نبض موجى مىماند ، ولى نبض اره‌اى سخت است و اجزايش در سختى اختلاف دارند . نبض اره‌اى سريع ، متواتر و سخت است و اجزاى آن در زيادى انبساط ، سختى و نرمى مختلفند .\r\n6 - نبض دم‌موشى : اين نبض بتدريج از كمى به زيادى تغيير مىكند و باز بتدريج به سوى كم برميگردد . نبض دم‌موشى شايد در بسيارى از نبض‌ها و شايد هم در يك نبض روى دهد ، و ممكن است در اجزاء زياد يك نبض و يا فقط در يك جزء آن ديده شود .\r\nاختلاف در نبض دم‌موشى ممكن است از حيث درنگ و سرعت و تندى و آهستگى باشد ، ليكن اختلافش در بزرگ زدن آشكار است .\r\n7 - نبض جوالدوزى ( مسلى ) : نبض جوالدوزى نبضى است كه آرام‌آرام از كمى به زيادى تغيير مىيابد و آرام‌آرام درست به حالت اول برميگردد ؛ نظير اين است كه دو دم‌موش در دو سر ستبر پيوسته‌اند و در آن ، دو سر باريك و بخش ميانى ستبر است .\r\n8 - نبض دوضربانى : اطباء درباره اين نبض اختلاف‌نظر دارند . برخى گويند كه اين نبض يك نبض است و به لحاظ پس و پيش افتادن اجزايش به دو نبض مىماند ؛ عده‌اى برآنند كه دو نبض پىدرپى هستند و بهم مىرسند . در هر حال بين اين ضربان دوگانه زمان و مهلتى وجود ندارد تا باز و بسته‌شدنى در ميان باشد . هر نبضى كه در آن دو ضربان احساس شد نشايد حتما دو نبض باشد . اگر اين نظريه صحيح بود مىبايست نبضى كه انبساطش قطع مىشود و بازمىگردد دو نبض باشد . نبض دو ضربانى را در حالتى مىتوان دو نبض شمرد كه بعد از حركت اول انبساط يابد و برگردد و حالت انقباض به سوى ژرفا رود و بار ديگر باز شود .\r\n9 - نبض فترتى : در اين نبض مهلت ( يا فترتى ) در وسط دو ضربان ( در نبض دو\r\n\r\n","description":"","footnote":"","page_name":" 294 ","page_number":378},
  {"content":"\r\n\r\nضربانى ) واقع مىشود . فرق بين نبض مزبور و نبض غزالى اين است كه در نبض غزالى ضربان دوم قبل از آنكه اولى خاتمه يابد به آن مىرسد ، اما نبض فترتى نبضى است كه در زمان آرامش و بعد از ضربان اول سر برزده است .\r\n10 - نبض ترنجيده\r\n11 - نبض لرزنده\r\n12 - نبض تاب‌دار : اين نبض به ريسمان تاب‌دارى مىماند كه در حال تاب دادن آن هستند و اختلافش در پس و پيش بودن و حالت و عرض آن است .\r\n13 - نبض آشفته : اين نبض از نوع نبض پيچشى است و به نبض لرزان مىماند ليكن ناهنجارى در بالا آمدن و باز شدن پنهان‌تر و در تواتر داراى كشيدگى آشكارتر است . شايد چنين نبضى فقط به يك طرف گرايش داشته باشد . نبض متواتر و حلقوى و يك‌سوگرا اكثر در اشخاص مبتلا به بيمارى خشك‌مزاج ظاهر مىشود .\r\n\r\nفصل چهارم - نبض طبيعى\r\nهريك از انواع نبض‌هاى مذكور در بالا كه براى زياد شدن و كوتاه آمدن آمادگى دارند وقتى نبض طبيعى ناميده مىشوند كه در حال اعتدال باشند . اگر در آنها يكى نيرومند باشد ، آن نيرومند نبض طبيعى است . اگر نبض از انواع ديگرى باشد ليكن تابع فزونى نيرو باشد مثلا بزرگتر باشد ، به لحاظ اين نيروها ، طبيعى شمرده مىشود . ليكن در انواع نبض‌هائى كه آمادگى زياد شدن و كم شدن را ندارند ، نبض طبيعى عبارت از نبضى است كه يكنواخت و منتظم و خوش‌وزن باشد .\r\n\r\nفصل پنجم - عوامل موثر بر نبض\r\nعواملى وجود دارند كه بطور كلى براى قوام نبض ضرورى هستند و در وجود و عدم نبض دخالت دارند . اين عوامل را عوامل ماسكه ( گيرنده ) مىنامند . عوامل ديگرى نيز هستند كه در قوام نبض مؤثر نيستند ولى با نبض پيوستگى دارند و وقتى تغيير مىيابند ، حالت نبض را نيز تغيير مىدهند . اين عوامل را عوامل همراه دائمى نبض ( اللازمه ) مىنامند . عده‌اى از عوامل نيز وجود دارند كه هميشه با نبض نيستند و آنها را بطور مطلق تغييردهنده ناميده‌اند .\r\nعوامل ماسكه : عوامل ماسكه سه نوع هستند :\r\nالف - نيروى حياتى كه در قلب موجود است و نبض را به حركت درمىآورد .\r\nاين نكته را در مبحث نيروهاى حياتى ياد گرفتى .\r\n\r\n","description":"","footnote":"","page_name":" 295 ","page_number":379},
  {"content":"\r\n\r\nب - ابزار و منظورم از آن رگ ضربان‌دار است و آن را نيز در بخش اندام‌ها شناختى\r\nج - نياز به فرونشاندن - نبض به اندازهء معينى نياز به خاموش گردانيدن دارد ، چه ممكن است حرارت به حدى برسد كه جهت برگشتن به حالت اعتدال ، به عامل فرونشانندهء آن نياز باشد . كنش عوامل ماسكه بحسب دورى و نزديكى نسبت به ابزار لازم و تغييردهنده مطلق ( مغيره على الاطلاق ) ، تغيير مىيابد\r\n\r\nفصل ششم - عوامل ماسكه و شرح آنها\r\nاگر ابزار ( رگ ضربان‌دار ) نرمش‌پذيرى داشته باشد ، نيرو زياد باشد و نياز به فرونشاندن حرارت نيز زياد باشد ، نبض بزرگ است و در بزرگ نماياندن نبض ، نياز از همه مؤثرتر است . اگر نيرو كم باشد نبض حتما كوچك است . اگر نيرو كم و ابزار سخت و نياز اندك باشد ، نبض كوچكتر است . نبض بواسطه سختى ابزار ، كوچك مىشود ليكن كوچكى نبض بر اثر سختى ابزار با كوچكى آن بر اثر ناتوانى نيرو متفاوت است .\r\nاگر نيرو ناتوان باشد ، نبض علاوه بر كوچكى در كوتاهى و پستى نيز افراط خواهد داشت ، ليكن كوتاهى و پستى بر اثر سختى ابزار به اين حد نخواهد بود . كم نيازى نيز سبب كوچكى نبض مىشود ولى نه به آن اندازه كه كم‌نيروئى موجب آن مىگردد . اگر ابزار سخت و همراه نيرو باشد و بىنيازى نيز با نيرو همراه باشد ، نبض بر اثر سختى ابزار بيشتر از تاثير بىنيازى كوچك مىگردد ، زيرا نيروى همراه بىنيازى ، حالت اعتدال نبض را زياد كاهش نمىدهد و مىتواند گسترش يابد ولى نمىخواهد از اعتدالى كه به آن نياز دارد ، زياد پا فراتر گذارد .\r\nاگر نياز بسيار و نيرو زياد باشد و ابزار نيز بواسطهء سرسختى ، آمادگى پذيرفتن بزرگى نبض را به حد شايسته و بايسته نداشته باشد ، نبض سريع مىزند تا جبران از دست دادن فائده بزرگ بودن را بنمايد .\r\nاگر نيرو ناتوان باشد و نتواند نبض را بزرگ و سريع كند ، نبض بناچار بطور متواتر مىآيد تا با اين تواتر دائمى تلافى بزرگى و سرعت از دست رفته را بنمايد . با اين عمل ، تواتر زياد را بجاى بزرگى يكباره و يا شتابزدگى دوباره مىنشاند . اين حالت به آن مىماند كه شخصى بارى دارد و اگر چنان نيرومند باشد كه بتواند آن را يكباره بر دوش گيرد ، آن را برمىدارد و اگر نتواند همه آن را يك دفعه بردارد آن را به دو قسمت مىكند و در حمل اين دو قسمت شتاب مىكند . اگر حمل يكى از دو قسمت هم از توان او خارج باشد ، آن را به چندين بخش تقسيم مىكند و هر بخشى را علىحده برميدارد و حمل مىكند . عمل حمل\r\n\r\n","description":"","footnote":"","page_name":" 296 ","page_number":380},
  {"content":"\r\n\r\nچه سريع باشد و چه بطئى ، حامل آن هرگز به استراحت و نشستن فكر نمىكند و دست از جابجا كردن برنمىدارد ، مگر آنكه اين شخص بسيار لاغر و ناتوان باشد كه ناچار بايد مكثى كند و بار را با زحمت ببرد و به كندى برگردد .\r\nاگر نيرو زياد و ابزار سربراه و نياز بيشتر از حد اعتدال باشد نبض سريع و بزرگ است و چنانچه نياز خيلى بيشتر باشد نبض درشت و سريع و متواتر مىشود و بدرازا مىزند .\r\nولى در حقيقت بزرگى نبض بر اثر بازدارنده‌هائى كه نبض را از خودنمائى و بالا آمدن مانع مىشوند بوجود مىآيد . مثلا سختى ابزار مانع خودنمائى نبض است . تراكم گوشت و ستبرى پوست مانع بالا آمدن آن مىباشد .\r\nاگر بدن لاغر باشد نبض به پهنا مىزند و سبب آن يا تهى بودن رگ‌هاست كه در آن جدار بالائى رگ بر روى جدار پائين فروآمده و نبض را پهن كرده است و يا خود ابزار بسيار نرم است .\r\nسبب نبض متواتر يا ناتوانى است و يا بر اثر نياز به حركت زياد مىباشد .\r\nتفاوت در نبض به چند علت بستگى دارد :\r\nعلت آن يا نيروئى است كه از لحاظ بزرگى به حد مورد نياز رسيده است ؛ يا سرماى سخت است كه از نياز كاسته است ؛ و يا به انتها رسيدن نيرو و نزديك شدن مرگ است .\r\nغم ، بيخوابى ، تخليه ، ضعف ، خلط بد ، ورزش بيش از اندازه ، حركت اخلاط ، رسيدن اخلاط به اندام‌هاى حساسى كه مجاور قلب قرار دارند و هر چيز گدازنده‌اى سبب ضعف نبض مىگردند .\r\nعوامل سختى نبض عبارتند از : خشكى جسم رگ ، كشيدگى زياد در رگ و سرماى شديد يخ‌كننده . نبض نجارها نزديك به سخت بودن است ، زيرا در كار بسيار خسته مىشوند و اندام‌ها را به سوى دفع طبيعت دراز مىكنند .\r\nعوامل نرم بودن نبض عبارتند از : رطوبت‌دهنده‌هاى طبيعى مانند غذاهاى رطوبت‌بخش يا بيمارىهاى رطوبت‌آور مانند استسقاء و ليثياغورس و يا عواملى نظير شستشو و استحمام كه نه طبيعى هستند و نه بيمارى .\r\nعلت اختلاف نبض در حالتى كه نيرو وجود دارد ، سنگينى ماده غذائى و يا خلط است و اگر نيرو ناتوان باشد اين اختلاف ناشى از علل زير است :\r\n1 - آزار ديدن و خستگى بدن بر اثر بيمارى .\r\n\r\n","description":"","footnote":"","page_name":" 297 ","page_number":381},
  {"content":"\r\n\r\n2 - پرشدن رگها بوسيله خون . علاج اين حالت فصد ( رگ زدن ) است .\r\n3 - مؤثرترين علت آن است كه خون چسبنده باشد و روان موجود در شريان‌ها را از خفه كند بويژه اگر تراكم خون در نزديكى قلب رخ دهد .\r\n4 - پر بودن معده و دهان و تفكر درباره چيزى به مدت كم ، اختلاف نبض ايجاد مىكند .\r\n5 - وجود خلط بد در معده . اين حالت ممكن است به خفقان بكشد و نبض خفقانى گردد .\r\nعلل نبض اره‌اى بقرار زير است :\r\n1 - ماده‌اى كه در رگ مىريزد ، از لحاظ تباهى ، نارسائى و پختگى واجد اختلاف باشد .\r\n2 - وجود اختلاف در رگ از لحاظ سختى و نرمى .\r\n3 - وجود ورم در اندام عصبى .\r\nعلل نبض دوضربانى :\r\n1 - زيادى نيرو و وجود نياز .\r\n2 - سختى ابزار كه از ضربان نيرو سرپيچى مىكند و يك دفعه باز نمىشود . اين حالت شبيه آن است كه كسى مىخواهد با يك ضربه چيزى را ببرد ولى آن شيئى مقاومت مىكند و بريده نمىشود . در اين حالت آن شخص ضربت ديگرى وارد مىآورد و اگر نياز به زياد بريدن آن چيز داشته باشد ضربه‌ها را تكرار مىكند .\r\nعلل نبض دم‌موشى :\r\n1 - ناتوان شدن نيرو كه بر اثر خستگى به استراحت مىپردازد و بتدريج راه مىافتد و باز از استراحت به خستگى مىرود .\r\n2 - ثابت ماندن بر يك حالت غالبا كاستى و فزونى نيرو را ظاهر مىكند . نبض دم‌موشى و همانند آن دلالت بر نوعى نيرو دارد و مؤيد آن است كه ناتوانى به نهايت درجه خود نرسيده است . بدترين حالت نبض دم‌موشى آن است كه دم از بين برود . ثابت ماندن دم بهتر از آن است ولى بهترين حالات آن است كه دم برگردد .\r\nسبب‌هاى نبض فترتى :\r\nسبب اين نبض خسته شدن نيرو و استراحت آن است ، يا اينكه عارضه‌اى از خارج\r\n\r\n","description":"","footnote":"","page_name":" 298 ","page_number":382},
  {"content":"\r\n\r\nوارد شده است و نفس و طبيعت يكباره بدان مشغول گرديده‌اند .\r\nسبب نبض ترنجيده :\r\nنبض ترنجيده از حركات غير طبيعى نيرو و از بدهيئتى ابزار سرچشمه مىگيرد .\r\nسبب نبض لرزان :\r\nنبض لرزان ناشى از نيرو و سختى ابزار و نياز زياد است و در غير اين صورت به لرزش نيازى ندارد .\r\nنبض موجى اكثر از ناتوانى نيرو كه نمىتواند اشياء را گسترش دهد منشاء مىگيرد و يا اينكه ناشى از نرمى ابزار است ، هرچند كه همراه نرمى ابزار كم نيروئى زياد در كار نباشد ، زيرا ابزار نرم و مرطوب تكان و حركت دادن جزء گرم را نمىپذيرد . ابزار نرم و تر مانند ابزار خشك و سخت نيست ، چه خشكى تكان مىدهد و مىلرزاند و سخت خشك اگر سرى را بجنباند ، سر ديگر را نيز بجنبش درمىآورد ، جدائىپذير است و براى دولا شدن و تغيير هيئت دادن آمادگى دارد .\r\nسبب نبض كرمى و مورچه‌اى ناتوانى بغايت درجه آن است و در آن درنگ و تواتر و اختلاف در ميان اجزاى نبض روى مىدهد . نيروى چنين ناتوانى ياراى آن را ندارد كه ابزار را يك دفعه باز كند و به اين جهت جزئى بعد از جزء ديگر باز مىشود .\r\nعلل نبض بدوزن :\r\nاگر زمان آرامش كوتاه آيد سبب اين نوع نبض زيادى نياز است .\r\nاگر در زمان حركت كاهش روى دهد سبب آن ناتوانى زياد و يا نبودن نياز است .\r\nليكن اگر زمان حركت ، بر اثر سرعت باز شدن كاهش يابد تاثيرى به اين موضوع ندارد\r\nعلل حالت‌هاى نبض : پر بودن ، تهى بودن ، گرم بودن ، سردى ، بلندى و پستى است كه آشكار هستند .\r\n\r\nفصل هفتم - نبض جنس نر و ماده در مراحل عمر\r\nمردها كه نيرومندتر از زنان هستند و نياز ( به فرونشاندن حرارت ) بيشتر دارند ، داراى نبض بزرگ‌تر و درشت‌تر از زنان هستند . از آنجا كه نبض درشت نياز مردان را برآورده مىكند ، احتياج به سرعت نبض در آنها كم است . سرعت نبض مردان از سرعت نبض زنان كمتر است و در كم و زيادى باهم تفاوت زياد دارند .\r\n\r\n","description":"","footnote":"","page_name":" 299 ","page_number":383},
  {"content":"\r\n\r\nهر نبضى كه در آن نيرو پابرجاست و بطور متوالى مىآيد حتما بايد سريع باشد ، زيرا متوالى بودن بىتوقف بايد با يك سرعت انجام گيرد . به لحاظ اينكه نبض مردان آهسته‌روتر است تفاوتشان با نبض زنان بيشتر مىشود .\r\nنبض خردسالان بواسطه تاثير رطوبت ، نرمتر از نبض بزرگسالان است و تواتر آن بيشتر است ، زيرا حرارت جسم آنها زيادتر مىباشد . نيروى خردسالانى كه هنوز كاملا نرسيده‌اند ، نه از لحاظ كميت بلكه از حيث تناسب با اندامشان قوىتر است . نبض خردسالان در مقايسه با نسبت جثه كوچك و نارسيده‌شان درشت است ، زيرا ابزار آن‌ها بسيار نرم و نياز آنها بيشتر است و با اينكه جثه كوچكى دارند ، نيروى آنها به تناسب اين جثه ، ضعيف نيست . ليكن نبض بزرگسالان در مقايسه با نبض آنها درشت‌تر است . نبض خردسالان سريع‌تر و پىدرپىتر است و به آن نياز دارند . بخار دودى حاصل از هضم زياد و پىدرپى آمدن هضم كردنىها در خردسالان جمع مىشود و نياز بدان دارند كه بخار را از بدن بيرون رانند و گرمى غريزى را خنك گردانند .\r\nنبض جوانان از حيث درشتى بيشتر و از لحاظ سرعت كمتر و بسيار هم كمتر است .\r\nتواتر آن كمتر و از لحاظ اختلاف نيز تا اندازه‌اى كمتر از نبض خردسالان است .\r\nنبض نوجوانان از نبض جوانان بزرگ‌تر است ، ليكن نبض جوانان نيرومندتر از نبض نوجوانان مىباشد .\r\nسابقا يادآور شديم كه گرم‌مزاجى خردسالان با گرمى مزاج جوانان تقريبا برابر است ، بنابراين نياز به نبض در هر دو بايد يكسان باشد . ليكن نيروى جوانان بيشتر است و اين نيرو نبض را چنان درشت مىسازد كه از سرعت و پياپى آمدن بىوقفه بىنياز مىشود . بديهى است كه بزرگ بار آمدن نبض بر اثر نيرو است و نياز سبب است و ابزار كمك‌دهنده .\r\nنبض نوپيران كه ناتوان‌تر هستند ، از نبض جوانان كوچكتر و بطئىتر است ، زيرا نوپيران به اندازه جوانان به آن نيازمند نيستند و هم به اين سبب است كه نبض آنها متفاوت‌تر است .\r\nنبض كسانى كه بسيار پير شده‌اند كوچك ، متفاوت و بطئى است و ضمنا ممكن است بسبب رطوبت‌هاى غير طبيعى و بيگانه نرم باشد .\r\n\r\nفصل هشتم - نبض مزاج‌ها\r\n1 - مزاج گرم : از آنجا كه مزاج گرم بيشتر نيازمند نبض است ، چنانچه نيرو و ابزار همكارى كنند نبض مزاج گرم درشت است و اگر يكى از اين دو ، از همكارى دورى جويند ، چنان مىشود كه سابقا شرح داديم . اگر گرمى مزاج ، طبيعى و نه بر اثر بدمزاجى\r\n\r\n","description":"","footnote":"","page_name":" 300 ","page_number":384},
  {"content":"\r\n\r\nباشد ، مزاج درست و نيرومند است و نيروى بسيار زياد دارد . ليكن گمان نمىرود كه حرارت غريزى بهر درجه‌اى كه باشد از نيرو بكاهد ، بلكه اين حرارت برانگيزندهء نيرو در گوهر روانى و ذكاوت در نفس است . گرمى مزاجى كه تابع بدمزاجى باشد چنانچه زياد شود نيرو ناتوان‌تر مىگردد .\r\n2 - مزاج سرد : نبض سردمزاجان از هر حيث رو به كمى و كاستى است . كوچكى و بويژه درنگ و تفاوتش از ديگران بيشتر است . اگر ابزار نرم باشد پهنى ، درنگ و تفاوتش بيشتر است و اگر ابزار سخت باشد كمتر از حالت داراى ابزار نرم است . ضعف نبضى كه از مزاج سرد سرمىزند بيشتر از آن است كه از مزاج گرم ناشى مىشود ، زيرا مزاج گرم با نيروى غريزى سازگارتر است .\r\n3 - مزاج تر : نبض ترمزاجان موجى و نمايان است .\r\n4 - مزاج خشك : نبض خشك‌مزاجان به تنگنا و سختى گرفتار مىآيد . اگر نيرو زياد و نياز هم بسيار باشد نبض دوضربانى ، نبض ترنجيده و نبض لرزان در راه است .\r\nبعد از اين با توست كه دستور را از بركنى و در اين زمينه خودت قياس را درك كنى .\r\nگاهى چنين اتفاق مىافتد كه نيمى از بدن انسان داراى مزاج گرم و نيم ديگر واجد مزاج سرد است ، در نتيجه هر نيمهء نبض حال جداگانه‌اى دارد كه حاكى از گرمى و سردى است .\r\nنبض نيمه‌گرم به آهنگ مزاج گرم سازگار مىشود و نبض نيمه سرد از سردمزاجى تاثيرپذير است .\r\nپس بايد بدانيم كه جزر و مد قلب سرچشمهء باز و بسته شدن نبض نيست و منشاء اين دو عمل از خود جرم شريان است .\r\n\r\nفصل نهم - نبض در فصول سال\r\nدر بهار : نبض در بهار از حيث نيرو قوى و از ساير لحاظ معتدل است .\r\nدر تابستان : از آنجا كه نياز نبض در تابستان زياد است ، نبض در اين فصل سريع و پياپى است و از آنجا كه در تابستان گرماى خارج ، فراگيرنده روان را بيش از اندازه تحليل مىبرد و نيرو را كاهش مىدهد ، نبض كوچك و ناتوان مىگردد .\r\nدر زمستان : چون در زمستان نيرو ضعيف است ، تفاوت ، كندى و ناتوانى نبض از نبض تابستانى بيشتر است . ليكن اتفاق مىافتد كه برخى جسم‌ها كه گرمى مزاج آنها چيرگى دارد حرارت غريزى را در ژرفا نگهدارند - كه سرانجام جمع مىشود و در برابر سرما مقاومت مىكند - و از سرما تاثير نپذيرند و سرما به ژرفا نفوذ نكند .\r\n\r\n","description":"","footnote":"","page_name":" 301 ","page_number":385},
  {"content":"\r\n\r\nدر پائيز : در پائيز كه زمان مخالف طبيعت زندگى است و از گرمى به سردى و خشكى مىگرايد و مزاج بواسطه عوارض فصل گاهى به گرمى و گاهى به سردى مىانجامد و از آنجا كه مزاج واجد اختلاف از مزاج هماهنگ و يكنواخت آسيب‌پذيرتر و نامطلوب‌تر است ، نبض در پائيز داراى اختلاف است و به ناتوانى مىزند .\r\nنبض در وسط فصول با نبض فصلى كه در آن است هم‌آهنگ مىآيد .\r\n\r\nفصل دهم - نبض در مناطق مسكونى\r\nبرخى از سرزمين‌هاى مسكونى بهارى هستند و داراى هواى معتدلند . برخى گرم و تابستانى ، بخشى سرد و زمستانى و بعضى نيز پائيزى و خشك‌مزاج هستند . اينك كه نبض‌ها را ياد گرفته‌اى مىتوانى وضع آن را در سرزمين‌هاى مختلف از حالات آن در فصل‌هاى سال استنتاج كنى .\r\n\r\nفصل يازدهم - اثر غذا و آشاميدنىها بر نبض\r\nكميت و كيفيت مواد غذائى بحسب گرمى و سردى كه بر مزاج وارد مىكنند ، نبض را تغيير مىدهند :\r\nاگر اندازهء غذا معتدل باشد ، نيرو و گرمى در بدن فزونى مىيابد و مدتى پايدار مىماند . در اين صورت بزرگى و سرعت و پياپى آمدن نبض رو به افزايش است .\r\nاگر غذاى تناول شده بيش از اندازه باشد و به حد افراط برسد بر نيرو سنگينى مىكند و هر سنگينى ، در اختلاف نبض تاثير دارد و نبض بر اثر آن ، گران‌خيز و نامرتب مىگردد .\r\nاركاغانيس مىپنداشته است كه بر اثر انباشتن شكم بوسيله طعام سرعت نبض از تواتر آن پيشى مىگيرد . اين تغيير حالت نبض تا موقعى كه علت باقى است ماندگار است .\r\nاگر غذا زياده از حد ولى كمتر از حد افراط باشد اختلاف نبض به صورت مرتب درمىآيد .\r\nاگر غذاى تناول‌شده كمتر از حد لازم باشد اختلاف در نبض كمتر روى مىدهد و درشتى و سرعتش از حالت اعتدال كمتر مىشود . ليكن اين حالت ديرپا نيست زيرا كمى عامل كه زود هضم مىشود و زود از بين مىرود حالت بوجود آورده را با خود مىبرد .\r\nاگر نيرو بر اثر پرخورى يا كم‌خورى كاهش يابد و به ضعف گرايد باز نبض به كوچكى و تفاوت مىانجامد . وقتى طبيعت توانائى هضم را بازيافت نبض به حالت اعتدال برميگردد .\r\n\r\n","description":"","footnote":"","page_name":" 302 ","page_number":386},
  {"content":"\r\n\r\nتاثير نوشابه‌ها : نوشابه‌ها داراى ويژگىهائى هستند ؛ زياده‌روى در آنها منشاء چنان حالاتى براى نبض نيست كه از زياده‌روى در غذا حاصل مىشوند . افراط در نوشابه‌ها اختلاف نبض را در پى دارد ولى نه چنان زياد كه اهميت شايانى داشته باشد ، زيرا گوهر نوشابه داراى تخلخل ، لطافت ، رقت و سبك‌وزنى است .\r\nاگر نوشابه موجب افزايش سردى در مزاج شود ، سبب مىشود كه نبض برابر با سرعت كنش آن كوچك و متفاوت و كند شود ، همچنانكه اين تاثيرات از هر سردى بر آن وارد مىشود .\r\nاگر نوشابه خنك‌كننده در بدن به حالت گرمى درآيد آنچه را كه بر اثر سرديش ساخته است تقريبا از بين مىبرد .\r\nاگر نوشابه در حالت گرمى به بدن وارد شود ، از آنجا كه از غريزه زياد دور نيست تحليل سريع روى مىآورد .\r\nولى اگر نوشابهء گرم‌مزاج به حالت سردى در درون نفوذ كند از سردىهاى ديگر زيان‌آورتر است ، زيرا سرد شده از سرد گرم نشده ديرتر گرم مىشود و قبل از آنكه گرم شود به بدن نفوذ مىكند و زيان فراوانى در پى دارد ، بويژه براى بدن كسانى كه به زيان - آورى سردى آمادهء تاثيرپذيرى باشند . ولى اگر به حالت سردى نفوذ نكند بلكه بعد از گرم گشتن نفوذ نمايد زيانش كمتر است ، زيرا طبيعت در توزيع و پراكندن و گداختن آن دست‌بكار مىشود . ليكن در حالت اول كه به حالت سردى در بدن نفوذ مىكند ممكن است قبل از آنكه طبيعت به خود بجنبد و او را دستكارى نمايد ، آن بر طبيعت دست يابد و در جاى خود بنشاند و نيروى طبيعت را فرونشاند . اين بود تاثير نوشابه زيادتر از حد و گرم و سرد بر بدن و نبض بدن .\r\nليكن تقويت نبض بوسيله نوشابه‌ها بحث جداگانه‌اى است ، زيرا نوشابه براى تندرستان مايهء نيرو است و از آنجا كه گوهر روح را بسرعت فزونى مىدهد به آن تروتازگى مىبخشد . خنك كردن و گرمى دادن نوشابه‌ها هرچند براى بيشتر بدن‌ها زيان‌هائى همراه دارد ، ليكن هريك از آنها شايد با نوعى مزاج سازگار و با نوع ديگرى ناسازگار باشد .\r\nمثلا بنا بگفتهء جالينوس كسانى كه سوء مزاج دارند از چيزهاى سردىبخش نيرو مىگيرند .\r\nآب انار همواره گرم‌مزاجان را تقويت مىكند و آب انگبين هميشه براى سردىزدگان نيروبخش است .\r\nنوشابه از حيث گرمى مزاج و يا سردى مزاج براى گروهى سودمند است و براى عده‌اى ناتوانىآور . اين موضوع مورد بحث ما نيست ؛ گفتار ما درباره نيروئى است كه از نوشابه\r\n\r\n","description":"","footnote":"","page_name":" 303 ","page_number":387},
  {"content":"\r\n\r\nسرمىزند ، بسرعت تغيير مىيابد و روح مىگردد . پس نوشابه بخودىخود همواره نيروبخش است و اگر يكى از آن دو ( گرمى و سردى ) در بدن بكمك او بشتابد نيروبخشى آن بيشتر مىشود و اگر مخالفت كند از نيروبخشى آن مىكاهد و به تناسب زيادى و كمى نيرو ، فزونى و كاستى در نبض پديد مىآيد . اگر نيرومند باشد نبض نيرو دارد و اگر ضعيف باشد نبض نيز به ناتوانى مىگرايد . اگر نوشابه گرم‌مزاج است نياز به نبض بيشتر و اگر سرد مزاج است نياز به نبض كمتر دارد . ولى نوشابه در اكثر حالات نياز به نبض را زياد مىكند تا نبض سريع‌تر باشد .\r\nاما در مورد آب آزاد : از آنجا كه آب غذا را به درون راهنمائى مىكند نيروبخش است و كنشى دارد كه تا اندازه‌اى به كنش خمر مىماند . ولى از آنجا كه آب سردىرسان است و گرمىبخش نيست در افزايش نياز به نبض از باده بازمىماند . پس تو اين را بدان .\r\n\r\nفصل دوازدهم - اثر خواب و بيدارى بر نبض\r\n\r\nخواب :\r\nحالت نبض در هنگام خواب بحسب زمان خواب و بحسب كيفيت هضم متفاوت است .\r\nنبض در آغاز خواب كوچك و ناتوان است و علت آن است كه ، در ابتداى خواب حركت حرارت غريزى بطور كلى رو به انقباض و پائين رفتن است و توجهى به انبساط و بالا آمدن ندارد . كوشش آن جملگى بر اين است كه نفس را به درون برساند و وادارش كند كه غذا را هضم گرداند و مواد زائد را پختگى دهد . وضع حرارت غريزى در اين حالت عينا نظير وضع اسير و زندانى است . همچنين نبض در آغاز خواب سست‌تر و پرتفاوت‌تر است ، زيرا گرچه حرارت بوسيلهء احتقان و جمع شدن آن را فزونى بخشيده است ، ليكن اين زيادت به حدى نرسيده است كه در هنگام بيدارى بوسيله حركت گرمىبخش ايجاد مىشد .\r\nحركت بيشتر افروزنده و گرايش‌دهنده به سوى بدمزاجى است ، در صورتى كه احتقان و جمع شدن به اعتدال ، كمتر افروزنده است و حرارت را كمتر به تشويش وادار مىكند .\r\nو تو اگر دقت كنى مىبينى نفس و تشويش نفس شخص خسته بسيار بيشتر از نفس كسى است كه احتقان حرارت دارد و اين احتقان حرارت از علتى مشابه خواب ، به دو روى آورده است . مثلا شخصى بيدارى كه در آب سرد معتدل فرومىرود ، وقتى احتقان حرارت به او دست مىدهد ، اين احتقان نيروبخش مىگردد . مع‌ذلك تندنفسى او به تندنفسى شخصى كه بر اثر كار و يا ورزش خسته شده است نمىرسد . اگر خوب دقت كنى درمىيابى كه حركت گرمىآورتر از همه چيز نيست . گرمائى را كه حالت بيدارى با خود مىآورد زادهء حركت بدن نيست كه اگر بدن آرام گرفت از آن دور شود ، بلكه از آن است كه روح در\r\n\r\n","description":"","footnote":"","page_name":" 304 ","page_number":388},
  {"content":"\r\n\r\nحالت بيدارى به سوى خارج در جنبش است و بالا مىآيد و توقفى ندارد و از اين حركت روح گرمى سرمىزند .\r\nاگر در هنگام خواب استمرار طعام موجود باشد ، از آنجا كه غذا نيرو را فزونى مىدهد ، آنچه به قسمت‌هاى پائينى درون رفته است تا به كار غذا برسد ، بخارج روى مىآورد و به منشا برمىگردد . چنان كه گفتيم از آنجا كه گرمى مزاج بوسيله غذا زياد مىشود و از آنجا كه ابزار بر اثر مرور دادن غذا در خود به نرم شدن بيشترى روى مىآورد نبض در اين حالات درشت مىشود ولى در سرعت و پياپى آمدن افزايش نمىيابد و اين ناشى از دو سبب است : نخست اينكه در چنين حالتى نياز به نبض زياد نيست ، دوم اينكه بواسطه بزرگ بودن آن نيازمندى رفع و سرعت و تواتر جبران مىشود . اگر بعد از آن ، خواب طولانى باشد حرارت غريزى حبس مىشود ، نيرو در زير فشار مواد زائدى قرار مىگيرد كه سزاوار بيرون ريختن هستند و اگر در حال بيدارى بودند بيرون مىآمدند ، مثلا برخى از آنها بوسيله ورزش تخليه مىشوند . يا در زير فشار بيرون ريختنىهائى قرار گرفته است كه اين احساس را ندارد . در چنين حالتى نبض به حالت ناتوانى برمىگردد .\r\nاگر آغاز خواب مقارن با تهى بودن بدن از غذا باشد و چيزى براى هضم وجود نداشته باشد سردى مزاج را بسوى خود مىكشد و نبض در كوچكى درنگ و تفاوت در ضربان مىپايد و اين نزول رو به افزونى مىرود .\r\n\r\nبيدارى :\r\nدر موقع بيدارى نيز نبض حالات مختلف دارد :\r\nاگر بيدارى بطور طبيعى صورت گيرد ، نبض بتدريج به بزرگى و سرعت مىگرايد تا به حال طبيعى درآيد :\r\nاگر كسى بطور آنى از خواب بپرد ، نبض وى بر اثر پريدن از خواب فترتى انجام مىگيرد ، زيرا نيرو بر اثر بيدار شدن آنى مىگريزد و نبض بعدا درشتى و سرعت پياپى و جهش مختلف و تا اندازه‌اى لرزان را بازمىيابد . اين لرزش از آن است كه گوئى زور و نيروئى اين حركت را بوجود آورده است و چنين حركتى فجائى ( آنى ) گرمى را نيز دربردارد . از آنجا كه نيرو بطور ناخودآگاه براى دفع عارضه‌اى از جاى جهيده است و در اين دفاع به حركات مختلف دست زده است ، نبض بر اثر اختلاف حركات بلرزه درآمده است . ليكن اين حالت لرزش بسيار نمىپايد و نبض بسرعت اعتدال خود را بازمىيابد ، زيرا سبب لرزه با اينكه نيرومند بوده است كمتر پايدارى مىكند و احساس در فروكش كردن آن شتاب مىورزد .\r\n\r\n","description":"","footnote":"","page_name":" 305 ","page_number":389},
  {"content":"\r\n\r\n\r\nفصل سيزدهم - تاثير ورزش بر نبض\r\nاگر ورزش به اعتدال انجام گيرد ، حرارت غريزى در آغاز افزايش مىيابد و نبض را نيرو مىبخشد و نبض درشت مىشود . از آنجا كه در هنگام ورزش نياز به نبض زياد است و حركت هميشه موجب افزايش نبض است ، به سرعت و تواتر نبض افزوده مىشود .\r\nاگر ورزش طولانى و يا اينكه كوتاه‌مدت ولى بسيار شديد باشد ، نيروئى كه پيدا كرده است به هدر مىرود و در نتيجه بر اثر گداختن گرماى غريزى ضعيف و كوچك مىشود ولى سرعت و تواتر همچنان باقى مىماند . اين حالت ناشى از دو علت است : يكى نيازمندى زياد به نبض و ديگرى كوتاه آمدن نيرو در جبران بوسيله بزرگ گردانيدن نبض است .\r\nولى بعد از آن ، بهر اندازه‌اى كه از نيرو كاسته مىشود ، سرعت كاهش مىيابد و تواتر نيز به همان نسبت افزايش پيدا مىكند . اگر ورزش همچنان دوام يابد و ورزشكار خسته شود ، نبض بر اثر ناتوانى و تواتر زياد مورچه‌اى مىگردد . اگر ورزش به حد افراط رسد و ورزشكار نيز به از كار افتادن نزديك شود نتيجه همان مىشود كه گداختنىها ببار مىآورند .\r\nنبض در چنين حالتى كرمى مىشود و علاوه بر آن به تفاوت و درنگ و ضعف و كوچكى گرفتار مىگردد .\r\n\r\nفصل چهاردهم - تاثير شستشوى بدن بر نبض\r\nشستشوى بدن يا با آب گرم صورت مىگيرد و يا با آب سرد .\r\nدر هنگام شستشو با آب گرم ، نيرو در وهلهء اول پابرجا و با نبض متناسب و نياز به نبض زياد است . اگر در شستشو با آب گرم افراط شود ، نبض بر اثر تحليلى كه رخ مىدهد ضعيف مىگردد . جالينوس مىفرمايد : « در چنين حالتى نبض كوچك ، كند و متفاوت مىشود » .\r\nو ما مىگوئيم : شكى نيست كه در چنين حالتى نبض ناتوان و كوچك مىشود ، ليكن اگر آب گرم بوسيلهء حرارت عرضى درون بدن را گرم كند شايد اين گرمى زياد نپايد و بمقتضاى طبيعتش كه سردى است به سرمابخشى گرايد و سرما ماندگار باشد و نفوذ كند . اگر تاثير مزاج عرضى چيره شود نبض سريع و متواتر مىگردد و اگر روال سرشتى غالب آيد ، نبض كند و متفاوت مىشود . اگر گرماى عرضى به حدى باشد كه نيرو را بيش از حد لازم بگدازد و شخص را به حالت غش نزديك كند باز نبض كند و متفاوت مىشود .\r\nدر شستشوى با آب سرد چنانچه شخص به زير آب فرورود ، سردى آب نبض را ناتوان و كوچك مىگرداند و نبض تا اندازه‌اى متفاوت و كند مىگردد . ليكن اگر شخص به زير\r\n\r\n","description":"","footnote":"","page_name":" 306 ","page_number":390},
  {"content":"\r\n\r\nآب فرونرود - كه در آن حالت حرارت جمع مىشود - نيرو فزونى مىيابد ، نبض اندكى درشت مىشود و از سرعت و تواترش كاسته مىگردد . آب گرمابه‌ها اگر از نوعى باشد كه خشكى مىدهد بر سختى نبض مىافزايد و از درشتى آن مىكاهد . آب‌هاى گرمىدهنده سرعت نبض را افزايش مىدهند . حالتى كه گداختن نيرو را سبب مىگردد سابقا به تفصيل ذكر شد .\r\n\r\nفصل پانزدهم - نبض زنان باردار\r\nزن باردار براى خود و براى جنينى كه در شكم دارد به استنشاق هوا نيازمند است .\r\nاستنشاق هوا براى وى بايد نسبت به حالت معمولى دوچندان باشد . از اين روى تن وى به نبض زياد نياز دارد . شكى نيست كه در تن زن باردار نيرو رو به افزايش نيست و زيادهم به كاستى نمىرود ، فقط باندازه‌اى كاهش مىيابد كه بار گران درونش اقتضا مىكند و آن تا اندازه‌اى ناچيز و اندك است . از اين روى مىتوان گفت كه زن باردار نيروى معتدل دارد و در او نياز به نبض زياد است ، به اين جهت نبض وى درشت و سريع و پياپى مىزند .\r\n\r\nفصل شانزدهم - نبض دردمندان\r\nدرد نبض را در سه حالت تغيير مىدهد :\r\nاگر درد شديد باشد ، در اندام اصلى پيدا شود و مدت زيادى دوام داشته باشد ، در آغاز پيدايش نيرو را براى مقابله و دفاع برمىانگيزد ، در آن حالت حرارت زبانه مىكشد و در نتيجه نبض درشت يا سريع و بسيار متفاوت مىگردد ، زيرا در اين حالت نياز به نبض بزرگ و سريع زياد است .\r\nاگر درد به حدى برسد كه نيرو را از تاثير بازدارد - همچنانكه سابقا گفتيم - نبض به هزيمت و عقب‌نشينى ناچار مىگردد و درشتى و سرعت را از دست مىدهد و بجاى آن نخست بتواتر زياد دچار مىگردد ، بعد كوچك مىشود و سپس گرم مىگردد و سرانجام مورچه‌اى مىشود .\r\nاگر درد همچنان رو بفزونى باشد تفاوت نبض به حدى مىرسد كه بمرگ مىانجامد .\r\n\r\nفصل هفدهم - تاثير ورم‌ها بر نبض\r\nورم‌ها از حيث تاثيرشان بر نبض به دو قسمت اصلى تقسيم مىشوند :\r\nالف - ورم‌هائى كه با تب همراهند و آن در حالتى است كه ورم بزرگ است و يا بر اندام اصلى و ارزنده پيدا شده است . اين نوع ورم نبض را در سراسر بدن تغيير مىدهد ، منظور من تغييرى است كه از تب منشاء مىگيرد و در جاى خود آن را شرح خواهم داد .\r\n\r\n","description":"","footnote":"","page_name":" 307 ","page_number":391},
  {"content":"\r\n\r\nب - ورم‌هائى كه تب‌آور نيستند . اين ورم‌ها فقط نبض اندامى را كه در آنند تغيير مىدهند و گاهى نيز اتفاق مىافتد نبض اندام ديگرى را در ساير قسمت‌هاى بدن تغيير دهند ، ولى چنين اتفاقى از خود ورم ناشى نمىشود بلكه از دردى سرمىزند كه ورم ببار آورده است و در واقع سبب تغيير نبض عرضى است و گوهرى نيست .\r\nتغيير نبض بوسيله ورم ناشى از چند عامل است :\r\n1 - نوع ورم 2 - زمان ورم 3 - اندازهء ورم 4 - نوع عضو ورم كرده 5 - عارضه‌اى كه از ورم بوجود آمده است و همراه دائمى ورم مىباشد ( تغيير بواسطه ) .\r\n1 - نوع ورم : اگر ورم گرم باشد نبض را اره‌اى مىكند و به چندش و لرزش و سرعت و تواتر دچار مىسازد . اگر همزمان با ورم گرم ، عاملى موجب پيدايش آمدن نمناكى شود ، نبض از حالت اره‌اى رهائى مىيابد و به حالت موجى درمىآيد . ليكن تا ورم گرم موجود است لرزش و سرعت و تواتر در نبض پابرجاست و جدا نمىشود . همانطور كه براى از بين رفتن حالت اره‌اى علتى وجود دارد ، سبب‌هائى نيز هستند كه حالت اره‌اى را فزونى مىبخشند و آن را آشكارتر مىسازند . ورم نرم چنانچه بسيار سرد نباشد ، نبض را موجى مىگرداند و اگر بسيار سرد باشد نبض را كند و متفاوت مىكند . ورم سخت حالت اره‌اى نبض را زياد مىگرداند .\r\nاگر خراج جمع آيد چون تركننده و نرم‌كننده است ، نبض را از حالت اره‌اى به حالت موجى درمىآورد و چون سنگين است اختلاف نبض را زياد مىكند .\r\nوقتى ورم به پختگى مىرسد گرمى عرضى فرومىنشيند و در نتيجه سرعت و تواتر نبض سبكتر مىشود .\r\n2 - زمان ورم : تا زمانى كه ورم گرم رو به افزايش است ، حالت اره‌اى و ساير حالات ذكر شده دربارهء نبض رو به فزونى است و هميشه به علت كشيدگى زياد به سختى ، و به علت درد زياد به لرزش روزافزون دچار مىگردد .\r\nوقتى ورم به منتها درجه نمو نزديك مىشود عوارض نبض ، بجز آنهائى كه از نيرو تبعيت مىكنند ، جملگى فزونى مىيابند . اين روىآوردها نبض را ناتوان مىگردانند و سرعت و تواتر آن را افزايش مىدهند . در موقعى كه ورم فرومىنشيند و تحليل مىرود و يا مىتركد ، از آنجا كه سنگينى بر نيرو نمانده است نبض نيرو مىگيرد و از اين نظر كه تقويت‌كنندهء درد كاهش مىيابد ، لرزش سبكتر مىگردد .\r\n3 - اندازهء ورم : بهر نسبتى كه ورم بزرگ باشد ، تغيير حالات نبض بر اثر آن نيز فزونى\r\n\r\n","description":"","footnote":"","page_name":" 308 ","page_number":392},
  {"content":"\r\n\r\nمىيابد و تاثير آن در تغيير نبض موثرتر مىباشد . بر همين قياس تاثيرات ورم كوچك در تغيير نبض بتناسب كوچكى آن كم‌تر است .\r\n4 - اثر ورم بر نبض : اگر اندام ورم كرده پىآگين ( عصبى ) باشد حالت سختى و حالت اره‌اى در نبض زياد مىشود .\r\nاگر ورم بر اندام پررگ باشد بر درشتى نبض افزوده مىشود ، اگر ورم بويژه بر اندام يا در اندامى مانند طحال و شش باشد كه داراى شريان است ، اين حالت درشتى تا موقعى كه نيرو پابرجاست در نبض باقى مىماند .\r\nاگر ورم در مغز و شش كه تر و نرمند باشد ، نبض به حالت موجى درمىآيد .\r\n5 - تغيير باواسطه - ورم گاهى نه بخودىخود بلكه بوسيلهء عارضه‌اى كه پيرو ورم است نبض را تغيير مىدهد . مثلا نبض بر اثر ورم شش به حالت خفگى درمىآيد و بر اثر ورم كبد به پژمردگى گرفتار مىشود . كليه بر اثر ورم محصور مىشود و اندام‌هاى حساسى مانند دهانهء معده و حجاب بچنان ترنجيدگى دچار مىشوند كه مىتوان آن را ترنجيدگى غش‌آور محسوب داشت .\r\n\r\nفصل هيجدهم - نبض در حالات مختلف روانى\r\nاز آنجا كه حالت خشم بطور ناخودآگاه و آنى نيرو را برمىانگيزد و روح را به يك بار گسترش مىدهد ، نبض آدم خشمناك در حالت خشم بسيار درشت و بلند است و به سرعت و تواتر مىزند . و چون منشاء علت تغيير يكى است ، اختلافى در نبض بوجود نمىآيد .\r\nليكن اگر خشم با ترس همراه باشد ، گاهى خشم و گاهى ترس در تاثير بر نبض چيره مىشود و اختلاف در نبض پديد مىآيد . همچنين است اگر حالت شرم با خشم همراه باشد و يا عقل با خشمگين به مبارزه پردازد و يا خشمناك سعى كند كه خشم را مهار كند و خشم‌انگيز را ميدان ندهد ، باز در نبض اختلاف روى مىدهد .\r\nنبض از لحاظ سرعت و تواتر در حالت « لذت » به حدى نمىرسد كه در خشم مىرسيد .\r\nلذت نبض را به آرامى و ملايمت به راه مىاندازد . درشتى نبض در حالت لذت نياز برآور است و از اين روى كند و متفاوت مىزند .\r\nهمچنين نبض در حالت شادى غالبا درشت و نرم است و به كندى و متفاوتى گرايش دارد .\r\nگرماى غريزى بدن در حالت غم و اندوه دچار اختناق مىشود و به پائين مىگرايد و نيرو ناتوان مىگردد ، به اين جهت نبض آدم اندوهگين كوچك ، ناتوان ، متفاوت و كند است .\r\n\r\n","description":"","footnote":"","page_name":" 309 ","page_number":393},
  {"content":"\r\n\r\nترس آنى و ناخودآگاه نبض را لرزان و نامرتب مىگرداند « 74 » . ترس تدريجى و ديرپا در تغيير نبض همان كنش‌هاى غم را دارد . اين را نيز بدان .\r\n\r\nفصل نوزدهم - تغيير نبض بر اثر حالات غير طبيعى « 75 »\r\nبدمزاجى ممكن است بر نبض تاثير بگذارد . سابقا نبض هر مزاجى را بطور علىحده شناختيم . ممكن است بر اثر فشار نيرو ، در نبض اختلاف پيدا شود و اگر فشار بسيار شديد باشد نبض نامرتب و بىوزن مىگردد . منظور ما از « فشارآور » « 76 » هر نوع ماده‌اى است كه زيادىاش مايهء فشار است « 77 » و تفاوتى نمىكند كه آن ماده ورم و يا چيز ديگرى\r\n\r\n\r\n","description":"","footnote":"\r\n( 74 ) - در نسخهء انگليسى : « ترس آنى نبض را سريع ، لرزان و نامرتب مىگرداند »\r\n( 75 ) - نبض بر اثر بيماريهاى مختلف يا حالت‌هاى غير طبيعى تحت تأثير قرار مىگيرد و از مسير عادى خود منحرف مىشود . بعنوان مثال در هنگام بروز انفاركتوس ميوكارد اختلال در ريتم قلبى بيمار ايجاد مىشود و به صورت اكستراسيستول و برادى كاردى تظاهر مىنمايد .\r\nبرخى از بيماريهاى دستگاه گردش خون باعث تغيير شكل منحنى امواج نبض مىشوند و بعلاوه در ميزان فشار نبض تغييراتى بوجود مىآورند . مهم‌ترين اين بيمارىها عبارت از :\r\nآرتريوسكلروز ، بازماندن مجراى شريانى و نارسائى آئورت مىباشد .\r\n( 76 ) - عوامل « فشارآور » در تعداد زيادى از بيماريها قابل تشخيص است و برحسب محل و موقع آن نيز متفاوت مىباشد . براى نمونه پريكارديت را مثال مىآوريم : در مراحل پيشرفته اين بيمارى ، فشار وارد بر دريچهء قلب زياد مىشود و مقدار اين فشار بر جدار بطن‌ها كه از ماهيچه‌هاى قوى تشكيل شده است كمتر از جدار دهليزها وارد مىشود . درحالىكه در بيماريهاى دو گردش بزرگ و كوچك خون ، سياهرگها بويژه وداج‌ها و سياهرگ كبدى پر از خون هستند ، بطن‌ها خالى مىباشند . در اين هنگام نبض محيطى شديد و تناوب آن زياد ، دامنه آن كوچك و سرانجام غير قابل لمس مىگردد ، فشار خون پائين مىافتد و در خاتمه چنين حالتى مىتواند به مرگ منجر گردد .\r\n( 77 ) - تحريك و فعاليت بيش از اندازهء بعضى از دستگاهها و يا ترشح بيش از حد غدد داخلى ناشى از ازدياد برخى مواد در بدن مىتواند موقع عادى نبض را دستخوش تغيير نمايد .\r\nبراى نمونه تغييرات دستگاه سمپاتيك و پاراسمپاتيك يا مواد شيميائى خاصى مىتوانند بر فعاليت بسيارى از اعضاء از جمله دستگاه قلب و عروق اثر نموده ، موجب تغيير وضع نبض گردند . مثلا آدرنوميمتيك‌ها ( مانند آدرنالين ) داروهائى هستند كه سبب تحريك اعصاب سمپاتيك مىشوند و ضربان نبض و همچنين حجم دقيقه‌اى قلب و فشار خون سيستوليك را بالا مىبرد .\r\n","page_name":" 310 ","page_number":394},
  {"content":"\r\n\r\nغير از آن باشد . اگر گدازنده نيرو مانند درد بسيار آزاردهنده باشد و آزارهاى روانى شديد در كار باشند ، نبض ناتوان مىشود « 78 » . اين را نيز ياد بگير .\r\n\r\n\r\n","description":"","footnote":"\r\n( 78 ) - نسخهء انگليسى : « تفرق و پراكندگى نيرو باعث ضعف نبض مىشود ، همچنانكه دردهاى شديد و ضربه‌هاى روانى نيز باعث تفرق و پراكبدگى نيرو مىگردند » .\r\n","page_name":" 311 ","page_number":395},
  {"content":"\r\n\r\n\r\nجملهء دوم - ادرار و مدفوع\r\nو آن در سيزده فصل مىآيد .\r\n\r\nفصل اول - گفتار عمومى دربارهء معاينه ادرار « 79 »\r\nبراى تشخيص بيمارى از طريق معاينهء ادرار ، قبل از هر چيز شرايط زير بايد رعايت شود :\r\nادرار بايد نخستين ادرار بامدادى « 80 » باشد كه در طول شب حاصل شده است و مدت زيادى در مثانه بوده است .\r\nشخصى كه ادرارش معاينه مىشود ، بايد از شب قبل از تناول آب و خوراك خوددارى كرده باشد و چيزى كه ادرار را رنگى مىكند فرونداده باشد . مثلا اگر كسى زعفران ، انار يا خيار چنبر ( فلوس ) مىخورد ، رنگ ادرارش به زردى و سرخى ؛ كسى كه بقولات ميل كرده باشد رنگ ادرارش به سرخى و كبودى مىزند . خوردن « مر » ادرار را بسياهى و خوردن مشروب سكرآور بهر رنگى كه باشد آن را برنگ خود گرايش مىدهد . همچنين پوست صاحب ادرار نبايد بوسيلهء رنگى ملون شده باشد ، مثلا رنگ حنا بر پوست ادرار را تغيير رنگ مىدهد شخص نبايد چيزهائى خورده باشد كه خلط بوجود مىآورند ، مانند غذاهائى كه صفرا و بلغم را بيرون مىدهند ؛ و نيز نشايد حركات و رفتارى از وى سر بزند و يا حالات روانى بر او وارد شده باشد كه سبب دگرگونى ادرار مىگردند ، مثلا روزه‌دار « 81 »\r\n\r\n\r\n","description":"","footnote":"\r\n( 79 ) - در عربى ( و اصولا در لغت عربى ) ادرار به مفهوم دفع بول ( شاشيدن ) آمده است ، ليكن در زبان فارسى اين كلمه بمعنى « بول » به كار رفته است ، به اين جهت در همه جاى اين كتاب كلمه ادرار را بجاى بول آورده‌ايم .\r\n( 80 ) - امروز هم مىدانيم كه براى معاينه ( و تجزيه ) ادرار در موارد خاصى مثلا در عوارض التهابى مجارى ادرار از ادرار صبحگاهى استفاده مىشود .\r\n( 81 ) - در هنگام روزه‌دار بودن بمناسبت دفع آب از بدن بطرق مختلف و عدم ترميم آن ايجاد تشنگى مىشود . تشنگى از جمله عواملى است كه سبب فزونى ترشح آدى اورتين در بدن مىگردد و در نتيجه تغييراتى در ادرار عادى شخص ايجاد مىشود ( اوليگورى ) .\r\n","page_name":" 312 ","page_number":396},
  {"content":"\r\n\r\nنباشد ، شب بيدارى نكشد ، از كار خسته نشده باشد ، گرسنه نمانده باشد و خشم بر او چيره نشده باشد ، زيرا همهء اين حالات و كردارها رنگ ادرار را به زرد مايل به سرخى درمىآورند .\r\nجماع آب ادرار را چرب مىكند . قى و استفراغ « 82 » رنگ و حالت ادرار را از وضع طبيعى خارج مىسازند .\r\nادرار مورد معاينه نبايد زياد مانده باشد ، از اين نظر گفته‌اند ادرار شش ساعته را نبايد معاينه كرد ، زيرا علائمى كه مىتوان از آن بدست آورد ضعيف و زبون مىشوند .\r\nرنگ ادرار در چنين وضعى تغيير مىيابد ، كف آن از بين مىرود و تغيير مىيابد و يا غلظتش بيشتر مىشود . ولى من مىگويم : ادرار مورد معاينه حتى نبايد يك ساعت مانده باشد .\r\n\r\nطرز معاينهء ادرار :\r\nبايد همهء ادرار را در شيشهء فراخ ريخت . نبايد از آن چيزى كم شود و نبايد به همان حالتى كه بيرون آمده است معاينه شود ، بلكه معاينهء آن وقتى انجام گيرد كه كاملا در شيشه آرامش يافته است . شيشه را بايد در جائى گذاشت كه از تابش خورشيد و از تاثير باد محفوظ باشد تا گرمى و سردى بر آن اثر نگذارند . بايد آن‌قدر مهلت داد كه درد آن كاملا جدا شود « 83 » . منظور از جدا شدن درد آن مواد ته‌نشستى نيست كه در هر ادرار فورا رسوب مىنمايد ، بلكه غرض رسوبى است كه بعد از آرامش ادرار در شيشه به كلى ته‌نشين مىگردد .\r\nدر معاينه نبايد آن‌قدر درنگ شود كه ادرار به پختگى بسيار زياد برسد . ظرف معاينه قبلا بايد شسته شود و بقاياى ادرار ديگرى در آن نباشد .\r\nادرار خردسالان « 84 » در معاينه علائم كمترى نسبت به ادرار بزرگسالان نشان\r\n\r\n\r\n","description":"","footnote":"\r\n( 82 ) - در موارد مختلفى از جمله هنگام قى كردن كه در تعاقب آن هورمون آنتى - ديورتيك در بدن ترشح مىگردد ، مقدار ادرار كاهش مىيابد .\r\n( 83 ) - در ادرار مانده مقدار بسيار كمى مواد سفيده‌اى و موسين ته‌نشين مىشود كه به صورت ذراتى در ته ظرف رسوب مىنمايد ، در ادرارهاى قليائى فسفات‌هاى آلكالن در حالات طبيعى نيز ته‌نشست مىكند . اكثر رسوبات ادرارى بايد از ديد پاتولوژيك ملاحظه شود .\r\n( 84 ) - ميزان آب ورودى و خروجى در كودكان نسبت به وزن بدن‌شان خيلى بيشتر از اشخاص بالغ است و علت آن رشد بدن كودك است ، زيرا فعاليت متابوليكى بدن در چنين شرايطى زيادتر مىباشد و دفع مواد از ته زائد ناشى از متابوليسم از طريق كليه‌ها افزايش مىيابد .\r\nاز طرف ديگر كليه‌هاى كودكان كمتر از كليه‌هاى اشخاص بالغ خاصيت تغليظ ادرار را دارد و -\r\n","page_name":" 313 ","page_number":397},
  {"content":"\r\n\r\nمىدهد ، بويژه ادرار كودكانى كه به مزاج شيرى نزديكند و ماده‌اى كه ادرار آن‌ها را رنگ داده است ژرفانشين است و در مزاج آنها ناتوانى هست و از آنجا كه بسيار مىخوابند علل پختگى از بين مىرود .\r\nابزار معاينهء ادرار جسمى است روشن و داراى گوهر صاف و شبيه شيشه روشن و بلورين . و بدان كه اگر ادرار را از نزديك بنگرى غليظتر مىنمايد و اگر از دور نگاه كنى روشنىاش بيشتر به چشم مىخورد . و بدين اسلوب مىتوان هر عيبى را جداگانه ديد . اين مسئله را براى امتحان پيش اطباء مىگذارند . بعد از آنكه ادرار در شيشه معاينه ريخته شد بايد آن را از سردى و تابش خورشيد و باد دور نگهداشت و در روشنائى روز به آن نگاه كرد و در هنگام معاينه ، از تابش خورشيد بر آن ممانعت كرد و آن را پوشيده داشت . آنگاه مىتوان علائم را در آن جستجو كرد و عوارض بيمارىها را شناخت .\r\nبايد دانست كه علائم اوليهء ادرار از وضع كبد « 85 » و از مجراى مواد مائى و چگونگى رگ‌ها خبر مىدهند و از طريق آن‌ها مىتوان بيمارىهاى ديگر را شناخت .\r\nصحيح‌ترين علائمى كه مىتوان از ادرار بدست آورد ، علائم كيفيت كبد و بويژه وضع اندام‌هاى خدمتگزار كبد است . علائمى كه ادرار نشان مىدهد هفت‌تاست :\r\n1 - رنگ 2 - هيئت ( قوام ) 3 - روشنى و تيرگى 4 - ته‌نشين و درد 5 - اندازه ( كمى و زيادى ) 6 - بوى 7 - كف .\r\n\r\n\r\n","description":"","footnote":"\r\n- به اين ترتيب دفع آب از راه كليه‌ها در بدن طفل زيادتر است . نقصان ادرار در يك كودك به ميزان كمتر از 300 سانتيمتر مكعب غالبا خطرناك است ، بنابراين كودكان هميشه بيك مقدار كافى آب روزانه نياز دارند و بايد يادآور شد كه بخش خارج سلولى كودكان وسيع‌تر از بخش خارج سلولى اشخاص بالغ است .\r\n( 85 ) - اهميت آزمايشهاى ادرار در تشخيص بيماريهاى كبد و مجارى صفراوى در پزشكى جديد هم مانند طب قديم از اهميت خاصى برخوردار مىباشد مثلا زياد شدن بيلىروبين در ادرار ، مربوط به يرقان هموليتيك نيست . برعكس وجود بيلىروبين در ادرار نشانهء مشخص يرقاىهاى هپاتوسلولر و كلستاتيك و همچنين سندرم‌هاى دوبين جانسون  Dubin - Johnson  ورتور  ( Rotor )  مىباشد .\r\nدر يرقان‌هاى هموليتيك اوروبيلينوژن اورى نيز وجود دارد و يا اينكه مقدار آن زياد شده است . همچنين در يرقان‌هاى پارانشيماتوز وضع مشابهى ملاحظه مىگردد . بطورى كه مىدانيم اين مواد جزو تركيبات صفرا هستند كه در كبد ترشح مىشوند و موجب تغيير رنگ ادرار مىگردند كه هركدام نشانه بيمارى خاص كبدى است .\r\n","page_name":" 314 ","page_number":398},
  {"content":"\r\n\r\nكسانى هستند كه دست زدن و چشيدن آن را نيز ذكر كرده‌اند و اين تنها مائيم كه آن را چندش‌آور ديديم و به حساب نياورديم .\r\n\r\nشرح علائم :\r\nمنظور ما از رنگ حالاتى است كه با چشم مىتوان ديد و مربوط به حس بينائى است ، مانند سپيدى و سياهى و رنگ‌هاى بين آن‌ها . منظور از واژهء قوام حالت مربوط به رقت و غلظت آن است . روشنى و تيرگى به اين معنى است كه آيا بينش ما به سهولت در آن نفوذ مىكند و يا به دشوارى « 86 » . و فرق ميان اين حالت و حالت قوام در اين است كه ممكن است چيزى هم غليظ باشد و هم صاف ، مانند سپيده تخم‌مرغ و مانند سريشم ماهى ( غراء ) يا مانند روغن زيتون . امكان دارد چيزى از حيث قوام رقيق باشد و هم تيره ، مانند آب تيره .\r\nآب كدر بسيار رقيق‌تر از سپيده تخم‌مرغ است . تيرگى از آن است كه اجزاى بيگانه از حيث رنگ با آن درآميخته است و آن را تيره و يا برنگ ديگر درآورده است و آب را به رنگى غير از رنگ طبيعى درآورده است و بوسيله حس نمىتوان آن را تفكيك و از آب جدا كرد . تيرگى با درد تفاوت دارد ، زيرا بوسيله حس مىتوان بوجود درد پى برد . ليكن رنگ با حالت تيرگى فرق ندارد بلكه از آن هم آميخته‌تر است ، چه رنگ در گوهر رطوبت پراكنده است و از آن دست برنمىدارد .\r\n\r\nفصل دوم - رنگ ادرار\r\nرنگى بودن ادرار چند نوع است و هر نوعى چند حالت دارد :\r\n\r\nادرار زردرنگ\r\nرنگ‌هاى زرد ادرار عبارتند از : رنگ كاهى ، ترنجى ، زرد طلائى ، زرد نارنجى ، رنگ آتشين كه برنگ زعفران ( صبغ ) است و آن رنگى است زرد سير ، رنگ زعفرانى متمايل بزرد طلائى و آن را سرخ روشن گويند .\r\nبجز دو رنگ اول يعنى كاهى و ترنجى ادرار بيكى از رنگ‌هاى مذكور درآيد نشانه گرمى مزاج است و درجات گرمى مزاج بحسب درجات رنگ‌ها سنجيده مىشود . سبب رنگى\r\n\r\n\r\n","description":"","footnote":"\r\n( 86 ) - منظور ابن سينا از روشنى و تيرگى در اين مبحث ، « شفاف » بودن و « كدر » بودن جسم از لحاظ عبور نور از آن است .\r\n","page_name":" 315 ","page_number":399},
  {"content":"\r\n\r\nشدن ادرار به رنگ‌هاى نامبرده عبارتند از : حركات سخت « 87 » ، دردها ، گرسنگى ، و نرسيدن به ماده آب آشاميدنى .\r\n\r\nادرار سرخ‌رنگ :\r\nبعد از رنگ‌هاى زرد ، رنگ‌هاى سرخ اهميت دارند كه عبارتند از : رنگ‌هاى سرخ مايل به سفيدى ، گلى ، خونى ، سرخ تيره . حد « 88 » اين رنگ‌ها دلالت بر چيره شدن خون دارند .\r\nتشخيص : اگر رنگ سرخ مايل به زعفرانى باشد ، غالبا نتيجه‌اى از بيمارى كيسهء صفراست .\r\nاگر رنگ سرخ به تيرگى بزند نشانهء آن است كه خون بيشتر چيره شده است .\r\nاگر آتشين باشد كه در جزو رنگ‌هاى زرد ذكر شد ، بيشتر از رنگ سرخ و سرخ مايل بسياه دلالت بر حرارت دارد ، همچنانكه زهره خودبخود گرم‌تر از خون است .\r\nرنگ ادرار در بيمارىهاى شديد و سوزان به زعفرانى و آتشين تمايل دارد . اگر در اين حالت ادرار رقيق باشد نشانهء شروع نوعى پختگى است كه هنوز در اندام نمايان نگشته است . اگر زردى ادرار به رنگ آتشين نزديك باشد و به منتها درجهء رنگ آتشين برسد معلوم مىگردد كه حرارت درون رو به افزايش است . اين رنگ همان شقر روشن ( طلائى ) است و اگر بيشتر از آن بروشنى بزند معلوم مىشود كه حرارت رو به كاهش است .\r\n\r\n\r\n","description":"","footnote":"\r\n( 87 ) - يكى از انواع حركات سخت انجام مارشهاى سربازى است كه عارضه حاصل نيز تحت عنوان « مارش هموگلوبين اورى » معروف است . در اين شرايط هموگلوبين يا ميوگلوبين در ادرار مشاهده مىگردد .\r\n( 88 ) - ادرار سرخ‌رنگ كه بواسطه وجود خون به اين رنگ درآمده است برحسب نوع و شدت بيمارى داراى حدهاى مختلف « هماتورى » مىباشد كه اهم آنها عبارتند از :\r\nالف - هماتورىهاى سخت در بيماريهائى مانند تومورهاى كليه ، كليه كيستيك ، سل كليوى ، تومورهاى مثانه ، سل مثانه و بيماريهاى پروستات .\r\nب - هماتورىهاى متوسط در تمام بيماريها با هماتورى گسترده ، هيدرونفروز ، سيستيت - هاى هموراژيك ، سنگ مثانه ، بيلارزيوس و نظاير آن ملاحظه مىگردد .\r\nج - هماتورىهاى ميكرسكپى در تمام بيماريها با هماتورى گسترده و هماتورى متوسط ، گلومرولونفريت ، سنگ لگنچه ، انفاركتوس كليه ، ترمبوز وريد كليوى ، پرىآرتريت نودوزا و سنگ مثانه .\r\n","page_name":" 316 ","page_number":400},
  {"content":"\r\n\r\nرنگ ادرار گاهى در بيمارىهاى شديد خونى برنگ خون درمىآيد ، درحالىكه هيچ نوع بازشدن در رگ‌ها روى نداده است . اين نوع ادرار دليل بر امتلاء خونى در حد افراط است . اگر اين ادرار آرام‌آرام از مجرا بيرون بريزد بوى عفونت از آن خارج مىگردد و زنگ خطرى است و بيم آن مىرود كه ريزش خون به مخانق ( خناق‌گاه‌ها ) برسد . چنين ادرارى در اين حالت و رنگ و هيئت هر قدر رقيق‌تر باشد بدتر است و اگر بفراوانى از مجرا بيرون بريزد در بيمارىهاى سخت و مختلط مژده اميد بخشى است ، زيرا در اين حالت دليل شروع بهبودى و دور شدن بيمارى است . ليكن اگر قبل از شروع بحران يك دفعه ريخته شود ، دليل سخت شدن بيمارى است . همچنين اگر بعد از بحران بتدريج رقيق نشود ، نشانهء بدخيمى بيمارى است .\r\nاما در بيمارى يرقان « 89 » ، هر قدر ادرار بيمار سرخرنگ‌تر باشد و بيشتر بسياهى بزند و لباس را چنان رنگى كند كه به زحمت زدوده شود و هر قدر بيشتر باشد بهتر و سلامت‌آورتر است ، چه در بيمارى يرقان كه همزاد استسقاء و گرسنگى است ادرار سفيدرنگ و يا ادرارى كه داراى رنگ سرخ روشن است رنگى مىشود و تند مىگردد .\r\n\r\nادرار سبزرنگ « 90 » :\r\nدرجات رنگ‌هائى كه ادرار گاهى مشابه آنها مىگردد عبارتند از : پسته‌اى ، زنگارى ، آبى آسمانى ، گندنائى ( برنگ تره ) .\r\nاگر ادرار برنگ پسته‌اى ، آسمانى يا پونه‌اى بزند نشانهء سردى است . اگر به رنگ زنگارى و گندنائى درآيد دليل بر سوختگى زياد است . رنگ گندنائى در قياس با رنگ زنگارى نشانهء سلامت بيشتر است . اگر رنگ ادرار بعد از خسته شدن زنگارى شود نشانه ترنجيدگى است . چنانچه ادرار خردسالان به رنگ سبز بزند علامت ترنجيدگى ( تشنج ) مىباشد . اگر رنگ ادرار آبى آسمانى باشد اكثر دليل سردى شديد است و چنين ادرارى بعد از دفع برنگ سبز درمىآيد .\r\n\r\n\r\n","description":"","footnote":"\r\n( 89 ) - در بيماريهاى يرقان بيمار داراى پوست زرد روشن تا زرد تيره است و علت آن ورود مواد صفراوى مخصوصا بيلىروبين در خون مىباشد . درصورتىكه مقدار بيلىروبين گلو - كورئيد محلول در آب در خون به 2 ميلىگرم در صد افزايش يابد ، « بيلىروبين اورى » پيش مىآيد و ادرار به رنگ قهوه‌اى درمىآيد .\r\n( 90 ) - رنگ سبز ادرار مربوط به وجود بيلىوردين در آنست . بيلىوردين بر اثر اكسيد - اسيون بيلىروبين بوجود مىآيد .\r\n","page_name":" 317 ","page_number":401},
  {"content":"\r\n\r\nگويند : ادرار آسمانى رنگ نشانهء آن است كه صاحب ادرار داروى سمى تناول كرده است . اگر ادرار در چنين حالتى با ته‌نشين همراه باشد اميد به زندگى بيمار هست و گرنه بيم مرگش مىرود . ادرار زنگارى نشانهء صحيح از كار افتادگى است .\r\n\r\nادرار سياه‌رنگ « 91 » :\r\nرنگ سياه كه از رنگ زعفرانى به آن حالت رسيده باشد ، همانطور كه در بيمارى يرقان پيش مىآيد ، نشانهء تراكم صفرا و سوختن آن است و علامت آن است كه سودا از صفرا پديد آمده است و دليل بر وجود يرقان مىباشد .\r\nرنگ سياهى كه از تبديل رنگ تيرهء مايل بسياهى به آن حالت رسيده است علامت سوداى خونى است .\r\nرنگ سياهى كه از گرايش رنگ سبز و پونه‌اى به آن حالت ايجاد شده است ، فقط نشانه سوداست .\r\nبطور كلى و در هر حال ادرار سياهرنگ دليل بر سوختگى زياد يا سردى شديد و يا از بين رفتن حرارت غريزى است و يا اينكه نشانهء بحران است و دارد مواد زائد سودائى را از طبيعت خارج مىسازد . همچنين ادرارى كه بواسطهء سوختگى به سياهى مىرسد نشانهء سوختگى شديد است . در چنين حالتى قبل از آمدن ادرار سياه ، ادرار زرد و سرخ مىآيد و ته‌نشين آن بضخامت كم و به صورت ذرات بهم چسبيده فرونشسته است ولى زياد متراكم نيست .\r\nممكن است ادرار سياه ولى نه كاملا سياه ، بلكه متمايل به زرد و زعفرانى باشد و يا به تيره‌رنگى گرايش داشته باشد . اگر در اين حالت رنگ آن به زردى بزند اكثر نشانه وجود يرقان است . اگر قبل از اين ادرار سياه ، رنگ آن به سبزى و پژمردگى ( تغيير رنگ ) نزديك شده باشد و كم درد باشد و درد آن متراكم و به مادهء خشك شباهت داشته باشد نشانهء گرمى مزاج است . اگر ادرار سياهرنگ ولى بدون بوى باشد و يا داراى بوى كمى باشد نشانهء سردى است زيرا گاهى كه طبيعت بسيار فروكش مىكند ادرار بوى ندارد . ادرار سياهرنگ خبردهندهء از بين رفتن و گداختن نيرو به تبعيت از برافتادن نيروى غريزى است و گاهى نيز علامت تصفيه و شروع بهبودى مىباشد ، نظير ادرارى كه در اواخر بهار پيدا مىشود . گاهى نيز دنبالهء از بين رفتن بيمارىهاى طحال و پشت‌درد و زهدان و تب‌هاى سودائى است كه بطور شبانه‌روزى است و نشانهء گداختن عوارضى مىشود كه از احتباس\r\n\r\n\r\n","description":"","footnote":"\r\n( 91 ) - براى رنگ سياه ادرار عوامل مختلفى ذكر گرديده است كه اهم آنها عبارتند از .\r\nوجود هموگلوبين ، ملانين ، آلكاپتون ، كاربل ، ليزول ، برنس كاتشين ، قطران و اسيد ساليسيليك .\r\n","page_name":" 318 ","page_number":402},
  {"content":"\r\n\r\nخون حيض و حبس شدن ماده سيالى كه عادتا از مقعد بيرون مىريزد - بويژه اگر طبيعت آن را دفع كند و يا حرفه آدم در بيرون ريختنش كمك نمايد - مانند اينكه در برخى زنان حيض متوقف مىشود و طبيعت زيادى خون را نمىپذيرد و براى دفع آن قبلا ادرارى نارسا و آبكى مىفرستد و بدن با بيرون راندن اين ادرار سبك مىگردد . ولى در حالت‌هائى كه تغيير رنگ ادرار به سياهى ديده مىشود ، شرط آن است كه ادرار بسيار و تندرو باشد و گرنه ادرار سياه بويژه در بيمارىهاى شديد علامت بدحالى است . كمى ادرار نشانه خوبى بيمار نيست « 92 » . اگر در بيمارىهاى شديد مقدار ادرار اندك باشد بايد دانست كه تحليل ، رطوبت آن را از بين برده است . ادرار در حالت كم بودن هر قدر غليظتر باشد بدتر است و هر قدر رقيق‌تر باشد زيانش كمتر مىباشد .\r\nگاهى اتفاق مىافتد كه رنگ ادرار بواسطه نوشيدن نوشابه‌هاى سياهرنگ و يا سرخ خونى سياه يا سرخ مىشود . طبيعت در اين رنگى كردن هيچ دخالتى نداشته است و نوشابه بدون تغيير حالت و به همان صورت كه وارد شده است ، بيرون مىآيد . چنين ادرارى گذشته از اينكه هيچ خطرى ندارد شايد بشارت‌دهندهء بهبودى زودرس از بيمارىهاى سخت باشد . همچنين ادرار رقيق بيمار مژدهء شفاى زودرس را مىدهد .\r\nتغيير رنگ ادرار به جاهاى مختلف بدن تعلق دارد . بسيار اتفاق مىافتد كه ادرار از سردرد ، شب‌بيدارى ، كرى و اغتشاش عقل خبر مىدهد . بويژه اگر ادرار بيمار كم‌كم و در مدت طولانى بيرون بريزد و بوى تند داشته باشد و تب بر بيمار روى آورده باشد ، نشانهء صحيحى از عارض شدن سردرد و تشويش عقل است .\r\nاگر قبل از تغيير رنگ ادرار ، شب‌بيدارى ، كرى ، تشويش عقل و سردرد وجود داشته باشد ، دليل آن است كه خونريزى بينى روى مىدهد و شايد علامت آن باشد كه در كليهء بيمار سنگ پيدا شود .\r\nروفس مىگويد : « سياه شدن ادرار براى بيمارىهاى كليه و بيماريهاى ناشى از خلطهاى غليظ خالى از فايده نيست » . ما مىگوئيم : ادرار سياه همچنين ممكن است در بيمارىهاى كليه و مثانه خطرناك باشد و اين در صورتى است كه در آنجا تحليل شديد روى داده باشد . پس تو ساير علائم را بررسى كن .\r\nمعلوم است كه ادرار سياه براى پيران هرگز خوب نيست و اگر پيدا شود تباهى و دمار ببار آيد . ادرار سياه براى زنان نيز نامطلوب است . اگر ادرار بعد از خستگى سياه باشد علامت ترنجيدگى است .\r\n\r\n\r\n","description":"","footnote":"\r\n( 92 ) - كم شدن ادرار ( اوليگورى ) عبارت از كاهش آن به ميزان 400 تا 100 سانتىمتر مكعب در يك شبانه‌روز است . يكى از موارد ايجاد اوليگورى در حالت حاد گلومرولونفريت مىباشد .\r\n","page_name":" 319 ","page_number":403},
  {"content":"\r\n\r\nبطور كلى ادرار سياه چه در ابتداى تب‌ها و چه در انتهاى آن‌ها باشد كشنده است ، مگر اينكه ادرار سياه پايانى موجب تخفيف تب شود كه در چنين صورتى نشانه شفاى زودرس مىباشد .\r\n5 - ادرار سفيدرنگ : واژهء سفيدى دو معنى متفاوت دارد : مردم گاهى چيزهاى شفاف را نيز سپيد مىگويند ، مثلا شيشهء روشن و بلور روشن را سپيدرنگ مىگويند . با اينكه سپيد حقيقى سزاوار نام رنگى است كه ديد را پراكنده كند ، مانند شير و كاغذ . ليكن شير و كاغذ را نشايد شفاف گفت ، زيرا ديد چشم در آن نفوذ نمىكند و بر سطح آن مىماند .\r\nرنگ شفاف آن است كه هيچ رنگى ندارد . پس ادرار سپيدرنگ - سپيدى كه معنى شفافيت را بدهد - بطور كلى علامت سردى ( سردى مزاج ) است و اميد پختگى در آن نيست . اما ادرار سپيد - نه بمعنى شفاف - همواره غليظ « 93 » مىآيد و به چندين رنگ سپيد ديده مىشود :\r\nاگر سپيدى آن خلمى « 94 » باشد دليل بر بسيارى بلغم اشخاص « ويار » دار است « 95 » .\r\nاگر سپيدى آن شبيه سپيدى پيه باشد دلالت بر گداختن پيه و چربى دارد « 96 » .\r\nاگر سپيدى آن سفيد عادى « 97 » باشد ، دليل بلغم است و خبردهندهء بيمارى مزمن كه در بدن پيدا شده است و يا پيدا خواهد شد ( ذرب : مرضى كه شفاپذير نيست ) .\r\nاگر سپيدى همراه با سپيدى كف باشد و رقيق باشد و چرك بهمراه داشته باشد ، دليل بر آن است كه در اندام‌هاى ادرارى زخم‌هاى چرك كرده وجود دارد . اگر چرك همراه نداشته باشد نشانهء آن است كه مادهء خام و نارسا زياد است و بعيد نيست كه دليل بر وجود سنگ مثانه باشد .\r\nاگر ادرار همراه منى باشد نشانهء آن است كه ورم‌هاى بلغمى به انتها نزديك شده است و يا نشانهء وقوع فروهشتگى در احشا است و يا علامت بيماريهائى است كه از بلغم زجاجى عارض مىشوند . ليكن ادرار همرنگ منى از حالت بحران و يا از ورم‌هاى بلغمى نيست بلكه در ابتداى بحران و يا در آغاز ورم پيدا مىشود و علامت خطرى است كه آمدن سكته\r\n\r\n\r\n","description":"","footnote":"\r\n( 93 ) - نسخه انگليسى : « غليظ و كدر » .\r\n( 94 ) - نسخهء انگليسى : « برنگ موسين » .\r\n( 95 ) - در نسخهء انگليسى : « بلغم ناپخته » آمده است .\r\n( 96 ) - نسخهء انگليسى : « ادرار چربىدار شامل چربى امولسيونه مىباشد كه از انساج وارد آن شده است » .\r\n( 97 ) - در نسخهء انگليسى بجاى سفيد عادى عبارت « مومى شكل و يا چسبناك » آمده است .\r\n","page_name":" 320 ","page_number":404},
  {"content":"\r\n\r\nيا فالج را خبر مىدهد . اگر ادرار در تمام اوقات تب سفيد باشد ، بسا ممكن است كه تب از فصلى به فصل ديگر نيز منتقل شود .\r\nادرار سرب‌رنگ چنانچه دردى نداشته باشد و ته‌نشين از آن حاصل نشود بسيار بد است .\r\nادرار شيرى ( برنگ شير ) نيز در بيمارىهاى شديد كشنده است « 98 » .\r\nدر حالت تب‌هاى شديد ، اگر رنگ سپيد ادرار - از هر نوعى كه باشد - بعدا زايل شود دليل بر آن است كه صفرا به سوى سر گرايش دارد « 99 » .\r\nاگر ادرار در حالت تب رقيق باشد و يك دفعه سپيد گردد علامت آن است كه تشويشى در عقل روى مىدهد .\r\nاگر رنگ ادرار بهنگام بهبودى همچنان سپيد بماند دليل ناپختگى است .\r\nادرار سپيدرنگ معمولى زيت مانند ( روغن مانند ) در تب‌هاى شديد يا دق در پى دارد و يا زنگ خطر مرگ است .\r\nبدان كه ادرار ممكن است به رنگ سفيد و مزاج آدمى گرم و صفرائى باشد ، يا اينكه ادرار سرخ‌رنگ باشد و مزاج سرد و بلغمى . هرگاه از مجراى ادرارى بيرون رود و با ادرار نياميزد ادرار همچنان سپيد مىماند . در چنين حالتى بايد ادرار سفيد را بدقت بررسى كرد : اگر رنگ آن بسيار روشن و ادرار داراى درد زياد و غليظ باشد و باوجود اين روشنى ، قوام آن به غليظى بزند بدان كه اين سپيدى از سرما و بلغم است . اگر رنگ ادرار چندان روشن نباشد و درد زياد هم وجود نداشته باشد و آنچه هست ته‌نشين نشود و سپيدى رنگ تغيير نكند ، بدان كه صفرا در كمين نشسته است . اگر در هنگام بيمارى شديد ، ادرار بيمار سپيد و علائم سلامت بيمار موجود بود و بيم آن نمىرفت كه به سرسام گرفتار آيد ، بدان كه ماده تندى به سوى مجراى ديگرى روى آورده است و روده‌ها به پوسته پوسته شدن ( سحج ) گرفتار آمده‌اند .\r\nدر بيمارىهاى سرد كه ادرار سرخرنگ مىشود يكى از علل زير وجود دارد :\r\n1 - درد و آزار زياد و گدازيدن صفرا ، نظير حالتى كه در قولنج سرد روى مىدهد .\r\n\r\n\r\n","description":"","footnote":"\r\n( 98 ) - در نسخهء انگليسى بجاى اين جمله آمده است :\r\n« وجود ادرار در جريان يك تب حاد ، نشانه مرگ بيمار است » .\r\n( 99 ) - در نسخهء انگليسى آمده است :\r\n« صفرا به دو سو گرايش دارد يا بسوى عضو آماس كرده يا بسوى روده كوچك » .\r\n","page_name":" 321 ","page_number":405},
  {"content":"\r\n\r\n2 - بر اثر هجوم آوردن بلغم بر معبرى كه بين كيسه مراره و روده است ، راه جريان طبيعى مراره به طرف روده بند آمده است و مراره ناچار همراه ادرار مىشود و با آن بيرون مىريزد . اين حالت نيز مانند حالت قولنج سرد است .\r\n3 - هرگاه كبد ضعيف شود « 100 » و نيروى كبد از جدا كردن آب و خون كوتاه آيد - همچنانكه در بيمارى استسقاء « 101 » و اكثر بيماريهاى مربوط به ضعف كبد چنين است - ادرار برنگ خونابه ( مايعى كه گوشت تازه را با آن شسته باشند ) درمىآيد .\r\n4 - وقتى كه بر اثر بند آمدن مجارى در بدن احتقان بوجود مىآيد ، رنگ بلغم در رگ‌ها بر اثر عفونت تغيير مىكند . علامت آن اين است كه آبكى بودن و حالت دردى ادرار چنان مىشود كه ذكر شد و بعد تغيير مختصرى در رنگ ايجاد مىشود و روشنى آن از بين مىرود و اگر صفرائى باشد رنگ عارض‌شدهء ادرار روشن است .\r\n5 - بسيار اتفاق مىافتد كه ادرار در مرحلهء نخست سپيدرنگ است ولى بعدا سياه و بدبو مىشود ، مانند حالت يرقان .\r\n6 - پس از خوردن غذا رنگ ادرار سفيد است و تا شروع هضم غذا سپيد مىماند و آنگاه تغيير رنگ مىدهد . از اين لحاظ در شب زنده‌داران كه حرارت غريزىشان تحليل مىرود ، تحليل رفتن موجب مىشود كه رنگ ادرار آنها سپيد باشد ولى زياد روشن نيست و به تيرگى مىزند ، زيرا به پختگى نرسيده است .\r\n\r\nرجحان رنگ در ادرار :\r\nدر بيمارىهاى شديد ، سرخىرنگ ادرار از سفيد آبكى بهتر است . رنگ سفيد ادرار بر سفيد آبكى برترى دارد . رنگ سرخ خونى در ادرار از سرخ صفرائى سالم‌تر است .\r\nاگر صفرا در آرامش باشد ، رنگ سرخ صفرائى چندان ترس‌آور نيست ، ولى اگر صفرا در حركت باشد خطرى در كمين است .\r\nدر بيمارىهاى كليه ، اگر رنگ ادرار سرخ باشد نامطلوب است . چنين ادرارى اكثر نشانهء ورم گرم است و اگر در حالت ناراحتىهاى مربوط به سر به اين رنگ درآيد ، علامت پيدايش تشويش در عقل است .\r\n\r\n\r\n","description":"","footnote":"\r\n( 100 ) - ضعف كبد عبارت است از درماندگى و كاهش فعاليت آن . ضعف كبدى مىتواند در هر مورد از حالات مربوط به صدمات شديد و وسيع كبد پيش آيد . از علائم آن از هم گسستگى فعاليت كبد است كه در مراحل نهائى به كماى هپاتيك منجر مىگردد .\r\n( 101 ) - در نسخهء انگليسى بجاى بيمارى استسقاء ( آسيت ) آمده است : « استسقاى سرد » .\r\n","page_name":" 322 ","page_number":406},
  {"content":"\r\n\r\nدر بيمارىهاى شديد چنانچه ادرار از آغاز برنگ سرخ باشد و در اين رنگ دوام يابد و ته‌نشست نكند كه ممكن است بمرگ نيز بيانجامد ، نشانه ورم كليه است . اگر ادرار تيره و سرخ‌رنگ باشد و رنگ آن ثابت بماند دليل بر وجود ورم در كبد و ناتوانى حرارت غريزى است .\r\nادرار گاهى نيز برنگ‌هاى تركيبى درمىآيد ، مثلا اتفاق مىافتد كه به رنگ خونابه درآيد و شبيه خونى باشد كه با آب آميخته‌اند . وجود چنين ادرارى دليل ناتوانى كبد است كه بر اثر چيره شدن سوء مزاج بر آن وارد آمده است . ليكن اگر نيرو همچنان بر توانائى خويش باشد ، فقط فراوانى خون موجب اين رنگ ادرار است و خون زيادتر از آن بوده است كه نيروى جداكننده از عهده جدا كردن آنكه بدان نياز داشته است برآيد .\r\nيكى از رنگ‌هاى تركيبى ادرار رنگ زيتى ( روغن زيتونى ) است كه رنگى است از آميزش زرد با رنگ سلقى « 102 » و از لحاظ چسبندگى به روغن زيتون مىماند . وجود چنين رنگى در ادرار اكثرا نشانهء بدخيمى است و جاى اميد در آن نيست و نبايد پخته شدن و سازگارى را از آن انتظار داشت و در حالات زيادى نشانهء شروع بهبودى بيمار است كه مواد چرب را تخليه مىكند و اين در صورتى است كه بيمار بعد از دفع ادرار آرامشى يابد و آسوده گردد . ليكن اگر چربى اين ادرار بدبو باشد و بخصوص اگر كم‌كم بيرون آيد ، كشنده است . اگر مادهء خونابه‌مانندى با آن آميخته شده باشد بسيار بدتر است و اين حالت اكثر در بيمارى استسقاء ، سل و قولنج وخيم روى مىآورد . اگر ادرار زيتى بعد از ادرار سياه آيد شايد نشانهء اميدوارى براى بيمار باشد . بسيار اتفاق افتاده است كه پديد آمدن ادرار زيتى در روز چهارم بيمارى - منظورم بيمارىهاى شديد است - نشانه‌اى بوده است بر اينكه بيمار در روز هفتم مىميرد .\r\nادرار زيتى بطور كلى سه نوع است : يا همهء ادرار چرب است ، يا قسمت پائينى آن چرب است و يا بخش بالائى آن . و همچنين يا فقط رنگش زيتى است مانند حالت آن در مرض سل و بخصوص در اوايل اين بيمارى ، يا فقط هيئتش زيتى است و يا سرانجام رنگ و هيئت آن هر دو زيتى مىباشند ، مانند حالت آن در بيمارى كليه و حالت تكامل بيمارى سل و اواخر اين بيمارى .\r\nيكى از رنگ‌هاى تركيبى ادرار رنگ ارغوانى است كه بسيار كشنده مىباشد ، چه معلوم مىدارد كه زهره و مراره سوخته است .\r\n\r\n\r\n","description":"","footnote":"\r\n( 102 ) - سلق گياهى از تيرهء چغندر است . در نسخهء انگليسى بجاى « رنگ سلقى » ذكر شده است : « رنگ روغنى مات » .\r\n","page_name":" 323 ","page_number":407},
  {"content":"\r\n\r\nممكن است ادرار برنگ سرخ باشد كه سياهى در آن جارى است ، در اين حالت از تب‌هاى تركيب‌شده‌اى خبر مىدهد كه از خلطهاى غليظ منشاء گرفته‌اند . اگر سرخى آن روشن‌تر باشد و سياهى بيشتر به طرف بالا گرايش داشته باشد نشانهء وجود ذات الجنب است .\r\n\r\nفصل سوم - هيئت ، روشنى و تيرگى ادرار\r\nبراى ادرار سه حالت وجود دارد : رقت ، غلظت ، اعتدال .\r\n\r\nرقت ادرار « 103 » .\r\nاگر ادرار بسيار رقيق و نامتراكم باشد دلالت بر يكى از حالات زير دارد :\r\nالف - نرسيدن به پختگى . رقت در تمام حالات دلالت بر همين وضع دارد .\r\nب - بسته شدن راه در رگ‌هاى خونى ( تنگ شدن عروق خونى ) « 104 » .\r\nج - ناتوانى كليه و مجارى ادرار « 105 » . اين اندام‌ها به حدى ناتوان مىشوند كه فقط قدرت جذب رقيق را دارند و بجز رقيق كه پذيرش دفع را دارد نمىتوانند موادى مانند چربى را دفع كنند .\r\nد - نوشيدن آب زياد .\r\nادرار رقيق ، در بيمارىهاى شديد همچنين دلالت بر ضعيف بودن نيروى هاضمه و ناپختگى و احيانا ناتوانى ساير نيروها دارد كه به علت ضعف نمىتوانند در تغيير ادرار دخالت كنند و آبى كه از گلو فرومىرود ، بدون هيچ تغيير و تبديلى مىلغزد و به همان وضع بيرون مىرود . ادرار رقيق در چنين حالتى براى بدن خردسالان بدتر از بدن جوانان است زيرا ادرار طبيعى خردسالان غليظتر از ادرار طبيعى جوانان است و علت اين است كه رطوبت در جوانان بيشتر از خردسالان است و چون بدن جوانان نيازمند دفع منى است به ماده رطوبت بيشتر نياز دارد و بدن آنها رطوبت‌ها را بيشتر بسوى خود جذب مىكند .\r\n\r\n\r\n","description":"","footnote":"\r\n( 103 ) - ايجاد رقت و يا غلظت در ادرار مربوط به فعاليت سلول‌هاى كليه است .\r\n( 104 ) - تنگ شدن عروق بويژه تنگ شدن شرائين ريز كليه موجب ايسكمى در كليه مىگردد و در فعاليت آن ايجاد اختلال مىكند .\r\n( 105 ) - ناتوانى ( نارسائى ) كليه يعنى نقصان فعاليت اين عضو كه بر اثر ايجاد ضايعه در بخش‌هاى اختصاصى آن ( گلومرول‌ها ، و يا توبول‌ها ) پيش مىآيد .\r\n","page_name":" 324 ","page_number":408},
  {"content":"\r\n\r\nاگر ادرار خردسالان در حالات تب‌هاى بسيار شديد رقيق باشد معلوم مىگردد كه از حالت طبيعى بسيار دور افتاده است و اگر اين حالات استمرار داشته باشد نشانهء آن است كه از كار مىافتد و اگر پايدارى بيشتر نشان دهد زنگ خطر مرگ است .\r\nگاهى اتفاق مىافتد كه در خردسال مبتلا به تب شديد ، با وجود رقت ادرار ، علائم بهبودى پديد مىآيد و نيرو را از دست نمىدهد . رقت ادرار در اين حالت نشانهء آنست كه خراجى ( دملى ) در حال پيدايش است و اين حالت ، بويژه از پيدايش خراج در زير جوانب كبد خبر مىدهد .\r\nاگر ادرار تندرستان بسيار رقيق باشد و اين رقت دوام يابد و آب نوشيده شده تغييرى در اندرون نيابد نشانه آن است كه در هر جاى بدن كه احساس درد شود دملى بوجود مىآيد .\r\nدر چنين حالتى علاوه بر آن ، اكثر استخوان‌هاى كمر ( قطن ) و اندام كليه احساس درد مىكنند و هرجا كه احساس درد شود دليل آمادگى آن موضع براى ورم مىباشد . ليكن اگر درد يا سنگينى حس شده ويژه اندامى نباشد نشانهء آن است كه جوش‌ها ، آبله و ورم سراسر بدن را فرامىگيرند . اگر ادرار در حالت بحران بيمارى بطور آنى و بدون حالت تدريجى رقيق گردد نشان‌دهندهء وضع نامطلوبى است .\r\n\r\nغلظت ادرار :\r\nاگر ادرار بسيار غليظ باشد ، در اكثر اوقات دليل ناپختگى است و گاهى نيز دليل پخته شدن خلطهاى غليظى است « 106 » كه در مرحله نهائى تب‌هاى خلطى پديد آمده‌اند .\r\nيا اينكه دليل بر اين است كه ورم‌هائى تركيده‌اند « 107 » . ادرار غليظ در بيمارىهاى شديد غالبا نشانهء بدفرجامى بيمارى است . ليكن اگر در بيمارىهاى شديد ، ادرار رقيق مداوم باشد بدتر از ادرار غليظ است ، چه ادرار غليظ در هر حال دلالت بر نوعى هضم دارد ، يعنى براى بدن بهره‌اى نيز دربردارد و هضم دليل مطلوبى بر آن است كه هنوز اميد قدرت دفع در نيرو وجود دارد . ممكن است كه اين حالت دليل بر زيادى و فساد ماده نيز باشد .\r\nاگر ادرار غليظ از پختگى يعنى از پخته شدنى كه در ضمن آن از خود دردى را ته‌نشين مىكند سرپيچى كند دليل بدى حالت است .\r\nاگر بيمار بعد از دفع ادرار غليظ احساس آسايش كند ، علامت بىزيانى ادرار است . اگر بعد از دفع چنين ادرارى ناتوانى او بيشتر شود نشانه مطلوب و خوبى نخواهد بود .\r\n\r\n\r\n","description":"","footnote":"\r\n( 106 ) - نسخهء انگليسى : « گاهى نيز دليل دفع خلطهاى غليظ پخته شده است » .\r\n( 107 ) - نسخهء انگليسى : « آبسه‌هائى تركيده‌اند . »\r\n","page_name":" 325 ","page_number":409},
  {"content":"\r\n\r\nاگر در حالت تب شديد ، ادرار غليظ بطور آنى و به مقدار زياد ريخته شود دليل بهبودى است ، ليكن اگر اندك‌اندك ريزد دليل زياد بودن خلطها و يا دليل كمى نيرو است .\r\nهرگاه بعد از دفع ادرار غليظ ، ادرار معتدل بدنبال آيد و در نتيجه بيمار بياسايد ، دليل مفيد بودن ادرار است .\r\nاگر در بيمارىهاى شديد ، ادرار رقيق تبديل به ادرار غليظ شود و بيمار از آن نياسايد دليل بر گداختن است .\r\nهرگاه ادرار شخص تندرست « 108 » غليظ باشد و بر آن حالت دوام يابد و شخص در اطراف سر احساس درد و در تن احساس كسالت كند ، نشانهء آنست كه وى به تب دچار مىشود . شايد علت غلظت ادرار در شخص تندرست مربوط به دفع بيش از اندازهء آب باشد و يا در اطراف مجارى ادرار نوعى تركيدن در كار باشد و يا زخم‌هائى در مجارى ادرار پديد آمده باشد « 109 » .\r\nگفتيم ادرار رقيق نشانهء ناپختگى و ادرار غليظ نيز نشانهء ناپختگى است ، چرا ؟\r\n- زيرا در پختگى اعتدال هيئت بوجود مىآيد و غليظ كه از اعتدال خارج است براى اينكه به حالت اعتدال درآيد بايد هضم شود و بواسطه پختگى كه از هضم ناشى مىشود به رقيق معتدل تبديل گردد . همچنين ادرار رقيق كه از حالت بايستهء اعتدال بىنصيب است احتياج به پخته شدن دارد كه به حالت اعتدال بيايد و از رقت خارج از اعتدال به غلظت معتدل تبديل گردد .\r\nچنان كه سابقا ذكر كرديم ادرار غليظ ممكن است روشن و يا تيره باشد ، فرق ميان غليظ روشن و رقيق روشن اين است كه اگر ادرار غليظ روشن را با تكان دادن به حالت موجى درآوريم ، اجزاى موج‌دهنده كوچك نيستند و به اين جهت از آن موج‌هاى بزرگ تشكيل مىشود و حركت موج‌ها به كندى صورت مىگيرد و اگر كف كند حباب‌هاى زياد پديد مىآيد كه به كندى مىتركند . منشاء اين نوع ادرار ، بلغمى است كه به خوبى هضم مىشود .\r\nاگر رنگ اين ادرار بزردى بزند منشاء صفراى مغزى است و چنانچه رنگى نداشته باشد دليل بر منشاء آن از گداختهء بلغم زجاجى است . چنين ادرارى غالبا در بيماران صرع ديده مىشود . بايد دانست كه اگر ادرار رقيق تغيير رنگ زياد بدهد ، اين رنگين شدن ناشى از\r\n\r\n\r\n","description":"","footnote":"\r\n( 108 ) - نسخهء انگليسى : « شخص ظاهرا تندرست » .\r\n( 109 ) - نسخهء انگليسى : « ادرار ممكن است بر اثر دفع مواد زائد در بحران‌هاى بيمارى و يا بر اثر تخليهء چرك ناشى از آبسه‌هاى مجارى ادرارى غليظ شود ، » .\r\n","page_name":" 326 ","page_number":410},
  {"content":"\r\n\r\nپخته شدن نيست ، زيرا اگر پختگى در كار بود قبل از رنگ‌بخشى ، به هيئت آن مىپرداخت و آن را معتدل مىكرد . اولين كار پختن قوام بخشيدن است و بعد رنگ دادن ، و قوام بخشيدن بهتر از رنگ دادن است . بنابراين چنين ادرارى كه رقيق است تغيير رنگ زياد نيز داده است ناشى از آن است كه با زهره درآميخته است . و هم از اين سبب است كه اگر ادرار رقيق زرد رنگ در طول بيمارى شديد ، زياد دوام يابد نشانهء بدى حالت است و مىرساند كه نيروى هاضمه ناتوان مىباشد .\r\nهرگاه ادرار رقيقى ديدى كه اجزاى سرخ و زرد در آن وجود دارد بدان كه نوعى خستگى برانگيزنده ملهب ( عامل تشنگىآور ) در كار است « 110 » .\r\nاگر ادرار رقيقى ديدى كه در آن اجزاى سپوس مانندى « 111 » وجود دارد و دانستى كه در مثانه بيمارى وجود ندارد ، بدان كه چنين حالتى از سوخته شدن بلغم بوجود آمده است .\r\nادرار غليظ در بيمارىهاى شديد بطور كلى دليل فراوانى خلطهاست . گاهى اتفاق مىافتد كه ادرار غليظ نشانهء گداختن باشد ؛ چنين ادرارى اگر ساعتى بماند منعقد مىشود « 112 » و غليظ مىگردد .\r\nهرگاه خاك ( بخش خاكى مزاج ) يا باد و آب ( مزاج ) درهم آميزند ، ادرار تيرگى مىيابد و اگر از هم جدا باشند ادرار روشن مىگردد .\r\nسه حالت از حالات ادرار را بايد بدقت بررسى كنى و از آن نتيجه‌گيرى به عمل آورى :\r\n1 - ادرارى كه رقيق دفع مىشود و بعدا غليظ مىگردد اين نتيجه را بدست مىدهد كه طبيعت دست‌اندركار است و در پختن دريغى نكرده است ، ليكن ماده‌اى كه بايد واكنش نشان دهد همهء فرامين طبيعت را بجا نياورده است . چنين ادرارى ممكن است نشانهء گداختن اندام‌ها باشد « 113 » .\r\n\r\n\r\n","description":"","footnote":"\r\n( 110 ) - نسخهء انگليسى : « ادرار رقيقى كه بطور مشخص قرمزرنگ است و در آن ذرات زردرنگى معلق است دليل بر خستگى مفرط مىباشد » .\r\n( 111 ) - نسخهء انگليسى بجاى « اجزاى سبوس مانند » ، جملهء « ذرات كاهى شكل » آمده است .\r\n( 112 ) - در نسخهء انگليسى بجاى مغقد مىشود جمله « تقريبا سفت مىگردد » به كار رفته است .\r\n( 113 ) - منظور از گداختن اندامها لاغر شدن و تحليل رفتن آنهاست .\r\n","page_name":" 327 ","page_number":411},
  {"content":"\r\n\r\n2 - ادرارى كه به حالت غليظ دفع مىشود و بعدا روشن مىگردد و مادهء غليظ آن جدا مىشود و ته‌نشست مىكند ، دليل بر آن است كه طبيعت بر ماده چيره شده است و آن را پخته است و چنانچه روشنى آن بيشتر ، ته‌نشين آن زيادتر و باشتاب‌تر و ته‌گراى باشد نشانهء پخته شدن بيشتر است .\r\n3 - ادرارى كه در حد وسط دو حالت اول و دوم قرار دارد اگر دوام يابد و در عين حال طبيعت نيرومند و نيرو پايدار باشد ، اميد مىرود كه به پخته شدن كامل برسد . ليكن اگر نيرو پابرجا نباشد بيم آن مىرود كه قبل از پخته شدن ، مرگ فرارسد و اگر چنين ادرارى دوام يافت و نشانه‌هاى ترسناك روى نداد ، زنگ خطرى براى تائيد صداع ( سردرد ) است .\r\nزيرا در اين حالت دلالت بر برانگيخته شدن ( ثوران ) و بر وجود بادهاى بخارى است .\r\nادرارى كه نخست رقيق و بعد منعقد مىشود و در اين كيفيت استمرار دارد بهتر از ادرارى است كه اكثر اوقات در منعقد شدن توقف مىكند .\r\nبسيار اتفاق مىافتد كه بر افتادن نيرو سبب غلظت و تيرگى ادرار است و از راندن طبيعت نيست .\r\nادرارى كه شبيه آب است و بعدا نيز همانند آب باقى مىماند ، بديهى است كه ادرارى نارسا و بدون پختگى است . بهترين ادرار غليظ ، ادرارى است كه به آسانى بيرون مىريزد و بفراوانى جدائى مىپذيرد . اين نوع ادرار ، بيماران فالج و مشابه آن را شفا مىدهد .\r\nادرار غليظى كه فراوان باشد و بتدريج رقيق شود ادرارى است مطلوب .\r\nاگر ادرار تيره‌رنگ باشد و قطره قطره فروريزد و بعد از آن ادرار غليظى به مقدار زياد و يك دفعه خارج شود و آن را دفع كند و دفع ادرار براى بيمار بعد از دشوارى آسان شود ، در چنين حالتى غالبا بيمار شفا مىيابد و علت بر طرف مىشود ، خواه آن علت جزو تب‌هاى شديد باشد و خواه از ساير بيمارىهاى امتلائى ، و يا از نوع امتلائى باشد كه هنوز نشانه‌هايش ظاهر نگشته است . چنين ادرارى بندرت ديده مىشود .\r\nادرارى كه بطور مفرط غليظ و برنگ طبيعى باشد نشانهء آن است كه ادرار بد نيست و معلوم مىشود كه مواد را بسيار كم كرده است و آنها را بوسيله دفع آسان ، پخته گردانيده است . گاهى نيز اين نوع ادرار علامت تباهى است ، زيرا به لحاظ اينكه به زحمت بيرون مىريزد و مقدارش كم است معلوم مىشود كه خلطها زياد و نيرو ضعيف است .\r\nادرارى كه غليظ و خوب است و در بحران بيمارىهاى طحال و تب نوبه ( مختلط ) مىآيد ، از آنجا كه انتظار سازگارى با طبيعت از آن نمىرود ، طبيعت در بيرون راندن آن دست به كار است .\r\n\r\n","description":"","footnote":"","page_name":" 328 ","page_number":412},
  {"content":"\r\n\r\nبطور كلى ادرار فراوان دليل بر آنست كه خلطها زيادند و طبيعت در پخته گردانيدن آنها مىكوشد .\r\nاگر ادرار غليظ ، درد زيتى داشته باشد دليل بر وجود سنگ ( سنگ مثانه ) است .\r\nادرار غليظ را كه از تركيدن ورم‌ها خبر مىدهد بايد از « آميزه » آن و يا از روى « علائم ما سبق » بشناسيم .\r\nمنظور از اصطلاح « آميزه » آنست كه ادرار غليظ در هنگام دفع ، چرك و جرم‌هاى رقيق سفيد يا سرخ و يا سپوس مانند و غير آن را بهمراه دارد و از روى آن تشخيص مىدهيم كه نشانه‌هائى از ورم‌ها در آن وجود دارد . منظور ما از « علائم ما سبق » همان است كه سابقا بعنوان علائم ورم درونى ، زخم مثانه و كليه و كبد و اطراف سينه بيان كرده‌ايم و گوئيم هرگاه اين علائم ديده شدند نشانهء وجود ورم درونى مىباشند .\r\nاگر ادرار شبيه خونابه باشد و بعدا غليظ شود معلوم مىشود كه قرحه‌اى در كوژى كبد وجود دارد . اگر قبل از دفع مدفوع چنين خونابه‌اى بيرون ريزد معلوم مىشود كه در بخش مقعر كبد ورم وجود دارد . هرگاه بعد از ادرار غليظ ، تنگى نفس ، سرفهء خشك و درد تيركش ( ناخس ) در اندام‌هاى سينه روى دهد معلوم مىشود كه ذات الجنب تركيده است و از طرف شريان بزرگ دفع شده است .\r\nاگر چرك و شوخى كه با ادرار است پخته باشد مطلوب است . هرگاه ادرار غليظ به سياهى زند و طرف چپ بيمار درد كند نشانهء وجود زخم در طحال است . و اين مقايسه را داشته باش . اگر درد در بالاى ناف و در قسمت‌هاى فوقانى شكم باشد ، زخم مربوط به معده و غالبا مربوط به كبد و مجارى ادرارى است .\r\nادرار انسان تندرست در موقعى كه ورزش را ترك مىكند و از جنبش دورى مىجويد ، همانند چرك سفيد و چرك آميخته به خون است . اين حالت براى او خوب است ، زيرا تنش را مىپالايد و فروهشتگى ناشى از ترك ورزش را كه بوى دست داده است از بين مىبرد .\r\nادرار غليظ گاهى نشانهء آن است كه ورمى در كبد بوده است كه بند آمدنى ايجاد كرده است و بعدا دهن باز كرده و ماده‌اى كه در آن وجود داشته است بخارج دفع گرديده است . اما اگر ورم كبد مىتركيد چرك و شوخ همراه ادرار مىبود .\r\n\r\nتيرگى رنگ ادرار :\r\nادرار تيره غالبا نشانهء از بين رفتن نيرو است و اگر نيرو از بين رفت سرما چيره\r\n\r\n","description":"","footnote":"","page_name":" 329 ","page_number":413},
  {"content":"\r\n\r\nمىشود و كنش اين سرما همانند كنش سرماى بيرون است « 114 » . ادرار تيره‌رنگى كه همرنگ شراب فاسد و يا آب نخود است مربوط به زنان باردار و كسانى است كه در درون آنها ورم‌هاى مزمن وجود دارد .\r\nادرارى كه شبيه ادرار الاغ و چارپايان است و بسيار بريده بريده مىآيد دلالت بر تباهى خلطهاى بدن دارد و اكثر خام دفع مىشود و گرما بنوعى بر آن اثر مىگذارد و بوى تند از آن خارج مىشود . و نيز اين نوع ادرار ممكن است نشانهء سردردى باشد كه هنوز پنهان است و يا تازه شروع مىشود و اگر بسيار دوام يابد علامت پيدايش لرزش « 115 » است .\r\nادرارى كه رنگ يكى از اندام‌ها را داشته باشد و اين رنگ دوام داشته باشد نشانهء آن است كه اندام مزبور بيمار است .\r\nبرخى گفته‌اند : هرگاه قسمت پائين ادرار چيزى مانند مه يا دود باشد نشانهء آن است كه بيمارى طول مىكشد و اگر در تمام طول بيمارى وجود داشته باشد بيمارى به مرگ مىانجامد .\r\nادرار خام را از بوى متعفن شوخ و چركى كه با آن مىآيد مىتوان شناخت .\r\nادرارى كه داراى اجزاى مختلف است ، به تناسب بزرگى اجزاى آن مىتوان بيشتر پى برد كه طبيعت بيشتر به كار او پرداخته است ، طبيعت تواناتر است و منافذ سطح بدن گشادترند . بولى كه در آن چيزهائى شبيه نخ‌هاى درهم آمده وجود دارد ، نشانهء تعلق آن به ادرار بعد از جماع است . و تو اين را از روى تجربه مىدانى !\r\n\r\nفصل چهارم - بوى ادرار\r\nگفته‌اند : « هرگز بوى ادرار هيچ بيمارى با بوى ادرار هيچ تندرستى مشابه نبوده است » . و ما مىگوئيم : ادرارى كه هيچ بوى نداشته باشد نشانهء سردمزاجى و نارسائى بيش از اندازه « 116 » است . ادرار بىبو در حالت بيمارىهاى شديد ، شايد شاهد مرگ نيروى غريزى باشد .\r\n\r\n\r\n","description":"","footnote":"\r\n( 114 ) - نسخهء انگليسى : « ادرار تيره و كدر نشانهء نيرومندى و از بين رفتن سردى مفرط مزاج است مانند حالتى كه بعد از قرار گرفتن در معرض سرما بوجود مىآيد » .\r\n( 115 ) - نسخهء انگليسى بجاى كلمه « لرزش » مفاهيمى چون فراموشى ، خواب‌آلودگى ، اختلال در بينش انسان و همچنين بالا رفتن آستانهء تحريك ذكر شده است .\r\n( 116 ) - نسخهء انگليسى : « نارسائى بيش از اندازهء اخلاط » .\r\n","page_name":" 330 ","page_number":414},
  {"content":"\r\n\r\nاگر بوى گنديده‌اى از ادرار بمشام برسد و علائم پختگى در آن نمايان باشد ، نشانهء آن است كه در اندام‌هاى ادرارى بيمارىگرى و قرحه وجود دارد . از نشانه‌هائى كه ادرار با خود مىآورد به آنها پى مىبريم . اگر ادرار داراى بوى متعفن باشد و نشانهء پختگى در آن وجود نداشته باشد ، چند حالت بر آن متحمل است :\r\nممكن است نشانهء گرى و قرحه در اندام ادرارى باشد .\r\nممكن است اين حالت دليل عفونت باشد .\r\nاگر در حالت تب‌هاى شديد ، ادرار بدبو دفع شود و اندام ادرارى بيمارى نداشته باشد ، نشانه نامطلوبى است .\r\nاگر ادرار بدبو گرايشى به ترشيدن نشان دهد ، علامت آن است كه گرمى بيگانه و غير طبيعى بر خلطهاى سرد گوهر ، چيره شده است و عفونت ببار آورده است . ادرار بد بوى ترشىگرا در حالت بيمارى سخت ، نشانهء مرگ گرماى غريزى و چيره شدن سرماى مزاج و گرماى غير طبيعى است و زنگ خطرى براى مرگ بيمار است .\r\nاگر بوى بد ادرار به بوى شيرينى بزند ، دلالت بر فشار خون ( غلبه الدم ) دارد « 117 » و اگر بوى بسيار تند باشد علامت صفرائى است . ادرار بد بوى ترشىگرا نشانهء سودائى است .\r\nاگر ادرار بدبوى اشخاص تندرست طولانى باشد دو احتمال هست :\r\nممكن است نشانهء آن باشد كه تب‌هائى بر اثر عفونت پديد مىآيند .\r\nيا اينكه منشاء عفونت كه در بدن حبس بوده است ، از جاى بركنده و پراكنده شده است كه در اين صورت شخص ادراركننده بعد از تخليه احساس سبكبارى مىكند .\r\nهرگاه در حالت بيمارىهاى سخت ، ادرار بدبو بطور آنى از بيمار خارج شود و بيمار احساس آسايش نكند دليل بر از بين رفتن نيروهاست .\r\n\r\nفصل پنجم - تشخيص بوسيله مشاهدهء كف ادرار\r\nاين امر از بديهيات است كه اگر باد در رطوبت نفوذ كند در آن كف پديد مىآيد .\r\nكف ادرار نيز از نفوذ باد بيگانه‌اى در گوهر آن بوجود آمده است . بويژه اگر مقدار باد در آب چيرگى داشته باشد حباب‌هاى بسيار بلند در آب ادرار نمايان مىشود ، چنان كه\r\n\r\n\r\n","description":"","footnote":"\r\n( 117 ) - نسخهء انگليسى : « دلالت بر غلبه خلط خونى دارد » .\r\n","page_name":" 331 ","page_number":415},
  {"content":"\r\n\r\nادرار بيمارانى كه به كشيدگى ( تمدد ) گرفتارند ، چگونگى علت را مىتوان از روى رنگ كف ادرار تشخيص داد . مثلا اگر كف ادرار سياه يا سرخ مايل بزرد باشد دليل بر بيمارى يرقان است .\r\nاز روى حجم ( بزرگى و كوچكى ) و مقدار ( كمى يا زيادى ) كف ادرار نيز مىتوان به نتايج زير رسيد : بزرگى كف دليل وجود چسبندگى است ؛ فراوانى آن دليل وجود چسبندگى و باد زياد است . اگر كف زياد بپايد دليل بر وجود چسبندگى است .\r\nدر بيمارىهاى كليه ، چنانچه كف ادرار كم و داراى حباب‌هاى ريز و زودگذر باشد كه دليل بادها و چسبندگى هستند ، علامت آن است كه بيمارى طول مىكشد . بطور كلى در بيمارىهاى كليه ، خلط چسبنده خوب نيست و نشانهء خلطهاى به دو سردى مىباشد .\r\n\r\nفصل ششم - انواع رسوب‌ها ( در ادرار )\r\nيادآورى مىكنيم كه كلمهء رسوب و درد در اصطلاح طبيبان بدان معنى نيست كه مردم به آن عادت كرده‌اند . گاهى كه اطباء واژهء رسوب را به كار مىبرند و يا كلمه درد را مىآورند منظورشان تنها چيزى نيست كه ته‌نشست مىكند ، بلكه منظور هر گوهرى است كه غليظتر از آب و قابل جدا شدن از آن باشد ، خواه ته‌نشست كند و خواه بر روى آب آيد . بعد مىگوئيم : براى تشخيص رسوب از چند حالت استفاده مىكنيم كه عبارتند از :\r\nگوهر رسوب ، كميت ، كيفيت ، حالت اجزاى آن ، مكان رسوب ، زمان رسوب و آميزه‌هاى رسوب .\r\nگوهر رسوب : رسوب طبيعى كه « رسوب خوب » است و دليل هضم و پختگى طبيعى است ، رسوبى است سفيدرنگ و ته‌نشست‌كننده . اجزاى آن شبيه هم و مستوى هستند و بايد به شكل مستدير ، صاف ، هموار و لطيف ، مانند ته‌نشين گلاب باشد . به همان اندازه كه مىتوان از وجود چرك در ادرار سفيدرنگ و هموار ( ملساء ) و درست هيئت به مقدار پخته شدن ورم پى برد « 118 » ، از روى اين رسوب نيز مىتوان به پختگى ماده در سرتاسر بدن اطلاع يافت . ليكن فرق بين چرك و اين رسوب طبيعى آن است كه چرك غليظ است و رسوب لطيف . رسوب و درد ، هرچند رنگى هم نداشته باشند باز براى پى بردن به حالت بدن راهنماى خوبى هستند .\r\n\r\n\r\n","description":"","footnote":"\r\n( 118 ) - نسخهء انگليسى : « همان گونه كه چرك سفيد و صاف و متحد الشكل دلالت بر رسيدن ورم دارد » .\r\n","page_name":" 332 ","page_number":416},
  {"content":"\r\n\r\nبعقيدهء پيشينيان : استواء ( درستى ) بيشتر از پختگى از حالت بدن آگاهى مىدهد » « 119 » . رسوب مستوى كه نرم و سرخرنگ است بهتر از رسوب سفيد و زبر مىباشد .\r\nبيشتر رسوبها همرنگ ادرارند . رسوبى كه رنگش سفيد نيست ابتداء سرخرنگ ، بعد زرد و سپس برنگ زرنيخ است : اين چهار نوع رسوب از انواع « خوب » هستند .\r\nانواع رسوب‌هاى بد از رسوب عدسى شروع مىشود . نبايد به قول كسانى اعتنا كرد كه مىگويند : « ممكن است سفيدى رسوب نشانه پختگى نباشد ولى استواء ( درستى - اعتدال ) هميشه دليل پختگى است » . اتفاق مىافتد كه باد با رسوب آميزش شديد داشته باشد و سفيدى نتيجه‌اى از اين آميزش باشد . رسوب بد و ناپسند اگر از هم پراكنده شده باشد بهتر از آن است كه مستوى باشد . قريبا رسوب بد را نيز معرفى خواهيم كرد : اينك مجددا بشرح رسوب خوب برمىگرديم و مىگوئيم :\r\nرسوب خوب به چرك رقيق و به خام رقيق « 120 » مىماند و فرق بين آنها اين است كه چرك بدبوست و اجزاى خام متراكم و برهم آمده است ، ليكن رسوب لطيف و خفيف است . رسوب خوب را نه در ادرار تندرستان بلكه بايد در ادرار بيماران جستجو كرد ، زيرا گمان نيست كه در رگ‌هاى بدن بيمار مواد ناپسندى متوقف شده باشد و رسوب تا زمانى كه خام و نارسيده است گواه بدى حالت مىباشد ، در صورتى كه تندرستان ممكن است خلطى در رگ‌ها نداشته باشند كه از جاى بركنده شود و بيرون آيد . رسوب ادرار تندرستان بسا ممكن است از مواد زائدى باشد كه از غذاى هضم نشده باقى مانده ، لب‌ريز كرده و به حالت خامى يا پختگى به ادرار رسيده است و رسوب گرديده است .\r\nادرار لاغراندام‌ها در حالت تندرستى رسوب كمترى دارد ، بويژه آنهائى كه ورزشكارند و يا حرفهء خستگىآور دارند . اين رسوب بيشتر در ادرار فربهان بيكار و تنبل موجود است . نبايد پنداشت كه رسوب در ادرار بيماران لاغراندام بفراوانى رسوب ادرار بيماران فربه و گوشتالوست . بسيار اتفاق مىافتد كه رسوب ادرار فربهان ته‌نشين نشود ، بلكه معلق و يا غوطه‌ور باقى بماند . و اين نظر نيز صحيح نيست كه « هر ادرارى رسوبى دارد ، مگر ادرارى كه بسيار پخته گشته است » ، بلكه بايد كمى صبر كرد .\r\nرسوب در بسيارى حالات برنگ ادرار است و رسوب سرخ زرد از حيث خوبى بعد از رسوب سفيد سرخ است .\r\n\r\n\r\n","description":"","footnote":"\r\n( 119 ) - نسخهء انگليسى : « بعقيدهء پزشكان پيشين قوام يكنواخت رسوب بيشتر از رنگ سفيدش مىتواند شاخص پختگى باشد » .\r\n( 120 ) - در نسخهء انگليسى بجاى « خام رقيق » عبارت « بلغم خام » آمده است .\r\n","page_name":" 333 ","page_number":417},
  {"content":"\r\n\r\nرسوب غير طبيعى به چند شكل ديده مىشود كه عبارتند از : رسوب خراطى ، سپوسى ، گاودانه‌اى ، دشيشى ( برنگ گندم كوبيده در آش كه به زرنيخ سرخ و زرد تيره مىماند ) ، گوشتى ( برنگ گوشت ) ، برنگ پيه ، برنگ چرك ، برنگ خلم ، برنگ خون زالوئى ، موئى ، ريگى ، شنى و خاكسترى .\r\nرسوب‌هاى خراطى پوسته‌اى كه داراى ذرات نازك و بزرگ و برنگ سپيد يا سرخ مىباشد در اكثر حالات از اندام‌هاى ادرارى كه نزديك به منشاء ادرار هستند جدا شده‌اند .\r\nاگر برنگ سفيد باشد نشانه آن است كه قرحه يا گرى و يا خوره مثانه موجود است و اگر برنگ سرخ گوشتى باشد دليل آن است كه كليه آسيب ديده است .\r\nاز رسوب‌هاى داراى جرم پهن و نازك ( ورقه‌اى ) برخى برنگ تيره مىزنند و يا به فلس‌هاى ماهى مىمانند . اين رسوب‌ها بسيار بد و از هر رسوب ديگرى بدترند و اجزاى بركنده شده از اندام‌هاى اصلى هستند . رسوب‌هاى ورقه‌اى سرخ و سفيدرنگ در اكثر حالات زيان‌بخش هستند و بعيد نيست كه مثانه را سوراخ كنند .\r\nكسى نقل مىكرد كه « مردى حشرهء زهردارى ( ذراريح ) را فرو داده بود . در ادرار آن مرد پوسته‌هاى سفيدرنگى وجود داشت كه شبيه غرقى ( پوستهء نازك تخم‌مرغ ) بودند و وقتى آب به آنها مىرسيد به تحليل مىرفتند و رنگ سرخ پس مىدادند . آن مرد شفا يافت و زندگى كرد » .\r\nقسمتى از اين رسوب خراطى داراى پهناى كمتر ولى ستبرى بيشتر از آنهاست .\r\nاگر اين رسوب‌ها سرخ رنگ باشند بنام گاودانه‌اى و اگر سرخ نباشند سپوسى ناميده مىشوند .\r\nاگر رسوب گاودانه‌اى سرخرنگ باشد دو احتمال وجود دارد :\r\nيا بخشى از كبد سوخته است و اين رسوب خونى است كه از آن اندام سوخته آمده يا اينكه از كليه آمده است . ليكن آنچه مربوط به كليه است بيشتر باهم جوش خورده است ( اتصال گوشتى ) ، و آن ديگرى چنانچه به گوشت شبيه نباشد و ترد باشد و به آسانى قطعه‌قطعه شود و همچنين اگر زياد به زردى بزند بدون شك مربوط به كليه است ، زيرا آنچه به كبد مربوط است به سياهى مىزند . گاهى نيز ممكن است كه اين رسوب مايل بسياه از كليه باشد .\r\nرسوب سپوسى از لحاظ ارتباطش با بيمار بودن اندام‌ها بر دو حال محتمل است :\r\nيعنى ممكن است مربوط به گرى ( جرب ) مثانه باشد و يا ممكن است از گداختهء اندام‌ها آمده باشد و تفصيل آن ازاين‌قرار است :\r\n\r\n","description":"","footnote":"","page_name":" 334 ","page_number":418},
  {"content":"\r\n\r\nاگر بيخ ذكر به خارش افتد و بوى عفونت وجود داشته باشد و بخصوص اگر قبل از پيدايش چنين رسوبى ، چركى همراه ادرار باشد و اگر علائم ديگر همه حاكى از پختگى ادرار باشد ، معلوم مىشود كه اين رسوب متعلق به مثانه است و رگ‌هاى بالاتر ، صحيح المزاج و دور از بيمارى هستند . ليكن اگر اندام‌هاى ادرارى سالم باشند و التهاب و ضعف نيرو رخ دهد و تغيير رنگ رسوب به كبودى بزند معلوم مىگردد از گداختهء خلط مىباشد .\r\nاگر رسوب قاوتى و دشيشى به سرخى گرايد اكثر نشانهء سوختگى خون است و اگر به سپيدى زند به اكثر احتمال از گداختن و لخت شدن اندام‌هاست و گاهى نيز اتفاق مىافتد كه نشانهء گرى مثانه باشد . و تو از آنچه ياد گرفتى مىتوانى فرق آنها را بدانى . و اگر رسوب قاوتى و دشيشى به سياهى بزند معلوم است كه خون سوخته است و اين سوختگى بويژه در طحال روى داده است .\r\nهمهء رسوب‌هاى ورقه‌اى باستثناى آنهائى كه مربوط به مثانه و كليه و مجارى ادرار هستند در حالت بيمارىهاى شديد بد و كشنده مىباشند . و تو در ميان اين رسوب‌هاى ورقه‌اى ، رسوب گوشتى را شناختى و دانستى كه اكثر مربوط به كليه است و در چه حالاتى مربوط به اين اندام نيست . چه اگر گوشت ، گوشتى درست و صحيح باشد و گداختن در ميان نباشد و ادرار پخته باشد ، رسوب مذكور دليل سلامت وريدهاست زيرا بيمارىهاى كليه از آنجا كه كليه بالاتر از وريدها قرار دارد مانع پخته شدن ادرار نمىشود .\r\nرسوب پيهى ( چربى ) دليل بر گداختن پيه و چربى و نيز علامت گداختن گوشت است ، بويژه اگر رسوب به آب طلا شباهت داشته باشد و در اينجا كمى و زيادى و آميزگى و جدائىپذيرى رسوب در راهنمائى ما به نوع بيمارى ، معتبر هستند بقرار زير :\r\nاگر رسوب زياد و جدائىپذير بود ، نشانهء بيمارى كليه است و از گداختهء پيه كليه خبر مىدهد .\r\nاگر رسوب كمتر و بسيار درهم آميخته بود از جاى دور تر از كليه آمده است .\r\nاگر تكه‌اى سفيدرنگ همانند دانهء انار را در ادرار ديدى بدان كه از پيه كليه جدا شده است .\r\nرسوب مرى « 121 » بويژه اگر رسوبى پسنديده و ته‌نشين باشد ، ناشى از قرحهء تركيده‌اى در اندام‌هاى ادرارى است ، وجود رسوب خلمى بر چند حالت محتمل است :\r\nممكن است نشانهء زيادى خلط غليظ و ناپخته در بدن باشد و يا اينكه نشانه آن است كه\r\n\r\n\r\n","description":"","footnote":"\r\n( 121 ) - در نسخهء انگليسى بجاى « رسوب مرى » عبارت « رسوب چرك‌دار » آمده است .\r\n","page_name":" 335 ","page_number":419},
  {"content":"\r\n\r\nخلط غليظ و ناپخته از اندام‌هاى ادرارى دفع شده است . و يا بحران بيمارى عرق النساء موجود است . و يا درد مفاصل وجود دارد كه در اين حالت ، درد بعد از دفع ادرار سبكتر مىشود .\r\nممكن است رسوب خلمى لطيف و رقيق باشد و مانند رسوب خوب خودنمائى كند .\r\nاز اين روى نبايد به محض ديدن رسوب خوب و بدون اينكه زمان پختگى و يا علامت پختگى ظاهر گردد ، در بيمارىها بر آن اعتماد كرد .\r\nسرانجام ممكن است رسوب خلمى كه از خلط غليظ و ناپخته منشاء گرفته است نشانهء شدت سردمزاجى كليه باشد .\r\nتفاوت بين رسوب خلمى ناپخته و رسوب خلمى چركى غليظ در اين است كه رسوب چركى با بوى بد همراه است و نشانه‌اى از ورم مىدهد و اجزاى آن به آسانى گرد هم مىآيند و به آسانى از هم مىپاشند . برخى از اين رسوب چركى ميل زيادى به آميزش با آب دارد و برخى جدائىخواه است . ليكن رسوب خلمى خام تيره و غليظ است ، به آسانى جمع نمىشود و به سهولت از هم نمىپاشد .\r\nاگر در مراحل آخر بيمارى نقرس و درد مفاصل رسوب خلمى زياد و ادرار فراوان باشد نشانه خوبى است .\r\nرسوب موئين نتيجهء منعقد شدن مادهء رطوبتى است كه بر اثر حرارت به شكل مستطيل درآمده است . شايد رسوب موئين برنگ سفيد و يا گاهى برنگ سرخ باشد در كليه منعقد شده باشد . گويند گاهى اتفاق افتاده است كه رسوب موئين چندين وجب درازا داشته است .\r\nرسوبى كه به قطعات خمير خيس‌شده مىماند بر دو حالت محتمل است :\r\nممكن است علامت ضعف معده و روده‌ها باشد كه به سوء هضم مبتلا شده‌اند . و يا شايد از خوردن پنير و شير بوجود آمده باشد .\r\nرسوب ريگى همواره نشانهء تكوين سنگ است ، خواه سنگ منعقد و خواه در حال گداختن باشد . هرگاه رسوب ريگى سرخ باشد نشانهء وجود سنگ كليه و اگر سرخ نباشد نشانهء سنگ مثانه است .\r\nرسوب خاكسترى غالبا نشانهء بلغم و يا چركى است كه ماندگار شده است و بر اثر ماندن تغيير رنگ زياد داده و از هم پاشيده است . گاهى نيز ممكن است رسوب خاكسترى از سوختهء چرك حاصل شود .\r\n\r\n","description":"","footnote":"","page_name":" 336 ","page_number":420},
  {"content":"\r\n\r\nرسوب زالوئى چند حالت دارد :\r\nاگر رسوب بسيار درهم آميخته باشد دليل ضعف كبد است .\r\nاگر آميزگى كمتر داشته باشد ، از زخم مجارى ادرار و از هم گسستگى در آنها خبر مىدهد .\r\nاگر از آب و آميزه جدا باشد نشان از وضع مثانه و ذكر دارد .\r\nاين بيمارىهاى جزئى را در بخش راجع به ادرار خون شرح مىدهيم .\r\nاگر رسوب زالوئى سرخ‌رنگ در ادرار ديده شود و بيمار از درد طحال ناراحت باشد ، اين رسوب به طحال تعلق دارد .\r\nبدان كه از مثانه‌اى كه بيمار است خون زياد مىچكد ، زيرا رگ‌هاى مثانه در جرم آن فرورفته‌اند و اندك هستند و تنگند .\r\nگرفتن نشانه از كميت ( كمى و زيادى ) رسوب مبتنى بر اين است كه زيادى رسوب دليل زيادى تاثيركننده و كمى آن از كم شدن تاثيركننده خبر مىدهد .\r\nدر مورد كوچكى و بزرگى دانه رسوب نتيجه همان است كه در رسوب خراطى ذكر شد .\r\nاز حيث تحصيل دلايل از رنگ رسوب بايد در نظر گرفت كه اگر رسوب سياه باشد در حالات مذكور در بالا نشانه خوبى نيست . سالم‌ترين نوع اين رسوب آن است كه در ته‌نشست سياه و تا هنگامى كه با آب آميخته است سياه نباشد . رسوب سرخ‌رنگ نشانهء بيمارى خونى و بيمارى پرخورى است . رسوب زردرنگ نشانهء شدت گرمى مزاج و وخامت بيمارى است . رسوب سفيدرنگ ، همانطور كه گفتيم خوب است . رسوب خلمى و چركى و يا كف‌مانند تا پخته ، و رسوب سبز مايل بسياه بد هستند و نتيجه‌گيرى از بوى آنها چنان است كه بيان شد .\r\nدر مورد وضع و چگونگى هيئت رسوب ، رسوب خوب داراى قوام و رسوب بد بدون قوام است . از هم پاشيدگى رسوب نشانه‌اى از بادها و ناتوانى هضم است .\r\nدربارهء وضع رسوب تفصيل ازاين‌قرار است .\r\nرسوبى كه بر بالاى آب بيايد آن را « ابر » مىنامند . اگرنه ته‌نشين و نه بالارو باشد و معلق بماند آن را « آويزه » مىگويند . آويزه پخته‌تر از ابر است . بهترين رسوب آويزه آن است كه پرزه و منگوله‌هايش رو به پائين باشند . رسوبى كه ته‌نشين مىشود پخته‌تر از آويزه و ابر است .\r\nتا اينجا سخن ما راجع به رسوب خوب بود .\r\nو اما دربارهء رسوب بد : در حالت تب‌هاى شديد ، رسوب سياه رنگ تا موقعى كه\r\n\r\n","description":"","footnote":"","page_name":" 337 ","page_number":421},
  {"content":"\r\n\r\nسبكتر است زيان كمترى دارد . و همچنين اگر خلط بلغمى يا سودائى در كار باشد ، رسوب ابرى از رسوب ته‌نشين بهتر است ، زيرا دليل لطيف شدن خلط است مگر اينكه سبب بالا آمدن آن باد بسيار شديد باشد . پس اگر بادى در كار نبود ، رسوب ابرى از ته‌نشين بهتر و ته‌نشين از آويزه بدتر است . بدترين رسوب‌ها آن است كه ته‌گرا باشد ولى بوسيله گرما يا باد ناچار به بالانشينى شود .\r\nرسوب جدائىخواه ( نامتماسك ) ، بويژه اگر سبك باشد در آب غليظ بالا مىآيد و اگر سنگين باشد در آب رقيق ته‌نشين مىشود .\r\nاگر در آغاز بيمارى ، رسوب آويزه و بالانشين پيدا شوند و اين حالت دوام يابد دليل آن است كه خراج ( دمل سرگشاده ) در حال بهبودى است . ليكن چنان كه گفتيم شايد بر اثر رسوب خوب كه « آويزه » يا « ابر » باشد بيمارى لاغراندامان شفا يابد . رسوب ابرى و رسوب آويزه از گروه رسوب پيهى اگر شبيه تارهاى باريك و يا شبيه تودهء متراكم صاف و روشن باشد نشانهء بدى حالت است .\r\nبسيار اتفاق مىافتد كه رسوب بدى بالا مىآيد و ناخوش‌آيند به نظر مىرسد ولى سرآغاز زمان پختگى را نشان مىدهد و به رسوب خوب تبديل مىشود كه بعدا به حالت آويزه درمىآيد و سپس ته مىنشيند . چنين رسوبى بد نيست ، ليكن اگر رسوبات بد بدنبال داشته باشد بايد از آن ترسيد و نظر قبلى در مورد آن بجاست .\r\nنتيجه‌گيرى از زمان رسوب ازاين‌قرار است :\r\nاگر رسوب به زودى از ادرار جدا شود نشانهء خوبى براى پختگى است .\r\nاگر رسوب در ته‌نشست درنگ كند و يا ته‌نشست نكند بحسب درنگ و مقاومت در ته‌نشينى ، نشانهء ناپختگى است .\r\nليكن نتيجه‌گيرى از نوع آميزگى رسوب به همان وضع است كه در ادرار خون و چربى گفتيم و تو همه آنها را مىدانى .\r\n\r\nفصل هفتم - كميت ادرار\r\nهرگاه ادرار كم باشد ، نشانهء ناتوانى نيروهاست « 122 » . ادرارى كه مقدارش از نوشيدنى كمتر باشد علت آن بر دو حالت محتمل است : يكى گداختن « 123 » زياد و ديگرى رهائى يافتن و بىبندوبارى شكم ( اسهال ) و آمادگى براى بيمارى استسقاء است .\r\n\r\n\r\n","description":"","footnote":"\r\n( 122 ) - نسخهء انگليسى : « ناتوانى نيروهاى حياتى » .\r\n( 123 ) - در نسخهء انگليسى بجاى « گداختن زياد » آمده است : « تعريق زياد » .\r\n","page_name":" 338 ","page_number":422},
  {"content":"\r\n\r\nزيادى مقدار ادرار « 124 » ممكن است ناشى از آب شدن اندام‌ها ( گداختن اعضاء ) « 125 » باشد و يا نشانهء آن است كه مواد دفعى آبكى از بدن خارج مىشوند . فرق ميان اين دو حالت بتناسب كمى و زيادى نيرو است .\r\nادرار بد رنگ كه نشانهء بدى حال شخص است هر قدر بيشتر دفع شود سالم‌تر است .\r\nادرار بدرنگ ، مثلا ادرار غليظ و سياه‌رنگ اگر با جريان ناپيوسته دفع شود علامت بدى بيمارى است . ادرارى كه در حالات مختلف باشد ، چه زياد و چه كم ، وقتى حبس شود دليل بدى حال است و نشان مىدهد كه غريزه بسيار خسته شده است « 126 » .\r\nدر بيمارىهاى سخت ( حاد ) ، اگر ادرار به مقدار فراوان بيايد و بيمار بعد از ادرار راحتى نيابد ، نشانهء بيمارى دق يا ترنجيدگى است كه بر اثر التهاب عارض شده است .\r\nعرق « 127 » يا ادرار « 128 » اگر در بيمارىهاى سخت قطره قطره بچكد و جريان پيوسته نداشته باشد نشانهء اين است كه آسيبى بمغز سرايت كرده است و بر عصب و ماهيچه‌ها تاثير گذاشته است .\r\nاگر تب فروكش كند و با وجود دفع قطره قطره ادرار يا عرق علائم سلامت وجود داشته باشد ، در اين صورت خون‌ريزى بينى پيش‌بينى مىشود و در غير آن صورت دليل بر در هم شدن عقل و تباهى ذهن است « 129 » .\r\nاگر ادرار تندرستان كم و رقيق شود و در چنين وضع دوام يابد و بدن احساس سنگينى\r\n\r\n\r\n","description":"","footnote":"\r\n( 124 ) - پلىاورى يا ازدياد پاتولوژيك مقدار ادرار ( تا حد 10 - 20 ليتر در روز ) است كه در بيماريهائى مانند ديابت انسيپيدوس و ديابت مليتوس پيش مىآيد .\r\n( 125 ) - در نسخهء انگليسى بجاى « آب شدن اندامها » جمله « لاغر شدن يا به تحليل رفتن » آمده است .\r\n( 126 ) - نسخهء انگليسى : « دليلى است بر تحليل نيروى حياتى » .\r\n( 127 ) - نسخهء انگليسى : « در يك بيمارى حاد اگر عرق به مقدار فراوان بيايد علامت وخامت بيمارى و نشانه بيمارى دق ( سل ريوى ) و تشنج است . »\r\n( 128 ) - نسخهء انگليسى : « در يك بيمارى حاد اگر ادرار به صورت قطره قطره و غير ارادى بيايد دليل بر ابتلاى مغز و ابتلاى ثانوى اعصاب و عضلات است » .\r\n( 129 ) - در نسخهء انگليسى به صورت زير آمده است : « اگر در چنين حالاتى تب فروكش كند و علائم بهبودى ظاهر شود ، خطر خون‌دماغ شدن و اختلالات عقلى و ديگر اختلالات مغزى وجود دارد » .\r\n","page_name":" 339 ","page_number":423},
  {"content":"\r\n\r\nكند و درد كمر پيدا شود نشانه آن است كه در اطراف كليه ورم سختى موجود است . اگر در بيمارى قولنج ادرار فراوان دفع شود ، بويژه كه ادرار سفيد باشد و آسان دفع شود بشارت‌دهندهء بهبودى است .\r\n\r\nفصل هشتم - ادرار پخته « 130 » و مناسب صحت مزاج و بسيار خوب\r\nبهترين نوع ادرار آن است كه داراى هيئت معتدل ، رنگ لطيف و مايل برنگ ترنج « 131 » باشد و به خوبى ته‌نشين شود و اين در حالتى است كه خواص سابق الذكر « 132 » ، يعنى سپيدى ، سبكى ، هموارى ، نرمش ، شكل مستدير ، بوى معتدل كه نه گنديده باشد و نه بىبو و نه خامده ( فرونشسته ) نيز در آن باشند . اگر در بيمارى بسيار سخت چنين ادرارى در بيمار دفع شود نشان آن است كه بيمار در روز دوم رو به بهبودى خواهد رفت .\r\nو تو اين را مىشناسى .\r\n\r\nفصل نهم - ادرار در مراحل عمر\r\nشيرخواران ، از آنجا كه شير مىخورند و مزاج‌شان مرطوب است ادرارشان به سپيدى گرايش دارد و شيرى است .\r\nادرار خردسالان غليظتر و متراكم‌تر از ادرار جوانان و جريانش تندتر است و اين را سابقا ذكر كرديم .\r\nادرار جوانان به اعتدال شكل و به طرف آتشى گرايش دارد .\r\nادرار نوپيران بيشتر به سفيدى و رقت تمايل دارد ، ولى ممكن است بر اثر تخليه زياد مواد زائد غليظ گردد .\r\nادرار پيران از ادرار نوپيران سفيدتر و رقيق‌تر است و بندرت به غلظت ذكر شده مىرسد .\r\nاگر ادرار پيران بسيار غليظ باشد ، احتمال مىرود كه سنگى در درون بوجود آيد .\r\n\r\n\r\n","description":"","footnote":"\r\n( 130 ) - منظور از ادرار پخته ، ادرار عادى ( نرمال ) است .\r\n( 131 ) - نسخهء انگليسى : « رنگ زرد روشن » .\r\n( 132 ) - نسخهء انگليسى : « اگر رسوبى وجود داشته باشد آن رسوب نيك خواهد بود ، به همان گونه كه قبلا مذكور افتاد . » .\r\n","page_name":" 340 ","page_number":424},
  {"content":"\r\n\r\n\r\nفصل دهم - ادرار زنان و مردان\r\nادرار زنان بطور كلى از ادرار مردان غليظتر ، سفيدتر و كم‌درخشنده‌تر است . علت اين امر آنست كه زنان داراى مواد زائد بيشترى نسبت به مردان هستند ، هضم‌شان ناتوان‌تر و مجراى ادرارىشان فراختر است . علاوه بر آن موادى نيز از زهدان آنها به دستگاه ادرارى مىرسد .\r\nو بدان كه اگر ادرار مرد را بهم بزنيم و تيرگى پيدا كند ، اين تيرگى در بخش بالا مىماند . تيرگى مزبور اكثر بر اثر بهم زدن ادرار مردان ايجاد مىشود . ادرار زنان داراى پذيرش كمترى براى جدا كردن رسوب دارد و در موقع بهم زدن كمتر برنگ تيره درمىآيد .\r\nبر اثر تكان دادن ادرار زنان غالبا كفى مستدير در قشرهاى فوقانى آن ديده مىشود و اگر تيره گردد تيرگى آن اندك است .\r\nدر ادرار مردان ، تارهاى درهم تنيده‌اى بعد از جماع ديده مىشود .\r\nادرار زنان باردار روشن و در بخش بالائى آن اجزاى ابر مانندى ديده مىشود و ممكن است برنگ نخود آب و يا آب كله‌پاچه درآيد و برنگ زرد باشد كه مقدار كمى اثر كبودى در آن وجود دارد . به‌هرحال در بخش ميانى آن ماده‌اى به چشم مىخورد كه به پنبه حلاجى شده مىماند و اكثر اين بخش پنبه مانند همانند دانه‌اى بالا و پائين مىآيد . اگر در ادرار زن رنگ آبى آشكارتر باشد نشانهء آغاز باردارى است و اگر بجاى كبودى ، سرخى ديده شود و بويژه كه بر اثر تكان دادن تيره شود نشانهء پايان باردارى « 133 » است . زنى كه تازه زائيده است غالبا ادرارش با سياهى همراه است و به مركب و دوده مىماند .\r\n\r\nفصل يازدهم - آزمايش ادرار حيوانات و تميز آن از ادرار انسان\r\nمىگوئيم : اگر طبيب بتواند ادرار حيوانات را بيازمايد و از كيفيت آن آگاه شود بيفائده نخواهد بود . ليكن براى چنين آزمايشى دشوارىهائى وجود دارد و ممكن است بر آن هميشه دسترسى نباشد .\r\nگويند : ادرار شتر در داخل شيشه مانند روغن گداخته است و از بيرون تيره رنگ و غليظ به نظر مىرسد . ادرار ساير حيوانات بارى و سوارى شبيه ادرار شتر ولى روشن‌تر از آن است و چنين به نظر مىآيد كه نيمه فوقانى آن در داخل شيشه روشن و نيمه‌پائينى تيره\r\n\r\n\r\n","description":"","footnote":"\r\n( 133 ) - نسخهء انگليسى : « محتملا نشانهء مرحله پيشرفته باردارى است » .\r\n","page_name":" 341 ","page_number":425},
  {"content":"\r\n\r\nرنگ است . ادرار گوسفند برنگ سپيد مايل بزرد و نزديك به ادرار انسان است ولى قوام ( درستى هيئت ) ندارد و بخش رسوب آن شبيه روغن و يا شبيه درد روغن است و هر قدر غذايش بهتر باشد ، ادرارش روشن‌تر است . ادرار آهو همانند ادرار گوسفند و انسان است ولى قوام ندارد و بدون درد است و از ادرار گوسفند روشن‌تر مىباشد .\r\n\r\nفصل دوازدهم - مواد مشابه ادرار « 134 »\r\nبدان كه اسكنجبين و تمام آبكىها مانند آب انگبين ، آب انجير ، آب زعفران و نظاير آن هر قدر به چشم انسان نزديك‌تر باشند روشن‌تر ديده مىشوند و ادرار برعكس آن است . كف آب انگبين زرد رنگ است . رسوب آب انجير « 135 » نه در وسط قرار مىگيرد و نه راست و هموار است بلكه در كنارهء ظرف ته‌نشين مىشود و حركتى ندارد .\r\nبگذار در اين زمينه به همين مقدار اكتفا كنيم . در كتاب‌هاى جزئى تفصيل ديگرى راجع به ادرار خواهد آمد .\r\n\r\nفصل سيزدهم - مدفوع ( براز )\r\n\r\nكميت مدفوع :\r\nبراى نتيجه‌گيرى از وضع مدفوع بايد اين نكته را در نظر داشته باشيم كه آيا مقدار مدفوع از مقدار غذاى شخص كمتر و يا زيادتر و يا با آن برابر است . زيادتر بودن آن به علت خلطهاى زياد و كمتر بودنش به علت خطهاى كم يا به علت احتباس خلطهاى زياد در روده كور و قولون و يا در پيچ‌هاى روده است . اگر احتباس خلطها در قسمت‌هاى پيچدار روده باشد ، نشانهء قولنج است و ناتوانى نيروى دفع‌كننده را مىرساند .\r\n\r\nكيفيت مدفوع و قوام آن :\r\nاگر مدفوع آبكى باشد محتمل بر عللى است بشرح زير :\r\n1 - نشانه بند آمدن معابر است 2 - نشانهء تباهى دستگاه گوارش است 3 - علامت ناتوانى جوى رگ‌ها « 136 » است كه قدرت مكيدن رطوبت را نداشته‌اند 4 - نشانهء\r\n\r\n\r\n","description":"","footnote":"\r\n( 134 ) - نسخهء انگليسى : « تميز مايعات مشابه ادرار از ادرار » .\r\n( 135 ) - نسخهء انگليسى : « رسوب آب يونجه » .\r\n( 136 ) - منظور عروق مزانتريك است .\r\n","page_name":" 342 ","page_number":426},
  {"content":"\r\n\r\nسرمازدگىهاى ( نزله ) سر است 5 - سرانجام ممكن است مواد تناول « 137 » شده‌اى مدفوع را آبكى كرده باشد .\r\nچنانچه مدفوع همراه رطوبت ، چسبندگى داشته باشد چند احتمال وجود دارد .\r\n1 - نشانهء تحليل است كه در اين صورت با بوى گند همراه است .\r\n2 - نشانهء زيادى خلطهاى به دو چسبنده است و در آن صورت بوى گنديدگى زياد قوى نيست .\r\n3 - نشانه تناول غذاهاى چسبنده « 138 » زياد است كه با مزاج بسيار گرم همراه است و هضمى در آن انجام نشده است .\r\nمدفوعى كه كف داشته باشد متحمل بر دو علت است :\r\nيا دليل بر آن است كه از شدت حرارت جوش آورده است . و يا نشان از آميزهء بادهاى زياد دارد « 139 » .\r\nاگر مدفوع خشك باشد نشانه خستگى و تحليل و يا دفع زياد ادرار ، يا حرارت آتشين يا خشكى خوراك و يا سرانجام توقف زياد در روده‌هاست ، و ما در جاى خود آن را توصيف خواهيم كرد .\r\nاگر مدفوع خشك و سخت آميخته با رطوبتى باشد ، دو احتمال وجود دارد :\r\nالف - نشانهء اين است كه مدفوع به مدت زياد در ميان رطوبتى توقف داشته است كه از بيرون آمدنش مانع مىشده است و زهره يعنى عامل مروردهنده و تحريك‌كننده فورى در ميان نبوده است .\r\nب - اگر توقف زياد باشد و نشانه‌اى از وجود رطوبت در روده‌ها بدست نيايد ، در چنين صورتى علت آن ريزش چرك خون‌آلود سوزناك از كبد به اندام‌هاى پائين‌تر است و به مناسبت سوزشى كه داشته است مجال نداده است مدفوع با رطوبت مخلوط شود و ناچار به بيرون رفتنش كرده است .\r\nرنگ مدفوع : رنگ طبيعى مدفوع آتشى روشن « 140 » است . اگر مدفوع برنگ\r\n\r\n\r\n","description":"","footnote":"\r\n( 137 ) - نسخهء انگليسى : « مواد ملين تناول‌شده » .\r\n( 138 ) - منظور از مواد چسبنده مواد موسينى موجود در غذاها است .\r\n( 139 ) - نسخهء انگليسى : « مدفوع كف‌آلود نتيجهء حرارت زياد يا باد زياد است » .\r\n( 140 ) - نسخهء انگليسى : « زرد كم‌رنگ » .\r\n","page_name":" 343 ","page_number":427},
  {"content":"\r\n\r\nآتشى تيره « 141 » درآيد نشان از زيادى زهره دارد و اگر روشن‌تر از رنگ طبيعى باشد دليل خامى و ناپختگى است . اگر مدفوع سفيد رنگ باشد ممكن است در مجراى زهره بندآمدگى رخ داده باشد و در اين صورت نشانهء يرقان است . اگر رنگ آن سفيد باشد و چرك سفيد بهمراه داشته باشد و بوى چرك بدهد ، علامت آن است كه خراج و دملى در درون تركيده است .\r\nبسيار اتفاق مىافتد كه شخص سالم و كم‌حركت ، چرك خون‌آلود و يا چرك سفيد از خود دفع كند . اين نوع تخليه ، « خوب » است و درون را پالايش مىدهد و - همانطور كه در مبحث ادرار گفتيم - بالنتيجه فروهشتگى ناشى از بىورزشى از بين مىرود .\r\nبدان كه اگر رنگ مدفوع ، در اوج بيمارى خيلى بيش از حد برنگ آتشين « 142 » درآيد دو احتمال وجود دارد : يا دليل پختگى است و يا دليل بدحالى بيمار است .\r\nاگر رنگ مدفوع سياه باشد ، بايد مانند حالت ادرار سياه حكم كرد يعنى چند احتمال وجود دارد بقرار زير :\r\n1 - سوختن شديد 2 - پخته شدن بيمارى سودائى 3 - وجود غذاهاى رنگىكننده 4 - نوشيدن نوشابه‌اى كه برنگ سياه تخليه مىشود .\r\nاگر سوختن شديد باشد ، « خوب » نيست . اگر مربوط به سوداى تنها باشد رنگش دليل كافى بدست نمىدهد و بايد ترشى و گسى و جوش زدن در روى خاك را دليل قرار دهى .\r\nچنين تخليه‌اى كه از پائين و يا از بالا باشد نشانهء بدى حالت است . از ويژگىهاى آن اين است كه نوعى درخشندگى دارد . بطور كلى اگر خلط سودائى خالص به صورت مدفوع بيرون آيد دليل مرگ است .\r\nبسيار اتفاق مىافتد كه كيموس سياه دفع شود ، زيرا بيرون آمدن سوداى اصلى نشانهء سوختگى بسيار زياد بدن و از بين رفتن رطوبت‌هاى آن است .\r\nمدفوع سبزرنگ و مدفوع رنگ‌پريده ( كمد ) « 143 » نشانهء خاموش شدن غريزه « 144 » است .\r\n\r\n\r\n","description":"","footnote":"\r\n( 141 ) - نسخهء انگليسى : « زرد پررنگ » .\r\n( 142 ) - نسخهء انگليسى : « رنگ زرد تيره » .\r\n( 143 ) - نسخهء انگليسى : « مدفوع آبىرنگ » .\r\n( 144 ) - نسخهء انگليسى : « نشانهء كاهش شديد حرارت غريزى است » .\r\n","page_name":" 344 ","page_number":428},
  {"content":"\r\n\r\nاز درهم پيچيدن و باد كردن مدفوع نيز مىتوان نشانه‌هائى بدست آورد . مدفوعى كه باد مىكند و به سرگين گاو مىماند دليل بر وجود باد است .\r\nشتاب و درنگ در مدفوع : اگر مدفوع نسبت به حالت عادى پيشى گرفت و در بيرون آمدن شتاب كرد نشانهء خوبى نيست و دليلى است بر زياد بودن زهره و ناتوانى نيروى گيرنده ( ماسكه ) . و اگر نسبت به حالت عادى تاخير داشت دليل بر ناتوانى نيروى هاضمه و سردى روده‌ها و فراوانى رطوبت است .\r\nصداى همراه مدفوع از وجود بادهاى حباب مانند خبر مىدهد . اگر مدفوع برنگ‌هاى بد و متنوع درآيد نامطلوب است و در كتاب جزئى راجع به آن بحث مىكنيم .\r\nمدفوع « خوب » : بهترين نوع مدفوع آن است كه در آن اجزاء همانند آبكى و خشكى چنان بهم بياميزند كه به غلظت عسل باشد ، به آسانى دفع شود و آزارى نرساند ، رنگش به زردى بزند و بوى بدش زياد نباشد ، بسيار متراكم نباشد ، قرقر و بق‌بق بهمراه نداشته باشد و كف در آن وجود نداشته باشد . اين نوع مدفوع بموقع دفع مىشود و مقدارش با مقدار غذاى تناول شده برابر است .\r\nبدان كه نه هر مدفوعى كه هموار باشد خوبست و نه هر مدفوعى كه نرمش داشت مطلوب ، زيرا ممكن است علامت پختگى كامل همهء اجزا باشد و همينطور بعيد نيست كه زادهء احتراق و گداختن باشد كه در اين صورت نشان از بدى حالت دارند .\r\nبدان كه : مدفوع داراى هيئت معتدل و مايل به رقت موقعى « خوب » است كه با باد و سر و صدا همراه نباشد و بطور اندك‌اندك و قطعه‌قطعه دفع شود و گرنه نشانهء گريختن آن از دست چركى است كه با آن درآميخته ، مزاحمش گشته و نگذاشته است گرد هم آيد . و بايد از نشانه‌هائى كه در رگ‌ها و اندام‌هاى ديگر وجود دارد نيز دلايلى بدست آورد . ليكن بحث در اين زمينه را به گفتارهاى جزئى اختصاص مىدهيم و در آنجا در شرح حالت مدفوع و ادرار و مشابه آن مطالب بيشترى مىيابيم . پس هرچه ما گفته‌ايم ياد بگير .\r\n\r\n","description":"","footnote":"","page_name":" 345 ","page_number":429},
  {"content":"\r\n\r\n\r\nفن سوم\r\nداراى يك فصل و پنج تعليم است .\r\n\r\nفصل - درباره تندرستى و بيمارى و ناگزيرى مرگ\r\nبايد بدانى كه علم طب را دو رشته است : رشته نظرى و رشته عملى . هر دو رشته خود علم و نظر هستند . آنچه نظرى ناميده مىشود رشته‌اى است كه تنها دانستن دستور و آراء را ياد مىدهد و كارى به شناخت به كار بستن آن ندارد ، مانند رشته‌اى كه از آن مىتوان حال مزاج و خلطها و نيروها را ياد گرفت و انواع بيمارىها و عوارض بيمارىها و عوامل آنها را شناخت . رشتهء ديگر علم طب چگونگى به كار بستن دانستنىها و دستور العمل‌ها است ، مثلا به تو ياد مىدهد چگونه بهبودى تن را نگاهدارى و يا فلان بيمارى را چگونه چاره‌جوئى كنى .\r\nنه‌پندار كه رشتهء عملى دست به كار زدن و به عمل آوردن است ، بلكه اين رشته تنها دانش اسلوب به كار بردن است . و مىدانى كه در گذشته هم اين موضوع را به شما شناسانديم .\r\nاكنون كه در بخش اول و دوم بطور كلى از بحث درباره رشتهء نظرى فراغت يافتيم ، برآنيم كه در دو بخش آينده بطور عمومى در زمينهء رشته عملى توضيحاتى دهيم . گوئيم :\r\nرشته عملى طب را دو بخش است :\r\n1 - دستور حفظ الصحه يعنى اينكه چگونه بهبودى بدن را نگه داريم و نگذاريم خللى در تندرستى ايجاد شود .\r\n2 - دستور چاره‌سازى يعنى اينكه چگونه تن ناسالم را بهبودى بخشيم . اين علم را علم علاج خوانده‌اند .\r\nو اينك ما در زمينهء اين بخش بيان مختصرى داريم و مىگوئيم :\r\nاساس هستى : سرآغاز تكوين ما از دو مادهء اصلى است كه يكى منى مرد است كه اگر درست‌تر بگوئيم كارگزار آفريدگار است و ديگرى منى زن و خون حيض اوست كه نيابت ماده با اوست . اين دو گوهر ، در روانى وترى همكار و دمسازند و بعدا هريك كار ويژهء خود را دارند . مزاج آبى و خاكى در خون و منى زن بيشتر از آن مرد است . هوا و آتش در منى\r\n\r\n","description":"","footnote":"","page_name":" 346 ","page_number":430},
  {"content":"\r\n\r\nمرد بيش از آن زن است . از اين روى بايسته همين بوده است كه بند آمدن اين دو گوهر براساس نمناكى باشد و هريك از خاكى و آتشى در اين بين دست به كار شوند و نمونهء هستى را قوام بخشند .\r\nخاك كه سخت و سخت آفرين است نمناك بند آمده را سختى لازم بخشيده است و آتش كه كارش پخته كردن است دست‌بدست خاكى داده است و جرم مرطوب را چنان كه بايد و شايد سختى و پختگى داده است . ليكن سخت‌اندامى در اينجا نه آن‌چنان است كه شبيه سنگ و شيشه باشد و چيزى از آن تحليل نرود و يا آنچه تحليل مىرود آن‌قدر ناچيز باشد كه احساس نشود و زمان متمادى از آسيب و عوارض در امان و بنائى خلل‌ناپذير باشد . آرى تن ما به سختى سنگ و شيشه نيست و از دو راه گزند و آسيب بدان راه مىيابند ، راهى از درون و راه ديگرى از بيرون .\r\nعارضهء آسيب‌بخش درونى ، تحليل رطوبتى است كه سرمايهء آفرينش ماست و اين عمل گداختن بطور تدريجى صورت مىپذيرد .\r\nآسيب‌رسان دومى ، گنديدن و تباه شدن رطوبت است كه از يارى زندگى درمىماند .\r\nاين عارضهء دوم با اولى تفاوت دارد ، هرچند گزندى كه از تعفن مىرسد سرانجام به خشكانيدن مىانجامد و رطوبت را بچنان تباهى مىكشاند كه به درد كارگاه تن و اندام نمىخورد و بر اثر گنديدگى به تحليل مىرود . تعفن در مرحلهء آغازى رطوبت‌بخش است و بعد رطوبت را مىگدازد و از بين مىبرد و خشك خاكسترى از خود بر جاى مىگذارد .\r\nاين دو عامل آسيب‌رسان كه ذكر شد غير از عوامل گزندآورى مانند سرماى منجمد كننده ، زهرها ، گسستگىهاى كشنده و ساير بيماريها هستند كه از علل ديگر ناشى مىشوند .\r\nليكن دو نوع آسيب‌رسان مورد نظر كه در بالا نام برديم در گرمى بخشيدن بالاتر از همه هستند و سزاوار است كه در نگهدارى بهبودى روى آنها حساب كنيم .\r\nهريك از دو آسيب گرم‌كننده و تحليل برنده داراى عوامل بيرونى و درونى هستند :\r\nعوامل بيرونى از قبيل هواى گدازنده تعفن‌آور است و عوامل درونى از قبيل گرماى غريزى است كه در وجود ماست و رطوبت‌هاى ما را تبخير مىكند و مشابه گرماى بيگانه‌اى است كه بوسيلهء غذاها در ما بوجود مىآيد و گنديدگى از آن سرمىزند . همهء اين عوامل در خشكانيدن ما همكارى مىكنند .\r\nنخستين مراحل تكميل و رسائى و نيروى كنش‌دهنده ما بوسيله خشكى زياد صورت مىپذيرد و خشكانيدن تا مراحل نهائى دوام مىيابد . پس خشكيدن براى ما مسئله حياتى است و از بودن خشكى ناگزير هستيم . در آغاز در منتهاى رطوبت هستيم و گرما بايد حتما بر آن چيرگى يابد و گرنه در آن حبس مىشود . پس گرما همواره دست‌اندركار است و بطور\r\n\r\n","description":"","footnote":"","page_name":" 347 ","page_number":431},
  {"content":"\r\n\r\nدائم به خشكانيدن رطوبت مىپردازد . گرما از اندازهء رطوبت كه در آغاز بيشتر از حد اعتدال است مىكاهد و به اعتدالش درمىآورد . پس از آنكه تن بوسيله خشكى و حرارت به حال اعتدال رسيد خشكانيدن بيشتر از اندازهء قبلى مىگردد ، زيرا ماده ( ماده رطوبت ) كمتر شده است و تبخيرپذيرتر گرديده است و بديهى است كه در اين حالت ، خشكانيدن زيادتر از حال اعتدال مىشود و بطور روزافزون بيشتر مىگردد تا رطوبت‌ها را به كلى از بين ببرد . مىتوان گفت كه گرماى غريزى در چنين حالتى آتش خويش را بدست خود خاموش مىكند و وجود را از كار مىاندازد . در اين حالت به چراغى مىماند كه بواسطهء بىروغنى ، خودبخود خاموش مىگردد .\r\nهر قدر خشكانيدن بيشتر باشد گرمى نيز بيشتر كاهش مىيابد . پس در مقدار حرارت همواره كوتاه آمدنى هست و اين كوتاه آمدن ، ما را تا سرحد نابودى مىكشاند . رطوبت از دريافت مقدار برابر تبخير شده كوتاه مىآيد و خشكانيدن دو سره مىشود : از طرفى به هيچ وجه بر رطوبت افزوده نمىشود و از طرف ديگر حرارت در تبخير و تحليل رطوبت دريغ نمىورزد و سرانجام خشكى بر گوهر اندام‌ها چيره مىگردد .\r\nرطوبت غريزى براى بدن مانند مادهء روغن براى چراغ است و بطور مرتب در حال كاستى است و حرارت خودبخود نيروى آن را كم مىكند . همچنانكه چراغ به دو نوع رطوبت يعنى رطوبت آب و رطوبت روغن نياز دارد و با روغن فروزان است و بوسيله آب خاموش مىشود ، حالت حرارت غريزى نيز بر همان مدار است يعنى با رطوبت غريزى شعله‌ور است و بوسيله رطوبت غير طبيعى خاموش مىگردد . نم بيگانه‌اى كه نسبت بحرارت غريزى همچون رطوبت آب براى چراغ است بر اثر ناتوانى دستگاه گوارش مىتراود . هرگاه خشكى به حد كمال رسيد گرمى خاموش مىشود و مرگ طبيعى رخ مىدهد .\r\nپايدارى تن در فاصلهء بين تولد و مرگ از آن است كه رطوبت طبيعى و نخستين ، در برابرى كردن با گرماى غريزى بدن و گرماى بيرونى پافشارى كرده است و تحليل را از خود دفع نموده است . ليكن رطوبت غريزى نمىتواند در اين مدت دراز در ميدان مبارزه پايدار بماند و اگر كمكى از خارج به آن نرسد زود از پاى درمىآيد . كمك‌رسان رطوبت همان غذائى است كه مىخوريم .\r\nهمانطور كه يادآور شديم ، غذا بر اثر كنش نيرو به تغييراتى مىانجامد و رطوبتى مىدهد كه تا اندازه‌اى رطوبت تحليل رفته را جبران مىكند .\r\nدستورات بهداشتى كارى نيست كه بدن را در برابر مرگ بيمه كند و يا آن را از گزند بيرونى رهائى دهد و يا طول عمر را چنان تامين كند كه آدمى آرزو دارد . دستورات بهداشتى براى جلوگيرى از تعفن و نگهداشت رطوبت است تا زود تبخير نشود و تا آنجا كه مقدور است در طول حيات بر مزاج اولى باقى بماند . در رعايت بهداشت سعى مىشود كه بخش تبخيرشدهء رطوبت بدن تا حد امكان تامين شود و مانع از آن گردد كه خشكانيدن بيش از حد\r\n\r\n","description":"","footnote":"","page_name":" 348 ","page_number":432},
  {"content":"\r\n\r\nلازم بسرعت پيش رود . بهداشت پاسبان و نگهدار تن مىشود و مانع راه يافتن گنديدگى به بدن مىگردد و از چيرگى گرماى بيگانه جلوگيرى مىكند ، خواه اين گرمى غير طبيعى از بيرون و خواه از درون باشد . ابدان همهء اشخاص از حيث وجود رطوبت اصلى برابر نيستند و گرماى غريزى آنها نيز متفاوت است . رطوبت هر بدنى براى مقاومت در برابر خشكى جهت اعتدال مزاج و حد مناسب گرماى غريزى ويژگىهاى خود را دارد و رطوبت غريزى از حد لازم تجاوز نمىكند . ليكن گاهى اتفاق مىافتد كه عوامل معينى در خشكانيدن و تبخير اين رطوبت غريزى پيشدستى مىكنند ، واضح‌تر بگوئيم مرگ قبل از موقع طبيعى بوجود مىآورند . برخى گويند : « چنين مرگى را بايد مرگ طبيعى شمرد و مرگ غير طبيعى چيز ديگرى است » .\r\nپس بهداشت براى آن است كه تن انسان را تا مرز مرگ طبيعى برساند و هنجاريهاى زندگى را نگهدارى كند . در اين نگهدارى دو نيرو دست‌اندركارند كه طبيب بايد بر آنها ارج بگذارد : يكى از آن دو ، نيروى طبيعى است كه عبارت از نيروى غذائى مىباشد ، غذائى كه گوهرش نشان از خاك و آب دارد و بخش تبخيرشده رطوبت غريزى را جبران مىكند « 145 » . دوم قوه حياتى كه عبارت از نيروى جهنده ( نبض زن ) است كه بخش تحليل‌رفتهء روح را بوسيله گوهر هوائى و آتشى تلافى مىكند .\r\nو از آنجا كه غذاها از لحاظ كنش با گيرنده‌هاى غذا شباهتى ندارند ، نيروى تغيير دهنده آفريده شد تا غذا و غذا گيرنده را همانند سازد و در واقع كنش از غذا و واكنش از غذا گيرنده بميان آيد . براى انجام اين كار دستگاهى متشكل از اندام‌ها و مجارى بوجود آمد كه كار گرفتن و گوارش و دفع را عهده‌دار شدند .\r\nپس ما مىگوئيم : هدف اساسى در رعايت بهداشت آن است كه عوامل و ابزارهاى مذكور را تا حد امكان در اعتدال نگهدارد و در نگهدارى آنها بيشترين كوشش را به عمل آورد . اعتدال در هفت امر لازم است :\r\nاعتدال در مزاج ، اعتدال در رژيم غذائى ، اعتدال در پالايش مواد دفعى ، اعتدال در نگهدارى تركيب ، اعتدال در استنشاق و جذب هواى خوب ، اعتدال در گزينش لباس مناسب ، و اعتدال در فعاليت و استراحت بدنى و نفسانى . خواب و بيدارى نيز تا اندازه‌اى اهميت دارند .\r\nاز آنچه سابقا بيان كرديم تو ياد گرفتى كه نه اعتدال و نه حالت بهبودى ، هيچيك در وصف معينى نمىگنجد و همچنين هيچ مزاجى بر تندرستى و اعتدال معين قرار نمىگيرد و هر حالتى در موقعى و هر اعتدالى در شروطى مورد پژوهش ماست .\r\nبگذار پيش از همه به وضع نوزاد بسيار معتدل المزاج بپردازيم :\r\n\r\n\r\n","description":"","footnote":"\r\n( 145 ) - نسخهء انگليسى : « فرسودگى و از بين رفتن بافتها را جبران مىكند » .\r\n","page_name":" 349 ","page_number":433},
  {"content":"\r\n\r\n\r\nتعليم اول - پرورش مشتمل بر چهار فصل است .\r\n\r\nفصل اول - مراقبت نوزاد تا زمانى كه پا مىگيرد\r\nبحث درباره زنان باردار ، بويژه آنهائى را كه به زمان زايمان نزديك مىشوند به گفتارهاى جزئى ( اختصاصى ) احاله مىكنيم . اينك به مراقبت كودك معتدل المزاج مىپردازيم :\r\nگروهى از دانشمندان گفته‌اند : وقتى نوزاد به دنيا آمد ، قبل از هر چيز بايد ناف او را بفاصلهء چهار انگشت بريد و بخش بريده را با پشمى پاكيزه كه به نرمى تاب داده شده است بست تا طفل آزارى نبيند و بعد پارچه‌اى كه به روغن زيتون اندوده است بر آن نهاد . همچنين توصيه شده است كه مخلوطى به نسبت برابر از زردچوبه ( عروق الصفر ) ، خون سياوشان ، انزروت ، زيره ، چوبك اشنان ، مر كوبيده بر ناف او پاشيده شود و تن نوزاد با آب نمك رقيق اندوده گردد تا سطح و لايهء پوست سخت و نيرومند شود . بهترين نمك‌ها براى اين منظور نمكى است كه مقدارى شادنه ، كوشنه ، شنبليله ، مرزه و سماق با آن مخلوط كرده باشند ، و نبايد آب نمك‌دار به بينى و دهان برسد .\r\nاينكه توصيه مىشود بدن نوزاد را قبل از هر چيز بايد سختى بخشيد ، از آن روست كه نوزاد در آغاز تولد از هر چيز زبر و سردى آزار مىبيند ، زيرا پوستش بسيار نازك و گرم مىباشد و هر چيز نسبت به آن سرد و سخت و زبر است . اگر نوزاد رطوبت و كثافت « چرگينى » بسيار داشته باشد با آب نمكدار مجددا اندوده مىكنيم و بعد او را با آب ولرم مىشوئيم . سوراخ بينى نوزاد را هميشه بايد با انگشت ناخن گرفته پاك كرد ، كمى زيت در چشمانش چكاند ، با انگشت خنصر مقعد او را تحريك كرد تا باز شود . نبايد گذاشت طفل سرما بخورد و بهتر آن است كه بعد از سه يا چهار روز كه نافش مىافتد خاكستر صدف و يا خاكستر عصب ضخيم بالاى پاشنه گوسفند ، يا سرب سوخته سائيده را در آب ( شراب ) كرد و بر آن پاشيد .\r\nماما بايد موقع قنداق پيچيدن وى قبل از هر چيز با كمال ملايمت اندام‌هاى او را با دست مالش دهد و با فشار بسيار خفيف سر انگشتان ، هر اندامى را كه سزاوار پهن شدن است\r\n\r\n","description":"","footnote":"","page_name":" 350 ","page_number":434},
  {"content":"\r\n\r\nپهن كند و هرآنچه را كه شايان باريكى است باريك كند و هر اندامى را به بهترين شكل درآورد . اين كار بايد بارها تكرار شود . چشم‌هاى نوزاد را بايد همواره با چيز نرم حرير مانندى ماليد ، آبدانش را با دست مالش داد تا ادرار از آن جدا شود . بعد از آن بر ماماست كه هر دو دست نوزاد را بگستراند و دو ساعد او را بر دو زانويش بچسباند و سرش را پارچه‌اى به‌پيچد و يا كلاهى بگذارد . كلاه بايد بر سرش هموار آيد .\r\nمحل خواب نوزاد بايد خانه‌اى باشد با هواى معتدل ، نه گرم و نه سرد و در سايه باشد و نور قوى بر او نتابد .\r\nمحل سر نوزاد در بسترش بايد بلندتر از ساير قسمت‌ها باشد و نبايد گذاشت گردن و پهلو و پشت نوزاد بسبب ناهموارى بستر كج شود .\r\nنوزاد را در تابستان بايد با آب معتدل شستشو داد . در زمستان ، آب شستشو بايد كمى گرم باشد ولى نه به آن اندازه كه آزاردهنده باشد . بهترين موقع شستشوى نوزاد بعد از خواب طولانى است . رواست كه نوزاد را روزى دو تا سه بار شست ، و زيانى ندارد كه در تابستان آب شستشوى نوزاد ولرم و تا اندازه‌اى خنك باشد ولى در زمستان حتما بايد معتدل الحراره باشد . گرمى آب شستشو بايد به حدى باشد كه تن نوزاد را گرم كند . موقع استحمام نوزاد بايد مواظب بود كه آب در سوراخ گوش‌هايش نفوذ نكند . در شستشوى نوزاد بايد اين دستورها مراعات گردد :\r\n1 - با دست راست او را گرفت و سينه‌اش را بر ساعد چپ گذاشت .\r\n2 - شستشودهنده بايد سعى كند با لطف و نرمش و آهستگى دو كف دست نوزاد را به پشت و پاهايش را به سرش نزديك كند .\r\n3 - بعد از شستشو بايد او را با پارچهء نرم خشك كرد و به ملايمت مالش داد . نخست او را بر شكم و بعد به پشت خوابانيد و باز او را دست‌مالى كرد و با فشار خفيف انگشتان به او شكل بخشيد . از آن ببعد او را بايد در پارچه پيچيد وزيت آبكى پاكيزه در بينىهايش چكاند ، زيرا زيت هر دو چشم و لايه‌هاى هر دو چشم را پاك مىكند .\r\n\r\nفصل دوم - شير دادن و جنباندن كودك\r\nشير مادر براى نوزاد از هر شير ديگرى بهتر است ، زيرا بيشتر از هر غذاى ديگر ، به گوهر غذائى نوزاد كه در زندگى جنينى به او مىرسد شباهت دارد . منظورم خون حيض مادر است كه بعدا به صورت شير مادر درآمده است و نوزاد با آن بيشتر مانوس است و آن را با اشتهاى بيشتر مىخورد . حتى بتجربه ثابت شده است كه در دهن گرفتن نوك پستان مادر در دفع آزار شيرخوار بسيار سودمند است .\r\n\r\n","description":"","footnote":"","page_name":" 351 ","page_number":435},
  {"content":"\r\n\r\nبايد روزى دو يا سه بار به نوزاد شير داد و نبايد از اول شير زياد به وى بدهند ، بهتر آن است كه در نخستين مرحله و تا موقعى كه مادر اعتدال مزاج خود را بازيابد شير يك زن ديگر بجز مادر نوزاد به او برسد . بسيار بجاست كه قبل از شير دادن به بچه دهان او را با عسل اندود و بعدا به او شير داد . اگر بخواهند در آغاز روز به بچه شير دهند ، بايد پستان را قبلا دو يا سه بار بدوشند و آنگاه در دهان نوزاد بگذارند ، بخصوص موقعى كه نقصى در شير باشد .\r\nاگر شير زن شيرده بد و تند مزه « 146 » باشد نبايد تا خود غذائى نخورده است به بچه شير بدهد .\r\n\r\nفوائد جنبش و لالائى :\r\nجهت اعتدال مزاج و پرورش صحيح و سالم نوزاد ، علاوه بر شير - كه قبلا دربارهء آن بحث شد - مراعات دو نكتهء بسيار مهم ديگر نيز ضرورى است : يكى از آن دو نكته جنبانيدن نوزاد به آهستگى و ملايمت و ديگرى موسيقى و آوازى است كه عادتا براى خوابانيدن نوزاد مىخوانند . نوزاد بهر نسبتى كه براى جنبانيدن و گوش دادن به موسيقى آمادگى بيشترى پيدا كند ، تن و روانش براى ورزش‌هاى بدنى و روانى آمادگى بيشترى مىيابد .\r\n\r\nجايگزين شير مادر :\r\nدر مواقعى كه شير مادر ناتوان و يا تباه مىشود و يا در مواردى كه نوزاد بر اثر خوردن شير مادر لاغرتر مىگردد ، چه كسى بايد به نوزاد شير دهد ؟ - براى اين كار بايد زن شير دهى را براى شيرخوار برگزيد كه از حيث عمر ، هيات و شكل ، اخلاق ، ريخت و هيات پستان ، كيفيت شير ، مدت زمانى كه اين شيردهنده زائيده است و جنس نوزاد وى شرايطى داشته باشد كه به آن‌ها اشاره مىكنيم :\r\nعمر زن شيرده : اگر عمر زن شيرده بين بيست و پنج تا سى و پنج سال باشد بسيار مناسب است ، زيرا اين مرحلهء عمر دورهء جوانى و تندرستى و به كمال رسيدن است .\r\nهيئت و شكل زن شيرده : زن شيرده بايد داراى رنگ زيبا ، گردن ستبر ، سينه پهن و عضله‌اى ، گوشت سفت باشد . و از حيث فربهى و لاغرى داراى تناسب اندام و گوشتالو - نه پيه‌آلود - باشد .\r\nخلقيات زن شيرده : زن شيرده بايد خوش‌خلق ، خوشخو و خوشروى باشد ، در برابر كنش‌هاى بد روانى از قبيل خشم ، اندوه ، ترس و حالات مشابه آن زود واكنش نشان ندهد .\r\n\r\n\r\n","description":"","footnote":"\r\n( 146 ) - نسخهء انگليسى : « مايل به ترشى » .\r\n","page_name":" 352 ","page_number":436},
  {"content":"\r\n\r\nتاثيرپذيرى سريع از اين حالات مزاج را تباه مىگرداند ، اين تباهى مزاج ممكن است به شيرخوار سرايت كند . ازاين‌رو است كه پيامبر خدا - سلام و درود بر او باد - فرمود :\r\n« ديوانه را دايگى نشايد ! » ، گذشته از آن ، زنى كه بدكردار باشد اعتناى لازم را به بچه نمىكند و كمتر به او مىپردازد .\r\nريخت و هيات پستان : پستان بايد پرگوشت و بزرگ - نه خيلى بزرگ - و در عين بزرگى بدون فروهشتگى باشد و از حيث سفتى و نرمى متناسب باشد . شيرى كه از چنين پستانى مىآيد ، از حيث شكل و اندازه معتدل است ، به سفيدى مىزند ، تغيير رنگ نمىدهد و به سبزى و زردى و سرخى نمىزند ، داراى بوى خوش است ، عفونت و سستى در آن نيست ، بشيرينى مىزند و از آن تلخى و شورى و ترشى حس نمىشود . چنين شيرى از حيث مقدار بايد كافى باشد و اجزايش همانند هم باشند يعنى نه آبكى روان باشد و نه زياد غليظ و متراكم و پنير مانند و نبايد كف داشته باشد . شير را بايد بوسيله ناخن آزمود ، يعنى قطره‌اى از آن را بر روى ناخن چكاند ، چنانچه جارى بود معلوم مىشود كه آبكى و رقيق است و اگر از روى ناخن نريخت غليظ مىباشد .\r\nشير را علاوه بر وسيلهء ناخن بوسيله شيشه نيز مىتوان آزمايش كرد به اين ترتيب كه :\r\nشير را در شيشه مىريزيم ، اندكى مر ( مرمكى ) به آن مىافزائيم و با انگشت تكان مىدهيم .\r\nآنگاه مقدارى ماده پنيرى و ماده آبكى نمايان مىگردد . اگر دو بخش پنيرى و آبكى برابر بودند معلوم مىشود شير مطلوب است .\r\nاگر دايه واجد شرايط مناسب مذكور باشد ، نوع غذاى وى بايد از گندم ، خندريس ( شراب كهنه يا گندم كهنه ) ، گوشت بره و بزغاله ، گوشت ماهى كه سخت و گنديده نباشد تشكيل شود . كاهو براى وى بسيار مطلوب است و بادام و فندق هم بد نيستند . غذاهائى كه براى دايه نامطلوبند عبارتند از ترتيزك ، ريحان كوهى ( بادروج ) و خردل . نعناع نيز در عداد اين غذاهاست .\r\nاگر دايه واجد شرايط نباشد و شير وى با مزاج طفل ناسازگار باشد و در عين حال نتوانيم از شيرش بىنياز باشيم ، بايد در طرز خورانيدن شير و در معالجهء شيردهنده تدبير كنيم : اگر شير غليظ و بدبو باشد ، بايد آن را دوشيد و در مقابل هوا گذاشت و بعدا بطفل داد .\r\nاگر شير بسيار گرم بود هرگز نبايد در ناشتا بطفل داده شود .\r\nمعالجهء دايه : اگر شير دايه غليظ باشد ، دايه بايد اسكنجبين مخلوط با ادويه كه با لطيف كننده‌هائى ( چاشنى ) مانند پونه ، زوفا ، پونهء كوهى ( حاشا ) و مرزهء كوهى پخته شده است بنوشد ، ترنج و مركبات ديگرى را تناول كند و همراه غذايش كمى ترب بخورد ، بوسيله اسكنجبين گرم\r\n\r\n","description":"","footnote":"","page_name":" 353 ","page_number":437},
  {"content":"\r\n\r\nقى كند و ورزشى باعتدال انجام دهد . اگر دايه گرم مزاج باشد اسكنجبين را همراه شراب رقيق و يا شراب رقيق را بعد از اسكنجبين بخورد . اگر شير دايه گرايش به رقت داشته باشد ، دايه بايد استراحت كند ، از ورزش دورى جويد و چيزهائى بخورد كه خون وى را غليظ گرداند ، و اگر مانعى در بين نباشد شراب شيرين و يا شيرهء تند انگور ( دوشاب انگور ) بخورد و زياد بخوابد . در صورتى كه شير وى كم باشد بايد تعيين كرد كه داراى سوء مزاج عمومى است و يا اينكه سوء مزاج فقط در پستان است . از علائمى كه در بحث‌هاى گذشته ذكر كرديم مىتوان تشخيص داد كه كدام يكى است . بايد پستان را با دست ماليد . اگر در آن ، حرارت حس شود بايد عصارهء جو و اسفناج و مشابه آن را به دايه خورانيد و اگر علامت سردى مشاهده شد يا نشانه بند آمدن مجارى و يا ناتوانى نيروى جذب احساس شد بايد خوراك لطيف و گرم بوى داد و زير دو پستان او را فصد ( رگ‌زنى ) كرد ولى نه بشدت .\r\nدر اين حالت خوردن تخم هويج و خود هويج نيز بسيار مفيد است . اگر علت نقص شير از كم خوراكى باشد ، دايه بايد سوپ جو و سپوس و بنشن بخورد و در داخل سوپ ريشه و تخم رازيانه ، شب و شونيز وجود داشته باشد .\r\nگفته‌اند كه خوردن پستان گوسفند و بز - از آنجا كه اين عضو شيردهنده است - بسيار مفيد است . و نيز گفته‌اند كه مقدار يك درهم موريانه يا خراتين ( كرم سرخ زير خاك ) را خشك كرده‌اند و چند روز در عصارهء جو ريخته‌اند و خورده‌اند و اين ماده براى تزايد شير مفيد بوده است . همچنين اگر سر ماهى نمك زده را در آب شبت بجوشانند و بخورند شير پستان زياد مىشود . همينطور جهت زياد شدن شير چنانچه يك اوقيه « 147 » گوشت گاو را « 148 » با كمى شراب خالص بجوشانند و يا اگر آرد كنجد را با شراب مخلوط و بعد آن را صاف كنند و بخورند مفيد است . اگر سنبل رومى را بجوشانيم و تفالهء آن را با زيت و شير ماچه خر بياميزيم و به صورت ضماد بر پستان بنهيم ، شير پستان زياد مىشود . يا اينكه اگر يك اوقيه بادمجان آب‌پز را در شراب خمير سازيم و خوب بهم بزنيم و به دايه بخورانيم شيرش زياد مىگردد .\r\nيا اينكه اگر سپوس و ترب را در شراب به‌پزند و بخورند باز همين منظور حاصل مىشود « 149 » .\r\nهمچنين اگر سه اوقيه تخم شبت ، يك اوقيه تخم حند قوق ( نوعى شبدر ) ، يك اوقيه تخم\r\n\r\n\r\n","description":"","footnote":"\r\n( 147 ) - اوقيه . به معناى اونس و آن برابر 3 / 28 گرم ( براى توزين مواد معمولى ) و 1 / 31 گرم جهت توزين طلا و نقره ) است .\r\n( 148 ) - نسخهء انگليسى : « باندازهء يك اونس كرهء خالص گاو » .\r\n( 149 ) - نسخهء انگليسى : « اگر 28 گرم بادنجان سرخ شده با شراب مخلوط شود يا سبوس گندم و ترب كه در شراب پخته‌اند خورده شود شير افزايش مىيابد » .\r\n","page_name":" 354 ","page_number":438},
  {"content":"\r\n\r\nگندنا ، دو اوقيه خرماى نارس و دو اوقيه شنبليله را با افشرهء رازيانه و انگبين و روغن مخلوط كنند و به دايه بخورانند شير وى فزونى مىيابد .\r\nاگر مقدار شير زياد باشد و بسبب همين زيادى در پستان جمع و متوقف گردد و غليظ و تباه و سرانجام موجب آزار شود ، مىتوان آن را به چند طريق معالجه كرد :\r\n1 - غذاى دايه را بايد كم‌تر كرد و چيزهائى براى خوردن بوى داد كه غذايش را كم كند .\r\n2 - سينه و تن وى را بايد با سركه و زيره اندود ، يا سركه و گل آزاد را بعنوان ضماد بدن استعمال كرد .\r\n3 - يا اينكه عدس را در سركه پخت و ضماد سينه و بدن كرد و به دايه آب‌شور نوشانيد . خوردن نعناع به مقدار زياد و بدفعات مكرر شير پستان را زياد مىكند .\r\nشيرى كه بدبوست ، چاره‌اش نوشيدن شراب ريحانى و خوردن خوراك‌هاى خوش‌بو است .\r\nفاصلهء زايمان دايه تا موقع شيردهى : فاصله زائيدن دايه تا روزى كه به بچه شير مىدهد نبايد بسيار نزديك و يا بسيار دور باشد . فاصلهء يك ماه و نيم تا دو ماه فاصله مطلوبى است . بچه‌اى كه خود دايه به دنيا آورده است بايد نرينه باشد . مدت باردارى دايه بايد طبيعى بوده باشد . دايه نبايد سقط جنين كرده باشد و عادت به سقط جنين نيز نداشته باشد ، به ورزش معتدل بپردازد ، غذاهائى كه كيموس خوب دارند بخورد و به هيچ وجه جماع نكند . اگر زن شيردهنده جماع كند خون حيضش مىجنبد و شير وى مىگندد و مقدارش كم مىشود و ممكن است كه تغيير يابد و در اين حالت بهر دو بچه يعنى جنين خودش و بچه‌اى كه شير دايه مىخورد زيان فراوان مىرسد ، چه بچه شيرخوار بجاى شير لطيف ، شيرى مىخورد كه در آن غذاى جنين وجود دارد و چون شيرخوار غذاى او را مىخورد روزى جنين از مقدار كفايت وى كمتر مىشود و به جنين زيان مىرسد .\r\nدر هر وعده شير دادن ، بويژه در وعده اول ، بايد مقدارى از شير را بيرون ريخت و آن را با دست معاينه كرد كه مبادا در موقع مكيدن تند اندام‌هاى گلو و سرخ ناى آسيب ببيند .\r\nاگر قبل از هر وعده شير دادن يك قاشق عسل به بچه بليسانند مطلوبست و اگر آن را با كمى شراب بياميزند بهتر خواهد بود . شير را نبايد بيك‌بار به بچه داد ، بهتر آن است كه طفل را كم‌كم و با فواصل پياپى از شير سير كرد ، چه اگر بچه يك دفعه سير گردد و مهلتى نداشته باشد ، ممكن است براى وى حالت كشيدگى ( تمدد ) و باد كردكى و بادهاى زياد و سفيدى ادرار روى آورد . هرگاه چنين حالتى ايجاد شد بايد از شير دادن باز ماند و بچه را زياد گرسنه كرد و او را خواباند تا شير را هضم كند . بهترين موقع تغذيه طفل وقتى است كه بدن او را با زيت بيندايند\r\n\r\n","description":"","footnote":"","page_name":" 355 ","page_number":439},
  {"content":"\r\n\r\nو او را شست‌وشو دهند و بعد بوى غذا دهند .\r\nوقتى بچه را از شير بازداشتند ، غذايش بايد با شوربا ( سوپ ) و گوشتهاى سبك شروع شود . از شير بازداشتن بچه بايد بطور تدريجى - و نه آنى - صورت گيرد . بايد بچه را با قرص‌هائى كه از نان و شكر ساخته شده است مشغول كرد تا پستان را فراموش كند . اگر طفل در طلب پستان پافشارى كرد و بر سر شير بناى لج كردن گذاشت و بگريه افتاد ، چاره آن است كه درهمى از مر و درهمى از پونه را كوبيد و بهم آميخت و پستان را بدان اندود .\r\nبطور كلى مىگوئيم : رطوبت براى بدن بچه براى اينكه با مزاجش هم‌آهنگ باشد لازم است .\r\nبچه در كار تغذيه و براى نشو و نما كردن به رطوبت و در رشد و نموش به ورزش زياد و در حد اعتدال نيازمند است ، گوئى اين دستور طبيعت است و طبيعت آن را واجب شمرده است .\r\nبويژه اطفالى كه از بچگى به سوى خردسالى انتقال مىيابند در برخاستن و حركت كردن نبايد حركات سخت و دشوار انجام دهند .\r\nبچه را تا وقتى كه خود بطور طبيعى ياراى نشستن و راه رفتن ندارد ، نبايد به زور به اين كارها وادار كرد ، زيرا ممكن است به پشت و ساقهايش آسيبى برسد . در نخستين مراحلى كه طفل به نشستن و يا خزيدن بر روى زمين شروع مىكند ، بايد زيراندازش نرم باشد تا از زبرى زمين خراش برندارد . بايد چوب و كارد و هر چيزى كه آزار مىرساند و يا مىبرد از مسير راهش جمع شود و نگذارند كه طفل از جاهاى بلند پرت شود . وقتى دندان‌هاى نيش طفل سر برمىآورند نبايد چيز سخت را بجود تا ماده‌اى كه نيش از آن تكوين مىيابد از بين نرود . اگر در موقع سر برزدن دندان‌هاى نيش محل دندان را با مغز خرگوش و پيه مرغ بمالند خوب است و دندان آسانتر سر برمىزند . وقتى محل سر برزدن دندان بسته شد ، سروگردن بچه را با زيت عسل‌آلود كه در آب گرم آميخته است مىآلايند و قطره‌هاى زيت در گوشش مىچكانند . اگر دندان‌هاى طفل به حدى رسيد كه وى هوس كرد گاز بگيرد و هوس گاز گرفتن انگشت خود را داشت بهتر آن است كه در اين موقع او را واداشت ريشه مهك ( سوس ) كه هنوز خشك نشده است و يا رب مهك را به دهان ببرد . رب مهلك براى جلوگيرى از زخم و درد لثه مفيد است . بايد دهان بچه را با نمك و انگبين مالش ( ماساژ ) داد تا به درد نيايد . اگر دندان‌ها استحكام يافتند بهتر است رب مهك يا ريشه آنكه زياد خشك نشده باشد در دهانش باشد . در موقع رستن دندان‌هاى نيش بد نيست كه گردن وى را با روغن رقيق يا زيت رقيق اندوده كنند . وقتى طفل شروع به تكلم مىكند ، از ماساژ بيخ دندان‌هاى وى نبايد غفلت ورزيد .\r\n\r\n","description":"","footnote":"","page_name":" 356 ","page_number":440},
  {"content":"\r\n\r\n\r\nفصل سوم - بيمارىهاى كودكان و مداواى آن‌ها\r\nدر معالجهء بيمارى كودك قبل از هر چيز بايد از تندرستى زن شيرده اطمينان حاصل كرد ، مثلا اگر دايه به امتلاء خون گرفتار باشد ، چارهء آن فصد ( رگ‌زنى ) و حجامت است ، اگر فشار بلغم داشته باشد بايد بلغم وى را بيرون داد . اگر نياز بدان باشد كه طبيعت را در وى حبس و يا آزاد كرد ، يا بخار را از سرش دور ساخت و يا اندام تنفسى وى به مداوا احتياج داشت و يا سرانجام مزاج شيردهنده بد شده باشد ، بايد با داروها و معالجات مناسب آنها را بر طرف كرد « 150 » . اگر معالجهء وى در جهت رفع بيمارى و كسالت از راه ايجاد اسهال باشد يا واقعا شيردهنده اسهال شديد داشته باشد و يا معالجه‌اش بوسيلهء استفراغ از طريق دهان انجام مىگيرد و يا خودش به استفراغ دچار شده باشد ، بهتر است در اين روزهاى بيمارى كار شير دادن را كنار بگذارد و كس ديگرى بجاى وى اين كار را به عهده گيرد .\r\nبگذار اكنون بيمارىهاى جزئى اطفال را بيان كنيم :\r\n1 - ورم‌هائى كه هنگام روئيدن دندان‌ها در لثه پديد مىآيند .\r\n2 - ورم‌ها و ترنجيدگى در وترهاى اطراف گونه طفل « 151 » . اگر اين حالت روىآور باشد بايد محل ورم و ترنجيدگى را بملايمت با انگشت مالش داد و چربىهائى را كه در بحث رويش دندان‌ها ذكر شد بر آن ماليد . برخى پنداشته‌اند كه در اين حالت مضمضمه انگبين مخلوط با بابونه ، يا عسل و سقز تازه از درخت آمده خوب است . همچنين بابونه و شبت را در آب مىجوشانند و از آن بر سر مىريزند و افشرهء بابونه و شبت را بر سر مىنهند .\r\n3 - بچه‌ها عموما و در هنگام دندان درآوردن خصوصا به نوعى اسهال دچار مىشوند .\r\nبرخى اين حالت اسهالى را چنين تشخيص داده‌اند كه در لثهء كودك چركى پيدا مىشود كه طفل آن را همراه شير فرومىبرد و اين چرك كه از مواد زائد شور طعم است سبب اسهال وى مىگردد . شايد اين نظر درست نباشد و دليل فقط همين باشد كه طبيعت بسيار سرگرم آفرينش دندان‌هاست و چنان كه شايد و بايد به كار هضم طبيعى نمىپردازد و يا اينكه دردهائى به طفل\r\n\r\n\r\n","description":"","footnote":"\r\n( 150 ) - نسخهء انگليسى : « اگر خلطى كه بيشتر خون است ، فزونى يابد بايد با توجه به حفظ تعادل ، خون اضافى را از بدن خارج ساخت . پيوست ، اسهال ، صعود بخارات بسوى ، سر ، اختلالات دستگاه تنفسى و عدم اعتدال مزاج بايد با منظم كردن غذا و آشاميدنىهاى زن شيرده اصلاح و درمان شود . »\r\n( 151 ) - نسخهء انگليسى : « تورم بخش گيجگاهى و اسپاسم عضلات ماضغه در حين رويش دندان امرى عادى است . »\r\n","page_name":" 357 ","page_number":441},
  {"content":"\r\n\r\nروى آورده است كه مانع عمل هضم در بدن ناتوان وى مىگردد . اگر حالت اسهال خفيف و كم باشد ايرادى ندارد ، ليكن اگر زياد و به حد افراط بود بايد شكم بچه را در تخم گل سورى يا تخم كرفس و يا رازيانهء رومى و يا زيره پيچيد و يا ضماد زيره و گل سورى را كه با سركه آميخته است بر شكمش نهاد و يا اينكه گاو رس را با كمى سركه پخت و بر آن نهاد .\r\nاگر اين ضمادها فايده‌اى نبخشند ، باندازهء يك ششم درهم پنير مايهء شكنبهء بزغاله را همراه آب سرد به بچه مىخورانند . ولى در آن روز بايد طفل را از شير خوردن بازداشت ، زيرا ممكن است شير در معده‌اش پنير شود . بجاى شير بايد غذائى داد كه كار شير را انجام مىدهد ، مانند زردهء تخم‌مرغ نيم‌پز و مغز نان آب‌پز ، و قاووت آب‌پز « 152 » .\r\n4 - شكم كودك بند مىآيد و از دفع مدفوع بازمىماند . در اين حالت بايد از فضله موش يا عسل سفت ، يا عسل همراه پونه و يا ريشهء سوسن كبود ( زنبق كبود ) خام يا سوخته شياف درست كرد و در معقد كودك شياف كرد . يا اينكه كمى عسل يا به اندازه يك دانه نخود سقز درخت ون را به وى خورانيد و شكمش را به آهستگى با زيت اندود و يا نافش را با زهره گاو و بخور مريم مالش داد .\r\n5 - گاهى در لثهء طفل احساس سوزش مىشود . چاره اين است كه لثه را با روغن و موم مالش دهند . گوشت شور و گنديده نيز براى اين كار مفيد است .\r\n6 - ممكن است در بچه‌ها ، بويژه در موقع رويش دندان‌ها ترنجيدگى پيدا شود . علت آن غالبا از سوء هضم و ناتوان شدن زياد پىهاست . اين تشنج بيشتر در كودكانى ديده مىشود كه بدن بزرگ و مرطوب دارند . داروى اين تشنج ، روغن ريشه سوسن كبود و يا روغن مهك ( سوس ، شيرين‌بيان ) و يا روغن خيرى ( شب‌بوى زرد ) و يا روغن حناست .\r\n7 - بيمارى كزاز - چارهء اين بيمارى قثاء حمار ( خيار شنبر ، فلوس ) آب‌پز يا روغن بنفشه و قثاء حمار است .\r\n8 - اگر كودك بر اثر تب يا اسهال شديد يبوست پيدا كرد و در تعاقب آن ترنجيدگى ( تشنج ) روى داد بايد مفاصل او را كم‌كم با ماليدن روغن بنفشه و يا روغن بنفشه همراه كمى موم پالائيد ، به عرق كردن وادارش كرد و بدفعات مكرر بر مغز او زيت و روغن بنفشه و غيره افشاند . چاره كزاز خشك نيز همين است .\r\n9 - اگر كودك به سرفه و زكام دچار شد ، بايد آب گرم بر سرش پاشيد و زبانش را با انگبين اندود و بوسيلهء انگشت بر بيخ زبانش فشار وارد ساخت تا بلغم‌ها را قى كند\r\n\r\n\r\n","description":"","footnote":"\r\n( 152 ) - قاووت ، آرد برشته شده‌اى است كه در آب پخته شده است .\r\n","page_name":" 358 ","page_number":442},
  {"content":"\r\n\r\nو بهبودى يابد . يا اينكه انگم درخت ارژن ( صمغ عربى ) ، كتيرا ، بهدانه ، رب سوس و فانيد ( شيره نيشكر ) را هر روز با شير به طفل داد .\r\n10 - ممكن است طفل به تنگ نفسى دچار آيد . براى علاج آن بايد بيخ گوشها و بيخ دندان وى به زيت اندوده شود و طفل بايد قى كند و اگر زبانش را بفشارند بسيار سودمند است .\r\nدر دهان وى آب گرم را قطره قطره مىريزند و بايد چيزى از آميزهء بزرقطونا ( اسپرزه ) با انگبين را بليسد .\r\n11 - بسيار اتفاق مىافتد كه كودكان شير فروبرده را پس مىدهند يعنى استفراغ مىكنند . در بچهء شيرخوار ، غشاى داخل دهان و زبان چنان نازك است كه تحمل ساييدن چيز نرم را ندارد تا چه رسد به بيرون آمدن مايع شير از دهان . طفل از اين بازآوردن آزار زياد مىبيند . بدترين بازآورده‌ها آن است كه برنگ سياه زغال درآيد و آن كشنده است . اگر مادهء بازآمده سفيد يا سرخ باشد سالم‌تر است . بايد اين حالت بوسيلهء بازدارنده‌هاى استفراغ كه در كتاب جزئى آمده است مداوا شود . شايد تداوى بوسيله بنفشهء كوبيده يا بنفشه مخلوط باورد ( گل محمدى ) و كمى زعفران و يا بوسيله خرنوب انجام پذيرد و يا اينكه افشره كاهو و تاجريزى و بكمون را بايد به كار برد .\r\nاگر حالت كودك از آن هم سخت‌تر باشد ، ريشهء كوبيده مهك ( سوس ، شيرين‌بيان ) درمان آن است . اگر مر و مازوج و پوست كندر را بسيار ريز بكوبيم و با عسل بياميزيم ، اين مخلوط دواى بازآوردن و جوش‌هاى لثهء بچه است . رب توت ترش و رب غوره هم براى اين كار مفيد هستند . و شايد اگر بچه را با شربت انگبين و يا آب انگبين بشوئيم و چيزى از خشكنده‌هاى مذكور را استعمال كنيم كودك به حال خود برگردد . در صورتى كه به داروى قوىتر نياز باشد ، از رگ و پوست و گل انار و سماق از هركدام به مقدار شش درهم و مازوج به مقدار چهار درهم و شبت به اندازه دو درهم را باهم مىكوبند ، مىبيزند و مىپاشند .\r\n12 - گاهى اتفاق مىافتد كه از گوش بچه ، مادهء مرطوبى مىتراود و اين نشانهء آن است كه تن وى و بويژه مغزش بسيار تر است . در اين حالت بايد پشمى را در انگبين و شراب فروبرد و مقدارى كات يا زعفران و يا كمى بورك به آن اضافه كرد و در گوش كودك گذاشت . يا اينكه فقط پشم را در آب مازوج باضافه كمى زعفران خيس كرد و در گوش كودك نهاد .\r\n13 - اگر كودك به گوش دردى كه از باد و يا از رطوبت ناشى مىشود دچار شد علاجش يكى از داروهاى زير است : حضض ، مرزهء كوهى ، نمك تبرزد ، عدس ، مر ، دانهء شرنگ ، سرو كوهى . و بايد آن را در روغن جوشاند و در گوش چكاند .\r\n\r\n","description":"","footnote":"","page_name":" 359 ","page_number":443},
  {"content":"\r\n\r\n14 - اگر در مغز كودك ورم گرم كه آن را عطاس مىنامند « 153 » پيدا شد كه ممكن است درد آن بيشتر به چشم و گلو برسد و رنگ صورت زرد شود ، در معالجهء آن بايد كوشيد كه مغز كودك به سردى گرايد و تر شود . داروى اين درد پوسته خيار و كدو ، آب تاجريزى و بويژه افشرهء بقله الحمقاء ( خرفه ) و روغن ورد ( گل سورى ) بهمراه كمى سركه و زردهء تخم‌مرغ با روغن ورد است . هرچه از اين قبيل باشد حال بچه را بهتر مىكند .\r\n15 - اگر در سر كودك آب پيدا شد « 154 » ، چارهء آن را در بيمارهاى سر ذكر كرده‌ايم و اگر چشمهايش ورم « 155 » كرد ، بر آن حضض و شير مىمالند و بعد بوسيلهء جوشاندهء بابونه و آب ريحان كوهى مىشويند . اگر بر اثر گريهء زياد ، لكه سفيدى در چشم پيدا شد ، درمان آن افشرهء تاجريزى است و اگر پلك چشم كودك بر اثر گريه جوش زد و سرخ شد ( گل مژه پيدا كرد ) ، چارهء آن افشره تاجريزى است .\r\n16 - اگر كودك تب‌دار شد ، بايد دايه او را بپوشاند و شربت‌هائى مانند آب انار با اسكنجبين و انگبين ، افشره خيار با كمى كافور و شكر به او بنوشاند . بچه بايد عرق كند و اگر نيشكر تر را بفشريم و افشره آن را بر سر و پاى طفل بنهيم و او را به خوبى بپوشانيم عرق مىكند .\r\n17 - اگر كودك به درد پيچ روده‌اى گرفتار شد و بر خود پيچيد و گريه كرد بايد شكم او را در آب گرم و روغن زياد و شمع اندك پيچيد « 156 » .\r\n18 - اگر كودك بطور پياپى عطسه كرد نشانهء ورم اطراف مغز است « 157 » و علاج آن سرد گردانيدن و اندودن به سردكننده‌هائى چون افشره‌ها و روغن‌هاى سردكننده است و اگر سبب آن ورم نباشد بايد ريحان كوهى را كوبيد و در سوراخ بينى بچه وارد كرد .\r\n19 - اگر در بدن كودك جوش پيدا شد ، ابتدا بايد دانست كه جوش سياه و سر گشوده ( زخم شده ) كشنده ، جوش سفيد سالم‌تر و جوش سرخ بدون خطر است . همانطور كه گفتيم اگر مادهء باز آمده سياه باشد كشنده است تا چه رسد باينكه به صورت جوش درآيد . ممكن است\r\n\r\n\r\n","description":"","footnote":"\r\n( 153 ) - نسخهء انگليسى : « نوعى ورم مغز وجود دارد كه عطش ناميده مىشود »\r\n( 154 ) - هيدروسفالوس ، بيمارئى است كه بر اثر جمع شدن بيش از اندازهء مايع مغزى نخاعى كه مقدار آن تا چند ليتر ممكن است برسد بوجود مىآيد .\r\n( 155 ) - منظور ورم ملخمه چشم يا كنژنكتيويت است .\r\n( 156 ) - نسخهء انگليسى : « قولنج به علت خوردن شير به دو اسهال به علت سوء هاضمه بوجود مىآيد . اين عارضه باعث بىتابى ، به خود پيچيدن و گريه شديد طفل مىشود به‌طورىكه او را در حال احتضار قرار مىدهد . در اين حال بايد شكم را فورا با آب گرم ، موم و روغن كمپرس نمود » .\r\n( 157 ) - نسخهء انگليسى : « برخى اوقات نشانهء ورم اطراف مغز است » .\r\n","page_name":" 360 ","page_number":444},
  {"content":"\r\n\r\nدر بيرون آمدن جوش نفعى براى تن بچه باشد . در هر حال علاج آن اين است كه خشكنده‌هاى لطيف را در آبى مىريزيم كه در آن موادى مانند گل سورى ، آس ، برگ درخت ون و گز پخته شده است و تن كودك را با آن مىشوئيم و يا اينكه با روغن اين گياهان تنش را مىماليم .\r\nتا وقتى جوش‌ها نه‌تركيده‌اند كارى با آنها نخواهيم داشت ولى بمحض آنكه رسيدند بچاره مىپردازيم و اگر چرك كردند با مرهم سفيداب و شايد اگر لازم شد با آب انگبين و كمى بورك آن را مىشوئيم . و همچنين اگر قلاع ( بركندگى ) غليظ باشد بايد داروى قوىترى به كار برده شود ، مثلا آب بورك را با شير مىآميزيم و تن بچه را تا آنجا كه تحمل دارد با آن مىشوئيم .\r\n20 - اگر در زير پوست كودك آب جمع شد « 158 » ، گرم كردن بچه با آب آس پخته « 159 » و گل سورى و گزنه دشتى و برگ درخت ون خوب است و از آن خوب‌تر اصلاح غذاى شيردهنده است .\r\n21 - اگر ناف بچه بر اثر گريه زياد آماس كرد و يا به سببى در او فتق پيدا شد ، بايد نانخواه را با سفيدهء تخم‌مرغ بهم زد و بر موضع معلول نهاد و پارچهء كتان نازك بر آن قرار دارد .\r\nيا اينكه خردهء باقلاى مصرى تلخ ( ترمس ) را با نبيذ ( نوشابهء خرما يا انگور ) آميخت و بر پارچه‌اى نهاده و موضع معلول را با آن محكم پيچيد . قوىتر از آنها قبض‌كننده‌هاى گرم مانند مر ، پوست سرو ، مغز سرو ، پوست اقاقيا ، الوا ( صبر ) و آنچه كه در معالجه فتق گفته مىشود مىباشد .\r\n22 - اگر بر اثر بريدن ناف ، اين عضو ورم كند بايد شنگار و سقز را در روغن كنجد گداخت و به بچه خوراند و ناف او را اندود .\r\n23 - گاهى كودك نمىخوابد و دائما گريه مىكند و ناله سرمىدهد و ما ناچاريم او را بخوابانيم . پوست خشخاش و تخم خشخاش براى اين منظور مطلوبست و همچنين روغن كاهو و روغن خشخاش كه بر سر و گيجگاه او مىمالند . اگر اين مواد فايده‌اى نبخشيدند بايد داروئى را به كار برد كه نسخه آن بقرار زير است :\r\n1 - دانه سمنه ( كيسهء چوپان ) 2 - جوز گندم ( گل گندم ، قنطوريون ) 3 - خشخاش سفيد 4 - خشخاش زرد 5 - تخم كتان 6 - دانه‌خورى ( ثمر درخت ارژن ) 7 - بكمون ( عرفج ) 8 - بارهنگ 9 - تخم كاهو 10 - تخم رازيانه 11 - باديان رومى ( انيسون ) 12 - زيره\r\nهمهء اين مواد را مىكوبند و كم‌كم مىجوشانند و بعد مقدار كمى از بزر قطونا ( اسپرزه ) ى\r\n\r\n\r\n","description":"","footnote":"\r\n( 158 ) - نسخهء انگليسى : « جوش‌هاى تاولى ( بثورات تاولى ) روى بدن » .\r\n( 159 ) - نسخهء انگليسى : « استحمام بچه با جوشانده آس ( مورد ) و . . . »\r\n","page_name":" 361 ","page_number":445},
  {"content":"\r\n\r\nنكوبيده در روغن مىپزند و بر آن مىافزايند و به اندازه همه آنها شكر مىريزند و مىآميزند و به اندازه دو درهم از آن به بچه مىخورانند . و اگر خواستند دارو بازهم موثرتر باشد ، باندازهء يك سوم يكى از اين داروهاى نامبرده و يا كمتر از آن ، افيون در آن اضافه مىكنند .\r\n24 - گاهى كودك دچار سكسكه مىشود « 160 » ، چاره آن با نارگيل و شكر است .\r\n25 - اگر بچه استفراغ كرد ، دو راه علاج وجود دارد : يا بايد نيم دانگ قرنفل به او داد و يا معدهء او را بوسيله بازدارنده‌هاى ضعيف استفراغ بست ( ضماد گذاشت ) « 161 » .\r\n26 - اگر كودك به ناتوانى معده دچار شد ، بايد با شربت سوسن ( ميسوس ) كه با گلاب يا آب آس درست شده است معده را خيس كنند « 162 » و آب را با كمى قرنفل و سركه و يا قيراطى سركه را در مقدار كمى شراب ( ميبه ) سبك بريزند تا طفل بنوشد .\r\n27 - گاهى معدهء كودك بر اثر پرخورى به تباهى مىگرايد و درد مىكند . اين درد كه مربوط به نيروى حس‌كننده است به نيروى وهم و پندار اثر مىكند ، در نتيجه بچه خواب‌هاى هولناك مىبيند و ترسناك از خواب مىپرد . نبايد گذاشت كودك بر شكم سير و انباشته بخوابد ، بايد عسل بليد تا آنچه در معده است هضم و سرازير گردد .\r\n28 - گاهى در بين دهان و سرخ‌ناى كودك آماس ( ورم ) پديد مىآيد كه ممكن است به ماهيچه‌ها و مهره‌هاى پشت گردن سرايت كند . در اين حالت بايد مزاجش را بوسيلهء شباف لينت داد و بعدرب توت و امثال آن را بوى خورانيد .\r\n29 - گاهى كودك در خواب زياد خرخر مىكند . چارهء اين خرناسه‌ها آن است كه تخم كتان كوبيده و يا زيرهء كوبيده را در عسل خمير كنند و به بچه بدهند .\r\n30 - ممكن است كودك به باد خردسالان « 163 » دچار شود ، علاج اين همان است كه در بحث بيمارىهاى سر گفتيم ، ليكن در اينجا نيز داروئى را توصيه مىكنيم كه ممكن است بسيار مفيد باشد و آن اينكه : مرزهء كوهى ، جندبيدستر و زيره را باندازه‌هاى برابر\r\n\r\n\r\n","description":"","footnote":"\r\n( 160 ) - نسخهء انگليسى : « گاهى كودك به علت خوردن شير بد دچار سكسكه مىشود . »\r\n( 161 ) - نسخهء انگليسى : « استفراغ شديد به علت خوردن شير زياد عارض مىشود . براى درمان آن بايد نيم دانگ قرنفل به طفل داد و شكم وى را با ماده قابض ملايم ضماد گذاشت » .\r\n( 162 ) - نسخهء انگليسى : « بعضى اوقات كودك به ضعف هاضمه دچار مىشود . اين عارضه با كاربرد موضعى شرب سوسن ، مورد و گلاب درمان مىشود » .\r\n( 163 ) - نسخهء انگليسى : « تشنج اطفال » .\r\n","page_name":" 362 ","page_number":446},
  {"content":"\r\n\r\nمىكوبند و بهم مىزنند و بكودك مىدهند . مقدار مورد استعمال اين دارو در هر وعده سه قرص است .\r\n31 - اگر مقعد كودك بيرون آمد « 164 » ، بايد پوست انار ، پوست آس تر ، جفت بلوط ( برارمازو ) ، ورد خشك ، شاخ سوختهء حيوان ، زاج يمانى ، سم بز ، گل انار و مازوج را از هر كدام يك درهم در آب آن‌قدر جوشاند كه در آن سختى باقى نماند و گذاشت تا به حالت ولرم درآيد و بچه را در آن نشاند .\r\n32 - گاهى بچه بر اثر سرما به بيمارى زحير ( پيچش شكم ) « 165 » دچار مىشود ، در اين حالت بايد باندازهء سه درهم تخم گندنا و سه درهم زيره را باهم بكوبند و بپزند و با روغن كهنهء ماده گاو درهم آميزند و با آب سرد در دهان بچه بريزند .\r\n33 - گاهى در شكم كودك كرمهاى كوچكى پيدا مىشود كه بيشتر در محل مقعد بوى آزار مىرسانند . اتفاق مىافتد كه در بين آنها كرم‌هاى درازى هم باشند ولى كرم‌هاى پهن كمتر ديده مىشوند . چارهء كرم‌هاى دراز اين است كه مقدار كمى آب درمنه در شير مىريزند و بوى مىخورانند و شايد هم نياز بدان باشد كه خاراگوش ، برنج كابلى ، زهرهء گاو و پيه شرنگ بر شكمش بگذارند و ضماد كنند . داروى دفع كرم‌هاى كوچك يعنى آنچه در مقعد جاى دارد : راسن ( سوسن كوهى ) يا زنجبيل شامى و عروق الصفر ( زردچوبه ) را بطور مساوى و به اندازه هر دو آنها شكر در آب مىريزند و به بچه مىدهند .\r\n34 - اگر ران‌هاى بچه پوست بياندازند « 166 » ، بايد گرد آس كوبيده و ريشهء سوس كوبيده و يا گل سورى كوبيده و يا كوبيده سعد ( مشگ زمين ) يا آرد جو و يا آرد عدس را بر آن بپاشند .\r\n\r\n\r\n","description":"","footnote":"\r\n( 164 ) - منظور پرولايس مقعد است .\r\n( 165 ) - منظور انتريتيس يا التهاب روده است .\r\n( 166 ) - منظور بيمارى انترتريگو است و آن عبارت از زخم شدن ، قرمزى ، خارش و سوزش در محل چين‌هاى بدن از جمله بين پاها ، مقعد ، كشاله‌هاى ران ، چين پستان مىباشد . علت آن مالش ، زخم شدن و پوسته پوسته شدن و عفونت با باكترىها و قارچها مىباشد كه بخصوص در نوزادان و اشخاص چاق بوجود مىآيد .\r\n","page_name":" 363 ","page_number":447},
  {"content":"\r\n\r\n\r\nفصل چهارم - پرورش خردسالان\r\n\r\nدستور اول :\r\nبايد بسيار مراقب بود كه در اوان انتقال كودك به مرحلهء خردسالى ، اخلاق و رفتار وى پسنديده و معتدل گردد . براى اين منظور نبايد كارى كرد كه كودك به خشم زياد ، ترس زياد ، اندوه و شب‌بيدارى زياد برخورد كند و يا دچار شود . هرچه را طفل آرزو كرد بايد زود برآورده شود و از هر چيز نفرت داشت از وى دور گردد . در اين دستور دو نفع وجود دارد :\r\nيكى نفع نفسانى است زيرا بچه از همان طفوليت به اخلاق و رفتار نيكو خوى مىگيرد و نيكى در او سرشتى مىشود و از او جدا نمىگردد . ديگر آنكه براى بهبود تنش مطلوبست ، زيرا همانطور كه از سوء مزاج ، بدخلقى و بدرفتارى سرمىزند ، از عادت به بدخوئى نيز سوء مزاج پيدا مىشود . مثلا خشم ، مزاج را بيشتر از حالت اعتدال گرم مىكند ، اندوه خشك مزاجى ببار مىآورد ؛ پژمردگى و كم ارادگى نيروى روانى را سستى مىبخشد و مزاج را به سوى بلغمى بودن گرايش مىدهد . پس معلوم مىشود كه در خوش خلقى بهبودى تن و روان نيز هست .\r\n\r\nدستور دوم :\r\nوقتى كودك از خواب بيدار شد ، بهتر آنست كه استحمام شود و بعد به مدت يك ساعت با اسباب بازىهايش و يا به منظور بازى كردن تنها گذاشته شود ، سپس كمى غذا بخورد و از آن ببعد زيادتر از پيش ببازى بپردازد ، باز استحمام كند و غذا بخورد و تا حد ممكن نگذارند در وقت غذا خوردن آب بنوشد ، زيرا آب غذاى خام را قبل از هضم شدن بدرون مىراند .\r\n\r\nدستور سوم :\r\nوقتى كودك به شش سالگى رسيد ، بايد او را به معلم و شخص ادب‌آموز سپرد و بتدريج به كسب تحصيلش واداشت . نبايد او را به زور وادار كرد كه يك دفعه كتاب را بگيرد و از خود دور نسازد . از شش سالگى ببعد شست‌وشو كاهش مىيابد و طفل قبل از غذا خوردن بيشتر بازى مىكند .\r\n\r\nدستور چهارم :\r\nخردسالان بايد از نبيذ ( نوشابهء انگور و خرما ) بپرهيزند ، بويژه خردسالانى كه گرم و ترمزاجند زيرا زيانى كه از نبيذ پيدا مىشود پيدايش زرد آب در نوشنده آن است ،\r\n\r\n","description":"","footnote":"","page_name":" 364 ","page_number":448},
  {"content":"\r\n\r\nكه زود به تن آنها سرايت مىكند . نفع نبيذ كه ريزش زردآب و يا ترى بخشيدن به مفاصل است براى خردسالان مورد نياز نيست زيرا زهرهء آنها به حدى نمىرسد كه احتياج بدفع آن همراه ادرار موجود باشد و مفاصل آنها كارى به تر گردانيدن ندارد . بايد كارى كرد كه آب گواراى پاك را هميشه آرزو كنند .\r\nاين بود دستور پرورش خردسالان تا زمان چهارده سالگى آنها . در اين مدت همواره بايد مراقب حال و مزاج آنها بود كه آيا ترى يا خشكى در مزاج آنها و يا سختى در جسم‌شان در افزايش يا در كاهش و يا در حال اعتدال است . بايد در كاهش دادن ورزش بتدريج عمل كنند ، حتى در ورزش سخت و دشوار هم كه نمىخواهند ديگر انجام دهند بايد ترك آن تدريجى باشد . ورزش در بين سن خردسالى و نوجوانى بايد به صورت معتدل - نه كم و نه زياد - انجام گيرد . بعد از چهارده‌سالگى به برنامهء رشد و نمو و بهداشت نياز داريم .\r\nپس بهتر است به آن توجه كنيم و قبل از هر چيز در زمينه‌اى سخن گوئيم كه اساس برنامهء بهبودى تندرستان است و آن همانا ورزش است .\r\n\r\n","description":"","footnote":"","page_name":" 365 ","page_number":449},
  {"content":"\r\n\r\n\r\nتعليم دوم - ورزش : برنامهء مشترك اشخاص بالغ كه مشتمل بر هفده فصل است\r\n\r\nفصل اول - گفتار عمومى درباره ورزش\r\nاز آنجا كه اساس تندرستى به ترتيب اهميت بر ورزش و غذا و خواب قرار دارد ، بهتر است اهم را بر مهم ترجيح دهيم و موضوع ورزش را پيش كشيم . و مىگوئيم :\r\nورزش حركتى است تابع اراده . در ورزش ، تنفس بلند و بزرگ و پىدرپى مىآيد .\r\nهركس بتواند با اسلوب صحيح و متناسب با اعتدال مزاجش و در وقت و هنگام مناسب ورزش كند از چاره‌جوئى ( پيش‌گيرى ) و تداوى بيمارىهاى مادى و بيمارىهاى مزاجى « 167 » كه در دنبالهء آن مىآيد بىنياز مىگردد . اين بهره‌بردارى از ورزش هنگامى ميسر است كه دستورات ديگر بهداشتى را به كلى مراعات كند . بگذار توضيح بيشترى دهم :\r\nهمچنانكه خودت مىدانى ، ما مجبوريم غذا بخوريم . و مىدانى كه تندرستى ما با غذائى است كه مناسب مزاج ماست يعنى غذائى كه در كيفيت و كميت معتدل است . تمام قسمت‌هاى غذائى كه ما مىخوريم بدون استثناء كنش غذائى ندارد ، بلكه در هر مرحله از مراحل هضم بخشى از آن به صورت مادهء زائد درمىآيد و طبيعت مىكوشد آن را از بدن دفع كند . ليكن بايد دانست كه طبيعت نمىتواند مواد دفعى را به كلى از بدن براند و حتما بعد از هر هضمى مقدارى از اين مواد زائد باقى مىماند . وقتى اين مقادير اندك زياد شدند و جمع آمدند ، مواد دفعى زياد مىشود و به تن زيان مىرساند . مثلا اگر اين مواد دفعى كه باقى مانده است و جمع شده است متعفن شود ، بيمارىهاى عفونى ببار مىآورد . اگر حالات و كيفيت آنها شدت يافت بدمزاجى روى مىدهد . اگر اين تجمع بيشتر شد ، بيمارىهاى امتلاء - كه قبلا ذكر شد - بوجود مىآيد . و اگر اين مواد زائد خود را به اندامى برسانند ورم حاصل مىشود .\r\nبخارهاى اين مواد باقىمانده مزاج گوهر روح را تباه مىگردانند . به اين جهت چاره‌اى جز اين نيست كه آنها را از بدن بيرون برانيم . بيرون راندن اين مواد به چند طريق صورت مىگيرد :\r\n\r\n\r\n","description":"","footnote":"\r\n( 167 ) - نسخهء انگليسى : « اختلالات مزاجى و خلطى » .\r\n","page_name":" 366 ","page_number":450},
  {"content":"\r\n\r\nاگر آنها را بوسيله داروهاى سمى از بدن دفع كنيم ، خود داروى سمى نيروى غريزه را كاهش مىدهد و غريزه را خستگى مىبخشد . اگر دفع آنها با داروى غير سمى ممكن باشد باز بار سنگينى بر طبيعت است ، همچنانكه بقراط فرموده است : « دارو صفا مىدهد و جفا مىبخشد » . گذشته از آن ، دارو در عين حال كه مواد زائد را مىراند ، خلط پسنديده و رطوبت‌هاى غريزى و روانى را كه گوهر زندگى است از آسيب خود مصون نمىدارد و مقدارى از آنها را نيز بيرون مىراند و بر اثر آن نيروى اندام‌هاى اصلى و اندام‌هاى خدمتگزار كاهش مىيابد . پس اين بليات و ساير بلاها از امتلاء روى مىآورند ، زيرا مواد بندآورنده چه در جاى بمانند و چه تخليه گردند آفت دارند « 168 » .\r\nليكن ورزش چيزى است كه ما را از استعمال دارو بىنياز مىسازد و بهترين بازدارندهء حالت امتلاء است . اگر ورزش به صورت صحيح و چنان كه بايد و شايد انجام پذيرد ، عوامل بيمارىهاى امتلاء از بين مىرود . ورزش علاوه بر آن فوائد ديگرى دارد بشرح زير :\r\n1 - ورزش حرارت ملايم پديد مىآورد و مواد دفعى را روز به روز مىگدازد و بطور منظم و مرتب آنها را از جاى مىلغزاند و راه بيرون آمدن را به آنها مىنمايد و نمىگذارد هر روز قسمتى باقى بماند ، جمع شود و تاثيرى بگذارد .\r\n2 - چنان كه گفتيم ورزش توليد حرارت مىكند و حرارت غريزى را فزونى مىدهد .\r\nبر اثر ورزش مفاصل سخت و نيرومند مىشوند ، پىها نيرو مىگيرند ، در كنش‌هاىشان قوى مىگردند و از تاثيرپذيرى در امان مىمانند .\r\n3 - اندام‌ها بر اثر ورزش براى پذيرش غذا آمادگى بيشترى مىيابند زيرا مواد دفعى از آنها دست برداشته است و جاى غذا خالى مانده است .\r\n4 - نيروى جذب‌كننده بر اثر ورزش به حركت درمىآيد و گره از اندام‌ها مىگشايد « 169 » . اندام‌ها به نرمش درمىآيند ، رطوبت‌هاى بدن رقيق مىگردند و مسامات ( منافذ ريز بدن ) فراخ‌تر مىشوند .\r\n5 - بسيار اتفاق افتاده است ، كسى كه ترك ورزش كرده است به بيمارى دق مبتلا شده است . چرا ؟ - زيرا هرگاه جنبشى كه روح غريزى را به سوى اندام‌ها راهنمائى مىكند\r\n\r\n\r\n","description":"","footnote":"\r\n( 168 ) - نسخهء انگليسى : « خواه مواد زائد بر جاى بماند يا به كمك دارو تخليه شود در هر دو صورت زيانى به بدن وارد مىشود » .\r\n( 169 ) - نسخهء انگليسى : « بر اثر ورزش با دفع مواد زائد ، جذب مواد غذائى بوسيله انساج افزايش مىيابد » .\r\n","page_name":" 367 ","page_number":451},
  {"content":"\r\n\r\nمتروك گردد ، چون روح غريزى ابزار زندگى همهء اندام‌هاست حتما نيروى اندام‌ها رو به ناتوانى و نابودى مىرود .\r\n\r\nفصل دوم - انواع ورزش\r\nورزش بر دو نوع است : اول ورزشى كه خودبخود و بر اثر كار كردن ( ورزش غير ارادى ) انجام مىگيرد و دوم ورزش ويژه‌اى كه براى انجام آن حركات صورت مىگيرد ( ورزش ارادى ) و مراد از آن ، فوائدى است كه از حركات مزبور بدست مىآيد و اين ورزش بر چند قسم است :\r\nورزش كم ، ورزش زياد ، ورزش سخت ، نرمش ، ورزش سريع ، ورزش آهسته ، ورزش معتدل از حيث سرعت و آهستگى ( در سرعت به آهستگى ) ، ورزش معتدل از حيث آهستگى و سرعت ( در آهستگى به سرعت ) ، ورزش معتدل بين سريع و آهسته و سخت و نرم و كم و زياد .\r\n\r\nصور مختلف ورزش :\r\n1 - طناب‌كشى\r\n2 - كشتى آزاد\r\n3 - مشت‌زنى\r\n4 - مسابقه دو\r\n5 - پايكوبى\r\n6 - تندروى\r\n7 - تيراندازى ( از كمان )\r\n8 - پرش ارتفاع و خود را به چيزى آويزان كردن\r\n9 - بر يك پاى رفتن\r\n10 - شمشيربازى ( مهارت نشان دادن در شمشيربازى ، پرتاب نيزه )\r\n11 - سواركارى\r\n12 - پرواز دادن دو دست : اين بازى به اين ترتيب است كه شخص بر سر پنجه پا مىايستد و هر دو دستش را به عقب و جلو تكان مىدهد و با سرعت هم تكان مىدهد . اين ورزش‌ها جزو ورزش‌هاى سريع است .\r\n\r\n","description":"","footnote":"","page_name":" 368 ","page_number":452},
  {"content":"\r\n\r\nورزش‌هاى نرم و لطيف ازاين‌قرارند :\r\n13 - تاب‌بازى يا حركت در ننو ، در حال ايستاده يا نشسته يا دراز كشيده .\r\n14 - قايقرانى و راندن كشتى كوچك\r\nورزش‌هاى زير از تمام ورزش‌هاى ديگر قوىترند :\r\n15 - اسب‌سوارى و شترسوارى و كجاوه و كالسكه‌سوارى .\r\n16 - ورزش سخت ميدانى : در اين ورزش شخص سر ميدان مىايستد و شخص ديگرى او را به نقطهء معينى مىكشاند كه در آن سر ميدان واقع است . شخص اولى مىخواهد خود را از دست او برهاند و به عقب برگردد و اين كشمكش ادامه دارد تا كشيده شده و كشنده بوسط ميدان مىرسند .\r\n17 - مسابقه سايه ( خسته كردن سايه )\r\n18 - كف زدن ( هر دو دست برهم زدن )\r\n19 - پرش\r\n20 - پرتاب ديسك - پرتاب نيزه\r\n21 - بازى با توپ بزرگ\r\n22 - بازى با توپ كوچك\r\n23 - چوگان‌بازى\r\n24 - با چوب به توپ زدن\r\n25 - كشتىگيرى\r\n26 - وزنه‌بردارى\r\n27 - مسابقهء اسب‌دوانى\r\n28 - مسابقه و ربودن\r\nكشتى آزاد چندين قسم دارد :\r\nالف - دو نفر همديگر را با دست مىگيرند و مىفشارند و هريك مىكوشد خود را از دست رفيقش برهاند و ديگرى مىكوشد كه رهائى ندهد .\r\nب - يكى از آنها هر دو دست خود را در همبازى مىپيچد ، با دست راست طرف\r\n\r\n","description":"","footnote":"","page_name":" 369 ","page_number":453},
  {"content":"\r\n\r\nراست و با دست چپ طرف چپ را مىگيرد و رودرروى هم هستند و مىخواهد او را بلند كند و واژگونش سازد و آن ديگرى گاهى خم مىشود و گاهى خود را راست مىكند تا از بلند شدن و واژگون گشتن برهد .\r\nج - سينه به سينه ايستادن و يكديگر را دفع كردن .\r\nد - هر دو حريف گردن همديگر را با دست مىگيرند و مىكوشند گردن هم‌بازى را پائين بياورند .\r\nه - پيچ دادن پاى همبازى\r\nو - پاى بر پاى همبازى پيچيدن و انداختن وى با اين نيرنگ .\r\nز - هر دو پاى همبازى را از يكديگر دور ساختن و به كار بردن حيله‌هاى مشابهى كه كشتىگيران بدان عمل مىكنند و همه آنها از ورزش‌هاى سريع است .\r\n29 - دو نفر جاى خود را با همديگر عوض مىكنند ، بطورى كه بسرعت و با پرش‌هاى نامنظم گاهى بجلو و گاهى به عقب و هركسى مىخواهد زودتر به جاى همبازى برسد .\r\n30 - يك نفر دو ستونك را بفاصله دو ذرع به زمين مىكوبد و خود در وسط مىايستد و ستونك طرف چپ را به طرف راست و ستونك طرف راست را به جاى چپ مىآورد و با سرعت هرچه تمام‌تر اين كار را انجام مىدهد .\r\n\r\nدستور براى ورزشكاران :\r\nبين ورزش‌هاى سخت و سريع بايد استراحت وجود داشته باشد و يا ورزش سبكى در ميان باشد . ورزشكار بايد با انواع ورزش‌ها آشنا باشد و تنها به يك نوع ورزش اكتفا نكند .\r\nهر اندامى ورزش ويژه خود را دارد :\r\nورزش دست و پا كه معلوم است - ورزش سينه و اندام‌هاى تنفسى گاهى با صداى سنگين و كلفت و گاهى با صداى تند است . همين ورزش براى دهان و زبان كوچك و چشم نيز خوب است . اين ورزش رنگ را زيبا و سينه را صاف مىنمايد .\r\nفوت كردن و حبس كردن نفس ( تنفس عميق ) ورزشى است براى تمام بدن و مجراها را فراخى مىبخشد .\r\nكلفت كردن صدا اگر بسيار زياد طول بكشد خطرناك است . دوام زياد صداى تند نيز كه هواى بسيار را بايد ضمن آن بدرون وارد كنى خطرناك است . درازناى شدن صدا\r\n\r\n","description":"","footnote":"","page_name":" 370 ","page_number":454},
  {"content":"\r\n\r\nو دوام آنكه هوا را از تن خارج مىسازد خطر در پى دارد . پس بايد نخست با خواندن آهسته شروع كرد و بتدريج صدا را بلندتر كرد . اگر در زيرى و بمى و درازى صدا اعتدال زمانى رعايت شود بسيار مفيد است . اگر زمان صدا زياده از حد طول بكشد ، براى تندرستان معتدل المزاج خطرناك است .\r\nهر انسانى ورزش متناسب با حال خود را دارد : مثلا :\r\nكسى كه بر اثر تب‌ها لاغر شده است و از حركت بازمانده است يا كسى كه گردنش سخت است و خوب نمىچرخد يا كسى كه از بستر بيمارى برخاسته و يا از تناول خريق و همانند آن ناتوان شده است و يا كسى كه به بيمارى حجاب حاجز گرفتار است حركت كردن در ننو يا تاب برايش مفيد است . اگر در هنگام تكان دادن ننو و يا تاب‌خوابى هم در كار باشد بهتر است . اين ورزش‌ها بادها را از بين مىبرد و آثار بيمارىهاى سر مانند حواس‌پرتى و فراموشى را كاهش مىدهد ، اشتها را برمىانگيزد و غريزه را بيدار مىكند .\r\nكسانى كه به تب‌هاى تركيبى و تب‌هاى نوبه و بلغمى نزديكند و كسانى كه شكم بزرگ دارند و كسانى كه درد نقرس دارند و يا به بيمارىهاى كليه گرفتارند بهتر آن است كه حركت ورزشى را بر تخت جنبده انجام دهند . حركت بر تخت جنبده مواد زائد را آمادهء بركندن ، نرم را نرمتر و نيرومند را نيرومندتر مىگرداند .\r\nارابه‌سوارى كار همان تخت را انجام مىدهد ولى تاثيرش بيشتر از تخت است . سوار شدن بر ارابه و رو به سوى عقب براى چشم كم‌سو و چشم تاريك بسيار مفيد است .\r\nقايق‌سوارى و سوار شدن بر كشتى بادى براى بيماران جذام و استسقاء و سكته و سردى معده مفيد است ، به شرطى كه اين قايق‌سوارى در رودخانه باشد . اگر كسى در گردش با قايق بر رودخانه دلش به هم بخورد و بعدا آرامش يابد براى معده‌اش مفيد است . سوار شدن كشتى و گردش و پارو زدن در روى دريا در برانداختن بيمارىهاى نامبرده موثرتر است و سبب اين است كه روان كشتى سوار را گاهى غم و گاهى شادى در بر مىگيرد .\r\nورزش اندام‌هاى تغذيه‌اى تابع ورزش ساير بخش‌هاى تن است .\r\nورزش چشم ، نگاه كردن به اجسام ريز و گاهى انتقال تدريجى و آهستهء ديد از اجسام ريز به اجسام بزرگ است .\r\nورزش گوش شنيدن صداهاى نهانى است . بسيار كم اتفاق مىافتد كه صداى كلفت براى گوش نافع باشد .\r\nهر اندامى ورزش ويژه خود را دارد و ما در بحث بهداشت اندام‌ها كه در كتاب جزئى مىآيد همه را شرح خواهيم داد . بر ورزشكار است كه نگذارد گرمى ورزش به اندام‌هاى\r\n\r\n","description":"","footnote":"","page_name":" 371 ","page_number":455},
  {"content":"\r\n\r\nناتوانش برسد مگر از حيث پيروى . مثلا كسى كه بيمارى پاغر ( واريس ) دارد نبايد پاى را زياد حركت دهد و بر اوست كه جنبش پا را كمتر كند ورزش را به اندام‌هاى بالاتر از پا مانند گردن ، سر و بقيهء تن واگذار كند ، آنگاه تاثير ورزش از بالا بهره‌اى به پا مىرساند .\r\nتن ناتوان بايد ورزش سبك و تن نيرومند ورزش سخت انجام دهد .\r\nبدان كه هر اندامى خودبخود ورزش ويژه خود را دارد ، چنان كه ورزش چشم در ديدن اجسام ريز است و ورزش گلو صدائى است كه بتدريج بم تر مىگردد . زبان و گوش هم ورزش خود دارند كه هريك بموقع خود ذكر خواهد شد .\r\n\r\nفصل سوم - مواقع شروع و پايان ورزش\r\nدر موقع شروع ورزش تن بايد پالائيده باشد و كيموس‌هاى خام و ناپسند در اطراف احشاء و رگها نباشند تا ورزش آنها را در تن پراكنده نكند . غذاى وعدهء قبل از ورزش در معده و كبد و رگ‌ها بايد هضم شده باشد و هنگام وعدهء غذاى دوم نزديك باشد . علامت اين حالت را از پختگى در هيئت و رنگ ادرار مىتوان شناخت . رنگ پختگى در ادرار نشانهء آن است كه غذا تازه هضم شده است ، چه اگر غذا مدت زيادى مانده باشد و غريزه از تاثير بر آن دست برداشته باشد و مزاج آتشى در ادرار زبانه بكشد و رنگش بيشتر از حالت طبيعى زرد شده باشد ، انجام ورزش زيان مىرساند زيرا نيرو را خسته مىگرداند . به اين جهت گفته‌اند : اگر به ورزش سخت بسيار نيازمنديم بهتر آن است كه با شكم بسيار گرسنه و تهى يعنى درحالىكه چيزى از غذا در معده نباشد آن را انجام ندهيم . غذاى ورزشكار در فصل زمستان بايد از نوع غذاى غليظ و در تابستان لطيف باشد . ورزش با شكم سير بهتر از ورزش با شكم تهى است . اگر بدن ورزشكار گرم و تر باشد بهتر از سرد و خشك بودن است و بهترين اوقات براى ورزش حالت اعتدالى است . برخى اشخاص چنان گرفتار بيمارى هستند كه بر اثر ورزش مزاج‌شان به خشكى مىانجامد . بهتر است چنين كسانى ورزش نكنند .\r\nكسى كه مىخواهد ورزش كند ابتدا بايد مواد دفعى روده و مثانه را كاهش دهد ( دفع كند ) و بعد بورزش بپردازد ؛ قبل از حركات بدنى ، تن خود را ماساژ دهد تا نشاط به غريزه و فراخى به منافذ سطح بدن روى آورد .\r\nمالش تن بايد با چيز زبرى انجام گيرد بايد تن را با روغن آبكى بيالايند و اندودن تن هم بتدريج انجام گيرد تا اندكى - نه زياد - فشار بر اندام وارد شود . مالش بايد تمام جاهاى بدن را فراگيرد و به صورت متنوع باشد تا هر جزء از اجزاء ماهيچه‌ها نصيب خود را دريابد . بعد از آن ورزشكار بايد از ماساژ دست بكشد و تن ماساژ داده را بورزش سپارد .\r\n\r\n","description":"","footnote":"","page_name":" 372 ","page_number":456},
  {"content":"\r\n\r\nبهترين موقع ورزش در فصل بهار ، نزديك نيمروز و در محل واجد هواى معتدل است .\r\nدر تابستان وقت ورزش زودتر از آن است . در زمستان بهتر است در شامگاهان ( بعد از عصر ) باشد ولى موانعى پيش مىآيد . ورزشكار بايد گرم شود و هواى معتدل داشته باشد « 170 » .\r\nدر ورزش سه نكته بايد رعايت شود :\r\nاول - رنگ : ورزش بايد تا موقعى كه رنگ و رو به زيبائى ( بهترى ) مىگرايد انجام بگيرد .\r\nدوم - جنبش : ورزش تا موقعى كه حركات به آسانى انجام مىپذيرد ادامه يابد .\r\nسوم - حالت اندام‌ها و باد كردن آنها : تا موقعى كه اندام‌ها بيشتر باد مىكنند مىتوان ورزش كرد .\r\nليكن اگر حالات نامبرده رو بكاستى روند و عرق به صورت بخار سيلان پيدا كند ، بايد از ورزش دست كشيد و نفس كشيدن را حصر كرد و روغن عرق‌آور بتن ماليد . ورزشكار در همان روز اول به اندازهء ورزش و مقدار غذاى لازم پى مىبرد و مىفهمد كه تا چه حد متناسب اوست و روزهاى بعد بر همين قياس ، ورزش را ادامه مىدهد .\r\n\r\nفصل چهارم - مالش ( ماساژ )\r\nمالش بر چند نوع است :\r\n1 - مالش سخت كه اندام‌ها را سختى مىبخشد .\r\n2 - مالش نرم كه اندام‌ها را سست مىگرداند .\r\n3 - مالش زياد كه انسان را لاغر مىكند .\r\n4 - مالش معتدل كه تن را فربهى مىدهد .\r\nاگر اين چهار نوع مالش را باهم تركيب دهيم نه حالت مالش دادن بوجود مىآيد\r\n\r\n\r\n","description":"","footnote":"\r\n( 170 ) - نسخهء انگليسى : « در فصل بهار بهترين زمان ورزش كردن هنگام نيمروز ( ظهر ) است در محلى با درجه حرارت معتدل . در تابستان ورزش بايد در هنگام غروب صورت گيرد مگر اينكه شرايط ديگرى وجود داشته باشد كه در آن صورت بايد زودتر از غروب در محلى با گرماى مناسب صورت گيرد . بطور قاطع ورزش بايد در محل گرم صورت گيرد و هنگام آن بايد زمانى باشد كه غذا بطور كامل هضم شده و روده‌ها تخليه شده باشند » .\r\n","page_name":" 373 ","page_number":457},
  {"content":"\r\n\r\nكه عبارتند از : مالش‌هاى : سخت و نرم ، سخت و زياد ، سخت به اعتدال ، نرم زياد ، نرم به اعتدال كه با چهار نوع اول جمعا نه حالت مالش را بوجود مىآورند .\r\n5 - مالش زبر كه در آن بدن را با پارچهء زبرى مالش مىدهند تا خون بسرعت بسطح بدن بيايد .\r\n6 - مالش صاف كه وسيلهء ماساژ در آن پارچه‌اى است كه زبر نيست و خون را جمع مىكند و در اندام متوقف مىسازد .\r\nهدف از مالش دادن متراكم كردن بدن‌هاى متخلخل ( بدن‌هائى كه اجزايش بهم جوش نخورده‌اند ) و سخت كردن اندام‌هاى نرم و تخلخل بخشيدن به اندام‌هاى متراكم و نرم كردن اندام‌هاى سخت است « 171 » .\r\nهر مالشى قاعده‌اى دارد :\r\nمالش را قبل از شروع ورزش بايد به نرمى شروع كرد و وقتى براى ورزش بلند مىشويم بايد آن را تندتر كرد و بعد از پايان ورزش مالشى بايسته است كه آن را آرامش بخش مىنامند .\r\nهدف از ورزش پايانى آن است كه مواد باقى مانده از دفع بر اثر ورزش و متوقف شده در ماهيچه‌ها بگدازند تا ورزشكار بر اثر آنها خستگى نيابد و خرم و با نشاط گردد .\r\nمالش دادن در پايان ورزش بايد آهسته و معتدل باشد و بهتر است با مالش روغن بر تن همراه باشد . ورزش هرگز نبايد به صورتى انجام گيرد كه پوست را چنان به سختى و زبرى و ستبرى كشاند كه اندام‌ها نيز از اين سختى تاثيرپذيرند و به سختى گرايند ، زيرا در اين حالت اگر ورزشكار خردسال باشد از رشد و نمو باز مىماند . براى نوجوانان نيز اين امر زيان‌آور است ولى نه به اندازه خردسالان .\r\nاگر در ورزش اشتباهى رخ دهد كه تن را به سختى كشاند ، بهتر از اشتباهى است كه سختى لازم را به نرمى مىرساند ، زيرا گداختن زياد را مىتوان آسانتر از تباه‌پذيرى بدن كه ناشى از نرمى خارج از حد لازم آنست جبران كرد .\r\nمالش سخت و زبر مفرط در خردسالان مانع رشد و نمو است و تفصيل آن را بعد از بيان اوقات ورزش و برنامه آن مىخوانى . ليكن در اينجا مىخواهيم راجع به ورزش پايانى كه آن را آرامش‌دهنده ناميديم بحثى داشته باشيم :\r\nمىگوئيم : مالش پايانى در حقيقت جزئى از ورزش بشمار مىآيد . بايد اولا تن را\r\n\r\n\r\n","description":"","footnote":"\r\n( 171 ) - نسخهء انگليسى : « هدف از مالش دادن ( ماساژ ) محكم كردن بدن است اگر شل و نرم باشد و بالعكس اگر سخت باشد آن را نرم گرداند » .\r\n","page_name":" 374 ","page_number":458},
  {"content":"\r\n\r\nروغن اندود كرد و بتندى آن را مالش داد ، بعد مالش را بتدريج به حالت اعتدال درآورد و نبايد در موقع مالش تند دست برداشت و مالش را قطع كرد . بهتر است در اين مالش دادن دست‌هاى زيادى شركت جويند . پس از مالش دادن بايد پارچهء قماشى فوطه ( لنگ ) مانندى را بر همهء اندام‌ها بافشار وارد كرد تا بوسيلهء اين فشار اندام‌ها مواد دفعى را از خود بتكانند . در اين هنگام شخص بايد تا مىتواند نفس را در سينه بازدارد و بويژه همراه حبس نفس ماهيچه‌هاى شكم را سست كند و اگر توانست ماهيچه‌هاى سينه را بفشرد كه بسيار خوب خواهد بود . سپس با كمى فشار پارچه را بر ماهيچه‌هاى شكم بگذراند تا احشاء نيز نيروى خود را بازيابند و بياسايند . در اثناى اين مالش دادن ورزشكار بايد راه برود ، بر پشت بخوابد و هر دو پا را با دو پاى همقطارش به صورت متقاطع ( مشبك ) درآورد .\r\nاشخاصى كه در ورزش بسيار پيشرفته هستند ، در وسط ورزش نيز به حبس كردن نفس مىپردازند و گاهى نيز ماساژ آرامش‌دهنده را در وسط ورزش انجام مىدهند ، يعنى ورزش را قطع مىكنند و به ماساژ مىپردازند . و اگر بخواهند ورزش را ادامه دهند باز بورزشگاه برميگردند و ورزش خود را از سر مىگيرند . چنين كسانى كه منظورشان از مالش دادن گرفتن نيرو است ، به مالش درازمدت در چنين حالتى نياز زيادى ندارند . بديهى است كه ورزشكار با حالت خستگى و نيروى خود بسيار آشناست و نمىخواهد تمام حركات مالش پايانى را انجام دهد بلكه وقتى احساس نوعى خستگى كرد تن خود را به نرمى با روغن مالش مىدهد ، چنان كه بعدا ذكر مىكنيم . ورزشكار وقتى اندام‌هاى خود را خشك ديد ، مالش را فزونى مىدهد تا اندام‌ها را به حالت اعتدال بازگرداند . مالش و فشار آوردن با دست بر تن قبل از خواب مفيد است ، زيرا بدن را خشكى مىبخشد و نمىگذارد رطوبت به سوى مفاصل جريان يابد . اين را بدان .\r\n\r\nفصل پنجم - شستشوى و گرمابه‌ها\r\nروى سخن ما با كسانى نيست كه پاك و پاكيزه‌اند و نيازى به گرمابه رفتن ندارند . گفتار ما با كسانى است كه نياز مبرم به استحمام دارند تا حرارت لطيف و ترى معتدل را براى مزاج خود كسب كنند . چنين كسانى نبايد وقت زيادى را در گرمابه بگذرانند و وقتى در تشت حمام نشستند ، آن‌قدر بنشينند كه پوستشان برنگ سرخ درآيد و باد كند و وقتى بر اثر آب گرمابه شروع به تحليل رفتن كردند از آن بيرون آيند . در هنگام شستشوى بايد آب را پيرامون خود بپراكنند تا هوا را نمناك كند و بايد هرچه زودتر خود را شست‌شو دهند و بيرون آيند . ورزشكار تا موقعى كه كاملا نياسوده است نبايد به حمام رود . چگونگى گرمابه‌ها و دستور رفتن به گرمابه را قبلا شرح داده‌ايم . آنچه مىخواهيم در اينجا توصيه كنيم اين است كه :\r\n\r\n","description":"","footnote":"","page_name":" 375 ","page_number":459},
  {"content":"\r\n\r\nبر همهء كسانى كه بحمام مىروند لازم است بتدريج داخل گرمابه شوند و در گرمخانهء آن چندان بمانند تا مواد دفعى بگدازند و بدن آسايش يابد و براى غذا پذيرا باشد . ولى نبايد چندان دير كنند تا كسل شوند و توقف در حمام چنان طول نكشد كه به ناتوانى رسند و سرانجام بر اثر ناتوانى به تب‌هاى عفونى گرفتار آيند .\r\nكسى كه مىخواهد با استحمام فربهى يابد با شكم سير بايد به گرمابه برود . ليكن از آنجا كه رفتن بگرمابه با شكم سير آسيب انسداد مجارى را در پى دارد ، كسى كه گرم‌مزاج است براى جلوگيرى از اين انسداد ، اسكنجبين تناول نمايد و اگر سردمزاج است غذاهاى پونه‌اى و فلفلى برايش مفيد خواهد بود .\r\nكسى كه فربه است و مىخواهد فربهى به تحليل رود و بدن لاغر شود بايد با شكم تهى به گرمابه رود و در آنجا زياد بنشيند .\r\nكسى كه بهداشت را مراعات مىكند بايد بعد از نوعى هضم كه در معده و كبد رخ داده است به گرمابه آيد « 172 » .\r\nكسى كه بيم دارد بر اثر گرمابه رفتن زهره‌اش جوش آورد و ناشتا به گرمابه مىرود بايد قبل از شستشوى ، غذاى لطيف تناول كند « 173 » .\r\nكسى كه گرم‌مزاج است و زهره دارد « 174 » و نمىتواند از گرمابه رفتن صرفنظر كند نبايد به هيچ وجه داخل گرمخانه شود و بهتر است در اثناى ماندن در گرمابه خود را با نان خيس شده در آب ميوه و يا گلاب سرگرم كند و تا در گرمابه است و موقعى كه از آنجا بيرون مىآيد نبايد نوشابهء سرد بنوشد ، زيرا سوراخ‌هاى ريز بدن در آن حالت باز شده‌اند و سرما بدون درنگ از طريق آنها خود را به اندام‌هاى اصلى مىرساند و نيروها را نابود مىكند .\r\nهمچنين بايد از هر گرمى بسيار گرم و بويژه آب بسيار گرم بپرهيزد ، زيرا بيم آن مىرود كه بر اثر تناول آن ، گرمى به اندام‌هاى اصلى برسد و سل و دق را ببار آورد و اگر تازه از حمام بيرون آمده است سرش بايد پوشيده باشد و بدن را در دسترس سرما قرار ندهد . اگر وقت استحمام زمان رطوبت و بارانى باشد بايد در موقع بيرون آمدن از حمام خود را در لباس بپيچد .\r\n\r\n\r\n","description":"","footnote":"\r\n( 172 ) - نسخهء انگليسى : « اگر بخواهيم استحمام به بهترين صورتى سلامتى را حفظ كند استحمام بايد پس از هضم كامل غذا در معده و كبد صورت گيرد » .\r\n( 173 ) - نسخهء انگليسى : « اگر خطر عدم اعتدال در صفرا وجود داشته باشد بهتر است شخش مقدار كمى غذاى سبك قبل از ورود به حمام تناول نمايد » .\r\n( 174 ) - نسخهء انگليسى : « كسى كه گرم‌مزاج و صفراوى مزاج است » .\r\n","page_name":" 376 ","page_number":460},
  {"content":"\r\n\r\nگرمابه رفتن براى اشخاص تب‌دار در حالت تب و براى كسانى كه بيمارى جدائىانداز و يا ورم دارند ممنوع است . تو قبلا اين را ياد گرفتى كه گرمابه گرمىبخش و سردىدهنده و نم‌بخش و خشك‌كننده و سودمند و زيان‌آور است .\r\nفوائد استحمام عبارتند از : خواب‌آورى ، گشادگى ، رنگ‌زدائى ، پختگى ، گداختن و غذا بالا آوردن . گرمابه آنچه را كه گداختنى است مىگدازد و آنچه را تكاندنى است مىتكاند و اين پخت و گداخت و تكاندن را بر مراد طبيعت انجام مىدهد . استحمام اسهال را بند مىآورد و خستگى را از بين مىبرد « 175 » .\r\nزيان استحمام : زياده‌روى در استحمام و گرمابه‌نشينى قلب را ناتوان مىكند و انسان را به غش و تهوع دچار مىسازد و مواد آرام گرفته « 176 » را برمىانگيزد ، به حركت درمىآورد و پذيراى تعفن مىكند و اين مواد رو به تخليه مىآورند و به سوى اندام‌هاى ناتوان مىروند و دمل‌ها در سطح و درون اندام‌ها سر برمىآورند « 177 » .\r\n\r\nفصل ششم - شست‌شو با آب سرد\r\nشست‌شوى بدن با آب سرد براى كسانى مناسب است كه از هر حيث تندرست باشند و سن ، نيرو و هيئت‌شان نيز براى اين كار مناسب باشد . وقت شستشو با آب سرد نيز بايد مناسب باشد .\r\nبراى كسانى كه مبتلا به بيمارى تخمه ، قى ، اسهال ، شب‌بيدارى و انواع سرماخوردگىها هستند شست‌شو با آب سرد مطلوب نيست . اين كار براى بچه‌ها و پيران نيز شايسته نيست « 178 » .\r\nكسى كه تن خود را با آب سرد مىشويد بايد وقتى اين كار را انجام دهد كه تن داراى نشاط است و جنبش‌هاى آن كاملا طبيعى است .\r\nگاهى بعد از شست‌وشوى با آب گرم ، تن را با آب سرد آشنا مىكنند تا پوست نيرو يابد و گرماى غريزى متوقف شود و خارج نگردد . كسانى كه به اين منظور آب سرد بر خود\r\n\r\n\r\n","description":"","footnote":"\r\n( 175 ) - نسخهء انگليسى : « فوائد حمام عبارتند از خواب‌آورى ، گشادگى منافذ بدن ، پاكى پوست ، تفرق مواد زائد بدن ، پختگى مواد زائد ، كشاندن مواد غذائى بسوى سطوح بدن ( بو - سيله جريان خون ) ، كمك فيزيولوژيكى به تفرق و دفع مواد سمى بدن ، پيشگيرى اسهال و رفع خستگى » .\r\n( 176 ) - نسخهء انگليسى : « مواد آرام گرفته و مواد مضر » .\r\n( 177 ) - نسخهء انگليسى : « و توليد التهاب در بدن مىماند » .\r\n( 178 ) - نسخهء انگليسى : « كسانى كه مبتلا به سوء هاضمه ، اسهال يا نزله هستند و نيز آنانى كه بسيار جوان و يا پير هستند بايد از استحمام با آب سرد اجتناب نمايند » .\r\n","page_name":" 377 ","page_number":461},
  {"content":"\r\n\r\nمىپاشند بايد بدانند كه آب نبايد بسيار سرد باشد و لزوم اعتدال در سردى را مراعات كنند .\r\nگاهى ورزشكاران بعد از انجام ورزش اين كار را انجام مىدهند ، در اين صورت بايد قبل از شروع بورزش بيشتر از اندازهء عادى خود را مالش دهند ولى تن بروغن اندودن در همان حد عادى باشد و بايد ورزش را كه بعد از مالش و اندودن تن بروغن صورت مىگيرد به اعتدال و سريع‌تر از حالت عادى و بطور تدريجى انجام دهند و آنگاه مىتوانند بعد از ورزش خود را با آب سرد بشويند ، بطورى كه آب سرد يك دفعه تمام اندام‌ها را دربرگيرد تا هر اندامى نصيب خود را همزمان با اندام‌هاى ديگر بدست آورد . آنگاه ورزشكار تا وقتى كه احساس نشاط مىكند و تحمل آب را دارد در آن بماند و همين‌كه حالت فراشا ( قشعريره ) احساس كرد بيرون آيد و بعد از بيرون آمدن همانطور كه توصيه مىكنيم تن را مالش دهد ، به غذاى خود بيفزايد و از نوشيدنى بكاهد ، رنگ پوست و حرارت خود را بررسى كند و چنانچه بسرعت به رنگ و حرارت طبيعى بازگشت معلوم خواهد شد كه وقت‌گذرانى در آب سرد مناسب حال بوده است و اگر برگشت رنگ و حرارت سست‌تر از حالت طبيعى انجام گرفت بايد بداند كه بيشتر از حد لازم در آب سرد مانده است . پس در روز دوم اين اشتباه را تكرار نمىكند و به حد اعتدال در آب سرد مىماند .\r\nكسى كه خود را با آب سرد شسته و تن را مالش داده است و رنگ و حرارت خود را بازيافته است بخواهد براى بار دوم در آب سرد برود بهتر است اين كار را بتدريج انجام دهد .\r\nعادت كردن به آب سرد بايد اولين‌بار در گرمترين روز تابستان و در هنگام گرماى شديد نيمروز شروع گردد . اين كار نبايد در روزى كه باد هست و همچنين نبايد بعد از جماع و بعد از غذا خوردن و پيش از هضم غذا ، بعد از استفراغ و قى و يا در حالت اسهال و يا شب‌زنده‌دارى باشد . در اين شست‌شو تن و معده نبايد ناتوانى داشته باشند .\r\nرفتن به آب سرد براى ورزشكار بعد از انجام ورزش مطلوب نيست ، مگر اينكه جسم او بسيار نيرومند باشد و دستورات ما را عمل كند .\r\nهمانطور كه گفتيم وقتى آب سرد بر اندام‌ها مىآيد حرارت غريزى را بطور آنى به درون مىراند و بعدا به آن نيرو مىدهد كه بالا آيد و خيلى بيشتر از حالت اول خودنمائى كند .\r\n\r\nفصل هفتم - رژيم غذائى\r\nكسى كه مىخواهد بهداشت را رعايت كند نبايد غذاهاى داروئى مانند سبزى ( بقول ) و ميوه و نظاير آن را غذاى اصلى خود قرار دهد ، زيرا غذاهاى نرم‌كننده خون را مىسوزانند ، غذاهاى غليظ بلغم آورند و تن را سنگين مىكنند .\r\nبهترين غذاها براى تندرستى عبارتند از :\r\n\r\n","description":"","footnote":"","page_name":" 378 ","page_number":462},
  {"content":"\r\n\r\nگوشت ، بويژه گوشت بزغاله ، گوسالهء كوچك و بره .\r\nگندم كه آميزه‌هاى آن پاك شده باشد . محصول كشت بايد آسيبى نديده باشد .\r\nشيرينى كه با مزاج دمساز باشد .\r\nنوشابه ( شراب ) خوشبوى ريحانى .\r\nدر غذاهاى اصلى بجز اين چهار نوع نبايد غذاى ديگرى مورد اعتماد و اعتياد قرار گيرد مگر از روى ناچارى و يا براى چاره‌جوئى بيمارى و پيشرفت بهداشت انتخاب گردد .\r\nدر بين ميوه‌ها آنهائى كه مشابه غذا هستند عبارتند از :\r\n1 - انجير و انگور و آن مشروط بر اين است كه اين ميوه‌ها بىآفت و كاملا رسيده و بسيار شيرين باشند .\r\n2 - خرما در سرزمين‌هائى كه به خوردن آن عادت دارند .\r\nاگر از خوردن اين ميوه‌ها ، مواد بيرون ريختنى ايجاد شد بايد فورا آن را استفراغ كرد « 179 » .\r\n\r\nموقع غذا :\r\n1 - غذا را نبايد بدون داشتن اشتها خورد .\r\n2 - اگر اشتهاى پيدا شده مانند اشتهاى اشخاص مست ، كاذب نباشد نشايد خود را گرسنه نگهداشت « 180 » .\r\n3 - كسى كه بيمارى تخمه ( پرخورى ) دارد ، وقتى خود را گرسنه نگه مىدارد معده‌اش پر از خلطهاى چركى و ناپسند مىشود .\r\n4 - در زمستان غذائى بايد تناول شود كه گرمى مىبخشد و در تابستان غذائى كه سردى دهنده است و يا گرمى آن اندك مىباشد .\r\n5 - گرمى و سردى غذا هرگز نبايد خارج از توان شخص باشد .\r\n\r\n\r\n","description":"","footnote":"\r\n( 179 ) - نسخهء انگليسى : « هنگامى كه ميوه تناول شده است و در بدن مواد زائدى توليد كرده است بهتر است براى دفع فورى آنها اقدام شود » .\r\n( 180 ) - نسخهء انگليسى : همچنين هنگامى كه اشتهاى حقيقى وجود دارد نه اشتهاى كاذب اشخاص مست با افراد مبتلا به سوء هاضمه ، در خوردن غذا به مدتى طولانى نبايد تأخير كرد » .\r\n","page_name":" 379 ","page_number":463},
  {"content":"\r\n\r\nبايد بدانى : كسى كه در مواقع ارزانى غذا به سير شدن عادت كرده است اگر در موقع كمبود غذا گرسنگى بكشد برايش بسيار ناگوار است . همچنين كسى كه به علت كمبود غذا به كم خوردن و گرسنگى عادت دارد ، اگر در موقع ارزانى و دسترسى به غذا ، پرخورى كند وضعش از حالت اولى هم بدتر است . ما مردمانى را ديديم كه در قحطسالى دسترسى بخوراك نداشتند و وقتى بعدا غذا زياد شد شكم را پر كردند و مردند « 181 » تنور شكم تافتن بيش از اندازه در تمام حالات كشنده است و فرقى نمىكند كه آكندن شكم با خوراك يا نوشيدنى باشد . اشخاص زيادى شكم را بافراط انباشته‌اند و خفه شده‌اند و درگذشته‌اند .\r\nاگر در خوراك اشتباهى روى داد و مقدارى از غذاهاى داروئى تناول شد ، بايد در هضم و پخته شدن آن كوشش به عمل آورد و به هيچ وجه قبل از هضم آن نبايد چيزى متضاد آن را فروداد . مثلا كسى كه خوراك سرد مانند خيارچنبر ( فلوس ) و خيار و كدو مىخورد بايد غذاى ضد آن مثلا سير و گندنا ( تره ) نيز تناول كند ، يا اگر غذايش گرم مزاج بود بايد غذاى سردى مانند خيار و بقله الحمقاء ( تورك ، خرفه ) بخورد .\r\nاگر خوراك بند آوردنى باشد گشودنى بخورد تا بند آوردنى تخليه شود و بعد بطور متناسب حال خود را گرسنه نگهدارد .\r\nكسى كه طالب تندرستى است ، چه غذايش اشتباهى باشد و چه نباشد ، نبايد قبل از پيدا كردن اشتها و پيش از تهى شدن معده و روده‌هاى بالائى « 182 » از غذاى قبلى ، غذا بخورد .\r\nزيان‌بخش‌ترين نوع غذا خوردن آن است كه قبل از هضم و پخته شدن غذاى قبلى ، غذاى ديگرى بر آن وارد شود . بدترين كارها انباشتن شكم و پرخورى است ، بويژه اگر\r\n\r\n\r\n","description":"","footnote":"\r\n( 181 ) - اين بحث از نظر پزشكى جديد يا هم‌شان اهميت مىباشد به‌طورىكه در اثر گرسنگى و قحطسالى بخصوص در هنگام جنگ عوارضى بوجود مىآيد كه از جمله آنها يكى ديابت در اثر گرسنگى است و علت آن اختلال در متابوليسم مواد قندى در نتيجه ضايعه ديدن سلولهاى كبدى و جزاير لانگرهانس پانكراس مىباشد كه در حالت‌هاى گرسنگى مزمن پيش مىآيد . ديگر از موارد قابل ذكر ديستروفى ، خيز ، استئوپاتى ، درد ، تيفوس و موارد مشابه ديگر مىباشد كه بر اثر گرسنگى در هنگام جنگ يا قحطسالى پيش مىآيد . بديهى است در چنين افرادى كه مدتها در شرايط سخت گرسنگى بسر برده و به عوارض فوق دچار گرديده‌اند درصورتىكه يك دفعه به پرخورى روى آورند اعضاى نارساى بدن به سبب عدم قدرت تحمل در هضم و جذب مواد مزبور ممكن است سخت دچار اختلال گرديده و عوارض خطرناكى را براى بيمار بوجود آورند .\r\n( 182 ) - منظور روده باريك است .\r\n","page_name":" 380 ","page_number":464},
  {"content":"\r\n\r\nغذا از نوع ناپسند باشد . اگر درد ناشى از پرخورى بر اثر غذاهاى غليظ باشد مفاصل و كليه به درد مىآيند و شكم‌پرست به بيمارى ربو ، برونشيت ، نفس‌تنگى ، نقرس و سخت شدن طحال و كبد و بيمارىهاى بلغمى و سودائى مبتلا مىشود . اما اگر پرخورى بيش از حد و عوارضش بر اثر خوراك‌هاى لطيف باشد ، بيمارىهاى روىآور عبارتند از تب‌هاى گرم و شديد و پليد ( خبيثه ) و ورم‌هاى آزاردهنده و ناپسنديده .\r\nگاهى اتفاق مىافتد كه غذائى تناول شده و مشكلاتى ببار آورده است و براى چاره‌جوئى قبل از آنكه به كلى هضم شود غذاهاى رطوبت‌دهنده ساده‌اى را بر آن وارد مىكنيم . غذاى دوم كه دارو بشمار مىآيد ، كيموس غذاى تناول‌شده را « خوب » مىسازد و در چنين حالتى براى رهائى از آن نيازى بورزش نداريم .\r\nليكن كسى كه بعد از خوردن غذاى غليظ - كه نامناسب براى تن است - بخواهد آن را سريعا با غذاى تيز و تندمزه هضم كند ، عكس حالت اولى را مىبيند و براى مصون ماندن از آسيب نياز بورزش دارد .\r\nبه اندازهء زمانى كه غذا در معده مىماند بعد از خوردن غذا حركات سبك لازم است بويژه براى كسى كه بخواهد بعد از غذا بخوابد . روى آوردهاى روانى بسيار سخت و حركات بدنى بسيار دشوار مانع هضم هستند .\r\nدر فصل زمستان نبايد غذاهاى كم تغذيه‌اى مانند دانه‌ها و بقولات خورد . غذاى زمستانى بايد تغذيه‌دهنده‌تر از حبوبات و واجد ارزش غذائى بيشترى باشد . غذاهاى تابستانى بايد برعكس غذاهاى زمستانى باشند .\r\nهرگز نبايد آن‌قدر غذا خورد كه جائى در معده نباشد و بايد قبل از سير شدن و باقى ماندن اشتها دست از طعام كشيد . اين باقيمانده اشتها بعد از ساعتى خودبخود از بين مىرود .\r\nدر مسئله خوراك همواره بايد به مقدارى عادت كرد و پا از آن فراتر ننهاد . بدترين خوراك‌ها آن است كه بر معده سنگينى كند و بدترين نوشابه‌ها آن است كه بيش از حد اعتدال باشد و در معده بالا آيد . كسى كه امروز بيش از اندازه خورده است بايد فردا خود را گرسنه نگهدارد ، بسيار بخوابد و خوابگاهش گرم و سرد نباشد و هواى معتدل داشته باشد .\r\nاگر خوابش نبرد و نتوانست زياد بخوابد ، زياد پياده‌روى كند ، نرم راه برود ، از راه رفتن بازنايستد و پىدرپى برود و استراحت نكند و كمى هم نوشيدنى خالص بخورد .\r\nروفس فرموده است : « من چنين پياده‌روى را مىپسندم ، بويژه اگر بعد از ناهار باشد كه وعدهء شام را گوارا مىكند » . خواب بايد بر پهلوى راست و يا مدتى كم بر پهلوى راست\r\n\r\n","description":"","footnote":"","page_name":" 381 ","page_number":465},
  {"content":"\r\n\r\nو بعد بر پهلوى چپ و مجددا بر پهلوى راست انجام گيرد . و بدان كه پوشش و بلندى بالش در هضم غذا ياورى مىكند . بطور كلى در هنگام خواب اندام‌ها بايد گرايش به سوى پائين داشته باشند نه بالا .\r\n\r\nمقدار غذا :\r\nمقدار غذا بر قياس عادت و نيرومندى غذا خورنده است . شخص تندرست بايد آن‌قدر بخورد كه احساس سنگينى نكند و اندام‌هاى سرازيرىاش كشيده نشوند ، باد نكند و شكمش به قرقر نيفتد و غذا از پائين به بالا نيايد و دلش بهم نخورد و به اشتهاى سگى دچار نشود ، اشتهايش بند نيايد ، كند ذهن نگردد و به بىخوابى دچار نشود .\r\nهر غذائى كه طعمش دير احساس شد بد و هر قدر دير چش‌تر باشد بدتر است . اگر بر اثر غذا نبض به درشتى بزند و نفس كوتاه بيرون آيد بايد دانست كه غذا از حد اعتدال پا فراتر نهاده است ، زيرا اگر معده بيشتر از حالت لازم انباشته شود مزاحم حجاب حاجز مىشود و در نتيجه تنفس كوتاه و پىدرپى مىآيد . بر اثر اين بىنظمى تنفس ، نياز قلب به نبض بيشتر مىشود و از آنجا نبض درشت مىزند و نيرو كاهش مىيابد .\r\nاگر گرمى بدن كسى بر اثر غذا شدت يابد نبايد غذاى مورد نياز خود را يكباره فرو دهد بلكه كم‌كم و بتدريج غذا بخورد تا اگر شكم پر از خوراك شد عوارضى مانند تب‌لرز و بعد از آن تب گرمى مانند تب روزانه ناشى از خوراك گرم در او ايجاد نشود .\r\nكسى كه نمىتواند غذاى مورد احتياج خود را در يك وعده هضم كند ، بايد دفعات غذا خوردن را افزايش و مقدار غذا را كاهش دهد .\r\nغذاى اشخاص سودائىمزاج بايد بسيار نم بخش و كمتر گرمىزا باشد .\r\nغذاى صفرائىمزاجان بايد نم‌بخش و خنك‌كننده باشد .\r\nكسى كه خونش گرم مزاج است نيازمند خوراك‌هاى سرد و كم تغذيه است .\r\nكسى كه خونش بلغمى است بايد خوراكش اندك ، گرم و لطيف باشد .\r\nبراى پس‌وپيش افتادن و درجه‌بندى خوراك‌ها دستوراتى هست كه هركس بهداشت را رعايت مىكند بايد آنها را به كار بندد :\r\n1 - كسى كه غذاى سخت و ديرهضم مىخورد ، نبايد بدنبال آن غذاى زودهضم و رقيق بخورد ، زيرا اين غذاى رقيق دنباله‌رو ، پيش از غذاى قبلى خود هضم مىشود . غذاى\r\n\r\n","description":"","footnote":"","page_name":" 382 ","page_number":466},
  {"content":"\r\n\r\nدير هضم بالانشين مىشود و راه داخل شدن بر آن بسته مىشود و متعفن مىگردد و تباه مىشود و هرچه با او بياميزد به تباهى مىگرايد ، مگر در حالتى كه بعدا ذكر خواهيم كرد .\r\n2 - همچنين شايسته نيست كه وقتى انسان ابتدا خوراك لغزنده‌اى مىخورد كه زود هضم مىشود بلافاصله غذاى نيرومند و سختى را با آن همراه سازد « 183 » ، زيرا غذاى سخت با آن در معده مىلغزد و نصيب خود را از هضم دريافت نمىكند . شايسته نيست كه غذاهائى مانند ماهى و غذاى مشابه آن را بعد از ورزش خسته‌كننده تناول كنيم ، زيرا اين غذا تباه مىشود و خلطها را تباه مىگرداند .\r\n3 - براى كسانى كه معدهء سست دارند و غذا را قبل از هضم بيرون مىدهند ، رواست كه قبل از غذاى عادى ، غذاى گيرنده‌اى بخورند « 184 » .\r\n4 - از كيفيت و وضع معده همواره بايد مراقبت كرد . معدهء برخى اشخاص غذاى لطيف و زودهضم را تباه مىگرداند و غذاى سخت و ديرهضم را هضم مىكند . چنين كسانى را اشخاص داراى معده آتشين مىنامند . در عدهء ديگرى وضع معده درست برعكس حالت معدهء آتشين است .\r\n5 - خوگرفتن به نوع غذا نيز اهميت دارد . همچنين هر سرزمينى ويژگىهائى از طبائع و مزاج‌ها را دارد كه خارج از دستور مقياس تعيين شده است . اين نكته را نبايد فراموش كرد كه بايد بررسىهائى درباره سنجش‌ها ، پژوهش‌ها و آزمايش‌ها بكنى و آنها را مقياس قرار دهى .\r\nشايد غذائى كه به آن عادت شده است و تا اندازه‌اى زيانهائى هم دربردارد بيشتر از غذاى نشناخته مفيد باشد . براى هر جسمى و هر مزاجى غذاى ويژه‌اى ملايم است و اگر آن را تغيير دهيم دچار زيان مىگردد . برخى از خوراك‌هاى خوب و مطلوب براى بعضى از مردم مناسب نيست و بايد از آن دورى جويند . كسانى كه از غذاهاى نامطلوب لذت مىبرند نبايد خود را فريب دهند زيرا اين غذاها بمرور ايام خلطهاى ناپسند و بيماركننده و كشنده مىگردند .\r\nكسى كه در بدنش خلطهاى بد وجود داشته باشد رواست كه غذاهاى خوب زياد بخورد ، بويژه اگر چنين كسى بر اثر ناتوانى نتواند حالت اسهال را تحمل كند . كسى كه بدنش متخلخل\r\n\r\n\r\n","description":"","footnote":"\r\n( 183 ) - نسخهء انگليسى : « همچنين خوردن غذاى سخت و سنگين پس از تناول غذاى چرب و روغنى شايسته نيست » .\r\n( 184 ) - نسخهء انگليسى : « افرادى كه معده ضعيف دارند به نحوى كه نمىتوانند غذا را به مدت طولانى در معده نگاه دارند تا هضم شود ، لازم است قبل از خوردن غذا مختصرى مواد قابض ملايم بخورند » .\r\n","page_name":" 383 ","page_number":467},
  {"content":"\r\n\r\n( نامتراكم ) « 185 » است و به زودى به تحليل مىرود ، بايد غذاهاى تر و زودهضم بخورد ، با اينكه تن‌هاى متخلخل تحمل غذاهاى غليظ و مختلف را بيشتر دارند و از آسيب عوامل درونى مصون هستند و غالبا از عوامل خارجى زيان مىبينند .\r\nكسى كه زياد گوشت مىخورد و در آسايش مىزيد بايد خود را به رگ زدن عادت دهد .\r\nاگر مزاج چنين شخصى سردىگراست بايد مواد گوارش‌دهنده ( جوار شنات ) و انواع هليله‌ها ( اطريفلات ) را استعمال كند . براى چنين كسى هرچه معده و روده‌ها و رگ‌هاى نزديك به آنها را پالايش مىدهد مطلوب است . گرد هم آمدن غذاهاى گوناگون در معده بسيار بد است ، بويژه اگر مدت غذا خوردن طولانى باشد و غذائى كه در تعقيب غذاى اول مىآيد قبل از شروع به هضم آن به معده برسد ، در اين صورت غذاها از حيث هضم هماهنگ نخواهند بود .\r\nاين نكته را بايد بدانى كه بهترين نوع غذاهاى مطلوب غذائى است كه شخص از آن بسيار لذت مىبرد ، زيرا لذت‌بخشى خوراك به اين معنى است كه معده آن را به خوبى دربرگرفته است و نيروى گيرنده آن را به خوبى پذيرفته است . ليكن غذاى لذيذ در شرايطى خوب است كه اندام‌هاى اصلى همه سالم و نيكو مزاج باشند و گرنه لذت بردن دليل بر خوبى نمىشود .\r\nمثلا اگر مزاج‌ها همه بر وفق مراد نباشند و يا مزاج اندام‌ها مخالف هم باشند و كبد با معده اختلاف مزاجى غير طبيعى داشته باشد ، لذت‌بخشى خوراك مقياس خوبى آن نيست . گذشته از اين ، غذائى كه بسيار لذت‌بخش باشد وقتى به مقدار زياد تناول شود زيان‌آور خواهد بود .\r\n\r\nوعده‌هاى غذا :\r\nبهترين دستور دربارهء طعام سيركننده آن است كه روز اول يك بار و روز ديگر دوبار ، در صبحانه و شام تناول شود . بايد اعتياد را نيز مراعات كرد ، مثلا اگر كسى كه عادت داشته است روزى دوبار بخورد به اين دستور عمل كند لاغر مىشود و از نيرويش مىكاهد ؛ اگر ضعف هضم داشته باشد بايد روزى دوبار غذا بخورد ولى هربار غذاى خود را كمتر كند . كسى كه عادت دارد هر روز يك بار غذا بخورد و بخواهد عادت را تغيير دهد و روزى دوبار بخورد ناتوانى و تنبلى و سستى به دو روى مىآورد . اگر غذاى ناهارش در او باقى ماند در موقع شب توان را از دست مىدهد و شام را بدون اشتها مىخورد ، در نتيجه آروغ ترش ، بدنفسى ، دل بهم‌خوردگى ، دهن تلخى و لينت شكم به وى روى مىدهد ، زيرا چيزى را براى معده آورده است كه اين اندام به آن خو نگرفته است و عوارض همان خواهند بود كه از عدم هضم غذا روى مىآورند . روىآوردهاى آنها را بعدا خواهى شناخت . ممكن\r\n\r\n\r\n","description":"","footnote":"\r\n( 185 ) - نسخهء انگليسى : « كسى كه عضلات بدنش شل و نرم است » .\r\n","page_name":" 384 ","page_number":468},
  {"content":"\r\n\r\nاست بچنين كسى ترس و بىتابى روى آورد ، دهانهء معده‌اش به درد آيد ، در معده‌اش سوزش پيدا شود و چنان پندارد كه روده‌ها و احشايش پا در هوا هستند ، زيرا معده تهى است و بر خود بند آمده است و ترنجيده است . ممكن است ادرار و مدفوعش سوزنده باشند و شايد بر اثر ريزش زهره به معده - چنانچه مزاجش بيشتر صفرائى باشد - در پهلوهاى خود احساس سردى كند و چنين است حال كسى كه معده‌اش و نه بدنش بيشتر صفرائى باشد . چنين كسى خوابش بهم مىخورد و در رختخواب پهلوبه‌پهلو مىشود . بدنى كه در معده‌اش صفراى زياد گرد آيد نياز به خوردن جدائىانداز دارد و بايد قبل از آنكه خود را شست‌وشو دهد بسرعت غذائى بخورد « 186 » .\r\nكسى كه مىخواهد قبل از شروع بورزش چيزى بخورد بهتر است نان خالى تناول كند ، آن‌قدر كه پيش از آغاز ورزش شروع به هضم كند . حركت قبل از غذا خوردن بايد تند و قوى و حركت بعد از غذا نرم و آهسته صورت گيرد . حركت نبايد آن‌چنان باشد كه اشتهاى تباه برانگيزد . براى اصلاح اشتهاى تباه كه ميل به تندمزگى و نفرت از شيرينى و چربى دارد ، بهترين راه ، قى كردن بوسيله موادى مانند سكنجبين و ترب پس از خوردن ماهى است .\r\nشخص فربه‌اندام نبايد وقتى كه تازه از گرمابه آمده است غذا بخورد ، بلكه بعد از خروج از حمام و پيش از غذا خواب سبكى بكند و بهتر است كه بيشتر از يك وعده غذا نخورد ، غذائى را پيش از هضم غذاى اولى تناول نكند ، و بر خوراك به هيچ وجه حركات تند انجام ندهد ، تا اينكه غذا قبل از هضم فرونرود و يا بدون هضم فرونلغزد و يا مزاجش بر اثر خضخضه ( حركت غذا ) تباه نگردد . در موقع صرف غذا نبايد آب زياد بنوشد - زيرا آب بين طعام و جرم معده جدائى مىاندازد و آن را خاموش مىكند - بلكه بهتر آنست كه آب نخورد تا خوراك به معده وارد شود . علامت ورود طعام به معده آن است كه قسمت‌هاى بالائى شكم سبك مىگردد . اگر بسيار تشنه بود كمى آب سرد برمكد و از آن تجاوز نكند .\r\nهر قدر آب سردتر باشد بيشتر رفع تشنگى مىكند . اين مقدار آب مكيده معده را انبساط و انقباض مىبخشد . بطور كلى نوشيدن آب به شرطى كه در وسط غذا نباشد و باندازه‌اى كه براى خوراك مفيد باشد رواست .\r\nكسانى كه سردمزاج و ترمزاج هستند بهتر است بعد از صرف غذا ، تشنگى را تحمل كنند و بخوابند . ليكن تشنه ماندن بعد از غذا و خوابيدن بعد از طعام براى گرم‌شدگان صفرا\r\n\r\n\r\n","description":"","footnote":"\r\n( 186 ) - نسخهء انگليسى : « افرادى كه مبتلا به بالا آوردن ( پس زدن ) صفرا در معده هستند بايد دفعات تناول غذا را بيشتر از حد معمول نمايند ، و خوردن غذا را به تاخير نيندازند .\r\nآنها بايد مقدارى غذا قبل از ورود به حمام بخورند » .\r\n","page_name":" 385 ","page_number":469},
  {"content":"\r\n\r\nدار خوب نيست « 187 » . كسانى كه بيمارى صفراوى دارند اگر به مدت زياد گرسنه بمانند زهره به معده راه مىيابد و هر غذائى را كه بعدا خورده مىشود به تباهى مىكشاند و در اين صورت در حالت خواب و بيدارى آنچه بر سر تباه‌مزاجان مىآيد بر آنها روى مىدهد و شايد هم اشتها به غذا از بين برود . در اين حالت بايد آن‌قدر آب بخورد كه طعام را به طرف پائين براند و مزاج خود را با غذاى خفيف مانند آلو كه مزاج را تغيير نمىدهد نرم كند و يا شيرخشت بخورد و بعد از اينكه اشتهايش بازگشت غذا ميل نمايد .\r\nكسانى كه مرطوب اندام و مرطوب بدن هستند و رطوبت بدن‌شان طبيعى و به آسانى قابل گداختن است نمىتوانند مانند خشك بدن‌ها تحمل گرسنگى داشته باشند مگر اينكه بدن‌شان از رطوبت‌هاى غير طبيعى و غير آنچه در گوهر اندام‌ها دارند پر شده باشد و آن رطوبت‌هاى وارده « خوب » باشند و شايستگى داشته باشند كه طبيعت آنها را به غذاى صحيح تبديل كند و نيروى غذائى به آنها بدهد .\r\nنوشيدن آب در موقع غذا خوردن و دنبال كردن غذا با آب زيان‌آورترين كارهاست زيرا آب خود سريع الهضم است و به آسانى فرومىرود و طعام را قبل از آنكه از راه طبيعى هضم شود با خود بمعده مىبرد و در نتيجه سبب تعفن و بند آمدن‌ها و گاهى موجب گرى مىگردد « 188 » . شيرينىها چون بمذاق خوش‌آيند هستند و طبيعت قبل از هضم آنها را به خود مىكشد بسا كه زود موجب بندآمدگىها مىشوند و بندآمدگىها بنوبهء خود سبب بسيارى از بيمارىها مىگردند كه يكى از آنها بيمارى استسقاء است « 189 » . غلظت هوا و آب ، بويژه در فصل تابستان سبب تباهى خوراك مىگردد . بد نيست كه همراه غذا پيمانه‌اى از شراب آميخته با آب و يا آب گرمى كه عود و مصطلكى در آن پخته باشد بنوشند .\r\nكسانى كه درون گرم و نيرومند دارند ، اكثر بعد از خوردن غذاى غليظ ، غذا به بادهائى تبديل مىشود كه معده و اطراف آن را كشيدگى مىدهد و بيمارهائى كه از كشيدگى معده و اطراف آن انتظار مىرود روى مىآورند .\r\n\r\n\r\n","description":"","footnote":"\r\n( 187 ) - نسخهء انگليسى : « ولى تشنه خوابيدن براى افراد صفراوىمزاج و افراد گرسنه زيان‌آور است . »\r\n( 188 ) - نسخهء انگليسى : « مشروب خوردن پس از غذا بسيار زيان‌آور است زيرا الكل آن بسرعت هضم مىشود و بسرعت جذب مىگردد ، بدين ترتيب جذب مقدارى از غذاى هضم شده را تسريع مىكند و نتيجتا انسداد و گنديدگى بوجود مىآيد » .\r\n( 189 ) - نسخهء انگليسى : « شيرينىها قبل از آنكه بطور كامل هضم شوند جذب مىگردند و نتيجتا انسدادهائى بوجود مىآورند و اين انسدادها خود باعث بسيارى از بيماريها از جمله مرض استسقاء مىشوند » .\r\n","page_name":" 386 ","page_number":470},
  {"content":"\r\n\r\nكسى كه معده‌اش تهى است چنانچه غذاى لطيف بخورد معده را سلامت نگهداشته است و اگر بلافاصله بعد از غذاى لطيف غذاى غليظ فرودهد معده از آن متنفر است و آن را هضم نمىكند و تباه مىگردد ، مگر اينكه در بين اين دو غذا فاصله‌اى داده شود . اگر شخص بخواهد اين فاصله را مراعات كند بايد طعام غليظ را اندك‌اندك وارد معده نمايد و در اين صورت معده بوسيله غذاى لطيف بند نمىآيد . اگر مقدار غذا خيلى بيشتر از اندازه بود و معده را مالامال و سرشار كرد و يا بر اثر حركت آنچه در معده است بهم زده شد و يا يك نوشيدنى معده را پريشان‌حال و مشوش گردانيد بايد هرچه زودتر قى كنند . اگر فورا به قى كردن نرسيدند و يا قى كردن سرسختى كرد و زحمت داشت ، چاره اين است كه آب گرم را اندك اندك فرودهند . آب گرم پرشدگى معده را فرومىنشاند و خواب را جلب مىكند . همين‌كه شخص احساس خواب كرد خود را بياندازد و تا مىتواند بخوابد . اگر آب گرم و خواب هم فايده‌اى نبخشيدند بايد صبر كند شايد طبيعت او را يارى كند و از اين آسيب رهائى دهد .\r\nاگر چنين بود چه بهتر ولى اگر طبيعت هم به هيچ وجه ياورى نكرد ، مسهل ملين بخورد و خود را وارهاند .\r\nاگر شخصى كه معده‌اش به هم خورده است ، داراى گرمى مزاج باشد بعنوان مسهل از اطريفل و خلنجين و كمى عرق سعتر ( پونه كوهى ) استفاده كند . ليكن كسان سردمزاج بايد بوسيله داروهائى مانند زيره‌اى ، شهر يازانى ، تمر ( تمر هندى ) كه در « اقرابادين » آمده‌اند از بهم خوردن معده نجات يابند .\r\nپر شدن و انباشته شدن معده بوسيله نوشيدنىها آسان‌تر از پر شدن بوسيلهء غذاست .\r\nاكنون معالجهء امتلاء معده از خوراك را بيان مىكنيم :\r\nروى چنين غذائى كه معده با آن انباشته شده است بهتر است كه باندازهء سه دانه نخود الوا ( صبر زرد ) تناول شود . يا نيم درهم الوا ، نيم درهم سقز خانگى ، يك دانگ بورك و بسيار بجاست كه كمى افثيمون ( افسنطين ؟ ) و شراب استعمال گردد و چنانچه فايده‌اى نبخشيد ، بخواب دراز پناه برد و يك روز تمام غذا نخورد . اگر شكم سبك شد شخص خود را شست‌وشو مىدهد و شكم را مىپيچد و غذاى لطيف مىخورد . اگر با همهء اينها محتويات معده بيرون نيامد و گرانبارى شد و كشيدگى ببار آورد و تنبلى را به بدن عارض كرد ، بدان كه رگ‌ها از مواد زائد طعام پر شده‌اند ، چه غذاى بسيار بيش از حد - حتى اگر در معده هضم شده باشد - كمتر اتفاق مىافتد كه در رگ‌ها هم هضم گردد و در آنها نارس و خام مىماند و در نتيجه به آنها كشيدگى مىدهد و گاهى هم آنها را مىتركاند و تنبلى و تمطى ( كشدارى ) و خميازه براى بدن بار مغان مىآورد . در چنين حالتى بايد شخص را با داروهاى مسهل رگ‌ها معالجه كرد . اگر اين عوارض روى نياوردند و شخص پرخور بر اثر امتلاء\r\n\r\n","description":"","footnote":"","page_name":" 387 ","page_number":471},
  {"content":"\r\n\r\nفقط احساس خستگى كرد بايد مدت‌زمانى آرام گيرد و بعد با داروهاى ضد عوارض خستگى كه ذكر خواهيم كرد معالجه شود .\r\nكسى كه به سنين پيرى رسيده است بايد بداند كه معده‌اش همان معدهء دوران جوانى نيست . اگر همان اندازه و همان نوع سابق را از حيث غذا دنبال كند خوراكش همه به مواد زائد تبديل مىشود . بهتر آن است كه اندازهء غذا را كاهش دهد .\r\nكسى كه قبلا به غذاهاى غليظ خو گرفته است و اينك مىخواهد رژيم غذائى را تغيير دهد و خوراك خود را لطيف گرداند ، بايد بداند كه تخليه‌هائى كه از ترك غذاى غليظ در مجارى پيدا مىشود و غذاى لطيف ياراى پر كردن آنها را ندارد ، بوسيلهء هوا پر مىشود . اگر چنين كسى بعد از تغيير رژيم غذائى مجددا برژيم پيشين برگردد و از لطيف دست بردارد و غليظ را از سر گيرد ، در او بندآمدگىهائى پديد مىآيد .\r\nغذاهاى گرم : زيان‌هائى را كه از خوراك گرم روى آورند مىتوان با اسكنجبين دفع كرد . اگر اسكنجبين با شكر تهيه شود و ادويه در آن بريزند بهتر است و اگر اسكنجبين با عسل باشد احتياجى به آميزه ندارد .\r\nغذاى سرد : اگر غذاى سرد زيان‌آور باشد علاجش با آب انگبين و شراب انگبين و زيره‌اى است .\r\nغذاى غليظ : كسى كه از خوراك غليظ ناراحت است ، اگر مزاجش گرم است چاره‌اش با اسكنجبين پر از ادويه است و اگر مزاجش سرد است بايد به مقدارى از مواد فلفلى و پونه‌اى متوسل شود .\r\nغذاى لطيف : غذاى لطيف براى نگهدارى سلامت بدن بهتر از غليظ است ، ليكن نيرو بخشى و ايجاد چستى و چالاكى آن كمتر است و خوراك غليظ در اين زمينه موثرتر مىباشد .\r\nكسى كه تن چست و چالاك مىخواهد بايد غذاى نيك كيموس بخورد و براى اين منظور بايد خود را قبلا بسيار گرسنه گرداند و آنگاه غذاى غليظ پركيموس نيك را به آن اندازه تناول نمايد كه هضم گردد نه اينكه بيش از آن اندازه بخورد .\r\nورزشكاران و كسانى كه بر اثر كار زياد خسته مىشوند ، خوراك غليظ را بيشتر تحمل مىكنند . خواب خوش و درازمدت آنان در هضم غذاى غليظ مددكار است . ليكن گاهى اتفاق مىافتد كه بواسطهء عرق كردن زياد كه بر اثر آن مواد زيادى از بدن تحليل مىرود ، كبد غذاى هنوز هضم نشده را دريافت مىنمايد . در اين حالت چه در زمان پيرى باشد و چه در زمان‌هاى ديگر ، ممكن است براى پذيرش بيمارىهاى كشنده آمادگى پيدا كند . بويژه\r\n\r\n","description":"","footnote":"","page_name":" 388 ","page_number":472},
  {"content":"\r\n\r\nاين حالت براى كسانى امكان دارد كه خود اعتراف مىكنند به اينكه هضم آنها بكمك خواب انجام مىشود و اگر بىخوابى كشند غذايشان هضم نمىشود .\r\nاگر در تابستان ، قبل از غذا ميوه‌هاى تر از قبيل زردآلو ، توت ، خربزه ، هلو و آلو بخورند براى مزاج نامناسب نيست و اگر بجاى آنها ميوه‌هاى بهتر باشد چه بهتر . چون بخشى از اين ميوه‌ها آب خون را مىافزايد و اين افشره و گوهر ميوه ، همانطور كه در خارج به جوش مىآيد در خون نيز همان حالت را دارد . در اين صورت گرچه شايد مفيد باشد ليكن درعين حال خون را براى تعفن آماده مىنمايند .\r\nهمچنين ميوه‌هائى مانند خيار و خيارچنبر كه خون را پر از خلط مىكنند با اينكه نفعى مىرسانند زيان‌هائى نيز در بر دارند . به اين جهت كسانى كه اين مواد سردىآور را مىخورند ، با اينكه در ابتدا خنك مىگردند ولى دور نيست كه به تب مبتلا شوند . بدانكه ممكن است خلط آبكى چرك و برنگ زنگار شود و اين در صورتى است كه نگدازد و در رگها بماند . كسانى كه اين مواد آبدار را مىخورند اگر قبل از جمع آمدن آب آنها ، بورزش بپردازند و يا اينكه در موقع ميوه خوردن ورزش كنند تا آبكىها به تحليل روند و كمتر زيان رسان باشند كار مطلوبى انجام داده‌اند . اين نكته را نيز بدان كه اگر مادهء خام يا آبكى همراه خون باشد و نگذارد خون به بدن بچسبد خون كاهش مىيابد « 190 » . روش مطلوب آن است كسى كه ميوه مىخورد بعدا پياده‌روى كند و سپس غذا بخورد تا غذا بلغزد . غذاهائى كه مادهء آبكى و خلط غليظ و چسبنده و صفرائى را افزايش مىدهند از آنجا كه ممكن است خون بر اثر ماده آبكى آنها متعفن شود و خلط غليظ و چسبنده ، مجارى و راه‌هاى مراره‌اى را بند آورد و صفرا بدن را گرم كند و در نتيجه آن خون گرم‌تر شود ، تب‌ها پيدا مىشوند .\r\nحبوبات ( بقول ) مرارى شايد در زمستان مفيد باشند و مقدار كم آنها ( تفهه ) در تابستان نيز بىبهره نيست « 191 » . كسى كه ناچار است غذاى ناپسنديده بخورد بهتر آن است كه وعده‌هاى غذا را كاهش دهد و خوردن آن پىدرپى نباشد و مواد دفع‌كنندهء زيان‌هاى چنين غذاها را با آن‌ها بياميزد « 192 » . مثلا اگر از شيرينى ناراحت مىشود ، مواد ترش نظير سركه ، انار ترش ، اسكنجبين سركه ، به و نظاير آن را بخورد و تلاش كند كه تخليه شود . كسى كه از غذاى ترش\r\n\r\n\r\n","description":"","footnote":"\r\n( 190 ) - نسخهء انگليسى : « لازم است دانسته شود كه اخلاط لطيف و ناپخته در خون ، با غذاى جذب‌شده كامل ، تعارض پيدا مىكند ، و همين عمل نيز در مورد تغذيه صورت مىگيرد »\r\n( 191 ) - نسخهء انگليسى : « سبزيجاتى كه مختصرى تلخ هستند خوردن آنها در زمستان مفيد است ، درحالىكه خوردن سبزيجات بىمزه در تابستان مفيد مىباشد » .\r\n( 192 ) - نسخهء انگليسى : « هنگامى كه غذاى ناسالمى خورده مىشود لازم است كه آن غذا در فاصله طولانى بين دو غذا ، همراه با يك اصلاح‌كننده مناسب تناول گردد » .\r\n","page_name":" 389 ","page_number":473},
  {"content":"\r\n\r\nمزه در رنج است انگبين و شراب كهنه بخورد و شراب و انگبين موقعى براى معده مؤثر خواهند بود كه غذاى ترش‌مزه به پختگى نرسيده است و هضم نشده است .\r\nكسى كه از خوردن مواد چرب ناراحت است ، چاره‌اش مواد گس‌مزه‌اى نظير شاه بلوط ، دانه آس ، خرنوب شامى ، ميوهء درخت سدر ، زالزالك و يا داروهاى تلخ نظير راسن تلخ ( زنجبيل شامى ) و داروهاى شورمزه و تندمزه مانند كامه ( آبكامه ) ، سير و پياز و تمام مواد ضد چربى است .\r\nكسى كه داراى خلطهاى رقيق و « بد » است بهتر است غذاى خوب زياد بخورد .\r\nكسى كه بدنش به آسانى مىگدازد بايد غذايش تر و زودهضم باشد .\r\nجالينوس فرمايد : « خوراك تر براى هيچ حالتى از حالات بدن مناسب نيست ، انگار كه در ارزش هيچ است ، نه شيرين است نه ترش ، نه تلخ است نه تند ، نه گيرنده است و نه شور » .\r\nكسى كه بدن نامتراكم دارد غذاى غليظ را بيشتر از كسان داراى بدن متراكم تحمل مىكند .\r\nزياده‌روى در غذاهاى خشك اشتها را از بين مىبرد ، رنگ را زشت مىكند و مزاج را خشك مىگرداند .\r\nخوردن چربى زياد ، تنبلى مىآورد و اشتها را از بين مىبرد .\r\nزياده‌روى در خوردن غذاهاى سرد سستى ، تنبلى و پژمردگى مىآورد .\r\nزياده‌روى در خوردن غذاى ترش انسان را زود پير مىكند .\r\nعادت كردن زياد به خوراك‌هاى تند و شور نامطلوب است . غذاهاى تند به معده زيان مىرسانند و غذاهاى شورطعم براى چشم خوب نيستند .\r\nغذاى چرب اگرچه با مزاج دمساز باشد ، هرگاه متعاقب آن خوراك ناپسند آيد ناپسند مىگردد .\r\n\r\nغذاها و گوارش آنها :\r\nغذاى چسبنده ديرتر از خوراك ناچسبنده فرومىرود ( عبور مىكند ) . خيار پوست نكنده زودتر از خيار پوست‌كنده سرازير مىگردد . نان سپوس‌دار از نان بىسپوس زود گذرتر است . كسى كه از كار خسته شده است و عادت به خوراك لطيف دارد ، چنانچه بعد از\r\n\r\n","description":"","footnote":"","page_name":" 390 ","page_number":474},
  {"content":"\r\n\r\nگرسنگى غذاى غليظى نظير شيربرنج بخورد ، خونش به جوش مىآيد و مىشورد و نياز به رگ زدن دارد ، هرچند كه از فصد قبلى وى مدت زيادى نگذشته باشد . همچنين اگر شخص خشمگينى اين كار را بكند به همين درد گرفتار مىگردد .\r\nبدان كه : از آنجا كه مزاج غذاى شيرين را با شتاب مىربايد و نمىگذارد برسد و هضم شود ، خون تباه مىگردد . هر غذائى به تناسب تركيبش خواصى دارد . پژوهشگران هندى و ديگران گفته‌اند : « نبايد شير و ترشى ، ماهى و شير باهم باشند ، زيرا ممكن است بيمارىهائى ببار آورند كه جذام از آن جمله است » . و گفته‌اند : « ماش همراه پنير ، ماش با گوشت پرنده و قاووت با شيربرنج زيان‌آور است . غذاى چرب و روغنى را نبايد در ظروف مسى نگهداشت .\r\nگوشت را نبايد بر اخگر درخت كرچك بريان كرد » .\r\nغذاهاى مزدوج ممكن است از دو وجه ملايم نباشند :\r\n1 - ممكن است هر دو باهم هضم نشوند و هضم شده و هضم نشده هريك كنش جداگانه‌اى نشان دهد .\r\n2 - در طعام مزدوج ، آدمى بيشتر از يك نوع طعام را مىخورد .\r\nورزشكاران باستانى از خوردن چند غذا بطور همزمان اجتناب مىكرده‌اند . موقع ناهار فقط گوشت مىخوردند و شام‌شان فقط از نان تشكيل مىشد .\r\nبهترين موقع غذا در تابستان ، خنك‌ترين ساعات تابستانى است . اگر گرسنگى زياد ادامه يابد ممكن است معده بوسيلهء چرك‌هاى ناپسند انباشته شود .\r\nبدان كه : اگر كباب هضم شود بهترين غذاست . كباب آهسته مىرود و در روده كور استراحت مىكند . شوربا هم غذاى بدن نيست ، اگر با پياز باشد بادها را رفع مىكند و اگر بدون پياز باشد بادها را برمىانگيزاند .\r\nبرخى مىپندارند كه بعد از خوردن گوشت برشته ( شيشليك ) تناول انگور بسيار مفيد است ، در صورتى كه چنين نيست و بالعكس بسيار بد است . همچنين خوردن شراب انگور هم بعد از تناول گوشت برشته خوب نيست . مطلوب آن است كه بعد از شيشليك دانهء انار بىتفاله بخورند .\r\nبدان كه : گوشت تيهو خشك است و يبوست مىآورد . گوشت جوجه تروملين است .\r\nبهترين گوشت مرغ آن است كه در شكم بزغاله و يا بره برشته كنند ، زيرا رطوبت را در چنين حالتى از دست نمىدهد . شورباى جوجه جهت اعتدال بخشيدن به خلطها از آبگوشت مرغ مؤثرتر است ، ليكن آبگوشت مرغ نسبت به آبگوشت جوجه ارزش غذائى بيشترى\r\n\r\n","description":"","footnote":"","page_name":" 391 ","page_number":475},
  {"content":"\r\n\r\nدارد . گوشت بزغاله در حالت سرد بهتر از حالت گرم است ، زيرا بخارش فرونشسته است .\r\nگوشت بره در حالت گرمى لذيذتر است ، زيرا كه بوى آن ( سهوكه ، بوئى كه از گوشت مانده مىآيد ) گداخته است . كسى كه گرمى دارد نبايد زيربا ( شورباى زيره ) را با زعفران قاطى كند و كسى كه سردى دارد حتما بايد زعفران در زيربا بريزد . شيرينىهائى كه داراى شكر هستند - مانند پالوده - خوب نيستند زيرا بندآورنده و عطش‌آور مىباشند .\r\nبدان كه : اگر نان هضم نشود بسيار زيان‌آور است . اگر گوشت هضم نشود زيان‌آور است ولى زيانش به اندازهء نان هضم نشده نيست . و تو خودت همانند آنها را كه نام برديم بر اين منوال قياس كن\r\n\r\nفصل هشتم - آب و شراب\r\nزلال‌ترين آب براى مزاج‌هاى معتدل آبى است كه بطور طبيعى به حد اعتدال سرد باشد و يا بوسيله يخ و بطور غير مستقيم - بويژه اگر يخ بد و ناپاكيزه باشد - سرد شده باشد . حتى اگر يخ پاك و خوب باشد صلاح نيست كه آن را در داخل نوشيدنى بياندازند ، زيرا آنچه بر اثر آب شدن يخ حاصل مىشود براى پىها ، اندام‌هاى تنفسى و درون بدن بطور عمومى زيان‌بخش است و بجز اندام‌هاى بسيار خون‌دار ( خونگرم ) ، اندام‌هاى ديگر يخ را تحمل نمىكنند .\r\nاگر زيان آب يخ بسرعت آشكار نشود ، به مرور زمان و در ايام پيرى كنش زيان‌آور خود را نشان خواهد داد .\r\nپژوهشگران گويند : « آب چاه و آب رود و جويبار كه اولى ساكن و ديگرى جارى است باهم گرد نيايند » . قبلا دربارهء گزينش آب زلال راهنمائى كرديم و افزوديم كه آب نامطلوب را مىتوان با سركه اصلاح كرد .\r\nبدان كه خوردن آب در حالات ناشتا ، ورزش ، در موقع استحمام بويژه اگر شكم خالى باشد ، در تشنگى كاذب شب هنگام ، نظير حالتى كه براى مستان و خماران باده دست مىدهد و در هنگام پركارى مزاج ، براى هضم زيان دارد .\r\nهمچنانكه سابقا گفتيم : سيراب شدن بسيار بد است و اگر ناگزير از نوشيدن زياد آب باشيم ، لااقل بايد هواى سرد را در ميان بركشيد و آب را مدتى در دهان گرداند . اگر اشتياق به آب با اين عمل نيز كم نشد ، لااقل بايد آن را از سبوى گردن باريك و تنگ گلو باريك سركشيد . خوردن آب از تنگ گردن باريك براى مىخواران مفيد است و اگر ناشتايان نيز چنين كنند بىزيان خواهد بود . كسى كه نمىتواند از خوردن آب در ناشتا صرفنظر كند ، بويژه بعد از ورزش بهتر است كه قبل از آب كمى شراب آميخته با آب گرم بنوشد . بد نيست\r\n\r\n","description":"","footnote":"","page_name":" 392 ","page_number":476},
  {"content":"\r\n\r\nكه گرفتاران تشنگى كاذب بدانند كه خواب و خوددارى تشنگى را فرومىنشاند ، زيرا در اين دو حالت بويژه اگر خوددارى و خواب باهم آيند ، طبيعت مادهء تشنگى را مىگدازد . ولى اگر تابع تشنگى كاذب شوند و بنوشند با اين عمل طبيعت گدازنده را خاموش مىسازند ، بار ديگر تشنگى روى مىآورد ، زيرا خلط تشنه‌كننده را جنبش و نشاط دست مىدهد . تشنه‌لبان - بويژه آنهائى كه تشنگى كاذب دارند - نبايد آب را يك دفعه سر بكشند بلكه لازم است كه آب را برمكند .\r\nآب بسيار سرد بسيار نامطلوب است و اگر از خوردن آن گريزى نبود ، بايد بعد از غذاى كافى باشد . آب ولرم دل را بهم مىزند . آب گرمتر از ولرم چنانچه زياد نوشيده شود معده را ناتوان مىسازد و اگر گاه‌بگاه ميل شود معده را شست‌وشو مىدهد و لينت مىآورد .\r\nشراب سفيد و رقيق براى كسانى كه مزاج گرم دارند خوب است و سردرد نمىآورد و ممكن است بمناسبت رطوبت‌بخشى ، سردرد ناشى از التهاب معده را از بين ببرد و يا سبك‌تر گرداند . شراب صاف شده همراه انگبين و نان نيز - بويژه اگر قبل از نوشيدن به مدت دو ساعت باهم آميخته گردند - همان كار را انجام مىدهد .\r\nبراى كسى كه فربهى و نيرومندى آرزو مىكند ، شراب شيرين و غليظ توصيه مىشود ، ليكن بايد از بند آمدن‌ها برحذر باشد . براى كسى كه سردمزاج و بلغمى است شراب سرخ و كهنه بىفايده نيست و بهتر از شراب‌هاى ديگر است . خوردن هيچ شرابى در هنگام تناول غذا خوب نيست و علت آن را سابقا بيان كرديم . قبل از هضم شدن و سرازير شدن لقمه نبايد مايعى بميان آيد . اگر غذا بدكيموس باشد نبايد موقع خوردن آن و حتى بعد از هضم آن نوشابه‌اى خورد زيرا مواد آبكى ، كيموس بد را تا نقاط دوردست بدن مىبرد .\r\nنوشيدن شراب بر روى ميوه و بويژه بر روى خربزه خوب نيست .\r\nنوشيدن شراب بايد با پيمانه‌هاى كوچك شروع شود و اين روش بهتر از نوشيدن با پيمانه‌هاى بزرگ‌تر است . كسى كه به شراب عادت داشته باشد چنانچه در هنگام غذا خوردن سه پيمانه سركشد زيانى نمىبيند . اگر به شراب خو نگرفته است و داراى تن سالم است ، چنانچه بعد از رگ زدن مقدارى از آن بنوشد بىفايده نيست . كسانى كه بيمارى زهره دارند و كسانى كه ترمزاجند از شراب بهره مىبينند ، زيرا شراب زهره را مىراند و رطوبت را پخته مىگرداند .\r\nهر قدر عطر شراب بيشتر ، بوى آن در افزايش و مزه آن لذيذتر باشد نوع آن بهتر است . شراب بهترين غذارسان به تمام بخش‌هاى بدن است . شراب بلغم را مىگدازد ، صفرا\r\n\r\n","description":"","footnote":"","page_name":" 393 ","page_number":477},
  {"content":"\r\n\r\nرا از ادرار و مشابه آن بيرون مىراند ، سودا را مىلغزاند و آسان بيرون مىكند و بازگشت آن را مانع مىشود ؛ هر بندآمده‌اى را بدون اينكه گرمى بيگانه را زياد به كار برد آب مىسازد و مىگدازد . انواع شراب را در جاى خود توصيف خواهيم كرد .\r\nكسى كه مغزش نيرومند است و با شرب شراب به آسانى مست نمىشود و مغز وى بخارهاى بالارو و ناپسنديده را پذيرا نيست و از شراب بجز گرماى مناسب مزاج را نمىپذيرد ، از تاثير شراب چنان صفاى ذهنى بر او دست مىدهد كه ذهن‌هاى ديگر به آن نمىرسند . در اشخاصى كه حالت مغز برعكس آن است ، كنش‌هاى شراب نيز برعكس مىباشد .\r\nكسى كه سينه‌اش بىتوان است و در فصل زمستان نفس‌تنگى بر او عارض مىشود نبايد زياد شراب بخورد و اگر بخورد معده‌اش نبايد پر از طعام باشد و بايد در غذايش مادهء جريان اندازنده‌اى باشد تا اگر معده از شراب و طعام انباشته شد آن را بيرون براند . و بهتر آنست كه جهت آسودگى آب انگبين بنوشد و آن را باز بيرون دهد و بعد دهان را با سركه و انگبين و رخساره را با آب سرد بشويد .\r\nكسى كه بدن و كبدش از خوردن شراب آزار ببيند بهتر آن است كه غذايش غوره‌اى و مشابه غوره‌اى باشد و همراه آن آب انار و مركبات داشته باشد . كسى كه بر اثر نوشيدن شراب سردرد مىگيرد ، اندازهء شراب را بايد كاهش دهد و شراب آميخته با آب و صاف شده را بخورد و همراه شراب چيزى به مانند بخورد . كسى كه بر اثر نوشيدن شراب گرماى آزار دهنده‌اى به معده‌اش مىرسد چاره‌اش تناول دانه آس است و مكيدن حب كافور و هرآنچه قبض‌كنندگى و ترشى دارد . كسى كه بر اثر نوشيدن شراب به معده‌اش سردى آزاردهنده مىرسد بهتر است همراه شراب ، مشگ زمين ، ميخك و پوست ترنج ( بعنوان مزهء آن ) بخورد .\r\nبدان كه : شراب كهنه را بايد در ردهء داروها قرار داد نه رده غذاها . شراب نورسيده براى كبد خوب نيست و كبد را بر اثر باد كردن و اسهال دادن به شورش مىاندازد . بهترين شراب‌ها ، آن است كه نه كهنه و نه بسيار تازه است بلكه در ميانه قرار دارد ، صاف است و سفيدىاش بسرخى مىزند ، خوش‌بوست و طعم آن بين ترش و شيرين يعنى ميخوش است .\r\nبهترين شراب كه شراب شسته نام دارد آن است كه سه پيمانه پونهء كوهى و يك پيمانه آب را باهم به حدى بجوشانند كه حجم آن به دو سوم اوليه برسد .\r\nكسى كه از خوردن شراب احساس سوزش مىكند بايد بعد از نوشيدن آن انار و آب بمكد و فرداى آن روز در ناشتا شربت افسنطين بنوشد و كمى غذا بخورد و استحمام كند .\r\nبدان كه شراب آميخته با آب معده را سست و تر مىگرداند و زودتر مستى مىآورد ، زيرا آبى كه در آن است آن را زودتر به مقصد مىرساند . شراب آميخته با آب ، پوست را صيقل مىدهد و نيروهاى روانى را تشديد مىكند .\r\n\r\n","description":"","footnote":"","page_name":" 394 ","page_number":478},
  {"content":"\r\n\r\nكسى كه خود را خردمند مىداند نبايد ناشتا ، قبل از اينكه اندام‌هاى تر مزاجش آب كافى خود را دريافت كنند شراب بخورد و نبايد كمى بعد از حركات دشوار و خسته‌كننده شراب ميل نمايد ، زيرا در اين حالات مغز و پى آسيب مىبينند و ترنجيدگى ، بهم خوردن عقل و يا بيمارىها روى مىآورند و يا مواد دفعى گرم پديد مىآيند .\r\nچنانچه مستى پياپى باشد بسيار بد است و مزاج كبد و مغز بر اثر آن تباه و پى ناتوان مىگردد و بيمارىهاى عصبى و سكته و مرگ ناخودآگاه فرامىرسند .\r\nشراب زياد در معدهء برخى اشخاص به صفراى « بد » و در برخى ديگر به سركهء بسيار تندمزه تبديل مىشود و در هر دو حالت بسيار زيان‌آور است .\r\nبرخى معتقدند اگر انسان يك يا دوبار در طول ماه مست شود خوبست و بد نيست زيرا نيروهاى روانى سبكبار مىشوند و مىآسايند و ادرار و عرق بيرون مىروند ، مواد دفعى مىگدازند و بويژه مواد بيرون‌ريختنى معده آب مىشوند و دفع مىگردند .\r\nبايد دانست عضوى كه بيش از همه از شراب آسيب مىبيند مغز است ، بنابراين كسانى كه مغز نيرومند ندارند بايد شراب كم و آن هم مخلوط با آب بخورند .\r\nكسى كه معده‌اش از شراب مالامال شد و به امتلاء دچار گرديد علاجش اين است كه زود قى كند و اگر ميسر نشد آب زياد بخورد و يا آب را با عسل ميل نمايد و بعد از قى كردن خود را در آبگاه حمام بشويد و بدن را با روغن زياد اندوده كند و بخوابد .\r\nشراب خوردن خردسالان بدان مىماند كه چوب نازك سوزان را در آتش بياندازند .\r\nپيران تا مىتوانند بنوشند . جوانان بايد اندازه نگهدارند كه اندازه نكوست . شراب مناسب براى جوانان ، شراب كهنه و آميخته با آب انار يا آب سرد است و اين مانع مىشود كه آسيب بينند و مزاج‌شان بسوزد .\r\nخوردن شراب در سرزمين‌هاى سردسير بد نيست و در محل‌هاى گرمسير سزاوار نيست .\r\nكسى كه مىخواهد خود را از شراب مالامال كند بهتر آن است كه آبگوشت ساده را كه فقط پياز و نخود دارد و چرب است سر بكشد و تليت ( تريت ) چرب و تكه گوشت‌هاى چرب بخورد و حركتش به اعتدال باشد و خود را خسته نسازد و غذاى همراه شرابش بادام و عدس شور و خرنوب شامى باشد .\r\nاگر در موقع باده‌پيمائى ، آش كلم ، زيتون الماء و چيزهاى مشابه آن را بخورند سودمند است و توانائى نوش را افزون مىكند .\r\n\r\n","description":"","footnote":"","page_name":" 395 ","page_number":479},
  {"content":"\r\n\r\nدر موقع شراب‌نوشى ، هر ماده‌اى كه بخار را خشك مىگرداند ، مانند تخم مادهء كرنب ( گل كلم و كلم ) و زيره و سداب خشك و پونه و مواد شورمزهء پخته و نانخواه و ساير غذاهائى كه داراى مواد چسبنده باشند ، خوب است .\r\nاگر بخار غلظت پيدا كرد ، مواد چرب و شيرين و چسبنده كه مستى را بازمىدارند ، مطلوب است .\r\nاگر تن كسى شراب زياد را تحمل نمىكند از آن است كه شراب بكندى نفوذ مىكند .\r\nمستى زودرس نتيجهء ناتوانى مغز و يا زيادى خلطهاى بدن است و اين خلطها از زيادى شراب و يا از كمى غذا و عدم مراعات دستور غذا و آنچه مربوط بغذاست پديد آمده‌اند . اگر عامل مستى زودرس ناتوانى مغز باشد علاج اين ناتوانى همان علاجى است كه در نزله‌هاى حاصل از بقاياى مواد زائد ايجاد مىشود و در جاى خود آن را شرح داده‌ايم . چنين كسى نبايد زياد باده‌پيمائى كند .\r\n\r\nشراب دير اثر :\r\nبراى اينكه از تاثير مستىبخش سريع شراب جلوگيرى شود بايد قبل از باده‌نوشى باندازهء يك اوقيه از جوشاندهء مخلوط يك پيمانه آب كلم سفيد و يك پيمانه آب انار ترش و نيم پيمانه سركه كه باهم چندين بار جوشانده شده‌اند ، تناول كرد .\r\nدستور ديگر : دانه‌هاى بو داده ، سداب و زيره سياه را خشك مىكنند و دانه‌دانه تناول مىكنند . دستور سوم : تخم كرنب تازه ، زيره ، بادام تلخ پوست كنده ، پونه ، افسنطين ، مواد شور طعم پخته ، نانخواه و سداب خشك را باهم مىآميزند و چنانچه از حرارتى كه ببار مىآورند بيمى نباشد ، به اندازه دو درهم از آن را ناشتا با آب سرد فرومىدهند .\r\nكسى كه مىخواهد مستى از وى دست بردارد و هشيار گردد بايد آب و سركه را سه بار پىدرپى بنوشد و يا آب چكيدهء ماست و دوغ ترش بخورد و كافور و صندل بو كند و يا سرد كننده‌هاى بازدارندهء مستى مانند روغن گل سرخ مخلوط با سركهء تخميرشده را بر سر بگذارد .\r\nچارهء خمارى را در بحث جزئى ذكر خواهيم كرد .\r\nكسى كه مىخواهد زود مست شود و زيانى نبيند ، بايد اشنان و عود هندى را در شرابش خيس كند .\r\nاگر كسى درد شديدى در يكى از اندام‌ها دارد و به مستى بسيار تند نيازمند است تا دردش را تسكين دهد بايد آب شلمك را با شرابش مخلوط كند و يا اينكه باندازهء نيم درهم شاه تره ، نيم درهم افيون ، نيم درهم بنگ ، يك قيراط جوز بويا ، يك قيراط سركه و يك\r\n\r\n","description":"","footnote":"","page_name":" 396 ","page_number":480},
  {"content":"\r\n\r\nقيراط عود خام را باهم بياميزد و در شراب ريزد و از آن بنوشد . يا اينكه بنگ سياه و پوسته يبروح « 193 » را در آب بپزد تا سرخرنگ شود و آن را با شراب بياميزد .\r\n\r\nفصل نهم - خواب و بيدارى\r\nقبلا در زمينه‌هاى خواب سنگين ، خواب سبك ، بيدارى و بيخوابى بياناتى كرديم و گفتيم كه در حالات معينى براى پديد آمدن و از بين رفتن آنها چه بايد كرد . اين بحث را در طب جزئى باز ادامه خواهيم داد . در اينجا فقط بنكات زير اكتفا مىكنيم :\r\nاگر خواب به اعتدال باشد اعمال نيروى طبيعى به خوبى انجام مىگيرد ، نيروى روانى مىآسايد و بر گوهرش مىافزايد . حتى مىتوان گفت از آنجا كه خواب سستىآور است نمىگذارد روح - هر روحى كه باشد - بگدازد . به اين جهت طعامى كه در حال هضم شدن است بهتر ( در خواب ) هضم مىشود و ناتوانىهائى كه بر اثر انواع تحليل‌رفتگىها به انسان دست داده است تلافى مىگردد . تحليل‌رفتگىها چه بر اثر خستگى و چه بر اثر جماع و يا خشم و غيره باشد جبران مىگردند .\r\nاگر خواب معتدل با اعتدال كمى و كيفى خلطها برخورد كند ، ترىبخش و گرم‌كننده است و براى پيران بسيار سودمند مىباشد زيرا نمناكى را حفظ و ترمزاجى را به حال خود نگه مىدارد . هم ازاين‌روست كه جالينوس فرموده است : « هر شب يك عدد كاهوى كوچك معطر مىخورده است » . كاهو خواب‌آور است و معطر كردن آن براى از بين بردن سردمزاجى كاهو است . جالينوس مىفرمايد : « از روزى كه اين كار را مىكنم زياد مىخوابم » . منظورش اين بوده است كه اكنون من پير هستم و نم بخشيدن خواب براى من خوب است . در حقيقت توصيهء جالينوس براى كسانى كه خواب از آنها گريزان است بهترين علاج است و اگر بعد از هضم كامل غذا استحمام كنند و آب گرم زياد بر سر بريزند ، بهترين كمكى به اين علاج خواهند كرد . ليكن چارهء بيخوابى را كه موثرتر از روش نامبرده باشد در بحث معالجات ذكر خواهيم كرد .\r\n\r\nخواب تندرستان :\r\nتندرستان براى خواب‌شان بايد برنامه داشته باشند . خواب بايد به اعتدال باشد و وقت معين داشته باشد . در خواب نبايد زياده‌روى كنند . و از شب بيدارى هم پرهيز كنند زيرا\r\n\r\n\r\n","description":"","footnote":"\r\n( 193 ) - نسخهء انگليسى : « جوشانده متشكل از : بذر البنگ ( سيكران ) سياه جوشيده شده و پوست بلادن ( حشيشته الحمره ) » .\r\n","page_name":" 397 ","page_number":481},
  {"content":"\r\n\r\nبيخوابى زياد براى مغز زيان‌آور است و بر اثر آن تمام نيروها ناتوان مىگردند . بسيار اتفاق مىافتد كسى شب بيدارى مىكشد و خواب را از خود مىراند به اين جهت كه مىترسد غش كند و بىنيرو شود .\r\nخواب سنگين بهترين خواب است و خوابى است كه بعد از سرازير شدن خوراك از قسمت‌هاى بالائى شكم و آرامش گرفتن آثار بعدى يعنى باد و قرقر شكم است . خواب قبل از پيدايش چنين آرامشى در شكم ، زيان‌هائى در پى دارد و خوابى خوش و پيوسته نيست و در آن شخص خوابيده مرتب پهلوبه‌پهلو مىكند ، به پشت و شكم مىخوابد و همين پهلوبه‌پهلو شدن و بر پشت و رو افتادن زيان دارد و خوابيده را رنج مىدهد . پس بهتر آن است كه بعد از سرازير شدن غذا و آرام گرفتن كمى پياده‌روى كنند و بعد بخوابند .\r\nخواب با شكم تهى بد است و نيرو را از بين مىبرد . خواب با شكم مالامال از غذا نيز بد است زيرا خواب سنگين نمىشود و پهلوبه‌پهلو كردن دربردارد و گذشته از آن طبيعت را به خود مشغول مىدارد و طبيعت از كارى كه بايد در موقع خواب انجام دهد بازمىماند و هضمى را كه بايد در خواب انجام مىداد به انجام نمىرساند . عارضهء اين حالت ، از خواب پريدن كسل‌كننده و دهشت‌دهنده است و بر اثر اين بيدارى ناگهانى طبيعت كند كار مىشود و هضم به تباهى مىگرايد .\r\nخواب در هنگام روز بد است ، بيمارىهاى رطوبتى و سرماخوردگىها و زشت كردن رنگ را در پى دارد ، بر طحال تاثير مىگذارد ، پىها را سستى مىدهد ، تنبلىآور و اشتها بر است و دمل‌ها و تب‌ها را همراه دارد . يكى از علل آسيب‌رسانى خواب روز آن است كه زود از هم مىگسلد و طبيعت از كارى كه دارد دست برميدارد . خواب شب ازآن‌روى پسنديده است كه كامل مىباشد و سنگينى آن بر وفق مرام است و از گسستگى دور مىباشد . كسى كه بخواب روزانه خو گرفته است نشايد يكباره از آن دورى جويد و بهتر است بتدريج آن را ترك كند .\r\n\r\nطرز خوابيدن :\r\nبهتر آن است كه نخست بر پهلوى راست و بعد بر پهلوى چپ بخوابيم كه اين دستور طب و شريعت است . اگر نخست بر شكم بخوابيم حرارت غريزى متوقف ، جمع و تكثير مىشود و در هضم مددكار است . خواب بر پشت بسيار بد است و بيمارىهاى نامطلوبى مانند سكته و فالج و كابوس از آثار آن است زيرا مواد دفعى را به سوى عقب مىراند و اين مواد راه و مجرا را كه در جلو واقع و عبارت از سوراخ بينى و كام دهان است گم مىكنند . بيماران بسيار ناتوان از آن روى بر پشت مىخوابند كه ماهيچه و اندامشان بر اثر ناتوانى تحمل پهلوبه‌پهلو\r\n\r\n","description":"","footnote":"","page_name":" 398 ","page_number":482},
  {"content":"\r\n\r\nشدن ندارند و بخشى از بدن كه قوىتر از همه است پشت است و بنابراين خود را بر پشت مىاندازند . همچنين كسانى كه با دهان باز مىخوابند از آن است كه ماهيچه‌هاى جمع‌كنندهء آرواره‌ها در آنها ناتوان است و از عهدهء كار خود برنمىآيند .\r\nدر اين زمينه دو گفتار داريم كه در كتاب‌هاى جزئى آمده است و آن را كاملا شرح داده‌ايم .\r\n\r\nفصل دهم - بحث‌هائى كه بعدا خواهند آمد\r\nيكى از بحث‌هائى كه بايستى در اينجا گنجانده شود مسئله جماع و پرهيز از زيان آن است كه ما آن را به كتاب‌هاى جزئى حوالت داديم .\r\nدومين موضوع كه بايستى ذكر شود داروهاى مسهل و پرهيز از آسيب آنها است كه آن را در دو گفتار مىآوريم . قسمتى را به گفتار دربارهء چاره و قسمت ديگر را به گفتار دربارهء داروهاى مسهل اختصاص داديم . ليكن در اينجا فقط توصيه مىكنيم كه در تخليهء آسان ، ادرار و عرق كردن و خون از دهان آمدن بهداشت رعايت شود . زنان بايد راجع به خون حيض مطلبى بدانند كه ما آنها را در جاى خود توضيح كافى مىدهيم و راهنمائى مىكنيم .\r\n\r\nفصل يازدهم - تغيير حجم دادن اندام‌ها\r\nمىگوئيم : اندام‌هاى ناتوان و كوچك نيرومند و بزرگ مىشوند . كسى كه هنوز در سنين رشد و نمو است مىتواند اين كار را بوسيلهء تغذيه انجام دهد . براى سالخوردگان بايد ماساژ معتدل و ورزش هميشگى كه ويژگى آنست در كار باشد و گذشته از مالش دادن و ورزش اندام مورد نظر را بايد با زفت اندوده كند . اگر اندام مورد نظر در مجاورت سينه و شش است حبس كردن نفس هم وارد است .\r\nمثال : اگر كسى ساق سست و باريك دارد توصيه مىكنيم كه نفس را كمى حبس كند و مالش معتدل بدهد و ساقش را به زفت بيالايد « 194 » . روز دوم ماساژ را به اندازهء روز اول انجام دهد و ورزش را فزونى بخشد . در روز سوم ماساژ را به همان حالت اول ادامه دهد و به ورزش بيفزايد و بر اين برنامه دوام كند تا نشانهء گشاد شدن رگ‌ها و ريزش مواد آشكار گردد « 195 » . آنگاه بيم آن مىرود كه برخى اندام‌ها بحسب ويژگىهاى خود به دمل و يا\r\n\r\n\r\n","description":"","footnote":"\r\n( 194 ) - نسخهء انگليسى : « كسى كه ساقهاى پاهايش ضعيف است و رشد كافى نكرده است دويدن مسافتى كم ، مالش ملايم و انداختن زفت برايش مفيد است » .\r\n( 195 ) - نسخهء انگليسى : « اگر در طول ورزش كردن و مالش دادن عروق خونى منبسط شوند و محل مالش داده شده متورم گردد ورزش بايد متوقف شود » .\r\n","page_name":" 399 ","page_number":483},
  {"content":"\r\n\r\nآسيب امتلاء گرفتار شود و همچنين ترس آن مىرود كه بيمارى دوالى و داء الفيل عارض شود . پس اگر نشانه‌اى از اين بيمارىها ظاهر شد بايد ورزش و ماساژ را كاهش داد بلكه بايد آن را ترك كرد . بيمار در اين حالت دراز مىكشد و اندام مورد نظر مثلا پاى باريك و سست وى در جهت عكس ماساژ پيشين مالش داده مىشود و اين عمل از سر به پائين شروع مىشود « 196 » .\r\nاگر اندام مورد معالجه نزديك اندام‌هاى تنفسى باشد مثلا بخواهيم سينه را معالجه كنيم با پارچهء قنداق مانندى كه از لحاظ پهنا متوسط باشد پائين سينه را بطور معتدل مىبنديم و آنگاه بيمار را وادار مىكنيم كه با هر دو دست ورزش كند و نفس را بشدت حبس نمايد و با صداى بلند فرياد كند ، بعد آهسته ماساژ مىدهيم . در كتب جزئى بعدها دراين‌باره به تفصيلات وافى برميخورى ، پس منتظر باش كه به كتاب « زينت » برسى .\r\n\r\nفصل دوازدهم - خستگىهاى بعد از ورزش\r\nمىگوئيم : سه نوع خستگى « 197 » وجود دارد ولى نوع چهارمى نيز به آنها اضافه مىشود و همه آنها از دو منبع سرچشمه مىگيرند . خستگىهاى سه‌گانه عبارتند از : خستگى قرحه‌اى ، خستگى كشيدگى ( تمددى ) و خستگى ورمى ( دملى ) . آنچه كه بعنوان خستگى نوع چهارم بر آنها افزوده مىشود نوعى است كه به خستگى زبرى و خشكى و بىتوشى معروف است .\r\n\r\n1 - خستگى قرحه‌اى :\r\nدر اين خستگى در سطح پوست دردى احساس مىشود كه شبيه موقع دست زدن به زخم مىماند و اگر در زير پوست احساس شود شديدتر است و آن را نيز با حس كردن بوسيلهء دست مىتوان شناخت . ممكن است دردمند ، اين درد را در موقع حركت كردن احساس كند و آن را مانند درد خليدن ( نيش زدن ) خار درك كند . كسانى كه به اين درد خستگى گرفتارند از حركت و حتى كش دادن اندام‌هاى خود ناراحت مىشوند و يا كش دادن را با ناتوانى انجام\r\n\r\n\r\n","description":"","footnote":"\r\n( 196 ) - نسخه انگليسى : « در چنين مواردى امكان پيشرفت التهاب يا عوارض ديگر وجود دارد ، از آن جمله است واريس وريدهاى پا يا بيمارى الفانتيازيس ( پيل‌پائى ) . اگر چنين عوارضى رخ ندهد ماساژ و ورزش بايد كاهش پيدا كند ولى قطع نشود . استراحت بايد در همان نخستين مرحله بيمارى صورت گيرد و اندام مربوط بايد كمى بالا نگهداشته شود ( در پزشكى امروز هم اين روش مورد تأييد مىباشد ) . ماساژ بايد از محيط به طرف مركز صورت گيرد » .\r\n( 197 ) - حالت افزايش ناراحتى و تقليل كارآئى كه بر اثر فعاليت طولانى و زياد ، كم شدن نيرو و يا ظرفيت پاسخ به محرك‌ها حاصل مىشود .\r\n","page_name":" 400 ","page_number":484},
  {"content":"\r\n\r\nمىدهند . اگر درد شدت يابد به لرزش دچار مىشوند و اگر خيلى شديدتر شد به تب و لرزه گرفتار مىگردند . عامل اين درد ورزش‌هاى سخت است كه موجب زياد شدن مواد دفعى آبكى و تند گرديده است و يا از شدت حركت گوشت و پيه گداخته است و بطور كلى از خلطهاى بد است كه در رگ‌ها منتشر شده‌اند و خون پسنديده ، نيروى آنها را از هم پاشيده است و موقعى كه به اطراف پوست مىرسند از آزار رسانى بازمانده‌اند و تنها آزارشان آن است كه اين نوع خستگى را همراه دارند . اگر اين خلطها كمى بجنبند ، لرزه بر اندام مىافتد و اگر زياد بجنبند تب لرزه ببار مىآيد « 198 » . گاهى نيز ممكن است خلطهاى تند جدا شوند و به صورت خام در رگ‌ها بمانند و نيز ممكن است كه خلطهاى خام در گوشت هم باشند .\r\n\r\n2 - خستگى كشيدگى ( تمددى )\r\nدر اين نوع خستگى ، شخص خسته احساس مىكند كه تنش كوفته است و اين حالت به حرارت و كشيدگى منجر مىشود و شخص از هر نوع حركت و حتى كش دادن اندام‌هاى خويش نفرت دارد ، بويژه اگر اين حالت از خستگى بر اثر كار عارض شده باشد . اين خستگى از آن است كه مواد زائد در ماهيچه‌ها متوقف شده‌اند و ليكن گوهرشان پسنديده است و آزارى ندارند و يا اينكه ناشى از باد است . تفاوت بين خستگى ناشى از مواد زائد و خستگى ناشى از باد آن است كه خستگى در اين يكى سبك و در آن ديگرى سنگين است . اين خستگى غالبا بر اثر خواب ناتمام عارض مىشود و اگر پس از خواب تمام روى دهد علت ديگرى دارد و اين نوع از تمام انواع خستگى بدتر است . آزاردهنده‌ترين نوع خستگى كشيدگى آن است كه حالت هموارى ( استراحت ) قسمت‌هاى ماهيچه را بهم زده است .\r\n\r\n3 - خستگى ورمى\r\nدر اين خستگى تن بيشتر از حالت طبيعى گرم مىشود ، حالتى پيدا مىكند شبيه باد كردگى و رنگ آن نيز مانند اعضاء ورم كرده مىشود . بر اثر لمس درد مىكند و در حال جنبش به درد مىآيد و بيمار احساس كشيدگى مىنمايد .\r\n\r\n\r\n","description":"","footnote":"\r\n( 198 ) - نسخه انگليسى : « خستگى قرحه‌اى به علت تجمع زياد مواد زائد رقيق و فعال عارض مىشود . اين مواد زائد در نتيجه صدمه و تخريب بافتهاى عضلانى و چربى به علت ورزشهاى سخت حاصل مىشوند ، در خستگى قرحه‌اى اگر مواد زائد بوسيله خون جذب شوند و نتيجتا رقيق گردند به صورت مواد ناخوشىزا و فاسد درمىآيند . مواد مذكور هنگامى كه به سوى پوست روى مىآورند خود را به صورت رقيق شده ، به پوست مىرسانند و نتيجتا باعث خستگى ، نازكى ، آشفتگى ، تركيدگى پوست و برخى اوقات سبب لرزش در حركت مىشوند » .\r\n","page_name":" 401 ","page_number":485},
  {"content":"\r\n\r\n\r\n4 - خستگى كم‌تاب‌وتوانى « 199 »\r\nدر اين نوع خستگى بيمار احساس مىكند كه تنش خشكيده است . علل اين خستگى عبارتند از :\r\nالف - ورزش بيش از حد لازم . با وجود كيموس خوب و به كار بردن ماساژ ، بازيافتن نيرو به صورت زبر و شديد است « 200 » .\r\nب - يا اينكه منشاء آن از خشكى هوا و دورى جستن از غذا و روزه گرفتن است .\r\n\r\nپيدايش خستگى\r\nخستگى ممكن است بر اثر ورزش پيدا شود و آن سالمترين خستگىهاست . چارهء آن نيز ويژگى معينى دارد .\r\nيا اينكه اين خستگى خودبخود بوجود مىآيد ( نوع دوم خستگى ) كه در واقع آژير بيمارى است و آن هم چارهء ويژه‌اى دارد .\r\nممكن است اين دو نوع خستگى متداخل شوند و باهم عارض گردند و از حيث مواد نشانه‌هائى از عامل خودبخود و عامل ورزش داشته باشند . اگر تو علاج تك‌تك آنها را دانستى مىتوانى به دستورى كه من ذكر مىكنم عمل كنى و خستگى مختلط را نيز چاره‌ساز باشى .\r\n\r\nدستور العمل :\r\nاندام به درد آمده را بررسى كن و تفاوت بين عوامل را در نظر بگير . علت نيرومندتر را در اين خستگى بايد مهمتر بدانى ولى از علت كم‌اهميت‌تر نيز نبايد غافل بمانى . منظور از مفهوم « اهميت در كلمهء « مهمتر » مبتنى بر سه وجه است : اين اهميت يا در نيرومندتر بودن است ، يا طولانى بودن زندگى است و يا از حيث گوهر مىباشد .\r\nاگر در يكى از عوامل دو يا سه وجه مزبور صادق بودند بايد آن را مهمتر شمرد ، مگر اينكه در يكى شرطى چنان نيرومند باشد كه با دو شرط موجود در ديگرى برابرى كند . مثلا\r\n\r\n\r\n","description":"","footnote":"\r\n( 199 ) - نسخه انگليسى : « خستگى نوع خشك » .\r\n( 200 ) - نسخه انگليسى : « برخى اوقات اين خستگى بر اثر ورزش تند و سخت همراه با ماساژ نيروبخش ، تند و خشك و بدون وجود اخلاط غير طبيعى عارض مىشود » .\r\n","page_name":" 402 ","page_number":486},
  {"content":"\r\n\r\nخستگى ورمى قوىتر و ارزنده‌تر است ، ليكن اگر گوهر خستگى قرحه‌اى از حد اعتدال بيشتر و از مجراى طبيعى پا فراتر نهاده باشد ، از حيث ارزش و نيرو با خستگى ورمى برابرى مىكند . بنابراين اول بايد به معالجه خستگى قرحه‌اى بپردازى . ليكن اگر از اعتدال بسيار دور نشده باشد قبلا چاره‌اى براى خستگى ورمى پيدا كن .\r\n\r\nفصل سيزدهم - تمطى و خميازه\r\nتمطى ( كش دادن - كشيدگى ) اندام‌ها موقعى روى مىدهد كه مواد زائد در ماهيچه‌ها جمع شوند . به اين جهت اين حالت بعد از بيدار شدن از خواب روى مىدهد . اگر اخلاط جمع شده بيشتر باشند چندش و لرزش همراه دارد و اگر بازهم بيشتر باشند موجب تب مىگردد . خميازه بخشى از تمطى است .\r\nعارضهء تمطى در ماهيچه‌هاى آرواره و استخوان سينه پيدا مىشود و خميازه را بوجود مىآورد . روىآوردهاى خميازه در اولين وهله براى تندرستان هيچ انگيزه‌اى ندارد . اگر خميازه بىموقع و زياد آيد نامطلوب است و اگر در موقع هضم غذا آيد مطلوب مىباشد زيرا براى راندن مواد زائد مددكار است .\r\nگاهى سرما و غلظت و كمى تحليل موجب خميازه و تمطى مىگردند « 201 » و گاهى تمطى در بيدار شدن قبل از خواب كافى روى مىدهد ، در اين صورت عامل فشارنده‌اى براى عمل دفع است .\r\nچاره خميازه و تمطى شراب مخلوط با آب با نسبت حجمى برابر است ، چنانچه مانعى براى خوردن شراب در ميان نباشد .\r\n\r\nفصل چهاردهم - علاج خستگى ناشى از ورزش\r\nمىگوئيم : اگر به علاج خستگى ناشى از ورزش اهميت دهيم از بيمارىهاى زيادى كه يكى از آنها انواع تب‌هاست جلوگيرى كرده‌ايم .\r\n\r\n1 - خستگىهاى قرحه‌اى :\r\nاگر ورزشكار خستگى قرحه‌اى داشته باشد و درد از ورزش ناشى شده باشد ، بمحض پيدا شدن خستگى بايد ورزش را كاهش دهد .\r\n\r\n\r\n","description":"","footnote":"\r\n( 201 ) - نسخه انگليسى : « گاهى اوقات خميازه كشيدن و كشيدگى اندامها نتيجه ستبر شدن پوست و عدم تفرق ناشى از آن است » .\r\n","page_name":" 403 ","page_number":487},
  {"content":"\r\n\r\nاگر درد بر اثر زيادى خلطها روى آورد باز بايد ورزش را كم كرد ؛ چنانچه ناشى از بيمارى پرخورى باشد و مدت زيادى از بيمارى نگذشته باشد ، بايد زيان آن را بوسيله گرسنگى و تخليه از بين برد و درد طرف پوست را با ماساژ آهسته و زياد و همراه روغن‌مالى چاره كرد و نبايد تا روز سوم برجاى درد فشار وارد ساخت . ورزش بعد از اين مراحل بازيابى نيرو را انجام مىدهد . در روز اول غذاى بيمار همان غذاى عادى قبلى است ولى بايد كمتر خورد و در روز دوم بايد خوراك‌هاى نم‌بخش تناول كرد . اگر رگ‌ها از آلايش پاك باشند و مواد خام در پيه روده‌ها باشد « 202 » ، مالش خام را پخته مىگرداند ، بويژه اگر داروى گرم‌كننده‌اى نيز به بيمار برسد . روغن ترنگوت ( غرب ) ، روغن شبيت و بابونه و اين قبيل گياهان در چنين حالتى بسيار مفيدند . همچنين اگر ريشهء سلق را با روغن در ظرف گشادى بپزند داروى خوبى است . روغن ريشهء گل ختمى ، روغن ريشه قثاءالحمار ، روغن هزار گوشان ، روغن اشنان و هر روغن ديگرى كه اثرى از اشنان‌ها در آن باشد مفيد است .\r\n\r\n2 - خستگىهاى كشيدگى ( تمددى ) :\r\nدستورهاى زير براى معالجهء اين خستگى است :\r\nماساژ آرام و اندودن روغنى كه بوسيله آفتاب گرم شده است تا سخت شده‌ها نرم گردند .\r\nشست‌وشو با آب ولرم و ماندن زياد در آب و حتى روزى دو تا سه بار رواست .\r\nاندودن تن بعد از هر شست‌وشو ، بوسيلهء روغن .\r\nاگر بسبب خشك شدن عرق و از بين رفتن روغن همراه آن ، نياز به تكرار روغن اندودن باشد بايد آن را تكرار كرد .\r\nتناول غذاهاى كم و تر . در اين حالت نياز به كم كردن غذا بيشتر از مورد خستگى قرحه‌اى است .\r\nورزش كه اين خستگى را مىگدازد و آثار آن را پراكنده مىسازد .\r\nاستفراغ كه اگر خستگى خودبخود و بسبب مواد زائد غليظ روىآور باشد بايد حتما انجام گيرد .\r\nداروهائى مانند زيره و شاه‌زيره و انيسون در موردى كه خستگى ناشى از باد تمدد دهنده باشد آن را از بين مىبرند .\r\n\r\n\r\n","description":"","footnote":"\r\n( 202 ) - نسخه انگليسى : « مواد خام ناشى از خستگى در بافتهاى عضلانى باقى مىماند »\r\n","page_name":" 404 ","page_number":488},
  {"content":"\r\n\r\n\r\n3 - خستگىهاى ورمى :\r\nچارهء اين درد بقرار زير است :\r\nنرم كردن اندامى كه كشيده شده است ، سرد كردن بخشى كه گرم شده است و تخليه مواد زائد . اين سه روش بوسيلهء روغن زياد و نيم‌گرم ، مالش دادن آرام و نرم ، ماندن زياد در آب كمى گرم و آسودن انجام مىگيرد .\r\n\r\n4 - خستگى زبرى :\r\nكسى كه بچنين دردى گرفتار است بجز دستورى كه براى تندرستان است دستور ويژه‌اى ندارد مگر اين نكته كه آب شست‌وشو بايد گرمتر باشد . آب بسيار گرم پوست را غليظ مىگرداند و زيانش به اندازه آب سرد نيست . آب سرد هرچند پوست را متراكم مىسازد باز بيم آن مىرود كه سرمايش در بدن ناتوان نفوذ كند . ناتوانى شايد از آن باشد كه بدن بيمار متخلخل ( شل ) است و در اين حالت خطرى روىآور است . بيمار بايد در روز دوم ورزش را به آهستگى و نرمى انجام دهد . استحمام روز دوم بايد باندازهء روز اول باشد و بعد از حمام بايد وادار شود كه خود را يك مرتبه در آب سرد بياندازد تا پوستش ستبر شود و گداختنىها كاهش يابند و رطوبت پوست حفظ گردد و تنش خو گرفته باشد كه با آن در برابر گرمى بتواند مقاومت كند . همين دو روش او را از آسيب سرما مىرهاند ، بويژه اگر همين‌كه خود را در آب سرد انداخت فورا بيرون بيايد و در آن زياد نماند ، زيرا ماندن زياد با مصونيت از بيمارى قرين نيست .\r\nبيمار بايد در هنگام چاشت غذاى تر و به اندازه كم بخورد تا بتواند در شامگاه بار ديگر خود را ماساژ دهد ، آنگاه بايد شام را بتاخير اندازد و كوشش كند مواد زائد را از تن خود بتكاند و اين خانه‌تكانى بوسيلهء اندودن به روغن آبكى و روشن صورت مىگيرد .\r\nاگر دردى در ماهيچه شكم نباشد نبايد اين اندام را با روغن اندوده كنند ، ليكن اگر در ماهيچه‌هاى شكم درد خستگى احساس شود بايد آن را آهسته و آرام روغن‌مالى كنند .\r\nبيمار بايد غذا را افزايش دهد و از غذاهاى بسيار گرم بپرهيزد .\r\nعامل هر نوع خستگى حركت است . اگر شخص در نخستين مرحله پيدايش خستگى حركت را ترك كند خستگى پيدا نمىشود . بعد از آن بايد ورزش را انجام دهد تا حركت معتدل مواد را به سوى پوست براند ، در بين حركات كه متوقف مىشود خود را ماساژ دهد و با اين ترتيب مواد جمع شده در نزديكى پوست را از بين ببرد .\r\n\r\n","description":"","footnote":"","page_name":" 405 ","page_number":489},
  {"content":"\r\n\r\nبيمار خود حالتش را در استحمام مىداند . اگر بر اثر استحمام ، حالتش به لرزه انجاميد معلوم مىشود كه استحمام از حد لازم تجاوز كرده است ، بويژه اگر تب گرمى هم همراه لرز باشد در اين صورت زيان افراط در حمام ماندن نمايان‌تر است . در چنين حالتى بايد از استحمام دست بردارد ، تخليه كند و مزاج خود را خوب سازد . اگر حمام رفتن بيمار تب و لرز ببار نياورد معلوم مىشود كه از استحمام بهره برده است .\r\nاگر در عروق روده‌ها خلطهاى بند آمده و يا خام موجود باشند ، بايد اول علاج اصلى خستگى را به كار برد و بعد كارى كرد كه خام‌ها پخته و لطيف گردند و بيرون روند . اگر خام‌ها ( خلطهاى خام ) زياد باشند ، بيمار بايد بياسايد و ترك ورزش كند ، زيرا هضم در آسودن بيشتر است . بيمار نبايد رگ بزند ، زيرا رگ زدن غالبا خون صاف را بيرون مىراند و خلطهاى خام را باقى مىگذارد . بيمار نبايد قبل از پخته شدن ( هضم ) مسهل بخورد و يا حالت اسهال در خود ايجاد كند ، زيرا در اين حالت اسهال آزار مىرساند و بهره‌اى ندارد .\r\nاگر ادرار زياد باشد زيانى نخواهد داشت .\r\nمبادا گرم‌كننده‌اى به بيمار بدهى كه مواد خام را در تنش بپراكند . گرم‌كننده بايد بر تن باشد ، به نرمى و در حد اعتدال . در غذاى بيمار بايد خرنوب شامى ، فلفل ، زنجبيل ، سركهء خرنوب شامى ، سركهء سير ، سركهء استرغان و ساقه‌هاى اين گياهان و مواد گوارش‌دهندهء مشهور به ميزان لازم وجود داشته باشد . بعد از پخته شدن خام‌ها و پديدار شدن ته‌نشين در ادرار و ظاهر شدن علامت پختگى ، غالب بيماران بايد شراب تناول كنند تا پختگى كامل گردد وادار كنند . شراب بايد لطيف و نامتراكم باشد و نبايد چنان تاثيرى كند كه حالت « قى » دست دهد .\r\n\r\nفصل پانزدهم - حالاتى كه بر اثر ورزش بر جسم عارض مىشوند\r\nگاهى ممكن است . يكى از حالات زير بر اثر ورزش بر بدن عارض شود : تراكم ، تخلخل ( نامتراكمى ) ، ترى بيش از اندازه و خشكى بيش از اندازه .\r\nبگذار ابتدا ، راجع به اين حالات بحث كنيم و بعد به چاره‌سازى خستگىهائى كه خود به خود پيدا مىشوند بپردازيم :\r\n\r\nتراكم ( غلظت ) :\r\nتراكم بر اثر سرما يا عامل درهم‌كشنده و يا فزونى مواد زائد و يا بر اثر غلظت و يا چسبندگى آنها كه در منافذ ريز پوست محبوس مىگردند بوجود مىآيد . تراكم ممكن است خودبخود و بدون هيچ عامل ديگرى ، بر اثر نوعى استرداد از درون به بالا آمده باشد ، يا اينكه\r\n\r\n","description":"","footnote":"","page_name":" 406 ","page_number":490},
  {"content":"\r\n\r\nاز آنجا ناشى شده است كه محل ورزش پرگردوغبار بوده است ، و يا سرانجام بر اثر ماساژ تند و سخت روى آورده باشد .\r\n\r\nرهنمونى نشانه‌هاى تراكم :\r\n1 - اگر رنگ پوست بسپيدى گرايد و گرم شدن و عرق كردن دير كند و در ورزش رنگ پوست سرخ گردد ، معلوم مىشود كه غلظت بر اثر سرما و ترنجيدگى است . كسانى كه با چنين حالتى روبرو مىشوند بايد تن خود را در حمام با آب گرم شست‌وشو دهند و بر كف حمام كه داراى حرارت معتدل است و بر سنگ‌فرش آن خود را بغلتانند تا عرق كنند و بدن را با روغن‌هاى لطيف و گرم و گدازنده اندوده كنند .\r\n2 - اگر هيچ‌يك از علائم مذكور در ميان نباشد و غلظت بر اثر ورزش دست دهد و پوست چركين گردد معلوم مىشود كه اين حالت ناشى از تاثير مواد زائد است و چاره‌اش پراكنده كردن مواد زائد و استفاده از تحليل‌برنده‌هائى مانند حمام و اندودن روغن است .\r\n3 - كسانى كه بر اثر گرد و غبار و يا سختى ماساژ به اين حال افتاده‌اند به روغن اندودن كمتر نياز دارند و بيشتر بايد خود را در آب گرم شست‌وشو دهند . قبل از استحمام بايد خود را بطور آهسته ماساژ دهند و بعد از آن نيز ماساژ نرمى انجام دهند .\r\n\r\nتخلخل\r\nپيدايش تخلخل ناشى از عوامل زير است : كوتاهى كردن در ماساژ كافى و استحمام .\r\nچارهء اين حالت ، ماساژ خشك و اندك است كه كمى به سختى گرايش داشته باشد و اندودن بدن با روغن قبض‌آورنده .\r\n\r\nتخلخل و احساس ناتوانى :\r\nگاهى بعد از ورزش مفرط و بر اثر كمبود « اندودن تن با روغن » ناتوانى و تخلخل احساس مىشود و گاهى چنين حالتى بر اثر جماع زياده از حد و برخى مواقع نيز از زياده‌روى در استحمام روى مىدهد .\r\nعلاج اين حالت آنست كه بوسيلهء ورزش ( استرداد ) نيرو بازيابى شود و از طريق ماساژ خشك و سخت و اندودن تن با روغن ترنجنده آن را بر طرف كنند و غذاى رطوبت‌بخش كه از حيث گرمى و سردى در اعتدال است به مقدار كم تناول كنند . اگر غذا اندكى به گرمى گرايش داشته باشد بهتر است .\r\n\r\n","description":"","footnote":"","page_name":" 407 ","page_number":491},
  {"content":"\r\n\r\nگاهى ناتوانى يا بيخوابى يا اندوه و يا حالت خشكى بر اثر خشم ( يا عارضه عصبى ) موجب مىشود كه ورزشكار به سوء هضم دچار شود كه در نتيجه نه بوسيلهء استرداد بر طرف مىگردد و نه بوسيلهء ورزش‌هاى ديگر . علاج اين حالت همان ماساژ خشك و سخت و اندودن بدن با روغن ترنجنده و تناول غذاى نم بخش و كم و معتدل در گرمى و سردى و يا كمى گرم است .\r\n\r\nترى بيش از حد اعتدال :\r\nگاهى انسان درمىيابد كه در اندام‌ها و بويژه در زبانش رطوبت زياد است . اين رطوبت گاهى به حدى مىرسد كه بر كنش اندام‌ها زيان مىرساند . اين حالت ممكن است از افراط در استحمام و زيادى غذا و نوشيدنى و آرامش و عدم حركت و آسودن روى آورد . اگر اين حالت عامل قبلى داشته باشد بايد آن را به طب جزئى حوالت داد و اگر عوامل همانها بودند كه ذكر شد يعنى نوشيدن ، عدم حركت ، استحمام زياد و تر شدن . . ، بايد آن را با ورزش سخت و دشوار و ماساژ زبر و خشك ، بدون اندودن تن بروغن و يا اندودن آن به مقدار كم با روغن گرم‌كننده چاره كرد .\r\n\r\nخشكى بيش از حد اعتدال :\r\nچنانچه بدن به خشكى زياد گرفتار شود بايد آن را از انواع خستگىهاى زبر شمرد و علاجش همان است كه دربارهء خستگىهاى زبرى به كار بسته مىشود .\r\n\r\nفصل شانزدهم - خستگىهائى كه خودبخود روى مىآورند\r\nانواع خستگىهاى اصلى را در سه نوع نام برديم كه عبارتند از قرحه‌اى ، تمددى ، ورمى . اينك طرز علاج هريك از آنها را توضيح مىدهيم :\r\n\r\nخستگى قرحه‌اى :\r\nشخص مبتلا به خستگى قرحه‌اى را ابتدا بايد معاينه كنيم كه آيا عامل خستگى وى خلط ( غير طبيعى ) است ؟ و آيا اين خلط ( غير طبيعى ) در اندرون رگ‌هاست يا بيرون آنها ؟ - اگر خلط در داخل رگ‌ها باشد ادرار بوى تعفن مىدهد . از كيفيت غذاهاى ذكر شده كه مولد مواد زائد هستند نيز به آن پى مىبريم . بايد به اين نكته نيز آگاهى يافت كه آيا در شخص مبتلا عادتا مواد زائد زياد در رگها بوجود مىآيند يا نه ؟ - مقدار مواد زائد زياد است يا كم ؟ - آيا مواد زائد بسرعت از بين مىروند و يا اينكه براى بيرون راندن آنها\r\n\r\n","description":"","footnote":"","page_name":" 408 ","page_number":492},
  {"content":"\r\n\r\nبايد چاره‌جوئى كرد ؟ بايد وضع نوشابهء مريض را بررسى كرد كه آيا روشن بوده است يا تيره ؟ . اگر اين نشانه‌ها وجود داشته باشند معلوم مىگردد مواد زائد در اندرون رگ‌ها و در غير اين صورت علت در خارج از آنهاست .\r\nاگر خستگى ناشى از مواد زائد خارجى باشد و اندرون رگ‌ها پاكيزه و بىآلايش باشد ، علاج آن ورزش استرداد ( بهبودىدهنده ) و دستوراتى است كه در مبحث خستگى قرحه‌اى از آن‌ها ياد كرديم . ليكن اگر سبب درونى بود ( مواد زائد در داخل رگ‌ها بودند ) بر تو است كه بيمار را از ورزش و حركت بازدارى ، او را بخوابانى ، گرسنه‌اش گردانى و هر شب هنگام او را با روغن اندوده كنى و با آب ولرم بشوئى ، به شرطى كه شست‌وشو را تحمل كند و شروطى كه براى استحمام ذكر كرديم در مورد او جمع باشد . غذاى چنين كسى بايد از انواع سوپ‌ها باشد و در آن كيموس خوب كمتر باشد « 203 » و مادهء چسبندگى و غذائى زياد نباشد . جو ، ذرت و گوشت پرنده‌هاى لطيف گوشت كه به بدن لطافت مىدهد غذاهائى از اين مقوله هستند . نوشابهء وى بايد اسكنجبين انگبينى ، آب انگبين و شراب سفيد و رقيق باشد .\r\nشراب سفيد و رقيق از اين جهت خوب است كه پخته‌كننده و ادرارآور است ، ليكن نوشيدن بايد با شرابى شروع شود كه اندكى ترش‌مزه است و بتدريج به شراب رقيق و سپيدرنگ برسد .\r\nاگر اين معالجه مؤثر نشد معلوم مىگردد خلطى دست‌اندركار است . بايد بخش غالب در خلط را بيرون برانى . اين كار چگونه بايد انجام گيرد ؟ - اگر بخش غالب خون باشد يا خلط با خون همراه باشد علاج آن فصد يعنى خونگيرى از طريق رگ زدن است .\r\nاگر خون در خلط غالب نباشد و يا با خلط همراه نباشد ، در وى اسهال ايجاد كن . اگر علامت وجود كمى خون را در آن مشاهده كردى هم اسهال ايجاد كن و هم رگ بزن . مبادا وقتى ديدى نيروى بيمار رو به كاهش مىرود رگ بزنى و يا اسهال ايجاد كنى ؟\r\nروش شناسائى نوع خلط : نوع خلط را به چند روش مىتوان شناخت : از روى ادرار ، بوسيلهء عرق و حالات خواب و بيدارى .\r\nاگر بيمار بعد از معالجهء تو از خواب خوش محروم شد خبرى است ناخوشايند . اگر پنداشتى كه خون پسنديده در رگ‌ها اندك است و خلطهاى خام و ناپخته بر خون چيرگى دارند ، به بيمار استراحت ده و خوراك و نوشيدنىهاى لطيف‌كننده در اختيار وى بگذار . غذاى تناول شدهء بيمار نبايد زياد گرم باشد . نوع نوشيدنىهاى وى بايد مقطع ( تكه‌تكه‌كننده ) خلط باشد ، مانند اسكنجبين انگبينى . اگر نياز بدان داشتى كه لطيف‌كننده‌ها قوىتر و مؤثرتر باشند در غذاى وى و يا عصارهء جو كه بوى مىدهى كمى فلفل بريز . اگر ديدى كه خلطها\r\n\r\n\r\n","description":"","footnote":"\r\n( 203 ) - نسخه انگليسى : « به سهولت هضم شود » .\r\n","page_name":" 409 ","page_number":493},
  {"content":"\r\n\r\nنارسيده هستند بد نيست غذا و نوشيدنى را با مواد زيره‌اى يا فلفلى همراه سازى . مواد زيره‌اى يا فلفلى چه قبل از غذا و چه بعد از غذا باشند فرقى نمىكند . اگر بيمار قبل از خوابيدن يك قاشق از مواد زيره‌اى يا فلفلى بخورد بجا خواهد بود ، ليكن بايد از مواد پونه‌اى بپرهيزد ، زيرا اين مواد بيش از اندازه گرمى مىآورند .\r\nاگر برايت روشن شد كه خلطهاى نارسيده در رگ نيستند ولى در اندام‌هاى اصلى وجود دارند ، بيمار را بامدادان با روغن‌هاى سستىبخش و چسبنده مالش بده و گرمى بخش‌هائى بوى بنوشان تا گرمى آنها به پوست برسد . لازم است بيمار مدت زيادى در آرامش باشد و بعد با آب نيم‌گرم خود را شست‌وشو دهد . آن‌وقت به او مواد پونه‌اى بده و باك نداشته باش . ليكن تناول اين مواد بايد قبل از خوراك و پيش از ورزش باشد .\r\nاگر ديدى كه بيمار قبل از خوردن غذا به گوارش‌دهنده‌اى نيازمند است ، مادهء نيرومند مروردهنده‌اى نظير مواد پونه‌اى بوى نخوران . مواد زيره‌اى و فلفلى به مقدار كم جايز و هرچه به ميوهء به ( سفرجل ) منسوب مىشود نيز خوب است . قبل از اينكه اين داروها را بوى بدهى بايد او را معاينه كنى كه حرارت زياد و عرضى در بدن وى نباشد . اندودن جسم با روغن بابونه و روغن شبت و روغن مرزنگوش و نظاير آن براى چنين كسانى بد نيست .\r\nروغن خواه تنها باشد و خواه همراه موم باشد بايد آن را با رازيانه تقويت كنى و يا رازيانه را با دوازده برابر حجمش روغن زيتون مخلوط نمائى .\r\nاگر بوسيلهء معاينه پى بردى كه خلطها هم در درون رگ‌ها و هم در بيرون آنها هستند نخست به رفع علت بزرگ‌تر بپرداز و دربارهء علت كوچك نيز اهمال نكن . اگر هر دو حالت برابر بودند و بزرگى و كوچكى در بين نبود نخست به آنچه مربوط به هضم است بپرداز و بوسيلهء مواد فلفلى علاجش كن و اگر خواستى كه ادرار بيشتر و قوىتر باشد قارچ اساليون را با انيسون به مقدار برابر بر آن بيفزاى . اگر هم خواستى مىتوانى از مواد پونه‌اى و فلفلى كم كنى و اندكى پونه در آن بريزى و يا پونه را زياد كنى تا سرانجام هرچه در رگ‌هاست هضم و پراكنده شوند و آنگاه سروكارت فقط با خلطهاى بيرونى خواهد افتاد كه بايد دارو را بطور خالص پونه‌اى كنى .\r\nهمانطور كه دانستى مواد پونه‌اى براى حالت اول ( خلط در داخل رگ ) بد و براى حالت دوم ( خلط در بيرون رگ ) خوب است .\r\nليكن در مورد كسانى كه خلطها هم در اندرون رگ‌ها و هم در بيرون آنها وجود دارد نبايد كارى كنى كه خلطها را بشدت از داخل بخارج و از خارج به سوى داخل بكشاند . پس در اين حالت تا موقعى كه نرم گردانيدن ، قطعه‌قطعه كردن و پخته شدن خلطها صورت نگيرد ، نبايد در دادن قى و ايجاد اسهال آنها شتاب ورزى و بايد بگذارى ورزش كنند . وقتى خستگى\r\n\r\n","description":"","footnote":"","page_name":" 410 ","page_number":494},
  {"content":"\r\n\r\nفرونشست و رنگ پوست به حالت طبيعى برگشت و ادرار به پختگى انجاميد ، آنان را ماساژ زياد بده و بگذار اندكى ورزش كنند و مراقب باش چنانچه مقدارى از بيمارى عودت كرد ورزش را ترك كنند و اگر عودت نكرد ورزش را كم‌كم زيادتر كنند تا به عادت سابق برگردند و بدان نوع ورزش قبلى برگردند كه در مورد آن اندازهء شست‌وشو ، روغن اندودن ، ماساژ و مدت ورزش را در نظر گرفته بوديم . وقتى كه به اين حالت بازگشتند روغن اندودن را قوىتر كن .\r\nاگر باز در يكى از اين بيماران احساس خستگى و درد قرحه‌اى پيدا شد ، معالجه را تكرار كن . اگر بيمار به حالت خستگى بازگشت ولى درد قرحه‌اى احساس نكرد ، وى را به ورزش ( استرداد ) وادار كن . اگر چيزى از علائم دستگيرت نشد و نشانه‌ها درهم و برهم بودند و احساس خستگى بسيار آشكار نبود بيمار را وادار به استراحت كن .\r\n\r\nخستگىهاى تمددى ( كشيدگى ) :\r\nعامل خستگى تمددى امتلاء بدون تباهى خلط است و چارهء آن رگ زدن در اشخاص واجد سوء مزاج و لينت دادن مزاج و ايجاد نرمش و تقطيع « 204 » ( قطعه‌قطعه كردن مادهء ورمى ) است و معالجات لازم بعدى كه انجام مىگيرد .\r\n\r\nخستگى ورمى :\r\nاگر بيمار احساس خستگى ورمى كرد بايد رگى را فصد كرد كه اندام فراگيرنده‌اش بيشتر باشد و يا قبل از هر اندام ديگرى به خستگى مبتلا شده است . اگر همهء اندام‌ها در خستگى سهيم بودند و پيشتازى و واماندگى بين آنها در كار نبود بايد رگ چهار اندام را زد « 205 » .\r\nممكن است نياز داشته باشى كه در روز دوم يا روز سوم رگ مورد نظر را بزنى ، در اين صورت مهلت نده و همين‌كه درد خستگى ورمى پيدا شد بدون تاخير فصد كن و كار امروز را بفردا نيانداز كه مبادا درد بيشتر جايگير شود . آنگاه روز دوم و سوم هم در وقت شبانگاهان رگ بزن .\r\n\r\nرژيم غذائى :\r\nروز اول : عصارهء جو يا سوپ سادهء ذرت به شرطى كه گرمى در بدن بيمار پيدا نشود . اگر گرمى پيدا شد بايد به عصارهء جو اكتفا كرد .\r\n\r\n\r\n","description":"","footnote":"\r\n( 204 ) - نسخه انگليسى : « رقيق كردن و حل كردن مواد زائد » .\r\n( 205 ) - نسخه انگليسى :  « Median cubital V » \r\n","page_name":" 411 ","page_number":495},
  {"content":"\r\n\r\nروز دوم : همان غذاى روز اول ولى همراه روغن سرد يا معتدل مانند روغن بادام .\r\nروز سوم : كاهو ، كدو ، پنيرك ، ترشكىها ، ماهى تكه‌تكه و نيم‌كوبيده و آب‌پز .\r\nدر اين سه روز بيمار تا حد امكان نبايد آب بخورد . اگر در روز سوم به كلى شكيبائى را از دست داد و غذا را با اشتها نخورد ، بايد آب انگبين يا شراب سفيد و رقيق و يا شراب مخلوط با آب بخورد . مبادا اجازه دهى كه بيمار بعد از آن تخليه‌ها يك دفعه آن‌قدر غذا بخورد كه بىنياز از غذا گردد و آن‌وقت غذاى هضم نشده به رگها روى آورد ، زيرا : اولا اگر غذا كمتر باشد ، معده در نگهدارى آن امساك مىكند و نيروى گيرندهء معده در برابر نيروى كشندهء كبد قد علم مىكند و با آن به كشاكش مىپردازد « 206 » . اما اگر طعام زياد باشد اين امساك وجود ندارد و ممكن است نيروى دفع‌كننده را به كمك نيروى كشش كبد بفرستد « 207 » . بايد تمام آوندوهاى غذا را تو بر اين قياس بسنجى . دومين سبب آن است كه غذاى زياد در معده به خوبى هضم نمىشود . سومين سبب اين است كه غذاى زياد به رگ‌ها نيز غذاى زياد مىدهد و رگ‌ها از هضم آن بازمىمانند .\r\n\r\nفصل هفدهم . مزاج‌هاى بد\r\nبدى مزاج مبتنى بر دو حالت است : يا اينكه مزاج بطور طبيعى « بد » آفريده شده است و يا اينكه « خوب » آفريده شده است و بر اثر عدم رعايت بهداشت عوارضى روى آورده و آن را از راه صحيح بدر برده است .\r\nدر اينجا ما از مزاج‌هائى كه در آفرينش ناهنجار بوده‌اند و يا بواسطهء سن به اين حالت درآمده‌اند صرفنظر مىكنيم . ليكن در مزاج‌هائى كه بر اثر عدم رعايت دستورهاى بهداشتى به ناهنجارى روى آورده‌اند و بدان خو گرفته‌اند بايد نقيصه را از حيث كمى و كيفى تشخيص داد و با استعمال ضد آنها به حالت پسنديده‌شان درآورد . دليل بدمزاجى را مىتوان از روى شكل و هيئت بدن تشخيص داد .\r\n\r\n\r\n","description":"","footnote":"\r\n( 206 ) - نسخه انگليسى : « اگر مقدار غذا كم باشد قوه نگاهدارنده معده در مقابل قوه جذب كبد به مقاومت مىپردازد و اين مقاومت آن‌قدر ادامه مىيابد تا غذا كاملا هضم شود » .\r\n( 207 ) - نسخه انگليسى : « اما هنگامى كه غذا زياد است معده بكمك حركات دافعه خود كبد را مدد مىكند و اين موضوع در همه اندام‌هاى توخالى صادق است . اين يارى باعث مىشود كه غذاى تقريبا هضم شده توسط عروق جذب شود » .\r\n","page_name":" 412 ","page_number":496},
  {"content":"\r\n\r\n\r\nتعليم سوم - بهداشت پيران\r\nكه مشتمل بر شش فصل است .\r\n\r\nفصل اول - گفتار كلى درباره پيران\r\nبرنامهء بهداشت سالخوردگان شامل دستورهاى زير است :\r\nبه كار بردن هر چيزى كه گرم‌كننده و رطوبت‌دهنده است .\r\nخواب زياد و بيشتر از جوانان در بستر ماندن .\r\nنياز به غذا و شست‌وشو بيشتر از جوانان .\r\nسعى دائم در ادرار بول .\r\nغفلت نكردن در بيرون راندن بلغم از معده . اين دفع بايد از طريق روده و مثانه انجام گيرد .\r\nحفظ لينت در دستگاه گوارش .\r\nمالش معتدل با اندودن تن بروغن كه از لحاظ كيفى و كمى براى آنان سودمند است .\r\nسواركارى كه براى پيران مطلوب است و اگر ممكن نشد ، پياده‌روى .\r\nاشخاص پير كه ضعيف هستند هر روز بايد ماساژ را بدفعات تكرار كنند و پشت را دولا سازند .\r\nاستعمال عطر براى بدن ، بويژه عطر گرم معتدل .\r\nماليدن روغن به تن بعد از بيدار شدن ، تا نيروى حيوانى را بيدار سازد و پياده‌روى و سواركارى بعد از آن .\r\n\r\nفصل دوم - دستور غذائى پيران\r\nتغذيهء سالخوردگان بايد بفواصل كم انجام گيرد و هر وعدهء غذائى در دوبار يا سه بار بحسب هضم و نيرو و يا ناتوانى دستگاه گوارش انجام گيرد . پيران بايد در ساعت سه نان\r\n\r\n","description":"","footnote":"","page_name":" 413 ","page_number":497},
  {"content":"\r\n\r\nبرشتهء خوب با عسل بخورند ، در ساعت هفت ، بعد از استحمام چيزى تناول كنند كه شكم را نرم نگهدارد - اين مواد را بعدا ذكر خواهيم كرد - ، بعد نزديك شب خوراك خوب و مغذى بخورند . اگر شخص سالخورده نيرومند باشد كمى بيشتر غذا بخورد . اشخاص پير نبايد هيچ غذاى غليظى را كه سودا و بلغم مىآورد بخورند و همچنين نبايد خوراك تند مزهء خشكىآور نظير آبكامه و ادويه را - مگر به توصيهء طبيب و به قصد مداوا - بخورند . اگر غذاهاى سودائى و بلغم‌آور مانند مواد شورطعم ، بادمجان ، گوشت خشكيده ، گوشت شكار ، گوشت ماهى سفت ، هندوانه و خيار چنبر خوردند و يا اگر غذاهاى خشكىآور نظير آبكامه ، ماهىهاى ريز نمك زده و قهوه ميل كردند بايد با تناول غذاهاى مخالف آنها تداوى شوند و اگر معلوم گرديد كه در آنها مواد زائدى گرد آمده است بايد مواد ملين به كار ببرند . وقتى از مواد دفعى پاك شدند بايد مواد رطوبت‌بخش را غذاى خود سازند . گاهى نيز اتفاق مىافتد كه بايد باز همراه غذاىشان مواد ملين بخورند ، چنان كه بعدا آن را شرح خواهيم داد .\r\nشير براى سالخوردگان خوب است به شرطى كه از نوشيدنش لذت ببرند ، بعد از نوشيدن آن در اطراف كبد و يا شكم كشيدگى رخ ندهد ، جسم‌شان به خارش نيفتد و دردى احساس نكنند . شير هم غذاست و هم رطوبت‌بخش . بهترين شير ، شير بز و ماچه خر است . ويژگى شير ماچه خر در آن است كه زياد پنير نمىشود و بويژه اگر بانمك و انگبين باشد بسرعت سرازير ( سهل الهضم است و زود از معده مىگذرد ) مىگردد . چراگاه حيوان شيرده را نيز نبايد از نظر دور داشت . گياهى را كه حيوان مىخورد نبايد گس يا تندمزه يا ترش و يا بسيار شور طعم باشد .\r\nگياهان و ميوه‌هائى را كه سالخوردگان بايد تناول كنند ، نظير سلق ، كرفس و اندكى گندنا ( تره ) ، بهتر است كه بوسيله مر خوش‌بو شود و با زيت همراه باشد . اين مواد را بهتر است قبل از غذا بخورند تا به مزاج‌شان لينت دهند . اگر در وعده‌هاى غذا « سير » بخورند و به آن عادت كرده باشند سودمند است . زنجبيل پرورده ( مربا ) براى پيران بد نيست و همچنين اكثر پرورده‌هاى گرم موافق مزاج پيران است ولى به مقدارى كه هضم شوند و حرارت دهند نه به مقدارى كه بدن را خشك گردانند . غذاى پيران بايد رطوبت‌بخش باشد كه هضم و گرمى را به بدن بدهد و بدن بخشگى نگرايد . ميوه‌هائى كه با مزاج پيران موافق است و شكم آنها را نرم مىكند عبارتند از انجير و آلو در تابستان و انجير خشك پخته شده در آب انگبين در فصل زمستان . اين ميوه‌ها بايد قبل از غذا تناول شوند تا معده را نرمى دهند . لبلاب آب‌پز و بو داده و خوش‌بو ( بوسيله مر خوش‌بو شده باشد ) و زيت گرفته و ريشهء بسپايك اگر با شورباى مرغ يا در شورباى سلق و يا در شورباى كلم ( گل‌كلم ) باشد براى پيران سودمند است .\r\n\r\n","description":"","footnote":"","page_name":" 414 ","page_number":498},
  {"content":"\r\n\r\nاگر شكم پيران يك روز در ميان كار كرد نيازى به مسهل و مادهء لغزنده ندارند . اگر يك روز كار كرد و دو روز كار نكرد لبلاب و آب كلم و مغز هر طمان با عصارهء جو و يا به اندازهء يك يا دو و آخر سر سه گردو ، انگم درخت بنه كافى است كه معده را نرمش دهد و درون را بدون درد پاك سازد . هم‌چنين براى نرمش دادن شكم مقدارى از مغز هرطمان را با ده چندان انجير خشك تركيب كنند ، باندازهء يك جوزه ( در حدود يك ليوان ) آن لينت‌آور است .\r\nپيران را مىتوان با روغن اماله كرد . روغن بويژه اگر روغن زيتون صاف شده باشد ضمن اينكه مدفوع را بيرون مىآورد ، اندرون را نرم مىگرداند . پيران را نبايد اماله گرم داد ، زيرا روده‌هاى آنها خشك مىگردد . به‌هرحال اگر شكم پيران چند روزى كار نكرد اماله تر و روغنى بهترين چاره است . همچنين براى لينت شكم پيران داروهاى ملين مخصوص آنها وجود دارد كه در اقرابادين ذكر مىكنيم . بيرون راندن مواد دفعى نوپيران و پيران حتى المقدور نبايد بوسيلهء رگ زدن انجام گيرد . براى آنان اسهال به اعتدال از هر روشى بهتر است .\r\n\r\nفصل سوم - نوشابه پيران\r\nبهترين نوشابه پيران شراب كهنه و گلگون است كه هم گرمىبخش است و هم ادرارآور .\r\nپيران بايد از شراب تازه و سپيد رنگ بپرهيزند ، مگر اينكه بعد از غذا استحمام كرده باشند و تشنگى بر آنها عارض شده باشد ، در اين صورت زيانى نخواهد داشت كه شراب سفيد و رقيق و كم‌غذا بنوشند كه بجاى آب تشنگى را فرومىنشاند . پيران بايد از هر نوشابه‌اى كه شيرين و بند آورنده است دورى گزينند .\r\n\r\nفصل چهارم - معالجهء بندآمدگىها\r\nممكن است در پيران بندآمدگىهائى رخ دهد . سهل‌ترين آنها همان است كه از نوشيدن شراب بوجود مىآيد . گشودن اين بندآمده‌ها بوسيلهء مواد پونه‌اى و فلفلى است . فلفل را بر شراب مىپاشند . اگر شخص پير به خوردن سير و پياز عادت داشته باشد اين دو نيز خوبند .\r\nترياق هم بويژه در موقع پيدايش بندآمدگىها بسيار سودمند است . همچنين آناناس و خوشاب ( امروسيا ) مطلوبند ، به شرطى كه بعد از خوردن اين مواد خود را با استحمام رطوبت بخشند و بدن را با روغن اندوده كنند و غذاهائى مانند آبگوشت داراى ذرت و جو بخورند . شربت انگبين سودبخش است و از پيدايش بندآمدگىها و درد مفاصل جلوگيرى مىكند ، به شرط اينكه وقتى احساس شد كه بندآمدگى در يك اندام روى داده است و يا ممكن است روى دهد\r\n\r\n","description":"","footnote":"","page_name":" 415 ","page_number":499},
  {"content":"\r\n\r\nبر شربت انگبين چيزى بيفزايند كه با ويژگىهاى اندام مزبور مرتبط باشد ، مثلا تخم كرفس و ريشه آن در مورد بند آمدن ادرار .\r\nاگر بندآمدگى مربوط به سنگ باشد آب انگبين را با مادهء نيرومندترى مانند اساليون بپزند .\r\nاگر بندآمدگى در شش باشد علاج آن پرسياوشان و زوفا و سليخه و امثال آنهاست .\r\n\r\nفصل پنجم - مالش دادن سالخوردگان\r\nمالش دادن پيران بايد از حيث كمى و كيفى به اعتدال انجام گيرد . اندام‌هاى ناتوان و آبدان را هرگز نبايد مالش دهند . اگر مالش دادن هر روز بدفعات صورت مىگيرد هربار بايد با پارچهء زبر و يا با دست برهنه انجام شود كه براى آنها مفيد است و از آفت وارد بر اندام‌ها جلوگيرى مىكند . شست‌وشوى همراه مالش دادن براى آنان سودمند است .\r\n\r\nفصل ششم - ورزش پيران\r\nدر ورزش پيران بايد اختلاف حالات جسمى و بيماريهائى را كه عادتا بسراغ آنها مىآيند و عادت آنها را در ورزش كردن در نظر گرفت . اگر جسم‌شان در منتهاى اعتدال باشد ورزش‌هاى معتدل براى آنها مفيد است . اگر يكى از اندام‌هاى آنها در بهترين وضع اعتدال نيست بايد در هنگام ورزش مراعات آن اندام بشود و دستور ويژهء هر اندام دربارهء آن اجرا گردد . مثلا اگر پيران سرگيجه دارند يا صرع و يا مواد ( مرضى ) بسوى گردن‌شان ريزش مىكنند و يا بخارهاى زياد بسوى سر و مغزشان بالا مىروند نبايد در موقع ورزش سرشان را خم كنند و فروهلند . ورزش چنين كسانى بايد پياده‌روى ، مسابقهء دو ، سواركارى و آن نوع ورزشى باشد كه به نيمهء پائين تن مربوط مىشود . اگر در پاها آسيبى داشته باشند ورزش آنها بايد از نوع ورزش‌هاى مربوط به بخش‌هاى بالاى تنه ، از قبيل وزنه‌بردارى ، پرتاب سنگ و بلند كردن آن باشد .\r\nاگر قسمت ميانى تن آسيب داشته باشد مثلا طحال يا كبد و يا معده و يا روده‌ها در شرايط صحت نباشند ورزش دو طرف تن سودمند است به شرطى كه مانعى در كار نباشد .\r\nليكن اگر آسيب اطراف سينه را گرفته باشد نبايد بجز ورزش قسمت بالاى تن انجام دهند « 208 » و اندام‌هاى آسيب ديده را نبايد تدريجا بورزش درآورد تا از آن نيرو گيرند .\r\n\r\n\r\n","description":"","footnote":"\r\n( 208 ) - نسخه انگليسى : « در بيماريهاى قفسه سينه ورزش بايد در نيمه پائين تن صورت گيرد . اگر اندامهاى تناسلى - ادرارى آسيب ديده باشند بهتر است ورزش در اندامهاى نيمهء فوقانى تن صورت گيرد » .\r\n","page_name":" 416 ","page_number":500},
  {"content":"\r\n\r\nورزش دادن تدريجى اندام‌هاى آسيب‌ديده و ناتوان گرچه براى پيران خوب نيست ، براى كسانى كه در ساير مراحل عمر هستند مفيد است . آنچه در اين زمينه براى پيران ممنوع است براى پيرترانى كه از پاى افتاده‌اند جايز مىباشد . از پاى افتادگان ( خانه‌نشينان ) بايد اندام‌هاى ناتوان را بتدريج با ورزشى كه مناسب و سزاوار آنهاست آشنا كنند . اندام‌هاى بيمار شده را ممكن است بتوان در ورزش شركت داد و يا نتوان به اين امر واداشت . منظورم اين است كه اگر اندام مورد نظر گرم يا خشك باشد يا اينكه ماده‌اى در آن باشد كه پخته نشده است و بيم آن مىرود كه بر اثر ورزش متعفن شود نبايد آن اندام را بورزش درآورد .\r\n\r\n","description":"","footnote":"","page_name":" 417 ","page_number":501},
  {"content":"\r\n\r\n\r\nتعليم چهارم - مزاج خوب\r\nكه مشتمل بر پنج فصل است .\r\n\r\nفصل اول - معالجهء گرم‌مزاجان\r\nمىگوئيم : كسى كه حرارت مزاجش از اعتدال دور شده است چنانچه خشكى و رطوبت تن وى معتدل باشد ، معلوم مىشود كه حرارت به مقدار كم از اعتدال خارج شده است نه بافراط كه در آن صورت مزاج خشك مىشد . اگر گرمى مزاج با خشكى همراه باشد ممكن است مدت زيادى به حال خود بماند . اگر گرمى با رطوبت همراه باشد ، دوام آن طول نمىكشد .\r\nگاهى رطوبت بر حرارت چيره مىشود و آن را خاموش مىسازد و گاهى حرارت بر رطوبت غالب مىگردد و آن را مىخشكاند . اگر رطوبت بر حرارت چيره گردد صاحب مزاج در اواخر سال‌هاى جوانى به حالت سلامت برميگردد و رطوبت و حرارتش برابر مىشوند ؛ وقتى از جوانى گذشت و رو به سوى پيرى نهاد رطوبت غير طبيعى زياد مىشود و حرارت كاهش مىيابد .\r\nپس مىگوئيم : علاج گرم‌مزاجان دو راه دارد :\r\nنخست اينكه آنها را به حالت اعتدال بازگردانيم . دوم اينكه به همان حال كه هستند ، سلامتشان نگهداريم .\r\nدر حالت نخست فقط كسانى مىتوانند به حالت اعتدال بازگردند كه بسيار آرام و بردبار و متحمل باشند و در معالجه‌اى كه بايد بتدريج صورت گيرد و مدت زيادى طول مىكشد دوام يابند و شتاب نكنند . در حالت دوم اين امكان وجود دارد كه آنها را بوسيلهء تغذيه هماهنگ و مناسب با مزاج‌شان در سلامتى كه دارند باقى گذاريم .\r\nكسانى كه گرم‌مزاجند و رطوبت و خشكى را به اعتدال دارند ، در آغاز كار بيشتر از ديگران به حالت سلامت نزديك بوده‌اند ، دندان و موى آنها زودتر روئيده است ، زودتر زبان باز كرده‌اند و سخن گفته‌اند و زودتر راه رفته‌اند . بعدها كه حرارت از حد لازم بيشتر شده ، خشكى افزايش يافته است ، در آنها مزاجى سوزان پيدا شده است .\r\nدر بسيارى اشخاص كه زهرهء زياد ايجاد مىشود برنامهء معالجه در اولين مرحله عمر\r\n\r\n","description":"","footnote":"","page_name":" 418 ","page_number":502},
  {"content":"\r\n\r\nهمان چاره و برنامه معتدل مزاجان است . اگر از اولين مرحله انتقال يافتند ، چارهء آنها چاره كسانى است كه براى دفع ادرار و تخليهء زهره اقدام مىكنند و مىخواهند از همان راه مواد دفعى يعنى بطريقهء قى و اسهال آنها را دفع كنند . و اگر طبيعت براى تخليهء خلط رهنمون نباشد از طرق نامعلوم ديگرى به آن كمك مىرسد . عمل قى با نوشيدن آب گرم زياد ، آب گرم ساده يا همراه شراب انگور انجام‌پذير است . تصفيه مزاج بوسيله داروهائى مانند بنفشهء پرورده و تمر هند و شيرخشت و ترنجبين حاصل مىشود .\r\nدر اشخاص گرم‌مزاج بايد ورزش سبك و غذا داراى كيموس خوب ( سهل الهضم ) باشد . اين اشخاص ممكن است روزانه به سه بار استحمام نياز داشته باشند . چنين كسانى بايد از هر غذائى كه گرمىآور است دورى جويند . اگر بر اثر شست‌وشوى بعد از غذا دچار كشيدگى و يا بندآمدگى در طرف كبد و شكم نشوند از شست‌وشوى روى برنگردانند . ليكن اگر چنين حالتى رخ داد علاج آن با بازكننده‌هائى مانند : افسنطين خيس شده ، دواء الصبر ، انيسون ، بادام تلخ و اسكنجبين است و بايد بعد از غذا خوردن از شست‌وشو خوددارى كنند و بين هضم طعام اول و شروع وعدهء دوم طعام يعنى بين دو وعدهء غذا مدتى مهلت بدهند .\r\nمقصود اين است كه بعد از بيدار شدن از خواب بامداد تا شست‌وشو مهلتى باشد و بايد همواره خود را با روغن اندوده كنند ، شراب سفيد و رقيق بنوشند و آب سرد براى آنها نافع است .\r\nصاحبان مزاج خشك در آغاز كار به همهء اين چاره‌جوئىها سزاوارترند .\r\nدارندگان مزاج گرم و تر از آنجا كه براى تعفن و ريزش مواد به سوى اندام‌ها آمادگى دارند بايد ورزش‌شان بسيار گدازنده و نرم باشد تا گرم نشوند . بايد از حركاتى كه جوش‌هائى در اخلاط ايجاد مىكنند پرهيز كنند . اكثر كسانى كه در اين حالت مزاجى هستند اگر با ورزش بسيار خونگرفته‌اند بايد آن را كنار بگذارند و اگر ورزش مىكنند بهتر است ورزش‌شان بعد از تخليه باشد و قبل از طعام حمام كنند و كوشش كنند كه تمام مواد زائد را كاهش دهند و وقتى بموسم بهار رسيدند رگ زدن و تخليه را براى احتياط فراموش نكنند .\r\n\r\nفصل دوم - معالجهء سردمزاجان\r\nشخص سردمزاجى كه گرمى و ترى مزاجش باهم در اعتدال هستند بايد بوسيله غذاهاى گرم كه از لحاظ رطوبت و خشكى معتدل باشد و با اندودن جسم به روغن‌هاى گرمى بخش و معجون‌هاى بزرگ ( كبار ) حرارت بدن را برانگيزد و تخليه‌هاى ويژهء رطوبت و شست‌وشوهاى عرق‌دهنده و ورزش‌هاى مناسب حال انجام دهد .\r\n\r\n","description":"","footnote":"","page_name":" 419 ","page_number":503},
  {"content":"\r\n\r\nچنين كسانى با وجود داشتن رطوبت معتدل باز نياز به پيدايش رطوبت‌ها دارند تا جاى سردى را پر كند . اما كسانى كه همراه سردى مزاج داراى خشكى مزاج نيز هستند چارهء آنها همان چارهء سالخوردگان است .\r\n\r\nفصل سوم - معالجه بدن‌هاى حساس\r\nبرخى كسان هرآن براى بهم خوردن اعتدال مزاج آمادگى دارند . سبب‌هاى اين حالت عبارتند از :\r\n1 - امتلاء ، در اين صورت بايد اندازهء خلطها تعديل گردد .\r\n2 - وجود خلطهاى نارس كه بايد كيفيت آنها تعديل شود و غذاى اين اشخاص در حد متعادل - بين كم و زياد - باشد . تعديل خلطها با تعديل مقدار غذا ، انجام ورزش زياد و مالش دادن قبل از شست‌وشو عملى مىگردد ، به شرطى كه شخص به شست‌وشو و ماساژ عادت داشته باشد در غير اين صورت ورزش و ماساژ بايد سبك باشد . همچنين غذا را نبايد يكباره تناول كنند و سير شوند ، بلكه آرام و بطور منقطع آن را ميل نمايند . اگر بدن شخص به آسانى عرق مىكند و عادت به عرق كردن دارد ، چنانچه تعرق ملايم باشد گاهى بد نخواهد بود .\r\nاگر تاخير در غذا خوردن سبب ريزش زهره به معده نمىشود ، بايد غذا را بعد از استحمام تناول كند و اگر بيم ريزش آن بمعده مىرود غذاى خود را بخورد . همانطور كه گفتيم چنانچه مانعى براى تاخير غذا نباشد ، وقت صحيح براى غذا چهار ساعت بعد از ساعت ظهر استوائى است . ليكن اگر تاخير غذا سبب ريزش زهره به معده شود بناچار وقت غذا را بايد جلو انداخت « 209 » و اگر بعد از غذا نشانه‌هاى بند آمدن در كبد احساس گردد ، چارهء آن با مواد بازكننده‌اى است كه مناسب وضع مزاجى وى مىباشد و ما در صفحات قبل آن را تذكر داديم .\r\nاگر دردى در سر احساس شود بايد با پياده‌روى آن را بر طرف سازد . اگر طعام در معده‌اش تباه شد ، چنانچه خودبخود سرازير شود چه بهتر و گرنه تو آن را بوسيلهء زيره و انجير خمير شده با هر طمان كه قبلا توصيف كردم سرازير كن .\r\n\r\nفصل چهارم - فربه شدن لاغران\r\nسه چيز عامل اصلى لاغرى است : يكى خشكى مزاج ، دوم خشك شدن روده‌بند ( ماساريقا ) و سوم خشكى هوا .\r\n\r\n\r\n","description":"","footnote":"\r\n( 209 ) - نسخه انگليسى : « اگر تأخير در غذا خوردن سبب پس زدن صفرا به معده نشود بهتر است بعد از استحمام غذا صرف شود در غير اين صورت بهترين زمان صرف غذا ساعت چهار ( ظهر ) است . در هر صورت هنگامى كه صفرا در معده جمع شود همانطور كه در بالا گفته شد بايد غذا زودتر تناول شود » .\r\n","page_name":" 420 ","page_number":504},
  {"content":"\r\n\r\nاگر روده‌بند خشك شود مزاج غذاپذير نيست ، پس بايد لاغرى و خشكى را با دستور زير معالجه كرد : بايد قبل از حمام رفتن بدن را مالش معتدلى از حيث زبرى و نرمى داد تا پوست قرمز گردد . بعد از آن مالش را سخت كرد ، سپس بدن را با زفت اندود و سرانجام ورزش به اعتدال انجام داد و بلافاصله بعد از ورزش تن را شست‌وشو داد و با پارچهء خشك بدن را خشك كرد . بعد از همهء اين كارها تن را با كمى روغن اندود و غذاى مناسب حال خورد . مالشى كه توصيه كرديم قبل از اندودن جسم بزفت انجام گيرد ، بايد تا زمانى ادامه يابد كه بادكردگى ( كنوسيون بافتها ) هنوز شروع به پژمردن ( فرونشستن ) نكرده است .\r\nاين حالت به گفتار ما دربارهء بزرگ كردن اندام كوچك نزديك است . دستور كامل براى فربه كردن لاغران در كتاب چهارم كه كتاب زينت نام دارد خواهد آمد .\r\n\r\nفصل پنجم - رژيم لاغرى\r\nراه لاغر شدن براى اشخاص فربه اين است كه :\r\n1 - غذا در معده و روده‌ها بسرعت پائين رود و جويرگ‌ها « 210 » فرصت مكيدن غذا را نداشته باشند .\r\n2 - خوراك از لحاظ حجم زياد و از لحاظ غذائيت ضعيف باشد .\r\n3 - قبل از غذا خوردن شست‌وشوى پياپى انجام دهند .\r\n4 - ورزش سريع بكنند .\r\n5 - تن را با روغن‌هاى گدازنده اندوده كنند .\r\n6 - معجون‌هائى مانند معجون هليله ( اطريفل صغير ) استعمال كنند .\r\n7 - خولنجان ( دواء الملك ؟ ) ترياق و سركه همراه مر ، در ناشتا صرف كنند .\r\nبقيه روش‌ها را در كتاب زينت بطور كامل بيان مىكنيم .\r\n\r\n\r\n","description":"","footnote":"\r\n( 210 ) - منظور عروق مزانتر ( ماساريقا ) است .\r\n","page_name":" 421 ","page_number":505},
  {"content":"\r\n\r\n\r\nتعليم پنجم - انتقال از فصلى به فصل ديگر\r\nو آن مشتمل بر يك فصل و يك جمله است .\r\n\r\nفصل - ويژگىهاى فصول سال\r\n\r\n1 - بهار :\r\nدر اوايل فصل بهار ، آدمى به مقتضاى عوامل و ويژگىهاى اين فصل به رگ زدن و تصفيه مزاج و بويژه قى كردن نيازمند است . در اين فصل بايد از انواع گوشت و نوشيدنىهائى كه گرمىبخش و بسيار رطوبت‌آور هستند دورى جست . در اين فصل غذا بايد لطيف باشد ، ورزش بايد بطور معتدل و بيشتر از ورزش در ايام تابستان انجام گيرد ، بدن را نبايد با طعام انباشت بلكه غذا را بايد به تفرقه تناول كرد ، نوشيدنى و رب‌هاى فرونشاننده گرما بايسته است و بايد از گرم و تلخ و تند و شور پرهيز به عمل آيد .\r\n\r\n2 - تابستان :\r\nبهتر است كه در فصل تابستان خوراك و نوشيدنى كمتر باشد و ورزش نيز كاهش يابد .\r\nآرامش و استراحت و فرونشاننده گرما لازم است و اگر ميسر بود قى كردن نيز مناسب مىباشد .\r\nقرار گرفتن در خانه و در سايه بسيار بجاست .\r\n\r\n3 - پائيز :\r\nدر موسم پائيز ، بويژه در پائيزى كه هوا متغير است ، بايد بهداشت را بسيار مراعات كرد ، خشك‌كننده‌ها را به كلى كنار گذاشت ، از جماع كردن پرهيز كرد ، آب سرد زياد نخورد و بر سر نريخت . در اين فصل نبايد در جائى خوابيد كه بدن بر اثر سرما به لرزش فراشا درآيد ، با شكم سير و مالامال نيز نبايد خوابيد ، از گرماى نيمروز و سرماى بامدادان بايد پرهيز كرد و شبها و بامدادان سر را از سرما پوشاند . در فصل پائيز بايد از ميوه‌هاى موسمى تا حد امكان دورى جست و زياد نخورد و با آب ولرم آب‌تنى كرد . وقتى شب و روز برابر مىشوند بايد به بيرون راندن مواد زائد تن پرداخت تا در زمستان گرد هم نيايند . براى برخى اشخاص مناسب است كه در پائيز به فكر چارهء خلطها نباشند و آنها را برنيانگيزند . اگر\r\n\r\n","description":"","footnote":"","page_name":" 422 ","page_number":506},
  {"content":"\r\n\r\nخلطها در آرامش باشند براى حال آنها مناسب‌تر است . قى كردن در پائيز را مطلوب ندانسته‌اند زيرا اين عمل ، تب بدنبال دارد . شراب را بايد با آب زياد مخلوط كرد و آن را هم نبايد باسراف خورد . بدان كه باران پائيزى آدمى را در برابر زيان‌هاى اين فصل بيمه مىكند .\r\n\r\n4 - زمستان :\r\nدر زمستان بدن بايد فعاليت زياد داشته باشد و غذاى زياد به آن برسد . اگر زمستان جنوبى باشد بايد ورزش زياد و غذا كمتر باشد ، گندمى كه خوراك زمستان است نسبت به گندم غذاى تابستان پرمغزتر و داراى مواد چسبندهء بيشتر باشد . همچنين گوشت‌ها و برشتنىها و امثال آنها بايد پرمغز و واجد مواد چسبنده باشند . سبزيهائى مانند سلمه و خرفه و بقله يمانى و كاسنى براى زمستان لازم نيست . سبزيهائى مانند كلم و گل كلم و سلق و كرفس لازم است .\r\nدر زمستان بيمارىها كمتر به سراغ تندرستان مىروند و اگر چنين حالتى روى آورد بهتر است در صورت لزوم به چاره‌جوئى و تخليه پرداخت ، زيرا تا انگيزهء قوى در كار نباشد ، در زمستان عارضهء بيمارى بر تندرستان رو نمىآورد ، بويژه اگر عامل بيمارى با گرمى مزاج ارتباط داشته باشد ، زيرا گرماى غريزى كه كار بدن با آن است در زمستان‌ها بسيار نيرومند است و تحليل و گرد آمدن مواد را مانع مىشود . در زمستان ساير نيروهاى طبيعى كارهاى خود را درست انجام مىدهند .\r\nبه عقيدهء بقراط اسهال در زمستان خوبست و رگ زدن بد . وى با قى كردن در اين فصل موافق نيست و مىپندارد كه قى در تابستان سودمند است زيرا خلطها در آن فصل بالا مىآيند و در زمستان به سوى پائين مىگرايند . بهتر است كه به بقراط گوش فراداريم .\r\nاگر هوا تباه و آلوده به بيمارى باشد بايد به خشكاندن تن بكوشيم و مسكن و منزل را با سردىبخش و تركننده باعتدال درآوريم كه اين بهترين چارهء بيمارىهاى منتشر شده است .\r\nيا اينكه نشيمن خود را گرم سازيم و مواد ضد تباهى هوا را به كار اندازيم . مواد معطر ، بويژه اگر در آنها ضد سوء مزاج رعايت شود بهترين مانع زيان هواى تباه شده است « 211 » .\r\nدر مواقعى كه بيماريهاى واگير شيوع مىيابد نبايد هوا را زياد استنشاق كنيم ، مىتوانيم\r\n\r\n\r\n","description":"","footnote":"\r\n( 211 ) - نسخه انگليسى : « مواد معطر بويژه آنهائى كه با كيفيت خاص بيماريهاى واگير مقابله مىكنند مفيد مىباشند » . امروز هم اين امر تاييد شده است كه اسانسهاى موجود در مواد معطر داراى خاصيت آنتى بيوتيك مىباشد و ابن سينا در آن زمان به اين واقعيت پى برده است .\r\n","page_name":" 423 ","page_number":507},
  {"content":"\r\n\r\nبوسيلهء توزيع و استراحت ، استنشاق زياد را جبران كنيم « 212 » .\r\nممكن است تباهى هوا از زمين سر برزده باشد ، در چنين حالتى بايد بر روى نيمكت نشست و به خانه‌هاى بسيار بلند و بادگير پناه برد .\r\nگاهى هوا بر اثر برخورد با هواى تباه محل‌هاى نزديك و يا بر اثر آسيب‌هاى آسمانى كه بر مردم مكشوف نيست رو به تباهى مىآورد . در چنين حالتى بايد به دخمه‌ها و خانه‌هاى كاملا پوشيده و خوابگاه‌ها پناه برد .\r\nبخورهائى كه تعفن هوا را بر طرف مىسازند عبارتند از : سعد ، كندر ، آس ، گل رز و صندل . استعمال سركه در مواقع بيمارىهاى واگير بدن را از آسيب حفظ مىكند . در كتاب‌هاى جزئى بقيهء اين موضوع را دنبال خواهيم كرد .\r\n\r\n\r\n","description":"","footnote":"\r\n( 212 ) - نسخه انگليسى : « هنگامى كه بيماريهاى واگير شيوع مىيابند ، از فعاليتهاى زياد بايد خوددارى كرد تا بدين ترتيب هوا كمتر استنشاق شود و براى اينكه كمترين مقدار هوا استنشاق شود استراحت توصيه مىگردد » .\r\n","page_name":" 424 ","page_number":508},
  {"content":"\r\n\r\n\r\nجمله - برنامهء مسافران\r\nو آن در هشت فصل مىآيد .\r\n\r\nفصل اول - پيشگيرى بيمارى\r\nكسى كه تپش قلب دائمى دارد بايد چاره‌اى دريابد تا ناخودآگاه نميرد . اگر با كابوس و سرگيجهء زياد روبرو شد به بيرون ريختن خلط غليظ بشتابد تا دچار صرع و سكته نگردد .\r\nاگر در بدن جهيدن و پريدن زياد باشد ، به دفع بلغم نياز است تا تشنج و سكته روى نياورد .\r\nاگر بر اثر امتلاء ، تيرگى حواس و ناتوانى حركت پيش آيد باز بايد بلغم را بيرون راند .\r\nاگر در بسيارى اوقات همهء اندام‌ها تخدير شدند بايد به دفع بلغم روى آورد تا فالج را بازدارند .\r\nاگر در رخسار اختلاج ( پريدن و جهيدن ) زياد بود پالايش و پاك كردن مغز لازم است تا دهان به كج‌شدگى گرفتار نشود « 213 » .\r\nاگر گونه و چشم در بسيارى از اوقات برنگ سرخ درآمدند و اشك سرازير شد و روشنائى آزاردهنده بود و سردرد به همراه داشت ، بايد به رگ زدن و پاك كردن مزاج و نظير آنها توسل جست تا از سرسام در امان بود .\r\nاگر اندوه و ترس بىعلت بر كسى چيره شد چارهء آن تخليهء خلط سوخته است و گرنه بيم ماليخوليا مىرود .\r\nاگر رخسار قرمز شد و باد كرد و به پژمردگى گرائيد و اين حالت دوام داشت ، نشانهء بيمارى جذام است .\r\nاگر تن سنگين و كند حركت شد و رگ‌ها تراوش داشتند ( عروق ريزش مايع كردند . )\r\n\r\n\r\n","description":"","footnote":"\r\n( 213 ) - منظور پارز عصب فاسيال است كه در چنين شرايطى دهان به سبب فلج شدن ماهيچه صورت و لب حالت طبيعى خود را از دست مىدهد و باصطلاح كج مىشود .\r\n","page_name":" 425 ","page_number":509},
  {"content":"\r\n\r\nبايد فصد كرد تا رگ از هم نپاشد و سكته و مرگ ناخودآگاه سر نرسد .\r\nچنانچه در رخسار و پلك‌ها و دست و پا برانگيختگى ( هيجان ) پيدا شد بايد بفكر كبد بود تا گريبانگير استسقاء نشود .\r\nاگر بوى بد مدفوع بسيار شديد بود ، بايد رگ‌ها را از تعفن رهانيد و گرنه تب‌ها در راهند و در اين راه نشانه‌هاى بول بيشتر راهنمائى مىكنند .\r\nاگر خستگى و شكستگى را احساس كردى ، بدان كه با تب روبرو هستى .\r\nاگر اشتهاى خوراك را از دست دادى و اگر اشتهايت رو به افزايش بود بدان كه از بيمارى پيامى رسيده است .\r\nبطور كلى هر چيزى كه از عادت خارج شد ، چه اشتهاى خوراك ، چه حالت مدفوع و ادرار ، چه ميل به جماع يا خواب ، تعرق ، خشكى بدن ، زبرى و زرنگى ، چشيدن ، حس كردن ، طرز خواب ديدن و نظاير آن و هركدام از اينها نسبت به حال طبيعى در افزايش يا كاهش بودند زنگ خطر نوعى بيمارى است . همچنين حالات غير طبيعى مانند خون بواسير ، خون حيض ، قى ، خونريزى بينى ، آرزوى چيزهاى تباه يا ناتباه چنين پيامى براى شخص دارد .\r\nعادت هم مانند طبيعت است ، از اين روى نشايد حتى عادت خيلى بد را يك دفعه ترك كرد و ترك آن بايد بتدريج صورت گيرد .\r\nگاهى نشانه‌هاى جزئى از بيمارىهاى جزئى آگاهى مىدهند مثلا دوام سردرد و درد شقيقه نشانهء گسترش يافتن درد است . در اين حالت آب از چشم درمىآيد و اجسام خيالى مانند ساس و پشه در چشم مجسم مىشوند . اگر اين حالت استوار و پابرجا ماند و چشم به بيسوئى گرائيد نشانهء پيدا شدن آب در چشم است ( آب مرواريد ) .\r\nاگر احساس سنگينى و درد در پهلوى راست مدت زيادى بماند نشانهء بيمارى كبد است .\r\nاگر سنگينى و تمدد در قسمت پائين پشت و در تهيگاه باشد و رنگ ادرار از حالت عادى خارج شده باشد نشانهء بيمارى كليه است .\r\nمدفوع رنگ باخته نشانهء يرقان است .\r\nاگر در دفع ادرار احساس سوزش طولانى شد ، نشانهء قرحه در آبدان و ذكر است .\r\nاسهالى كه در مقعد ايجاد سوزش مىكند نشانهء بيمارى سحج ( پوسته‌پوسته شدن ) است .\r\nاز دست دادن اشتها ، قى كردن ، باد كردن و درد پهلو از قولنج خبر مىدهند .\r\nخارش مقعد ، چنانچه مربوط به كرم‌هاى ريز نباشد بواسير بدنبال دارد .\r\n\r\n","description":"","footnote":"","page_name":" 426 ","page_number":510},
  {"content":"\r\n\r\nايجاد دمل‌هاى زياد و ترك‌ها نشانهء آن است كه خراج و دمل‌هاى زيادى در اندرون ظاهر مىشوند .\r\nريزش پوست و ريزش مو ( قوباء ) نشانهء برص سياه و بهك سپيد مقدمهء برص سفيد است .\r\n\r\nفصل دوم - برنامه مسافرت\r\nهركسى در حضر بچيزهائى عادت كرده است كه ممكن است در سفر به آن‌ها دسترسى نداشته باشد و شايد بر اثر ترك عادت خسته و بيمار شود . چنين كسى بايد به وضع خود برسد و نگذارد به بيمارىهاى زياد مبتلا شود .\r\nبهترين دستور بهداشتى براى سفر موضوع غذا و بحث دربارهء خستگى است . غذاى مسافر بايد خوب باشد و گوهر پاك داشته باشد . بايد در غذا خوردن اندازه را نگهداشت و زياده‌روى نكرد تا هضم آن ميسر باشد و مواد زائد در رگ‌ها جمع نشوند . مسافر نبايد با شكم سير سوار مركب خود شود ، زيرا طعام تباه مىگردد و نياز به نوشيدن آب پيش مىآيد و بعد از خوردن آن در شكم تكان مىخورد به حدى كه تا مسافر قى نكند آسايش نمىيابد .\r\nصرف غذا را بايد تا موقع پياده شدن بتاخير انداخت ( مگر اينكه انگيزه‌اى در كار باشد كه بعدا شرح خواهيم داد . ) اگر مسافر نتواند شكيبائى داشته باشد بايد خود را با غذاى كم سرگرم كند و چندان نخورد كه محتاج نوشيدن آب باشد . اين دستور براى هر مسافرى چه مسافر شب باشد و چه مسافر روز فرقى نمىكند .\r\nخستگى را بايد به وسايلى كه در مبحث خستگىها ذكر شد چاره‌جوئى كرد . مسافر نبايد در موقع سفر امتلاء خون و نظير آن داشته باشد ، بهتر است قبل از سفر بدن را از آلايش پاك كند . اگر شكم وى مالامال از غذا بود بايد قبلا خود را گرسنه نگهدارد و بخوابد تا گرفتگى غذا باز شود و آنگاه به مسافرت رود .\r\nشخص مسافر بايد ورزش عادتى خود را بتدريج افزايش دهد يعنى هر روز كمى بيشتر از ورزش روز پيش آن را انجام دهد . اگر شب بيداريش بناچار زياد باشد بايد بتدريج به آن عادت كند . اگر پيش‌بينى مىكند كه در سفر با گرسنگى و تشنگى و نظاير آن روبرو خواهد شد بايد بدان عادت كند و عادت را از خوراك سفر خود شروع نمايد . بهتر است غذاى مسافر كم‌حجم و سرشار از مواد غذائى باشد . مسافر نبايد سبزى و ميوه و هرآنچه كه خلط آبكى بوجود مىآورد بخورد مگر بعنوان معالجه كه بعدا ذكر خواهيم كرد .\r\nاگر مسافر آن‌قدر در گرسنگى بسر برد كه اشتها را از دست دهد ، غذاهاى تهيه شده از جگر بريان و همانند آن براى برگشت اشتها خوب است . اگر\r\n\r\n","description":"","footnote":"","page_name":" 427 ","page_number":511},
  {"content":"\r\n\r\nقطعات ريز كوفته مانند از جگر بريان و نظاير آن داشته باشد و اين قطعات مواد چسبنده پيه و چرپى زياد ، بادام و پيه گاو همراه داشته باشند وقتى يك از آنها را تناول كند مدتى گرسنگى را فراموش مىكند .\r\nگفته‌اند : اگر كسى باندازهء يك رطل ( 84 مثقال ، تقريبا 420 گرم ) روغن بنفشه را با كمى موم گداخته بياميزد ، چندانكه همانند مرهم شود و آن را بخورد تا دو روز ديگر گرسنگى به وى دست نمىدهد .\r\nاگر مسافران ناچار شدند تشنگى را تحمل كنند بايد داروهاى ضد تشنگى را كه در كتاب سوم در مبحث تشنگى ذكر كرده‌ايم ، با خود همراه داشته باشند از آن جمله مخصوصا تخم خرفه را به مقدار سه درهم در سركه بريزند و بنوشند تا تشنگىشان فرونشيند . بايد از غذاهاى تشنگىآور مانند ماهى ، كبر ، مواد شورطعم و شيرينى دورى كنند يا كم بخورند و كم گويند . اگر در جائى آب فراوان نيست ، بايد آب را با سركه بياميزند و كمى از آن بخورند تا تشنگى بر طرف شود . همچنين لعاب تخم قطونا براى رفع تشنگى مفيد است .\r\n\r\nفصل سوم - دستور براى مسافران فصل گرم و براى محافظت از گرما\r\nاگر مسافر به خوبى مراقب خود نباشد بعيد نيست كه ناتوان گردد ، نيروهايش بگدازند و از حركت بازايستند و تشنگى بر او چيره شود و آفتاب بر مغزش تاثير گذارد . پس بايسته است كه مسافر براى حفظ خود از تابش خورشيد سر را خوب بپوشاند و مانع تابش آن بر سينه‌اش گردد . سينه را بايد با موادى مشابه لعاب تخم قطونا و افشرهء خرفه اندوده كند .\r\nمسافرى كه در گرما سفر مىكند بايد كمى قاووت جو ، عصارهء ميوه‌ها و نظير آن را تناول كند ، زيرا سواركارى در گرما و با شكم گرسنه موجب مىشود كه شخص بر اثر تحليل نيرو ناتوان گردد . وقتى اين پيش‌غذاها را خورد و نوشيد ، بايد آن‌قدر صبر كند تا سرازير شوند كه مبادا در شكم بهم‌زده شوند . مسافر بايد روغن گل سورى و بنفشه همراه داشته باشد و ساعت به ساعت سر و پيشانى را با آن اندوده كند .\r\nبرخى از مسافران همين‌كه با آب سرد استحمام كردند از آسيبى كه بر اثر گرماى سفر ديده‌اند نجات مىيابند و سرحال مىآيند ، ليكن نبايد در اين كار شتاب كنند بلكه بايد مدتى صبر كنند و بتدريج آب‌تنى كنند .\r\nكسانى كه از باد سام مىترسند بهتر است كه بينى و دهن را با عمامه و دهان‌بند ببندند و اين زحمت را تحمل كنند . بهتر آن است كه قبل از سفر - يا قبل از مواجه شدن با باد سام - پياز و دوغ بخورند - بويژه پيازى را كه يك شبانه‌روز در دوغ پرورده شده ، يا خيس شده\r\n\r\n","description":"","footnote":"","page_name":" 428 ","page_number":512},
  {"content":"\r\n\r\nباشد - و روى آن دوغ بياشامند و شرط آن است كه پياز را قبل از انداختن در دوغ به خوبى قاچ كرده باشند . همچنين بو كردن روغن گل و روغن دانهء كدو و خوردن روغن كدو براى پيشگيرى از آسيب باد سام مفيد است . اگر باد سام بر مسافر وزيد ، بايد آب سرد بر خود بپاشد و صورت خود را با آن بشويد . روغن‌هاى سرد نظير روغن گل و افشره‌هاى سرد مانند افشرهء حى العالم و روغن خلاف بر سر گذارد و بعدا خود را شست‌وشو دهد . چنين مسافرى بايد از جماع دورى كند . وقتى درد تسكين يافت ماهى شور و شراب آميخته با آب براى وى خوب و شير از هر غذائى بهتر است به شرط اينكه تب نداشته باشد . ليكن اگر تب داشت و تب نه از نوع عفونى بلكه از نوع تب روزانه بود دوغ ترش برايش مناسب است . اگر به حالت سموم‌زده ، بر اثر تشنگى از خواب بيدار شود بهتر است تشنگى خود را با گرداندن آب در دهن رفع كند . اگر آب را به حد اشباع بنوشد فورا مىميرد . اگر چاره‌اى جز نوشيدن نداشت نبايد آن را به يك بار سركشد بلكه جرعه‌جرعه و با فواصل زياد بخورد . اگر دردش آرام گرفت و هيجان تشنگى فرونشست آنگاه مىتواند آب بخورد ، ليكن اگر قبل از نوشيدن ، روغن گل و آب را مخلوط كند و بعد بخورد بهتر است .\r\nكسى كه آفتاب‌زده باشد بايد در جاى خنك بنشيند ، پايش را با آب سرد بشويد و چنانچه تشنه بود اندك‌اندك آب سرد بخورد و خوراكش از غذاهاى زودهضم باشد .\r\n\r\nفصل چهارم - دستور براى مسافران فصل سرما\r\nمسافرت در سرماى سخت براى كسانى كه بار سفر را چنان كه شايسته است تهيه ديده‌اند سخت و خطرناك است تا چه رسد به كسانى كه احتياط را رعايت نكرده‌اند . بارها مشاهده شده است كسانى كه خود را سرتاپا پوشانده‌اند و احتياط را مرعى داشته‌اند ، بر اثر سرما و دمه به بيمارى ترنجيدگى و كزاز گرفتار شده‌اند ، بر اثر سرما يخ بسته‌اند ، به سكته دچار آمده‌اند و به مرگى مشابه مرگ با ترياك و يا مرگ با يبروح ( مردم گياه ) جان سپرده‌اند . سرمازدگان حتى اگر به مرز مرگ نرسند ، اكثر به گرسنگى بوليموس ( سيرىناپذير ) مبتلا مىشوند .\r\nراجع به اين حالت گرسنگى و چاره‌جوئى آن و ساير بيماريها در جاى خود بحثى خواهيم داشت .\r\nمسافران بايد در سرماى سخت قبل از هر چيز بفكر حفظ منافذ ريز بدن باشند و نگذارند كه هواى سرد ناخودآگاه وارد دهان و بينى شود . ساير اندام‌ها را نيز همانطور كه بعدا توصيه مىكنيم بپوشانند و از سرما دور سازند .\r\nوقتى مسافر به سرمنزل مىرسد ، نشايد فورا به نزديك آتش بشتابد ، بلكه بهتر است اصلا بدان نزديك نشود و گرما را بطور تدريجى و اندك‌اندك به بدن راه دهد . اگر برايش\r\n\r\n","description":"","footnote":"","page_name":" 429 ","page_number":513},
  {"content":"\r\n\r\nميسر نبود كه خود را بتدريج و دور از آتش گرم كند و حتما بايد به آتش نزديك شود نزديك شدن به آن نيز بايد تدريجى باشد . دورى جستن از آتش بويژه در موقعى بسيار ضرورى است كه مسافر قرار است زود آن را ترك گويد و باز به سفر خود در سرما ادامه دهد .\r\nاين دورى جستن از آتش و گرم شدن تدريجى و دستورهاى مذكور ديگر دربارهء مسافرى است كه سرما خورده است ولى بر اثر سرما از كار نيفتاده است و اندامش سست نگرديده است . كسانى كه بر اثر سرما از كار افتاده‌اند و به منتهاى ناتوانى رسيده‌اند ، بايد هرچه زودتر آنها را با اندودن روغن‌هاى گرمىبخش ، بويژه روغن‌هائى مانند روغن سوسن ، كه ضد سرما هستند گرم كرد . اگر مسافرى در سرما سفر كرده ، به گرسنگى دچار شده است و موقعى كه به منزل رسيده ، غذاى گرم خورده است و حرارتى مشابه تب بر او وارد آمده است بايد اين حالت را غير طبيعى محسوب داشت . براى رهروان در سرما غذاهائى وجود دارد كه تحمل سرما را بر آنها سهل مىگرداند . اين‌ها غذاهائى هستند كه در آن سير ، گردو ، خردل و انگوژه به مقدار بسيار زياد وجود دارد . اگر ماست چكيده نيز همراه داشته باشند براى گواراتر شدن بيشتر طعام - مطلوب خواهد بود . روغن و گردو هم براى آنها مفيد است ، بويژه اگر شراب خالص را بعد از خوردن آن بنوشند .\r\nمسافر فصل سرما نبايد با شكم تهى راهى شود ، بايد قبل از سفر خود را سير كند و بجاى آب شراب بنوشد و آن‌قدر صبر كند تا غذا و شراب در شكم آرامش يابند و او را گرم كنند و بعد سوار شود .\r\nبراى كسى كه بر اثر سرما يخ زده است انگوژه خوبست ، بويژه اگر آن را با شراب بياميزند . نسخهء اين آميزه بقرار زير است : مقدار يك درهم انگوژه در يك رطل شراب !\r\nمواد اندودنى وجود دارد كه اگر مسافر آنها را به كار برد از تاثير سرما كاسته مىشود .\r\nيكى از آنها روغن زيتون است . براى كسانى كه سرمازدهء هواى سرد هستند سير از همه چيز بهتر است ، با وجود اينكه به مغز و نيروهاى نفسانى زيان مىرساند .\r\n\r\nفصل پنجم - گرم نگهداشتن دست و پا ( اطراف )\r\nمسافرى كه مىخواهد در سرما سفر كند بايد دستورهاى زير را به كار بندد :\r\n1 - اطراف ( دست‌وپا ) خود را نخست مالش دهد تا گرم شود .\r\n2 - آنها را با روغن‌هاى عطرى مانند روغن سوسن ، روغن بان و شربت سوسن به خوبى بيالايد . اگر اين مواد را پيدا نكرد ، روغن زيتون - بويژه اگر فلفل را با آن بياميزد - مناسب است . روغن زيتون را مىتواند بدون آميزه بنوشد ، يا اينكه فرفيون و انگوژه\r\n\r\n","description":"","footnote":"","page_name":" 430 ","page_number":514},
  {"content":"\r\n\r\nو جندبيدستر را با آن به كار برد .\r\n3 - از ضمادهاى نگهدارندهء اطراف اول قطران و بعد سير و بازرد ( قنه ) بسيار خوبند و نمىگذارند اندام سرمازده شود .\r\n4 - دستكش و پاىافزار مسافر نبايد چنان تنگ باشد كه اندام نتواند در آن بجنبد .\r\nجنبش اندام خود يكى از بازدارنده‌هاى سرماست . اندامى كه از پوشش خود در فشار باشد به سرمازدگى نزديك و از آن آزار زياد مىبينيد .\r\n5 - اگر دست و پا را با كاغذ و مو و پشم شتر و بره بپوشانند بيشتر در امان خواهند بود .\r\n6 - اگر اندام سرمازده‌اى مثل پا - بدون كم شدن سرما و يا در حالتى كه پوشش آن را زياد كرده‌اند و در نگهداريش زياد سعى كرده‌اند - احيانا خودبخود كمتر احساس سرما كند بدان كه دارد از حس كردن بازمىماند و سرما تاثير خود را كرده است . چارهء آن را بايد از آنچه اكنون ياد مىگيرى بجوئى .\r\n7 - اگر اندامى بر اثر سرمازدگى بحالتى درآمد كه حرارت غريزى را از دست داد و آنچه از گوهرش تحليل مىرفت متوقف گشت و تعفن پيدا شد ، ممكن است چاره‌اش همان باشد كه در مبحث قرحه‌ها ، بويژه قرحه‌هاى پليد خوره‌اى ذكر كرده‌ايم « 214 » .\r\n8 - اگر اندام سرمازدهء مزبور به حد عفونت نرسيده باشد ولى بيم تعفن آن برود ، بهتر است كه آن را در برفاب فرو كنند و بد نيست در آبى كه اندام در آن فرومىشود قبلا انجير ، آب كلم ، آب رياحين ، آب شبت و آب بابونه پخته شده باشد و اينها همه مفيد هستند .\r\n9 - اندام سرمازده را اگر با تر دوغ بيالايند مفيد است .\r\n10 - آب گياه نمام و آب درمنه و آب پونه داروى سرمازده‌ها هستند .\r\n11 - ضماد شلغم بسيار سودمند است .\r\n12 - اندام سرمازده را نبايد فورا باتش نزديك ساخت . شخص سرمازده بايد فورا راه برود ، دست‌ها و پاها را تكان دهد ، ورزش كند و اندام سرمازده را مالش دهد و بعد با روغن‌هائى كه گفته‌ايم آن را اندوده كند .\r\n13 - بايد دانست كه اندام‌هاى آويخته ، بىحركت و دور از ورزش به سرمازدگى بسيار نزديك هستند .\r\n\r\n\r\n","description":"","footnote":"\r\n( 214 ) - سرمازدگى يا اختلالات شديد عضوى بر اثر سرما داراى چهار مرحله است كه مرحله نهائى آن ايجاد گانگرن در عضو است كه در چنين حالتى همان تعفنى را كه ابو على سينا از آن نام برده است پيش مىآيد و چاره آن قطع كردن عضو مزبور مىباشد .\r\n","page_name":" 431 ","page_number":515},
  {"content":"\r\n\r\n14 - گاهى برخى اشخاص كه اندام سرمازده را در آب سرد فرومىبرند ، از اين كار سود مىجويند و احساس دردشان از بين مىرود . اين كار به آن مىماند كه ميوهء يخ‌زده را در آب سرد بريزند كه از يخ‌زدگى درآيد ، نرم شود و به حال طبيعى برگردد . اگر ميوهء يخ‌زده را به آتش نزديك كنند تباه مىگردد . چرا چنين است ؟ اين پرسشى است كه به پاسخ طبيب نياز ندارد !\r\n15 - اگر رنگ اندام سرمازده تغيير يافت بايد آن را نيشتر زد تا خون از آن سيلان كند و بايد اندام در آب گرم باشد تا مقدارى از خون جاى نيشتر را منعقد نكند و بر اثر بند آمدن خون حبس نشود . خون بايد سيلان يابد تا موقعى كه خودبخود بند آيد . بعد از آن بايد آن را با آميختهء گل ارمنى و سركه بمالند .\r\n16 - قطران ، چه در آغاز و چه در آخر ، براى سرمازدگان چارهء خوبى است .\r\n17 - اگر كار از سياهى و سبزى گذشت و عفونت شروع شد ، بايد هرچه زودتر اندام تعفن‌يافته را بريد تا اندام‌هاى سالم را كه در جوار آن هستند در بر نگيرد و براى اينكه عفونت انتشار نيابد همان كنند كه دراين‌باره گفته‌ايم « 215 » .\r\n\r\nفصل ششم - رنگ نباختن در سفر\r\nبراى اينكه مسافر با همان رنگ و روى پيش از سفر از مسافرت بازآيد ، بايد اين برنامه را به كار بندد :\r\n1 - رخسار را با چيزهائى كه داراى مواد چسبنده هستند ، از قبيل تخم قطونا ، لعاب بكمون ، كتيراى خيس شده در آب ، انگم محلول در آب ، سفيدهء مرغ ، نان آرد سفيد كه در آب خيس كرده‌اند و قرص ( حب ) مورد توصيهء « قربطن » مالش دهد .\r\n2 - اگر روى و رخسار بر اثر باد و تابش خورشيد ترك برداشت علاج آن را در كتاب زينت بجوى .\r\n\r\n\r\n","description":"","footnote":"\r\n( 215 ) - قطع عضو در هنگام وجود گانگرن و عفونت مربوط بان در پزشكى جديد هم مورد تأييد مىباشد و معمولا به همان نحو عمل مىشود كه ابو على سينا درباره بيماران خود عمل مىنموده است و در اينجا بدان اشاره كرده است .\r\n","page_name":" 432 ","page_number":516},
  {"content":"\r\n\r\n\r\nفصل هفتم - مسافر چه نوع آبى بنوشد ؟\r\nتغيير آب‌هاى نوشيدنى بيشتر از تغيير غذاها براى مسافران بيمارى بارمغان مىآورد .\r\nمسافر بايد نوع آب را مراعات كند و براى اين منظور دستورهاى زير را به كار بندد :\r\n1 - آب را در سفال تراونده نگهدارد تا بتراود و صاف گردد و از آن بنوشد .\r\n2 - آب را بجوشاند . همچنانكه علت را ذكر كرديم ، آب جوشيده صاف مىشود و در آن گوهر آب و آميزه‌ها از هم جدا مىگردند .\r\n3 - بهتر از جوشاندن ، تبخير و تقطير كردن آب است .\r\n4 - براى تصفيهء آب اين روش - بويژه اگر تكرار شود - بهتر است : مقدارى پشم را تاب مىدهند و دوسر آن را در دو ظرف قرار مىدهند . يكى از اين دو ظرف پر از آب و ديگرى تهى است . آب از ظرف پر ، قطره‌قطره در ظرف خالى مىچكد .\r\n5 - اگر آب نوشيدنى نامطبوع را بجوشانند و در ضمن جوشيدن آن ، خاك آزاد و گلوله‌هاى پشم در آن بيندازند و بعدا گلوله‌ها را بيرون بياورند و بفشرند ، بهتر از روش نخستين تصفيه مىگردد .\r\n6 - اگر آب را بدون آنكه بجوشانند ، با خاك پاك و آزاد ، بويژه با خاكى كه بر اثر خورشيد سوخته شده باشد درآميزند و بگذارند تا صاف شود ، تباهى آب بر طرف مىگردد .\r\n7 - اگر آبى ناگوارا باشد و آن را با شراب بنوشند زيانى نخواهد داشت .\r\nاگر آب كم بود و يا پيدا نشد ، آب آميخته با سركه بويژه در فصل تابستان بسيار مناسب است زيرا انسان را از نوشيدن زياد آب بىنياز مىسازد .\r\nآب شور را بايد با سركه يا اسكنجبين خورد و بايد در آن خرنوب و دانه آس و زالزالك انداخت . بعد از خوردن آب زاجدار و گس بايد مواد ملين نيز به كار برد . خوردن شراب هم بعد از نوشيدن آب شور مفيد است .\r\nبدنبال نوشيدن آب تلخ بايد مواد چرب و شيرين خورد و آب را با گلاب آميخت و نخود آب را قبل از آن نوشيد . نخود آب چه پيش از آب تلخ و چه پيش از آبى كه نسبتا تلخ است خورده شود مفيد است و زيان آب را از بين مىبرد . خوردن نخود هم خاصيت آب نخود را دارد .\r\nآب راكد نيستان‌ها كه بوى تعفن مىدهد نبايد همراه غذاهاى گرم بدرون راه يابد .\r\n\r\n","description":"","footnote":"","page_name":" 433 ","page_number":517},
  {"content":"\r\n\r\nبايد همراه اين آب‌ها ميوه‌هاى قابض مزاج و سرد و سبزيهائى مانند به و سيب و ريواس تناول شود .\r\nبر روى آب غليظ و تيره رنگ بايد سير خورد . زاج يمانى آن را تصفيه مىكند .\r\nپياز زدايندهء زيان هر نوع آب تباه و نامطبوع است . پياز پادزهر آب‌هاى زيان‌آور است ، بويژه اگر همراه سركه و سير باشد . كاهو نيز از چيزهاى سردمزاج مىباشد .\r\nيكى از كارهاى پسنديده مسافر آن است كه آب را از شهر خود بردارد و به شهر ديگر كه رسيد آب آنجا را با آب شهر خود مخلوط كند و بخورد و بعد آب منزل فعلى را به منزل ديگر برساند تا به مقصد برسد . يا اينكه خاك شهر خود را بردارد و آن را در ديار بيگانه بهر آبى كه مىرسد بريزد و بگذارد تصفيه شود . آب را بايد با دهان‌بند ( صافى ) بنوشند تا مبادا زالو را به‌بلعند و يا آب بدگوارش و آميخته با تباهى را فرودهند . همراه داشتن مرباهاى ترش مزه ( ترشىها ) براى آميختن با آب‌هاى مختلف تدبير بدى نيست .\r\n\r\nفصل هشتم - برنامهء دريانوردان\r\nمسافران كشتى گاهى به سرگيجه ، دل بهم‌خوردگى و قى دچار مىشوند و اين حالات اكثر در روزهاى اول روى مىآورند و بعدا آرامش مىيابند .\r\nمسافر كشتى بايد كوشش كند كه از دل بهم‌خوردگى و قى جلوگيرى شود ، يا بگذارد قى انجام گيرد . گاهى هم كه قى به افراط رخ مىدهد خودبخود بند مىآيد . براى جلوگيرى از قى ، ميوه‌هائى مانند به و سيب و انار مفيدند . در حالت دل بهم‌خوردگى يا جهت جلوگيرى از آن تخم كرفس و افسنطين مفيد هستند . براى جلوگيرى از دل بهم‌خوردگى و قى ترشىهائى كه دهانهء معده را نيرومند مىكنند و نمىگذارند بخارها به طرف سربالا بروند ، مانند عدس با سركه و غوره ، كمى پونه يا پونهء كوهى يا نان تريد شده در شراب ريحانى يا آب سردى كه در آن پونهء كوهى ريخته‌اند مفيد هستند . مسافر كشتى بايد داخل بينى را با سفيدآب مسح كند .\r\n\r\n","description":"","footnote":"","page_name":" 434 ","page_number":518},
  {"content":"\r\n\r\n\r\nفن چهارم - انواع معالجات بحسب بيمارهاى عمومى\r\nكه مشتمل بر سى و دو فصل است\r\n\r\nفصل اول - كلياتى دربارهء معالجه « 216 »\r\nمىگوئيم : معالجه سه وجه دارد : بهداشت و تغذيه ، استعمال دارو ، ماساژ و مالش « 217 » .\r\n\r\nبهداشت و تغذيه :\r\nمنظور ما از بهداشت مراعات دستورهاى لازمى است كه براى حفظ بهبود تن بدان عادت كرده‌اند . موضوع غذا نيز يكى از اين دستورهاى بهداشتى به حساب مىآيد « 218 » . مراعات بهداشت از حيث كيفيت بايد با امور داروئى مناسب باشد « 219 » . ليكن غذا عموما داراى ويژگىهائى است . مثلا بايد اندازه را در غذا مراعات كرد ، گاهى آن را از بيمار بازگرفت ، گاهى كم كرد ، گاهى افزايش داد و گاهى به مقدار متناسب به بيمار داد .\r\nوقتى طبيب مىخواهد مزاج را سرگرم پختن و نضج خلطها نمايد بيمار را از خوراك منع مىكند . اگر در به كار انداختن مزاج ، جهت رسانيدن و پختن خلطها نياز بدان باشد كه نيرو بر توانائى خود باقى باشد غذا كمتر مىشود ولى به كلى ممنوع نمىگردد تا اينكه غذا نيرو را نگهدارد . غرض از دادن غذاى كم به بيمار باقى نگهداشتن نيرو است و علت كم‌تر كردن غذا اين است كه طبيعت تمام مجال خود را صرف هضم آن نكند كه در نتيجه به علت\r\n\r\n\r\n","description":"","footnote":"\r\n( 216 ) - نسخهء انگليسى : « تدبير و مراقبت از بيمار به منظور مقابله با بيمارى يا اختلالات »\r\n( 217 ) - نسخه انگليسى : « معالجه به سه طريق صورت مىگيرد : الف - انجام تدابير كلى و تغذيه صحيح . ب - استعمال داروهاى ساده و مركب . ج - روشهاى عملى و جراحى »\r\n( 218 ) - نسخهء انگليسى : « بهداشت شامل انجام شش امر ضرورى حيات است ( سته ضروريه ) كه قبلا يكايك آنها در اين كتاب آمده است و اين شش امر ضرورى بطور مداوم بر روى بدن اعمال مىشوند » .\r\n( 219 ) - نسخه انگليسى : « قوانين تدبير كيفى غذا همانند قوانين كيفى داروها است » .\r\n","page_name":" 435 ","page_number":519},
  {"content":"\r\n\r\nگرفتارى زياد نتواند به پختن خلطها بپردازد . در اين زمينه همواره بايد اهميت نيرو را در نظر داشت و تشخيص داد كه آيا نيرو بسيار ناتوان شده است و آيا بيمارى بسيار شديد است ؟\r\nكاهش مقدار غذا دو نوع است : كاهش از حيث كمى و كاهش از لحاظ كيفى . و تو مىتوانى كيفيت و كميت را گرد هم آورى و حالت سومى را بوجود آورى . فرق بين تصرف در كيفيت و تصرف در كميت غذا چيست ؟ - ممكن است غذائى از لحاظ حجم زياد و از لحاظ تغذيه كم باشد مانند سبزيجات و ميوه . كسى كه سبزى و ميوهء زياد مىخورد ، حجم غذايش زياد است ولى مقدار تغذيه بخشى آن اندك . ممكن است غذائى كم‌حجم و بسيار مغذى باشد مانند تخم‌مرغ و بيضه خروس .\r\nگاهى نياز مىافتد كه كيفيت را كاهش و كميت را افزايش دهيم . مثلا اگر ميل به غذا در بيمار زياد باشد و خلطهاى هنوز ناپخته در رگ‌هاى وى ماندگار باشند ، براى آرامش اشتهايش معده را از غذا پر مىكنيم و درعين‌حال نمىگذاريم مواد زياد بدرون رگها راه يابند تا فرصت براى پخته شدن مواد ماندگار در رگ وجود داشته باشد . اين كار ممكن است براى هدف‌هاى ديگرى نيز مفيد واقع شود .\r\nگاهى بايد كيفيت غذا تقويت شود و كميت آن كاهش يابد ، مثلا در موردى كه نيروى هضم در معده چنان ناتوان شده است كه ياراى هضم غذاى زياد ندارد و ما مىخواهيم اين نيرو را تقويت كنيم تا بتواند وظيفه خود را ادا نمايد .\r\nكاهش غذا و يا ممنوع كردن خوراك را غالبا وقتى توصيه مىكنيم كه به معالجهء بيمارىهاى سخت مشغول هستيم . در بيمارىهاى مزمن غذا را كاهش مىدهيم ولى نه به آن اندازه كه در بيمارىهاى سخت اعمال مىكنيم ، زيرا در حالت بيمارىهاى مزمن نياز به ماندگارى نيرو بيشتر است و چون مىدانيم كه بحران ديررس و غايت آن دور است اگر نيرو را نگهدارى نكنيم به مرحلهء بحران نمىرسد و پختنىهاى سرسخت و ديرپز ، پخته نمىشوند .\r\nبحران در بيمارىهاى سخت زودرس است و اميدواريم كه نيرو تا آخر پايدارى كندو از ميدان در نرود . اگر بيم از بين رفتن آن قبل از بپايان رساندن كار در بين بود غذا را زياد كاهش نمىدهيم . هر قدر بيمارى سخت به منشاء و عارضه نزديك‌تر باشد ، غذا را قوىتر و نيروبخشتر مىگردانيم . هر قدر بيمارى سخت رو به افزايش نهد و پيش برود و عوارض فزونى يابند ، از خوراك مغذى مىكاهيم . همانطور كه انگيزهء آن را قبلا ذكر كرديم ، نيرو را در وقت كار و كوشش سبكبار مىسازيم . در اواخر بيمارى رژيم غذائى را بسيار لطيف مىسازيم و هر قدر بيمارى سخت‌تر و بحران نزديك‌تر باشد در لطافت دادن تغذيه كوشاتر مىشويم ، مگر اينكه عواملى ما را از اين كار بازدارند و ما اين عوامل را در كتاب‌هاى جزئى ذكر خواهيم كرد .\r\n\r\n","description":"","footnote":"","page_name":" 436 ","page_number":520},
  {"content":"\r\n\r\nدر مورد « غذائيت » مادهء خوراكى دو نكته ديگر نيز وجود دارد كه عبارتند از سرعت عبور و كندى آن . باده بسرعت عبور مىكند و گوشت بريان و سرخ كرده به كندى نفوذ مىنمايند .\r\nهمچنين غذاهائى هستند كه از آنها خون تمام‌عيار و اجزاى بهم‌پيوسته بوجود مىآيد مانند گوشت خوك و گوساله ، و غذاهائى وجود دارند كه خون رقيق و زود هضم به بدن مىدهند ، مانند ماده غذائى كه از شراب و انجير ايجاد مىشود . اگر بخواهيم نيروى حياتى را از نابودى برهانيم و بوى نشاط دهيم و در مهلتى كه داريم نيروى موجود براى هضم كفايت نكند ، آنگاه به غذاى تندرو و زودرس نياز داريم . اگر غذاى كندهضمى در درون بدن باشد نبايد غذاى زودهضم را بر آن وارد كرد ، چه بيم آن مىرود كه اين دو غذا باهم دراميزند و نتيجه همان باشد كه سابقا ذكر كرديم . هرگاه پى برديم كه در درون بندآمدگىهائى رخ داده است از غذاى غليظ پرهيز مىكنيم . اگر بخواهيم كسى را نيرومند سازيم و به ورزش‌هاى سخت واداريم ، بايد خوراك بسيار مغذى و ديرهضم بوى بخورانيم . كسى كه در منافذ ريز بدنش زود تراكم پيدا مىكند بايد غذاهاى نامتراكم بخورد .\r\n\r\nاستعمال دارو در تداوى :\r\nمعالجه بوسيله داروها مبتنى بر سه قانون است :\r\nالف - انتخاب كيفيت دارو ، يعنى بررسى دارو از اين حيث كه گرم است يا سرد ، تر است يا خشك .\r\nب - گزينش كميت دارو ، يعنى مثلا در حالت معينى چه مقدار از فلان دارو مورد نياز است . وزن دارو ، سردى و گرمى دارو و اين قبيل مشخصات را بايد سنجيد .\r\nج - تنظيم وقت\r\n1 - براى شناسائى دارو بايد حتما نوع بيمارى را شناخت . اگر نوع بيمارى مكشوف شد داروئى را بايد انتخاب كرد كه كيفيتش مخالف كيفيت بيمارى باشد . بيمارى را بايد بوسيلهء ضد آن دفع كرد و تندرستى را بايد بوسيلهء همانند و دمسازش نگهدارى نمود .\r\n2 - كميت دارو چه از حيث وزن و چه از حيث گرمى و سردى و صفات همانند آن است . طبيب بايد مزاج اندام بيمار و اندازهء بيمارى را دريابد و متناسب بودن دارو را با حالات بيمار از حيث جنس ، عمر ، روش و عادت ، فصول سال ، شهر ، حرفه ، نيرو و هيئت بسنجد .\r\nشناختن مزاج اندام بايد مبتنى بر چهار وجه باشد : و آن مزاج اندام ، آفرينش اندام محل اندام و نيروى اندام است .\r\n\r\n","description":"","footnote":"","page_name":" 437 ","page_number":521},
  {"content":"\r\n\r\nاگر مزاج طبيعى اندام مكشوف شد و با مزاج آن در حالت بيمارى مقايسه گرديد ، طبيب پى مىبرد كه اين موازنه تا چه حد به هم خورده است و با چه داروئى و چه مقدار از آن دارو مىتواند آن مزاج را به حال طبيعى خويش بازگرداند . مثلا اگر مزاج در موقع تندرستى به سردى گرايش داشته است و بيمارى آن را گرم كرده است - بيمارى گرم است - معلوم مىشود كه از مرز خود بسيار تجاوز كرده ، از حالت طبيعى دور افتاده است . پس نياز به سرد گردانيدن زياد دارد . اگر مزاج اصلى اندام گرم و بيمارى نيز گرم است به خنك كردن كم نيازمند است .\r\nدر مورد بررسى آفرينش و سرشت اندام سابقا ذكر كرديم كه چند معنى از آن مفهوم مىشود . بشرح ما دراين‌باره مراجعه شود .\r\nاين را نيز بدان كه برخى اندام‌ها آسان مىگدازند و در داخل و خارج داراى تهيگاه‌هائى هستند كه مىتوان بوسيلهء داروى لطيف مواد زائد را از آنها بيرون راند .\r\nبرخى ديگر برعكس به داروهاى قوى نياز دارند . عده‌اى از اندام‌ها متخلخل هستند و داروى لطيف براى آنها مناسب است و عده‌اى متراكم و غليظ هستند و به داروى نيرومند نياز دارند .\r\nاندام‌هائى كه در دو طرف بدون حفره و منفذ و تهيگاه هستند به داروهاى قوى بسيار نياز دارند . داروى در درجهء دوم از حيث قوت براى اندام‌هائى است كه در يك طرف فراغ دارند و در درجه سوم براى اندام‌هائى كه از هر دو سوى محل فراغ دارند ليكن خود اندام چسبيده و متراكم است ، مانند كليه . با قوت دارو در درجهء چهارم اندام‌هائى را بايد معالجه كرد كه در هر سو كاوك دارند ولى نامتراكم هستند ، مانند شش .\r\nهمچنانكه مىدانى ، هر اندامى يا جاى ويژه‌اى براى خود دارد و يا با اندام ديگرى شريك است .\r\nاگر اندام جاى ويژه‌اى ندارد و با همسايه‌اى همنشين است بايد چاره آن را در علمى كه راجع به اندام‌هاى مشترك دارى جستجو كنى و در اين زمينه اختيار را بدست خودت مىسپارم كه در نظر بگيرى كدام يك از اين دو اندام سر راه دارو قرار دارد و دارو را به كدام يك از اين دو مشارك برسانى . مثلا اگر مادهء بيمارى در كوژى كبد بود ، آن را بوسيلهء ادرار بيرون مىرانيم و اگر در فرورفتگى كبد بود با روده‌ها شريك است و بايد از راه روده‌ها بسراغ آن رفت . اگر اندام جايگاه ويژه خود را دارد و ارتباطى به اندام مجاور ندارد بايد سه حالت را بررسى كرد :\r\nيكى از آن دورى و نزديكى آن است . مثلا اگر اندام مانند معده در دسترس فورى دارو باشد به كمترين مدت داروى معتدل را مىپذيرد . و دارو به كار مىافتد و نيرويش هنوز بجاى خويش است . اگر مانند شش دور دست بود ، دارو تا خود را بوى برساند نيروى خود را از دست مىدهد ، پس دارو بايد نيروى بيشترى داشته باشد . اگر در راه رسيدن\r\n\r\n","description":"","footnote":"","page_name":" 438 ","page_number":522},
  {"content":"\r\n\r\nدارو به اندام فاصله بسيار زياد و داراى پيچ‌وخم بود و بايستى دارو ژرفا را به‌پيمايد تا به اندام برسد . داروى گسيل شده بايد بيشتر از اندازهء مورد احتياج اندام باشد . در حالت ضماد گذاشتن عرق النساء و مشابه آن چنين است .\r\nحالت دوم مربوط به اين است كه بايد دانست چه موادى شايسته است با دارو آميخته شود تا آن را زودتر به مقصد برساند . مثلا جهت اندام‌هاى ادرارى ، مواد ريزش‌دهنده ( مدر ) را با داروهاى مربوط مىآميزيم و براى قلب زعفران را به داروهاى ويژهء آن مىافزائيم .\r\nحالت سوم معطوف به اين است كه بايد نزديك‌ترين راه براى رسيدن دارو به اندام مورد نظر انتخاب شود . مثلا اگر پى برديم قرحه‌اى در روده‌هاى پائين است دارو را بوسيلهء اماله مىفرستيم . اگر بيمارى در روده‌هاى بالائى نهان بود دارو را بوسيله شراب بدانجا مىرسانيم .\r\nگاهى مىتوان جايگزينى و مشترك بودن را باهم مراعات كرد به شرطى كه بدانيم چگونه عمل مىنمائيم . يا اينكه آيا مادهء بيمارى در حال ريزش بر اندامى است يا اصلا ريزش كرده است ؟ و بايد بدانيم چگونه بايد آن را از ميان برداشت و يا اندام را از دوا دور ساخت . اين حالت داراى چهار وجه است « 220 » .\r\nنخست اينكه آيا بايد از راست به چپ و يا از بالا به پائين دارو را كشانيد « 221 » .\r\nدوم اينكه مشاركت را بايد در نظر گرفت ، چنان كه براى بند آمدن حيض بادكش‌ها را بر پستان مىنهند تا از اندام شريك بركشد « 222 » . سوم اينكه نزديكى و برابرى را بايد منظور داشت ، چنان كه در بيمارىهاى كبد ، باسليق بازوى چپ را نشتر مىزنند و در بيمارىهاى طحال نيشتر بر باسليق دست راست فرود مىآيد . چهارم اينكه بايد فاصله را مراعات كرد كه اندام پر از ماده ( ماده بيمارى ) نسبت به اندامى كه ماده ( بيمارى ) را به آن منتقل مىكند زياد نزديك نباشد .\r\nهرگاه ماده بر اندامى ريزش كرد چاره آن با دو روش زير است : ماده را از خود\r\n\r\n\r\n","description":"","footnote":"\r\n( 220 ) - نسخه انگليسى : « موقعى كه ماده بيمارى هنوز در محل كاملا جايگزين نشده است بايد آن را به چهار طريق زير فروكش نمود » .\r\n( 221 ) - نسخه انگليسى : « جهت جذب دارو بايد مخالف جهت ماده بيمارى باشد بعنوان مثال اگر ماده بيمارى در طرف راست باشد از طرف چپ بايد آن را فروكش كرد و اگر ماده بيمارى بسوى پائين است از بالا بايد آن را فروكش نمود » .\r\n( 222 ) - نسخهء انگليسى : « مشاركت اندامها بايد مورد توجه قرار گيرد مثلا خونريزى قاعدگى را مىتوان با بادكش كردن پستانها متوقف نمود زيرا اين خون تمايل دارد كه بسوى اندام شريك حركت كند » .\r\n","page_name":" 439 ","page_number":523},
  {"content":"\r\n\r\nاندام بازمىگيريم و يا ماده را به اندام نزديك و همكارش انتقال مىدهيم و از آنجا بيرون مىفرستيم . مثلا در بيمارىهاى زهدان رگ صافن و در معالجهء ورم‌هاى لوزتين رگ زير زبان را نيشتر مىزنند . اگر بر آن شدى كه ماده را از اندامى به اندام ديگر انتقال دهى ، نخست درد اندامى را كه ماده را از آن انتقال مىدهى آرامش بده و دقت كن كه در موقع انتقال ، ماده بر اندام اصلى نگذرد .\r\nشناسائى نيروى اندام سه راه دارد : نخست اينكه آيا اندام مورد نظر اندام اصلى و منشائى است ؟ در اين صورت تا حدامكان نبايد خطا كرد و داروى قوى استعمال نمود ، زيرا ممكن است سراسر بدن زيان ببيند . از اين روى تخليه نبايد از مغز و كبد به يك بار صورت گيرد بلكه بايد تدريجى باشد و كبد و مغز را هرگز نبايد زياد ( با عوامل سردكننده ) سرد گردانيم . وقتى داروهاى گدازنده را بر كبد هموار مىكنيم ( به كار مىبريم ) و ضماد مىنمائيم بايد داروهاى بندآورنده و خوشبوى با آن باشد تا نيرو نگهدارى شود . همچنين اگر نوشابهء تحليل‌برنده‌اى را بسوى كبد گسيل مىداريم بايد با داروهاى بندآورنده و تقويت كنننده فوق الذكر همراه باشد . اندام‌هائى كه اصلى هستند و بايد اين اصول را در آنها مراعات كرد بحسب ترتيب عبارتند از قلب ، مغز و كبد .\r\nمراعات كنش اندام مشترك : اگر اندام جزو اندام‌هاى اصلى نباشد مانند معده و شش ، در صورتى كه تب وجود داشته باشد و معده ناتوان باشد بيمار نبايد آب بسيار سرد بنوشد . بدان كه داروهاى سست‌كننده بدون آميزه بطور كلى براى اندام‌هاى اصلى بسيار خطرناك هستند .\r\nدر نظر گرفتن حساسيت زياد و كند حسى اندام : اندامى كه عصب‌آگين و بسيار حساس است نبايد با داروهاى بدكيفيت و سوزنده و آزاررسان مانند گياهان شيردار ( يتوع ) و همانند آن معالجه شود . داروهائى كه بايد از استعمال آنها دورى جست سه نوعند : گدازنده‌ها - سردكننده‌هاى اجبارى - داروهائى كه كيفيت مخالف دارند ، مانند زنگار ، سفيداب سرب و مس سوزنده و همانند آن‌ها . اين بود تفصيلات كيفيت گزينش داروها بحسب مزاج اندام‌ها .\r\nاندازه‌گيرى بيمارى : اگر در تن كسى گرمى غير طبيعى شدت يابد ، بايد آن را با داروى سردتر از بين برد ، اگر سردى عرضى سخت باشد داروى گرم‌كننده‌اى لازم است كه آن را گرمتر كند ، اگر سردى يا گرمى بسيار سخت نباشند داروى كم‌نيروتر كافى است .\r\n3 - وقت و زمان بيمارى :\r\nبيمارى را از وقت و زمان سير آن مىشناسيم ، مثلا اگر ورم ( دمل ) در مراحل اوليه\r\n\r\n","description":"","footnote":"","page_name":" 440 ","page_number":524},
  {"content":"\r\n\r\nباشد داروئى بر آن مىنهيم كه بازش دارد . اگر ورم در مراحل نهائى باشد داروى گدازنده و داروى بازدارنده را باهم مىآميزيم . اگر بيمارى سخت در مراحل اوليه باشد با داروهاى لطيف و معتدل به استقبال آن مىرويم و اگر در مراحل نهائى باشد در لطيف كردن آن زياده روى مىكنيم . اگر بيمارى مزمن باشد ، در سرآغاز پيدايش آن آن‌قدر كه در مراحل نهائى بيمارى نياز داريم به لطيف كردن آن نمىپردازيم . بسيارى از بيمارىهاى مزمن - جز تب‌هاى مزمن - با داروهاى لطيف‌كننده از بين مىروند . اگر ماده در تن بيمار به مقدار زياد وجود داشت و تن را برانگيخت از همان مراحل اول بايد به تخليه پرداخت و نبايد منتظر پخته شدن گرديد . اگر ماده به اعتدال بود نخست آن را پختگى مىبخشيم و بعد در تخليه‌اش مىكوشيم . شناسائى داروهاى ملايم براى مزاج اندام‌ها برايت آسان است . هوا يكى از آنهاست و شايسته است كه از آن غفلت نورزى و بدانى كه آيا هوا به دارو كمك مىكند و يا به بيمارى ؟\r\nمىگوئيم : در بيماريهائى كه خطرناك هستند ، تاخير در مداوا و يا تخفيف در آن ، روا داشتن عامل نابودى نيرو خواهند بود . در چنين وضعى نبايد دست روى دست گذاشت بلكه بايد از همان اول به معالجات قوى پرداخت . در بيماريهائى كه در آنها بيم خطر نمىرود مىتوان بتدريج از داروهاى سبك به داروهاى قوى رسيد . اگر تداوى سبك بهره‌اى نداشت نبايد از راه راست خارج شوى ، زيرا تاثير دارو بتاخير مىافتد و مبادا راه نادرستى به روى كه زيانش جبران‌پذير نيست . نبايد هر بيمارئى را تنها بوسيلهء يك دارو معالجه كنى . بايسته است كه دارو را تغيير دهى ، زيرا وقتى تن به يك دارو عادت مىكند تاثير دارو بر آن از بين مىرود . هر بدنى و بلكه هر اندامى از بدن گاهى ويژگىهائى دارد كه در مواقع ديگرى با آن يكى نيست . اگر گرهى در كار بيمار افتاد تو گره‌گشاى باش و در بين بيمارى و مزاج ميانجيگرى كن و بردبار باش ، زيرا يا مزاج بر بيمارى غالب مىآيد و يا بيمارى خودنمائى مىكند . اگر بيمارى و درد و يا حالت درد مانند و يا عامل دردى نظير ضربه و افتادگى پيش آمد نخست درد را چاره كن و آن را آرامى بخش و اگر جهت اين كار به تخدير نياز داشتى از آن مگذر . مثلا خشخاش تخديركنندهء خوراكى است . اگر با اندام بسيار حساسى روبرو شدى چيزى را به خورد بيمار بده كه خون را بسيار غليظ گرداند مانند آش حبوبات كوبيده ، و اگر سودمند نبود سردكننده‌هائى نظير كاهو و مشابه آن به او بخوران . بدان كه كمك جستن از چيزهائى كه نيروهاى روانى و حيوانى را تقويت مىكنند مانند شادى و ديدار با مناظر خوش‌آيند و همنشينى با نشاطآورها براى بيمار بسيار نافع است . اگر بيمار با اشخاص محترم و مودب باشد و از آنها شرم كند بيهوده نيست و ممكن است از برخى چيزهاى زيان‌آور صرفنظر نمايد .\r\nسفر بيمار از شهرى بشهرى و از هوائى به هواى ديگر نيز از اين قبيل معالجات است .\r\n\r\n","description":"","footnote":"","page_name":" 441 ","page_number":525},
  {"content":"\r\n\r\nتبديل نمودى به نمود ديگر و خود را به هيئتى درآوردن تا اندام را راست كنند نيز سودهائى دربردارد « 223 » . مثلا بچه‌اى كه چشمش لوچ است اگر به چيز معينى زياد چشم بدوزد خالى از فايده نيست . يا اگر شخص دهن‌كج در آئينه كوچك و كم‌مسافتى نگاه كند ناچار است خود را جمع‌وجور نمايد و روى و چشم را در آن ببيند و در اين اجبار خودبخود ممكن است بهره‌اى بيابد .\r\nاز جمله دستورهائى كه بايد ياد بگيرى اين است كه در فصول قوى ( تابستان و زمستان ) دست از معالجات سخت بردارى و جز در مواردى كه ناچار هستى به آنها پناه نبرى . مثلا ايجاد اسهال زياد ، داغ كردن ، نيشتر زدن و قى در تابستان و زمستان خوب نيست .\r\nدر بين بيمارىهائى كه در معالجه‌شان بدقت زيادتر نيازمندى بيمارىهائى است كه دو عامل متضاد هم در آن جمع شده‌اند و به دو داروى مخالف نياز دارند : مثلا عارضهء تب ، خنك گردانيدن مىخواهد و بندآمدگىهائى كه عامل تب هستند بگرمى نياز دارند . اين حالت ممكن است برعكس باشد . همچنين ممكن است بيمارئى به گرمى نياز داشته باشد ولى عارضهء بيمارى سردىخواه باشد . مثلا مادهء بيمارى قولنج ، گرمى مىخواهد و در آن تقطيع لازم است ، درحالىكه درد زيادش به سردى و تخدير نيازمند است . گاهى نيز برعكس آن رخ مىدهد . بدان كه هر امتلاء و هر سوء مزاجى بوسيلهء تخليه و ضد آن حالت معالجه نمىشود ، بلكه اكثر مىتوان با مراعات بهداشت در زمينه امتلاء و سوء مزاج بيمار را معالجه كرد .\r\n\r\nفصل دوم - بيمارىهاى ناشى از سوء مزاج\r\nاگر بيمارى ناشى از سوء مزاج بود و ماده‌اى همراه نداشت ، فقط سوء مزاج را اصلاح مىكنيم . اگر بيمارى سوء مزاج همراه ماده‌اى باشد ، بايد آن ماده تخليه شود . ممكن است بيمارى را تنها بوسيلهء تخليه از بين ببريم ، به شرطى كه قبل از پيدا شدن ماده ، سوء مزاج ايجاد نشده باشد . اگر سوء مزاج قبل از پيدايش ماده بوده باشد و تخليهء ماده آن را از بين نبرد ، بايد بعد از آنكه از تخليه فراغت حاصل شد به اصلاح مزاج بپردازيم . مىگوئيم : معالجه سوء مزاج بر سه وجه است :\r\nالف - اگر سوء مزاج پابرجا و مستحكم شده است ، در اين صورت تنها چاره‌اش بوسيله ضد آن است و اين را معالجه مطلق مىگويند .\r\nب - ممكن است سوء مزاج در حدى باشد كه بتوان بوسيلهء تداوى هم باصلاح آن\r\n\r\n\r\n","description":"","footnote":"\r\n( 223 ) - نسخه انگليسى : « فيزيوتراپى - برخى اوقات براى معالجه اندامهاى تغيير شكل يافته مىتوان با انجام تمرين‌هاى صحيح عضو و حركات ورزشى اندام اقدام نمود » .\r\n","page_name":" 442 ","page_number":526},
  {"content":"\r\n\r\nپرداخت و هم در همان حال با عامل بيمارى مبارزه كرد و آن را از بدتر شدن حفظ نمود . اين نوع معالجه را پيشرفت بوسيله پاسدارى مىنامند .\r\nاينك براى هر دو قسم از تداوى مثالى ذكر مىكنيم :\r\nتداوى مطلق : نظير حالتى كه عفونت تب سه روز در ميان را با ترياق معالجه مىكنيم و تب نوبه را با نوشيدن آب سرد فرومىنشانيم .\r\nتداوى و پيشرفت با پاسدارى : مانند اينكه بوسيلهء خربق شخص مبتلا به تب سه روز در ميان را به تخليه وادار مىكنيم ، در تب نوبه سقمونيا به كار مىبريم و اين هنگامى صورت مىگيرد كه تب نوبه را از پيدايش نخستين بازداريم .\r\nج - پيشرفت با پاسدارى بدون تداوى : مانند آنكه كسى كه سوداء به روى چيره شده است و براى تب سه روز در ميان آمادگى دارد او را بوسيلهء خربق به تخليه وادار مىكنيم يا كسى كه صفرا بر وى غالب شده است و آمادهء ابتلاء به تب نوبه است بوسيله سقمونيا به تخليه وادارش مىسازيم .\r\nاگر انگيزهء بيمارى بر تو روشن نبود و ندانستى كه عامل سوء مزاج گرمى يا سردى است و خواستى آزمايش به عمل آورى ، در آزمايش زياده‌روى نكن و مواظب باش مبادا تاثير عارضه ترا فريب دهد .\r\nبدان كه گرم كردن و سرد كردن مدت زمانى طول مىكشد ، ليكن در سردى خطر بيشتر است ، چه گرمى يا رودمساز مزاج مىباشد . همچنين خطر رطوبت بخشى با خشكانيدن برابر است ، اما مدت رطوبت دادن طولانىتر مىباشد . از رطوبت و خشكى هركدام كه عامل قوى داشته باشد پايدارتر است و هرگاه عامل ضد آنها قوى گردد ، عقب‌نشينى مىكنند .\r\nتقويت گرمى بر اثر عواملى است كه ذكر كرده‌ايم و بوسيله نشاطبخش‌ها نيز تقويت مىگردد .\r\nنشاطبخش‌ها عبارتند از پراكنده شدن ته‌نشين‌ها ، پر شدن و باز شدن بندآمده‌ها و بعد از آن‌ها رطوبت معتدل كه آن را حفظ مىكنى .\r\nسردى به چند طريق تقويت مىشود :\r\n1 - بوسيلهء نيرو گرفتن عوامل سردى 2 - بر اثر خفه شدن حرارت 3 - بواسطهء تحليل رفتن بيش از حد حرارت كه اين خودبخود به خشكيدن مىانجامد 4 - بوسيله گرماى بيگانه و عرضى .\r\nطبيبى كه مىخواهد گرمى مفرط را بوسيلهء باز كردن بندآمده‌ها معالجه كند ، بايد از سرد گردانيدن مفرط پرهيز نمايد ، چه ممكن است بندآمده‌ها بر اثر سرما سفت‌تر گردند و آنگاه سوء مزاج فزونى يابد . وى بايد آهسته و نرم پيش برود ، نخست آنچه آشكار است\r\n\r\n","description":"","footnote":"","page_name":" 443 ","page_number":527},
  {"content":"\r\n\r\nمعالجه كند و اگر سيال سردىدهنده‌اى مانند عصارهء جو و آب كاسنى نتيجهء مثبت داد چيزى بهتر از آن نيست .\r\nاگر سردكننده‌اى مانند عصارهء جو و مشابه آن بهره‌اى نداد اين عمل را بوسيله چيزى كه معتدل المزاج است بايد انجام داد . اگر معتدل هم سودمند نبود ، بايد بوسيلهء چيزى كه گرمى لطيف مىبخشد معالجه را به نتيجه رساند و باكى نداشت . اگر بندآمده‌ها بوسيلهء سرد كردن بازشوند ، سودش بيش‌تر از زيان آن است كه بعد از بازكردن با گرمىبخشى كه به آسانى خاموش مىشود روبرو گردد و ممكن است بسبب پخته شدن خلطهاى تند ، از خاموش شدن مفرط جلوگيرى كند . گرچه كسانى هستند كه اين نظريه را نمىپسندند و نمىدانند كه فرونشاندن شديد گرمى ، نيرو را نابود مىسازد ، بويژه نيروئى را كه بر اثر بيمارى به ناتوانى رسيده است . هرچند اين فرونشاندن گرمى تا اندازه‌اى در ماده اصلاحاتى مىنمايد ولى در نتيجه سبب بيمارىهاى ديگرى مىگردد كه يا فقط از سوء مزاج پيدا مىشوند يا اينكه با موادى هستند كه ضد مواد اصلاح شدهء فرونشاننده گرمى مىباشند .\r\nگرم گردانيدن سرد در نخستين مرحله آسان است ولى اگر سردى استحكام يافت اين كار دشوار مىشود . بطور كلى گرم كردن سرد در آغاز كار از سرد كردن گرم در آغازش آسان‌تر است . ليكن سرد كردن گرم در آخر كار گرچه سخت است ولى از گرم كردن سرد در آخر كار آسان‌تر است ، زيرا غريزه بر اثر سرماى بسيار زياد مىميرد و يا در حال واپسين دم است .\r\nبدانكه سرد شدن ممكن است با خشك شدن همراه باشد و ممكن است با تر شدن قرين گردد و امكان دارد سردى بدون خشكى و ترى باشد . خشكى سردى را پايدارى بيشترى مىدهد و ترى سردى پديد آمده را بيشتر به خود مىكشد . تمام عوامل گرما بيش از اندازه در خشكانيدن مددكارند و كليهء عوامل سرماى بيش از حد در تر گردانيدن ياورند .\r\nهيچ‌چيز مانند آرامش و شست‌وشوى دائمى و سبك و وارد شدن در طشت حمام نيست اينها را قبلا بيان كرده‌ايم . همچنين شراب آميخته با آب در رطوبت‌بخشى بسيار مؤثر است « 224 » .\r\nبدانكه اگر شخص پير و سالخورده‌اى نياز به سردى و رطوبت داشته باشد ، كافى نيست اين نياز به حدى برآورده شود كه او را به اعتدال مزاج درآورد ، بلكه بايد سردى و رطوبت را\r\n\r\n\r\n","description":"","footnote":"\r\n( 224 ) - نسخهء انگليسى : « هيچ‌چيز رطوبت‌زاتر از استراحت و استحمام منظم و كوتاه مدت نيست ، و همچنين همانطور كه قبلا مذكور افتاد استحمام‌هاى طبى بسيار رطوبت‌زا هستند .\r\nشراب رقيق ، رطوبت‌زاى بسيار مؤثرى است » .\r\n","page_name":" 444 ","page_number":528},
  {"content":"\r\n\r\nبه حدى دريابد كه به مزاج تر و سرد شايسته مرحلهء عمرش برسد . هرچند در اين حالت سردى و رطوبت از اعتدال مىگذرند و موجب اين تزايد نيز عرضى است ، ليكن براى وى همانند ترى و سردى طبيعى مىشوند .\r\nاين را نيز بدان كه گاهى براى به راه آوردن مزاجى بايد آن را با نيروبخشى كه با ضد مزاج مزبور آميخته است معالجه كنيم . مثلا براى نيرو بخشيدن به اندامى ، سركه را با داروهاى گرمىبخش مىآميزيم و يا زعفران را با داروهاى سردىبخش مىآميزيم تا داروها را بقلب برساند . گاهى داروئى بسيار مؤثر در تغيير مزاج ، در راه هدف تلطيف مىگردد و آن‌قدر نمىماند كه سودى برساند . در اين صورت ناچاريم آن را با چيزى بياميزيم كه نگاهش دارد و هرچند آن نگاهدارنده ضد آن باشد چاره‌اى جز اين نداريم . مثلا روغن بلسان را با موم و مشابه آن مىآميزيم كه آن‌قدر در اندام متوقف گردد تا كار خود را انجام دهد .\r\n\r\nفصل سوم - زمان و چگونگى تخليه\r\nحالاتى كه موجب تخليه هستند ده‌تا و بشرح زير مىباشند :\r\n1 - امتلاء ( پر شدن ) 2 - قوت 3 - مزاج 4 - روىآوردهاى ملايم ، مثلا موقعى كه مزاج به اسهال نياز دارد و اسهال را روا نمىداريم ، زيرا اسهال بر اسهال خطرناك است 5 - هيئت و شكل 6 - عمر 7 - فصول سال 8 - حالت هواى محيط زيست 9 - عادت داشتن به تخليه 10 - حرفه .\r\nاگر در تمام اين ده حالت ، تخليه بر ضد جهتى باشد كه بايد از آنجا صورت گيرد بايد از آن جلوگيرى كرد . اندام تهى را نبايد گذاشت تخليه انجام دهد . هرگاه يكى از نيروهاى سه‌گانه بر اثر تخليه به ناتوانى گرائيد بايد از تخليه جلوگيرى شود . ليكن ممكن است ناتوان شدن نيرو يا نيروى حركتى را بر ترك تخليه لازم ترجيح دهيم ، مثلا اگر ديديم كه عدم تخليه براى همهء نيروها زيان دربردارد بايد زيان قليل را بر زيان كثير ترجيح دهيم .\r\nتخليه براى مزاج گرم و خشك ممنوع است . مزاج سرد و تر شايسته تخليه نيست ، زيرا حرارت در آن معدوم و يا ناتوان است . مزاج گرم و تر جهت تخليه كاملا مجاز است .\r\nاما راجع به شكل و هيئت : لاغر بيش از حد و نامتراكم ( متخلخل ) بيش از اندازه نبايد تخليه كند ، چه ممكن است روح و نيرويش از بين برود . از اين روى اگر لاغر اندام ناتوانى را كه در خونش زرداب زياد وجود دارد معالجه مىكنى نبايد بگذارى تخليه كند . چيزى به او بخوران كه در او خون پسنديده مايل به سردى و رطوبت ايجاد كند تا شايد مزاج خلطش خوب شود يا اينكه از اين غذا نيرو گيرد و تخليه را تحمل كند . كسى كه به كم‌خورى\r\n\r\n","description":"","footnote":"","page_name":" 445 ","page_number":529},
  {"content":"\r\n\r\nعادت دارد تا مىتوانى از تخليه بازش دار . كسى كه زياد فربه و چاق است نبايد تخليه انجام دهد ، زيرا بيم آن مىرود كه سرما غالب شود ، گوشت به رگ‌ها فشار آورد و آنها را در حال تهى بودن برهم آورد و موجب بندآمدگى شود و در نتيجه حرارت خفه شود و يا مواد زائد بسوى درون سرازير شوند .\r\nدر حالت عوارض بدخيم مثلا آمادگى بدن براى بيمارى صعب العلاج ذرب و ترنجيدگى ، تخليه ممنوع است .\r\nدر مرحله‌اى از عمر كه از رشد و نمو بازمىايستد و در سنينى كه از مراحل رشد و نمو گذشته و به پژمردگى روى آورده است نيز تخليه مجاز نيست .\r\nدر اوقات بسيار گرم و بسيار سرد تخليه روا نيست . كسى كه به تخليه كمتر عادت دارد براى اين كار مجاز نمىباشد .\r\nتخليه ، در سرزمين‌هاى بسيار گرم و جنوبى نارواست ، زيرا اكثر داروهاى مسهل گرم هستند و بنابراين گرد هم آمدن دو گرمى شديد طاقت‌فرسا مىشود زيرا نيروها بر اثر گرما ناتوان و سست مىگردند ، گرماى خارج ماده را بخارج برمىكشد و دارو ماده را بدرون مىبرد و در اين كشاكش برخوردى روى مىدهد كه نتيجه‌اش خوب نيست . در سرزمين‌هاى سرد و شمالى تخليه جايز نيست .\r\nكسى كه باقتضاى حرفه‌اش تخليهء زياد دارد مانند خدمتكار حمام ، باربر و بطور كلى در هر پيشه‌اى كه بسيار خسته كننده است نبايد با تخليه سروكار داشته باشد .\r\nبايسته است بدانى كه در هر تخليه‌اى يكى از وجوه پنج‌گانهء زير مورد نظر است :\r\nاول - تخليه‌اى كه بيمار بعد از آن حتما بياسايد ، ليكن بيمار نبايد به خستگى آوندها يا برانگيختن حرارت يا تب روزانه يا بيمارى ديگرى مانند سحج ناشى از اسهال در روده‌ها گرفتار باشد ، چه نفعى كه تخليه در اين حالات مىرساند آن‌قدر نيست كه احساس گردد .\r\nو شايد تخليه در وهلهء اول موجب از بين رفتن عارضه شود .\r\nدوم - راه تخليه ( مخرج تخليه ) - بايد در نظر داشت كه تخليهء دل بهم‌خوردگى از طريق قى و تخليهء پيچش روده بوسيلهء اسهال است .\r\nسوم - اندامى كه تخليه از طريق آن انجام مىگيرد بايد به سوى اندامى كه مواد از آن تخليه مىشود گرايش داشته باشد . مثلا در بيمارىهاى كبد بايد تخليه از طريق باسليق طرف راست باشد نه از راه قيفال طرف راست ، زيرا اگر خطائى در اينجا روى دهد ممكن است خطرى در بر داشته باشد . اندامى كه وسيلهء خروج است بايد از اندامى كه تخليه مىشود كم‌ارزش‌تر باشد تا ماده از اندام بىارزش به اندام ارزنده‌تر نرسد .\r\n\r\n","description":"","footnote":"","page_name":" 446 ","page_number":530},
  {"content":"\r\n\r\nمحل خروج بايد طبيعى باشد مانند اندام‌هاى ادرارى نسبت به كوژى كبد و مانند روده‌ها نسبت به گودى كبد .\r\nگاهى اندامى كه بايد تخليه از طريق آن صورت گيرد به علت يا مرضى گرفتار شده است و عبور اخلاط از آن برايش زيان‌آور است . در اين حالت بايد راه تخليه را منحرف كرد و به اندام ديگرى كه براى تخليه مناسب‌تر است واگذار نمود .\r\nگاهى نيز بيم آن مىرود كه اندام مزبور ( اندامى كه خلط از آن عبور مىكند ) بر اثر غلبهء خلطها بمرضى گرفتار شود مثلا موادى كه از چشم بسوى گلو جريان مىيابد ممكن است موجب ايجاد خناق گردد ؛ در اين حالت بايد در تلطيف و بىگزند ساختن آن كوشش كرد . طبيعت گاهى خود اين عمل را انجام مىدهد و تخليه از راه غير اعتيادى انجام مىشود تا اندام ناتوان حفظ شود .\r\nممكن است تخليه‌اى كه طبيعت از راه دور و مقابل انجام مىدهد با اسهالى همراه باشد كه ادامه مىيابد ، مانند حالتى كه در آن مواد تخليه شده از سر به سوى مقعد يا به طرف ساق پا و قدم مىآيد كه معلوم نيست همه اين مواد از طرف مغز آمده است يا فقط از يكى از شكمچه‌هاى مغز سرازير شده است .\r\nچهارم - هنگام تخليه : جالينوس تاكيد مىكند كه در حالات بيمارىهاى مزمن ، تخليه حتما بايد بعد از پختگى ( نضج ) انجام گيرد و تو مىدانى كه منظور از نضج چيست ؟\r\nبايد قبل از تخليه و بعد از نضج ، مواد نرمىبخش از قبيل آب زوفا ، حاشا و انواع بزرها به بيمار خورانيد . در بيمارىهاى حاد نيز بهتر آنست كه منتظر نضج باشيم بويژه اگر خلطها در آرامش باشند و به حركت نيفتاده باشند . اگر خلطها در حركت باشند بهتر است به تخليهء آن بشتابيم زيرا زيان حركت بيشتر از زيان تخليهء قبل از نضج است ، بويژه اگر خلطها رقيق باشند ، در تجاويف رگ‌ها باشند و با اندام‌ها نياميخته باشند .\r\nاگر خلط در يك اندام محصور باشد بديهى است كه قبل از نضج حركت نمىكند و چنان كه دانستى قوام معتدل مىگيرد . همچنين اگر اطمينان نداشته باشيم كه قوت تا هنگام نضج ثابت مىماند با احتياط به تخليه مىپردازيم . منظورم از احتياط آن است كه بدانيم در چه وقت بايد تخليه انجام گيرد و غلظت خلط تا چه اندازه است . اگر خلط ستبر و گوشتى و غليظ بود تا موقعى كه رقيق نشده است جايز نيست تخليه شود . نشانه غلظت را مىتوان از چند راه بدست آورد :\r\n1 - امتلاء پيشين ، يعنى موردى كه بيمار سابقا به مرض تخمه دچار بوده است .\r\n2 - احساس درد در زير شرسوف‌ها كشيده مىشود .\r\n\r\n","description":"","footnote":"","page_name":" 447 ","page_number":531},
  {"content":"\r\n\r\n3 - پيدايش ورم در احشاء .\r\nدر اين حالت بيش از هر چيز بايد در اين امر اهتمام‌ورزى كه نگذارى منافذ بسته شوند . بعد از آن مىتوانى قبل از نضج ، عمل تخليه را انجام دهى . بدانكه بركندن ماده از يك‌جا و تخليهء آن دو راه دارد : يكى آنكه آن را به سوى مخالف دور جذب كنى و ديگر اينكه به طرف مخالف نزديكش برانى . بهترين اوقات تخليه موقعى است كه امتلائى در تن نباشد و مواد در حال بيرون آمدن نباشند . فرض كنيم از بخش بالائى دهان مردى خون زياد جارى مىشود و يا بواسير زنى بيش از حد سيلان مىكند ؛ در اين حالات ناچاريم تخليه را به سوى مخالف نزديك راهنمائى كنيم : در حالت اول بايد خون دهان را بسوى بينى ببريم تا خون‌ريزى از بينى انجام گيرد و در حالت دوم خون حيض را به سوى زهدان مىفرستيم « 225 » .\r\nاگر بخواهيم تخليه را از مخالف دور انجام دهيم ، در حالت اول بايد خون را از رگها و قسمت‌هاى پائين بدن و در حالت دوم از رگها و قسمت‌هاى بالائى بدن تخليه كنيم .\r\nلازم است كه مخالف دور حتما در فاصلهء بين دو نيمه بدن باشد . اين فاصله ممكن است در يك نيمهء بدن پديد آيد كه در اين نيمه ، ما نقطه دورترى را در نظر مىگيريم . اگر ماده در قسمت‌هاى بالائى طرف راست باشد نبايد آن را از طرف چپ به سوى پائين فرستاد ، بلكه بايسته و بهتر است كه از راه طرف راست سرازير شود . اگر از قسمت‌هاى بالا به سمت چپ بالائىها باشد فاصله بايد همان فاصلهء استخوان يك شانه به استخوان شانهء ديگر باشد نه باندازهء فاصلهء دو طرف سر « 226 » . اگر ماده در طرف راست سر باشد بايد به قسمت‌هاى پائينى طرف راست سرازير شود و به سمت چپ نرود . هرگاه بخواهى ماده‌اى را به سوى دور بكشانى نخست درد را آرام كن تا در بيرون رفتن سركشى نكند ، زيرا درد خودبخود كشنده است و اگر سرپيچى كرد و آرام نيافت نبايد به زور آن را كشاند ، زيرا بعيد نيست كه بر اثر وارد شدن فشار به حركت افتد و رقيق شود و به انتقال تن درندهد و به محل دردمند زودتر برسد . ممكن است فقط انتقال ماده ، بدون اينكه تخليه شود ، كافى باشد زيرا به محض انتقال از اندام دردمند دور مىشود و اين انتقال فايدهء خود را مىبخشد . اگر ماده انتقال يافت ولى تخليه نشد سعى\r\n\r\n\r\n","description":"","footnote":"\r\n( 225 ) - نسخه انگليسى : « در حالت اول ممكن است خون به طرف عضو نزديك طرف مخالف منحرف شود مانند ايجاد خون‌دماغ در بيمار مرد و ايجاد خونريزى از زهدان در بيمار زن » .\r\n( 226 ) - نسخه انگليسى : « اگر ماده در قسمت فوقانى راست بدن است نبايد آن را به قسمت تحتانى چپ بدن بلكه به قسمت تحتانى راست بدن يا قسمت فوقانى چپ بدن منحرف كرد به نحوى كه فاصلهء بين اين دو بخش ( محل ماده و محل خروج ماده ) بايد حد اقل به اندازه فاصله دو شانه باشد ، نه به اندازه فاصله دو طرف سر » .\r\n","page_name":" 448 ","page_number":532},
  {"content":"\r\n\r\nكن بر اندام‌هاى مقابل فشار وارد كنى يا بوسيلهء حجامت و دواهاى پوست‌كن و شق‌كننده و بطور كلى بوسيله چيزهائى كه تا اندازه‌اى آزار مىرسانند آن را بيرون برانى « 227 » .\r\nموادى كه در رگ‌ها هستند آسان‌تر از هر ماده‌اى كه در جاهاى ديگر مىباشد تخليه مىگردند . ليكن موادى كه در اندام‌ها و مفاصل هستند به سختى بيرون مىآيند و تخليه مىشوند . دراين‌مورد بايد حتما وسائلى را در تخليه به كار برد .\r\nپنجم - كسى كه مىخواهد تخليه انجام دهد نبايد غذاى زياد و خام كه بدون هضم به مزاج مىرسد ، بخورد و اگر از خوردن غذاى خام گزيرى نبود بايد بتدريج و اندك‌اندك خورده شود تا آنچه به بدن مىرسد خوب هضم گردد .\r\nاگر خلطهاى زائد باهم برابر باشند راه تخليهء آنها اختصاصا فصد ( رگ زدن ) است . اگر خلط زائد فقط از حيث كميت زياد باشد يا كيفيتش تباه گردد نبايد از طريق رگ زدن تخليه شود . هر تخليه‌اى كه به حد مفرط انجام گيرد غالبا تبى را در پى دارد . كسى كه بر اثر مرضى به اسهال عادت كرده باشد و بعد به قطع شدن اسهال گرفتار آيد ، چنانچه تخليه را تكرار كند غالبا از مرض اولى رهائى مىيابد .\r\nهمانطور كه اگر كسى بر اثر قطع شدن چرك گوش يا قطع شدن خلم بينى دچار بندآمدگىهائى مىشود ، اگر چرك به گوش و خلم به بينى برگردد بيمارى بندآمدگى بر طرف مىگردد .\r\nبدان كه اگر بخشى از مادهء دفعى در اندام بماند بهتر و بىخطرتر از آن است كه همهء آن را به زور و يكباره بيرون برانى و كار را به جائى برسانى كه نيرو ناتوان گردد ، زيرا طبيعت غالبا خودش اين باقيمانده مختصر را مىگدازد . چنانچه خلطى در چنان وضعى است كه بايد حتما دفع شود و مىدانى كه در بيمار تحمل تخليهء همه آن وجود دارد و نيرو را به كلى از دست نمىدهد ، در سعى مفرط جهت دفع آن باك نداشته باش و حتى اگر تخليه منجر به غش كردن بيمار شود اين عمل بايد انجام گيرد .\r\nكسى كه داراى نيروى زياد است و در اندرونش خلطهاى زياد وجود دارد ، او را اندك‌اندك به تخليه وادار كن . اما اگر مادهء دفعى به زحمت بيرون آيد و در باقى ماندن مصر باشد ، چنانچه با خون آميخته باشد مانند حالت عرق النسا ، درد مزمن مفاصل ، سرطان ، گرى مزمن ، دمل‌هاى مزمن ، بايد تخليه به صورت تدريجى و كم‌كم انجام گيرد . بدان كه اسهال از\r\n\r\n\r\n","description":"","footnote":"\r\n( 227 ) - نسخه انگليسى : « بعضى اوقات عوارض انحراف بدون تخيله را مىتوان با بانداژ كردن ، حجامت كردن و كاربرد داروهائى كه باعث ايجاد هيپرامى ( پرخونى ) مىشود تخفيف داد » .\r\n","page_name":" 449 ","page_number":533},
  {"content":"\r\n\r\nبالا كشيده مىشود و از پائين كنده مىشود ، پس براى آن دو نيروى كشندهء مخالف و موافق در سازش است و نيز وقتى كه ماده استقرار مىيابد در دسترس دو نيروى نامبرده است . اگر مواد دفعى در پائين باشد به سوى بالا كشيده مىشود و از همان محل كه هست بركنده مىشود « 228 » . قى كشنده است و بركنده شدن برعكس آن است ، ليكن حالت رگ‌زنى به اقتضاى محل نيشتر زدن فرق مىكند ، همچنانكه آن را ياد گرفتى . كسانى كه خوش خوراك و خوب گوارشند كمتر از هركس ديگر به تخليه نياز پيدا مىكنند . اهالى سرزمين‌هاى گرم كمتر نيازمند تخليه هستند .\r\n\r\nفصل چهارم - قوانين مشترك در قى و اسهال و داروهاى مسهل و قىآور\r\nكسى كه الزاما به اسهال يا قى كردن نيازمند است بايد به دستورهاى زير عمل كند :\r\n1 - غذائى را كه عادتا در روز تناول مىكند بجاى يك بار در چند بار بخورد .\r\n2 - غذاها و نوشيدنىهايش متنوع ، با غذا و نوشيدنىهاى قبلىاش متفاوت و با مزاج معده‌اش ناسازگار باشند ، در اين حالت مزاج از پذيرش آنها نفرت دارد و ميل دارد كه آنها را از راه بالا يا پائين بيرون براند . اگر طعام با مزاج معده سازگار باشد ، بويژه موقعى كه مقدار آن كم است ، معده آن را سخت در بر مىگيرد و در بيرون دادن آن امساك مىكند .\r\n3 - هيچيك از دستورهاى ذكر شده در مورد كسانى كه لينت مزاج دارند رعايت نمىشود .\r\nبدان كه كسى كه بهداشت را به خوبى رعايت مىكند به قى و اسهال و مشابه آن نيازى ندارد . وضع چنين كسانى با حالت سبكتر از قى و اسهال بهبود مىيابد و مىتوان با مالش و حمام و ورزش آنها را از اسهال و قى بىنياز كرد . كسانى كه در دستورات بهداشتى دقت كافى به عمل مىآورند اگر گاهى با امتلاء روبرو مىشوند امتلاء آنها غالبا امتلاء بهترين خلطها يعنى همان خون است . چنين امتلائى نيازى به اسهال ندارد و بوسيلهء رگ زدن تصفيه مىشود .\r\nدر مورد كسى كه لزوم رگ زدن پيش مىآيد يا اينكه تخليه‌اش الزاما بايد بوسيله داروهاى قوى و مواد مشابه خربق صورت گيرد بقراط در كتاب « اپديميا » توصيه كرده\r\n\r\n\r\n","description":"","footnote":"\r\n( 228 ) - نسخه انگليسى : « بايد توجه داشت كه تصفيهء مزاج نه فقط ماده اندام‌هاى فوقانى را بيرون مىكشد بلكه ماده اندامهاى تحتانى را نيز نرم مىكند ، بنابراين تصفيه مزاج چه از راه طبيعى و چه از راه مخالف آن باشد براى تخليه مواد مفيد است . تصفيه مزاج حتى براى ماده مرضى مستقر شده نيز مفيد مىباشد » .\r\n","page_name":" 450 ","page_number":534},
  {"content":"\r\n\r\nاست كه اول بايد رگ بزند . در حالتى كه خلطها بلغمى باشند باز بايد رگ زدن را در درجه اول منظور داشت ، بقراط صحيح فرموده است . ليكن اگر خلطها چسبنده و سرد باشند ممكن است بر اثر رگ زدن غليظتر و چسبنده‌تر گردند . در چنين حالتى قبلا بايد اسهال ايجاد كرد . بطور كلى اگر مقدار خلطها متناسب و برابر باشند رگ زدن از هر روش ديگرى ارجح است . هرگاه خلطى بعدها چيرگى پيدا كند و بخش اعظم خلطها از آن نوع باشد بايد بعد از رگ زدن ، تخليه انجام گيرد . اگر خلطها باهم برابر نباشند ، ابتدا رگ مىزنند تا خلطهاى زيادى بيرون بريزند و مقدار آنها برابر شود ، آنگاه اقدام به رگ زدن مىنمايند .\r\nاگر براى كسى رگ زدن الزامى باشد و شخص مزبور قبل از فصد ، دارو تناول كرده باشد ، رگ زدن وى چند روزى بتاخير افتد .\r\nكسى كه بتازگى رگ زده است و به تخليه نياز دارد بهتر آن است كه عمل تخليه را بوسيله دارو تلافى نمايد .\r\nكسى كه تب و اضطراب دارد و به رگ زدن نيازمند است بايد حتما قبل از رگ زدن به تناول دارو پناه برد ؛ چنانچه درد بوسيله داروهاى مسكن آرامش نيافت بايد آگاه بود كه قبل از تناول دارو مىبايست فصد انجام گيرد .\r\nهر امتلاء مفرط نيازمند تصفيه از طريق نيشتر زدن نيست بلكه اين امر بستگى به خطير بودن علت و كيفيت و كميت حالت امتلاء دارد . بسيار اتفاق مىافتد كه مراعات دقيق بهداشت انسان را از رگ زدن عادتى در وقت‌هاى تعيين شده بىنياز مىسازد . گاهى اتفاق مىافتد كه شخص به تخليه نياز دارد ولى بازدارنده‌اى دست‌اندركار است و تخليه ميسر نيست . در چنين حالتى چاره‌اى جز روزه گرفتن و خواب وجود ندارد و سوء مزاج ناشى از امتلاء بايد چاره‌جوئى شود . برخى از تخليه‌ها براى احتياط و بعنوان محكم‌كارى انجام مىگيرد ، مانند مورد كسانى كه در وقت معين بويژه در فصل بهار بيمارى نقرس يا صرع و مشابه آن بسراغ‌شان مىآيد . در چنين موردى قبل از پيدايش بيمارى ، تخليه را بروشى انجام مىدهند كه با بيمارى ويژهء شخص تناسب دارد يعنى اين عمل را از طريق فصد يا اسهال انجام مىدهند .\r\nگاهى استعمال خارجى خشكىدهنده‌ها و داروهاى خشك‌كننده - همانطور كه در مورد بيماران استسقاء عمل مىشود - نوعى تخليه به حساب مىآيد « 229 » . برخى مواقع براى دفع يكى از خلطها بداروئى نياز داريم كه از حيث كيفيت با خلط مورد نظر همجنس است . مثلا\r\n\r\n\r\n","description":"","footnote":"\r\n( 229 ) - در زمان قديم از دو نوع داروى خشك‌كننده ( آب‌گيرنده ) استفاده مىكردند كه يكى از آنها داروهاى جالى است كه شامل دفع‌كننده مواد لزج و آب از طريق غير پوستى بوده‌اند و نوع ديگر داروهاى مجفف ( دسى كانت ، اكسى كاتيو ، اكسيكاتور ) مىباشند كه استعمال خارجى آنها سبب دفع ترشحات از طريق جلد مىگردد .\r\n","page_name":" 451 ","page_number":535},
  {"content":"\r\n\r\nاگر بخواهيم زرداب تخليه شود ، سقمونيا را به كار مىبريم . در اين شرايط بايد چيزى مثل « هليله » را كه از لحاظ كيفيت با داروى تخليه‌دهنده مخالف و در ايجاد اسهال با آن موافق است و يا لااقل مانع اسهال نمىگردد با داروى ياد شده بياميزيم . چنانچه بعد از تخليه سوء مزاجى روى دهد ، داروى آميزه بايد از آن جلوگيرى كند .\r\nكسانى كه در اندرون بدن ورم‌هائى دارند « 230 » ، بر اثر اسهال و قى ناتوان مىشوند .\r\nاگر دراين‌مورد ناگزير از تخليه كردن باشى ، داروهائى مانند لبلاب ، هرطمان ، بسپايك ، خيار چنبر ( فلوس ) و امثال آن را به كار ببر .\r\nبقراط مىفرمايد : « وضع لاغر اندامان براى قى كردن مساعدتر است ؛ مزاج آنها قى را به آسانى مىپذيرد . پس تصفيهء اندام آنها در بهار و تابستان و پائيز بايد از طريق قى كردن باشد ولى در زمستان نه ! » .\r\nبراى كسى كه بنيه‌اش در حد اعتدال بين فربهى و لاغرى است اسهال مفيدتر از قى كردن است و اگر لزوم قى كردن پيش آيد بهتر است آن را در تابستان انجام دهد و اگر ناگزير نباشد بايد از آن دورى جويد و قبل از اسهال و قى ، خلط دفع شدنى را لطيف و مجارى را گشاد و باز كند « 231 » تا بر اثر اسهال و قى خسته نشود .\r\nبدان كه بهترين تدبير آنست كه مزاج را به لينت عادت دهيم تا به آسانى اسهال و قى كند و به داروى قوى نيازمند نباشد . اسهال و قى براى كسانى كه مراق شكمشان بسيار كم توان و بىگوشت است بسيار سخت و خسته‌كننده و خطرناك است « 232 » .\r\nداروى قىآور در برخى حالات به داروى اسهال‌دهنده تبديل مىشود و آن در حالاتى است كه : معده نيرومند باشد ، دارو بر شكم خالى و در موقع گرسنگى شديد به درون بدن وارد شود ؛ معده بيمار ذرب يا نرم باشد « 233 » ؛ بيمار به قى كردن عادت نداشته باشد و سرانجام دارو داراى گوهر سنگين باشد و زود پائين رود .\r\n\r\n\r\n","description":"","footnote":"\r\n( 230 ) - در اينجا منظور از ورم در دستگاه گوارش است كه ممكن است به صورت ورم و التهاب در معده ( گاستريت ) يا ورم و التهاب در دوازدهه ( دوئودنيت ) ، التهاب و ورم در روده كوچك يا در روده بزرگ پيش آيد .\r\n( 231 ) - نسخه انگليسى : « خلط بايد نرم و رقيق شود و همچنين عروق خونى و مجارى دفع گشاد و بازگردند » .\r\n( 232 ) - شايد منظور از خطرناك بودن ، توجه به پاره شدن ديوارهء شكم بر اثر فشار حاصل در هنگام قى يا اسهال باشد كه در اين صورت عوارض آن به صورت فتق ديواره شكم ظاهر مىگردد .\r\n( 233 ) - باحتمال قوى منظور از ذرب در اينجا آتونى  ( Atonie )  معده مىباشد .\r\n","page_name":" 452 ","page_number":536},
  {"content":"\r\n\r\nگاهى نيز مسهل سبب قى مىگردد و آن در صورتى است كه معده ضعيف باشد ، ته‌نشين ( دردى ) بسيار خشك باشد « 234 » ؛ دارو نفرت‌آور و شخص دواخور مرض پرخورى داشته باشد .\r\nاگر داروى مسهل ايجاد اسهالى نكرد يا ( غذاى ) خام « 235 » را اسهال بخشيد ، خلطى را تحريك مىكند كه به آسانى به حركت مىافتد ، بر تن چيره مىشود و خلطهاى ديگر نيز همرنگ او مىگردند و در نتيجه خلط مزبور در بدن افزايش مىيابد . برخى خلطها مانند زرداب ، غالبا زود تخليه مىشوند و برخى مانند سودا در تخليه لجاجت مىورزد و عده‌اى نيز مانند بلغم گاهى زود و گاهى دير تخليه مىگردد .\r\nاسهال براى تب‌داران بهتر از قى كردن است . در برخى اشخاص كه خلطشان پائين گراست از قبيل كسانى كه روده‌هاىشان لغزش دارد « 236 » قى كردن ممكن نيست . بدترين داروى مسهل آن است كه از داروهاى بسيار مخالف هم در زمان اسهال دادن تركيب شده باشد . اين دارو كار را دچار اختلال مىكند زيرا داروى اول داروى دوم را قبل از اينكه كارى انجام دهد دفع مىكند ، يا دومى اولى را به چنين حالتى وامىدارد .\r\nكسى كه تنش بدون آلايش است و اسهال و قى مىكند ، چنانچه مادهء مورد تخليه‌اش با سرسختى و زحمت زياد بيرون مىآيد ، حتما بعد از تخليه با سرگيجه و درد شكم و پريشانى روبرو مىشود . بطور كلى اگر مادهء دفعى موجود باشد و دارو آن را تخليه كند اضطرابى رخ نمىدهد و هرگاه اضطرابى وجود داشت معلوم مىشود مادهء تخليه شدنى غير از مواد زائد دفعى است . هرگاه بجاى خلطى كه بايد از طريق اسهال يا قى تخليه شود خلط ديگرى دفع شود ، دليل بر آن است كه خلط مورد نظر در بدن نبوده است . اگر خلط تخليه شده شبيه براده چوب يا مادهء سياهرنگ و بدبو باشد معلوم مىگردد كه خلط بدى است « 237 » .\r\n\r\n\r\n","description":"","footnote":"\r\n( 234 ) - نسخه انگليسى : « بيمار داراى مدفوعى خشك و گرد باشد » .\r\n( 235 ) - نسخه انگليسى : « منظور از خام غذاى نيمه هضم شده است » .\r\n( 236 ) - در اين حالت غذا مدتى كه بايد در دستگاه گوارش باقى بماند و مورد تاثير عوامل مختلف از جمله آنزيم‌ها قرار گيرد و قابل جذب گردد ، باقى نمىماند و زودتر از زمان لازم از روده‌ها مىگذرد و در اين حالت مقدارى مواد غذائى هضم نشده در مدفوع ديده مىشود .\r\n( 237 ) - نسخه انگليسى : « اما دفع تكه‌هاى كوچكى از مخاط روده‌ها و ماده سياه بدبو در مدفوع علامت خطر مىباشد » .\r\n","page_name":" 453 ","page_number":537},
  {"content":"\r\n\r\nخواب خوش بعد از اسهال و قى دليل آنست كه اين دو عمل بطور كامل انجام گرفته ، تن بىآلايش گشته است و تخليه مفيد بوده است .\r\nبدان كه هرگاه بعد از اسهال و قى ، تشنگى شديدى عارض شود معلوم مىشود كه تخليه بطور كامل انجام گرفته است و تن را از آلايش رهائى داده است .\r\nبدان كه داروى مسهل داراى نيروى جاذبه‌اى است كه خلط را بسوى خود مىكشد كه ممكن است خلط غليظ را با خود ببرد و خلط رقيق را رها سازد ، مسهل چنين تاثيرى بر سودا دارد . نظريه‌اى كه گويد : « آنچه را كه مسهل مىكشد خودش بوجود آورده است يا اينكه قبلا رقيق‌تر را با خود مىبرد » ، صحيح نيست . جالينوس نيز همين عقيده را دارد و باز خودش بتاكيد مىگويد : « هر اسهال‌دهنده‌اى كه سميت ندارد ، چنانچه اسهال نداد و دوام يافت ، هرآنچه را كه بسوى خود مىكشد خلطى است كه خودش بوجود آورده است » . اين نظريه هم درست نيست . از اين عقيدهء جالينوس چنين برمىآيد كه بين كشندهء درمانى و كشندهء خلطى نوعى هماهنگى گوهرى موجود است و به اين جهت دارو خلط را به سوى خود مىكشد .\r\nبعقيدهء من اين نظريه صحيح نيست ؛ اگر هم گوهرى سبب كشش بوده است بايستى آهنى كه مقدارش بر آهن ديگر چيرگى دارد ، آن را بسوى خود بكشد و يا طلا اگر از لحاظ اندازه از قطعه طلاى ديگرى بيشتر باشد بايد قطعه بزرگتر ، كوچكتر را بسوى خود بكشاند . در هرحال تحقيق در اين مورد با شخص غير طبيب است .\r\nبدان كه داروهاى مسهل و قىآور در مسير خود كه به سوى روده‌ها مىروند و هنگامى كه به روده‌ها مىرسند به جذب خلطها مىپردازند . و مزاج از روده‌ها به جنبش مىافتد و خلطها را به سوى بيرون مىراند . بندرت اتفاق مىافتد كه در حالت تناول مسهل خلطها به طرف معده بالا بيايند و هرگاه بالا آمدند به تخليه از طريق قى گرايش پيدا مىكنند . اينكه خلطها بسوى معده نمىروند دو علت دارد : نخست اينكه داروى مسهل زود به روده‌ها مىرسد ؛ دوم اينكه همين‌كه دارو وارد شد مزاج آن را با شتاب از طريق وريدهاى روده‌بند به زير و بسوى پائين دفع مىكند و نمىگذارد بالا رود ، زيرا اين طريق نزديك‌تر و آسان‌تر است و آنچه در تعقيب آنها مىآيد مزاحم آنها مىشود و اين سبب مىگردد كه طبيعت براى دفع از نزديكترين راه دست به كار شود .\r\nاگر دارو نيروى جاذبه‌اى داشت كه خلط را به خود جذب كند بايستى نيروى دفع‌كننده در مزاج تندرست و اشخاص نيرومند بيشتر چيره شود تا در چنين وضعى بتوانيم بگوئيم كه دارو خلط را از راه معينى بسوى خود مىكشد . ليكن حالت داروى قىآور بر خلاف داروى مسهل است . اگر داروى قىآور در معده باشد در آنجا توقف مىكند و خلطها را از امعاء بسوى خود مىكشاند و بوسيله نيروى خويش و مقاومت مزاج آنها را تخليه مىكند .\r\n\r\n","description":"","footnote":"","page_name":" 454 ","page_number":538},
  {"content":"\r\n\r\nاين نكته را حتما بخاطر بسپار : خلطهائى كه به سوى دارو كشانيده مىشوند غالبا از رگ‌ها مىآيند ، مگر اندام‌هائى كه مجاورت نزديك دارند كه در اين صورت خلط هم از رگ‌ها و هم از غير رگ‌ها كشيده مىشود ، مثلا خلطهائى كه در شش وجود دارند بواسطهء مجاورت آن اندام با معده و روده‌ها به داخل آنها كشيده مىشوند و راه رگ‌ها را نمىپيمايند .\r\nبدان كه بسيار اتفاق مىافتد داروهاى خشك و خشك‌كننده رطوبت بدن را چنان برمىمكند كه انگار كار تخليه را انجام مىدهند .\r\n\r\nفصل پنجم - اسهال و دستورهاى آن\r\nسابقا يادآور شديم كه قبل از استعمال داروى مسهل بايد تن را براى پذيرش دارو آماده كرد ؛ منافذ ريز بدن « 238 » بايد گشاد باشند و مزاج بويژه در حالات بيمارىهاى سرد از لينت برخوردار باشد . بطور كلى لينت مزاج قبل از اينكه اسهال ايجاد شود براى همه كس بسيار خوب است و شخص را در برابر آسيب بيمه مىكند ، مگر در كسانى كه براى تباه شدن معده ( ذرب ) آمادگى زياد دارند كه در اين حالت نبايد مسهل بخورند ، زيرا شايد به نوعى افراط دچار شوند . در مورد چنين اشخاصى داروى مسهل را با داروى ديگرى كه داراى نيروى قىآورى است مىآميزند تا مسهل قبل از تاثيربخشىاش از معده پائين نيايد و نيروى دو دارو در برابر هم قرار گيرند ، مسهل به كار خود و مادهء قىآور نيز به عمل خود بپردازد .\r\nكسانى كه لثغ هستند ( كندزبانى دارند ) و براى ذرب آمادگى دارند ، غالبا ذرب آنها از ناحيه سر پائين آمده است و تحمل داروى قوى ندارند « 239 » .\r\nاگر در روده‌ها دردى خشك وجود داشته باشد خوردن داروى مسهل خطرناك است « 240 » درد اين اندام را بايد بوسيلهء اماله يا با آش لغزنده‌اى دفع كرد . استحمام قبل از تناول دارو به مدت چند روز نرمىبخش است و مقدمهء مفيدى براى معالجه بشمار مىرود ، مگر در موردى كه مانعى در كار باشد . بايد بين مسهل خوردن و حمام كردن مدت كوتاهى فاصله باشد . نبايد بعد از تناول مسهل بحمام رفت ؛ حمام ماده را بخارج مىكشاند . استحمام براى بند آمدن اسهال ، مفيد است مگر در موقع زمستان . در زمستان بهتر است كه شخص مسهل‌خور بحمام برود و به اولين حجره حمام كه حرارتش براى خارج كشيدن ماده و لينت\r\n\r\n\r\n","description":"","footnote":"\r\n( 238 ) - نسخه انگليسى : « مجارى بدن »\r\n( 239 ) - نسخه انگليسى : « افراد الكن به علت نزله در مغز براى اسهال آمادگى دارند ؛ آنها تحمل داروهاى پاك‌كنندهء مزاج ( مسهل ) قوى را ندارند » .\r\n( 240 ) - نسخه انگليسى : « اگر روده‌ها با مدفوع خشك پر شده باشد استعمال تصفيه‌كننده هاى مزاج ( مسهل‌ها ) خطرناك خواهد بود » .\r\n","page_name":" 455 ","page_number":539},
  {"content":"\r\n\r\nبخشيدن مزاج كافى است ، وارد شود . بطور كلى كسى كه مسهل مىخورد بايد در محيط كم‌گرما باشد ، عرق نكند و پريشان نباشد . مالش دادن و اندودن روغن نيز مفيد است .\r\nطبيب به كسى كه تا به حال مسهل نخورده است و به آن عادت ندارد بهتر است داروهاى قوى ندهد . كسانى كه درد پرخورى ( تخمه ) دارند و اشخاصى كه داراى خلطهاى چسبنده هستند و در شراسيف كشيدگى دارند و كسانى كه در احشاء التهاب و بندآمدگىهائى دارند نبايد مسهل بخورند بلكه بوسيله غذاهاى لينت‌بخش ، استحمام ، آسودن و ترك مواد تحريك‌كننده و التهاب‌دهنده معالجه شوند .\r\nاشخاصى كه آب مشروبشان تازه نيست ( راكد بوده است ) و كسانى كه بيمارى طحال دارند ، به داروى قوى نيازمند هستند . مسهل‌خواران بهتر است بعد از تناول مسهل قوى و قبل از تاثير آن بخوابند تا مسهل بهتر اثر كند . اگر مسهل قوى نباشد نيازى بخواب ندارند و طبيعت دارو را هضم مىكند . وقتى تاثير دارو ظاهر شد نبايد بخوابند و بعد از آشاميدن دوا نبايد حركت كنند . وقتى دوا خورده مىشود بايد آرام گرفت تا مزاج آن را فراگيرد و در آن تاثير كند . اگر طبيعت در روى دوا تاثير نكند ، دارو نيز در طبيعت موثر نخواهد بود .\r\nكسى كه مسهل مىخورد بايد جهت جلوگيرى از دل بهم‌خوردگى موادى مانند نعناع ، سداب ، كرفس ، به ، گل خراسانى كه بر آن گلاب پاشيده‌اند و كمى سركهء شراب را بو كند .\r\nاگر از بوى مسهل نفرت داشت سوراخ بينى را ببندد . اگر از طعم آن ناراحت است مقدارى ترخون بجود تا نيروى دهانش تخدير گردد . اگر از بازپس آوردن آن بيم داشت اطراف ( دست و پا ) را به‌بندد . وقتى دوا را سر كشيد مادهء قابضى را نيز تناول كند .\r\nگاهى طبيب حب را با عسل اندوده مىكند و گاهى نيز آن را بوسيلهء قشرى از عسل يا شكر مىپوشاند « 241 » . بهترين تدبير آن است كه حب را با « قيروطى » « 242 » اندوده كنند .\r\nاگر بيمار قرص را با آب فرود دهد بسيار بجاست . در هر حال بايد تدابيرى به كار برد كه بيمار همه دارو را ببلعد و طعم آن را حس نكند . اگر دارو جوشيده باشد بايد آن را در حالت ولرمى نوشيد و اگر به صورت قرص باشد بايد آن را با آب سرد بلعيد . شكم و پاى بيمار بايد احساس گرمى كند . وقتى بعد از صرف دارو نفس وى آرام گرفت بايد آهسته آهسته حركت كند زيرا اين حركت كم به دارو كمك مىكند . بايد وقت به وقت آب گرم را جرعه‌جرعه بنوشد تا دارو را به خروج وادارد . تا موقعى كه آن را بيرون نرانده است و تا\r\n\r\n\r\n","description":"","footnote":"\r\n( 241 ) - نسخه انگليسى : « يا آن را در كپسول قرار مىدهند » .\r\n( 242 ) - قيروتى ( قيروطى ) بر وزن مخروطى ، بلغت يونانى موم - روغن را گويند و بعضى گويند مرهمى باشد كه آن را از روغن گل سرخ و اكليل الملك و زعفران و كافور و موم سازند .\r\n","page_name":" 456 ","page_number":540},
  {"content":"\r\n\r\nقوتش را از بين نبرده است جرعه‌جرعه نوشيدن آب لازم است ، مگر هنگامى كه بخواهد اسهال را قطع كند . آب گرم تاثير بيش از حد لازم دارو را از بين مىبرد .\r\nكسى كه گرم‌مزاج است و جسم و معده‌اش هم ضعيف مىباشد و مىخواهد مسهل بخورد ، بهتر است قبل از تناول مسهل موادى از قبيل عصارهء جو يا آب انار تناول كند تا قبلا غذاى نرم و سبكى را در معده داشته باشد . ليكن كسانى كه چنين حالتى ندارند بهتر است مسهل را ناشتا سركشند .\r\nكسانى كه در گرما اسهال مىشوند اكثر به تب گرفتار مىگردند . كسى كه مسهل خورده است نبايد تا پايان تاثير دارو چيزى بخورد و بنوشد ؛ در مدت اسهال نبايد بخوابد مگر اينكه منظورش قطع اسهال باشد . كسى كه معده‌اش صفراوى است و صفرا زودبه‌زود به اين اندام مىريزد و تاب امتناع از خوراك و تحمل گرسنگى را براى مدت زياد ندارد مىتواند بعد از تناول مسهل و قبل از شروع اسهال نان را در شراب خيس كند و بخورد . اين خوراك در ايجاد اسهال به دارو كمك مىكند . مقعد را نبايد با آب سرد بشويند ، برخى حتى آب گرم را هم براى اين منظور تجويز نكرده‌اند .\r\nاگر بخواهند دارو را با آش مخلوط كنند ، آش مورد نظر بايد همجنس دارو باشد . مثلا قرص صفرابر را در آش شاتره و قرص سوداربا را در آش زيرهء رومى و بسپايك و اين قبيل مواد مىريزند . داروى بلغم ريز را با آش قنطوريون مىآميزند .\r\nاگر بخواهى بدن خشك و سخت گوشت را بوسيلهء داروى قوى مانند خربق و نظير آن اسهال دهى ، قبل از دادن دارو آن تن و گوشت را بوسيلهء غذاهاى چرب بسيار مرطوب كن .\r\nبطور كلى داروهاى قوى و پرخطر - منظورم داروهاى مشابه خربق است - تن بىآلايش را مىترنجند و در تن پررطوبت ، رطوبت را چنان برمىانگيزند كه خستگى ايجاد مىشود و موادى را به درون بدن مىدهند كه بيرون راندن آنها دشوار است چنانچه شيرهء گياهان سمى ( يتوعات ) مانند مازريون و شبرم اگر با ماست زياد همراه باشند زيانشان از بين مىرود و شكم را بند مىآورند .\r\nداروهاى مسهل غالبا بوئى در معده باقى مىگذارند كه گوئى هنوز بيرون نرفته‌اند .\r\nبهترين چارهء اين بوى ، قاووت جو است كه قوىترين زدايندهء بوهاست . اگر مدت زيادى گذشت و اثرى از اسهال نبود و در صورت امكان چيزى را به حركت درنياورد و تخفيف يافت كه هيچ و اگر هنوز نگرانى وجود داشت ، آب انگبين يا شربت انگبين را سرمىكشند و يا بورك را در آب مىگدازند و مىخورند يا اينكه شيافى برمىدارند يا خود را اماله مىكنند .\r\nكوتاه آمدن و عدم تاثير دارو بر چند علت مبتنى است : 1 - بر اثر تنگى طبيعى مجراها .\r\n\r\n","description":"","footnote":"","page_name":" 457 ","page_number":541},
  {"content":"\r\n\r\n2 - بر اثر مزاج 3 - مجاورت با علت ديگرى . مثلا در بيماران فالج و سكته‌اى كه در آنها معابر دارو تنگ مىشود اسهال به زحمت انجام مىگيرد .\r\nاستعمال دو نوع مسهل در يك روز كارى است خطرناك و ناپسنديده . هر داروئى ويژهء دفع خلطى است كه اگر آن را نيافت ايجاد ناراحتى مىكند به همين روال است اگر دارو ، خلط مربوط به خود را بيابد ولى ماده در ضد آن قرار گرفته باشد . هر داروى مسهلى نخست خلط ويژهء خود را دفع مىكند و بعد بتدريج به خلطهاى كم‌وبيش رقيق مىرسد ، ليكن تا آخر كار تاثيرى بر خون ندارد و مزاج در بيرون راندن آن امساك مىكند و بيرون آمدن آن بتاخير مىافتد . كشانيدن خلط دور دست دشوار است . كسى كه بيم دارد بعد از خوردن مسهل منقلب شود و دلش به هم بخورد ، بهتر است خود را دو يا سه روز قبل از تناول مسهل بوسيله برگ‌هاى ترب يا خود ترب قى دهد . كسى كه درصدد اسهال شدن است نبايد خوراك خيلى شور تناول كند . اگر دارو اسهال ندهد يا اسهال بتاخير افتد و دل بهم‌خوردگى ، منقلب شدن ، غش كردن ، تپش قلب و درد شكم در پى داشته باشد اين عوارض را مىتوان با خوردن بندآورنده‌ها از بين برد و گرنه بايد قى كرد . خوردن عصارهء جو بعد از اسهال خوب است ، زيرا آسيب مسهل را دفع مىكند و بر اثر آميزش با آب ، نزف آن را مىشويد « 243 » .\r\nدر اشخاص سردمزاج غالبا بلغم بر ساير خلطها چيرگى دارد . چنين كسانى بايد بعد از خوردن و عمل كردن دارو ، مواد تندمزه را با آب همراه روغن زيتون بشويند و بخورند « 244 » .\r\nگرم‌مزاجان بايد بعد از تاثير مسهل ، اسفرزه را با آب سرد و روغن بنفشه و شكر تبرزد و گلاب تناول نمايند « 245 » .\r\nبراى معتدل‌مزاجان تخم كتان مناسب است .\r\nكسى كه از سحج بيم دارد بايد گل ارمنى را با آب انار بخورد « 246 » .\r\nهمهء داروهاى ياد شده بايد بعد از پايان اثر داروى مسهل استعمال شوند و گرنه اسهال را در ميانهء راه متوقف مىكنند .\r\n\r\n\r\n","description":"","footnote":"\r\n( 243 ) - نسخه انگليسى : « آب جو در از بين بردن عواض جنبى مسهل‌ها كمك مىكند مواد مرضى و همچنين مواد دفعى چسبيده به ديوار روده بوسيله آب جو دفع مىشود » .\r\n( 244 ) - نسخه انگليسى : « افراد سردمزاج كه خلط بلغم در بدن آنها چيرگى دارد بايد بعد از اسهال تر تيزك آبى شسته شده در آب داغ را كه با روغن زيتون آغشته شده است بخورند » .\r\n( 245 ) - نسخه انگليسى : « شكر سفيد يا شربت عسل تناول نمايد » .\r\n( 246 ) - نسخه انگليسى : « كسى كه از كنده شدن مخاط روده بيم دارد بايد گل ارمنى را با آب انار بخورد » .\r\n","page_name":" 458 ","page_number":542},
  {"content":"\r\n\r\nبهترين چارهء كسى كه بر اثر خوردن مسهل به تب مبتلا مىشود عصارهء جو است . اسكنجبين نيز براى اين حالت مطلوبست ليكن چون اسكنجبين پوست‌كن ( ساحج ) است بايد به مدت دو يا سه روز خوردن آن را به تاخير انداخت تا روده‌ها نيروى خود را از سر گيرند . شخص اسهال شده بايد روز دوم به حمام برود تا معلوم شود آيا هنوز مقدارى از مواد دفعى باقى است يا به كلى از بين رفته است . اگر شخص اسهالى از استحمام لذت برد و بر سر نشاط آمد ، بدان كه حمام بقيه مواد زائد را تصفيه مىكند و بگذار در حمام بماند . ليكن اگر ديدى استحمام را دوست ندارد و ميل دارد بيرون آيد ، بگذار بيرون بيايد .\r\nبدان كه داروهاى مسهل ممكن است در روده‌هاى ناتوان اسهالى ببار آورند كه مدت‌ها دوام يابد و بند آمدنش به معالجات زياد نيازمند باشد . پيران بايد از عواقب اسهال بترسند .\r\nنوشيدن شراب ( نبيذ ) بعد از اسهال سبب ظهور تب‌ها و اضطرابات مىشود و غالبا بعد از اسهال و رگ زدن موجب درد كبد مىگردد و چاره آن نوشيدن آب گرم است .\r\nبدان كه وقتى ستارگان شعرى ( دو خواهران ) طلوع مىكنند و هنگامى كه برف بر كوهساران مىنشيند و سرماى سخت وجود دارد ، وقت براى مسهل خوردن مناسب نيست .\r\nمسهل را بايد در بهار يا پائيز خورد و چون بهار رو بسوى تابستان است مسهل بايد لطيف و سبك باشد و چون پائيز بسوى زمستان راهى است داروى قوى را مىتوان تحمل كرد .\r\nنبايد بمحض اينكه احتياجى به نرمش معده داشتى به مسهل پناه ببرى و بدان عادت كنى و بطور دائم بخورى كه عواقب بسيار وخيم بدنبال دارد . براى خشك‌مزاجان داروى قوى شايسته نيست زيرا اين دارو نيروى آنها را بسيار كاهش مىدهد . كسى كه مسهل ضعيف مىخورد بايد كمتر حركت كند تا تاثير دارو از بين نرود . يكى از داروهاى مسهل خفيف و بىزيان بنفشه و شكر است .\r\nكسى كه در زمستان به اسهال نياز دارد بايد انتظار باد جنوب را بكشد و برخى گويند بايد در تابستان در انتظار باد شمال باشد و اين رشته سر دراز دارد . اگر بيمارى مسهل خفيف خورد و تاثيرى از آن نديد تحريك مسهل صحيح نيست بلكه بايد ترك شود . گاهى بيمارى اسهال‌آور است - و تب بدنبال دارد ؛ در اين حالت شايد رگ زدن بيمار را نجات دهد .\r\n\r\nفصل ششم - افراط در استعمال مسهل - زمان قطع آن\r\nبدان كه يكى از نشانه‌هاى فرارسيدن موقع بند آوردن شكم ، تشنگى است . ليكن هر تشنگى نشانهء اسهال مفرط نيست زيرا انگيزه‌هاى ديگرى نيز براى تشنگى وجود دارد . اگر معده گرم يا خشك يا گرم و خشك باشد تشنگى زودرس است ؛ اگر طعم دارو تند و سوزنده\r\n\r\n","description":"","footnote":"","page_name":" 459 ","page_number":543},
  {"content":"\r\n\r\nباشد زود تشنگى دست مىدهد و هرگاه مادهء گرمى مانند صفرا در خود بيمار وجود داشته باشد تشنگى زودزود پيش مىآيد . ممكن است گاهى عوامل مخالف آنها نيز در كار باشند و تشنگى را به تاخير اندازند . به‌هرحال اگر ديدى كه شخص داروخور بسيار تشنه است و اسهالش اندك نيست اسهال را متوقف كن . اگر دانستى كه عوامل تشنگىآور فورى وجود دارد بانتظار تشنگى زياد نباش و اسهال را بند بياور . زمان بند آوردن را ممكن است از مقدار ماده دفعى كه بيمار بيرون ريخته است تشخيص دهى . كسى كه مسهل را جهت دفع صفرا خورده است چنانچه اسهالش به دفع بلغم بيانجامد بدان كه در وى اسهال بافراط كشيده است . بدتر از آن حال كسى است كه در او اسهال به ريختن سودا انجاميده باشد . ليكن خون آمدن پىدرپى اسهال خطرناك‌تر از همه است و عواقب وخيمى دارد . در مورد كسى كه بر اثر خوردن دارو به درد شكم دچار مىشود به مبحث « شكم‌درد » كه در كتاب‌هاى جزئى آمده است مراجعه شود .\r\n\r\nفصل هفتم - علاج اسهال مفرط\r\nاگر رگ‌ها ناتوان باشند يا دهانهء آنها گشاد باشد « 247 » يا داروهاى مسهل دهانهء آنها را به سوزش درآورده باشند و اگر بدن بر اثر دارو يا مواد ديگرى كه عملش با دارو مشابه است به سوء مزاج گرفتار آيد ، اسهال به افراط مىانجامد . اگر اسهال بافراط انجاميد دست و پاها را در بالا و پائين به بند و از زير بغل و بيخ ران‌ها شروع كن و پائين بيا و وادار كن بيمار كمى ترياق يا كمى فلونيا تناول كند . اگر ممكن است بيمار را در حمام به عرق كردن وادار كن يا آب گرم را در زير لباس‌هايش قرار ده كه بخارش سبب عرق كردن شود ليكن سر بيمار بايد بيرون باشد . وقتى بيمار زياد عرق كرد بايد داروى بندآورنده بخورد ، ماساژ كند و عطرهاى رياحين و صندل و كافور و آب‌ميوه استعمال كند ؛ اندام‌هاى بيرونى را بوسيله مالش گرم كند و حتى اگر نياز باشد حجامت با آتش ( بادكش ) در زير دنده‌ها و بين دو شانه قرار دهد . بادكش اندام‌ها را فشار مىدهد و كار را تسهيل مىكند و گرمى آن سختى اندام‌ها را نرم مىنمايد . اين نوع بيماران ، بايد با بو كردن مواد خوش‌بو تقويت شوند ، مواد بندآورنده‌ها كعك ( كيك ) را با شراب ريحانى تناول كنند . شراب آنها بايد گرم باشد و قبل از آن نان و آب انار بخورند . قاووت و پوستهء خشخاش كوبيده نيز برايشان مفيد هستند . اگر سه درهم تخم ترتيزك بيابانى را در آب بجوشانند و با دوغ بپزند تا سفت شود و به بيمار دهند ، داروى بسيار خوب و مجرب است .\r\n\r\n\r\n","description":"","footnote":"\r\n( 247 ) - نسخه انگليسى : « اسهال زياد معمولا نتيجه ضعف عروق و گشادى گذرگاهها است » .\r\n","page_name":" 460 ","page_number":544},
  {"content":"\r\n\r\nغذاى بيمار بايد بندآورنده و بوسيله برف سرد شده باشد و از قبيل آب‌غوره باشد .\r\nبراى بند آمدن اسهال تحريك قى بوسيلهء آب گرم بد نيست و همچنين اگر دست و پاهاى بيمار را در آب گرم فروكنند تا سرما نخورد برايش سودمند است . اگر بيمار بر اثر اسهال زياد غش كند بايد او را از شراب منع كرد . اگر همهء اين معالجات كارى از پيش نبرد ، بيمار بايد به مواد مخدر پناه ببرد و معالجات شديدى را كه در مبحث منع اسهال توضيح داده شده است به كار بندد . طبيب بايد در آماده كردن قرص‌ها و گردهاى بندآور ( قابض ) پيش‌بينىهاى لازم به عمل آورد و قبل از موقع آنها را تهيه كند و در انجام اماله و ابزار تنقيه آمادگى بسزا داشته باشد .\r\n\r\nفصل هشتم - داروى مسهل بىاثر\r\nهرگاه داروى مسهل تاثيرى نكرد و حتى موجب پيدايش شكم‌درد ، تشويش و پريشانى و سردرد و كش دادن و خميازه شد بايد به اماله و شياف‌هاى شناخته شده پناه برد .\r\nبايد به اندازه سه كرمات « 248 » كندر را در آب ولرم حل كرد تا بيمار از آن بنوشد .\r\nشايد خوردن مواد بندآورنده ، داروها را به كار اندازد . بيمار بايد روى دوا ميوه‌هائى مانند سيب و به تناول كند كه دهانهء معده و قسمت‌هاى پائين را فشار مىدهد و دل بهم‌خوردگى را بازمىدارد و دارو را كه رو به بالاست پائين مىآورد و مزاج را نيرو مىبخشد . ليكن اگر از اماله نتيجه‌اى حاصل نشد و عوارض نامطلوب مانند تمدد در تن و برجستگى در چشم پيدا شد و حركت بسوى بالا بود حتما بايد رگ زدن انجام گيرد .\r\nهرگاه دارو ايجاد اسهال نكرد و عوارض نامطلوب روى نداد باز بهتر آن است كه رگ‌زنى انجام گيرد و لو اينكه بعد از دو يا سه روز باشد ، زيرا اگر رگ‌زنى انجام نگيرد بيم آن مىرود كه خلطها به سوى برخى از اندام‌هاى اصلى به حركت درآيند .\r\n\r\nفصل نهم - حالات داروهاى مسهل\r\nبرخى داروهاى مسهل ممكن است خطراتى نيز در بر داشته باشند . اين داروها عبارتند از : خربق سياه ، تربد ( در حالتى كه زياد سفيدرنگ نباشد و از انواع تربدهاى زرد باشد ) ، غاريقون ( در حالتى كه سفيد خالص نباشد و بسياهى بزند ) ، مازريون .\r\n\r\n\r\n","description":"","footnote":"\r\n( 248 ) - در نسخه انگليسى چهل گرين  ( Grain )  آمده است ، هر گرين برابر 648 % گرم مىباشد .\r\n","page_name":" 461 ","page_number":545},
  {"content":"\r\n\r\nاين قبيل داروها خطرناك هستند و وقتى قسمتى از آنها بدرون راه يافت و عوارض بدى ببار آورد بايد بوسيلهء قى يا اسهال آنها را دفع كرد و بوسيله پادزهر معالجه نمود . بسيارى از اين نوع داروها را با تدابير زير مىتوان از آسيب‌رسانى بازداشت :\r\nنوشيدن آب بسيار سرد ، نشستن در آب بسيار سرد كه زيان تربدزرد و عفونت را از بين مىبرد و سرانجام مواد چربى و موادى كه مانند چربى داراى چسبندگى است و نرمش مىدهد .\r\nبرخى داروها براى بعضى مزاج‌ها ملايم و براى مزاج‌هاى ديگر مخالف هستند . مثلا سقمونيا در مزاج مردم سرزمين‌هاى سردسير تاثير بسيار كم دارد مگر اينكه - همچنانكه در تركستان متداول است - مقدار آن زياد باشد .\r\nدر برخى از ممالك نبايد جرم دوا را استعمال كرد بلكه بايد نيروى آن را مورد استفاده قرار داد . داروى مسهل را حتما بايد با داروهاى خوش‌بو آميخت تا نيروى اندام‌ها را نگهدارى كند . داروهاى خوش‌بو به اندام نيرو مىبخشند و اكثر آنها در نرمش دادن و ايجاد اسهال ( تصفيه مزاج ) كمك مىكنند . گاهى از دو نوع دارو كه باهم استعمال مىشوند ، يكى خلط را زود دفع مىكند و ديگرى بكندى عمل مىكند . اولى قبل از شروع تاثير دومى كار خود را بپايان مىرساند و بسراغ خلط مربوط به دومى مىرود ، نيروى آن را درهم مىشكند و در كار آن ايجاد اختلال مىكند . آنگاه وقتى دومى به كار مىافتد ناتوان مىشود و حركت دادن را به آخر نمىرساند . پس بايسته است كه مادهء تركيب شده با دارو نيز سريع العمل باشد و كار دارو را سرعت بخشد ، مانند زنجبيل همراه تربد . زنجبيل نمىگذارد تربد از كار باز بماند و هر دو آنها با خلط در كشاكش هستند .\r\nبايد دستوراتى را كه در مورد نيروى داروهاى مسهل بيان كرديم و در مبحث ادويهء مفرده از آنها بطور كلى ياد كرده‌ايم مطالعه كرد .\r\n\r\nويژگىهاى دارو\r\nهريك از داروهاى مسهل ويژگىهائى دارد . برخى از آنها مانند تربد بوسيلهء تحليل ، بعضى مانند هليله بوسيله فشردن ، عده‌اى مانند شيرخشت بوسيلهء نرم كردن و تعدادى مانند لعاب اسفرزه و آلو و گلابى از طريق لغزاندن ، ايجاد اسهال مىكنند .\r\nاكثر داروهاى مسهل قوى داراى سميتى است و مزاج را به زور وادار به اسهال مىكند .\r\nآسيب سميت اين داروها را بايد بوسيلهء پادزهرها خنثى كرد و داروئى كه واجد پادزهر است با مسهل درآميخت . بسيار اتفاق مىافتد كه تلخى ، تندى ، حالت فشارندگى ، تعفن و ترشى\r\n\r\n","description":"","footnote":"","page_name":" 462 ","page_number":546},
  {"content":"\r\n\r\nدر ايجاد اسهال به دارو كمك مىكنند ، به شرطى كه اختصاصات هر دو آنها هم‌آهنگ باشد .\r\nتلخى و تندى در تحليل و مزهء گس در فشردن كمك مىكند و ترشى در تكه‌تكه كردن ( تقطيع ) جهت لغزاندن مددكار است ، ليكن نبايد مادهء لغزنده و فشارنده را كه هر دو از حيث نيرو برابرند در يك جا جمع كرد . حالت مطلوب آن است كه يكى زودتر از ديگرى به كار افتد ، مثلا يكى از آن دو دارو ملين باشد و قبل از آنكه نوبت به مادهء فشارنده برسد كار خود را انجام دهد و بعد مادهء فشارنده بيايد و آنچه را كه نرم شده است دفع كند . بقيه را نيز بايد بر همين قياس استعمال كرد .\r\n\r\nفصل دهم - مسهل‌هائى كه تفصيل آنها به كتاب‌هاى ديگر ( قانون ) احاله مىشود\r\nداروهاى مسهل و ملين را چه از نوع نوشيدنى و چه از نوع ماليدنى باشند و مناسب هريك از مراحل عمر هستند مىتوان در كتاب « اقرابادين » يافت . در كتاب « ادويهء مفرده » فوائد هريك از داروهاى ساده ، ساختن آنها و طرز استعمال آنها را مىيابى . داروئى كه به صورت حب درمىآيد موقعى شايستهء تناول است كه بواسطه خشك شدن مانند سنگ سفت نشده باشد و بر اثر ترى و نرمى راه‌بند نباشد و خود را به چيزى نچسباند . بايد حبى را تناول كرد كه تا اندازه‌اى خشك باشد و در زير انگشت آرام گيرد .\r\n\r\nفصل يازدهم - قى\r\nطبيب نبايد اشخاصى از صنف‌هاى زير را حتى المقدور به قى وادارد :\r\n1 - كسانى كه داراى سينه‌تنگى و نفس‌تنگى هستند و براى خونريزى بابصاق « 249 » آمادگى دارند .\r\n2 - كسانى كه گردن باريك دارند و گلوى آنها براى پيدايش ورم آمادگى دارد .\r\n3 - كسانى كه بسيار فربه‌اند و اشخاصى كه معده‌شان ناتوان است . بهتر است چنين افرادى بجاى قى به اسهال توسل جويند . براى لاغراندام‌ها بمناسبت صفراوى بودن مزاج‌شان قى كردن بهتر از اسهال است .\r\n4 - كسانى كه به قى عادت نكرده‌اند و به زحمت مىتوانند اين عمل را انجام دهند ، چنانچه بوسيله داروهاى قوى وادار به قى كردن شوند ، چندان دور نيست كه رگ‌هاى اندام‌هاى تنفسى آنها ترك بردارد و به بيمارى سل گرفتار آيند .\r\n\r\n\r\n","description":"","footnote":"\r\n( 249 ) - نسخه انگليسى : « منظور هموپتزى است » .\r\n","page_name":" 463 ","page_number":547},
  {"content":"\r\n\r\nاگر حال بيمار بر طبيب مشكل شد بايد قىآورهاى سبك را تجربه كند . اگر اين كار به آسانى انجام شد نبايد واهمه‌اى داشته باشد و مىتواند داروهاى قوى مانند خربق و نظاير آن را استعمال كند .\r\nاگر با كسى روبرو شدى كه قى كردنش خوب نيست ولى بايد حتما قى كند ، نخست او را چنان آماده كن كه عادت گيرد ، خوراكش را نرم گردان ، غذايش را چرب و محلول كن ، از ورزش استراحتش ده و بعد به او دوا بخوران « 250 » و قبل از آنكه قى كند ، مخصوصا در حالتى كه بيمار سخت استفراغ باشد ، نوشيدنىهاى چرب و غذاهاى خوب بوى بده ، زيرا ممكن است كه قى نكند و بر مزاج چيره شود كه در اين حالت جايگير شدن مادهء خوب بهتر از جايگير شدن مادهء ناپسند است . « 251 »\r\nاگر بعد از آنكه بيمار طعامى را خورد و آن را قى كرد بايد دست از خوراك بردارد تا اينكه بسيار گرسنه‌اش شود . تشنگى وى را با چيزى مانند شربت سيب‌فرونشان . گلاب شيرين و سكنجبين براى وى خوب نيست و دلش را بهم مىزند . غذاى مناسب براى وى جوجهء سرخ كرده ( جوجه‌اى كه بعد از آب‌پز كردن كباب كرده‌اند ) است كه بخورد و بعد از آن سه پيمانه از آن شربت سر بكشد .\r\nاگر كسى براى اولين‌بار مادهء ترش‌مزه‌اى را قى مىكند و در نبضش آثار كمى از تب ملاحظه مىشود تا نيمروز نبايد چيزى بخورد و بايد قبل از غذا نيز گلاب گرم بنوشد . كسى كه سودا قى مىكند بايد اسفنجى بر معده‌اش بگذارد و سركه گرم و چيزهاى گرمىبخش بنوشد .\r\nخوراك كسى كه قى مىكند بهتر است متنوع باشد . هرگاه غذايش از يك نوع باشد ممكن است معده امساك كند و آن را پس ندهد . بايد بعد از قى مفرط ، گوشت گنجشگ و جوجه‌هاى نورسيده بخورد . استخوان جوجه‌ها را نبايد بخورد ، زيرا استخوان بال مرغ در معده سنگينى مىكند و ديرهضم است . چنانچه بيمار بحمام برود مفيد است .\r\nوقتى كسى دواى قى را سر كشيد بايد بدود ، ورزش كند و خسته شود تا قى كند . اين كار بايد در نيمروز ( وقت ظهر ) صورت گيرد . در هنگام قى كردن بايد هر دو چشم را با پارچه‌اى بپوشانند و به‌بندند و شكم را با پارچه فوطه مانند نرمى به ملايمت ببندند . موادى كه قى را تسهيل مىكنند عبارتند از : ترتيزك آبى ، ترب ، ترنج ، پونه كوهى تر و تازه ، پياز ، گندنا\r\n\r\n\r\n","description":"","footnote":"\r\n( 250 ) - در نسخه انگليسى علاوه بر غذاى چرب الكل هم ذكر شده است .\r\n( 251 ) - نسخهء انگليسى : « غذائى كه قبل از قى استعمال مىشود بايد از نوع غذاى خوب باشد بويژه اگر احتمال رود كه قى به سختى صورت گيرد ( انجام نشود ) استعمال غذاى خوب بدان جهت است كه اگر عمل قى صورت نگرفت حد اقل در معده غذاى خوبى برجاى مانده باشد » .\r\n","page_name":" 464 ","page_number":548},
  {"content":"\r\n\r\n( تره ) ، عصاره‌جو ( كه دردش صاف نشده باشد ) همراه انگبين ، سوپ باقلا با شيرينى ، شراب شيرين ، بادام با انگبين و نظاير آنها همچنين نان فطير كه در داخل روغن تريد شده است ، خربزه ، خيار ، تخم خربزه و خيار يا كمى از بوتهء خربزه و خيار كه در آب خيس شده ، كوبيده شده و با شيرينى آميخته شده است و شورباى ترب نيز از اين مقوله هستند .\r\nاگر كسى شراب مستىآور مىخورد تا قى كند و با شراب اندك قى نمىكند بايد زيادتر بخورد . اگر بعد از استحمام فقاع ( شرابى كه از جو سازند ) را با انگبين بنوشد قى و اسهال حاصل مىشود « 252 » . كسى كه مىخواهد قى كند نبايد نزديكىهاى زمان قى زياد بخورد .\r\nمادهء قىآور قوى مانند خربق بايد ناشتا تناول شود و چنانچه مانعى در ميان نباشد موقع تناول آن بايد دو ساعت از روز گذشته باشد و قبلا روده‌ها از دردى پاك شده باشند و بايد بوسيله يك قطعه پر گلو را تحريك كرد تا قى انجام گيرد يا كمى حركت كرد يا به حمام رفت .\r\nپرى كه وسيله قى آوردن است بايد به روغن حناء اندوده باشد . اگر قى بطور منقطع انجام گيرد و پريشانى ببار آورد بيمار بايد آب گرم يا روغن زيتون بخورد تا قى يا اسهال بوى دست دهد . اگر بر اثر اين روش معده و دست و پا گرم شوند موجب تهوع مىگردد .\r\nاگر داروى قىآور بسرعت تاثير كرد ، بايد شخص قىكننده را آرامش داد و بوى خوش به مشامش رساند ، دست و پاهايش را مالش داد و كمى سركه ، بعد سيب و ميوه به و كمى مصطلكى بوى داد .\r\nبدان كه حركت قى را افزونى و آرامش آن را كاستى مىدهد . بهترين وقت قى كردن تابستان است .\r\nكسى كه قى كردن برايش دشوار است و عادت بدان ندارد در صورتى كه به قى كردن نياز باشد بايد سعى كند در تابستان آن را انجام دهد .\r\nهدف از قى چيست ؟ - هدف از قى پالايش در چند مرحله است ، نخست پالايش معده از آلايش است و با روده ارتباطى ندارد ، دوم پالايش تمام بدن ، يعنى از سر تا بقيهء اندام هاست يا اينكه كشاندن و بركندن در قسمت‌هاى پائين صورت مىگيرد . تو از معاينهء شخص قى كننده ، از سبكبارى ، اشتهاى غذا ، نبض ، تنفس خوب و بد وى پى مىبرى كه قى سودمند بوده است يا نه . همچنين از روى ساير حالات نيروهايش از چگونگى قى باخبر مىشوى .\r\nاگر داروى قىآور قوى و نظير خربق و مشتقات آن باشد ، ابتدا دل بهم مىآيد و اكثر سوزشى در معده احساس مىشود ، بعد از دهان لعاب مىآيد و سپس بلغم زياد در چند مرحله\r\n\r\n\r\n","description":"","footnote":"\r\n( 252 ) - نسخه انگليسى : « نوشيدن آب جو بعد از استحمام قى و اسهال ايجاد مىكند » .\r\n","page_name":" 465 ","page_number":549},
  {"content":"\r\n\r\nتخليه مىشود و در خاتمه ماده سيال و روشنى مىآيد و احساس سوزش و درد همچنان باقى مىماند و بجز دل بهم آمدن و پريشان شدن ، عارضه ديگرى ندارد و ممكن است شكم را نيز لينت دهد . بعد از چهار ساعت كه قىكننده آرامش يافت بايد به استراحت بپردازد . ليكن اگر داروى قىآور بد باشد ، عمل استفراغ انزجارآور مىشود و در آن حالت پريشانى زياد است و كشيدگى ببار مىآيد ؛ چشم‌ها برجستگى مىيابند و سرخرنگ مىشوند ؛ بيمار زياد عرق مىكند و صدايش مىگيرد . كسى كه به اين حالت گرفتار شود و زود بدادش نرسند مىميرد .\r\nاين شخص بايد اماله شود ، انگبين و آب ولرم بنوشد ، روغنهاى پادزهرى مانند روغن سوسن ميل نمايد و سعى كند كه قى كند . اگر قى كرد خفه نمىشود و بايد آماده باشى كه او را اماله كنى .\r\nبيمارىهائى كه قى كردن در آنها مفيد است عبارتند از : بيمارىهاى مزمن و صعب العلاج مانند استسقاء ، صرع ، ماليخوليا ، جذام ، نقرس ، عرق النسا ( سياتيك ) .\r\nقى كردن با اينكه داراى فوائدى است ، گاهى بيمارىهائى نيز در پى دارد مثلا بيمار ممكن است بر اثر قى كردن مبتلا به بيمارى كرى ( ناشنوائى ) شود .\r\nقى كردن و رگ زدن نبايد در يك زمان باشند . بايد بين اين دو روش سه روز فاصله و تاخير باشد ، بويژه اگر در دهانهء معده خلط وجود داشته باشد .\r\nبسيار اتفاق مىافتد كه قى كردن بمناسبت رقيق بودن خلط با اشكال مواجه مىشود ، در اين حالت بايد دانه‌هاى كوبيدهء انار را به بيمار داد تا خلط را غليظ گرداند .\r\nبدان كه برخاستن از بستر بيمارى بعد از قى كردن دليل آن است كه مواد جمع شده زياد به طرف پائين رانده شده‌اند . بازآوردن غذا بعد از برخاستن از بيمارى دليل عوارض برخاستن ( از بستر بيمارى ) است .\r\nاگر بخواهند براى تسكين دردى در تابستان قى كنند ، بهترين موقع براى اين كار نيمروز است . قى كردن براى تن سودمند و براى چشم زيان‌بخش است .\r\nزن باردار را به قى كردن وادار نكن ، زيرا مواد دفعى حيض بوسيلهء قى بيرون نمىريزد و خستگى ناشى از قى وى را پريشان‌حال مىكند . پس بايد آن را تسكين داد . ليكن ساير كسانى كه به حالت قى كردن درمىآيند بايد معاينه شوند .\r\n\r\n","description":"","footnote":"","page_name":" 466 ","page_number":550},
  {"content":"\r\n\r\n\r\nفصل دوازدهم - دستور براى قىكننده\r\nكسى كه قى كرده است بعد از استفراغ بايد دهان و صورت را با مخلوط سركه و آب بشويد تا سنگينى سر از بين برود ؛ مقدارى مصطكى با آب سيب بخورد ؛ از خوردن غذا و نوشيدن آب امتناع ورزد و بياسايد ؛ شراسيف را با روغن اندوده كند « 253 » ، به حمام برود و تن را با شتاب شست‌وشو دهد و بيرون آيد . اگر از خوردن ناگزير بود خوراك خوشمزهء نيك‌گوهر و زودهضم بخورد .\r\n\r\nفصل سيزدهم - فوائد قى كردن\r\nبنا بفرمودهء بقراط در هر ماه بايد دو روز پىدرپى قى كرد تا اگر بعد از استفراغ اول چيزى باقىمانده باشد استفراغ دوم آن را بيرون براند و نگذارد بمعده برسد . بقراط تاكيد مىكند كه اين عادت ، سلامت را تامين مىكند . اگر قى كردن بيشتر از آن باشد كه بقراط فرموده است زيان‌بخش است . عادت به قى كردن چند فائده دارد بقرار زير :\r\n1 - قى بلغم و صفرا را بيرون مىريزد و معده را پاكيزه نگه مىدارد .\r\n2 - قى صفرائى را كه در روده‌ها مىريزد بيرون مىراند و روده‌ها را پاك مىگرداند .\r\n3 - قى سنگينى سر را از بين مىبرد ، چشم را روشنائى مىبخشد ، بندآمده‌هاى مواد غذائى را دفع مىكند .\r\n4 - قى براى كسانى كه به معده‌شان صفرا ريزش مىكند و طعام را فاسد مىكند مفيد است . اگر قى كردن سبقت داشته باشد غذا به محل پاك وارد مىشود ، معده ديگر از چربى نفرت نمىكند ، اشتهايش درست مىشود و ميل خوردن مواد تندمزه و ترش و گس مىكند .\r\n5 - قى براى فروهشتگى بدن خوب است ، براى قرحهء كليه مفيد مىباشد و براى قرحه‌هاى مثانه نافع است .\r\n6 - قى از وسائل مطلوب معالجه بيمارى جذام است .\r\n7 - قى براى از بين بردن بدرنگى ، صرع ، يرقان ، نفس‌گرفتگى ( آسم ) ، لرزش و فالج خوب است .\r\n\r\n\r\n","description":"","footnote":"\r\n( 253 ) - نسخهء انگليسى : « قسمت بالاى شكم ( اپىگاستريم ) با روغن ماساژ داده شود » .\r\n","page_name":" 467 ","page_number":551},
  {"content":"\r\n\r\n8 - قى براى بيماران قوبا علاج خوبى است « 254 » .\r\nدر طول هر ماه بايد يك يا دوبار حتما قى كرد ، ليكن اين عمل لازم نيست كه روز و وقت معينى داشته باشد بلكه بهتر آن است كه در حالت امتلاء انجام گيرد . قى كردن براى كسانى كه بطور سرشتى مزاج مرارى دارند و لاغراندام هستند بسيار مناسب است .\r\n\r\nفصل چهاردهم - قى مفرط و زيان آن\r\nقى بيش از اندازه و مفرط زيان‌هاى زير را در بر دارد :\r\nمعده را ناتوان مىسازد و مواد بد به آن هجوم مىآورند ، به سينه و چشم و دندان آسيب مىرساند ؛ سردرد مزمن را شدت مىدهد ، مگر سردردى كه با معده ارتباط داشته باشد .\r\nسردردى را كه سبب آن اندام‌هاى پائين نباشند شديدتر مىكند و اگر بسيار مفرط باشد براى كبد و شش و چشم زيان‌بخش است و ممكن است بر اثر آن برخى از رگ‌ها بتركند .\r\nبرخى دوست دارند معده‌شان را با شتاب از طعام مالامال كنند كه بعدا آن را تحمل نمىكنند و به قى پناه مىبرند . اين كار ممكن است بيمارىهاى مزمن و بد در پى داشته باشد .\r\nبايد از امتلاء دورى كرد و خوردن و نوشيدن را در حد اعتدال انجام داد .\r\n\r\nفصل پانزدهم - پيش‌گيرى عوارض در قىكننده‌ها\r\nدر مورد سرپيچى و لجاجت قى آنچه لازم بود گفتيم . اگر بر اثر قى ، كشيدگى و درد در اندام‌هاى پائينى پيدا شود ، چارهء آن مالش دادن با آب گرم و روغن‌هاى نرم‌كننده و حجامت‌هاى آتشى ( بادكش ) است . اگر سوزش در معده باقى بماند ، خوردن آش چرب و زودهضم چارهء آن است و بايد محل درد را با داروئى مانند روغن بنفشه و آميخته با روغن خيرى و كمى موم اندود . اگر بر اثر قى سكسكه عارض شود و پايدار بماند ، بايد بيمار را تشنه ساخت و آب گرم را كم‌كم و جرعه‌جرعه به او نوشاند .\r\nدر بحث زيان‌هاى قى ، قى خون را شرح داده‌ايم . چنانچه بر اثر استفراغ بيمارىهاى كزاز ، بيمارىهاى سرد ، غش و صدا گرفتگى پيدا شود ، دست و پا را مىبندند و با روغن زيتون كه در آن سداب و قثاء حمار ( خرخيار ) پخته شده است معده را مالش مىدهند و به بيمار انگبين و آب گرم مىخورانند . كسى كه در حال غش كردن است اين دوا را در گوشش مىچكانند .\r\n\r\n\r\n","description":"","footnote":"\r\n( 254 ) - نسخه انگليسى « علاج خوبى براى اگزما است » .\r\n","page_name":" 468 ","page_number":552},
  {"content":"\r\n\r\n\r\nفصل شانزدهم - معالجهء قى مفرط\r\nكسى كه استفراغش بيش از اندازه و به حد مفرط باشد بايد او را خواباند و براى بخواب بردنش از هيچ تدبيرى فروگذارى نكرد . بايد دست و پاى او را همانطور كه در مورد بند آوردن اسهال معمول است بست ، معده‌اش را با ضمادهاى قوى و بندآوردنى معالجه كرد .\r\nاگر استفراغ بافراط انجام گيرد و به حدى برسد كه خون نيز با آن خارج شود ، شير و شراب را باهم بياميز و به اندازهء چهار « قوطول » « 255 » از آن به بيمار بده تا تاثير داروى استفراغ‌آور را كاهش دهد ، خون را بازدارد و مزاج را لينت بخشد . اگر خواستى همراه اين معالجه ، اطراف سينه و معده را نيز از خون بپردازى تا منعقد نشود « 256 » ، اسكنجبين را بوسيلهء برف سرد كن و جرعه‌جرعه و كم‌كم به بيمار بخوران .\r\nبراى جلوگيرى از استفراغ زياد ، افشرهء خرفه با گل ارمنى خوب است . اگر كسى يك جرعه از آن بنوشد دارو را بيرون مىدهد « 257 » .\r\nبهتر است انواع و درجات داروهاى قىآور و چگونگى استعمال آنها و بخصوص دستور به كار بردن خربق را در كتاب‌هاى « اقرابادين » و « ادويه مفرده » مطالعه كرد .\r\n\r\nفصل هفدهم - اماله\r\nاماله براى پراكندن ( دفع ) مواد زائد در روده‌ها ، براى آرامش درد كليه و مثانه و زخم‌هاى آنها ، براى بيمارى قولنج و كشانيدن مواد زائد از اندام‌هاى اصلى بالاى بدن بسيار مفيد است . ليكن اگر اماله سخت و شديد باشد داراى زيان‌هائى است زيرا اولا كبد را ناتوان مىسازد ، ثانيا موجب تب مىگردد .\r\nاماله براى اين است كه بقاياى مواد مورد تخليه پراكنده شوند . شكل اماله و طرز انجام آن همه در مبحث قولنج شرح داده شده است . كسى كه اماله مىشود بهتر است بر پشت بخوابد و بعد بر طرف دردمند دراز بكشد .\r\n\r\n\r\n","description":"","footnote":"\r\n( 255 ) - نسخه انگليسى : « چهار قوطول برابر شش انس است » .\r\n( 256 ) - نسخه انگليسى : « براى پيش‌گيرى از خون‌ريزى بيشتر و پاك كردن معده و او - زوفاژ از لخته‌هاى خونى » .\r\n( 257 ) - افشره برگ خرفه همراه با گل ارمنى براى خونريزى ناشى از قى شديد مفيد است .\r\n","page_name":" 469 ","page_number":553},
  {"content":"\r\n\r\nبهترين موقع اماله مواقع سرماست ، منظور از موقع سرما همان سردى پگاه و خنكى شامگاه است تا كمتر مزاحم باشد . تپش قلب ، غش كردن و حمام رفتن ممكن است خلطها را برانگيزاند و از هم جدا سازد . كار اماله آن است كه خلطهاى گرد آمده و متوقف شده را بكشاند ، پس غالبا مطلوب نيست كه قبل از اماله بحمام روند .\r\nكسانى كه زخم و جراحت ( عقر ) در روده دارند و به علت تب يا بيمارى ديگر به اماله نياز پيدا مىكنند و بيم آن دارند كه اماله متوقف شود ، بايد گاورس گرم شده را بر مقعد و ناف و اطراف ناف بگذارند « 258 » .\r\n\r\nفصل هيجدهم - داروهاى مالشى ( اطليه ) « 259 »\r\nداروهاى مالشى خود را مستقيما به خود بيمارى مىرسانند « 260 » ممكن است داروئى كه جهت معالجه به كار مىبريم ، داراى نيروى لطيف يا نيروى متراكم ( غليظ ) باشد و ما بيشتر به لطيف آن نيازمند باشيم . اگر لطيف و غليظ دارو در يك حد برابر باشند ، وقتى آن دارو را ضماد مىكنيم بخش لطيف آن نفوذ مىكند و متراكمش متوقف مىگردد . بخشى كه نفوذ مىكند فائده‌اى مىرساند . به اين جهت گشنيز را همراه قاووت بر خنازير مىگذاريم . ضماد و ماليدنىها همانند هستند ولى ضماد سيال نيست درحالىكه داروهاى ماليدنى سيال هستند و غالبا آنها را بوسيله يك تكه پارچه استعمال مىكنند .\r\nهرگاه مالش دارو بر اندام‌هاى اصلى مانند كبد و قلب مورد نظر باشد و مانعى وجود نداشته باشد ، پارچه قماش را با دود عود خام اندوده مىكنيم تا چنان عطرى به داروهاى ماليدنى دهد كه براى اندام‌هاى اصلى مطبوع باشد .\r\n\r\n\r\n","description":"","footnote":"\r\n( 258 ) - نسخه انگليسى : « اگر در موارد التهاب و زخم معده اماله به منظور تخفيف تب يا ساير ناراحتىها تجويز شود ، ناحيهء اطراف مقعد و ناف بايد با دانه‌هاى گاورس گرم ضماد شود تا حتباس اماله صورت نگيرد »\r\n( 259 ) - نسخه انگليسى : « كاربردهاى موضعى » .\r\n( 260 ) - نسخه انگليسى : « كاربرد موضعى روغن‌ها ( و مشمع‌ها ) يكى از طرق درمانى است كه در آن دارو مستقيما با محل بيمارى در تماس است » .\r\n","page_name":" 470 ","page_number":554},
  {"content":"\r\n\r\n\r\nفصل نوزدهم - نطول « 261 » ( داروهاى پاشيدنى )\r\nنطول براى تحليل بردن مواد زائد سر و اندام‌هاى ديگر و تغيير مزاج اندام‌ها وسيله درمانى مناسبى است . اندام‌ها احتياج به نطول سرد و نطول گرم دارند . اگر مواد زائدى وجود نداشته باشد كه ترشح شود بايد نخست نطول گرم استعمال كرد ، بعد اندام را با آب سرد شستشو داد تا سفت شود ( منقبض گردد ) . اگر بالعكس ، مواد زائدى در اندام وجود داشته باشد بايد درمان با نطول سرد شروع شود « 262 » .\r\n\r\nفصل بيستم - رگ زدن ( فصد ) « 263 »\r\nرگ زدن نوعى تخليهء همگانى است كه زيادى را بيرون مىراند و منظور از زيادى بيشتر شدن اندازهء خلطى نسبت به ديگرى در عروق است . رگ زدن در دو حالت مرضى بايسته است :\r\n1 - براى كسى كه تنش جهت پذيرش بيماريها آمادگى دارد و چنانچه خونش زياد شود بيمارى پديد مىآيد « 264 » .\r\n\r\n\r\n","description":"","footnote":"\r\n( 261 ) - نطول به معناى دوش است . ولى مىتواند در اينجا به معناى داروهائى از نوع لوسيون باشد كه آن را بر روى پوست مىماليده‌اند ، يا مىپاشيده‌اند و يا مىريخته‌اند .\r\n( 262 ) - نسخه انگليسى : « نطول ( دوش ) به منظور از بين بردن التهابات سر و ديگر اندامهاى بدن استعمال مىشود . دوش گرم و سرد براى تغيير مزاج قسمت‌هائى از بدن كه مورد درمان قرار گرفته‌اند مفيد است . در جائى كه مادهء مرضى مستقر نشده است بدنبال دوش گرم گرفتن دوش سرد باعث تقويت قسمت‌هاى تحت درمان مىشود . اگر ماده مرضى مستقر شده باشد فقط دوش سرد بايد به كار برد » .\r\n( 263 ) - تعريف فصد از نظر پزشكى جديد عبارتست از بازكردن مصنوعى يكى از سياهرگها به منظور گرفتن خون . تجويز فصد در مواردى مانند ادم ريوى ، پوىسيتميا ورااورمىهاى تهديدكننده اكلاميسى ، فلج ناگهانى حاصله از خونريزىهاى مغزى ( ناآرامىهاى شديد و تحريك‌پذيرى ، سردردهاى شديد ، اختلالات گفتارى ، تشديد رفلكس‌ها ، ) . و همچنين در پلتورا  ( Plethora )  و حالت وجود انسوفيزان قلب چپ ( آسم قلبى ) توصيه مىگردد . در مواردى كه ضرورت انجام خون‌گيرى تائيد شده باشد مىتوان با توجه به موقعيت شخص بيمار مقدار 500 تا 1000 سانتيمتر مكعب خون از شخص مورد نظر گرفت .\r\n( 264 ) - بيمارى كه بر اثر ازدياد خون بوجود مىآيد در اصطلاح جديد بنام پلىسيتمى ناميده مىشود و آن عبارت از ازدياد پاتولوژيك گلبولهاى قرمز خون مىباشد .\r\n","page_name":" 471 ","page_number":555},
  {"content":"\r\n\r\n2 - براى كسى كه بر اثر زيادى خون در حال حاضر بيمار شده است .\r\nدر هريك از موارد مذكور ، رگ زدن به منظور اصلاح سه حالت انجام مىگيرد . اول ، موقعى كه خون بيشتر از اندازه است . دوم ، در موقعى كه خون « 265 » ناپسنديده است . سوم در موردى كه خون هم زياد است و هم ناپسنديده .\r\nبيمارىهائى كه بر اثر زيادى يا تباهى يا زيادى و تباهى خون پديد مىآيند عبارتند از :\r\nحالت كسانى كه براى عرق النسا ، نقرس خونى و درد مفاصل خونى آمادگى دارند ، كسانى كه بر اثر پارگى مويرگ‌هاى ريه‌شان خونريزى مىكنند و تا اين ترك‌ها جوش نخورده است بمحض زياد شدن خون پاره مىشوند و همچنين كسانى كه مستعد صرع ، سكته ، ماليخوليا همراه فوران خون « 266 » ، خوانق ، ورم‌هاى احشاء و رمد گرم « 267 » هستند و اشخاصى كه خون بواسير اعتيادىشان قطع مىشود و زنانى كه خون حيض‌شان بند مىآيد . ليكن رنگ خون بواسير و خون حيض دلالت بر لزوم فصد نمىكند ، زيرا رنگ خون در اين حالت پژمرده يا سفيد يا سبز است « 268 » .\r\nكسانى كه اندام‌هاى درونىشان ناتوان و مزاج‌شان گرم است بهتر است در فصل بهار به رگ زدن مراجعه كنند ، اگرچه بيمار هم نشده‌اند و نيز رگ زدن براى كسانى كه ضربه خورده‌اند يا از جاهاى بلند پرت شده‌اند براى جلوگيرى از ورم حاصل بهتر است كه عمل فصد انجام دهند . كسى كه ورمى دارد و بيم آن مىرود كه قبل از پخته شدن بتركد ، حتى اگر\r\n\r\n\r\n","description":"","footnote":"\r\n( 265 ) - در نسخه انگليسى بجاى « خون » كلمهء « خلط » آمده است .\r\n( 266 ) - در متن عربى چاپ تهران : « وفوردم و للخوانيق » و در متن عربى چاپ بولاق :\r\n« فوردم للخوانيق » آمده است .\r\n( 267 ) - ورم ملتحمهء چشم\r\n( 268 ) - نسخه انگليسى : « فزونى خون » :\r\nالف - سبب سياتيك ، نقرس و روماتيسم خونى\r\nب - عود هموپتزى بر اثر افزايش خون به علت پاره شدن عروقى كه بطور كامل التيام نيافته‌اند .\r\nج - تشنج ، اغماء و ماليخوليا\r\nد - تورم گلو و اندام‌هاى درونى\r\nه - ورم گرم ملتحمه چشم بدنبال توقف عادتى خونريزى از بواسير و آمنوره . در اين موارد رنگ خون نمىتواند راههاى تشخيص باشد زيرا ممكن است سياه يا كم‌رنگ يا سبزرنگ باشد .\r\n","page_name":" 472 ","page_number":556},
  {"content":"\r\n\r\nاحساس نياز به رگ زدن نباشد و خون زيادى هم نداشته باشد ( بيمار پرخون نباشد ) باز مىبايد به عمل فصد مبادرت ورزد .\r\nتو بايد بدانى : اگر در شخصى بيم اين بيمارىها برود ، هرچند بيمارى رخ نداده باشد باز رگ زدن من باب احتياط مطلوب است . چنانچه بيمارى رخ داد نبايد در مراحل نخستين آن به رگ‌زنى اقدام كرد ، زيرا بر اثر رگ زدن ، مواد زائد رقيق مىشوند و در بدن جارى شده با خون سالم مىآميزند و ممكن است در صورتى كه رگ زدن در مراحل اوليه بيمارى باشد تخليه‌اى كه بايد از ماده فاسد انجام گيرد تكميل نگردد و به تكرار رگ زدن و آزار دادن بيشتر بيمار نيازمند گردى . اگر پختگى نمايان شد و بيمارى از مراحل اوليه گذشت و پا به مراحل نهائى گذاشت ، اگر مانعى در راهت نبود و لزوم رگ زدن را احساس كردى ، آن را دستور ده . در روز حركت ( بهنگام پيشرفت بيمارى ) نبايد رگ زد و تخليه انجام داد « 269 » ، زيرا آن‌روز موقع آسودن و بخواب رفتن بيمار است به سبب اينكه بيمارى در حال شدت و پيشرفت است .\r\nاگر مدت بحران‌هاى بيمارى تا اندازه‌اى طولانى شود به هيچ وجه نبايد خون زياد تخليه گردد . در صورت امكان بايد بيمارى را بدون رگ‌زنى تسكين داد و اگر ممكن نشد نشتر بزن و به شرط امكان اندكى خون بيرون بريز و مقاديرى از خون را در رگ‌هاى بدن براى رگ زدن‌هاى ديگر باقى بگذار . اگر لازم شد اين عمل به منظور نگهدارى قوه براى مقابله با بحران‌ها مفيد است .\r\nكسى كه از مدت‌ها پيش رگ نزده است و در فصل زمستان احساس ناراحتى مىكند بايد رگ بزند ولى خونى را جهت احتياط ( عده ) باقى بگذارد . رگ زدن كه خون را به سوى مخالف مىكشاند موجب يبوست مىگردد « 270 » .\r\nاگر بر اثر خون‌گيرى زياد ، نيرو ناتوان گردد ، خلطهاى ( مرضى ) در بدن افزايش\r\n\r\n\r\n","description":"","footnote":"\r\n( 269 ) - نسخه انگليسى : « فصد و ديگر اشكال تخليه در روزى كه امكان برگشت ( عود ) بيمارى است به هيچ وجه نبايد صورت گيرد » .\r\n( 270 ) - نسخه انگليسى : « اگر كسى كه به رگ زدن عادت است داشته بمدتى طولانى رگ نزده باشد و در زمستان احساس درد كند بايد فورا رگ بزند . البته در هنگام فصد بايد توجه داشته باشد كه به مقدار كافى خون در بدن باقى گذارد كه بتواند با سرماى زمستان مقابله كند - نظر باينكه فصد سبب خروج خون از احشا مىشود ، يبوست مكرر بدنبال دارد » . ( باحتمال قوى عامل عصبى نيز در اين فعل و انفعالات دخالت دارند كه به صورت تحريك سمپاتيك يا فلج پا را سمپاتيك مىتواند موجب قبض مزاج ( يبوست ) گردد ) .\r\n","page_name":" 473 ","page_number":557},
  {"content":"\r\n\r\nمىيابند . گاهى ممكن است رگ زدن بواسطهء عوارض غير عادى و ناخودآگاه سبب غش كردن شود . اگر بيمار قى كرد نبايد بعد از قى او را رگ بزنند . در حال قى نيز نبايد رگ زدن انجام گيرد . بدان كه رگ زدن ناراحت كننده است و بعد آرامش مىدهد « 271 » . قولنج و رگ زدن بندرت باهم مىتوانند جمع شوند . زن باردار و زن داراى حيض را نبايد رگ زد ، مگر اينكه چارهء ديگرى نباشد ، از آن جمله هنگامى است كه همراه بصاق ( آب دهن ) خون زياد داشته باشند ( هموپتزى ) و بخواهى آن را متوقف كنى و اين هم در صورتى ممكن است كه بيمار قوت كافى داشته باشد اما بهتر و واجب‌تر آن است كه زن باردار را هرگز رگ نزنى ، زيرا جنين مىميرد .\r\nبايد بدانى كه نبايد به محض اينكه در كسى علائم امتلاء را مشاهده كردى فكر كنى بايد رگ بزنى ، زيرا ممكن است امتلاء ناشى از خلطهاى خام باشد و رگ زدن در اين حالت زيان زياد دربردارد ، چه اگر آن را بيرون آوردى و نگذاشتى پخته گردد بيم مردن بيمار مىرود .\r\nدر مورد كسى كه سودا بر وى چيرگى دارد ، چنانچه بوسيلهء اسهال تخليه نشد ، رگ زدن زيانى نخواهد داشت ، ليكن بايد تغيير رنگ بيمار را در نظر گرفت كه مطابق شرطى باشد كه آن را ذكر خواهيم كرد .\r\nوقتى تمدد ( كشيدگى ) تمام بدن را فراگرفت ، خود تمدد دليل لزوم رگ زدن است .\r\nكسى كه در بدنش خون خوب و پسنديده اندك و خلطهاى بد زياد باشد بر اثر رگ زدن ماده پسنديده بيرون مىآيد و ناپسنديده و بد برجا مىماند .\r\nدر مورد كسى كه خونش كم و ناپسند است يا خونش به سوى اندامى گرايش دارد و اين گرايش زيان بزرگى ببار مىآورد و گزيرى از رگ زدن نيست ، بايد كمى از خون وى را گرفت بعد بيمار را با خوراك خوب تغذيه كرد ، سپس او را رگ زد و پس از چند روز رگ زدن را از سر گرفت تا خون بد بيرون بريزد و خون پسنديده باقى بماند .\r\nقدما بيمارانى را كه خلطهاى بدشان از نوع صفراوى است به شست‌وشوى و پياده‌روى وادار مىكردند و قبل از رگ زدن و بعد از رگ زدن و موقع تجديد رگ زدن اسكنجبينى را كه با چاشنى زوفا و پونهء كوهى ( حاشا ) تلطيف مىشود مىپختند و به بيمار مىدادند .\r\n\r\n\r\n","description":"","footnote":"\r\n( 271 ) - نسخه انگليسى : « كسى كه تجربه رگ زدن ندارد ممكن است بر اثر ديدن خون غش كند . به چنين اشخاص بايد قىآورهاى ملايمى داد تا بدن آنها براى فصد آماده شود . اگر بيمار غش كرد با قىآور بايد او را درمان نمود . فصد معمولا سبب تحريك و اختلال خلط - ها مىشود ، ازاين‌رو بايد مقدار مناسبى خون گرفته شود كه سبب آرامش بدن گردد » .\r\n","page_name":" 474 ","page_number":558},
  {"content":"\r\n\r\nاگر نيروى بيمار بر اثر تب يا بسبب خلطهاى بد ديگر كاهش يافته است و از رگ زدن ناگزير است - همانطور كه سابقا گفتيم - رگ زدن را بايد در چندين مرحله انجام داد .\r\nرگ زدن تنگ بيشتر نيرو را نگهدار است ولى امكان دارد كه مادهء لطيف و روشن را بيرون دهد و ماده غليظ و تيره را باقى گذارد .\r\nرگ زدن فراخ به بروز غش نزديك ، در تصفيه موثرتر و در جوش خوردن و خوب شدن بطئىتر است و جهت تقويت بيمار ( استظهار ) و براى فربهان مناسبتر است .\r\nدر زمستان رگ را بايد فراخ زد تا خون منعقد نشود . در تابستان - چنانچه نيازى به فصد باشد - رگ زدن تنگ بهتر است . كسى را كه رگ مىزنند بهتر است پشت به زمين باشد تا هم نيرو را حفظ كند و هم از غش كردن دور باشد . در موارد تب‌هاى پرالتهاب ( عفونى ) بايد از رگ زدن اجتناب كرد . در تب‌هائى كه شديد نيستند ، در سرآغاز تب و در روزهاى نوبهء تب بايد از رگ زدن دورى كرد . در تب‌هائى كه با ترنجيدگى همراهند بايد رگ زدن را كاهش داد ، زيرا ترنجيدگى موجب بيخوابى و عرق كردن زياد و ناتوانى است .\r\nليكن اگر نيازى برگ زدن احساس مىشود بايد رگ زد و خون را براى چندين بار رگزنى ديگر باقى گذاشت . اگر بيمار تب داشته باشد و تب ناشى از عفونت نباشد بايد او را رگ بزنند و نبايد زياد خون بگيرند تا چنان مقدارى از خون باقى بماند كه تب را تحليل ببرد .\r\nاگر تب همراه عفونت است ولى التهاب شديد همراه ندارد به قانون دهگانهء ما مراجعه كن و بعدا شيشه ادرار را مورد مشاهده قرار ده : اگر ادرار غليظ است و رنگش بسرخى مىزند و چنانچه نبض بيمار درشت است و سيمايش باد كرده به نظر مىآيد و اگر حركت تب و گرمى سرعت ندارد ، معده‌اش را از طعام تهى گردان و آنگاه رگ بزن . اگر ادرار رقيق يا آتشى است و يا سيماى بيمار از آغاز بيمارى رنگ باخته و پژمرده است نبايد رگ بزنى .\r\nاگر تب بيمار دائمى نيست و در بين حالات تب فاصله‌اى موجود است رگ بزن .\r\nاگر تب‌لرز بسيار شديد است مبادا رگ بزنى .\r\nهروقت كه رگ مىزنى ، خونى را كه بيرون مىآيد معاينه كن . چنانچه خون رقيق باشد و به سپيدى بزند كار را فورا متوقف گردان و از آن پرهيز كن ، زيرا در اين حالت اگر فصد كنى شايد بيمار را دو حالت نامطلوب يعنى هيجان و شورش خلطهاى صفراوى و برانگيختگى خلطهاى سرد ، دست دهد .\r\nاگر لازم باشد كه در حالت تب فصد كنى و اين كار را چند بار تكرار كنى ، اين كار را انجام ده و باكى نداشته باش و گوش به حرف كسانى نده كه مىگويند . « نبايد بيشتر از چهار بار رگ زد » .\r\n\r\n","description":"","footnote":"","page_name":" 475 ","page_number":559},
  {"content":"\r\n\r\nجالينوس مىگويد : « اگر لازم باشد كه رگ زدن از چهل بار هم تجاوز كند زيانى نخواهد داشت » . در صورتى كه علائم نياز به رگ زدن موجود است بايد هرچه زودتر و بموقع رگ زد . اگر بموقع به اين كار نرسيدى ، باز بمحض ايجاب فرصت دست به كار شو و دستورهاى دهگانه را مراعات كن .\r\nرگ زدن در حالات تب و لو نيازى به آن نباشد غالبا خوب است ، چه مزاج را تقويت و ماده بيمارى را كم مىكند ، به شرطى كه بنيه و سن و نيرو و شرايط ديگر براى رگ زدن در شخص تب‌دار موجود باشد . در حالت تب خونى حتما بايد فصد انجام گيرد ، بوجهى كه در بار اول زياد نباشد و وقتى كه رسيد و پخته شد آنگاه بيشتر شود . بسيار اتفاق افتاده است كه به محض رگ زدن ، تب از بين رفته است .\r\nحالات و مواردى كه براى رگ زدن مناسب نيستند عبارتند از :\r\nمزاج بسيار سرد ، سرزمين‌هاى بسيار سرد ، دردهاى بسيار آزاردهنده ، بعد از حمام گرفتنى كه به منظور تحليل صورت مىگيرد ، بعد از جماع ، در سن كمتر از چهارده سالگى اگر امكان داشته باشيم ، در سن پيرى چنان كه ممكن باشد .\r\nليكن در صورتى كه بنيه و پرمايگى ماهيچه‌ها ، گشادى رگ‌ها ، سرخى رنگ چه در پيران و چه در خردسالان حاكى از توانائى مقابله با رگ زدن باشد ، در چنين حالاتى اگر رگ زدن لازم باشد مانعى وجود ندارد .\r\nرگ زدن در خردسالان بايد اندك‌اندك و بتدريج صورت گيرد و خون به مقدار كم گرفته شود . كسانى كه از لحاظ بنيه بسيار لاغر هستند ، يا بسيار چاق و فربه مىباشند ، گوشت نامتراكم دارند ، سفيد اندام گوشت فروهشته هستند « 272 » ، بواسطه كم‌خونى زردرنگند ، بايد حتى المقدور از رگ زدن پرهيز كنند .\r\nدر كسانى كه مدت زيادى با بيمارى درگيرند از رگ زدن پرهيز كن . ليكن اگر ديدى خون فاسد شده است و به نيشتر نياز دارد رگ بزن و خون را معاينه كن . اگر خون سياهرنگ و غليظ است بيرون بريز ، اگر سپيد و رقيق است و فورى فاسد مىگردد ، در خونريزى خطر بزرگى وجود دارد « 273 » .\r\n\r\n\r\n","description":"","footnote":"\r\n( 272 ) - نسخه انگليسى : « افرادى كه داراى گوشت شل و حالت پف كرده و رنگ‌پريده باشند » .\r\n( 273 ) - نسخه انگليسى : « در رگ زدن همواره بايد به رنگ و غلظت خون توجه داشت و بمحض اينكه رنگ خون به سفيدى گرائيد و رقيق شد فورا بايد رگ زدن را متوقف كرد » .\r\n","page_name":" 476 ","page_number":560},
  {"content":"\r\n\r\nنبايد كسى را با شكم سير نيشتر بزنى ، زيرا مادهء ناپخته بجاى اينكه بيرون ريزد به سوى رگ‌ها جريان مىيابد . اگر معده يا روده‌ها بوسيله دردى پر شده باشد يا نزديك به پر شدن باشد ، رگ بزن و سعى كن دردى معده را بوسيله اسهال و دردى روده‌هاى پائين را بهر طريقى كه ممكن باشد و در صورت لزوم بوسيلهء اماله كردن دفع كنى .\r\nكسى را كه بيمارى تخمه ( پرخورى ) دارد تا موقعى كه غذايش هضم نشده است رگ نزن . اين كار را موقعى انجام ده كه غذا هضم شده باشد .\r\nدر حالتى كه دهانهء معده بسيار حساس و در حالتى كه بسيار كند حس و ناتوان است اگر حدس مىزنى صفرائى در معده بوجود مىآيد - بويژه در ناشتا - بىپروا رگ مزن .\r\nعلائم دال بر سه حالت نامبرده بقرار زير است :\r\n1 - اگر بيمار از بلعيدن غذاهاى شور و تندمزه آزار مىبيند ، دهانهء معده‌اش حساس است .\r\n2 - اگر بيمار اشتهاى كم دارد و در دهانهء معده احساس درد مىكند دهانه معده‌اش ناتوان است .\r\n3 - اگر بيمار بسيار دل بهم‌خوردگى دارد و همواره مراره استفراغ مىكند و دهانش تلخ است معلوم مىشود معده‌اش صفرا را مىپذيرد و در آن صفراى بسيار زياد بوجود مىآيد .\r\nدر حالات فوق الذكر چنانچه خودسرانه و بدون معاينه قبلى رگ بزنى ، دهانهء معده بچنان حالتى درمىآيد كه براى بيمار خطر بسيار بزرگى ببار مىآورد و بعيد نيست كه برخى از بيماران بميرند . پس اشخاصى كه دهانهء معده‌شان حساس است و آنان كه دهانهء معده‌شان ناتوان است بايد قبل از رگ زدن چند لقمه نان پاك و بىآلايش را در رب ترش‌مزه و خوشبوى خيس كنند و فرودهند . اگر ناتوانى دهانهء معده بر اثر سرد مزاجى است بايد بيماران نان را در شكراب آميخته با ادويه يا عرق نعناع كه گيرنده و قبض‌آور است يا مايع ديگرى كه ماسك ( گيرنده ) است فروكنند و بخورند و آنگاه رگ‌زنى بايد انجام شود .\r\nكسى كه در معده‌اش مراره دارد بايد آب گرم آميخته با اسكنجبين بسيار بنوشد ، بعد چند لقمه‌اى بخورد و كمى استراحت كند و آنگاه آمادهء رگ زدن گردد . چنين بيمارى اگر قوى و نيرومند باشد بهتر آنست كه براى جبران خون پسنديده‌اى كه از دست داده است كباب بخورد . هرچند كباب براى معده سنگين است ، ليكن بعد از هضم ، مادهء غذادهندهء بسيار خوبى است ، ليكن بايد بسيار كم خورده شود زيرا معده بر اثر خون‌ريزى ناتوان شده است .\r\nرگ زدن گاهى جهت جلوگيرى از خونريزى بينى ، خونريزى زهدان ، مقعد و سينه\r\n\r\n","description":"","footnote":"","page_name":" 477 ","page_number":561},
  {"content":"\r\n\r\nو جلوگيرى از برخى دمل‌ها بسيار سودمند است زيرا خون را به راه مخالف راهنمائى مىكند .\r\nليكن شكاف نيشتر بايد بسيار تنگ باشد و رگ زدن در چند بار انجام گيرد و همهء آنها نبايد در يك روز باشد ، مگر از روى ناگزيرى . بهتر آن است كه رگ زدن در چنين حالتى روزى يك بار و در هر بار تا حد امكان با خون‌گيرى كم انجام گيرد . بطور خلاصه اگر دفعات رگ زدن زياد باشد بهتر از آن است كه خونريزى زياد در يك بار انجام گيرد .\r\nدر حالتى كه نيازى به رگ زدن نيست ولى اين عمل انجام مىگيرد ، برانگيختن صفرا ، خشكى زبان و نظاير آنها را در پى خواهد داشت . بهتر است بعد از رگ زدن عصارهء جو با شكر بخورند . چنانچه از اولين رگ‌زنى زيانى حاصل نمىگردد و بيمار با فالج و مشابه آن روبرو نمىشود بايد رگ را ( من اليه ) بدرازا نيشتر بزنند تا ماهيچه‌ها از جوش خوردن محل رگ‌زنى جلوگيرى كنند . جاى نيشتر بايد فراخ باشد . اگر باوجود اين تمهيدات بيم زود جوش خوردن موضع رگ‌زده مىرود پارچه‌اى را با روغن زيتون و كمى نمك خيس مىكنند و بر آن مىبندند . اگر نيشتر را با روغن چرب كنند ، مانع جوش خوردن فورى موضع نيشتر خورده مىشود و دردش نيز كمتر خواهد بود ، ولى باز هم بايد نيشتر را آهسته با روغن زيتون و همانند آن آغشته كرد و يا نيشتر را در زيت فروكرد و با پارچه‌اى آن را ماليد . خواب در بين رگ زدن و تجديد آن موجب زود جوش خوردن موضع نيشتر زده مىشود .\r\nاز آنچه در زمينه تخليه زمستانى بوسيله دارو ذكر كرده‌ايم بايد بخاطر داشته باشى كه گفتيم لازم است اين عمل در روز جنوبى باشد ، حال رگ زدن نيز بر همين قياس است « 274 » .\r\nبدان كه رگ زدن در مورد اشخاصى كه وسواس دارند و كسانى كه ديوانه‌اند بايد در هنگام شب و موقع خوابيدن آنها انجام گيرد و بايد رگ تنگ زده شود تا خونريزى زياد نباشد . بر همين منوال است دربارهء كسانى كه به رگ زدن مجدد نياز ندارند . بدان كه مدت رگ زدن مجدد بسته به توانائى و ناتوانى بيمار است ؛ اگر ناتوانى در ميان نباشد ، حد اكثر تاخير وقت يك ساعت است . منظور از خون گرفتن دوباره اين است كه مقدار خون لازم در يك روز كشانيده مىشود « 275 » .\r\n\r\n\r\n","description":"","footnote":"\r\n( 274 ) - نسخه انگليسى : « قبلا در بخش دستورات كلى براى تخليه گفته شد كه براى تخليه در طول زمستان بهتر است كه منتظر باد جنوب بود . اين موضوع در مورد رگ زدن هم صدق مىكند » .\r\n( 275 ) - نسخه انگليسى : « اگر منظور از خون گرفتن انحراف مادهء بيمارى بسوى ديگر است خون گرفتن بايد در روز ديگر تكرار شود .\r\n","page_name":" 478 ","page_number":562},
  {"content":"\r\n\r\nنيشتر زدن به صورت مورب براى كسانى بهتر است كه در يك روز دوبار اين كار را انجام مىدهند . رگ زدن در جهت پهنا براى كسى كه مىخواهد فورا تجديد فصد كند بهتر است . براى كسى كه دوبار رگ زدن را كافى نمىداند و بر آن است كه روزى چند بار و هر روز كمى خون از او بتراود رگ زدن به درازا بهتر است . بهر اندازه‌اى كه مقدار درد رگ زدن بيشتر باشد ، احتمال جوش خوردن فورى محل نيشتر كمتر است .\r\nاگر بر اثر رگ زدن مجدد خونريزى زياد است و بيمار قبل از تجديد رگ زدن چيزى نخورده است ، رگزنى غش كردن بدنبال دارد ، زيرا در موقع خواب ، خلطها به طرف ژرفاى بدن مىروند و اگر بيمار در فاصلهء دو رگ زدن بخوابد خوب است چه خلطها با خون بيرون نمىريزند .\r\nرگ زدن مجدد دو فائده دارد : 1 - تخليه بوسيله آن كامل مىشود 2 - نيروى بيمار حفظ مىگردد .\r\nبهترين راه تجديد رگ زدن آنست كه دو يا سه روز بتاخير افتد . خواب نزديك به رگ زدن ممكن است اندام‌ها را به سستى ( شكستگى - انكسار ) دچار سازد . شست‌وشوى تن قبل از رگ زدن كار را دشوار مىسازد ، زيرا حمام پوست را كلفت و نرم مىگرداند و براى لغزيدن آماده‌اش مىكند ، مگر اينكه كسى كه رگش را مىزنند داراى خون غليظ باشد .\r\nبعد از رگ زدن نبايد زياد بخورند و شكم را انباشته سازند . بايد خوردن غذا بطور تدريجى و با نوع لطيف آن شروع شود . بعد از رگ زدن نبايد ورزش كنند و بايد پشت به زمين دراز بكشند .\r\nاستحمام با آب گرم بعد از رگ زدن نبايد به حدى انجام گيرد كه گدازنده باشد . « 276 » كسى كه رگ زده است و دست رگ زده‌اش آماس كرده است تا حدى كه تحمل دارد بايد دست ديگر را رگ بزند و بر موضع آماس كرده مرهم سفيداب بگذارد و پيرامون آن را با خنك كننده‌هاى قوى اندوده كنند .\r\nاگر در بدن خلطها غلبه داشته باشند و در چنين وضعى رگ زدن انجام گيرد ، خلطها برانگيخته مىشوند ، سيلان مىيابند و با خون مىآميزند . آنگاه نياز به رگ زدن‌هاى پىدرپى پيدا مىشود .\r\nكسى كه خون سودائى دارد ، به رگ زدن‌هاى پىدرپى نيازمند است و در هربار رگ زدن\r\n\r\n\r\n","description":"","footnote":"\r\n( 276 ) - نسخه انگليسى : « استحمام‌هاى گدازنده ( تحليل‌برنده و لاغركننده ) بعد از رگ زدن تجويز نمىگردد » .\r\n","page_name":" 479 ","page_number":563},
  {"content":"\r\n\r\nسبكبارتر مىشود . رگ زدن در پيرى بيماريهائى بدنبال دارد كه يكى از آنها سكته « 277 » است . در اكثر اوقات رگ زدن تب‌ها را برمىانگيزد و تب‌ها عفونت‌ها را تحليل مىبرند ، هر شخص تندرستى كه رگ مىزند بايد چيزهائى را بخورد كه در بحث اسهال ذكر كرديم .\r\nبدان كه رگ‌هائى كه نيشتر مىخورند برخى وريد هستند و بعضى شريان . بايد شريان را كمتر نيشتر زد و از خطر خونريزى بيم داشت ، چه در كمترين احوال بيمارى انوريسم پديد مىآورد و اين در حالتى كه شكاف نيشتر بسيار باريك باشد . ليكن اگر از خونريزى ايمنى دارى ، در برخى از بيمارىها نيشتر زدن بر شريان بسيار مفيد است . اگر اندام مجاور شريان به بيمارىهاى بد دچار است و بيمارى ناشى از اثر خون بسيار لطيف مىباشد ، چنانچه خطرى احساس نمىشود و شريان را نيشتر مىزنى بسيار مفيد است « 278 » .\r\nدر بين رگ‌هاى دست كه نيشتر زده مىشوند ، شش رگ از انواع وريدها هستند بقرار زير :\r\n1 - قيفال 2 - رگ چهار اندام 3 - باسليق 4 - حبل الذراع ( رگ بازو ) 5 - اسيلم ( رگى در ميان خنصر و بنصر ) 6 - رگى كه آن را زيربغلى مىگويند و شاخه‌اى از باسليق است « 279 » .\r\nبراى نيشتر زدن ، رگ قيفال سالم‌تر از ساير رگ‌هاست . نيشتر زدن به اين رگ‌ها بايد در بالاى مچ - و نه زير آن يا نزديك آن - انجام گيرد . بگذار خون تا هنگامى كه صافىاش پيدا مىشود بيرون آيد و آسيب را از پى و شريان دفع كند . قيفال چون رگى مفصلى است\r\n\r\n\r\n","description":"","footnote":"\r\n( 277 ) - در نسخه انگليسى بجاى سكته حالت كمائى ( اغماء ) مانند ذكر شده است .\r\n( 278 ) - نسخه انگليسى : « بدين ترتيب فصد شريان بويژه مفيد خواهد بود هنگامى كه خلط لطيف و تحريك‌شده‌اى سبب ناراحتى شديدى در منطقه‌اى شده باشد كه آن ناحيه بوسيله شريان مزبور مشروب مىگردد » .\r\n( 279 ) - شش سياهرگ دست كه فصد در آنها توصيه گرديده است :\r\nعربى / فارسى / لاتين\r\n1 - وريد قيفال / وريد راسى /  Cephalic vein \r\n2 - وريد اكحل / وريد زند اسفلى ميانى /  Median cubital vein \r\n3 - وريد باسيليق / وريد باسيليق /  Basilic vein \r\n4 - حبل الذراع / وريد راسى فرعى /  Accessory cephalic vein \r\n5 - اسيلم / وريدهاى پشت دستى /  Dorsal metacarpalvcin \r\n6 - / وريد زيربغلى /  Axillary vein \r\n","page_name":" 480 ","page_number":564},
  {"content":"\r\n\r\nچنانچه بدرازا نيشتر زده شود در بازجوش خوردن درنگ مىكند . در رگ‌هاى غير مفصلى مسئله برعكس است . در عرق النسا هنگام رگ زدن اسيلم و ساير رگها مناسبتر آن است كه نيشتر بدرازا زده شود . در مورد نيشتر زدن به قيفال نبايد در سر ماهيچه با آن كارى داشته باشى ، جاى نرمترى را پيدا كن و شكاف را فراخ بزن و نيشتر را برجاى نيشتر نزن كه آماس كند . در بسيارى حالات رگ‌زنى در قيفال كه اشتباهى رخ داده است ، اين اشتباه و انتكاس‌ها و وخيم شدن وضع ناشى از يك ضربه نيشتر نبوده است بلكه غالبا از آنجا سرچشمه گرفته است كه چندين ضربه نيشتر بر سر هم زده شده است . غالبا درنگ در جوش خوردن و بهم آمدن محل نيشتر در قيفال از آن بوده است كه رگ را به درازا زده‌اند . اگر بخواهند نيشتر زدن قيفال را تجديد كنند بايد فراخ بزنند . اگر در نيشتر زنى به قيفال آن را نيابند بايد برخى از شاخه‌هاى آن را در سطح رو به خارج ساعد پيدا كنند . در نيشتر زدن به رگ چهار اندام خطرى براى پى زيرين و شايد هم براى دو پى در كمين باشد « 280 » ، پس بايد كوشيد كه آن را بدرازا نيشتر زد و محل نيشتر دور از برخورد با پىها باشد . ممكن است يكى از پىهاى نازك مثلا يكى از وترها در بالاى رگ چهار اندام كشيده شده باشد ، بايد آن را در نظر گرفت و نگذاشت با نيشتر برخورد كند ، زيرا بيمار به تخدير مزمنى گرفتار مىشود .\r\nكسى كه رگش ستبرتر است ، اين شعبه وترى در او نمايان‌تر مىباشد و نيشتر زدن اشتباهى به آن خطر بيشترى دربردارد . اگر اشتباه رخ مىدهد و اين پى وترى نيشتر مىخورد و محل نيشتر خورده جوش نمىخورد ، چيزى بر آن بگذار كه مانع جوش خوردن شود و با داروئى زخم‌هاى پى آن را علاج كن . دراين‌باره در كتاب چهارم شرح داده‌ايم . مبادا داروهاى سرد نظير افشرهء تاجريزى و صندل را به بيمار نزديك كنى ، فقط پيرامون آن و ساير بخش‌هاى بدن را با روغن گرمىبخش مالش ده .\r\nنيشتر زدن بر « حبل الذراع » بهتر است بطور مورب باشد ، مگر آنكه بيم داشته باشيم كه بيكى از دو طرف رگ بخورد ؛ در اين حالت بهتر است نيشتر را بدرازا بزنى .\r\nنيشتر زدن بر باسليق كه بر شريان قرار گرفته باشد مستلزم رعايت احتياط زياد است اگر شريان باز شود ، خون رقيق نمىشود و يا به زحمت رقيق مىگردد . كسانى هستند كه باسليق‌شان در بين دو شريان واقع شده است ؛ ممكن است كه تو احتياط كنى و يكى را نخواهى\r\n\r\n\r\n","description":"","footnote":"\r\n( 280 ) - نسخهء انگليسى : « در نيشتر زدن اين وريد ، خطر آسيب ديدن عصب زير آن  ( Median N )  وجود دارد . چون اين وريد بين دو عصب قرار گرفته است برش طولى كه البته عميق نباشد ترجيح داده مىشود » .\r\n","page_name":" 481 ","page_number":565},
  {"content":"\r\n\r\nنيشتر بزنى ولى نيشتر بدون اراده بدومى بخورد ، بر تو بايسته است كه اين را بدانى . اگر باسليق را براى نيشتر زدن مىبندى ، غالبا آماسى در شريان و يا خود باسليق ايجاد مىشود .\r\nآماس از هرچه باشد تو بايد فورا بند را باز كنى و محل باد كرده را آهسته‌آهسته مالش دهى و باز آن را ببندى . اگر آماس باز آمد تو هم كار را تكرار كن . اگر به نتيجهء مثبت نمىرسى دست از نيشتر زدن بردار ، حتى اگر باسليق را ترك كنى و به سراغ شعبه زيربغلى به روى .\r\nشعبهء زيربغلى در طرف رو به داخل ساعد و به سوى پائين قرار گرفته است . اماس‌كردگىها غالبا درشت به نظر مىآيند و بسيارى از آن‌ها بوسيله بستن آرامش مىيابند . بادكردكى بر اثر نبض شريان است و نبض شريان ضمن آن بالا و پائين مىآيد و مىپندارند كه وريد است و نيشترش مىزنند . هر رگى را كه مىبندى ، چنانچه چيزهائى مشابه عدس و نخود بر آن پيدا شد روشى را به كار ببر كه در زمينهء باسليق برايت گفتيم . در نيشتر زدن باسليق هر قدر نيشتر پائين‌تر و بيشتر به طرف ذراع باشد بهتر است . موقعى كه باسليق از آن ريشه نيست كه مجاور شريان است بلكه در زير آن ماهيچه و پى وجود دارد كه ممكن است بر اثر اشتباه در نيشتر زدن گزند بينند . اين آگاهى را سابقا به تو داده‌ايم . نشانهء وقوع اشتباه در زدن باسليق و خوردن نيشتر به شريان اين است كه در اين كار خون رقيق و سرخ‌رنگ متمايل بزرد برميجوشد و مىجهد ، محل نبض گرفتن نرم مىگردد و نبض پائين مىآيد . بايد بدون هيچ تاخيرى مقدارى از موى خرگوش را با مقدارى از كوبيدهء كندر ، خون سياوشان ، الوا و مر در شكاف نيشتر بگذارى و كمى قلقطار و زاج بر آن بنهى و تا مىتوانى آب سرد بر آن بپاشى و در قسمت بالاى زخم نيشتر تا حد ممكن آن را محكم ببندى تا خون را از جريان بازدارد . وقتى خون بند آمد ، بند را تا سه روز باز نكن و بعد از سه روز نيز تا مىتوانى احتياط كن و اطراف زخم را بوسيلهء مواد بندآورنده‌اى ضماد كن .\r\nبرخى از اشخاص به منظور برهم آمدن رگ ، شريان را قطع مىكنند تا رگ متقلص شود و تا گوشت بر آن برآيد ، جوش بخورد و آن را متوقف سازد « 281 » . و بسيارى از مردم بر اثر خونريزى زياد جان سپرده‌اند و كسانى نيز به علت بستن اندام و از درد ناشى از تند بستن كه خون شريان را از جريان بازداشته است با مرگ روبرو شده‌اند . بدان كه گاهى در وريدها نيز خونريزى زياد مىشود . آگاه باش ، بيشترين خونى كه از قيفال تخليه مىشود مربوط به گردن و بالاتر از گردن و كمى نيز پائين‌تر از گردن است و از اطراف كبد و اندام‌هاى پائين بيشتر تجاوز نمىكند\r\n\r\n\r\n","description":"","footnote":"\r\n( 281 ) - نسخه انگليسى : « خونريزى شريانى مىتواند با بريدن عرضى شريان متوقف شود دو انتهاى شريان بريده شده به زير عضله فروبرده مىشود و بر اثر فشار عضله خونريزى متوقف مىگردد » .\r\n","page_name":" 482 ","page_number":566},
  {"content":"\r\n\r\nو اندام‌هاى پائين را در حد قابل اعتنائى تصفيه نمىنمايد « 282 » .\r\nحالت رگ چهار اندام حد واسط بين قيفال و باسليق است « 283 » . باسليق را بايد در طرف‌هاى تنورهء تن و گرايش بسوى پائين نيشتر زد « 284 » .\r\nوضع حبل الذداع نظير حالت قيفال است .\r\nدر مورد اسيلم گفته‌اند : نيشتر زدن اين رگ در دست راست براى درد كبد و نيشتر زدن آن در دست چپ براى دردهاى طحال سودمند مىباشد . اسيلم را نيشتر مىزنند تا اينكه خون خودبخود رقيق شود . دستى را كه اسيلم آن نيشتر زده مىشود بايد در آب گرم فروبرند تا خون متوقف نشود و به سهولت بيرون آيد . اين در صورتى است كه خون رگ نيشتر خورده به كندى سرازير شود . غالبا خون در موضع نيشتر خورده اسيلم ديرجنب است . نيشتر بدرازا زدن براى اسيلم مناسبتر است .\r\nحالت رگ زيربغلى مشابه حالت باسليق است . شريانى كه در دست راست وجود دارد و نيشتر مىخورد همان شريانى است كه بر پشت دست و در بين انگشت شهادت و شست قرار دارد . نيشتر زدن به اين شريان براى دفع آزار كبد و حجاب بسيار مفيد است . جالينوس در خواب ديده است كه شخص بزرگى به او فرمان داد كه درد كبدش را بر طرف سازد و جالينوس اين شريان را زد و درد بر طرف شد . خواب راستين جزئى از صفات پيامبرى است .\r\nشريان ديگرى وجود دارد كه نسبت به اين شريان به وسط كف دست گرايش بيشترى دارد .\r\nفايدهء نيشتر زدن بر آن نيز تقريبا معادل فائده اين يكى است .\r\nاگر كسى بخواهد رگى را در دست نيشتر بزند و اين كار ممكن نباشد نبايد اصرار ورزد و بند آن را تندتر كند و نيشتر را تكرار نمايد « 285 » . بايد آن را به حال خود بگذارد و بعد از يك يا دو روز باز بسراغش برود . اگر نياز به تكرار نيشتر زدن باشد بايد اين عمل\r\n\r\n\r\n","description":"","footnote":"\r\n( 282 ) - نسخهء انگليسى : « فصد وريد قيفال ( سفاليك ) قسمت اعظم خون سر و گردن و مختصرى از اندامهاى زيرين اين دو عضو را تخليه مىكند . بخش فوقانى كبد و اطراف قفسه صدرى در منتهى اليه اين تخليه قرار گرفته‌اند . اندامهاى زير آنها به هيچ وجه در معرض تخليه قرار نمىگيرند و اگر هم در جريان تخليه قرار بگيرند مقدار آن بسيار ناچيز است » .\r\n( 283 ) - نسخه انگليسى : « فصد وريد زند اسفلى ميانى سبب تخليه اندام‌هاى واقع بين دو وريد قيفال و باسيليق مىشود » .\r\n( 284 ) - نسخه انگليسى : « وريد باسليق شكم و اندامهاى زيرين آن را تخليه مىكند » .\r\n( 285 ) - نسخه انگليسى : « موقعى كه خون عروق بازو به زحمت خارج شود پيچاندن دست جايز نيست و بند را نبايد بسيار محكم بست و زدن تيغ‌هاى متعدد جايز نمىباشد » .\r\n","page_name":" 483 ","page_number":567},
  {"content":"\r\n\r\nدر محل بالاتر از اولى ، نه پائين‌تر از آن ، انجام گيرد . محكم بستن رگ آماس در پى دارد .\r\nبالشتكى را كه با آب سرد يا گلاب خيس كنند و بر محل آماس بگذارند مناسب است .\r\nبند پوست را نبايد قبل از نيشتر زدن يا بعد از آن از جاى باز كرد « 286 » . محكم بستن براى تن لاغران موجب تهى شدن رگ‌ها و نرسيدن خون به رگ‌ها مىشود . ليكن در فربهان اگر آن را سست ببندند ، رگ به زحمت نمايان مىشود ، پس بايد آن را محكم ببندند . برخى از رگ‌زنها دست را چنان محكم مىبندند كه تا مدت يك ساعت تخدير مىشود و درد نيشتر را احساس نمىكند ؛ برخى ديگر لبهء نيشتر را با روغن اندوده مىكنند و همانطور كه گفتيم درد را سبك مىگردانند و جوش خوردن را به تاخير مىاندازند . اگر رگ‌هاى نامبرده در دست پيدا نمىشوند و انشعابات آنها ظاهر مىگردند اين شاخه‌ها را با فشار دست ماساژ مىدهند و هرجا كه بعد از برداشتن دست جريان شديد خون ظاهر شد آنجا را نيشتر مىزنند ، در غير اين صورت نيشتر نمىزنند . اگر بخواهند محل نيشتر را بشويند ، پوست را روى زخم مىكشند تا محل نيشتر را بپوشاند و بعد مىشويند و پوست را بجاى خود برميگردانند و بالشتك بر آن مىگدازند و مىبندند . بهترين نوع بالشتك آن است كه از الياف تهيه شده است . اگر پيهى بر روى شكاف آمد بايد آن را به آهستگى كنار زد و نبايد آن را بريد . چنين كسانى نبايد بدون نيشتر زدن مجدد در انتظار آمدن خون باشند .\r\nبدان كه تحمل كردن توقف خون و محكم بستن شكاف نيشتر با بنيهء جسمانى و زمان بستگى دارد . كسانى هستند كه در حالت تب نيز تحمل آن را دارند كه پنج يا شش رطل « 287 » ، خون از آنها گرفته شود و اشخاصى نيز وجود دارند كه در حالت تندرستى تحمل يك رطل خون گرفتن از تن‌شان را ندارند . دراين‌مورد بايد سه حالت منظور گردد :\r\nيكم ، جمع آمدن و سستى خون .\r\nدوم ، رنگ خون - خون ممكن است بسيار غليظ باشد ليكن آنچه اول بيرون مىريزد رقيق و سفيد است . اگر علائم امتلاء خون را مىبينى و احساس مىكنى كه بايد خون گرفته شود ، نبايد اين رنگ سفيد ترا فريب دهد . گاهى خون در اعضاء واجد ورم‌ها غليظ مىشود ، زيرا ورم خون را به سوى خود مىكشاند .\r\nسوم ، نبض - بايد همواره مواظب حال نبض باشى . اگر بيم داشتى كه جمع آمدن و متوقف شدن ، رنگ خون را تغيير مىدهد يا اينكه ديدى نبض كوچك مىشود و بخصوص\r\n\r\n\r\n","description":"","footnote":"\r\n( 286 ) - نسخه انگليسى : « تورنيكه ( بند ) بايد بطريقى به كار رود كه پوست زيرين خود را جابجا نكند » .\r\n( 287 ) - رطل مقياس وزن مايعات كه برابر 84 مثقال است .\r\n","page_name":" 484 ","page_number":568},
  {"content":"\r\n\r\nگرايش به سوى ناتوان شدن دارد ، كار را متوقف كن « 288 » .\r\nاگر بر اثر خون‌گيرى ، خميازه ، تمطى و سكسكه و دل بهم‌خوردگى روى مىدهد ، آن را متوقف كن . اگر رنگ بيمار بسرعت تغيير مىيابد ، يا اينكه اگر احتقان بسرعت صورت مىگيرد تو بر نبض اعتماد كن . اشخاص گرم‌مزاج لاغراندام و داراى تن نامتراكم غالبا بر اثر خونگيرى زود غش مىكنند . « 289 » كسانى كه معتدل المزاج و داراى گوشت متراكم ( عضلانى ) هستند ديرتر به غش گرفتار مىشوند .\r\n\r\nدستور و ابزار رگ زدن :\r\nهمانطور كه گفته‌اند هر رگ‌زنى بايد اين ابزارها را همراه داشته باشد :\r\n1 - تعداد زيادى نيشتر از نوع نوك‌دار و بدون نوك . نيشتر نوكدار براى خون‌گيرى از رگ‌هاى بسيار جهنده مانند وداج‌ها بهتر از نيشتر بىنوك است .\r\n2 - پارچهء قماش برهم دوخته كه داراى پوشش ابريشمى است .\r\n3 - تكهء چوب يا پر براى تحريك قى .\r\n4 - پشم خرگوش .\r\n5 - داروى الوا و كندر .\r\n6 - مشكدانى پر از مشك همراه داروى مشك و قرص‌هائى از مشك تا اگر غش كه يكى از عوارض خون‌گيرى است بر اثر خونگيرى بروش ناصحيح روى مىدهد رگ زن فورا دهانهء شكاف را با پارچه ببندد و با ابزار قىآور بيمار را استفراغ دهد ، وى را به بو كردن مشك‌دان وادار كند ، داروى مشك را بوى بخوراند يا كمى از قرص‌هاى مشك به خوردش دهد تا نيرو را بازيابد و بر سر حال آيد .\r\nاگر خون فواره مىزند ، بايد جاى نيشتر را فورا با پشم خرگوش و داروى كندر بپوشانى كمتر اتفاق مىافتد كه در موقع بيرون آمدن خون ، بيمار رگ‌زده غش كند . غش غالبا بعد از بند آمدن دست مىدهد مگر اينكه خون بيشتر از حد لازم آيد .\r\n\r\n\r\n","description":"","footnote":"\r\n( 288 ) - به‌طورىكه ملاحظه مىگردد در اينجا به عوارض خونريزى كه در حالت‌هاى شوك هموراژيك پيش مىآيد توجه داشته‌اند و قبل از بوجود آمدن خطر فصد را متوقف مىنموده‌اند .\r\n( 289 ) - نسخه انگليسى : « اشخاص لاغراندام و گرم‌مزاج و همچنين اشخاص چاق معمولا بر اثر فصد غش مىكنند » .\r\n","page_name":" 485 ","page_number":569},
  {"content":"\r\n\r\nاگر به منظور تخفيف دادن و از بين بردن تب‌هاى مطبقه و مقدمات سكته و خفگىها و ورم‌هاى درشت و بزرگ و كشنده و دردهاى شديد رگ بزنيم نبايد از غش كردن بيمار پروائى داشته باشيم ، ليكن اگر تن بيمار بسيار نيرومند نباشد اين كار را انجام نمىدهيم .\r\nدربارهء رگ‌هاى دست بسيار بحث كرديم و زمينهء بحث ما را به مطالب خارج از موضوع كشانيد و رگ‌هاى پا و ساير رگ‌ها را فراموش كرديم ، وقت آن است كه به رگ‌هاى ديگر نيز به‌پردازيم .\r\nمىگوئيم : رگ‌هاى پا كه نيشتر پذيرند عبارتند از :\r\nالف : عرق النسا - اين رگ را مىتوان از سه جانب نيشتر زد : يكى نزديك قوزك پا به طرف خارج بدن ديگر زير قوزك پا و سوم بالاى قوزك ، از سرين تا قوزك .\r\nرگ مزبور بايد بوسيله بند يا نوار محكمى بسته شود و بهتر است بيمار قبل از رگ زدن خود را شست‌وشو دهد . اگر رگ را بدرازا بزنند بهتر است و چنانچه رگ نمايان نيست شاخه‌اى از آن را كه در بين خنصر و بنصر است نيشتر بزنند . نيشتر زدن به عرق النسا چند فائده دارد : اولا درد شديد عرق النسا را از بين مىبرد ، ثانيا براى بيمارىهاى نقرس ، دوالى و پاغر مفيد است . خون گرفتن مجدد از عرق النسا دشوار است .\r\nب : صافن - صافن رگى است در طرف داخل قوزك و نمايان‌تر از عرق النسا است .\r\nنيشتر زدن به صافن به چند منظور صورت مىگيرد : نخست تخليهء خون از اندام‌هائى كه در زير كبد قرار دارند . دوم : گرايش دادن خون از اندام‌هاى بالا به اندام‌هاى پائين كه بدين‌وسيله ، خون حيض شديدا بيرون مىريزد و دهانهء بواسيرى گشاد مىشوند .\r\nعرق النسا و صافن از لحاظ فائده‌بخشىشان در خونگيرى ظاهرا بايد همانند باشند .\r\nليكن چنين نيست . آزمايش نشان داده است كه براى تسكين درد عرق النسا تاثير خون‌گيرى از عرق النسا بيشتر از تاثير خون گرفتن از صافن است ، زيرا اين رگ نزديك و مجاور محل درد است . نيشتر زدن به صافن بهتر است بطور مورب و در پهنا انجام گيرد .\r\nج : وريد ركبى - مسير اين رگ همان راه رگ صافن است ، ليكن در ريزش دادن خون حيض و تحفيف درد مقعد و بواسير از صافن موثرتر و نيرومندتر است .\r\nد : رگى كه در بخش عقبى پاشنهء پاست و به نظر مىرسد شعبه‌اى از صافن باشد و همان مسير صافن را مىپيمايد .\r\nخون‌گيرى از رگ‌هاى پا بطور كلى براى بيمارىهائى كه ناشى از موادى است كه از بالا بسوى پائين مىآيند مفيد است و در حالت بيمارىهاى سودائى نيز بهره مىرسانند .\r\n\r\n","description":"","footnote":"","page_name":" 486 ","page_number":570},
  {"content":"\r\n\r\nخون‌گيرى از رگ‌هاى پا بيشتر از خون‌گيرى از رگ‌هاى دست نيرو را ناتوان مىسازد .\r\nرگ‌هائى كه در اطراف سر جاى دارند و نيشترپذيرند ازاين‌قرارند :\r\n1 - وداج‌ها - بجز وداج‌ها ، رگ‌هاى ديگر بالاى بدن را بهتر است بطور مورب نيشتر بزنند .\r\n2 - وريدها .\r\n3 - شريان‌ها .\r\n4 - وريدهائى مانند رگ پيشانى كه در بين دو ابرو برآمده است . خون گرفتن از اين رگ سنگينى سر را از بين مىبرد ، بويژه اگر اين سنگينى در بخش عقبى سر باشد . اين خونگيرى حس سنگينى در چشم‌ها را نيز از بين مىبرد و سردرد مزمن را از ميان برمىدارد .\r\n5 - خون‌گيرى از رگى كه بالاتر از پيشانى است براى رفع درد شقيقه و قرحه‌هاى سر مفيد است . اين رگ‌ها دوتا هستند كه بر هر دو گيجگاه پيچ خورده‌اند .\r\n6 - دو رگ در محل ريزش اشك : اين دو رگ اگر خفگى در كار نباشد كمتر نمايان هستند « 290 » . شكاف در آنها نبايد ژرف باشد تا منجر به ناسورى نگردد . خون از اشكريزگاه به مقدار كم بيرون مىآيد . خونگيرى از اين دو رگ براى سردرد ، درد شقيقه ، چشم‌درد مزمن ، اشكريزى ، تيرگى چشم ، گرى پلك‌ها و جوش آنها و شب‌كورى مفيد است .\r\n7 - سه رگ كوچك كه در محل فوقانى پشت گوش و خط موها قرار دارند . يكى از آنها بيشتر از دو رگ ديگر نمايان است و در محل شروع اشكريزگاه نيشتر مىخورد و در محلى كه سر بخارات معده را دريافت مىكند نيز نيشترپذير است . نيشتر زدن به آن براى قرحه‌هاى گوش و پشت گردن و بيمارى سر مفيد است . جالينوس اين نظر را صحيح نمىداند كه گويا كسانى كه مىخواهند مقطوع النسل شوند دو رگ پشت گوشها را نيشتر مىزنند .\r\n8 - هر دو رگ وداج از وريدهاى نيشتر پذيرند . خون‌گيرى از آنها در حالات زير مفيد فايده است :\r\nدر شروع بيمارى جذام ، در حالت خفگى شديد « 291 » ، در حالت نفس‌تنگى ، در بيمارى ( ربو ) برونشيت شديد ، در صدا گرفتگى ، در بيمارى ذات الريه ، در بيمارى پيسى ( بهك ) كه از زيادى خون گرم پيدا مىشود ، در بيمارىهاى طحال و هر دو پهلو . همانطور كه قبلا\r\n\r\n\r\n","description":"","footnote":"\r\n( 290 ) - نسخه انگليسى : « در بسيارى از اشخاص وريدهاى گوشهء چشم در زير گوشت پنهان هستند ولى با فشار وارد كردن به گردن نمايان مىشوند » .\r\n( 291 ) - نسخه انگليسى : « در آنژين‌هاى شديد گلو مانند خناق ( ديفترى ) » .\r\n","page_name":" 487 ","page_number":571},
  {"content":"\r\n\r\nگفتيم ، خونگيرى از آنها بايد بوسيله نيشتر مودار باشد . اسلوب زدن رگ وداج بقرار زير است : الف - سر را بايد در جهتى برگرداند كه نقطهء مقابل محل نيشتر زدن باشد تا رگ بيشتر نمايان شود . ب - رگ زدن بايد محلى را در نظر بگيرد كه رگ در آنجا بسيار جهنده است و آنگاه عكس آن جهت را انتخاب كند . ج - نيشتر زدن بايد به پهنا باشد نه بدرازا .\r\nدر صافن و عرق النسا اين عمل در درازا انجام مىگيرد و در اينجا بايد برعكس آن‌ها باشد .\r\nرگ زدن گرچه در پهنا انجام مىشود ولى خون بايد بطور طولانى از آن گرفته شود .\r\n9 - رگى در كناره بينى ( ارنبه ) « 292 » وجود دارد « 293 » كه داراى شكافى است و اگر با انگشت بر آن فشار بياورى دو قسمت مىشود و آنجا را بايد نيشتر زد كه كمى خون از آن مىآيد . اين خون‌گيرى براى رفع كك‌ومك ، تيرگى رنگ ، براى بواسير ، جوشهاى بينى و خارش‌هاى بينى مفيد است . ليكن ممكن است بر اثر آن سرخرنگى مزمن صورت پديد آيد كه اثر آن به برگ نخل شباهت دارد « 294 » اگر اين رنگ در صورت پراكنده شود زيانش بيشتر از فائده‌اش مىباشد .\r\n10 - رگ‌هائى كه در زير استخوان‌هاى برجستهء پشت گوش « 295 » و نزديك گودى پشت گردن جاى دارند . نيشتر زدن اين رگ‌ها براى از بين بردن سرگيجه و سنگينى سر كه از خون لطيف سرچشمه مىگيرد و سردردهاى ديرپاى سر مفيد است .\r\n11 - چهار رگ كه به صورت دو جفت هستند « 296 » و هر جفتى يك طرف را مسير خود قرار داده است . خونگيرى از اين رگ‌ها براى معالجهء زخم‌هاى دهان ، بركندگى ( قلاع ) « 297 » ، درد لثه ، ورم‌هاى لثه ، فروهشتگى لثه ، قرحه‌هاى لثه ، بواسير و شقاق لثه‌ها مفيد است .\r\n12 - رگ واقع در زير زبان و بالاى زنخ - خونگيرى از اين رگ براى معالجهء خفگىها « 298 » و ورم لوزتين سودمند است .\r\n\r\n\r\n","description":"","footnote":"\r\n( 292 ) - در نسخه انگليسى از « كناره بينى » نامى برده نشده است .\r\n( 293 ) - منظور شاخه دماغى وريد صورتى است .\r\n( 294 ) - در نسخه انگليسى بجاى اثر آن به برگ نخل شباهت دارد كلمه لوپوس آمده است .\r\n( 295 ) - منظور وريدهاى زير ماستوئيد است .\r\n( 296 ) - در نسخه انگليسى از چهار عدد وريدهاى لپى نام برده نمىشود .\r\n( 297 ) - در نسخه انگليسى از برفك اسم برده شده است .\r\n( 298 ) - منظور از خفگىها همان خناق ( ديفترى ) است كه قبلا هم بدان اشاره شده است .\r\n","page_name":" 488 ","page_number":572},
  {"content":"\r\n\r\n13 - رگ واقع در زير زبان - خونگيرى از آن براى سنگينى زبان كه از خون پديد مىآيد مفيد است . اين رگ را بايد بطور طولى زد و اگر در پهنا بزنند خون‌گيرى از آن به زحمت مىافتد .\r\n14 - رگى كه در نزديكى موهاى زير لب پائين « 299 » و بالاى زنخ قرار دارد و جهت دفع بوى بد دهان از آن خونگيرى مىكنند .\r\n15 - رگ لثه كه جهت معالجه دهانهء معده ، از آن خون مىگيرند « 300 » .\r\nشريان‌هائى كه در سر وجود دارند عبارتند از :\r\nالف - شريان گيجگاه : اين شريان را جهت بند آمدن مواد لطيفى كه در چشم‌ها ريزش مىكنند و براى شروع پراكنده شدن اين مواد وارد شده نيشتر مىزنند . گاهى نيز آن را قطع مىكنند يا درمىآورند و گاهى نيز آن را داغ مىكنند .\r\nب - در شريان واقع در پشت گوش كه در موقع پيدايش آب مرواريد در چشم و براى هر نوع درد چشم ، تيرگى چشم ، شب‌كورى و سردرد مزمن آنها را نيشتر مىزنند . خونگيرى از اين دو رگ بىخطر نيست و جوش خوردن آنها طول مىكشد . جالينوس فرمايد : « بيمارى به من مراجعه كرد كه گلويش زخمى شده و شريانش صدمه ديده بود و مقدار چشمگيرى خون از او رفته بود . من او را بوسيلهء داروى كندر ، الوا ، خون سياوشان و مر ، معالجه كردم .\r\nخون بند آمد و علاوه بر آن درد مزمن و ديرينه‌اى كه در سرينش بود شفا يافت » .\r\n16 - دو رگ در شكم كه يكى بالاى كبد و ديگرى بالاى طحال است نيشترپذيرند .\r\nرگى كه در طرف راست قرار دارد ، در بيمارى استسقاء و رگى كه در طرف چپ واقع است براى معالجهء بيمارىهاى طحال نيشتر زده مىشود .\r\n\r\nمواقع رگ زدن :\r\nبدان كه رگ زدن دو موقع دارد : موقعى كه ناگزير از رگ زدن هستيم و موقعى كه ناگزير نيستيم . موقعى كه رگ زدن اختيارى است ، بهتر است اين عمل هنگام چاشت انجام گيرد و غذا به كلى هضم و پراكنده شده باشد . موقعى كه رگ زدن اجبارى است نبايد به هيچ وجه بتاخير انداخته شود و نبايد بازدارنده‌ها در نظر گرفته شوند .\r\n\r\n\r\n","description":"","footnote":"\r\n( 299 ) - منظور وريد زيرلبى  ( Inferior labial vein )  مىباشد .\r\n( 300 ) - نسخه انگليسى : « وريد وداج قدامى نزديك بريدگى عميق فوق جناق سينه‌اى  ( Superasternal )  است . فصد اين وريد براى اختلالات دهانه معده مفيد است » .\r\n","page_name":" 489 ","page_number":573},
  {"content":"\r\n\r\nبدان كه نيشتر كند بسيار بد و زيان‌آور است ، اين نوع نيشتر در انجام كار كوتاه مىآيد ، ورم مىدهد و آزار مىرساند . هرگاه كه نيشتر مىزنى سعى كن آن را بطور آهسته و با دقت انجام دهى ؛ اين كار نبايد با فشار انگشت همراه باشد ؛ نيشتر را چنان بزن كه سر آن به ميان رگ برسد . اگر به نيشتر فشار وارد كنى ، غالبا نوك آن مىشكند و شكستن آن ناپيداست ؛ آنگاه مىلغزد و رگ را زخمى مىسازد . اگر در نيشتر زدن باز ابرام و اصرار مىورزى ، زيان را بيشتر مىكنى . پس بايد قبل از رگ زدن ، نيشتر را بر پوست بيازمائى كه چگونه در آن فرورود و هرگاه بخواهى دوباره بزنى باز آن را آزمايش كن . نيشتر را چنان بزن كه رگ پر از خون و به حالت بادكرده بوسيله خون درآيد ؛ در اين صورت لغزش و تكان خوردن از جا كمتر است . اگر در يك رگ ، پر شدن بوسيله خون نمايان نشد بند را باز كن ، مجددا محكم‌تر ببند ، چندين گره بزن ، محل رگ را دست بمال ، بر آن فشار بيار ، بالا و پائين كن تا آن را برانگيزى ؛ آنگاه رگ نمايان مىشود . آزمايش را با دو انگشت انجام بده . جائى را كه مىدانى رگ در آن هست با دو انگشت بگير ، گاهى فشار بياور و آنچه در آن هست متوقف گردان ، گاهى فقط يك انگشت بر آن بگذار و با ديگرى خون را بجريان بينداز تا اينكه بوسيلهء انگشت نامتحرك آگاه شوى . در وقت برداشتن آن را ببند و در موقع تهى كردن از آن درگذر .\r\nنوك نيشتر بايد مسافتى پيش برود كه بسيار دور نباشد و به شريان يا پى ديگر نخورد .\r\nهر قدر رگ باريك‌تر باشد لزوم پرخون شدن آن در نيشتر زدن بيشتر احساس مىشود . نيشتر را با دو انگشت شست و ميانى بگير و انگشت شهادت را به كار نبض‌گيرى بسپار . نيشتر را از وسط بگير . اگر آن را از بالا بگيرى نمىتوانى بر آن مسلط باشى و در كارت تشويش روى مىدهد .\r\nاگر رگ به طرفى كنار مىرود آن را ببند و در محل نگاهدار و از طرف ديگر نيز راه رفتن و تكان خوردن را بر آن ببند . چنانچه رگ بهر دو طرف تكان بخورد آن را بدرازا نيشتر مزن . بدان كه بستن و با دست فشار آوردن بايد متناسب با سختى و غلظت پوست و كمى و زيادى گوشت باشد .\r\nبند را بايد نزديك رگ ببندى . اگر رگ بعد از بستن پنهان مىشود ، محل آن را علامت‌گذارى كن و سعى كن در موقع بستن از محل علامت‌گذارى شده تكان نخورد ، با اين‌همه خونگيرى را كنار بگذار . اگرنه رگ را پيدا كردى و نه نبض آن را احساس كردى ، بشكاف و آن را پيدا كن . اين حالت بويژه در لاغراندامان پيش مىآيد . اگر لازم باشد قلاب به كار ببر . بستن و سفت كردن در موقع خون گرفتن مانع پر شدن رگ مىگردد . بدان كه كسى كه بر اثر پرخورى زياد عرق مىكند به خونگيرى نياز دارد . بسيار اتفاق مىافتد كه شخص تب‌دارى كه سردرد دارد ، از روى علائم به لزوم رگ زدن در او پى مىبرى ليكن كارش بوسيلهء اسهال طبيعى تسهيل مىگردد ؛ چنين كسى را هرگز رگ نزن .\r\n\r\n","description":"","footnote":"","page_name":" 490 ","page_number":574},
  {"content":"\r\n\r\n\r\nفصل بيست و يكم - حجامت\r\nحجامت بيشتر از رگ زدن پوست و بخش‌هاى نزديك پوست را تصفيه مىكند . خون رقيق در حجامت بيشتر از رگ زدن و خون غليظ در رگ زدن بيشتر از طريقه حجامت خارج مىگردد . براى اشخاص تنومند و داراى خون غليظ حجامت فايدهء زيادى ندارد زيرا چنان كه شايد و بايد خون را بالا نمىآورد و به سهولت خارج نمىسازد . در اين روش تنها خون رقيق و آن هم به زحمت كشيده مىشود .\r\nاندام بر اثر حجامت تا اندازه‌اى ناتوان مىشود . در آغاز ماه نبايد حجامت گرفت ، زيرا در آن موقع خلطها كاهش مىيابند وقت مناسب براى حجامت گرفتن ، وسطهاى ماه است كه در آن خلطها به تبعيت از روشنائى ماه برانگيخته مىشوند و مغز در آن مواقع خود را بيشتر تصفيه مىكند و آب رودخانه‌ها از جزر و مد بيشتر بهره مىبرند « 301 » . بدان كه مناسبترين موقع حجامت در موقع روز ساعت دو تا سه است . كسى كه خونش غليظ نيست نبايد بعد از حمام گرفتن حجامت گيرد . كسى كه خون غليظ دارد حتما بايد قبل از حجامت بحمام رود و يك ساعت بعد از حمام گرفتن حجامت بگيرد .\r\nبيشتر مردم دوست ندارند حجامت را از بخش‌هاى جلوئى تن « 302 » بگيرند و مىترسند به حس و هوش آنها آسيبى برسد . اگر حجامت بر گودى پشت گردن بر شاخهء چهار اندام انجام پذيرد فوائد زير را در بر دارد : گرانبارى دو ابرو و سنگينى پلك‌ها را از بين مىبرد ، گرمى چشم را رفع مىكند ، چرك كنار چشم را از ميان برمىدارد و بوى بد دهان را مىزدايد . اگر حجامت گرفتن بر قسمت‌هاى بالائى ميان كتف باشد كه بقيه باسليق در آنجاست براى بيخ كتف و بازو ( منكب ) و گلو سودمند است « 303 » . هرگاه حجامت بر يكى از دو رگ\r\n\r\n\r\n","description":"","footnote":"\r\n( 301 ) - تاثير عوامل جوى و كيهانى از دورانهاى كهن مورد توجه بوده ولى متاسفانه در چند دهه اخير مانند بسيارى از مبانى علمى طب قديم به بوته فراموشى سپرده شده بود .\r\nآنچه مسلم است نيروى جاذبه ماه بر روى آب در سطح زمين اثر گذاشته و اين اثر مقدار كم مايعات از جمله خون و ديگر مايعات موجود در بدن را نيز تحت تاثير خود قرار مىدهد . به نظر مىرسد كه ماه در هنگام قرص كامل ( اواسط ماه ) بر روى خون جارى در عروق اثر گذاشته و آن را برمىانگيزاند و همين امر است كه به خروج بهتر آن در هنگام حجامت كمك مىنمايد .\r\n( 302 ) - متن انگليسى : « جلوئى سر ( پيشانى ) » .\r\n( 303 ) - نسخه انگليسى : « سودمندى حجامت در بين تيغه‌هاى شانه ( بين دو كتف ) همانند سودمندى فصد وريد باسليق است . اين نوع حجامت سبب تخفيف درد گلو و شانه مىشود » .\r\n","page_name":" 491 ","page_number":575},
  {"content":"\r\n\r\nپشت گردن كه در امتداد قيفال هستند قرار گيرد « 304 » در زدودن حالت لرزه در سر و براى اندام‌هاى سر مانند رخسار ، دندان ، دندان آسيا ، گوش‌ها و چشم‌ها ، گلو و بينى فوائدى در بر دارد .\r\nاين درست است كه مىگويند اگر حجامت بر گودى پشت گردن انجام شود كندذهنى و فراموشكارى ايجاد مىكند ، زيرا قسمت‌هاى عقبى مغز محل تمركز يادآورىهاست و بر اثر حجامت ناتوان مىشود « 305 » . حجامت بر منكب ( بين دو كتف ) ، دهانهء معده را با ناتوانى مواجه مىسازد و حجامت بر رگ‌هاى پشت گردن ( اخدع ) لرزش سر ببار مىآورد . پس بايد حجامت گودى گردن را كمى پائين‌تر و حجامت بر قسمت‌هاى بالائى ميانهء كتف را كمى بالاتر گرفت « 306 » ، مگر اينكه هدف از آن معالجه خون‌ريزى و سرفه باشد كه در اين صورت بايد پائين‌تر صورت گيرد نه بالاتر .\r\nحجامت بر قسمت‌هاى بالائى ميان دو كتف و حجامتى كه در ميانهء ران‌ها گذاشته مىشود براى بيمارىهاى خونى سينه ، ربو و برونشيت خونى مفيد است ليكن ناتوانى معده و خفقان بدنبال دارد « 307 » .\r\nحجامت بر ساق مشابه رگ زدن است « 308 » و تقريبا كار همان را انجام مىدهد ؛ خون را تصفيه مىكند و خون حيض را ريزش مىدهد . حجامت بر ساق در زنان رنگ‌پريده و پف كرده كه داراى خون رقيق هستند بهتر از نيشتر زدن به صافن است .\r\nهمچنانكه گويند : گرفتن حجامت بر برآمدگىهاى پشت گوش و جلوى « 309 » سر\r\n\r\n\r\n","description":"","footnote":"\r\n( 304 ) - نسخه انگليسى : « سودمندى حجامت در طرفين گردن همانند فصد وريد سفاليك ( وريد قيفال -  Cephalic vein  ) است ) » .\r\n( 305 ) - نسخه انگليسى : « حجامت در پشت گردن ( قفا ) سبب تضعيف حافظه مىشود .\r\nراهنما ، پيشوا ، حامى ما حضرت محمد كه صلوات بر او و خاندانش باد فرموده است كه محل حافظه در قسمت پسين مغز است و حجامت در اين بخش سبب كندى حافظه مىشود » .\r\n( 306 ) - نسخه انگليسى : « بدين ترتيب حجامت در طرفين گردن بايد پائين‌تر از منطقه پشت گردن ( قفا ) و بالاتر از تيغه‌هاى كتف باشد » .\r\n( 307 ) - نسخه انگليسى : « حجامت بين دو كتف در درمان هموپتزى و برونشيت هموراژيك مفيد است ولى سبب تضعيف معده مىشود و تپش قلب بوجود مىآورد » .\r\n( 308 ) - نسخه انگليسى : « حجامت در نرمى ساق پا ( در قسمت تشكيل شده از عضلات ركبى و دوقلو ) همانند حجامت در بين دو كتف است » .\r\n( 309 ) - نسخه انگليسى : « حجامت در پشت و بالاى سر » .\r\n","page_name":" 492 ","page_number":576},
  {"content":"\r\n\r\nبراى جلوگيرى از درهم شدن عقل و سرگيجه خوب است . برخى پنداشته‌اند كه از سفيد شدن زودرس موها هم جلوگيرى مىكند . گمان مىرود اين پندار صحيح باشد . آرى اين عمل در برخى از تن‌ها تاثير دارد و در برخى بىتاثير است « 310 » . اين حجامت در بيشتر اشخاص سبب سفيد گشتن زودرس موها مىشود همچنين حجامت بر برآمدگىهاى پشت گوش جهت جلوگيرى از بيمارىهاى چشم مانند گرى و جوش‌ها بسيار نافع است « 311 » ليكن احتمال دارد كه به ذهن و قوه ادراك زيانى برساند و كندفكرى ، كودنى ، فراموشكارى و بيمارىهاى مزمن ببار آورد . اين نوع حجامت براى اشخاصى كه چشم‌شان آب مرواريد دارد خوب نيست ، مگر در موقعى كه انجام آن اجبارى باشد كه شايد در آن حال زيانى در بر نداشته باشد .\r\nحجامت بر زير زنخ ، براى دندان‌ها ، رخسار و گلو مفيد است و سر و آرواره‌ها را تصفيه مىكند .\r\nحجامت بر ناحيهء كمر ( قطن ) براى دفع دمل‌هاى ران ، گرىران و جوش‌هاى آن سودمند است و براى بيماران نقرس ، بواسير ، پاغر ، بادهاى مثانه و زهدان و خارش پشت فايده دارد . اگر اين نوع حجامت با آتش باشد چه پوست را تيغ بزنى و چه تيغ نزنى ، سودمند است . اما اگر بادكردگى نباشد تيغ زدن با نوك كارد مفيدتر است . تيغ نزدن در مواردى مانند از بين بردن باد سرد در محل حجامت و در ساير قسمت‌هاى بدن سودمندتر مىباشد .\r\nحجامت بر ران‌ها ، چنانچه در قسمت جلو باشد در موارد آماس‌كردگى بيضه و دمل‌هاى ران و ساق سودمند است و اگر در عقب ران‌ها باشد در موارد دمل‌ها و خراج‌هاى دو سرين بهره‌رسان مىباشد .\r\nاگر حجامت در پائين زانو انجام گيرد براى از بين بردن تپش زانو كه بر اثر خلطهاى زياد بوجود آمده است « 312 » و دمل‌هاى بدخيم و زخم‌هاى مزمن در ساق و پا مفيد مىباشد .\r\nحجامت بر قوزك پا براى حالات بند آمدن خون حيض ، عرق النسا و نقرس فايده دارد .\r\nحجامت بدون تيغ زدن بر پوست ماده را از مسير خودش مىكشاند ، مانند اينكه\r\n\r\n\r\n","description":"","footnote":"\r\n( 310 ) - نسخه انگليسى : « حجامت اين قسمت براى بيماريهاى چشمى مانند جوشهاى چشم ، كرآتيت تاولى و استافيلما مفيد است » .\r\n( 311 ) - نسخه انگليسى : « بنا به اعتقاد عده‌اى پيرى زودرس را بتاخير مىاندازد . اگر چنين باشد موارد آن نادر است ولى در اكثر موارد باعث پيرى زودرس مىشود » .\r\n( 312 ) - نسخه انگليسى : « حجامت بر پشت زانو موقعى كه بر اثر برخى از اخلاط گرم ناراحتى در مفصل زانو ايجاد شده باشد مفيد است » .\r\n","page_name":" 493 ","page_number":577},
  {"content":"\r\n\r\nآن را بر پستان مىگذارند تا ريزش خون حيض را بازدارد « 313 » . گاهى نيز اين روش براى آن است كه ورم ژرفانشين را بسطح بكشاند تا معالجهء آن قابل دسترسى باشد . حجامت بدون تيغ زدن بر پوست گاهى به منظور انتقال دادن ورم از اندام باارزش‌تر به اندام بىارزشى است كه در جوار آن قرار دارد ، گاهى نيز براى گرم كردن اندام و كشاندن خون به سوى آن است و منظور آنست كه بادهايش را از بين ببرند . حجامت برخى مواقع نيز جهت بازگرداندن اندامى كه از جاى خود كنار گرفته است گذاشته مىشود ، همانطور كه در بيمارى قيله « 314 » رخ مىدهد . گاهى نيز حجامت براى آرامش درد است ، همچنانكه در حالات بيمارى قولنج سخت ، بادكردگى شكم ، درد زهدان كه از حركت خون حيض بويژه در دختران روى مىدهد آن را بر ناف مىگذارند . در حالات بيمارى عرق النسا و دررفتگى مفصل ران ، حجامت را بر سرين مىگذارند .\r\nحجامت بر ميان هر دو زانو براى زانوها ، رانها ، بواسير ، قيله و نقرس مفيد است . گذاشتن حجامت بر مقعد مواد را از تمام تن و حتى از سر نيز مىكشد ، براى روده‌ها مطلوب و در عارضهء تباه شدن حيض شفابخش است و بدن را سبكبار مىكند « 315 » .\r\nحجامت همراه تيغ زدن سه فائده دارد :\r\nالف : مواد را از همان اندام كه زير حجامت است بيرون مىآورد .\r\nب : نمىگذارد گوهر روان ( مايعات حياتى ) كه همراه تخليهء خلطها بيرون مىآيد خارج شود و گوهر آن روان را در جاى خود باقى مىگذارد .\r\nج : اندام‌هاى اصلى را از تخليه دور مىدارد « 316 » .\r\nكسى كه تيغ مىزند بايد آن را چنان ژرف بزند كه مواد را از پائين به بالا بكشد . اگر اتفاقا محل حجامت ورم كرد و بركندن آن دشوار شد ، پارچه قماش و يا اسفنجى را در آب ولرم مايل بگرم خيس مىكنند و از همان شروع حجامت گذاشتن آن را بر پيرامون محل حجامت مىگذارند . چنين حالتى غالبا موقعى پيش مىآيد كه حجامت را به منظور بند آوردن خونريزى\r\n\r\n\r\n","description":"","footnote":"\r\n( 313 ) - نسخه انگليسى : « حجامت خشك به منظور هدايت جريان ماده به جهت مخالف به كار مىرود مانند حجامت پستان به منظور كنترل خونريزى قاعدگى »\r\n( 314 ) - منظور فتق بيضه‌اى  ( Scrotal hernia )  مىباشد .\r\n( 315 ) - نسخه انگليسى : « براى بر طرف كردن درد بواسير نيز توصيه شده است » .\r\n( 316 ) - نسخه انگليسى : « اندام‌هاى اصلى را تحت تاثير قرار نمىدهد و نتيجتا سبب اختلالات شديد اين اندامها نمىگردد » .\r\n","page_name":" 494 ","page_number":578},
  {"content":"\r\n\r\nحيض و بينى بر اطراف پستان مىگذاريم . از اين روى نبايد بادكش را بر خود پستان گذاشت .\r\nوقتى محل حجامت گذاشتن را چرب كردى ، حجامت را فورا بگذار و بيدرنگ شروع به خراش دادن كن .\r\nدر اولين‌بار كه حجامت مىگذارى ، بايد حجامت سبك باشد و زود بركنده شود ، بعد بتدريج طول بده و بازهم زمان را طولانىتر كن .\r\nغذاى كسى كه از وى حجامت مىگيرند بايد يك ساعت بعد از حجامت شروع شود . بچه را مىتوان در دو سالگى حجامت كرد . بعد از شصت سالگى گرفتن حجامت به كلى ممنوع است .\r\nحجامت در قسمت‌هاى بالائى بدن مانع سرازير شدن مواد به قسمت‌هاى پائين مىشود .\r\nكسى كه داراى مزاج صفراوى است بايد بعد از حجامت ، انار دانه ، آب انار ، آب هندبا ( نوعى كاسنى ) با شكر و كاهو و سركه بخورد .\r\n\r\nفصل بيست و دوم - زالو « 317 »\r\nهنديها گفته‌اند : برخى از زالوها سمى هستند ، هر زالوئى كه سر درشت و رنگ سرمه‌اى يا سبز دارد سمى است ، هر زالوئى كه كرك‌هاى ريز و نرم دارد و شبيه مارماهى است سم دارد ، زالوئى كه خطوط لاجوردى دارد و رنگش بوقلمونى است سم دارد و بايد از آن پرهيز كرد . اگر چنين زالوهائى مورد استفاده قرار گيرند بيمار به دمل‌ها ، غش ، خون‌ريزى ، تب ، سستى و قرحه‌هاى بدخيم گرفتار مىشود « 318 » . زالوهائى را كه از آب‌هاى داخل گل سياه\r\n\r\n\r\n","description":"","footnote":"\r\n( 317 ) - بر روى زمين و در آبهاى حدود چهارصد نوع زالو با ساختمان بدنى مختلف شناخته شده است . گروهى از آنها از خون تغذيه مىكنند و گروهى ديگر گوشت‌خوارند . زالوهائى كه از خون پستانداران و انسان تغذيه مىكنند حدود پنجاه نوع مىباشند اين زالوها از نوع كرم - هاى حلقوى مىباشند و در بعضى از كشورها از جمله اتحاد جماهير شوروى يكى از رقم‌هاى صادراتى آن كشور مىباشند .\r\n( 318 ) - در پزشكى جديد هم مانند طب قديم به انواع زالوهاى مضر و خطرناك براى انسان اشاره شده است . به‌طورىكه برخى از زالوهاى آرواره‌دار كه انگل پستانداران اهلى مىشوند براى انسان خطر جدى دارند مانند ليمناتيس نيلوتيكا  ( Limnatis nilotica )  كه به روسى زالوى اسب ناميده مىشود . در حالت بلوغ طول آن برابر زالوى پزشكى است ، پشت آن سبز قهوه‌اى است . سطح پشتى آن تيره مايل به آبى بنفش است و يكى از زالوهاى زيان‌آور براى انسان مىباشد . اين زالو در آبهاى جارى و مخازن آبهاى كوچك زندگى مىكند و با -\r\n","page_name":" 495 ","page_number":579},
  {"content":"\r\n\r\nو ناپسنديده شكار شده‌اند نبايد به كار برد . بايد زالوهائى را مورد استفاده قرار داد كه از آب هاى خزه‌دار كه محل زيست قورباغه‌هاست شكار شده‌اند . به حرف كسانى كه مىگويند زالوهاى آبهائى كه محل زندگى قورباغه‌هاست خوب نيستند ، نبايد گوش كرد .\r\nزالوى مطلوب داراى اختصاصات زير است « 319 » :\r\n1 - برنگ ماش و كمى مايل به سبز است و دو خط زرد زرنيخى در طول پشتش كشيده مىشود .\r\n2 - زالوى سرخ مايل بزرد و داراى پهلوى مستدير .\r\n3 - زالوى جگرى رنگ .\r\n4 - زالوهائى كه شبيه ملخ‌هاى ريز هستند .\r\n5 - زالوهائى كه به دم موش شباهت دارند .\r\n6 - زالوهاى باريك و سر كوچك .\r\n7 - زالوهاى شكم قرمز بهتر از زالوهاى پشت سبز هستند ، بويژه اگر از آب جارى\r\n\r\n\r\n","description":"","footnote":"\r\n- آشاميدن آبهاى آلوده وارد دهان مىشود و از آنجا به بينى و حلق حيوان يا انسان وارد مىشود و حتى در بعضى موارد مىتواند مجراى ناى را به‌بند و موجب خفگى شود . همچنين زالوهاى خطرناك مىتوانند بهنگام شنا وارد مهبل و اندام تناسلى زنان شده و يا وارد چشم يا گوش انسان گردند . گذشته از آن اين زالو مىتواند باعث ايجاد سرفه‌هاى شديد و خونريزى از ريه گردد . زالوهائى كه يك‌بار مورد استفاده قرار گرفته‌اند ممكن است ناقل بيماريهايى چون تيفوس و يا موارد مشابه ديگر باشند .\r\n( 319 ) - زالوى پزشكى  ( Hirudo medicinalis )  يكى از گونه‌هاى راستهء زالوهاى آرواره‌دار بىخرطوم است كه از زمانهاى بسيار قديم براى معالجات پزشكى مورد استفاده قرار مىگرفته است . طول آن بطور متوسط 12 سانتيمتر و عرض آن حدود يك سانتيمتر است ولى ممكن است بزرگتر هم باشد ( 25 تا 20 سانتيمتر ) . بطور كلى زالوى پزشكى را يك كرم نسبتا كوچك مىدانند كه طول آن از چند سانتيمتر تجاوز نمىكند . رنگ زالوى پزشكى بسيار متغير است و برنگهاى مختلف آن را توصيف كرده‌اند . در واقع سطح پشتى آن قهوه‌اى ، حنائى ، زيتونى سياه و زيتونى سبز است . زالوى پزشكى را مىتوان از روى دو خط نازك رنگارنگ روى پشت ، تشخيص داد . اين دو خط حتى در نمونه‌هائى كه رنگ بسيار تيره دارند قابل تشخيص است .\r\nحاشيه پهلوئى آنها ( از سطح پشتى تا شكمى ) به رنگ زرد نارنجى است . شكم آنها معمولا بسيار رنگارنگ است اما ممكن است سطح شكم فقط يك رنگ داشته باشد . در بزاق زالوى پزشكى ماده‌اى بنام هيرودين  ( Hirudin )  وجود دارد كه از انعقاد خون جلوگيرى مىكند .\r\n","page_name":" 496 ","page_number":580},
  {"content":"\r\n\r\nشكار شده باشند .\r\nزالو خون را بهتر از حجامت از عمق بدن بيرون مىكشد .\r\n\r\nطرز استفاده از زالو :\r\nزالو را بايد يك روز قبل صيد كرد و آن را سرازير نگهداشت تا استفراغ كند و هرآنچه در شكم دارد بيرون ريزد ، بعد اندكى خون بره يا خون ديگر به آن مىدهند تا قبل از استفاده مقدارى از آن را بخورد ، سپس زالو را مىگيرند و مواد چسبنده و كثيف را بوسيله جسم اسفنج مانندى پاك مىكنند . جاى زالو گرفتن را با بورك ( به ورق - براكس ) مىشويند و با دست مالش مىدهند تا سرخ‌رنگ شود . زالو را در آب پاك مىگذارند تا پاك شود و به محلى كه مورد نظر است مىچسبانند . اگر جاى چسباندن زالو را با گل سرشور يا با خون اندوده كنند زالو بهتر و زودتر به آن مىچسبد . وقتى زالو پر از خون شد و خواستند كه جدا شود ، كمى نمك يا خاكستر يا بورك يا سوختهء پارچه كتان يا اسفنج سوخته يا پشم سوخته بر آن مىپاشند تا از محل خود بيفتد « 320 » . بهتر آن است كه بعد از جدا شدن زالو محل مكيدن را حجامت گذارند تا مقدارى خون برمكد كه اگر احيانا جاى نيش زالو زيانى ديده است يا بر اثر نيش آن بخش ناهنجارى وجود دارد از بين برود . اگر بعد از بركنده شدن زالو ، خون بند نمىآيد مازوج سوخته يا نوره ( آهك ) يا خاكستر يا سوده نرم سفال بر آن مىپاشند ، يا اينكه هر چيز ديگرى كه خون را بند مىآورد استعمال مىكنند .\r\nكسى كه زالو را به كار مىبرد بايد قبل از استفاده از آن مواد بندآورنده خون را آماده و مهيا داشته باشد .\r\nزالو گرفتن براى بيمارىهاى پوست از قبيل جوش‌ها ، دمل‌هاى صورت ، لكه‌هاى سياه و نقطه‌هاى سياه و سپيد و نظاير آن مفيد است .\r\n\r\n\r\n","description":"","footnote":"\r\n( 320 ) - زالوى پزشكى در طول صدها سال براى معالجه پاره‌اى بيماريها مورد استفاده قرار مىگرفته است . پزشكان براى اين زالو اهميت خاصى قائلند . در نيمه قرن گذشته كشورهاى غربى از كشورهاى ديگر زالو خريدارى مىكردند . مثلا فرانسه در سال 1850 حدود صد ميليون زالو وارد كرده است . در نيمه دوم قرن نوزدهم با تكامل علم پزشكى از زالو به نحو مطلوب براى معالجه امراض استفاده شده است .\r\n","page_name":" 497 ","page_number":581},
  {"content":"\r\n\r\n\r\nفصل بيست و سوم - توقف تخليه\r\nتخليه را به چند روش مىتوان متوقف كرد :\r\n1 - از طريق انحراف راه تخليه بدون اينكه تخليه ديگرى روى دهد « 321 » .\r\n2 - از راه انحراف راه تخليه كه همراه تخليه باشد .\r\n3 - حبس كردن تخليه بكمك خود تخليه « 322 » .\r\n4 - بوسيله داروهاى سردىبخش يا چسبندگىبخش يا گيرنده يا داغ‌كننده .\r\n5 - بوسيله فشار از طريق بستن ( باندپيچى ) .\r\nمثال :\r\n1 - بند آمدن تخليه بوسيله كشش و بدون تخليه مانند گذاشتن حجامت بر پستان به منظور جلوگيرى خونريزى زهدان .\r\n2 - بند آمدن خون‌ريزى رحم بوسيله كشش و همراه تخليه مانند نيشتر زدن بر رگ باسليق ، بند آوردن قى بوسيله اسهال ، بند آوردن اسهال بوسيلهء قى و بند آوردن اسهال و قى بوسيله عرق كردن بيمار .\r\n3 - بند آوردن تخليه بوسيله تخليهء ديگر مانند تصفيهء معده و روده از خلطهاى تباه و لغزنده و چسبنده بوسيله معجون يارج ( مسهل ) و مانند پاك كردن دهانهء معده بوسيلهء قى تا مادهء پايدار استفراغ‌آور قطع گردد .\r\n4 - داروهاى سردىبخش مادهء جارى را منعقد مىكنند . و اين مواد دهانه‌ها را مسدود مىسازند و تنگ مىكنند . داروهاى گيرنده ( بندآورنده ) ماده را بند مىآورند و مجارى را در بر مىگيرند . داروهاى چسبنده ( سريشى ) در دهانهء مجارى راه‌بندانى ايجاد مىكنند .\r\nاگر اين داروهاى سريشى گرم و خشكنده باشند باز بهتر است . داروهاى داغ‌گذار جراحت خشك بوجود مىآورند كه بر مجرا مىآيد ، آن را بند مىآورد و جوش مىدهد . ليكن ممكن است جراحت خشك بركنده شود و آنگاه مجرا فراخ‌تر گردد كه در اين صورت زيان‌هائى ببار مىآورد . داروهاى داغ‌گذار دو نوع هستند : يكى از آنها داراى گيرندگى است مانند زاج و ديگرى فاقد گيرندگى است مانند نوره‌اى كه خاموش نشده است ( تاثير خود را از دست نداده است ) . اگر بخواهيم جراحت خشك باشد زاج و اگر بخواهيم آن را هرچه زودتر\r\n\r\n\r\n","description":"","footnote":"\r\n( 321 ) - نسخه انگليسى : « انحراف راه تخليه بدون اينكه عمل تخليه صورت گيرد » .\r\n( 322 ) - نسخه انگليسى : « كمك به تخليه » .\r\n","page_name":" 498 ","page_number":582},
  {"content":"\r\n\r\nاز بين ببريم نوره را به كار مىبريم .\r\nبند آوردن تخليه از طريق بستن دو نوع است :\r\n1 - يا مجرا را به زور مجبور به برهم آمدن مىكنيم ، نظير روشى كه در هنگام رگ زدن بجاى باسليق اشتباها شريان را نيشتر مىزنند و در آن موقع ، قسمت بالائى آرنج را با بندى گره مىزنند تا خون شريان از جريان بازماند .\r\n2 - دهان زخم را پر مىكنيم تا راه تخليه را بسته باشيم نظير روشى كه پشم خرگوش را در زخم وارد مىكنيم .\r\nمىگوئيم : اگر خون‌ريزى بر اثر باز شدن دهانهء رگ باشد ، مواد گيرنده را به كار مىبريم تا دهانه‌ها برهم آيد . اگر اين حالت بر اثر سوختن باشد آن را بوسيلهء گيرندهء سريشى مثلا بوسيلهء « گل مختوم » معالجه مىكنيم . اگر خونريزى بر اثر خوره ( تاكل ) باشد معالجهء آن با داروهائى است كه گوشت ايجاد مىكنند و آن دارو را با زدايندهء ماده خوره مىآميزيم .\r\nدر مقال ديگرى همهء اين داروها را ياد مىگيرى .\r\n\r\nفصل بيست و چهارم - معالجهء سدد ( بندآمدگىها )\r\nعوامل بندآورنده چند نوع است :\r\n1 - خلطهاى غليظ 2 - خلطهاى چسبنده 3 - خلط زياد .\r\nاگر بند آمدن ناشى از زيادى خلطها باشد ، رگ زدن و اسهال چارهء آن است كه آسيب را دور مىكند .\r\nاگر اين حالت بر اثر خلط غليظ باشد به گدازنده‌هاى زداينده نيازمنديم .\r\nچنانچه خلط چسبنده ، بويژه خلط رقيق و چسبنده عامل بند آمدن باشد ، قطعه‌قطعه كردن ( تقطيع ) لازم است و تو فرق بين غليظ و چسبنده را دانستى كه همانا فرق بين گل و سريش حل شده است . خلط غليظ به گدازنده‌اى نياز دارد كه آن را رقيق گرداند تا به آسانى دفع شود . خلط چسبنده نياز به قطعه‌قطعه كننده دارد كه اجزاى آن را از هم جدا سازد تا از محلى كه به آن چسبيده است برخيزد و دور شود ، زيرا اگر تمام قسمت چسبنده به هم متصل باشد راه را بند مىآورد . بايد كارى كرد كه اين ماده به اجزاء كوچك و جدا از هم تقسيم شود . آنگاه مىتوان آنها را از جاى بركند و بيرون آورد .\r\nاگر به گداختن خلط غليظ مىپردازيم بايد از دو عامل مخالف هم بپرهيزيم :\r\n1 - از گداختن آهسته و ناقص كه ماده را مىگدازد ، حجم ماده را بيشتر مىكند ، در نتيجه تحليل تكميل نمىگردد و بند آمدن فزونى مىيابد .\r\n\r\n","description":"","footnote":"","page_name":" 499 ","page_number":583},
  {"content":"\r\n\r\n2 - گداختن بسيار شديد و نيرومند كه لطيف را مىگدازد و در نتيجه متراكم سفت مىگردد .\r\nاگر به گداختن قوى نياز باشد بايد ملين لطيف بدنبال داشته باشد و مادهء نرم‌كننده بدون هر نوع غلظتى باشد و گرمى معتدل همراه ماده باشد تا در گداختن و از بين بردن همهء خلط بندآور كمك كند .\r\nسخت‌ترين بند آمدن‌ها بند آمدن اندام‌هاى اصلى و بعد از آن بند آمدن شريان‌ها و در درجه سوم بند آمدن رگ‌ها است .\r\nاگر با گشاد كننده‌هاى لطيف‌كننده مادهء گيرنده‌اى هم همراه باشد مطلوب‌تر است ، زيرا كه مادهء گيرنده ، شدت مادهء لطيف را از اندام دور مىسازد .\r\n\r\nفصل بيست و پنجم - معالجهء ورم‌ها\r\nورم‌ها چهار قسم‌اند : ورم‌هاى گرم ، ورم‌هاى سرد ، ورم‌هاى نرم و ورم‌هاى سخت .\r\nعوامل ورم‌ها ، همانطور كه سابقا اشاره شد ، يا از ابتدا وجود داشته‌اند يا اينكه جديدا پديد آمده‌اند . ورم‌هائى كه سابقهء ديرينه دارند ، نظير ورم‌هائى هستند كه بر اثر امتلا بوجود مىآيند . ورم‌هائى كه بدون سابقه ظاهر مىگردند از قبيل ورم‌هائى مىباشند كه بر اثر افتادن ، ضربت خوردن و پاره شدن ايجاد مىگردند . هر ورمى كه عامل آن مسبوق به سابقه است يا با امتلاء در بدن همراه است يا همراه مقادير برابرى از خلطها مىباشد و امتلائى در كار نيست .\r\nورم‌هائى كه سابقه دارند و ورم‌هائى كه بدون سابقه هستند اگر در حالت امتلاء در بدن بوجود آيند حتما از دو حال خارج نيستند : يا در اندام‌هائى هستند كه مجاور اندام‌هاى اصلى قرار دارند و اين اندام‌ها بمنزلهء محل ريزش مواد زائد اندام اصلى مىباشند يا اينكه چنين حالتى ندارند . اگر اندام ورم‌كرده بمنزلهء محل ريزش مواد زائد اندام اصلى نيست نبايد نخست مواد تحليل‌برنده‌اى به بيمار داد . اگر آن اندام ، دفع‌كننده بوده است و از كار افتاده است بايد آن را اصلاح كرد و به كار انداخت . هرگاه ورم فقط اندام ويژه‌اى را در بر نگرفته باشد بايد تمام جسم را معالجه كرد . بايد داروى معالجى را به بيمار داد كه بازدارندهء ورم است و آن را بسوى مخالف مىكشاند و آن را مىگيرد . ورم را مىتوان بوسيله ورزش يا جسم سنگينى كه بر آن مىگذاريم به سوى اندامى كه در طرف مخالف قرار دارد كشاند . اكثر وقتى دستى ورم كرده است اگر با دست ديگر چيز سنگينى بردارند و آن را يك ساعت نگهدارند ، مادهء ورم از دست ورم كرده كشيده مىشود .\r\n\r\n","description":"","footnote":"","page_name":" 500 ","page_number":584},
  {"content":"\r\n\r\nاگر ورم به كلى گرم‌مزاج باشد معالجه آن با گيرنده‌هاى بازدارنده است « 323 » .\r\nاگر ورم سرد باشد معالجهء آن بايد همراه با چيزى گرمىبخش و قابض باشد مانند گورگياه و اظفار الطيب . هر قدر اين دو ماده بيشتر باشند بند آمدن كمتر مىشود و گدازنده بيشتر نيرومند است تا ورم را به منتهى درجه برساند . آنگاه هر دو دارو را بيك اندازه باهم مخلوط مىكنند « 324 » . وقتى ورم شروع به فرونشستن مىكند فقط گدازنده و سست‌كننده را به كار مىبرند « 325 » .\r\nاگر ورم سرد و سست است ، چارهء آن داروهاى چنان گرمى است كه آن را بيشتر از گداختن خشك مىكند . اگر ورم ناشى از عامل بدون سابقه است و امتلاء خلطها در ميان نيست اول بايد آن را بوسيله نرم‌كننده و گدازنده معالجه كرد . چنانچه ورم از عامل سابق باشد و امتلاء خلطها نيز وجود داشته باشد علاج آن نظير علاج ورم اولى است . ليكن اگر اندام ورم كرده محل تجمع مواد زائد اندام اصلى باشد - مانند محل غده‌ها در گردن ، پيرامون گوش‌ها براى مغز ، زير بغل براى قلب ، بيخ ران‌ها براى كبد - به هيچ وجه نبايد بازدارنده « 326 » را به ورم « 327 » نزديك كرد . اين كار نه از اين لحاظ كه بازدارنده علاج اين ورم‌ها نيست انجام مىگيرد ، چه بازدارنده علاج ورم هست ، بلكه از اين حيث كه ما نمىخواهيم ورم را از بين ببريم ليكن مىخواهيم ورم فزونى يابد و مادهء ورمى را هرچه بيشتر به طرف آن بكشانيم . پروائى نداريم كه اندام ورم كرده زيانش بيشتر مىشود ، زيرا اين كار به صلاح اندام اصلى است . وقتى بايد ترس داشته باشيم كه مادهء ورم را كه بازمىداريم به سوى اندام اصلى روى آورد و جبران آن غير ممكن است . اگر اندام كم‌ارزش‌تر زيان ببيند بهتر از آن است كه به اندام باارزش‌تر گزندى برسد . در اين حالت ما حتى بهر وسيله‌اى كه باشد مثلا با حجامت ، با ضمادهاى گرم و تند ، ماده را به سوى اندام كم‌ارزش‌تر هدايت\r\n\r\n\r\n","description":"","footnote":"\r\n( 323 ) - نسخه انگليسى : « در معالجه ورم‌هاى حاد بايد قابض نيروبخش سرد به كار برد .\r\n( 324 ) - نسخه انگليسى : « موقعى كه ورم گرم يا سرد براى مدتى طولانى ادامه يابد بايد بجاى قابض به‌تدريج تجزيه‌كننده يا تحليل‌برنده به كار برد و اين عمل را ادامه داد تا ورم به منتهاى شدت خود برسد . آنگاه مقدار دو داروى تجزيه‌كننده و نيروبخش بايد برابر هم باشند » .\r\n( 325 ) - نسخه انگليسى : « هرگاه ورم فرونشست داروهاى تحليل‌برنده و نرم‌كننده بايد به كار برد » .\r\n( 326 ) - در نسخهء انگليسى بجاى داروهاى بازدارنده آمده است : « داروهاى نيروبخش » .\r\n( 327 ) - منظور غده‌هاى لنفاوى در محل‌هاى ذكر شده است .\r\n","page_name":" 501 ","page_number":585},
  {"content":"\r\n\r\nمىكنيم و مىگذاريم ورم كند . هرگاه چنين ورم‌هائى يا ورم‌هائى غير از آنها گرد هم آيند ، بويژه اگر در جاهاى خالى باشند ، ممكن است خودبخود بتركند يا اينكه مىتوان آنها را بوسيلهء نضج يا از طريق نضج و شكافتن تركاند .\r\nنضج بوسيله چيزى انجام مىگيرد كه همراه گرمى داراى خاصيت بند آوردن و چسبندگى باشد تا بند آوردن و چسبندگى گرما را در ميان گيرند . كسى كه مىخواهد ورم را بوسيله چنين داروهائى به پختگى برساند بايد دقت كند كه : اگر گرماى غريزى ناتوان است و مىبيند كه اندام مورد معالجه رو به تباهى مىرود بايد چسبنده و بند آورنده را از آن بازگيرد ، بازكننده را به كار ببرد ، شكاف عمقى بزند و بعد داروهاى گدازنده و خشك‌كننده را استعمال نمايد . اين بحث را در كتاب‌هاى جزئى بيشتر شرح خواهيم داد .\r\nگاهى پيش مىآيد كه ورم عمقى است . در اين حالت حتى اگر بوسيلهء حجامت آتشين ( بادكش ) نيز كه باشد بايد آن را بسوى پوست كشاند . ورم‌هاى سخت كه مراحل اول را طى كرده‌اند بايد بوسيلهء مادهء معالجى كه بسيار گرمىبخش و خشكاننده نيست مداوا شوند تا نرم گردند ، چه اگر تحليل به شدت رخ دهد بخش متراكم آن سفت و سخت مىگردد بايد با داروئى كه كمتر گرم و كمتر خشكى بخش است آن را نرم كرد تا تمام اجزاء جرم ورم براى گداختن آمادگى پيدا كند و آنگاه ماده تحليل‌برنده را بايد شدت داد . اگر باز بيم آن مىرود كه بعد از تحليل رفتن مقدارى باقى بماند و سفت و سخت گردد ، بايد مجددا به نرم كننده پناه بر دو بقاياى ورم را نيز آمادهء تحليل رفتن كرد و تا موقعى كه آخرين جزء ورم از بين نرفته است همين علاج را كه همان نرم كردن و گدازيدن است تكرار كرد ، چارهء ورم‌هاى كال و نارسيده مادهء گرمىبخش لطيف است . ورم نفخى ( بادكرده ) نيازمند گرمىبخش لطيف گوهر است كه باد را از بين ببرد و سوراخهاى ريز را گشادى دهد ، زيرا علت ورم بادى از آنجا ناشى مىشود كه منافذ ريز بند آمده‌اند و باد متراكم شده است . همچنين جرم ماده‌اى را كه بخار بادى را پديد مىآورد بايد در نظر داشت .\r\nبرخى از ورم‌ها قرحه‌اى هستند مانند قرحهء نمله كه بايد سرد شود و همچنين ورم فلغمونى ( ورم تمام‌خونى ) كه نبايد مرطوب گردد . حتى اگر ورم به ترى نياز دارد اين قبيل ورم‌ها بايد خشكانده شوند زيرا در اين حالت عارضه بر انگيزه غالب آمده است . عارضهء چرك كردن جوش است و علاج چرك ورم خشكاندن است و ترى براى آن زيان زياد دارد .\r\nورمى كه در بخش‌هاى درونى بدن باشد بايد بوسيله رگ زدن و اسهال ( تصفيه مزاج ) كاستى يابد . در اين حالت بيمار نبايد بحمام برود و بايد از نوشيدن شراب و فعاليت‌هاى جسمى و نفسانى - فعاليت نفسانى از قبيل خشم و نظاير آن - زياد و بيش از اندازه خوددارى كند .\r\n\r\n","description":"","footnote":"","page_name":" 502 ","page_number":586},
  {"content":"\r\n\r\nبراى بازداشتن ورم درونى ، بويژه ورم كبد و معده نبايد بار آن را سنگين كرد ؛ براى اين منظور بايد داروهاى قابض معطر به كار برد . ورم شش هم به اين داروها نيازمند است ولى نه باندازهء كبد و معده . داروهائى كه براى نضج ورم به كار مىروند بايد مزاج بيمار را نرم گردانند و مانند تاجريزى ، خيارشنبر ( فلوس ) ، با نوع ورم دمساز باشند . تاجريزى در تحليل بردن ورم‌هاى درونى بسيار موثر است . بيمارى كه ورم درونى دارد تا موقعى كه ورم در مراحل آغازى است بايد فقط غذاى لطيف بخورد و آن هم در وعدهء غذاخورى ، مگر اينكه بسيار ناتوان باشد . كسى كه در درونش ورم بسيار گرم و مجتمع است و نيرو را از دست داده است ، در واقع بسوى مرگ مىرود ، زيرا نيرو از غذا حاصل مىشود و غذا براى ورم زيان‌بخش است . اگر ورم به تحليل مىرود كه بسيار خوب است و اگر مىتركد بيمار بايد شست‌وشودهنده‌اى مانند آب انگبينى يا شكرآب بنوشد و بعد چيزى را تناول كند كه ورم را به آهستگى به نضج بكشاند و بخشكاند و سرانجام فقط خشكاننده را تناول كند . تو اين مطالب را در كتابى كه شامل بيمارىهاى جزئى است بتفصيل خواهى خواند .\r\nگاهى ورم زير شكم موجب اشتباه در تشخيص مىشود . شايد آنچه مانند ورم به نظر مىآيد فتق باشد شكافتن در اين حالت خطرناك است . ممكن است ورمى باشد كه بسيار پنهان است و در صفاق نيست بلكه در خود روده است . در اين مورد نيز شكافتن خطر دارد . اين را بدان .\r\n\r\nفصل بيست و ششم - درباره شكافتن\r\nبراى ايجاد شكاف در يك اندام بايد آن را در بخش‌هاى وسطى و چين و چروك آن اندام پديد آورد ، مگر اينكه اندام مورد شكافتن اندامى نظير پيشانى باشد . اگر در موقع شكافتن پوست پيشانى ، دستور فوق يعنى شكافتن در بخش وسطى چين‌ها و در محل چروك انجام گيرد ، ماهيچهء پيشانى پاره مىشود و ابرو مىافتد . همچنين در اندام‌هائى كه تاها و چين‌هاى آنها با مسير الياف ماهيچه‌هايش مخالف است شايسته نيست محل شكافتن يعنى آن بخش وسطى به تارهاى ماهيچه نزديك باشد .\r\nكسى كه اندام را شكاف مىدهد بايد در تشريح اعصاب ، وريدها و شريان‌ها معلومات كافى داشته باشد تا خطا نكند و بخشى را نبرد كه بيمار را با مرگ روبرو سازد . چنين كسى بايد داروهاى بندآور خون و مرهم‌هاى تسكين‌دهندهء درد و ابزارهاى مناسب حال و مقام همراه داشته باشد ، مثلا حتما بايد داروى جالينوسى ، پشم خرگوش و يا تار عنكبوت همراه وى باشند . در تار عنكبوت فوائدى براى اين كار موجود است .\r\n\r\n","description":"","footnote":"","page_name":" 503 ","page_number":587},
  {"content":"\r\n\r\nبراى بازداشتن ريزش خون ، سپيدهء تخم‌مرغ و انواع داغ‌گذارها مفيدند و اگر شخص شكاف‌دهنده اشتباهى مىكند يا لزومى پيش آمد بدادش مىرسند . بايد داروهاى رخوت‌آور را همانطور كه در بحث ادويهء مفرده بيان مىكنيم با خود داشته باشد و تو آنها را مىشناسى هرگاه دملى را شكافتى هرچه در آن هست خارج كن . نبايد چربى ، آبكى و مرهمى كه در آن پيه و زيت زياد باشد ، مانند مرهم باسليقون ( زيرهء كرمانى ) را بدان نزديك كنى ، بلكه چنان كه نياز به مرهم باشد ، مرهم قلقطار ( زاج‌زرد ) بر آن بمال و اسفنجى را كه در شراب بند آورنده خيس شده است بر آن بگذار .\r\n\r\nفصل بيست و هفتم - معالجهء اندام تباه شده و بريدن آن\r\nهرگاه اندامى بر اثر مزاج تباه با ماده يا بدون ماده فاسد مىشود و بوسيلهء شكافتن و مرهم‌ها به همان صورت كه در كتاب‌هاى جزئى مذكور است چاره‌اى نيست ، ناگزير بايد گوشت تباه شده را از آن اندام گرفت . اين گوشت‌زدائى ترجيحا در صورت امكان بايد بدون دخالت جسم آهنى انجام شود ، زيرا ممكن است آهن با اجزائى از ماهيچه‌ها و پى و رگ‌هاى جهنده اصطكاك زيان‌آورى داشته باشد . اگر گوشت‌زدائى هم كافى نيست و تباهى به گوشت بدن سرايت مىكند آن اندام را بايد حتما بريد و محل بريده شده را با روغن بسيار گرم داغ كرد . اين داغ كردن نمىگذارد زيانى وارد شود ، كه خون بند آيد و در محل بريده شده گوشت و پوست بيگانه و نامناسبى كه از حيث سختى شبيه گوشت است برويد . قبل از بريدن اندام بايد ابزار معاينه را در آن فرو برد و پيرامون استخوان را بررسى كرد . هرجا كه گوشت و استخوان بسيار بهم چسبيده‌اند ، وقتى ابزار به آن مىرسد درد بسيار شديد مىگردد . آنجا سرحد سلامتى است . هرجا كه چسبندگى كمتر است و سستى وجود دارد سزاوار بريدن است .\r\nاگر بريدن را بتوان بوسيلهء سوراخ كردن انجام داد ، دورتادور استخوان را سوراخ مىكنند و بوسيلهء سوراخ‌هاى چندجانبه آن را مىشكنند و گاهى هم آن را با اره مىبرند . در موقع بريدن بايد دقت كرد كه گوشت از استخوان جدا باشد و ابزار سوراخ‌كننده فقط بر محل بريده فرود آيد و گرنه درد و آزار زياد خواهد بود .\r\nاستخوانى را كه مىتوانيم ببريم قطعهء ناهموار و زائد است و اميد درست كردنش نيست و بيم آن مىرود كه فاسد شود و فسادش به ساير قسمت‌ها انتقال يابد . گوشت را بوسيلهء شكافتن و بستن بعدى و كشيدن به جهت مخالف يا بهر تدبير ديگرى كه مناسب مىدانيم از آن كنار مىزنيم . همچنين آن را از اندام ارزنده دور مىكنيم . اگر اندام ارزنده در جوار آن باشد ، مىتوان پرده‌اى از پارچه درست كرد و در محل جدا شدن قرار داد و بعد آن را بريد .\r\n\r\n","description":"","footnote":"","page_name":" 504 ","page_number":588},
  {"content":"\r\n\r\nاگر استخوان بزرگ و مجاور پىها و شريان و وريد است - مانند استخوان ران - و بسيار فاسد شده است ، در اين حالت از طبيب كارى ساخته نيست .\r\n\r\nفصل بيست و هشتم - گسستگى پيوندها ( تفرق الاتصال ) ، انواع قرحه‌ها و « وثى » ، ضرب‌ديدگى ، افتادن\r\nگسستگى در پيوستگىها : اگر در بين اندام‌هاى بزرگ جدائى افتد ، چاره‌اش راست و هموار كردن و بستن بطريقهء مناسب است . در اين‌باره دستورهائى هست كه در زمينهء شكسته‌بندى ياد مىگيرى و در جاى خود خواهد آمد . بيمار بعد از هموار كردن و بستن بايد بياسايد و حركت نكند ؛ غذايش بايد از انواع غذاهاى واجد چنان چسبندگى باشد - مانند كفشير - كه مواد غضروفى را بوجود مىآورد تا هر دو لبهء شكسته را ببندد و نيز با مزاجش سازگار باشد . بدون به كار بردن اين دستور العمل بويژه در بالغين ، ممكن نيست شكستگى ترميم شود ، در كتاب‌هاى جزئى شكسته‌بندى را به تفصيل شرح خواهيم داد .\r\nاگر جدائى در بين اندام‌هاى نرم روى مىدهد بايد سه حالت را در نظر گرفت و آن را در سه مرحله معالجه كرد :\r\nچنانچه عامل جداكننده ثابت و پايدار است ، نخست بايد آنچه را كه سيلان مىكند قطع كرد و اگر ماده‌اى در مجاورت آن وجود داشت آن را نيز از ميان برداشت « 328 » .\r\nدر مرحلهء دوم بايد محل شكافته شده را بوسيلهء داروها و غذاهاى مناسب جوش داد « 329 » .\r\nدر مرحلهء سوم چنان كه ميسر باشد آن را از تعفن بازداشت .\r\nوقتى يكى از اين سه مرحله به نتيجه مىرسد نيازى نيست كه به دو مرحلهء ديگر همت گماشت و انجام داد « 330 » .\r\n\r\n\r\n","description":"","footnote":"\r\n( 328 ) - نسخه انگليسى : « توقف خون‌ريزى موضعى محل آسيب‌ديده و توقف خون ريزى اندام‌هاى مجاور آن » .\r\n( 329 ) - نسخه انگليسى : « تسريع التيام با استعمال رژيم غذائى مناسب و داروهاى مناسب » .\r\n( 330 ) - نسخه انگليسى : « از اين سه اصل توجه به اصل اول ارجح است » . به‌طورىكه ملاحظه مىگردد در اينجا ابتدا به امر جلوگيرى از خونريزى توجه خاص گرديده يعنى همان اصولى كه در پزشكى و جراحى امروز هم مورد تائيد مىباشد .\r\n","page_name":" 505 ","page_number":589},
  {"content":"\r\n\r\nمىدانى كه قطع آنچه كه سيلان مىكند چه مفهومى دارد ؟ ما قبلا آن را بيان كرده‌ايم .\r\nاما جوش دادن آنست كه وقتى لبه‌ها گرد هم آمدند آنها را بهم بچسبانى ، و گرنه اين عمل را بوسيلهء خشكاندن انجام بده و در اين حالت بيمار بايد مواد خشكىدهنده را تناول كند .\r\nمداواى قرحه‌ها « 331 » : بايسته است بدانى كه چارهء از بين بردن قرحه‌ها همان خشكانيدن است . اگر قرحه‌اى بىآلايش است آن را فقط بخشكان . اگر قرحه بدون آلودگى نيست و متعفن شده است داروهاى تند و خورنده مانند زاج زرد ، زاج ، زرنيخ و نوره ( آهك ) استعمال كن . اگر از اين داروها بهره‌اى نمىبينى حتما قرحه را بايد با آتش بخشكانى .\r\nداروئى كه از زنگار و موم و روغن تركيب شده است براى تصفيه و گندزدائى قرحه مفيد است ؛ زنگار آن را مىپالايد و موم و روغن از سوزش زياد جلوگيرى مىكنند . اين دارو براى اين مقصود داروى بدى نيست و در « اقرابادين » نيز ذكر شده است .\r\nمىگوئيم : هر قرحه‌اى يا ساده است يا تركيبى . اگر قرحه ساده و كوچك است و خوره‌اى در وسطش نيست ، بايد دو لبه آن را بهم چسباند . ليكن بايد مواظب بود كه موادى مانند روغن يا گرد و خاك در ميان نباشد . با چنين روشى قرحه جوش مىخورد . اگر قرحه بزرگ است و از گوهرش كاسته نشده است باز مىتوانى از طريق گرد هم آوردن لبه‌ها آن را جوش دهى و مىتوانى لبه‌اى را بر لبه ديگر بياورى و برهم نهى . اگر قرحه بزرگ است و بهم آوردن لبه‌ها ممكن نيست و يا مواد ديگرى پر از ريم و چرك دارد يا اينكه از گوهر اندام مقدارى كاهش يافته است علاج آن خشكاندن است . اگر آنچه از دست رفته است پوست است بايد آن را مهر گذاشت « 332 » مهر گذاشتن نيز دو روش دارد : يا خودبخود مهر مىشود كه بوسيلهء ماده قابض انجام مىگيرد يا بوسيله يك روى آورد ، و در اين حالت بايد اندازه معينى از داروهاى تند از قبيل زاج ، زاج زرد ( قلقطار ) را به كار برد كه براى خشكانيدن و پيدايش خشك ريشه مددكار است . اگر در قرحه ، خوره زياد و در افزايش است يا آنچه از بين رفته است گوشت است همچنانكه در قرحه‌هاى عمقى پيش مىآيد معالجهء آن را نبايد با مهر گذاشتن شروع كنيم بلكه بر ماست كه نخست به رويش گوشت بپردازيم . وقتى مىتوان گوشت را مجددا روياند كه خشكانيدن قرحه از مرحلهء آغازى دور نشده است . علاوه بر آن بايد چگونگى مزاج اصلى اندام و مزاج قرحه را بررسى كرد . اگر مزاج اندام بسيار تر است و نمناكى مزاج\r\n\r\n\r\n","description":"","footnote":"\r\n( 331 ) - در نسخه انگليسى : « قرحه‌ها » .\r\n( 332 ) - نسخه انگليسى : « اگر فقدان نسج منحصر به پوست باشد ، بايد داروهاى پوست آور به كار برد » .\r\n","page_name":" 506 ","page_number":590},
  {"content":"\r\n\r\nقرحه ( ترشح زخم ) كمتر است ، در درجهء اول خشكاندن مختصر كافى است « 333 » ، زيرا بيمارى از مزاج اندام بسيار دور نشده است . ولى اگر مزاج اندام خشك و مزاج قرحه بسيار رطوبى ( داراى ترشح زياد ) است ، در مرحلهء دوم و سوم نيز به خشكانيدن نياز دارد تا با مزاج اندام برابر شود « 334 » . در همه حالات بايد وضع در اعتدال باشد ، منظور اين است كه بايد مزاج بدن را نيز در نظر گرفت ، زيرا اگر بدن بسيار خشك و رطوبت اندام بيش از حد اعتدال باشد ، مىتوان حالت بدن را در نظر گرفت و آنگاه قرحه را با داروى معتدل - از حيث ترى و خشكى - خشكانيد . همچنين اگر رطوبت بدن بيشتر از حد اعتدال است و اندام به خشكى گرايش دارد همان حالت بالا را دارد .\r\nاگر بدن و اندام هر دو از حال اعتدال بيرون هستند بايد بررسى به عمل آيد . چنانچه اين خارج شدن از اعتدال به سوى رطوبى بودن است بايد قرحه را بيشتر خشكانيد و اگر خروج از اعتدال به طرف خشكى است خشكاننده را كمتر از حالتى كه گرايش بسوى ترى است به كار مىبريم . خاصيت كمتر خشكانندگى و بيشتر خشكىدهندگى بستگى با نوع دارو دارد : داروهاى خشكىدهنده‌اى وجود دارند كه گوشت را مىرويانند و اگر مقدارشان زياد نيست و ما نمىخواهيم خشكى زياد بدهند ، مادهء بيمارى را از اندام بازمىدارند و اندام را براى روئيدن گوشت آمادگى مىدهند . ليكن خشكنده‌هاى ديگرى نيز هستند كه هدف از استعمال آنها باز روياندن گوشت نيست بلكه مقصود مهرگذارى است كه نياز به آن خشكانيدن زياد است و بس . داروهائى كه همراه خشكانيدن ، وسيلهء باز روئيدن گوشت مىشوند بايد بيشتر از مهرگذارها و جوش‌دهنده‌ها و اثرزداها توانائى بيرون راندن ريم و چرك قرحه را داشته باشند . هر داروئى كه قرحه را بدون سوزش ، خشك گرداند در روياندن گوشت سودمند است . هر قرحه‌اى كه جايش دور از جوش خوردن است دير شفاياب‌تر است .\r\nقرحه‌هاى مستدير ديرتر از قرحه‌هاى ديگر بهبودى مىيابند . قرحه‌هاى درونى را بايد با داروهاى مركب از خشكنده و گيرنده و نفوذكننده معالجه كرد ؛ مانند عسل كه بايد آن را با داروهاى خشكنده و گيرنده آميخت . يا اگر بخواهيم قرحه‌هاى وارد بر اندام‌هاى ادرارى را معالجه كنيم بايد داروهاى ريزش‌دهندهء مايع را با داروى ضد قرحه بياميزيم . اگر بخواهيم قرحهء درونى را بهم آوريم و دوران بيمارى را بانتها برسانيم ، بايد آن را با داروهاى\r\n\r\n\r\n","description":"","footnote":"\r\n( 333 ) - نسخه انگليسى : « اگر مزاج اندام بسيار مرطوب و زخم فاقد ترشح باشد به كار بردن مادهء قابض از نوع درجه يك كافى است » .\r\n( 334 ) - نسخه انگليسى : « اگر مزاج اندام خشك و زخم داراى ترشح زياد باشد بايد ماده قابض درجه دو و درجه سه به كار برد تا زخم التيام يابد » .\r\n","page_name":" 507 ","page_number":591},
  {"content":"\r\n\r\nگيرندهء چسبنده‌اى مانند گل مختوم همراه سازيم .\r\nبدان كه تباهى اندام - مقصودم بدمزاجى اندام است - در بتاخير انداختن شفاى قرحه دخالت زيادى دارد . چنان كه مىدانى ، بايد مزاج را به راه راست هدايت كرد . اگر خونى كه به اندام قرحه‌دار مىرسد بدمزاج باشد بايد كارى كرد كه كيموس خوب در آن بوجود آيد . اگر خون مزبور زيادتر از حد لازم است و اندام را ترى مىبخشد بايد در تخليهء آن كوشش كنى ، غذاى بيمار را لطيف گردانى و در صورت امكان او را بورزش وادار سازى .\r\nاگر قرحه چنان تاثيرى بر استخوان مىگذارد كه آن را بسيار لاغر و ناتوان مىكند و از استخوان مزبور ريم جريان مىيابد ، نبايد فكر كنى كه تنها چاره‌اش داروست ، بلكه چنان كه تباهى استخوان بوسيلهء حك كردن از بين مىرود بايد آن را بتراشى يا آن را بگيرى و ببرى « 335 » .\r\nبسيار اتفاق مىافتد كسانى كه به معالجهء قرحه مىپردازند بايد مرهم‌هائى با خود داشته باشند كه ذرات ريز استخوان‌ها و قطعات ريز آن را برمىكشد و گرنه بهبودى قرحه را باز مىدارند . قرحه جهت تقويت به غذا نياز دارد ، درحالىكه براى بند آمدن ماده چركى غذا را بايد كاهش داد ؛ بنابراين در چنين حالتى دو چيز متضاد در يك جا جمع مىشوند . اگر چرك كم است بايد با غذا تقويت كرد . اگر چرك زياد است بايد غذا را از او منع كرد . پس طبيب بايد براى اين حالت چاره‌اى انديشد .\r\nشخصى كه در بدنش قرحه بتازگى ظاهر شده است و رو به افزايش است نبايد به حمام رود و آب گرم را به بدن نزديك كند ، كه مبادا ماده‌اى همراه آورد كه ورم را زياد كند .\r\nاگر دمل آرامش مىيابد و چرك مىدهد شايد حمام رفتن زيانى نداشته باشد . اگر دملى بعد از بهبود ، زود برميگردد ، بدان كه اين دمل در سر راه بنصر قرار دارد « 336 » . بايد همواره\r\n\r\n\r\n","description":"","footnote":"\r\n( 335 ) - از مضمون اين جمله قانون چنين برميآيد كه منظور ابن سينا بيمارى استئوميليت يا عفونت باكتريى استخوان مىباشد كه از راه خونى بوسيله عامل عفونت بخصوص استافيلوكوك اورئوس  ( Staph . aureus )  ايجاد مىشود . در موارد حاد آن در بدن حالت باسيل‌امى بوجود مىآيد كه اكثرا با تب شديد و لرز همراه است .\r\nجالب اينكه امروز هم سكوستر  ( Sequester )  هاى ايجاد شده در استخوان را بوسيله عمل سكوستروتومى برميدارند يعنى عملا همان روشى را به كار مىبرند كه ابن سينا انجام داده و آن را به دانشجويان خود توصيه نموده است .\r\n( 336 ) - نسخه انگليسى : « اگر التيام زخم به تاخير افتد احتمال اين مىرود كه منجر به تشكيل حفره‌اى گردد » .\r\n","page_name":" 508 ","page_number":592},
  {"content":"\r\n\r\nرنگ چرك و رنگ لبهء زخم را بررسى كرد « 337 » . اگر بدون اينكه غذا را زياد كنيم چرك وريم زياد شد ، اين حالت نشانهء پخته شدن قرحه است .\r\nبگذار حالا به طرز معالجهء فسخ ( پارگى ) بپردازيم :\r\nمىگوئيم : از آنجا كه فسخ عبارت از نوعى گسستگى در ژرفا و در آن طرف پوست است ، بديهى است داروى چاره‌ساز آن بايد نيرومندتر از داروى مربوط به قسمت سطحى و مرئى بدن باشد . از آنجا كه خون زياد به سوى آن جريان دارد ، ناگزير از استعمال چيزى هستيم كه گدازنده است ، ليكن اين مادهء گدازنده نبايد بسيار خشكنده باشد ، چه ممكن است لطيف را از بين ببرد و غليظ را سفت و سخت نمايد . وقتى مادهء گدازنده كار خود را انجام مىدهد ، مرهم خشك‌كننده لازم است كه نگذارد چرك و پليدى در بين بخش‌هاى پيوند يافته جاى گيرد و سفت گردد ، بر اثر كوچكترين عاملى متعفن شود يا بركنده شود ( جدا شود ) و مجددا گسستگى ايجاد كند . اگر جداشدگى عميق‌تر است ، محل را بايد با نيشتر شكاف داد تا دارو عميق‌روتر باشد . اگر فسخ و كوبيدگى سبك است همين كافى است كه خون‌گيرى كنى . اگر فسخ باشد خ ( شكست ، از جاى دررفتن ؟ ) همراه است نخست بايد آن را با داروهاى شدخ معالجه كرد تا بتوان فسخ را نيز چاره‌سازى كرد « 338 » . اگر شدخ زياد است علاج آن با خشكاننده‌هاست و اگر كم و شبيه فروكردن سوزن است ، آن را به طبيعت واگذار كن ، مگر اينكه ( سمى ) و تلف‌كننده باشد و يا از جاى زياد بركنده شده باشد يا به عصب رسيده باشد و بيم آن برود كه ورم و تپش بوجود آيد .\r\nاگر درد بدون شكستگى ( وثى ) رخ مىدهد ، كافى است آن را آهسته ببندى و نگذارى اين بند ، آزاردهنده باشد و داروى مناسب بر آن بگذارى . اما چارهء درد ناشى از افتادن و ضربت خوردن ، خونگيرى از مخالف آن است .\r\nغذاى بيمار بايد لطيف باشد ؛ بيمار از گوشت و همانند آن دورى جويد ؛ مرهم‌ها و نوشيدنىهائى كه براى اين منظور در كتاب‌هاى جزئى نوشته شده است به كار ببرد . بگذار گفتار را دربارهء گسستگى بين اندام‌هاى پرعصب و استخوان به جاى ديگرى احاله دهيم .\r\n\r\n\r\n","description":"","footnote":"\r\n( 337 ) - نسخه انگليسى : « در طول معالجه بايد همواره رنگ چرك و حالت لبه زخم را مورد توجه قرار داد » .\r\n( 338 ) - نسخه انگليسى : « اگر پارگى عضله با صدمه و ضايعات عصبى توام شود و معالجه مشكل‌تر گردد بايد به مراقبت‌هاى اوليه و قبلى توجه نمود » .\r\n","page_name":" 509 ","page_number":593},
  {"content":"\r\n\r\n\r\nفصل بيست و نهم - داغ كردن ( الكى )\r\nداغ كردن براى چند نوع بيمارى بهره دارد :\r\nبازدارندهء تباهى است و نمىگذارد فساد انتشار يابد .\r\nاندامى را كه مىخواهد مزاج خود را بازيابد تقويت مىكند .\r\nمواد فاسد و تباه را كه به اندامى چنگ زده است مىگدازد .\r\nخون‌ريزى را بند مىآورد .\r\nبهترين ماده‌اى كه براى داغ كردن انتخاب شده است طلاست . معلوم است كه محل داغ كردن در سطح بدن است يا اينكه در داخل اندامى مانند بينى ، دهان يا مقعد پنهان مىباشد .\r\nاگر داغ گذاشتن بر موضع ناپيدا ( اندام درونى ) انجام مىگيرد بايد قالبى را كه موادى مانند طلق يا سريش بر آن مىپوشانند با سركه خيس كنند ، پارچهء قماش بر آن به‌پيچند ، بوسيله گلاب يا افشرهء ديگرى بسيار سرد كنند ، بعد قالب را در آن منفذ فروبرند تا به محل داغ كردن برسد . آنگاه بايد داغ را از طريق قالب به مقصد رساند ، بدون آنكه اطراف قالب بسوزد . بويژه اگر ابزار داغ‌گذارى از جدار قالب نازك‌تر باشد ، بهتر است داغ به اين جدار نخورد . كسى كه داغ مىگذارد بايد مواظب باشد كه نيروى داغ به اعصاب ، زردپىها و وترها اثر نكند .\r\nاگر داغ‌گذارى به منظور بند آمدن خون است بايد بسيار قوى باشد تا زخم حاصل از داغ عمق و ستبرى داشته باشد و به زودى برنيفتد ، زيرا اگر زخم حاصل از داغ بيفتد و داغ به خونريزى منجر شود حال بيمار بدتر از پيش مىگردد .\r\nاگر داغ را به منظور برانداختن گوشت تباه مىگذارى و مىخواهى بدانى گوشت سالم و درست در كجاست بايد بدانى كه گوشت سالم آن است كه به درد آيد . شايد بخواهى گوشت و استخوان زير آن را داغ كنى تا تباهى را ريشه‌كن سازى ، اگر اين حالت در آهيانه است بايد آن را لطيف گردانى تا مبادا مغز به جوش آيد و حجاب‌ها بترنجند . ولى اگر در آهيانه نيست بيم نداشته باش و هرچه خواهى كن « 339 » .\r\n\r\n\r\n","description":"","footnote":"\r\n( 339 ) - نسخه انگليسى : « اگر استخوان مرده ( نكروزه ) بر روى اندام مهمى چون مغز قرار گرفته باشد سوزاندن نبايد بطور عمقى صورت گيرد زيرا اين امر سبب تحريك و اختلال در كار مغز و جمع شدن و چروكيدن پرده‌هاى آن مىگردد . اگر چنين حالتى نبود سوزاندن مىتواند به آزادى و بدون نگرانى صورت گيرد » .\r\n","page_name":" 510 ","page_number":594},
  {"content":"\r\n\r\n\r\nفصل سىام - تسكين درد\r\nدانستى كه عامل درد و آزار چيست و گفتيم كه درد ناشى از دو علت اصلى است : يعنى يا مزاج به يكباره تغيير مىيابد يا جدائى در ميان روى مىدهد . اين را هم ياد گرفتى كه سرانجام هر دردى يكى از اين سه حالت را ظاهر مىكند : سوء مزاج گرم ، سوء مزاج سرد ، سوء مزاج خشك .\r\nاگر سوء مزاج بدون ماده يا همراه مادهء كيموسى يا همراه باد يا ورم باشد بايد درد را با چيزى متضاد آن تسكين داد . تو داروى متضاد اين حالات را هم ياد گرفتى و مىدانى كه چگونه بايد استعمال شوند و مىدانى كه بدمزاجى ، ورم و باد كردن از چه عواملى ناشى مىشوند و چگونه معالجه مىگردند و دانستى كه اگر درد شدت يابد و به آن نرسى ، سرانجام به مرگ مىانجامد . درد شديد بدن را نخست سرد مىگرداند بعد مىلرزاند ، سپس نبض را كوچك مىگرداند ؛ در نتيجه نبض از بين مىرود و مرگ پديد مىآيد :\r\nتسكين‌دهنده‌هاى درد چند نوع است : الف - تسكين‌دهنده‌اى كه مزاج را تغيير مىدهد . ب - تسكين‌دهنده‌اى كه ماده را مىگدازد . ج - تسكين‌دهنده‌اى كه مخدر است .\r\nدرد بر اثر تخدير آرامش مىيابد زيرا اندام تخدير شده از حس باز مىافتد . از بين رفتن حس اندام دو راه دارد ، يكى سرد شدن زياد بر اثر مخدر و ديگر وجود ماده سمى در مخدر كه متضاد نيروى آن اندام است .\r\nداروهائى كه به آهستگى مىگدازند و سستى مىدهند ، عبارتند از تخم كتان ، شبت اكليل الملك ( ناخنك ) ، بابونه ، تخم كرفس ، بادام تلخ و هرچه كه در وهلهء اول گرمى دارد و بويژه ماده چسبنده‌اى همراه دارد ، مانند شيرهء آلو ، نشاسته ، سفيداجها ، زعفران ، لادن ، ختمى ، هل ، شلغم ، آش شلغم ، انواع پيه ، زوفاى تر و روغن‌هائى كه ذكر شده‌اند ، مسهل‌ها و تمام انواع تخليه‌آورها . اگر نيازى به تخليه است بايد سستىبخشها بعد از تخليه به كار روند تا اينكه تخليه‌آورها . اگر نيازى به تخليه است بايد سستىبخشها بعد از تخليه به كار روند تا اينكه ماده‌اى كه بسوى اندام ريزش مىكند بند آيد . داروهائى كه براى پخته گردانيدن ورم‌ها هستند عبارتند از :\r\nافيون ( ترياك ) كه در اين مورد از هر داروئى موثرتر است ، استرنگ ( مردم گياه ) و تخم و پوست ريشه آن ، خشخاش ، بنگ ، شوكران ( دروش ) ، تاجريزى و تخم كاهو . و هم از جمله آنهاست برف و آب سرد .\r\nبسيار اتفاق مىافتد كه درد آدم را باشتباه مىاندازد . مثلا موجب درد ممكن است عواملى مانند گرما ، سرما ، ناهموارى بالين ، ناراحتى بستر ، بر زمين افتادن بر اثر مستى\r\n\r\n","description":"","footnote":"","page_name":" 511 ","page_number":595},
  {"content":"\r\n\r\nو نظاير آنها . . . باشد كه عوامل خارجى هستند ، ليكن سبب را در بدن مىجويند و در اشتباه مىافتند . بر شخص معالج است كه اين حالات را در نظر داشته باشد . شخص معالج بايد بداند كه آيا امتلائى وجود دارد يا نه ؟ آيا نشانه‌هاى امتلاء پديدار است يا نه ؟ ممكن است سبب خارجى باشد و بر داخل اثر گذاشته باشد ، مانند مورد كسى كه آب بسيار سرد مىنوشد و اطراف معده و كبدش آزار زياد مىبيند و درد مىكند .\r\nدر بسيارى اوقات معالجهء درد نياز مبرمى به تخليه و روش‌هاى نظير آن ندارد و شايد فقط با حمام رفتن و خوابيدن زياد از بين برود . يا در مورد كسى كه چيز گرمى خورده ، به دردسر شديد گرفتار آمده است شايد درد سرش با خوردن آب سرد تسكين يابد . گاهى كه زدايندهء درد دير نتيجه مىدهد و تحمل درد تا نتيجه‌بخشى آن طاقت‌فرساست - مانند مادهء قولنج در ليف روده‌ها كه مايهء درد و آزار مىشود و تخليه آن ماده طول مىكشد « 340 » - معالجه گاهى زود نتيجه مىدهد ولى خطرى در پيش است . همچنانكه اگر اندامى بر اثر قولنج به درد آيد ، با دارو اندام را تخدير مىكنند و درد را بر طرف مىسازند « 341 » . طبيب در ميان اين دو نوع معالجه سرگردان مىشود و نمىداند كدام روش را به كار ببرد ، تخليهء همراه درد طاقت‌فرسا يا تخدير ؟\r\nطبيب معالج بايد طول مدت هر دو را بسنجد كه آيا زمان پايدارى نيرو بيشتر است يا مدت درد ؟ آيا كدام يك از دو راه چاره‌جوئى بىزيان‌تر است ؟ آيا درد داشته باشد يا تخدير شود ؟ و هركدام را كه مصلحت مىداند همان كند . اگر فكر مىكند بيمار ممكن است از شدت درد بميرد و تخدير از مرگش رهائى مىدهد يا برعكس آن ، لازم است روش بهتر را برگزيند و به‌هرحال آسيب را از بيمار دور سازد . اگر مصلحت مىبيند كه تخدير باشد بايد تركيبات داروى مخدر را بررسى كند ، كيفيت آن را بداند و سهل‌ترين آنها را به كار ببرد\r\n\r\n\r\n","description":"","footnote":"\r\n( 340 ) - نسخه انگليسى : « داروئى كه براى تسكين درد انتخاب مىشود ممكن است بسيار ملايم باشد و به كندى اثر كند مثلا در قولنج شديد مسهل انتخابى به منظور تخليه ماده مضره از روده‌ها ممكن است مسهلى بسيار ملايم باشد » .\r\n( 341 ) - نسخه انگليسى : « از طرفى ديگر يك دارو ممكن است قوى باشد ولى خطرناك هم باشد مثل به كار بردن داروهاى ضد درد قوى در درمان قولنج » . اين روش كه ابن سينا استعمال ضد درد قوى را بهنگام دردهاى شكمى مانند قولنج جايز ندانسته است پزشكى جديد نيز آن را كاملا تاييد مىنمايد زيرا چه بسا ممكن است كه بيمارى با پارگى ( پرفوراسيون ) معده تحت تاثير داروى شديد ضد درد به كلى علائم بيمارى را از نظر پزشك معالج مخفى نگاه دارد و بالاخره پريتونيت حاصل از آن منجر به مرگ بيمار گردد .\r\n","page_name":" 512 ","page_number":596},
  {"content":"\r\n\r\nو تركيب ماده مخدر را با پادزهر همراه سازد ، مگر اينكه حالت بيمار بسيار وخيم باشد و نياز مبرم به تخدير بسيار قوى داشته باشد .\r\nبرخى از اندام‌ها با تاثير مخدر از راه در نمىروند و زيانى گريبانگير آنها نيست .\r\nمثلا اگر مخدرى بر دندان بگذاريم خطرى ندارد .\r\nگاهى بهتر است مخدر از نوع نوشيدنى باشد ، مثلا اگر براى درد چشم داروى مخدر بنوشند بهتر از آنست كه مخدر را به چشم بكشند . نوشيدن مخدر شايد براى اندام‌هاى ديگر سالم‌تر و كم‌ضررتر باشد اما در بيمارى قولنج بسيار زيان‌آور است ، زيرا مادهء بيمارى بيشتر سرد مىشود ، يخ مىبندد و از حركت كردن سرپيچى مىنمايد .\r\nمخدرهاى خواب‌آور گاهى درد را تسكين مىدهند زيرا خواب يكى از عوامل آرامش درد است . خواب و گرسنگى اگر مخصوصا همزمان باشند در تسكين دردى كه بر اثر ماده است بسيار موثرند .\r\nمخدرهائى كه با داروهاى پادزهرشان تركيب مىشوند ، مثلا موقعى كه مخدر را همراه معجون فلونى و يا قرص‌هائى موسوم به قرص‌هاى سه‌گوشه به دردمند مىدهند ، سالم‌تر است ، ليكن در تخدير ناتوان‌تر مىباشد . مخدر تازه بيشتر از كهنه‌اش تخدير مىآورد ، مخدر كهنه به زحمت تاثير تخديرى دارد و حد واسط بين تازه و كهنه از لحاظ تاثير نيز در حد ميانگين است .\r\nبرخى دردها بسيار شديد هستند و گاهى زود چاره مىشوند مانند دردى كه بر اثر باد كردن ايجاد مىگردد . اين دردها ممكن است با پاشيدن آب گرم از بين بروند ، ليكن در اين حالت خطرى در كمين است و آن اينكه ممكن است تو پندارى درد از باد است درحالىكه در واقع بر اثر ورمى بوده است . اگر آب گرم بر آن بپاشى و اين عمل بويژه در آغاز شروع درد است بسيار زيان‌آور است . علاوه بر آن اگر درد حتى بر اثر باد است باز احتمال مىرود كه آب گرم از گداختن بادكردگى عاجز ماند و حجم بادكردگى گسترش يابد . گذاشتن دارو بر محل درد و بستن آن نيز درد را از بين مىبرد . بهترين داروها داروهاى سبكى مانند گاورس است . اگر اندامى مانند چشم تحمل گاورس را ندارد ، بر آن فقط پارچه ( گرمى ) مىگذارى . بر همين منوال است اگر پارچه را با روغن گرمىبخش بيالائى و بر اندام دردمند بگذارى و هم‌چنين از اين قبيل است روش‌هاى زير :\r\n1 - آرى گاودانه را با سركه مىپزند ، خشك مىكنند و آن را بر اندام دردمند مىگذارند .\r\nاين دارو داراى تاثيربخشى قوى است « 342 » .\r\n\r\n\r\n","description":"","footnote":"\r\n( 342 ) - نسخه انگليسى : « آرد نخود پخته شده با سركه كه به صورت نان خشك شود براى اندام دردمند ضماد گرم بسيار مؤثرى است » .\r\n","page_name":" 513 ","page_number":597},
  {"content":"\r\n\r\n2 - سپوس را با سركه مىپزند و خشك شدهء آن را بر محل درد مىگذارند . تاثير اين دارو كم‌تر از اولى است .\r\n3 - بخار نمك سوزنده ( لذاع ) است .\r\n4 - گاورس بهتر از نمك و ناتوان‌تر از آن است .\r\n5 - گاهى بر درد مثانه آب مىگذارند كه نرم و بىزيان است ولى اگر دقت شود ممكن است همان زيانى را كه ذكر شد در بر داشته باشد .\r\n6 - حجامت بوسيلهء آتش ( بادكش ) در تسكين درد بادى بسيار موثر است و اگر چندين بار تكرار شود درد را ريشه‌كن مىسازد ، ليكن احتمال مىرود كه همان نتيجه سست‌كننده‌ها را بدهد .\r\n7 - پياده‌روى آهسته و درازمدت كه سستىرسان است .\r\n8 - انواع پيه لطيف و شناخته شده .\r\n9 - روغن‌هائى كه ذكر كرديم .\r\n10 - آوازهاى خوش بخصوص اگر آوازهاى خواب‌آور ( لالائى ) باشد .\r\n11 - سرگرمى و تفريح نيز در تسكين درد بسيار موثر است .\r\n\r\nفصل سى و يكم - معالجه را از كجا شروع كنيم ؟ « 343 »\r\nاگر چند نوع بيمارى باهم هستند بايد سه حالت را در نظر بگيريم و آنگاه معالجه را شروع كنيم :\r\nاول - يك بيمارى چنانچه بيمارى ديگر از بين نرود شفا نمىيابد . در اين صورت بايد به معالجه اولى بپردازيم . مثلا ورمى همزمان با قرحه‌اى وجود دارد بايد اول ورم را معالجه كنيم تا سوء مزاجى را كه همراه دارد از بين برود . تا سوء مزاج از بين نرفته است قرحه شفاپذير نيست . بعد از معالجهء ورم بايد به معالجه قرحه پرداخت .\r\nدوم - دو نوع بيمارى وجود دارند كه يكى از آنها عامل ديگرى است . مثلا امتلائى همراه تب وجود دارد و امتلاء موجب بروز تب شده است . پس بايد اول به باز كردن بند آمده پرداخت و با تب كارى نداشت . براى باز كردن بند آمده چيز گرمىبخشى به كار مىبريم\r\n\r\n\r\n","description":"","footnote":"\r\n( 343 ) - نسخه انگليسى : « پند نهائى در تقدم درمان » .\r\n","page_name":" 514 ","page_number":598},
  {"content":"\r\n\r\nو خشكىدهنده را استعمال مىكنيم و اهميتى به گرمى تب نمىدهيم ، زيرا تا علت تب باقى است محال است تب رخت بربندد . پس اگر خشكانيدن به زيان تب هم باشد باز آن را انجام مىدهيم و جز اين چاره‌اى نيست .\r\nسوم - دو نوع بيمارى هستند كه معالجهء يكى از آنها اهميت بيشترى دارد . مثلا تب دائمى از نوع تب سوناخس و فالج هر دو وجود دارند . بايد اول سوناخس را بوسيلهء بالا آوردن و خونگيرى معالجه كنيم . تا اين كار را انجام نداده‌ايم به فالج نمىپردازيم . اما اگر بيمارى و عارضه باهم گرد آيند نخست به چارهء مرض مىپردازيم ، مگر در صورتى كه روى آورد ( عارضه ) چيرگى داشته باشد . در اين حالت خونگيرى مىكنيم تا روى آورد از بين برود و اهميتى به بيمارى نمىدهيم ، مثلا اگر درد قولنج شدت زياد پيدا مىكند به بيمار مواد مخدر مىدهيم ، با اينكه مادهء مخدر براى قولنج خوب نيست . ممكن است خونگيرى جهت از بين بردن عارضه را به سبب ناتوانى معده يا بسبب اسهالى كه قبلا روى داده است يا بسبب دل بهم خوردن آنى بتاخير بياندازيم ، يا اينكه ممكن است خون بگيريم ولى سبب را به كلى قطع نكنيم ، همچنانكه در حالت ترنجيدن نمىخواهيم همهء خلط را پراكنده سازيم ، بلكه كمى از آن را باقى مىگذاريم تا حركت ترنجيدگى آن را بگدازد و ترنجيدگى بر اثر رطوبت غريزى تحليل نرود .\r\nبگذار به گفتارمان در همين اندازه در دستورات عمومى حرفهء طب كفايت كنيم و بخواست خدا كتاب خود را دربارهء « ادويه مفرده » تاليف نمائيم .\r\nكتاب اول قانون كه درباره كليات است خاتمه يافت . درود خدا بر سرور و پيامبر ما محمد و تبارش باد .\r\n\r\n","description":"","footnote":"","page_name":" 515 ","page_number":599},
  {"content":"\r\n . \r\n","description":"","footnote":"","page_name":" 516 ","page_number":600},
  {"content":"\r\n\r\n\r\nادويه مفرده‌اى كه در كتاب اول قانون آمده است ( گياهان داروئى )\r\nنام عربى و فارسى / نام لاتين / اندام يا شكل مورد استفاده\r\nالف\r\nابهل ( پيرو ) /  Juniperi fructus communis  / ميوه توتى\r\nاترج ( ترنج ، بالنگ ) /  cedrata )  يا )  Citrus limonia  / پوست ، خلال\r\nاجاص ( آلوبخارا ) /  Prunus communis  / ميوه\r\nاذخر ( گورگياه ) /  Andropogen schoenanthus L .  / ريشه\r\nآس ( مورد ) /  Myrtus communis  / دانه\r\nاسفاناخ ( اسفناج ) /  Spinacea oleracea  / برگ\r\nاشترغار /  Alhagi maurorum  / گياه\r\nاشنه /  Haloxylon multiflorum  / گياه\r\nاصل السوس ( مهك ، شيرين‌بيان ) /  Gly cerrhiza glacro L .  / ريشه\r\nافتيمون /  Cuscuta approximata Robingt .  / دانه\r\nافسنتين ( درمنه ؟ ) /  Artemesia vulgaris  / گياه\r\nافيون ( ابيون ، ترياك ) /  Papaver somniferum  / شيرهء خشك\r\nاقاقيا /  Acacia arabia , Willd .  / آب ، عصاره\r\nاكليل الملك ( ناخنك ) /  Melilotus officinalis L .  / غوزه\r\nآملج ( امله ) /  Phylanthus emblica  / ميوه توتى\r\nانزروت /  Astragalus sarcocolla  / صمغ\r\nانيسون /  Pimpinella anisum  / دانه\r\nايرسا ( زنبق ) /  Iris ensata  / ريشه\r\nب\r\nبابونج ( بابونه ) /  Matricaria chamomilla  / گل\r\nبادروج ( ريحان ، شاهپسرغم ) /  Ocimum canum Sims .  / دانه\r\n\r\n","description":"","footnote":"","page_name":" 517 ","page_number":601},
  {"content":"\r\n\r\nبادنجان /  Solanum melongera  / ميوه\r\nبان ( زيتون تلخ ، سنجد تلخ ؟ ) /  Melia azedarachta  / ميوه توتى\r\nبخور مريم /  Cyclamen europaeum - C . Persicum  / ريشه\r\nبرنج كابلى /  Embelia ribes  / دانه\r\nبزر البنج /  Hyoscyamus niger  / دانه\r\nبزر الكتان /  Semen Lini - Linum usitatissimum  / دانه\r\nبزر قطونا ( اسپرزه ) /  Plantago psillum  / دانه\r\nبسد ( مرجان ) /  Corallium rubrum Lam .  / به حالت طبيعى\r\nبسفائيج ( بسفايج ، بسپايك ) /  Polypodium vulgaris  / ريشه\r\nبصل ( پياز ) /  Allium cepa  / غده\r\nبطيخ ( خربزه ) /  Cucumis melo L .  / ميوه\r\nبقله الميانيه /  Amaranthus mangostanus  / گياه\r\nبقله الحمقا ( خرفه ) /  Portulaca oleracea  / دانه\r\nبلسان /  Commiphora opobalsamum  / روغن\r\nبنفسج ( بنفشه ) /  Viola odorata L .  / گل\r\nبيش ( اقونيطون هندى ) /  Aconitum ferox , Wall .  / ريشه\r\nپ\r\nپرسياوشان /  Adiantum capillus veneris L .  / گياه\r\nت\r\nتربد ( كلم صحرائى ) /  Convolvulus turpethum  / يا /  Ipomea  / ريشه\r\nترمس ( باقلاى مصرى يا شامى ) /  Lupinus termis . - L . albus  / دانه\r\nترنجبين /  Alhagi manzorum Tourn .  / رزين\r\nتفاح ( سيب ) /  Pyrus malus L .  / ميوه\r\nتمر هندى /  Tamarindus indica  / پياز\r\nتوث ( توت ) /  Morus alba L .  / ميوه\r\nتين ( انجير ) /  Ficus carica  / ميوه\r\nث\r\nثوم ( سير ، سيرترشى ) /  Allium sativum  / غده\r\n\r\n","description":"","footnote":"","page_name":" 518 ","page_number":602},
  {"content":"\r\n\r\nچ\r\nجاورس ( ارزن ) /  Punicum miliaceum  / دانه\r\nجرجير ( ترتيزك آبى ) /  Eruca sativa Lam .  / دانه\r\nجرز ( هويج ، زردك ) /  Daucus carota  / دانه\r\nجلوز /  Pinus gerardiana  / ميوه گردوئى\r\nجوز ( گردو ) /  Juglans regia L .  / ميوه گردوئى\r\nجوزبوا /  Myristica fragrans  / ميوه گردوئى\r\nجوزجندم ( جوز گندم ) /  Gracinia mangostana  / ميوه گردوئى\r\nح\r\nحاشا ( آويشن شيرازى ( آويشن كوهى ) /  Thymns vulgaris  / برگ\r\nحب السمنه /  Buchanania latifolia Roxb .  / دانه\r\nحرف ( ترتيزك ) /  Lepidum sativum  / برگ\r\nحضض /  Berbeirs aristata  / عصاره ( شيره )\r\nحلبه ( شنبليله ) /  Trigonella foenum - graeceum  / دانه\r\nحلتيت ( انقوزه - انجدان ) /  Ferula assafoetida  / رزين\r\nحماض ( ترشك ) /  Rumex acetosa  / برگ\r\nحماسا /  Cissus vitgiinea L .  / چوب\r\n Dionysia diapensiae folia \r\nحنا /  Lawsonia inermis L .  / برگ\r\nحنطل /  CITRULLUS COLOCYNTHUS  / ميوه - ريشه\r\nحى العالم ( هميشه‌بهار ) /  Sempervivum arboreum  / برگ\r\nخ\r\nخربق /  Veratrum Album . L .  / چوب\r\nخردل /  Brassica juncea  / دانه\r\nخرنوب شامى /  Ceratonia siliqua L .  / دانه\r\nخس ( كاهو ) /  Lactuca Scariola  / ريشه\r\nخشخاش ( كوكنار ) /  Papaver somniferum  / دانه\r\nخطمى /  Althea officinalis  / دانه\r\nخلف ( بيدمشك ) /  Salix aegyptica L .  / برگ\r\n\r\n","description":"","footnote":"","page_name":" 519 ","page_number":603},
  {"content":"\r\n\r\nخندروس /  Triticum romanum  / دانه\r\nخوخ ( شفتالو ) /  Prunus persica  / ميوه\r\nخيار /  Cucumis sativa  / دانه\r\nخيارشنبر ( فلوس ) /  Cassia fistula  / غوزه\r\nد\r\nدارصينى ( دارچين ) /  Cinnamomum zeylanicum  / دانه\r\nدم الاخوين ( خون سياوشان ) /  P etrocarpus'draco L .  / رزين\r\nر\r\nرازيانج ( رازيانه ) /  Foeniculum officinale All .  / دانه\r\nراسن ( زنجبيل شامى ) /  Inula helenium  / ريشه\r\nرطبه ( شبدر ) /  Trifolium pratense  / دانه\r\nرمان ( انار ) /  Punica granatum  / ريشه\r\nريباس ( ريواس ، ريوند ) /  Rheum emodi  / ريشه\r\nريحان /  Ocimum basilicum  / دانه\r\nز\r\nزغرور ( زالزالك ) /  Crataegus azarolu L .  / ميوه توتى\r\nزعفران /  Crocus sativus L .  / گل\r\nزفت /  Pix  / رزين\r\nزنجبيل /  Zingiber officinale Rose .  / ريشه\r\nزوفا /  Hissopus off L . - Nepeta ciliaris  / گل ( تر و خشك )\r\nس\r\nسذاب ( سداب ) /  Ruta graveolens  / برگ\r\nسرو /  Cypressus sempervirens  / برگ\r\nسعد ( مشك زمين ) /  Cyprus rotundus L .  / ريشه\r\nسفرجل ( ميوهء به ) /  Cydonia vulgaris Pers .  / دانه\r\nسقمونيا /  Convolvulus scammonia L .  / رزين\r\nسك ( شراب سيكى ) /  Extract of phylanthus emblica  / شيره خشك شده\r\nسلق ( نوعى چغندر ) /  Beta vulgaris L .  / دانه\r\nسليخه ( درخت دارچين ) /  Cinnamomum cassia  / پوست\r\n\r\n","description":"","footnote":"","page_name":" 520 ","page_number":604},
  {"content":"\r\n\r\nسماق /  Cydonia vulgaris Pers .  / دانه\r\nسوسن /  Iris florentina L .  / ريشه\r\nش\r\nشاه بلوط /  Castanea sativa Mile  / ميوه گردوئى\r\nشاهترج ( شاتره ) /  Fumaria vaillantii Lois .  / گياه\r\nشبت /  Anethum graveolens L .  / دانه\r\nشبرم /  Euphorbia esula L .  / گياه\r\nشعير ( جو ) /  Hordeum vulgare L .  / دانه\r\nشلجم ( شلغم ) /  Brassica compestris  / غده\r\nشوكران /  Conium maculatum L .  / دانه\r\nشونيز ( سياهدانه ) /  Nigella sativa  / دانه\r\nشهدانج ( شاهدانه ) /  Cannabis sativa  / دانه\r\nشيح ( درمنه ) /  Artemesia cina Berg - A . absinthium  / گياه\r\nشيرج /  Sesamum indicum  / دانه\r\nشيرخشت /  Alhagi persica - A . maurorum  / رزين\r\nشيلم /  Lolium waloon darnelle  / دانه\r\nص\r\nصبر /  Aloe vera L .  / شيره ، عصاره\r\nصعتر ( آويشن كوهى ) /  Zataria multiflora  / برگ\r\nصندل /  Santalum album  / چوب\r\nط\r\nطرخون ( ترخون ) /  Artemisia dracunculus L .  / ريشه\r\nطرفا ( اثل - گز معمولى ) /  Tamarix gallica L .  / برگ\r\nع\r\nعدس /  Lens esculenta  / دانه\r\nعروق الصفر ( زردچوبه ) /  Curcuma Longa  / ريزوم\r\nعفص ( مازو ) /  Gala turcica - Quercus infectoria  / ميوه گردوئى\r\nعقرقرها ( عاقرقرها ) /  Anacyclus pyrethrum  / ريشه\r\n\r\n","description":"","footnote":"","page_name":" 521 ","page_number":605},
  {"content":"\r\n\r\nعلك الانباط /  Pistacia vera  / صمغ\r\nعلك البطم ( سقز ) /  Pistachia terebithus  / صمغ\r\nعنب ( انگور ) /  Vitis vinifera L .  / ميوه رسيده و نارس\r\nعنب الثعلب ( تاجريزى ) /  Solanum nigrum  / گياه\r\nعود هندى /  Aloexylon agallochya Louz .  / چوب\r\nغ\r\nغاريقون /  Agaricus officinalis L .  / ريشه\r\nف\r\nفاشرا ( ماردارو ) /  Byronia dioica L .  / ريشه\r\nفاوانيا ( عود الصليب - گل صد تومانى ) /  Paeonia off .  / ريشه\r\nفجل ( ترب ) /  Raphanus satinus  / غده\r\nفرفيون /  Euphorbia resinifera  / رزين\r\nفطراساليون ( كرفس ) /  Apium graveolens  / دانه\r\nفلفل احمر ( فلفل قرمز ) /  Capsicum fructescense  / غوزه\r\nفلفل اسود ( فلفل سياه ) /  Piper nigrum  / ميوه\r\nفنجوش ( گاو زبان ) /  Anehusa officinalis L .  / شيره\r\nفندق /  Corylus avellana  / ميوه گردوئى\r\nفودنج ( پودنه ) /  Mentha pulegium L .  / برگ\r\nق\r\nقاقله كبار /  Amomum subulatum  / دانه\r\nقثا ( خيار تركى ) /  Cucumis Sativus  / دانه\r\nقثا الحمار ( خرخيار ) /  Ecballium elaterium - Luffa acutangula  / دانه\r\nقرع ( كدو ) /  Curcurbia maxima  / دانه\r\nقرنفل /  Caryophyllus aromaticus L .  / ميوه\r\nقرطم ( هرطمان ) /  Carthamus tinctorius  / دانه\r\nقسط /  Aucklandia costos  / ريشه\r\nقصب ( نى ) /  Phragmites communis  / برگ\r\nقطران /  Pix liquida  / رزين\r\nقنه ( بيزد - بارزد ) /  Ferula galbanifera  / رزين\r\n\r\n","description":"","footnote":"","page_name":" 522 ","page_number":606},
  {"content":"\r\n\r\nقنطوريون /  Erythraea centaurium Pers .  / گل\r\nك\r\nكافور /  Laurus camphora  / رزين\r\nكبر ( كبار ) /  Capparis spinosa L .  / ريشه\r\nكتف ( غازپاى سفيد ) /  Chenopodium album  / برگ\r\nكتيرا /  Astragalus gummifer  / صمغ\r\nكراث ( گندنا ) /  Allium porrum  / دانه\r\nكرفس /  Petroselinum  / دانه\r\nكرنب ( كلم ) /  Brassica oleracea  / برگ\r\nكرويا /  Carum carvi L .  / دانه\r\nكزبرا ( گشنيز ) /  Coriandrum sativum L .  / دانه\r\nكمون ( زيره ) /  CUMINUM CYMINUM LINN .  / دانه\r\nكندر /  Boswellia thurifera Rose L .  / صمغ\r\nگ\r\nگل خيرى /  Cheiranthus Cheiri L .  / گل\r\nل\r\nلادن /  Unctous secretion civet cat .  / رزين\r\nلبلاب /  Convolvulus arvensis L . - Hedera helix  / دانه\r\nلسان الحمل ( بارهنگ ) /  Plantago major L .  / دانه\r\nلفاح ( مهرگياه ) /  Atropa mandragora  / برگ\r\nلوز ( بادام ) /  Prunns amygdalus  / ميوهء گردوئى\r\nم\r\nماذريون /  Daphne mezereum  / رزين\r\nمر ( مرمكى ) /  Balsamodendron myrrha  / رزين\r\nمرزنجوش ( مرزنگوش ) /  Oliganum majorana  / برگ\r\nمشمش ( زردآلو ) /  Prunns Armeniaca L .  / ميوه\r\nمصطكى /  Tacia lentiscus - Pistacia terebinthus  / صمغ\r\nملوكيه /  Corchorus olitorius  / غوزه\r\n\r\n","description":"","footnote":"","page_name":" 523 ","page_number":607},
  {"content":"\r\n\r\nن\r\nناردين ( سنبل رومى ) /  Nardus cellica Bosis . et Valeriana celtica  / روغن\r\nنانخواه /  Ptychotis coptica et carum ajovan  / دانه\r\nنبق ( ميوهء درخت كنار ) /  Zizyphus vulgaris  / ميوه توتى\r\nنخود /  Cicer arietinum L .  / دانه\r\nنعناع /  Mentha arvensis L .  / برگ\r\nو\r\nورد ( گل سرخ ) /  Rosa damascena  / گل\r\nه\r\nهليلج ( هليله ) /  Terminalia chebula  / ميوه توتى\r\nهندبا ( كاسنى ) /  Cichorium intybus  / گياه\r\nهند قوقى /  Trigonella corniculata  / ريشه\r\nى\r\nيبروح ( مهرگياه ) /  Atropa belladonna  / ريشه\r\n\r\n","description":"","footnote":"","page_name":" 524 ","page_number":608},
  {"content":"\r\n . \r\n","description":"","footnote":"","page_name":" 525 ","page_number":609},
  {"content":"\r\n . \r\n","description":"","footnote":"","page_name":" 526 ","page_number":610},
  {"content":"\r\n . \r\n","description":"","footnote":"","page_name":" 527 ","page_number":611},
  {"content":"\r\n\r\n.\r\n\r\n\r\n","description":"","footnote":"","page_name":" 528 ","page_number":612}
  ]