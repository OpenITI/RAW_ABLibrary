[
  {"content":"\r\n . \r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nكنگرهء هزارهء نهج البلاغه\r\n1400 ه‍ ق - 1359 ه‍ ش\r\nسيد رضى\r\nمؤلف نهج البلاغه\r\nنوشتهء : على دوانى\r\nبنياد نهج البلاغه\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nسيدرضى مؤلف نهج البلاغه\r\nنوشتهء : على دوانى\r\nناشر : بنياد نهج البلاغه\r\nچاپ اول : آبان 1359\r\nتيراژ : ده هزار نسخه\r\nچاپ وصحافى : شركت افست \" سهامى عام \"\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n . \r\n","description":"","footnote":"","page_name":" فهرست مطالب 1 ","page_number":5},
  {"content":"\r\n . \r\n","description":"","footnote":"","page_name":" فهرست مطالب 2 ","page_number":6},
  {"content":"\r\n . \r\n","description":"","footnote":"","page_name":" فهرست مطالب 3 ","page_number":7},
  {"content":"\r\n . \r\n","description":"","footnote":"","page_name":" فهرست مطالب 4 ","page_number":8},
  {"content":"\r\n\r\n\r\nپيشگفتار\r\nبه مناسبت تشكيل كنگرهء هزاره نهج البلاغه در تهران مركز جمهورى اسلامى ايران ، از نويسنده اين سطور نيز خواسته شد كه شرح حال و زندگانى سيد رضى مؤلف نهج البلاغه را به عهده گيرم ، و آن را نگاشته و تقديم كنگره كنم .\r\nمن با نداشتن فرصت كافى و حال و نشاط لازم براى انجام اين كار مهم ، روى علاقه ديرينم نسبت به شرح حال دانشمندان شيعه و مشعل‌داران علوم اهل بيت عصمت و طهارت ، و خاندان جليل نبوت عليهم السلام ، و سابقه‌اى كه در اين كار دارم ، پذيرفتم و قلم به دست گرفته ، و اينك دورنمائى از زندگانى درخشان و پر افتخار سيد رضى اين نابغه بزرگ و دانشمند عاليقدر را نوشته ، و از لحاظ شما خوانندگان محترم مىگذرانم ، تا چه قبول افتد و چه در نظر آيد . با اين كه خواهيم ديد سيد رضى تأليفات گرانقدر ديگرى هم داشته ، و سرآمد شعراى عصر بلكه پيشواى شاعران دودمان ابو طالب بوده است ، و از نام و نشان بلندى برخوردار مىباشد ، مع الوصف بيشتر شهرت وى در عصر ما به واسطه تأليف منيف او « نهج البلاغه » است كه امسال درست هزار سال از عمر آن مىگذرد . زيرا نهج البلاغه در سال 400 هجرى ، شش سال است قبل از وفات مؤلف عاليقدر آن سيد رضى ، تأليف شده است .\r\nبه همين جهت به مناسبت حكم و موضوع ، يعنى تشكيل كنگره هزارهء نهج البلاغه ، و اين كه شهرت عمده سيد رضى از تأليف نهج البلاغه سرچشمه گرفته است ، ما نيز عنوان رساله خود را « سيد رضى مؤلف نهج البلاغه » قرار داديم .\r\nعلى دوانى ايران - تهران ذى الحجهء 1400 - آبان 1359\r\n\r\n","description":"","footnote":"","page_name":" 1 ","page_number":9},
  {"content":"\r\n\r\n\r\nكتابهائى كه در شرح حال سيّد رضى نوشته‌اند\r\nبا اين كه سيد رضى به عللى كه خواهيم گفت اهل تظاهر و خودنمائى نبوده ، و به واسطه غلبهء جنبهء شعريش ، بيشتر به « شاعر » معروف شده تا يك دانشمند گرانقدر اسلامى ، و به همين جهت نيز كسى كه يكى از آثارش « نهج البلاغه » است ، در طول تاريخ درست شناخته نشده است ، و به گفته دكتر زكى مبارك دانشمند مصرى در شناسائى او شيعه و سنى كوتاهى نموده‌اند ، مع الوصف بايد دانست كه علامهء بزرگوار مرحوم شيخ آغا بزرگ تهرانى مىنويسد : « كتابها در بارهء سيد رضى تأليف شده است . » « 1 » گذشته از كتابها كه طى قرون گذشته در بارهء شخصيت سيد رضى مؤلف نهج البلاغه تأليف شده و متأسفانه به دست ما نرسيده است ، در نيم قرن گذشته گروهى از دانشمندان شيعه و سنى اقدام به نگارش بيوگرافى او نموده ، و آثار پر ارجى به يادگار گذرانده‌اند . مرحوم شيخ عبد الحسين حلى متوفى به سال 1375 هجرى قمرى ، شرح حال مفصلى از سيد رضى در مقدمه جزء پنجم تفسير وى در 112 صفحه نوشته و او را در بخش‌هاى مختلفى به بهترين وجه شناسانده است . « 2 » قبل از وى نيز مرحوم شيخ محمد رضا كاشف الغطاء شرح حال مفصل او را به عنوان « الشريف الرضى » نگاشته ، و در سال 1318 هم كتابى در 135 صفحه به قطع وزيرى به نام « كاخ دلاويز » به فارسى تأليف گرديده كه با استفاده از منابع ياد شده و مآخذ اصلى تحرير يافته است .\r\nهمچنين كتاب ديگرى به نام « الشريف الرضى » به قلم دكتر حسين على محفوظ دانشمند شيعه عراقى در بيروت در 250 صفحه منتشر شده است ، و نيز كتابى ديگر به نام « الشريف الرضى » توسط شيخ محمد هادى امينى نجفى فرزند ارشد علامه امينى مؤلف كتاب گرانقدر « الغدير » تأليف گرديده كه هنوز به طبع نرسيده ولى مرحوم علامه امينى خود به سال 1373 قمرى در جلد 4 الغدير\r\n\r\n\r\n","description":"","footnote":"\r\n( 1 ) مصنفى المقال فى مصنفى علم الرجال - ص 405 .\r\n( 2 ) علامه امينى مىنويسد : وى در بارهء تأليفات و محيط پرورش و تاريخ وفات سيد رضى دچار اشتباه شده است .\r\n","page_name":" 2 ","page_number":10},
  {"content":"\r\n\r\nاز آن نام مىبرد « 3 » سه كتاب هم به وسيله نويسندگان معاصر مصرى در بارهء سيد رضى تأليف شده و انتشار يافته كه لازم است از آنها نيز نام ببريم :\r\nنخست كتاب « عبقرية الشريف الرضى » تأليف دكتر زكى مبارك استاد دانشگاه بغداد و قاهره ، و ديگرى « حيات الشريف الرضى » نوشته دكتر احسان عباس است . « 4 » علامه امينى در الغدير از كتاب ديگرى توسط نويسنده‌اى مصرى با اشاره ياد نموده و سخت بر وى تاخته است كه بر اثر تعصب و كوردلى در شناسائى سيد رضى چه در رطب و يابسى بهم بافته و سخنان ناهنجارى گفته ، و روى متعصبين قديمى و غرض ورزىهائى را كه در طول تاريخ بر ضد شيعه شده است ، سفيد كرده است .\r\nاز ميان اين كتابها فقط دو كتاب آن به نظر نويسنده اين سطور رسيده است ، يكى « عبقرية الشريف الرضى » دكتر زكى مبارك كه به تفصيل از آن سخن مىگوئيم ، و ديگرى « كاخ دلاويز » كه از آن نام مىبريم و گاهى مطلبى نقل مىكنيم ، ولى ما در نگارش اين شرح حال اجمالى به منابع اصلى از قديم ترين زمان‌ها تا عصر حاضر مراجعه نموده ، و مآخذ سنى و شيعى را بررسى كرده است بنا بر اين آنچه مىخوانيد به شيوهء ماست كه يك قلم نگاشته‌ايم .\r\nبراى بعضى از خوانندگان فارسى زبان لازم به يادآورى است كه جز دو سه كتاب از اين مآخذ كه از نام و مطلب آنها پيداست ، بقيه همگى عربى است ، و آنچه را ما نقل مىكنيم ترجمه مطالب آنهاست ، چنان كه بر اهل فضل پوشيده نيست . در عين حال بايد اعتراف كنم چيزى كه لايق شخصيت بزرگ سيد رضى باشد ننوشته‌ام ، و متاعى با ارزش به بازار نياورده‌ام ، از اين جهت از روح پر فتوح سيد رضى مؤلف نهج البلاغه و دانشمندان صاحب نظر عذر مىخواهم ، و العذر عند كرام الناس مقبول .\r\n\r\n\r\n","description":"","footnote":"\r\n( 3 ) آقاى محمد هادى امينى در پاسخ نويسنده گفت : كتاب وى در حدود 400 صفحه و به عربى است . جا دارد كه آن را منتشر سازند .\r\n( 4 ) غير از كتاب اخير بقيه را علامهء امينى در ضمن شرح حالى سيد رضى در الغدير - ج 4 ص 182 نام مىبرد .\r\n","page_name":" 3 ","page_number":11},
  {"content":"\r\n\r\n\r\nقرن چهارم هجرى - عصر سيّد رضى\r\nقبل از پرداختن به هر گونه بحثى بايد خاطرنشان سازيم كه سيد رضى متولد در سال 359 هجرى قمرى ، و در گذشته 406 هجرى قمرى ، نامش « محمد » و كنيه‌اش « ابو الحسن » ، دومين پسر دانشمند « حسين بن احمد » ملقب به « طاهر ذو المناقب » ، و لقبش « رضى » يا « شريف رضى » است ، و ما فارسى زبانان او را « سيد رضى » مىخوانيم . بنا بر اين سيد رضى مؤلف نهج البلاغه در نيمه دوم قرن چهارم هجرى ديده به دنيا گشوده ، و تحصيل كرده و پرورش يافته و نبوغش شكوفا شده است .\r\nدر آينده در بارهء قرن چهارم هجرى يعنى عصر سيد رضى ، عصرى كه مؤلف نهج البلاغه در آن پرورش يافته و نزد استادان بزرگ و نامدارى تحصيل كرده ، تا نبوغش آشكار گشته ، سخن خواهيم گفت . ولى در اينجا بايد به طور اجمال يادآور شديم كه قرن چهارم را بايد عصر طلائى تاريخ اسلام ناميد . عصرى كه دانشمندان بزرگ اسلام شيعى ، سنى ، زيدى ، اسماعيلى و غيره و حتى دانشمندان غير مسلمان در عراق و مصر و سوريه و ايران و ديگر نقاط جهان اسلام ، سرگرم درس و بحث و تأليف و تصنيف و توسعه و تعميم علوم و فنون اسلامى و معارف بشرى بودند . در اين عصر دانشمندان مذاهب اسلامى با كمال آزادى و بدون تعصب به تعليم و تعلم و در كنار هم به مذاكره و بحث و بررسى مباحث علمى مىپرداختند ، و جوّى به وجود آورده بودند كه دانشمند پيرو مذاهب ديگر از قبيل مسيحى و يهودى و مجوسى ، و صابئى ، و حتى دانشمندان مادى نيز بدون در نظر گرفتن شخصيت و مذهب و ملت و عقيده و نيت به مبادله علوم و فنونى كه داشتند ، و فراگيرى دانشهاى اسلامى و غير اسلامى از شعر و لغت و ادب و هيئت و نجوم و جبر و مقابله و حساب و هندسه گرفته ، تا فقه و اصول و فلسفه و منطق و كلام و تفسير و حديث و تاريخ و رجال و صرف و نحو و قرائت و طب و جغرافى و ديگر علوم و فنون مبادرت مىورزيدند . مركز اجتماع اين دانشمندان و محل پخش انوار اين دانشها ، و فرهنگهائى كه آن همه در قرن چهارم هجرى خدمت به جامعه اسلامى بلكه دنياى بشرى كرده است ، بغداد بود . بغداد مركز بزرگ خلافت اسلامى ، و فرمان روايان دانشمند و دانش پرور شيعى آل بويه .\r\nچنان كه خواهيم ديد سيد رضى در چنين عصرى متولد شده ، و درس خوانده ، و شعر گفته و دست به قلم برده و آن همه آثار گرانقدر را در بغداد از خود به يادگار گذارده است .\r\n\r\n","description":"","footnote":"","page_name":" 4 ","page_number":12},
  {"content":"\r\n\r\n\r\nخاندان سيّد رضى\r\nخاندان سيد رضى يكى از خاندان‌هاى بزرگ علمى و دينى و پارساى شيعه اماميه وابسته به دودمان پاك پيغمبر و سلاله امير المؤمنين و فاطمه زهرا بانوى بانوان جهان صلوات اللّه عليهم أجمعين است . در خانواده او مردان و زنان دانشمند و بزرگوار بلند آوازه زياد بوده‌اند . با اين كه او در نيمه دوم قرن چهارم هجرى مىزيسته مع الوصف از جانب پدر با پنج واسطه به حضرت موسى بن جعفر امام هفتم عليهما السلام نسبت مىرساند . بدين گونه : « محمد بن حسين بن موسى بن محمد بن موسى بن ابراهيم مجاب فرزند بزرگوار امام موسى كاظم عليه السلام . او از جانب مادر نيز علوى است و مانند پدر به حضرت امام حسين ( ع ) منتهى مىگردد . در حقيقت او از طرف پدر و مادر « حسينى » است . مادر وى فاطمه نوادهء ناصر كبير است كه با چهار واسطه به حضرت امام زين العابدين عليه السلام نسبت مىرساند .\r\nدر بارهء نسب ناصر كبير نظرها و روايات مختلف است . سيد مرتضى برادر بزرگ سيد رضى كه خواهيم شناخت در مقدمهء كتاب « ناصريات » كه شرح كتاب صد مسئله جدش ناصر كبير است ، مىنويسد : « او جد مادرى من است . مادرم فاطمه دختر ابو محمد حسين بن احمد بن حسن بن على بن حسن بن على بن عمر بن على بن الحسين بن على بن ابي طالب عليه السلام است » بنا بر اين ما نظر سيد مرتضى را مقدم بر ساير نظرها و نقل‌ها مىدانيم .\r\nدر بارهء نسب پدرى وى هم گاهى در كتب تراجم كم و زيادى ديده مىشود كه بايد در آينده متوجه آن بود . به طور خلاصه نياكان سيد رضى يا به تعبير نويسندگان عرب زبان و مورخان « شريف رضى » از جانب پدر و مادر همانست كه گفته شد . به توضيح يكى از نويسندگان معاصر هم توجه كنيد كه در سال 1318 شمسى در اين باره تحقيق نموده و مىنويسد : « بيشتر ارباب تراجم كه كتابهاى ايشان در دسترس نگارنده است ، نسب شريف رضى را چنان كه نام برده شد ضبط كرده‌اند ، مگر قاضى نور الله شوشترى در « مجالس المؤمنين » و شيخ يوسف بحرانى در لؤلؤة البحرين و مقدس كاظمى در « مشتركات » رجال كه محمد بن موسى را از ميان سلسله بيرون برده‌اند ، و دور نيست كه سهو قلم خود مؤلفين باشد . نه اين كه بازرسى كامل نموده و دانسته آن را\r\n\r\n","description":"","footnote":"","page_name":" 5 ","page_number":13},
  {"content":"\r\n\r\nاز وسط سلسله بيرون برده‌اند .\r\nلكن ابن خلّكان با همهء مهارتى كه در فن نسب‌شناسى و تاريخ رجال داشته تعجب است كه پدر شريف رضى را به نام ذكر ننموده و به كنيت و لقب او اكتفا كرده است ، و آن گاه گويد : « فرزند زين العابدين على » و اين گونه نسب نگارى ميان نسّابين و ارباب تراجم معهود نيست ، و از مثل ابن خلّكان كه گاهى تا بيست پشت نسب اشخاص را بالا برده بسى شگفت آور است . « 1 » بارى شريف رضى به پنج واسطه به امام هفتم موسى بن جعفر مىرسد . بدين سبب او را « موسوى » خوانند ، و اين پنج تن نيز كه واسطه عقدند از اعاظم سادات و افاخم نجباء و اشراف باشند .\r\nاينست كه مىبينيم شريف رضى با چنان نسبى كه مانند عمود صبح تابان است افتخار همى كند و به ايشان همى بالد . به خصوص وقتى به پيغمبر و امير المؤمنين ، رشته نسب خود را مىرساند تو گوئى از فرط شوق وبالش در پوست نمىگنجد كه شاخه آن درخت است ، و ميوهء آن شاخ . « 2 »\r\n\r\nطاهر اوحد ذو المناقب پدر سيّد رضى\r\nابو احمد حسين بن موسى ملقب به « طاهر اوحد ذو المناقب » پدر سيد رضى از مفاخر دودمان پيغمبر و شخصيت بلند قدر عصر و مردى شريف و نجيب و با تدبير و مورد احترام عام و خاص بود .\r\nثعالبى « 3 » مؤلف كتاب مشهور « يتيمة الدهر » كه شرح حال شعرا و ادباى عرب زبان معاصر خويش را با طرزى بديع و ماهرانه نوشته ، و خود هم عصر طاهر ذو المناقب بوده است ، در شرح حال سيد رضى مىنويسد : « پدران وى ابو احمد و ابو الحسن محمد بن عمر بن يحيى ، در عراق مورد توجه عموم بودند . ابو احمد ( پدر سيد رضى ) مدتها منصب نقابت و رسيدگى به حال سادات دودمان ابو طالب ، و همچنين مناصب نظارت ديوان مظالم ، و سرپرستى حجاج و زائران خانهء خدا را ( كه همگى از مناصب مهم بود ) به عهده داشت ، سپس در سال 380 هجرى تمامى اين مناصب را به فرزندش سيد رضى محول كرد . سيد رضى نيز در اين باره قصيده‌اى سرود ، و به پدرش تهنيت گفت ، و از وى قدر دانى كرد . « 4 »\r\n\r\n\r\n","description":"","footnote":"\r\n( 1 ) كاخ دلاويز ص 6 - ابن خلكان نسب سيد رضى را از حضرت موسى بن جعفر تا امير المؤمنين نقل كرده است . شايد مؤلف كاخ دلاويز اشتباه كرده يا نسخه وى كمبود داشته است .\r\n( 2 ) - همان كتاب - ص 7 .\r\n( 3 ) ابو منصور ، عبد الملك بن محمد بن اسماعيل نيشابورى ، دانشمند و شاعر و اديب و لغت دان مشهور و مؤلف كتابهاى پر ارزش « يتيمة الدهر فى محاسن اهل العصر » و « فقه اللغة » و « سرد الادب » و غيره در حدود سال 429 هجرى وفات يافت .\r\n( 4 ) - يتيمة الدهر - ج 3 ص 131 .\r\n","page_name":" 6 ","page_number":14},
  {"content":"\r\n\r\nابن ابى الحديد معتزلى دانشمند ديگر معروف سنى در گذشتهء سال 655 يا 656 ه - كه به تفصيل از وى سخن خواهيم گفت ، و آن مرد بزرگ علم و ادب و تاريخ و كلام را به مناسبت شرحى كه بر نهج البلاغه نوشته است خواهيم شناخت ، در مقدمه جلد يكم شرح نهج البلاغه ضمن بيوگرافى مؤلف آن سيد رضى مىنويسد : « پدرش نقيب « 5 » ابو احمد ، در دولت بنى عباس و دولت آل بويه ، داراى مقامى بس بزرگ بود ، و به « طاهر ذو المناقب » ملقب گرديد .\r\nبهاء الدولهء ديلمى او را « طاهر اوحد » مىخواند ( يعنى پاك سرشت يگانه ) او پنج بار عهده دار مناصب نقابت طالبيان شد ، و در حالى كه آن را به عهده داشت ، و نابينا شده بود ، از دنيا رفت .\r\nابو احمد در سن 97 سالگى وفات يافت . زيرا ولادتش سنهء 304 هجرى بود ، و در سال 400 درگذشت . سيد رضى مدت عمر او را در قصيده‌اى كه در مرثيه‌اش سرود ، آورده است .\r\nنقيب ابو احمد نخست در خانه‌اش دفن شد ، سپس جنازهء او را به مشهد امام حسين عليه السلام ( كربلا ) منتقل ساختند . او ميان خلفا و سلاطين آل بويه و امراى حمدانى سوريه و ديگران به قصد حل و فصل قضاياى كشورى و ميانجىگرى ، بارها به سفارت رفت .\r\nاقداماتش هميشه موفقيت آميز ، و نقابتش با ميمنت ، و مردى با مهابت و بزرگ منش بود .\r\nدست به اصلاح كار مشكلى نزد جز اين كه آن را به انجام رسانيد ، و با سفارت نيكو ، و همت عالى ، و حسن تدبير ، و ميانجى گريش به آن انتظام بخشيد .\r\nعضد الدوله ديلمى كه كار او را مهم مىدانست ، و تحملش را براى خود خطرناك مىپنداشت ، هنگامى كه وارد عراق شد ، او را دستگير ساخت و به قلعه فارس فرستاد . ابو احمد در قلعه فارس زندانى بود تا اين كه عضد الدوله درگذشت و پسرش شرف الدوله او را آزاد نمود ، و با خود به بغداد آورد . « 6 » در توضيح يك جمله از سخن ابن ابى الحديد بايد گفت طاهر ذو المناقب چنان كه گفتيم تمام مناصب خود را به فرزندش سيد رضى واگذار كرد ، هر چند باز هم آن را به عهده گرفت ولى تا آخر عمر آن را به عهده نداشت ، عضد الدوله گذشته از طاهر ذو المناقب ، برادرش ابو عبد الله بن موسى ، و محمد بن عمر علوى شخصيت بزرگ شيعه در كوفه ، و ابو محمد قاضى القضاة بغداد ، و ابو نصر خوانشاذ را نيز در همان سال يعنى سنه 369 دستگير و به قلعه شيراز تبعيد و در آنجا زندانى نمود و اموالشان را مصادره كرده .\r\n\r\n\r\n","description":"","footnote":"\r\n( 5 ) معنى نقابت و تاريخچه آن را آنجا كه از مناصب سيد رضى سخن به ميان مىآيد شرح خواهيم داد . به طور مختصر نقيب يعنى سرپرست كليه سادات دودمان ابو طالب .\r\n( 6 ) شرح نهج البلاغه ابن ابى الحديد معتزلى - چاپ مصر جلد اول صفحه 31 .\r\n","page_name":" 7 ","page_number":15},
  {"content":"\r\n\r\nعضد الدوله پس از پنج سال سلطنت كه بر سراسر قلمرو بنى عباس حكم مىراند و خليفه عباسى در دست او بازيچه‌اى بيش نبود ، در سنه 372 با همه اعمال بد و نيكش در سن 47 سالگى در گذشت ، و صمصام الدوله پسر وى به جاى او نشست .\r\nاو نيز تا سال 376 كه بر سر كار بود ، تبعيديان را همچنان در بازداشت قلعه شيراز نگاه داشت ، و چنان كه از ابن ابى الحديد نقل كرديم در سال مذكور شرف الدوله پسر ديگر عضد الدوله كه حكمران كرمان بود ، در راه خود به بغداد ، پدر سيد رضى و ساير تبعيديان را آزاد كرد و با خود به بغداد آورد ، و برادرش صمصام الدوله را عزل و خود به جاى او نشست .\r\nابو الفرج ابن جوزى در آغاز حوادث سال 369 تاريخ خود مىنويسد : « از حوادث اين سال بازداشت شريف ابو احمد حسين بن موسى موسوى در ماه صفر بود . او را به اتهامى واهى دستگير ساختند . » « 7 » بايد دانست با اين كه عضد الدوله شيعه بود - شيعه زيدى يا اماميه - و مىبايد با بزرگان شيعه مدارا كند ، ولى او و ساير سلاطين آل بويه و ديگر سلاطين و خلفا و امرا و پادشاهان و سياستمداران ، مصلحت كار خود را مقدم بر هر امر ديگرى دانسته و مىدانند از قديم گفته‌اند الملك عقيم ! مملكت دارى همه چيز را در خود هضم مىكند ! و به قول معروف سياست پدر و مادر ندارد . وقتى عضد الدوله در گذشت سيد رضى قصيده‌اى غرا در هجران پدر سرود و براى او به شيراز فرستاد . او كه نوجوانى چهارده ساله بود چنان در اين قصيده غم انگيز از فراق پدر مىنالد كه خواننده را به حال خود مىگرياند ، و دست نويسنده را از نگارش آن مىلرزاند . سيد رضى ، پدر عاليقدرش را بسيار دوست مىداشت . در مدت هفت سالى كه پدرش در زندان شيراز گرفتار بود ، در فراق پدر آرامش نداشت ، پيوسته مىسوخت و مىساخت . چه اشكها كه در فراق او از ديدگان فرو نريخت و چه انتظارها كه از هجران پدر و سرپرست خود نكشيد . تحقيق دكتر زكى مبارك مصرى در اينجا جالبست كه مىگويد او جمعا چهل قصيده در بارهء پدرش سرود . اولين قصيدهء او در سن نه سالگى يك سال پيش از بازداشت پدر بود كه از قصائد زيباى اوست . قصايد سيد رضى در بارهء پدرش طاهر ذو المناقب به سه دسته تقسيم مىشود : دستهء اول در مدتى بود كه پدرش در تبعيد به سر مىبرد ، و از رنج دورى پدر ناليده است . دستهء دوم بعد از آزادى پدر و تبريك به او و برگشت دارائى او بود كه توسط عضد الدوله مصادره گرديد . دستهء سوم قصائدى بود كه در اعياد خطاب به پدر عاليقدرش مىسرود .\r\nسيد رضى در ايامى كه متولد شد و در گهواره بود ، آشوبى ميان ديلميان و ترك‌ها در گرفت\r\n\r\n\r\n","description":"","footnote":"\r\n( 7 ) - منتظم ابن جوزى - ج 7 ص 98 .\r\n","page_name":" 8 ","page_number":16},
  {"content":"\r\n\r\nكه بغداد را دچار بزرگترين فجايع ساخت . به خصوص محله كرخ مورد هجوم واقع شد ، و بيش از يك هفته در آتش مىسوخت ، و بسيارى از مردان و زنان در خانه‌ها و حمام‌ها طعمه حريق شدند ! در اين هنگام ابو احمد موسوى پدر سيد رضى پيش قدم گرديد و عباس بن حسين وزير بختيار ديلمى را ملاقات كرد ، و فجايعى را كه در محله كرخ روى داده بود به اطلاع او رسانيد و به وى اعتراض كرد . وزير هم خشمگين شد و او را از منصب نقابت كه آن روز بزرگترين منصبى بود كه اشراف « 8 » به عهده داشتند ، معزول ساخت .\r\nدو سال بعد از اين تاريخ يعنى سال 363 بار ديگر فتنه و آشوبى بين ترك و ديلم در گرفت ، خون‌ها ريخته شد و محله كرخ براى دومين بار دچار حريق گرديد . در اين گير و دار نيروى بازدارنده‌اى كه وجود داشت ابو احمد موسوى بود كه وزير بختيار ديلمى او را از نقابت اشراف معزول ساخت .\r\nدر گرما گرم جنگهائى كه در آن ايام ميان بختيار و عضد الدوله ديلمى در گرفته بود ، و گروهى طرف اين و گروه ديگر جانب آن را داشتند ، و مصائب و حوادث دردناك و اسف انگيزى به وجود آورد ، ابو احمد موسوى از جانب بختيار كه دو سال پيش او را از نقابت اشراف معزول كرده بود سفارت يافت تا در بارهء موضوعى كه عضد الدوله آن را مناسب با مقام پادشاهان نمىدانست . با وى ملاقات و گفتگو كند .\r\nپس از اين واقعه بختيار كشته شد ، و خليفه عباسى « المطيع لله » توسط عضد الدوله عزل ، و فرزندش « الطايع لله » به جاى او نشست . عضد الدوله خود همه كاره بود ، و چنان قدرتى يافت كه هيچكس پيش از وى به آن نائل نگشت .\r\nگويا در اين هنگام عضد الدوله روى سابقه ارتباط ابو احمد با بختيار ديلمى دشمن او ، از شخصيت و نفوذ وى بيمناك شد ، و همين موجب گرديد كه او و برادرش ابو عبد اللّه را دستگير ساخت ، و به قلعه فارس تبعيد نمود و املاكش را مصادره كرد . به نظر عضد الدوله اين كار را بدان جهت معمول داشت ، تا عبرتى براى ساير رؤساء باشد . « 9 » بارى پس آزادى طاهر ذو المناقب و بازگشت به بغداد و ديدار خانواده‌اش ، فرزندش برومندش سيد رضى كه هفده ساله بود طى قصيدهء غرّائى در تهنيت ورود پدر از جمله مىگويد : « اين روزى است كه دلها به ديدگان شادباش و مباركباد مىگويند .\r\n\r\n\r\n","description":"","footnote":"\r\n( 8 ) شريف و اشراف كه ما از آن سخن به ميان مىآوريم . شخص يا اشخاصى است كه داراى شرافت نسب بودند . مانند سادات و اولاد پيغمبر ، نه اين كه تصور شود به اصطلاح روزگار ما باشد كه به غلط مالداران و متنفذين را اعيان و اشراف مىگويند .\r\n( 9 ) - عبقرية الشريف الرضى - دكتر محمد زكى مبارك - ص 91 تا 95 .\r\n","page_name":" 9 ","page_number":17},
  {"content":"\r\n\r\nپدر ! تو به شهر بيگانگان رفتى ، آرى شير هر جا كه رود غريب است . هر چند پنجه مرگ دامان تو را نگرفت ، لكن فراق و هجرانى بود كه گيريبانها بر آن چاك گرديد .\r\nروزگار زمام خود را به تو سپرد و فرمان تو را بپذيرفت ، لكن دوست عصيان ورزيد و نافرمانى كرد .\r\nتو در وقت رفتن ما را به صبر و شكيب دستور دادى ، لكن صبر به سرعتى هر چه تمامتر از منزل دل رخت بر بست و برفت و باز نگرديد ! دشمنان تو بىخبرند از آن كه هرگاه به پيشآمد تو شاد گردند بر عقل خود خنديده و خرد خود را كوتاه گرفته‌اند ، و مىدانم خردمند هرگز به اين كار شادمان نگردد مگر حسود مغرور كه ندانست روزگار بر او ديدبان است و اعمالش را مىنگرد .\r\nپدر جان ! آمدنت همچون آمدن ابرى است بر سرزمين خشكى كه تشنه باران باشد « 10 » . » طاهر ذو المناقب مردى بخشنده و بلند نظر بود . به خصوص نسبت به سادات نيازمند مراعات بيشترى داشت . صاحب عمدة الطالب از ابو الحسن عمرى دانشمند نسّابهء هم عصر او كه خواهيم شناخت نقل مىكند كه گفت : ابو الوفا محمد بن على بن محمد ملقطه بصرى معروف به ابن صوفى نقل مىكرد كه : ابو القاسم على بن محمد علوى تهى دست بود ، و در آمدش كفاف مخارجش را نمىكرد . ناگزير براى كسب روزى از بصره خارج شد .\r\nدر طى سفر با ابو احمد موسوى برخورد نمود . وقتى ابو احمد قيافه او را ديد ناراحت گرديد و از حالش جويا شد . او گفت از علويان بصره است و به قصد تأمين روزى ناگزير به مسافرت شده است . ابو احمد گفت : « تجارت و كسب روزى تو با ملاقات من تأمين است . » « 11 » بارى چنان كه گفتيم طاهر اوحد ذو المناقب ( يعنى پاكزاد يگانهء داراى افتخارات ) در سال 403 در بغداد درگذشت . فرزندش سيد رضى و ديگران او را مرثيه گفتند . و نيز ابو العلاى معرّى در رثاء او قصيده‌اى بسيار عالى سرود « 12 » .\r\nابو العلاء در مرثيه‌اش خطاب به پدر سيد رضى از جمله مىگويد :\r\n- دو ستاره در ميان ما به يادگار گذاردى كه نور آنها .\r\n- در بامداد و شامگاه همچنان مىدرخشد - دو شخصيت بزرگ كه با اوصاف عالى پرورش يافته‌اند\r\n\r\n\r\n","description":"","footnote":"\r\n( 10 ) - كاخ دلاويز - ص 11 .\r\n( 11 ) - عمدة الطالب فى انساب آل ابي طالب - چاپ نجف اشرف - ص 192 .\r\n( 12 ) - وفيات الاعيان - ج 4 - ص 44 تا 48 .\r\n","page_name":" 10 ","page_number":18},
  {"content":"\r\n\r\n- و هر دو آراسته به بزرگوارى و عفاف مىباشند .\r\n- هر دو در فضيلت هموزن هم ، و به هنگام بخشش .\r\n- چون باران رحمت مىباشند ، و دو ماهى هستند كه در ظلمت‌ها تابانند .\r\n- هر دو از عظمت خاص برخوردارند ، به طورى كه اهل نجد « 13 » هرگاه - اينان با شيوائى سخن بگويند ، در مقابل آنها به چيزى گرفته نمىشوند .\r\n- رضى و مرتضى با هم برابرند ، و هر دو - خطوط كلى عظمت و جلالت را منصفانه بين خود تقسيم كرده‌اند .\r\n\r\nمادر دانشمند وى\r\nمادر سيد رضى بانوئى علوى و همنام جده‌اش فاطمه زهرا عليها سلام بوده است . فاطمه مادر سيد رضى دختر حسين بن احمد معروف به « داعى صغير » نقيب طالبيان و نوادهء ناصر كبير است كه خواهيم شناخت . فاطمه همسر طاهر اوحد ذو المناقب بانوئى بزرگ و بزرگزاد و دانشمند و با فضيلت بوده است . گويند شيخ مفيد سر آمد فقهاى شيعه ، كتاب « احكام النساء » را به خاطر او تأليف كرده است . زيرا در آغاز آن نوشته است : « من از سيدهء جليلهء فاضله ادام اللّه اعزازها اطلاع يافتم كه مايل به تدوين كتابيست مشتمل بر همهء احكامى كه مكلّفين محتاج به آن هستند ، و مخصوصا زنان بايد از آن آگاه باشند . او ادام اللّه توفيقها علاقه خود را براى تأليف اين كتاب به من اطلاع داده است . . . « 14 » . » مورخان نوشته‌اند ، و از جمله ابن ابى الحديد معتزلى در مقدمه شرح نهج البلاغه از دانشمند بزرگ و فقيه مشهور شيعه سيد فخار موسوى حلى نقل مىكند كه شبى شيخ مفيد در خواب ديد حضرت فاطمه زهرا ( ع ) دختر گرامى پيغمبر ( ص ) دست امام حسن و امام حسين كودكان خود را گرفته و به نزد وى آورد و پس از سلام به شيخ ، فرمود : اين دو ، پسران منند ، به آنها علم فقه و احكام دينى بياموز ! شيخ مفيد پس از بيدارى در شگفت ماند كه اين چه خوابى بود ؟ فرداى آن شب كه شيخ مفيد طبق معمول در مسجد « براثا » واقع در محله شيعه نشين بغداد « كرخ » نشست ، و شروع به تدريس كرد ، ناگهان ديد بانوئى با كمال وقار ، در حالى كه دست دو كودك خود را در دست دارد وارد شد و\r\n\r\n\r\n","description":"","footnote":"\r\n( 13 ) اهل نجد مردمى از نقطه شرقى حجاز بودند ، كه در فصاحت و شيوائى سخن شهرت داشتند .\r\n( 14 ) - مستدرك وسائل - ج 3 - ص 516 .\r\n","page_name":" 11 ","page_number":19},
  {"content":"\r\n\r\nبه شيخ سلام كرد و گفت : من همسر طاهر ذو المناقب هستم ، و اين دو كودك فرزندان منند ، آنها را نزد شما آورده‌ام تا علم فقه و احكام دينى را به آنها بياموزى ! شيخ بزرگوار و مرجع عاليقدر شيعه از آن خواب و اين تعبير در شگفت ماند و در دم گريست . سپس به احترام آن بانوى با وقار و دو كودك پاك سرشت او از جاى برخاست . و به مادرشان سلام كرد ، و خواب جالب خود را براى آنها نقل نمود . آن گاه با كمال اشتياق و صفا و اخلاص ، تعليم و تربيت آنها را به عهده گرفت ، و در ارتقاى آنان به مدارج عالى علمى و عملى همت گماشت ، تا آن كه هر دو برادر از نوابغ بزرگ روزگار و علماى نامدار عصر به شمار آمدند « 15 » . » آن دو كودك على ( سيد مرتضى ) و محمد ( سيد رضى ) فرزندان پاك سرشت طاهر ذو المناقب بودند ، كه توسط مادرشان « فاطمه » نوادهء ناصر كبير به شيخ مفيد معرفى شدند ، تا شيخ آنها را به شاگردى بپذيرد و فقه و احكام دين به آنها بياموزد راستى چه خوابى و چه حادثه‌اى ، و چه نتيجه‌اى ، و چه اشخاصى ، و به نقل از چه كسانى ؟ ! بايد به خاطر داشت كه فاطمه مادر بزرگزاد سيد رضى خود بانوى علوى نژاد ، و از سلالهء حضرت فاطمه زهرا و همنام جدهء عالى مقام خود بوده است ، كه اين معنى نيز لطف ديگرى به اين داستان جالب و كم نظير مىدهد .\r\nچنان كه قبلا گفتيم پدر سيد رضى در سال 369 هجرى كه رضى دهساله بود ، به دستور عضد الدولهء ديلمى دستگير و به فارس تبعيد شد . و تا سال 376 يعنى هفت سال در تبعيد و دور از وطن و زن و فرزندانش به سر برد ، و گفتيم كه تمام دارائى وى هم مصادره شد .\r\nاز شواهد و قرائن پيداست كه آوردن سيد مرتضى و رضى توسط مادرشان فاطمه نواده ناصر كبير به نزد اعلم و علماى شيعه براى آموختن علم فقه و احكام دين ، پس از اين تاريخ روى داده كه شوهر اين بانو در تبعيد به سر مىبرده ، و سرپرستى نداشته ، و از هستى هم ساقط شده بود .\r\nزيرا اولا علم فقه را معمولا بعد از طى مقدمات صرف و نحو و آموزش قرآن مجيد و علم قرائت و ديگر علوم مقدماتى مىخوانند ، ثانيا تصريح شده كه آنها كودك بوده‌اند ، و ثالثا اگر پدر آنها شخصيت بلند آوازهء عصر ، طاهر ذو المناقب در بغداد مىبود لزومى نداشت كه مادر آنها بچه‌ها را نزد مرجع عصر بياورد تا به آنها علم فقه بياموزد . در اين هفت سال دورى شوهر و ايام تهى دستى آن خاندان با مكنت ، فاطمه مادر دانشمند و فاضله و با كفايت سيد رضى ، او و برادرش را براى تكميل علوم دينى و نيل به كمال معنوى و طى مدارج ترقى و تعالى ، در كنف حمايت خود گرفت ، و\r\n\r\n\r\n","description":"","footnote":"\r\n( 15 ) شرح نهج البلاغه ابن ابى الحديد - ج 1 ص 41 .\r\n","page_name":" 12 ","page_number":20},
  {"content":"\r\n\r\nاز همين جا ارزش چنين مادرى ، و شخصيت بزرگ فاطمه نوادهء ناصر كبير كه خواهيم شناخت ، و همسر طاهر ذو المناقب كه شناختيم ، و بانوئى كه مثالى براى خواب جده و همنام خود فاطمه زهرا دختر و الا گهر پيغمبر بوده است ، به خوبى آشكار مىگردد .\r\nمادرى كه فرزندانى همچون سيد مرتضى كه خواهيم شناخت ، و سيد رضى كه مىشناسيم ، زائيد و پرورانيد ، تا در آينده خدمت‌گزاران صميمى اسلام و آئين پاك تشيع ، يعنى دين و مذهب جد بزرگوارش پيغمبر و على عليهما السلام باشند ، كه چنين هم شدند .\r\nهنگامى كه اين بانوى با فضيلت وفات يافت ، فرزند نابغه‌اش سيد رضى مرثيه‌اى براى او گفت كه اين شعر تاريخى معروف از آنست :\r\n لو كان مثلك كل ام برّة * غنى البنون بها عن الآباء \r\nيعنى : اگر همه مادران مانند تو نيكوكار بودند ، فرزندان از داشتن و باليدن به پدران بىنياز مىشدند ! براى آگاهى بيشتر از شخصيت كم نظير اين بانوى عاليقدر علوى و صفات برجسته و ملكات فاضله و تقوا و پارسائى و ديندارى او مناسب مىدانم كه ترجمه كامل مرثيه سيد رضى را از نوشته يكى از نويسندگان روحانى معاصر بياوريم :\r\n« از مرثيتى كه شريفى رضى نظم كرده پيداست تا چه اندازه مقام داشته است . مرثيت ، چنان كه انبوه مردم تصور كرده‌اند كه نوحه‌گرى است ، نيست ، بلكه مرثيت ذكر مدايح فقيد است و نام بردن فضايلش و چون شريف رضى از محاسن اخلاق و محامد صفات آن زن ذكرى كرده بهتر اينست كه به تفاريق پارسى كنم . مىگويد :\r\nمادر ! تو عمرت را به عفاف و زهد به پايان بردى ، و بدين وسيلت بارهاى سنگين سفر آخرت را از دوش بر زمين نهادى ، و در روزهاى گرمى كه آفتاب شعله‌هاى آتشبار داشت روزه گرفتى ، و در شبهاى بلند براى عبادت و بندگى به پا خواستى . زيان كار نيست آن كس كه زندگانى جاويد بهشت را به زندگى تلخ و ناگوار اين جهان خريدارى كند .\r\nهر گاه تمام مادران مانند تو نيكوكار و ستوده رفتار باشند ، پسران از باليدن به پدران بى نياز گردند .\r\nچگونه در فراق تو دلم را آرامش و قرار بخشم با آن كه هر لحظه آثار فضائل جاويدت در برابر چشمم مجسم است ؟ ! به كارهاى نيكوى تو مىنگرم ، ديدگانم روشنى مىگيرد ، و همين چشم روشنيها بيشتر اشكم را روان مىگرداند !\r\n\r\n","description":"","footnote":"","page_name":" 13 ","page_number":21},
  {"content":"\r\n\r\nآرى آن كس كه نامش در شمار شايسته كاران و نيكوكاران باشد ، نمرده است و زنده هميشگى است .\r\nخلايق همه گواه اويند ، به دليل فرزندان نجيبى كه زائيده است .\r\nنامى نيكو براى ما اندوختى ، و نيكنامى بهترين اندوخته است كه پدران و مادران براى پسر گذارند . » « بارى فاطمه در ماه ذى الحجه از سال 385 ه - از دنيا رفت ، و از عمر شريف رضى در آن وقت بيست و شش سال گذشته بود . » « 16 »\r\n\r\nناصر كبير جد مادرى او\r\nناصر حق يا ناصر كبير جد مادرى سيد رضى و سيد مرتضى از مفاخر دودمان پيغمبر ، و از قهرمانان بزرگ اسلام و تشيع ، مرد علم و شمشير بوده است . او از سرداران پسر عمويش محمد بن زيد علوى معروف به داعى كبير است ، كه در سال 250 ه - مازندران را فتح كرد و حكومت سلسله علويان را در آن سرزمين مستقر ساخت . ناصر كبير از دانشمندان بزرگ ه شمار مىرفت و در جنگها و جهاد با كفار نيز شركت داشت .\r\nمورخين و بعضى از ارباب انساب ، نسب او را اشتباه نوشته‌اند ، صحيح آن را نواده‌اش سيد مرتضى در اول كتاب « ناصريات » و معاصرش « نجاشى » در رجال و دانشمند معروف عامه ابن ابى الحديد معتزلى در مقدمه شرح نهج البلاغه آورده است ، و به طور قطع دو نفر اخير هم از سيد مرتضى گرفته‌اند . سيد مرتضى مىگويد : « مادرم فاطمه دختر ابو محمد حسين ناصر بن ابى الحسين احمد بن ابى محمد حسن ناصر كبير فرمانرواى ديلم بن على بن حسين بن عمر اشرف بن على بن الحسين بن على ابن ابي طالب عليه السلام است . » سپس در بارهء يك يك آنها توضيح داده و مىنويسد : « اين نسبى است ريشه‌دار در فضل و نجابت و سرورى . امّا حسين بن احمد ( ناصر صغير پدر مادرش ) من او را ديده‌ام و با وى معاشرت داشتم . وفاتش در بغداد به سال 368 ه - اتفاق افتاد . او مردى خيرانديش ، با فضل ، ديندار ، نيك سيرت ، خوش نيت ، خوش رفتار و بزرگوار بود . به روزگار معز الدولهء ديلمى با عظمت و جلالت مىزيست . او در سال 362 كه پدرم از منصب نقابت معزول شد ، در بغداد عهده‌دار آن گرديد . احمد\r\n\r\n\r\n","description":"","footnote":"\r\n( 16 ) كاخ دلاويز - ص 16 .\r\n","page_name":" 14 ","page_number":22},
  {"content":"\r\n\r\nبن الحسن پدر او سر لشكر پدرش ( ناصر كبير ) بود . داراى فضل و شجاعت و نجابت و مقامات مشهورى است كه اگر بگويم به درازا مىكشد .\r\nو اما ابو محمد ناصر كبير كه نامش حسن بن على است ، مقام وى در دانش و زهد و فقه از آفتاب درخشان روشن‌تر است . اوست كه اسلام را در ميان ديلميان رواج داد تا جائى كه پس از گمراهى را به راه راست هدايت يافتند ، و از نادانى برگشتند . خصوصيات زندگى شكوفان او بيش از آنست كه به شمار آيد ، و آشكارتر از آنست كه پوشيده بماند . كسانى كه خواستار آنند از مظان آن به دست آورند . اما على بن الحسين ( پدر وى ) او نيز دانشمندى فاضل بود . حسين بن على ( پدر اين دانشمند ) نيز سرورى مقدم بر ديگران و رياستش مشهور است . على بن عمر اشرف هم از علما بوده و حديث روايت كرده است .\r\nو اما عمر « 17 » بن على بن الحسين ( ع ) كه لقبش « اشرف » است ، از افتخارات سادات و مردى بزرگوار و جليل القدر و دانشمند بوده است ، و اهل حديث از وى روايت كرده‌اند « 18 » . » بنا بر آنچه ذكر شد سيد رضى و برادرش سيد مرتضى كه هر دو نوادگان دخترى ناصر كبير مىباشند . از جانب پدر و مادر « حسينى » ، و سلسله پدرى و مادريشان همگى داراى افتخارات و مآثر دينى و علمى و شجاعت و شهامت و جهاد در راه خدا و حفظ معالم حلال و حرام اسلام و تعاليم عاليه قرآن و شعائر مذهب شيعه اماميه يعنى واقعيت اسلام بوده‌اند .\r\nمسعودى « 19 » مورخ شهير و جغرافى دان معروف كه هم عصر سيد رضى و سيد مرتضى بوده است ، در تاريخ مشهورش « مروج الذهب » در دو مورد از ناصر كبير به نام « اطروش » ياد كرده و مىنويسد : « اطروش « 20 » در بلاد طبرستان ( مازندران ) ظهور كرد و اتباع بنى عباس را كه « سياه جامگان » مىگفتند از آنجا بيرون راند . اين واقعه در سال 301 ه - روى داد . وى داراى فهم سرشار و علم و معرفت به عقايد و مذاهب بود . مدتى در ميان ديلميان زيست « 21 » ديلمىها در آن موقع كافران\r\n\r\n\r\n","description":"","footnote":"\r\n( 17 ) در شرح حال معاصران سيد رضى كه از « ابو الحسن عمرى » نوادهء « عمر » كه يكى از پسران على عليه السّلام بوده است خواهيم گفت كه توجه مردم بعد از پيغمبر به خلفا موجب شد جوّى به وجود آيد كه ائمه نيز مجبور شدند براى اسكات مردم نادان و كم رشد ، بعضى از فرزندانشان را به نام خلفا بنامند !\r\n( 18 ) تا اينجا سخن مرتضى در آغاز كتاب « ناصريات » بود .\r\n( 19 ) على بن حسين مسعودى مورخ و جغرافى دان بزرگ اسلام است . او همهء خاورميانه و قسمت عمدهء خاور دور را پيموده ، و آثار گرانقدرى مانند مروج الذهب ، و اخبار الزمان و اثبات الوصيه ، و حقايق الازهار فى اخبار ائمه الاطهار ( ع ) و غيره را به يادگار گذارده است .\r\nمسعودى به سال 346 در مصر چشم از جهان فرو بست .\r\n( 20 ) چون در يكى از جنگها بر اثر صدماتى گوش ناصر كبير كر شده بود ، به وى اطروش هم مىگفتند . چون اطروش در عربى به معنى كر است .\r\n( 21 ) ديلمىها مردمى از ساكنان رودبار و نقاط بالاى قزوين تا مرز گيلان و مازندران بودند .\r\n","page_name":" 15 ","page_number":23},
  {"content":"\r\n\r\nمجوسى بودند ، و بعضى هم در جاهليت بسر مىبردند . اهالى گيلان نيز در آن روزگار چنين بودند .\r\nناصر كبير آنها را دعوت به خداى يكتا كرد ، آنها نيز اجابت نمودند و مسلمان شدند . در آن زمان مرز مسلمانان تا قزوين و غيره رسيده بود . ناصر كبير در ديلم مسجدها بنا كرد « 22 » » . . . مردم آن سرزمين نادان و برخى نيز هنوز پيرو كيش مجوسى بودند . اطروش آنها را به خداوند يگانه دعوت نمود : آنها نيز پذيرفتند و مسلمان شدند . جز اندكى كه در كوهستانهاى بلند و كنار رودخانه‌ها و نقاط صعب العبور نشيمن داشتند ، همچنان به دين مجوس باقى ماندند ، و هم اكنون مشرك مىباشند . اطروش در شهرهاى طبرستان ( مازندران و گيلان ) مسجدها ساخت و مرزهاى مسلمانان در مقابل ديلمان تا قزوين و چالوس و غيره رسيد . « 23 » دانشمند گرانمايه نجاشى متوفى به سال 450 ه - كه او نيز معاصر سيد رضى و سيد مرتضى بوده و در بغداد مىزيسته ، و مانند آن دو برادر افتخار شاگردى شيخ مفيد را داشته است ، در كتاب رجالش مىنويسد : « حسن بن على بن حسن بن عمر بن على بن حسين بن على بن ابي طالب ابو محمد اطروش رحمت الله عليه او معتقد به امامت دوازده امام بود ( يعنى زيدى نبود ) و در اين خصوص كتاب‌ها تصنيف كرده است ، مانند كتابى كوچك در امامت ، كتاب طلاق ، كتابى بزرگ در امامت ، كتاب فدك و خمس ، كتاب شهدا و مقام عالى بزرگان آنها ، كتاب فصاحت ابو طالب ، كتاب معاذير بنى هاشم فيما نقم عليهم ، كتاب انساب ائمه و ميلادهاى آنها تا صاحب الامر عليهم السلام « 24 » احمد بن على بن داود حسنى معروف به « ابن عنبه » در گذشتهء سال 828 ه - كه سيد حسنى و سنى مذهب بوده است ! در كتاب معروفش « عمدة الطالب » در علم انساب ، مىنويسد :\r\n« ابو محمد حسن ناصر كبير ، اطروش ، امام زيديه است ، قلمرو ديلم را به تصرف آورد ، و خود داراى نظريه است . فرقه ناصريه زيديه به دو منتهى مىشوند . . . در سال 301 وارد مازندران شد ، و در « آمل » به سال 303 وفات يافت ، و ملقب به « ناصر حق » بود « 25 » » عده‌اى ديگر از علماى نسب و مورخان نيز ، ناصر كبير را از علماى زيديه دانسته‌اند . زيديه كشور يمن هم اكنون نيز « اطروش » را از پيشوايان خود مىدانند و به همين جهت براى سرزمين مازندران كه وى در آنجا قيام كرده است ، احترام زيادى قائل هستند .\r\n\r\n\r\n","description":"","footnote":"\r\n( 22 ) - مروج الذهب - چاپ سوم - ص 308 .\r\n( 23 ) - مروج الذهب - چاپ سوم - ص 373 .\r\n( 24 ) - رجال نجاشى - چاپ بمبئى - ص 42 .\r\n( 25 ) - عمدة الطالب - چاپ بيروت - ص 245 .\r\n","page_name":" 16 ","page_number":24},
  {"content":"\r\n\r\nولى تصور مىرود آنها او را به حسن بن قاسم معروف به داعى صغير متوفى به سال 287 ه - كه بر مازندران دست يافت اشتباه گرفته‌اند . زيرا داعى حق يا داعى صغير زيدى مذهب بود . يا اين كه احتمالا ناصر كبير نخست زيدى مذهب بوده و سپس به مذهب اماميه گرويده باشد .\r\nدليل ما بر اين كه اطروش يعنى ناصر كبير يا ناصر حق جد مادرى سيد رضى و مرتضى شيعه دوازده امامى بوده است نخست كار سيد مرتضى برادر سيد رضى است . زيرا او كتاب « صد مسئله » از تأليفات ناصر كبير را كه نجاشى نام نبرده است شرح كرده و به « ناصريات » ناميده است ، و چنان كه گفتيم در آغاز آن مىنويسد : من آشناتر به نسب و شخصيت جدم از ديگران هستم . بسيار دور مىنمايد كه سيد مرتضى اعلم علماى شيعه كتاب جدش را كه زيدى مذهب بوده مانند ديگر علماى زيديه كه فقه را بر اساس مكتب ابو حنيفه استنباط مىكنند ، شرح كند . ثانيا ديديم كه نجاشى بزرگترين دانشمند رجالى شيعه همدرس سيد مرتضى ، تصريح مىكند كه او امامى مذهب يعنى شيعه اثنى عشرى بوده ، و كتابى در ولادت ائمه تا امام زمان تأليف كرده است ، كه به طور قطع چنين كسى نمىتواند زيدى و چهار امامى باشد . زيرا مىدانيم كه زيدىها تا امام زين العابدين عليه السلام را قبول دارند ، و پس از آن حضرت به جاى امام محمد باقر پيشواى پنجم شيعه اماميه ، زيد پسر ديگر آن حضرت را امام مىدانند .\r\nالبته اين احتمال هم مىرود كه زيديه عمدا ناصر كبير را از خود دانسته‌اند تا آن دانشمند نامدار و سردار بزرگ را از پيشوايان خويش به شمار آورند . به هر حال از نظر ما با توضيحاتى كه داديم دوازده امامى بودن ناصر كبير مسلم است .\r\nابن ابى الحديد معتزلى در مقدمه شرح نهج البلاغه ضمن شرح حال سيد رضى ، بدين گونه از ناصر كبير جدّ مادرى وى ياد مىكند : « مادر سيد رضى « فاطمه » دختر حسين بن احمد بن حسن ناصر اصم « 26 » فرمانرواى ديلم ، يعنى ابو محمد حسن . . . بزرگ خاندان ابو طالب ، و دانشمند و شخص وارسته ، و شاعر ايشان بود . او سرزمين ديلم و جبل « 27 » را تصرف نمود ، و ملقب به ناصر حق بود . وى با امراى سامانى جنگ‌هاى بزرگ كرد ، و در سال 304 در مازندران از دنيا رفت و در آن وقت 79 سال داشت « 28 » .\r\nبه طورى كه ديديم به گفتهء مؤلف عمدة الطالب وفات وى 303 و طبق نوشته ابن ابى الحديد و ديگران 304 هجرى بوده است .\r\n\r\n\r\n","description":"","footnote":"\r\n( 26 ) اصمّ مانند اطروش در عربى به معنى شخص كر است .\r\n( 27 ) در اكثر نسخه‌هاى تواريخ و كتب تراجم جبل نوشته‌اند ، ولى گويا « جبل » يعنى گيلان باشد .\r\n( 28 ) - شرح نهج البلاغه ابن ابى الحديد - ج 1 ص 31 .\r\n","page_name":" 17 ","page_number":25},
  {"content":"\r\n\r\n\r\nسيّد مرتضى برادر بزرگ وى\r\nسيد رضى گذشته از پدر و مادر و جد مادرى كه همه را شناختيم ، افتخار ديگرى نيز داشته است كه پس از انتساب به ائمه معصومين و پدرانى آن چنين ، سر آمد افتخارات او به شمار مىرفته و مىرود ، و آن داشتن برادرى بزرگتر به نام على و ملقب به « علم الهدى » و « سيد مرتضى » است كه با رضى از يك پدر و مادر بوده است .\r\nسيد مرتضى در سال 355 هجرى يعنى چهار سال قبل از ولادت برادرش سيد رضى در بغداد ديده به دنيا گشود ، و در همان اوان كودكى آثار نبوغ و برازندگى از ناصيه‌اش آشكار بود .\r\nسيد مرتضى كه به واسطه مجد و عظمت شخصى به « ذو المجدين » هم ملقب شد ، چنان كه گفتيم همراه برادرش سيد رضى در نزد شيخ مفيد و ديگر استادان عصر تحصيلات خود را در علوم و فنون گوناگون آغاز كرد ، و از خرمن دانش‌هاى آنان به خصوص شيخ مفيد كه سر آمد علماى عصر بود ، خوشه‌ها چيد ، و از فضائل اخلاقى او بهره‌ها گرفت .\r\nچون ذاتا استعدادى نيرومند و فهمى سرشار داشت ، در اندك زمانى مراحل مختلف تحصيلات را يكى پس از ديگرى طى كرد ، و به اوج شهرت و ترقى رسيد ، و از تحصيل علوم بىنياز گرديد ، آن گاه مستقلا به تدريس علوم و فنونى كه اندوخته بود پرداخت ، و بدينگونه فضلا و دانشمندان متوجه نبوغ و مقام شامخ علمى او شدند ، و دسته دسته به حوزهء درسش در آمدند .\r\nروزى شيخ مفيد به مجلس درسش در آمد . سيد مرتضى به احترام استاد درس را ترك كرد ، و از جاى برخاست ، و استاد را به جاى خود نشانيد ، و خود پيش روى او نشست . مفيد دستور داد كه سيد مرتضى در حضور او به گفتن درس ادامه دهد تا از سخنان جذاب وى كه باعث اعجابش بود لذت برد . « 29 » نجاشى متوفى به سال 450 ه - كه هم عصر اوست و با وى نزد شيخ مفيد درس خوانده است مىنويسد : « علومى را فرا گرفت كه هيچ كس در زمان وى به پايهء او نرسيد . احاديث بسيارى از استادان فن استماع نمود ، عالم و متكلم ( دانشمند عقايد و مذاهب ) و اديب و شاعر بود ، و در علم و دين و دنيا جايگاهى بس بزرگ داشت و كتابها تصنيف كرد » سپس چهل كتاب از آثار اجداد او را نام مىبرد و در آخر مىگويد : « در سال 436 ه - وفات يافت فرزندش بر او نماز گزارد و در خانه‌اش دفن شد . من و شريف ابو يعلى جعفرى و سالار بن عبد العزيز « 30 » او را غسل داديم . « 31 » . »\r\n\r\n\r\n","description":"","footnote":"\r\n( 29 ) - روضات الجنات - چاپ 1367 - ص 377 .\r\n( 30 ) دو تن از فقهاى بزرگ شيعه و شاگردان نامدار شيخ مفيد ابو يعلى جعفرى سيد عالى نسب و دامان شيخ بوده ، و در زمان حيات شيخ مفيد هر گاه وى حاضر نبود ابو يعلى به جاى استاد مىنشست و درس مىگفت .\r\n( 31 ) رجال نجاشى - ص 192 .\r\n","page_name":" 18 ","page_number":26},
  {"content":"\r\n\r\nشاگرد عاليقدرش شيخ طوسى متوفى به سال 460 ه - پس از ذكر نام و نسبش مىنويسند كنيه‌اش ابو القاسم و لقبش « علم الهدى » و « الاجّل المرتضى » رضى الله عنه است . در علوم بسيارى يگانه روزگار بود تمام دانشمندان در بارهء فضل او اتفاق نظر دارند . در دانشهائى مانند علم كلام و فقه و اصول و ادب و نحو و شعر و معانى شعر و لغت و غيره ، بر همه كس تقدم داشت .\r\nديوان شعرى دارد كه مشتمل بر بيش از بيست هزار بيت است « 32 » .\r\nاو داراى تصنيفات و پاسخ مسائل بسيارى است كه از شهرها از وى پرسيده‌اند . او همه اين كتابها را در فهرست كتابهايش ضبط كرده است ، ولى من كتابهاى بزرگ و مشهورش را نام مىبرم .\r\nاز جمله كتاب « الشافى » در مبحث امامت كه رد بر كتاب « مغنى » قاضى عبد الجبار احمد معتزلى است ، مانند اين كتاب در امامت نوشته نشده است « 33 » و كتاب « الملخّص » در اصول فقه ، و كتاب « ذخيره » نيز در اصول فقه ، كتاب « جمل العلم و العمل » كتاب « غرر و درر » كتاب « تنزيه - الانبياء » ، كتاب مسائلى كه از موصل پرسيده‌اند ، كتاب « المقنع » در علت و حكمت غيبت امام زمان ( ع ) ، كتاب « مسائل الخلاف » در فقه ، كتاب « مسائل انفرادات » نيز در فقه ، كتاب « اعجاز قرآن » ، كتاب « مصباح » در فقه ، كتاب مسائلى كه از طرابلس شام پرسيده‌اند ، كتاب مسائلى كه از حلب پرسيده‌اند . كتاب مسائل اهل مصر ، كتاب مسائل ناصريات در فقه ، كتاب مسائلى كه از طوس پرسيده‌اند . كتاب مسائلى كه از جرجان پرسيده‌اند ، كتاب برق ، ديوان شعر ، كتاب مسائلى كه از صيدا پرسيده‌اند « 34 » . . . او در موقع وفات هشتاد سال و هشت ماه داشت . من بيشتر اين كتابها را بر وى قرائت كردم ، و بقيه را بارها وقتى بر وى مىخواندند ، شنيده‌ام « 35 » . » علامهء حلى در گذشتهء سال 726 كه خود از اعاظم علماى اماميه است ، از شخصيت بزرگ سيد مرتضى بدين گونه ياد مىكند : « طايفهء اماميه از زمان وى تا عصر ما كه سال 693 هجرى است ، از كتابهاى او استفاده كرده‌اند . او ركن طايفه شيعه و معلم آنهاست . . . . « 36 » . » سيد عليخان شيرازى دانشمند نامى ما از سيد مرتضى بدينگونه ياد مىكند : « سيد مرتضى در فضل و دانش و فقه و كلام و حديث و شعر و خطابه و مقام عالى و بزرگوارى يگانهء روزگار بوده متوسطه القامه اندامى لاغر و صورتى زيبا داشت . علوم بسيارى را تدريس مىكرد و براى هر كدام\r\n\r\n\r\n","description":"","footnote":"\r\n( 32 ) مىدانيم كه هر بيت دو مصراع است .\r\n( 33 ) كتاب شافى بسيار بزرگ بوده است ، و توسط شيخ طوسى تلخيص شده ، و به « تلخيص الشافى » موسوم است . تلخيص الشافى نيز چند جلدست و اخيرا چاپ و منتشر شده ، و از كتب بسيار پر ارج شيخ طوسى ، و سيد مرتضى است .\r\n( 34 ) ما چند كتاب از تأليفات سيد مرتضى را كه شيخ نام مىبرد ، ذكر كرده‌ايم .\r\n( 35 ) - فهرست شيخ طوسى - چاپ نجف اشرف - ص 99 .\r\n( 36 ) - خلاصهء الاقوال فى علم الرجال - چاپ نجف - ص 94 .\r\n","page_name":" 19 ","page_number":27},
  {"content":"\r\n\r\nاز شاگردانش ماهانه قرار داده بود . . . « 37 » علامه امينى از عز الدين احمد بن مقبل نقل مىكند كه هرگاه در مجلس درس فيلسوف بزرگ خواجه نصير الدين طوسى از سيد مرتضى نام برده مىشد ، خواجه با آن مقام عالى علمى و تبحرى كه در علوم عقلى و نقلى داشت ، مىگفت : صلوات الله عليه ! سپس رو مىكرد به قضات و مدرسين حاضر در مجلس و مىگفت : چگونه بر سيد مرتضى صلوات نفرستم ؟ « 38 » علامهء بحر العلوم متوفى به سال 1212 ه - كه خود چنان كه از لقبش پيداست درياى دانش و پس از استادش وحيد بهبهانى سرآمد علماى شيعه بوده است در « فوائد رجاليه » در بارهء سيد مرتضى تعبيرى دارد كه از هيچ دانشمندى نديده‌ايم . مىنويسد : « . . . او سرور علماى امت اسلام و پس از ائمه اطهار از همه كس برتر است . او دانشهائى را گرد آورده بود كه نصيب هيچكس نشد ، و از فضايلى برخوردار گرديد كه او را از همه كس ممتاز گردانيد .\r\nمخالف و موافق در بارهء فضلش اتفاق نظر دارند ، و دانشمندان پيشين و پسين اعتراف به تقدمش نموده‌اند . سپس مىگويد از لحاظ حسب و نسب و پدر و مادر از دانشمندان ديگر به ائمه نزديكتر و از همگان برتر است « 39 » .\r\nابن خلكان از مورخين مشهور عامه در تاريخ خود در شرح حال او مىنويسد : « شريف مرتضى پيشواى دانشمندان مخالف و موافق عراق بود . علماى عراق در مسائل علمى رو به درگاه او مىآوردند ، و بزرگان آنجا علوم خود را از او مىگرفتند ، او صاحب مدارس عراق بود ، و بدين سال اخبار وى در دنياى آن روز منتشر گشت ، و آثارش شناخته شد . . . « 40 » و از ابن اثير جزرى كه او نيز از مورخين بزرگ و علماى مشهور عامه است نقل مىكنند كه در كتاب « جامع الاصول » نوشته است سيد مرتضى علم الهدى ، عالم فاضل كامل متكلم شيعه بود . او راست تصنيفات بسيار . . . » وى همچنين در كتاب « مختصر تاريخ ابن خلكان » نوشته است : « سيد مرتضى نقيب آل - ابي طالب و پيشواى كلام و ادب و شعر بود . . . از تأليفات او كتاب « غرر و درر » است كه مشتمل بر فنونى از معانى ادب است ، مانند نحو و صرف و لغت و هم دلالت بر فضل و وسعت اطلاع او دارد . . . اخبار و اشعار و خوبىها و آثار او همه گواه است كه او شاخه‌اى از درخت آن خاندان بزرگ مىباشد .\r\n\r\n\r\n","description":"","footnote":"\r\n( 37 ) - الدرجات الرفيعه - چاپ نجف اشرف - ص 158 .\r\n( 38 ) - الغدير - ج 4 - ص 268 .\r\n( 39 ) - رجال علامهء بحر العلوم - ج 2 - ص 87 .\r\n( 40 ) - وفيات الاعيان - چاپ مصر - ج 3 ص 3 .\r\n","page_name":" 20 ","page_number":28},
  {"content":"\r\n\r\nو نيز خطيب بغدادى معاصر او در « تاريخ بغداد » و ثعالبى هم عصر ديگرش در « يتيمة الدهر » و ابن جوزى در « المنتظم » و ابن اثير در « كامل التواريخ » و يافعى در « مرآت الجنان » و ابن عماد حنبلى در « شذرات الذهب » و ياقوت حموى در « معجم الادبا » و جلال الدين سيوطى در « طبقات النحاة » و ابن بسّام و ابن كثير شامى و ساير دانشمندان سنى در آثار خود از سيد مرتضى فقيه عاليقدر و مرد بلند آوازهء شيعه با بهترين عبارات ياد كرده‌اند ، و علوم و فنون و شخصيت ممتاز او را ستوده‌اند . سيد مرتضى به شاگردان خود هر يك به ميزان پايهء تحصيلات و مقام فضلى كه داشتند ماهانه مىپرداخت ، مثلا به شيخ طوسى كه افضل شاگردانش بود ، و پس از وى سرآمد فقهاى شيعه به شمار مىرفت و به « شيخ الطائفه » شهرت يافت ، ماهى دوازده دينار ، و به قاضى عبد العزيز ابن برّاج هشت دينار و هكذا . . .\r\nيكى از شاگردان او ابو العلاى معرّى دانشمند و نابغه نابيناى مشهور است . هنگامى كه ابو العلاء از عراق خارج شد ، از وى پرسيدند سيد مرتضى را چگونه ديدى ؟ او در پاسخ اين دو شعر را قرائت كرد :\r\n يا سائلى عنه لما جئت تسأله * الا و هو الرجل العارى من العار\r\nلو جئته لرأيت الناس فى رجل * و الدهر فى ساعة و الارض فى دار \r\nيعنى : اى كسى كه آمده‌اى از من از احوال او سؤال كنى ، بدان كه او از هر گونه نقص و عيبى پيراسته است . اگر او را ببينى خواهى ديد كه وجود همهء مردم در مردى جمع شده ، و روزگار در يك ساعت متمركز گرديده ، و جهان در يك خانه قرار گرفته است ! « 41 » .\r\nاز كتابهاى چاپ شدهء سيد مرتضى ، تنزيه الانبياء ، الذريعة ، الانتصار ، ناصريات ، و ديوان شعر اوست .\r\nديوان سيد مرتضى اعلم علماى عصر و فقيه عاليقدر شيعه در نيمه دوم قرن پنجم هجرى در سال 1958 ميلادى با طرزى دلپذير در سه جلد با مقدمه شيخ محمد رضا شبيبى ، و دكتر مصطفى جواد ، و رشيد الصفار ، سه دانشمند و اديب شيعه عراق ، در مصر چاپ و منتشر شده است .\r\nعموم دانشمندان شعر شناس تصريح كرده‌اند كه اگر سيد رضى نبود ، سيد مرتضى سرآمد شعراى دودمان ابو طالب بود . به طور كلى سيد مرتضى گذشته از تبحر در علوم و فنون مختلف كه در هر كدام به سر حد كمال رسيده بود ، در شعر نيز داراى قريحه‌اى سيال و ذوقى سرشار و قدرت ادبى فوق العاده بود . او در انواع شعر عاليترين مضامين را در بهترين قالب الفاظ محكم و كلمات زيباى عربى در آورده است . در ضمن سخن از اين دانشمند بلند قدر ، تذكر دو نكته را ضرورى\r\n\r\n\r\n","description":"","footnote":"\r\n( 41 ) - الغدير - ج 4 - ص 273 .\r\n","page_name":" 21 ","page_number":29},
  {"content":"\r\n\r\nمىدانيم :\r\nاول اين كه در اغلب تواريخ داستانى راجع به آمدن ابو العلاى معرّى به مجلس سيد مرتضى در ضمن گفتگو از متنبّى شاعر معروف نقل مىكنند كه ابو العلاء شعرى از متنبّى مىخواند و سيد ناراحت مىشود ، و چون آن را طنزى به خود مىدانسته ، دستور مىدهد ابو العلاء را از مجلس بيرون كنند ! حال آن كه اين داستان ساختگى است و كاملا بر خلاف واقع و دون شأن سيد مرتضى ، و مخالف با تعريفى است كه ابو العلاء از شخصيت بزرگ آن مرد علم و دين مىكند .\r\nديگر اين كه در اغلب تواريخ راجع به بخل و مال دوستى سيد مرتضى و حتى ميزان ثروت او چيزهائى نقل شده كه باز ساختگى و برخى هم مبالغه است داستان برخورد او و سيد رضى برادرش با فخر الملك وزير ، نيز مانند داستان ابو العلاء ساخته دشمنان و بدخواهان سيد مرتضى و آن مرجع بزرگ شيعه بوده است . براى اطلاع از اين قضيه نگاه كنيد به مقدمه ديوان سيد مرتضى كه به تفصيل ساختگى بودن آن را روشن ساخته است . « 42 » .\r\nيافعى ضمن شرح حال سيد او را « مردى بسيار بخشنده و بزرگوار » توصيف مىكنند « 43 » و سيّد شريف تاج الدين حسينى حلبى در گذشتهء سال 753 ه - مىنويسد : « او پيوسته مراقب حال مستمندان و مواظب بسيارى از خانواده‌هاى نيازمند بود . براى بسيارى از افراد بىبضاعت ماهانه مقرر داشته بود كه خود آنها از منبع آن خبر نداشتند ، و پس از رحلت سيد كه ماهانه قطع گرديد متوجه شدند » « 44 » از سيد مرتضى پسرى دانشمند به نام محمد ، و دخترى فاضل بر جاى ماند كه اين دختر دانشمند « نهج البلاغه » تأليف عمويش سيد رضى را از خود وى روايت نموده است و شيخ عبد الرحيم بغدادى معروف به « ابن اخوه » نيز از اين بانوى فاضله روايت مىكند ، چنان كه قطب راوندى در آخر شرح نهج البلاغه آورده است » « 45 »\r\n\r\n\r\n","description":"","footnote":"\r\n( 42 ) مقدمه ديوان سيد مرتضى - مقاله رشيد الصفار ج 1 - از ص 48 تا 61 .\r\n( 43 ) - مرآت الجنان - ج 3 ص 55 .\r\n( 44 ) - غاية الاختصار - چاپ نجف - ص 76 .\r\n( 45 ) - مقدمه ديوان سيد مرتضى - ج 1 ص 111 - 112 .\r\n","page_name":" 22 ","page_number":30},
  {"content":"\r\n\r\n\r\nسيّد رضى از ولادت تا وفات\r\nاز آنچه گفته شد دانستيم كه سيد رضى از چه تبارى است ، و داراى چه پدر و مادر و جد و برادرى مىباشد كه هر كدام در جاى خود كم نظير بوده‌اند ، و هر يك نيز در نزد خلق و خالق چه پايگاهى داشته‌اند .\r\nاينك به طور اختصار مىپردازيم به شناختى از خود وى تا ولادت تا وفات ، آن هم فهرست وار ، به طورى كه دورنمائى از زندگانى پر افتخار و درخشان او را نمايان سازد . سيد رضى كه گفتيم نامش محمد و القابش « شريف رضى » و « ذو الحسبين » است ، و ما در زبان فارسى او را به همان لقب « سيد رضى » مىخوانيم ، در سال 359 هجرى ، يعنى چهار سال پس از برادر بزرگش سيد مرتضى در شهر تاريخى بغداد كه آن روز بزرگترين پايگاه علوم اسلامى بود ، ديده به دنيا گشود .\r\nبا اين كه خاندان او از بزرگ و كوچك و زن و مردشان ، افرادى با استعداد و خوش فهم و بسيار با هوش و نوعا از علماى نامى بودند ، مع الوصف موقعيت سيد رضى مؤلف نهج البلاغه در بين همهء آنان امتيازى ديگر داشت .\r\nهنوز چند سالى را پشت سر نگذاشته بود كه آوازهء هوش و سرشار و استعداد كم نظيرش به همه جا رسيد و زبانزد عام و خاص گرديد . از همان زمان يعنى در حدود دهسالگى شهرهء شهر شد ، و همه آيندهء درخشانى را برايش پيش بينى مىكردند .\r\nاو از همان روزى كه به محضر استاد راه يافت ، موجب اعجاب استاد و ساير شاگردان قرار گرفت . هر چه در تحصيل پيش مىرفت و پله‌هاى نردبان ترقى را مىپيمود ، بيشتر مورد تعجب و تحسين استادان و دانشمندان و باعث رشك و حسادت بدخواهان كه نمىتوانستند نبوغ او را ببينند ، واقع مىشد .\r\nداستان پاسخى كه وى در سن نه سالگى به پرسش استادش « سيرافى » دانشمند نحوى معروف داد ، و حاضران مجلس را از تيزهوشى خود به شگفت آورد ، مشهور است .\r\nاو در همين سن نه سالگى قصيده‌اى در مديح پدر عاليقدرش سرود كه هم اكنون در\r\n\r\n","description":"","footnote":"","page_name":" 23 ","page_number":31},
  {"content":"\r\n\r\nديوانش موجود است ، و پدر به شكرانه آن استعداد شكوفان صله‌اى به او داد ، ولى سيد رضى نپذيرفت و گفت : پدر ، من اين قصيده را به عشق داشتن پدرى چون تو سرودم ، نه براى اخذ پاداش و گرفتن صله شعر ! چنان كه پيشتر اشاره كرديم ، سيد رضى در خردسالى همراه برادر بزرگش على كه بعدها معروف به سيد مرتضى شد ، به استفادهء علوم و فنون متداول عصر پرداخت . شرح « اصول خمسه » و كتاب « العمده » را نزد قاضى عبد الجبار معتزلى ، و علم نحو و دستور زبان عرب را از محضر « سيرافى » و علم فقه و احكام دينى را در محضر شيخ مفيد آموخت .\r\nهمچنين علم حديث را از محمد بن عمران مرزبانى ، و ابو موسى تلعكبرى ، و ابوابى از فقه را از محمد بن خوارزمى ، و علم قرائت قرآن مجيد را با همهء رواياتش از ابو حفص عمر بن ابراهيم كنانى فرا گرفت ، و هم « مختصر طحاوى » را نزد خوارزمى نامبرده خواند .\r\nو نيز « مختصر » ابو الحسن كرخى را نزد ابو محمد اسدى اكفانى و علوم عربيت را از على بن عيسى رمّانى فرا گرفت ، و هم پاره‌اى از علوم عربيت را نزد ابو الفتوح ابن جنّى ، نحوى معروف ، و قسمتى از فنون بلاغت و ادبيات را از ابن نباته خطيب نامى آموخت .\r\nنكته قابل توجه اينجاست كه سيد رضى علوم ياد شده را پيش از بلوغ نزد نامبردگان كه همه از اساتيد مسلم فن و مبتكرين علوم عربيت بودند ، تحصيل نمود ! در هفده سالگى اقدام به تدريس و تأليف و تصنيف علوم و فنونى كه اندوخته بود نمود ، و در بيست سالگى از تحصيل تمامى علوم متداول عصر بى نياز گشت .\r\nسيد رضى در فرا گرفتن علوم و فنون بسيار حريص بود . از هر كه مىتوانست بهره‌مند گردد خوددارى نمىكرد ، و در اين خصوص ميان شيعه و سنى و مسلمان و كافر فرق نمىگذاشت . « 1 » علوم و فنونى كه در آن عصر معمول و متداول بود و سيد رضى آنها را تحصيل نمود ، و در بيشتر آنها هم كتاب نوشته است . صرف ، نحو ، قرائت ، انساب ، تفسير ، حديث كلام ، فقه ، اصول ، عروض و قوافى و غيره بود .\r\nدر سال 401 يعنى يك سال پس از تأليف نهج البلاغه كه سيد رضى 42 ساله بوده است ، ملاقاتى ميان او و بهاء الدوله ديلمى پسر عضد الدوله روى داد ، و چنان مهابتى از وى در دل پادشاه مقتدر ديلمى كه در بغداد بر سراسر قلمرو بنى عباس حكم مىراند نشست كه وى را « سيد اجلّ » خواند ، و اين تعبير در آن روزگاران از پادشاهى يا خليفه‌اى نسبت به كسى ديده نشده بود .\r\nسيد رضى در عزت نفس ، وفادارى ، سخاوت و بلند نظرى ، رفاقت و دوستى ، عشق به علم و\r\n\r\n\r\n","description":"","footnote":"\r\n( 1 ) از پيغمبر اكرم روايت شده است كه : « اطلبوا العلم و لو من ايدى الكافرين . » يعنى : دانش بجوئيد هر چند در دسترس كافران باشد .\r\n","page_name":" 24 ","page_number":32},
  {"content":"\r\n\r\nكتاب و شعر و نويسندگى در عصر خود مانند نداشت . اين معنى را اغلب كسانى كه از وى سخن گفته‌اند يادآور شده‌اند .\r\nنسبت به مبادى دينى و جهات شرعى سخت پاىبند بود ، و از تملق و چاپلوسى به طور خارق العاده‌اى احتراز مىجست .\r\nدر قصائدى كه طبق رسوم عصر خطاب به خلفاى عباسى ، يا سلاطين ديلمى يا وزراى آنها و دانشمندان عصر و دوستان خود مىسرود ، هرگز از مرز حقيقت تجاوز نمىكرد ، و چنان كه خواهيم گفت همه جنبه عاطفى و دوستى يا مداراى با آنها داشت . صله و جوائز شعر را از هيچ كس نپذيرفت ، چند بار بخشش و جوائز بهاء الدوله ديلمى را مسترد داشت ، و گفتيم كه حتى صلهء شعر را از پدرش آن هم در سن نه سالگى قبول نكرد ! ولى در عوض ، خود بسيار بلند نظر و دست و دل باز و بخشنده بود . به خصوص نسبت به اهل علم و سادات خويشتن‌دار نبود .\r\nسيد رضى هم دانشمند دينى ، و هم شاعر برازندهء عصر ، و هم نويسندهء كم نظير ، و هم داراى مناصب مهمى بود كه مىبايد به شخصيت بزرگى چون او تعلق گيرد مانند : نقابت ، امارت حاج ، و رياست ديوان مظالم كه هر يك را در جاى خود شرح خواهيم داد .\r\nدر بارهء استادان ، و شاگردان و هم عصران و مدرسهء دينى او به نام « دار العلم » و ملكات فاضله ، و سجاياى حميده ، و صفات پسنديده‌اش ، همچنين مناصب و تأليفات و شعر و ادب او ، جداگانه سخن مىگوئيم .\r\nبا اين وصف بايد گفت : خوش درخشيد ولى دولت مستعجل بود . زيرا اين بزرگ مرد علم و دين و شعر و ادب و اخلاق كه مجموعه فضائل و كمالات و نابغه نامى عصر بود ، در سن 47 سالگى كه در اوج شهرت قرار داشت ، و جهان علم و ادب آن روز و خاص و عام در انتظار خدمات بيشتر و آثار فكرى و قلمى تابناك‌ترى از وى بودند ، در سال 406 ه - چشم از جهان فانى فرو بست ، و روح بلند پروازش كه قفس دنيا را براى بال و پر گشودن خود تنگ مىديد به ملكوت اعلا پرواز نمود .\r\n\r\n","description":"","footnote":"","page_name":" 25 ","page_number":33},
  {"content":"\r\n . \r\n","description":"","footnote":"","page_name":" 26 ","page_number":34},
  {"content":"\r\n\r\n\r\nاستادان سيّد رضى\r\nدر اينجا به طور اختصار از استادانى چند كه سيد رضى نابغه بلند آوازهء ما از محضر آنها كسب فيض كرده است نام مىبريم ، و خوانندگان را براى اطلاع بيشتر از شرح زندگانى و شخصيت علمى هر كدام به كتابهاى تراجم حوالت مىدهيم .\r\nبه طورى كه خواهيم ديد بعضى از استادان سيد رضى از دانشمندان عامه « 1 » يعنى اهل تسنن بوده‌اند . چون مىدانيم كه شيعه در طول تاريخ تحت تعقيب خلفاى جور و حكام سنگدل قرار داشتند ، و از آزادى و حتى گاهى آفتابى شدن ، و استفاده از حقوق عمومى مسلمين محروم بودند ! در عصر سيد رضى شيعيان بيشتر در محلهء كرخ نزديك كاظمين عليهما السلام كه آن روز يكى از محلات بغداد پايتخت خلفاى بنى عباس بوده است ، سكونت داشته‌اند . البته محله كرخ اختصاص به شيعه نداشته و سنيان و علما و دانشمندان آنها نيز در آنجا سكنى داشتند .\r\nچنان كه گفتيم در قرن چهارم هجرى و حتى تا اواخر قرن پنجم در بغداد اين آزادى را شيعه داشته است ، كه دانشجويان آنها نزد استادان سنى ، و دانشجويان سنى نزد استادان شيعى حضور مىيافتند ، و به تعليم و تعلم و تدريس و تدرّس مىپرداختند . در قرون بعدى و دو قرن پيش از آن هم كم و بيش اين وضع ادامه داشته است ، ولى نه مانند قرن چهارم و پنجم كه درخشان ترين قرون طلائى علمى اسلامى به شمار مىرود .\r\nو اينك شما و آشنائى با بعضى از استادان سيد رضى مؤلف نهج البلاغه . استادانى كه سيد رضى در نزد آنها علوم و فنون قرائت قرآن مجيد « 2 » علم صرف ، علم نحو ، علم عروض و قوافى ( قواعد و دستور گفتن و شناختن شعر ) علم حديث ، علم بلاغت ، علم فقه ، علم اصول و غيره\r\n\r\n\r\n","description":"","footnote":"\r\n( 1 ) كلمه عامه اصطلاحى است در نزد علماى ما براى اهل تسنن ، چون در آن زمانها عامهء مردم و اكثريت آنها از خليفه و قضات و وزراء و رؤساء گرفته تا صاحبان مدارس و اساتيد و شاگردان از آنها بوده است . در مقابل آن كلمه « خاصه » استعمال مىشود كه مقصود شيعيان مىباشند ، چون طبقه خاصى بوده‌اند .\r\n( 2 ) قرآن مجيد در آن روزگار با قرائت هفت قارى مشهور و روايت چهارده شاگردان آنها ، آن هم با تجويد خوانده مىشده است . در حقيقت علم قرائت و آموزش قرآن مجيد يكى از علوم مهم و قابل ملاحظهء اسلامى بوده است ، جالب اينجاست كه اغلب هم سعى مىكردند تا قرآن را با قرائت‌هاى مختلف از حفظ كنند . چنان كه حافظ از حفظ داشته و مىگويد :\r\n عشقت رسد بفرياد گر خود بسان حافظ * قرآن ز بر بخوانى با چهارده روايت \r\n","page_name":" 27 ","page_number":35},
  {"content":"\r\n\r\nتحصيل كرده است .\r\n\r\n1 - ابو سعيد سيرافى\r\nابو سعيد قاضى حسن عبد اللَّه بن مرزبان نحوى ، پدرش مجوسى بود و نامش بهزاد ، چون اسلام آورد پسرش او را عبد الله نام نهاد . گويند سيرافى در علم قرآن و لغت و نحو و فقه و فرايض در بغداد درس مىگفته ، و او شيخ شيوخ و استاد أئمهء نحاة بوده ، و هم در بغداد قضاوت مىنموده ، و خطش مانند اسمش حسن بوده ، و چهل سال روزه گرفت « 3 » به طورى كه از ابن خلّكان نقل كرديم سيد رضى در وقتى كه كودكى بيش نبود و هنوز به دهسالگى نرسيده بود ، در نزد سيرافى علم نحو ، يعنى دستور زبان عربى آموخته است . سيرافى در سال 368 ه - در بغداد وفات يافت . سيد رضى به پاس احترام استاد قصيده‌اى در رثاء او سرود ، و بدينگونه حقش را ادا كرد . جالب است كه بگوئيم سيد رضى در آن وقت نه سال داشته است ! اين مىرساند كه سيد رضى در همان سال وفات سيرافى شايد چند ماه نزد وى نحو آموخته است .\r\n\r\n2 - ابو على فارسى\r\nابو على حسن بن احمد بن عبد الغفار فارسى نحوى مؤلف كتاب « ايضاح » در نحو از دانشمندان معتزله بود ، و بيش از نود سال زندگى كرد « 4 » او را در علوم عربيت يگانه زمانه مىدانند .\r\nشاگرد زجّاج و ابن سرّاج و مبرّد بود . شهرهاى سوريه را سياحت كرد . بسيارى از شاگردانش او را اعلم از مبرّد دانسته‌اند . گروهى از بزرگان جزو شاگردان او به شمار مىروند ، مانند ابن جنّى ، و على بن عيسى ربعى ، او در نزد عضد الدوله ديلمى محترم بود ، و كتاب « ايضاح » در نحو و « تكمله » در صرف را به خاطر او تأليف كرد . كتاب‌هاى « الحجه » در قرائت ، « الاغفال » پيرامون آنچه زجّاج از علم معانى غفلت نموده است ، و « تذكره » كه كتابى بزرگ است ، و كتاب « مقصور و محدود » و كتاب « عوامل دهگانه » و كتاب « مسائل حلبيات » از تصنيفات اوست . « 5 » سيد رضى در كتاب « المجازات النبويه » او را استاد خود دانسته ، و از وى اجازه گرفته ، و\r\n\r\n\r\n","description":"","footnote":"\r\n( 3 ) هدية الاحباب - حاج شيخ عباس قمى - ص 176 .\r\n( 4 ) كامل ابن اثير - ج 7 - ص 131 .\r\n( 5 ) پاورقى كامل - به قلم عبد الوهاب نجار - ج 7 - ص 131 .\r\n","page_name":" 28 ","page_number":36},
  {"content":"\r\n\r\nدر كتاب مزبور از او روايت مىكند . « 6 »\r\n\r\n3 - ابو الفتح ابن جنّى\r\nابو الفتح عثمان بن جنّى نحوى موصلى بغدادى متوفى به سال 392 ه - در بغداد ، شاگرد ابو على فارسى و ملازم او بوده است . پدرش برده‌اى رومى بود . ابن جنّى از دانشمندان مشهور نحو و عربيت است . كتابهائى گرانقدرى تصنيف كرده ، از جمله كتاب لمع الثاقب ، الخصائص ، و سرّ الصناعة ، و الكافى در شرح قوافى ، و مذكر و مؤنث ، و مقصور و محدود ، و تذكرهء اصفهانى ، و شرح ديوان متنبّى شاعر معروف و كتابهاى ديگر است . او ديوان متنبّى را بر خود وى قرائت مىكرد و متنبّى مىگفت : ابن جنّى شعر مرا از خود من بهتر مىشناسد « 7 » .\r\nسيد رضى در علوم عربيت از جمله شاگرد اين دانشمند گرانمايه بوده است . او در كتاب « المجازات النبويه » در موارد عديده از ابن جنّى نقل مىكند .\r\nقبلا به نقل از ابن خلّكان گفتيم كه ابن جنّى داستانى از تيز هوشى سيد رضى در سن نه سالگى در محضر ابو سعيد سيرافى نقل كرده بود كه باعث شگفتى حضار گشت . و هم ابن جنّى نوشته است سيد رضى كتابى در معانى قرآن كريم تصنيف كرده است كه مانند آن كمتر يافت مىشود . اين كتاب دليل بر وسعت نظر رضى در علم صرف و نحو و لغت است . همچنين او كتابى در مجازات قرآن تصنيف كرده است كه در مورد خود كم نظير مىباشد .\r\nجالب است كه بگوئيم سيد رضى در 23 سالگى قصيده‌اى در مرثيهء ابو طاهر ناصر الدوله ساخت كه از بس داراى الفاظ زيبا و معانى بلند بود ، استادش ابن جنّى با آن مقام علمى كه داشت كتاب نفيسى در شرح ابيات آن تصنيف كرد ، و بدينگونه نبوغ و استعداد شكوفان شاگرد نابغه‌اش را مورد تفقد و ستايش قرار داد و ما نظير اين كار را از كمتر استادى نسبت به شاگردش ديده‌ايم .\r\nسيد رضى هم پس از اطلاع از كار بزرگ و قابل تقدير استادش ابن جنّى ، در قصيده‌اى نغز ، لطف و تفقد استاد را جبران كرد . قصيده ناب رضى در ديوانش موجود است . ابن جنّى در كاظمين ( ع ) جنب مدفن استادش ابو على فارسى مدفون گرديد .\r\n\r\n\r\n","description":"","footnote":"\r\n( 6 ) الغدير - تأليف علامهء امينى - ج 4 - ص 183 .\r\n( 7 ) منتظم ابن جوزى - ج 7 - ص 220 ، وفيات الاعيان - ج 2 - ص 410 و شذرات الذهب - ج 3 - ص 140 .\r\n","page_name":" 29 ","page_number":37},
  {"content":"\r\n\r\n\r\n4 - ابو عبد الله مرزبانى\r\nابو عبد الله محمد بن عمران مرزبانى در گذشته سال 378 از دانشمندان و محدثان و شعرا و ادبا و مؤلفان مشهور اواسط قرن چهارم هجرى بوده است . ابن نديم در فهرست خود به تفصيل شرح حال او را نگاشته و تأليفات فراوانش را نام مىبرد . ابن نديم مىگويد او اصلا خراسانى است ، و آخرين دانشمند مورخى است كه ما ديده‌ايم . او اخبار و روايات بسيارى از گذشتگان نقل كرده است . داراى صداقت و معرفت وسيع به اخبار پيشينيان و از دانشمندان بسيارى اخبار شنيده بود . كتاب اخبار شعرا ، كتاب مفيد ، كتاب ازمنه ، كتاب هدايا ، كتاب زهد و اخبار زهاد ، كتاب تهانى ، كتاب تلقيح العقول ، كتاب مديح ، كتاب منير ، كتاب عبادت ، كتاب مغازى ، كتاب اوائل ، كتاب اشعار النساء ، كتاب شباب و شيب ، كتاب اخبار برامكه از جمله انبوه تأليفات اوست .\r\nبه طورى كه قبلا اشاره نموديم ، سيد رضى علم حديث را از مرزبانى كه مشهور است از دانشمندان شيعه بوده است ، فرا گرفت . گويا اين علم حديث ، اخبار و روايات مربوط به احوال و سرگذشت علما و زهاد و شعرا و ادبا و مردان مشهور تاريخ دنيا بوده كه مرزبانى در آن تخصص داشته ، و بيشتر كتابهاى او نيز در اين زمينه بوده است نه اين كه حديث به معنى اصطلاحى آن يعنى روايات و گفته‌هاى پيغمبر و ائمه اطهار باشد ، هر چند دانشمندان مرزبانى را از علماى حديث هم دانسته‌اند . ابن شهر آشوب مىنويسد :\r\nاو راست كتاب « ما نزل من القرآن في على بن ابي طالب عليه السلام . » ابن خلّكان او را اصلا خراسانى و متولد در بغداد ، و داراى تصانيف مشهور و مجموعه‌هاى كم نظير دانسته و مىنويسد : « او مورخ ادبيات بود ، اخبار زيادى در اين خصوص داشت . تأليفاتش بسيار است . در نقل حديث موثق و در مذهب مايل به تشيع بود . از عبد اللَّه بن محمد بغوى و ابو داود سيستانى حديث نقل كرده است « 8 » .\r\n\r\n5 - هارون بن موسى تلّعكبرى\r\nابو محمد هارون بن موسى تلّ عكبرى از فقهاء و محدثين و مشايخ بزرگ شيعه در اواسط\r\n\r\n\r\n","description":"","footnote":"\r\n( 8 ) فهرست ابن نديم - چاپ مصر - ص 196 .\r\n","page_name":" 30 ","page_number":38},
  {"content":"\r\n\r\nسدهء چهارم هجرى و مقيم بغداد بوده است . تل‌ّعكبرى كه شيخ مفيد مرجع اعلم شيعه در نيمه دوم سدهء چهارم نيز از آن جاست ، ناحيه واقع در ده فرسخى بغداد بوده است .\r\nنجاشى دانشمند بزرگ شيعه و در گذشتهء سال 450 ه - مىنويسد : « او چهرهء درخشانى از علماى بزرگ ما ( شيعه اماميه ) و دانشمندى موثق و مورد اعتماد بود . سخن او جاى گفتگو نداشت . او راست كتابهائى از جمله كتاب « الجوامع » در علوم دينى . من با پسرش ابو جعفر در خانه‌اش حضور مىيافتيم و مىديديم كه اهل فضل حديث بر وى قرائت مىكردند . » علامهء حلى فقيه نامى از وى بدين گونه ياد مىكند : « او دانشمندى بزرگوار و داراى مقامى بس بزرگ است . روايات زيادى از مشايخ شنيده ، و عالم بىنظير و موثق و از سران طايفه ، و مورد اعتماد بود ، و در نقل حديث گفتگو نداشت . در سال 385 ه - وفات يافت . » پيشتر يادآور شديم كه سيد رضى در بغداد از محضر اين بزرگ مرد شيعه ، علم حديث آموخته و از فيض حضور او بهره‌مند گشته است .\r\n\r\n6 - شيخ مفيد\r\nابو عبد اللّه محمّد بن محمّد بن نعمان معروف به شيخ مفيد كه در زمان خويش به « ابن معلم » نيز مشهور بود ، از مردم بغداد و به سال 338 متولد و در سنهء 413 در بغداد وفات يافت .\r\nشيخ مفيد سرآمد فقها و متكلمين شيعه و مشهورترين دانشمند نابغه ما در نيمهء دوم قرن چهارم هجرى است . شرح حالش را من در شماره سوم سال اول مجلهء مكتب اسلام نوشته‌ام . در اينجا به مختصرى از آن با ذكر مآخذ اكتفا مىكنم .\r\nابن نديم دانشمند كتابدار و كتاب شناس معروف هم عصر مفيد كه او نيز در بغداد مىزيسته ، در اثر گرانقدرش « الفهرست » مىنويسد : « رياست متكلمين شيعه ( علماى عقايد و مذاهب ) در عصر ما اختصاص به او دارد . در علم كلام از ديگران برتر ، و در فطانت دقيق ، و از لحاظ انديشه و انتقال ذهن سريع است . من او را ديده‌ام ، بر همهء اقران تفوق دارد « 11 » . » نجاشى شاگرد برازنده‌اش مىگويد : « فضل او در فقه و كلام و روايت و وثاقت و علم\r\n\r\n\r\n","description":"","footnote":"\r\n( 11 ) - رجال نجاشى - ص 308 .\r\n","page_name":" 31 ","page_number":39},
  {"content":"\r\n\r\nمشهورتر از آنست كه وصف شود « 14 » . » و شاگرد عاليقدر ديگرش شيخ طوسى مىنويسد : « محمد بن محمد بن نعمان ابو عبد اللّه مفيد معروف به « ابن معلم » از متكلمان طايفهء اماميه است . در زمان او مرجعيت شيعه به وى منتهى گشت .\r\nدر فقه و كلام بر هر كس ديگرى مقدم ، فكرش عالى ، ذهنش دقيق ، و حاضر جواب بود . « 15 » » علامه حلى مىنويسد : « . . . او از بزرگترين مشايخ و فقهاى شيعه و مرجع و استاد آنهاست .\r\nتمام دانشمندان شيعه كه بعد از وى آمده‌اند ، از علوم و فنون او استفاده كرده‌اند . مقام دانش او در فقه و كلام و حديث مشهورتر از آنست كه شرح داده شود . » او موثق ترين دانشمندان عصر خود و اعلم آنها بود . مرجعيت دينى شيعه اماميه در زمان او به وى منتهى گشت . . . « 16 » به طور كلى دانشمندان ما عموما وسعت اطلاع شيخ مفيد را در علم كلام و فقه و اصول و حديث و ديگر علوم اسلامى و تقدمش را در خصال معنوى و ملكات نفسانى به عاليترين وصف ستوده‌اند و معتقدند كه در ميان دانشمندان شيعه تا آن روز چنان مرد برازنده‌اى برنخاسته بود .\r\nبه طورى كه خاطر نشان ساختيم در قرن چهارم هجرى شهر بغداد بزرگترين مركز علمى عصر مملو از فقها و محدثين و متكلمين مذاهب مختلف بود .\r\nسنيان و عامه كه از نظر علم كلام و عقايد به آنها معتزلى يا اشعرى مىگفتند ، در مجامع عمومى و گاهى در حضور خليفه مجلس‌ها مىگرفتند ، و هر كس براى اثبات مرام و حقانيت مذهب و مسلك خود حجت‌ها مىآورد ، و دليل‌ها اقامه مىكرد . علماى شيعه كه تا آن زمان به آن محافل راه نداشتند ، با طلوع شيخ مفيد در بغداد كه خود نيز عرب بود ، نه تنها در مجامع آنها شركت مىجستند ، بلكه شيخ مفيد سر آمد علما و يگانه دانشمند مبرز و سخنورى بود كه با نيروى علم و بيان و قدرت استدلال و وفور اطلاعاتى كه در تمامى علوم اسلامى داشت ، در كليهء موارد بر همگان غلبه مىيافت .\r\nابو الحسن خياط رئيس معتزله ، و قاضى ابو بكر باقلانى قاضى القضات بغداد ، فاضل كتبى و ابو عمر شطوى و ابو حامد اسفرائنى شافعى ، و قاضى عبد الجبار معتزلى و غيرهم از مفاخر دانشمندان اهل تسنن بودند كه شيخ مفيد با آنها در مباحث امامت و اصول عقايد آزادانه به گفتگو مىپرداخت ، و آنها را ملزم و محكوم مىساخت . داستان مناظرات آنها بسيار شيرين و خواندنى است . سيد مرتضى برادر بزرگ سيد رضى كه بزرگترين شاگرد شيخ مفيد بوده ، آنها را در كتابى\r\n\r\n\r\n","description":"","footnote":"\r\n( 14 ) - رجال نجاشى - ص 283 .\r\n( 15 ) - فهرست شيخ طوسى - چاپ نجف - ص 157 .\r\n( 16 ) - خلاصة الاقوال - ص 147 .\r\n","page_name":" 32 ","page_number":40},
  {"content":"\r\n\r\nگرد آورده است . نجاشى 177 كتاب او را نام مىبرد كه در تمامى علوم اسلامى تأليف كرده است .\r\nو در آخر آن مىنويسد : او رحمت اللّه عليه در شب جمعه سوم ماه رمضان سال 412 رحلت كرد . سيد مرتضى در ميدان اشنان بر او نماز گزارد ، و با همهء بزرگى ميدان جا كم بود . « 17 » .\r\nشيخ طوسى مىگويد : « نزديك به دويست جلد كتاب كوچك و بزرگ تصنيف كرده .\r\nفهرست كتابهايش معروف است . روز وفاتش روزى بود كه تا آن روز از بسيارى مردم موافق و مخالف كه براى نماز گزاردن بر او گرد آمده بودند و بر وى مىگريستند ، به بزرگى آن ديده نشده بود « 18 » .\r\nاز كتابهاى مشهور شيخ مفيد كه چاپ شده يا دانشمندان از آن نقل كرده‌اند ، اين چند كتابست : كتاب مقنعه در فقه ، كتاب ارشاد در تاريخ ائمه ، كتاب ايضاح در امامت ، كتاب اركان ، نيز در فقه ، كتاب افصاح ، كتاب عيون و محاسن ، كتاب احكام النساء ، كتاب اختصاص ، كتاب الجمل ، كتاب منير در امامت ، كتاب مسائل جرجانيه ، كتاب مسائل دينوريه ، كتاب مسائل مازندرانيه ، كتاب مسائل صاغانيه ، كتاب رد بر عثمانيه جاحظ ، كتاب نقض فضيلت معتزله ، كتاب نقض بر على بن عيسى رمّانى ، كتاب نقض بر ابن عباد در امامت ، كتاب المسائل العشره - در غيبت امام زمان ( ع ) ، كتاب مصابيح النور ، كتاب ايمان ابي طالب ، كتاب مسائل الخلاف ، كتاب انتصار ، كتاب الكلام فى الانسان ، كتاب الكلام فى وجوه القرآن ، كتاب تمهيد ، كتاب جوابهاى فيلسوف در اتحاد ، كتاب جوابهاى ابو الحسن نيشابورى ، كتاب البيان فى تأليف القرآن ، كتاب جوابات در قيام مهدى عليه السلام ، كتاب رد بر شعبى « 19 » كتاب تفضيل امير المؤمنين ( ع ) بر ساير صحابه ، كتاب رد بر ابن رشد در امامت ، كتاب رد بر ابن اخشيد در امامت ، كتاب اجماع ، كتاب مسائل خوارزميه ، كتاب مسائل حرّانيه و اوائل المقالات و غيره .\r\nبه طورى كه پيشتر ياد آور شديم سيد مرتضى و سيد رضى علم فقه و احكام دينى « و حديث و تفسير و كلام و غيره » « 20 » را نزد شيخ مفيد مرجع بزرگ عصر تحصيل كردند . ولى مسلم است كه آنها و به خصوص سيد مرتضى در علوم ديگر هم نزد شيخ مفيد شرايط شاگردى به جاى آورده‌اند .\r\nگذشته از سيد رضى و سيد مرتضى كه از شاگردان بنام شيخ مفيد بوده‌اند ، و هر كدام نابغه‌اى بزرگ به شمار رفته‌اند ، ابو يعلى جعفرى داماد شيخ مفيد ، و سالار بن عبد العزيز و شيخ طوسى كه بعد از مفيد و سيد مرتضى سرآمد فقهاى شيعه بوده است . نيز از مفاخر شاگردان شيخ\r\n\r\n\r\n","description":"","footnote":"\r\n( 17 ) - رجال نجاشى - ص 287 .\r\n( 18 ) - فهرست شيخ طوسى - ص 158 .\r\n( 19 ) - عامر بن شرحبيل كوفى معروف به « شعبى » به كسر شين ، از فقهاى پيشين عامه است . به سال 104 ه - وفات يافت .\r\n( 20 ) - اعيان الشيعه - ج 44 - ص 175 .\r\n","page_name":" 33 ","page_number":41},
  {"content":"\r\n\r\nمفيد مىباشند .\r\nدر خاتمه براى اين كه ببينيم دانشمندان عامه در بارهء شيخ مفيد چه گفته و چگونه قضاوت كرده‌اند ، فقط سخن كوتاه دو تن از آنها را مىآوريم .\r\nابن حجر عسقلانى نقل مىكند كه « ابو عبد اللّه محمد بن محمد بن نعمان معروف به شيخ مفيد و ابن معلم ، داراى تصانيف بديعه است كه دويست تصنيف بوده است . مفيد در اين كتابها خلفا را مورد نكوهش قرار داده است . او به واسطه توجهى كه عضد الدولهء ديلمى به وى داشت از صولت بزرگى برخوردار بود . « 21 » هشتاد هزار رافضى ( شيعه ) جنازهء او را تشييع كردند . در سال 413 وفات يافت . » آن گاه مىگويد : « خطيب بغدادى ( هم عصر مفيد ) نوشته است : « مفيد كتابهاى بسيارى در گمراهى شيعه ! و دفاع از اعتقاد آنها ، و نكوهش از صحابه و تابعين و ائمه و مجتهدين « 22 » ، او با كتابها و نظرياتش بسيارى را گمراه ساخت ! تا اين كه خدا اهل تسنن را با مرگ وى آسوده گردانيد » ! ! سپس ابن حجر خود مىگويد : « او بسيار وارسته و فروتن و پاسدار علم بود ، و جمعى از حوزه درسش برخاستند . در اثبات عقايد شيعه به حد نهائى رسيد . تا جائى كه گفته شده او بر هر پيشواى دينى منت دارد . . .\r\nشريف ابو يعلى جعفرى كه دختر شيخ مفيد را به همسرى گرفته بود مىگويد : « مفيد اندكى از شب را مىخوابيد و باقى اوقات شبانه روز را يا نماز مىگزارد ، و يا مطالعه مىكرد ، و يا درس مىگفت ، و يا قرآن مىخواند « 23 » . » ابن كثير شامى مورخ مشهور ديگر عامه كه مردى بسيار متعصب و نسبت به شيعه عداوت مىورزيده در تاريخ مشهورش « البداية و النهاية » ذيل حوادث سال 413 ه - مىنويسد : « شيخ مفيد پيشواى رافضىها و مصنف و حامى آنان بود ، در مجلس او دانشمندان بسيارى از همهء طوايف اجتماع مىكردند . و از وى استفاده مىنمودند .\r\nاو سرآمد علماى شيعه ، و در علم كلام و جدل و فقه استاد بود . در دولت آل بويه با كمال\r\n\r\n\r\n","description":"","footnote":"\r\n( 21 ) صولت شيخ مفيد به واسطه وسعت دانش و قدرت بيان و شخصيت نافذ خود او بوده است . و گرنه چنان كه مورخين نوشته‌اند طى يك درگيرى ميان شيعه و سنى ، عضد الدوله شيخ مفيد را تبعيد كرد !\r\n( 22 ) صحابه كسانى بودند كه پيغمبر را ديده‌اند . و تابعين پيروان و شاگردان آنها بودند ، و منظور از ائمه و مجتهدين در اينجا پيشوايان چهار مذهب عامه يعنى ابو حنيفه و مالك بن انس و شافعى و احمد حنبل و ساير مجتهدين آنهاست كه مفيد عقايد و آراء آنها را مورد تجزيه و تحليل و نقد و بررسى و رد و نقض قرار داده است .\r\n( 23 ) - لسان الميزان - ج 5 - ص 368 .\r\n","page_name":" 34 ","page_number":42},
  {"content":"\r\n\r\nجلالت و عظمت مىزيست . با هر فرقه در بارهء عقايدشان مناظره و گفتگو مىكرد . از فقرا دستگيرى بسيار مىنمود . خضوعش زياد ، و نماز و روزه‌اش بسيار ، و لباسش زبر بود . » شيخ مفيد را در حرم كاظمين عليهما السلام نزديك قبر استادش ابن قولويه قمى مدفون ساختند .\r\n\r\n7 - ابن نباته\r\nابو يحيى عبد الرحيم بن محمد بن اسماعيل بن نباته ( به فتح نون ) حذاقى فارقى ، صاحب خطبه‌هاى مشهور ، به گفته ابن خلكان و ديگران يكى از پيشوايان علوم ادبى ، و داراى خطبه‌هائى است كه همه گفته‌اند نظير نداشته است . همان خطبه‌ها نيز دليل بر وفور دانش و قريحه عالى اوست . ابن نباته از مردم ميّافارقين « 24 » و خطيب حلب بود . در همان شهر حلب در حضور سيف الدوله حمدانى با متنبّى « 25 » برخورد نمود ، و گفته‌اند كه قسمتى از ديوان متنبّى را از خود وى شنيده است . سيف الدوله پيوسته در حال جنگ - با صليبىها - بود . به همين جهت ابن نباته خطابه‌هاى زيادى پيرامون جهاد ايراد مىنمود تا او را به جهاد با كفار ترغيب نمايد ، و مردم را تشويق مىكرد كه به يارى وى برخيزند . او مردى شايسته بود . . . » ابن خلكان در پايان مىنويسد : « من نديده‌ام كه هيچ يك از مورخين ، تاريخ ولادت و درگذشت او را ذكر كرده باشند ، جز ابن ارزق در تاريخش « 26 » كه مىگويد در سال 335 متولد شد ، و در سنهء 374 وفات يافت . . . « 27 » . » پيشتر خاطر نشان ساختيم كه سيد رضى قسمتى از فنون بلاغت و ادبيات را از ابن نباته يعنى اين دانشمند اديب سخنور آموخته است . اين در وقتى بوده كه ابن نباته ، در بغداد مىزيسته و به حلب نرفته بود .\r\n\r\n\r\n","description":"","footnote":"\r\n( 24 ) ميّافارقين - معروف‌ترين شهر ديار بكر ( شمال عراق و جنوب تركيه ) بوده است ( مراصد )\r\n( 25 ) - ابو طيب احمد بن حسين متنبّى كوفى مشهورترين شعراى عرب زبان است . ديوان او را بسيارى از دانشمندان شرح كرده‌اند . بهتر از همه شرح خطيب تبريزى است . گويند كه ده صفحه مطلب را با يك نگاه از حفظ مىكرد . و هر لغتى مىپرسيدند شاهد آن را از كلام عرب با شعر يا نثر همان دم نقل مىكرد . متنبّى در سال 354 درگذشت .\r\n( 26 ) - ابو الفضل عبد اللّه بن محمد فارقى معروف به « ابن ارزق » مؤلف « تاريخ ميافارقين » متوفى به سال 590 ه از دانشمندان اهل تسنن است .\r\n( 27 ) - وفيات الاعيان - ج 2 ص 331 .\r\n","page_name":" 35 ","page_number":43},
  {"content":"\r\n\r\n\r\n8 - على بن عيسى ربعى\r\nابو الفرج ابن جوزى در گذشتهء سال 597 كه از قدماى مورخين است در حوادث سال 420 ه - يعنى سال وفات اين دانشمند كه از استادان سيد رضى بوده است ، مىنويسد : على بن عيسى بن صالح ربعى نحوى شاگرد مخصوص ابو سعيد سيرافى است .\r\nدر سال 328 ه - متولد گرديد ، و در بغداد ادبيات را نزد ابو سعيد سيرافى تحصيل نمود ، سپس به شيراز رفت ، و مدت بيست سال در محضر ابو على فارسى به فراگيرى علوم و فنون پرداخت ، آن گاه بازگشت و در اواخر عمرش در بغداد زيست . پس از آن ابن جوزى مىنويسد : در يكى از روزها كه على بن عيسى در كناره دجله قدم مىزد ديد كه سيد رضى و سيد مرتضى با عثمان بن جنى در كشتى نشسته‌اند . على بن عيسى رو كرد به آن دو و گفت : « از شگفتىهاى احوال شريفين ( سيد رضى و سيد مرتضى ) اينست كه بايد عثمان با آنها نشسته ، ولى على بر كنارهء شط دور از آنها باشد ! » سپس مىگويد : وى در محرم اين سال در سن 92 سالگى وفات يافت ، و در مقبرهء باب الدير مدفون گرديد . ابن ناصر از ابو الفضل ابن خيرون نقل مىكرد كه فقط سه نفر جنازهء او را تشييع كردند ! » « 28 » علامه امينى در كتاب گرانقدر « الغدير » مىنويسد : « سيد رضى در كتاب المجازات النبويه صفحهء 250 از وى نام برده » و مىگويد : « من در نزد اين استاد پيش از استاد ابو الفتح ابن جنى ، آغاز به آموختن علم نحو كردم . كتاب مختصر جرمى و پاره‌اى از كتاب ايضاح ابو على فارسى ، و مقدمه‌اى كه خود او بر من املاء مىكرد و مانند مدخلى براى علم نحو بود ، از وى آموختم . » همچنين كتاب « عروض » ابو اسحاق زجّاج و « قوافى » ابو الحسن اخفش را نزد وى تحصيل كردم « 29 » . »\r\n\r\n9 - ابو اسحاق ابراهيم ابن احمد طبرى\r\nاين دانشمند بزرگوار نيز از استادان سيد رضى مىباشد ، و حقى بزرگ بر سيد رضى دارد .\r\nابن جوزى مىنويسد : « ابو اسحاق ابراهيم بن احمد بن محمد طبرى ، فقيه مالكى از مشايخ بزرگوار\r\n\r\n\r\n","description":"","footnote":"\r\n( 28 ) - منتظم ابن جوزى - ج 8 - ص 46 .\r\n( 29 ) - الغدير - ج 4 - ص 186 .\r\n","page_name":" 36 ","page_number":44},
  {"content":"\r\n\r\nو عدول بود ، و بر علماى بغداد تقدم داشت . احاديث بسيارى شنيده ، و مردى كريم النفس بود و اهل علم را مورد تفقد زياد قرار مىداد .\r\nشريف رضى در وقتى كه نوجوانى بيش نبود ، نزد وى قرآن مىآموخت . روزى استاد پرسيد : شريف ! در كجا زندگى مىكنى ؟ رضى گفت : در خانهء پدرم در محلهء « باب محول » . استاد گفت : كسى مانند تو نبايد در خانهء پدرش زندگى كند . من خانه‌ام واقع در محلهء كرخ را كه به « البركه » معروف است ، به تو مىبخشم .\r\nرضى نپذيرفت و گفت : من تاكنون چيزى از پدرم نگرفته‌ام . استاد گفت : حقى كه من بر تو دارم ، از حق پدرت بزرگتر است . زيرا من كتاب خدا را به تو آموخته‌ام . رضى هم ناچار پذيرفت « 30 » . » محدث نامى مرحوم حاج شيخ عباس قمى در پاورقى فوائد الرضويه ، ترجمه بقيهء گفتار ابن جوزى را بدين گونه آورده است :\r\n« بدان كه معلم سيد رضى كه خانه به دو بخشيد ابو اسحاق ابراهيم بن احمد بن محمد طبرى مالكى شيخ شيوخ و همان كسى است كه به كرامت اخلاق و افضال بر اهل علم موصوف بوده ، و « دار قطنى » پانصد جزء احاديث بر وى قرائت كرد . چون از - بصره - برگشت ، مردم دسته دسته به تهنيت مقدمش آمدند . از جمله ابن سمعون واعظ در جامع ابراهيم به خدمتش رسيد ، او اين ابيات را در تهنيت وى انشاد كرد . حدود سنهء 393 در بغداد وفات كرد « 31 » » ولى ابن جوزى صريحا وفات او را در همان سال 393 ه - دانسته است .\r\nبايد توضيح دهيم كه داستان خانه بخشيدن ابو اسحاق طبرى به سيد رضى و اين كه از وى پرسيده است در كجا زندگى مىكنى و رضى گفته است در خانه پدرم ، و استاد جواب مىدهد : كسى مانند تو نبايد در خانهء پدرش زندگى كند ، مربوط به ايام پس از بازگشت پدر سيد رضى از تبعيدگاه و متأهل بودن وى است ، و پيش از استرداد دارائى پدر رضى مىباشد كه مصادره شده بود . زيرا اگر او مجرد بوده ، و املاك و دارائى پدرش مسترد شده بود ، اين سؤال ، و جواب و اعطاى خانه و پذيرش آن از طرف سيد رضى با عزت نفسى كه داشته است ، مورد پيدا نمىكرد .\r\n\r\n\r\n","description":"","footnote":"\r\n( 30 ) - منتظم ابن جوزى - ج 7 - ص 223 .\r\n( 31 ) - فوائد الرضويه - ج 2 - ص 498 .\r\n","page_name":" 37 ","page_number":45},
  {"content":"\r\n . \r\n","description":"","footnote":"","page_name":" 38 ","page_number":46},
  {"content":"\r\n\r\n\r\nنگاهى به مقام علمى سيّد رضى\r\nبه طورى كه ديديم و در شرح حال اجمالى استادان او از نظر خوانندگان گذشت ، سيد رضى مؤلف نهج البلاغه ، از همان سنين كودكى زير نظر پدر عاليقدرش ، و پس از گرفتارى پدر تحت كفالت مادر دانشمند و بزرگوارش ، به آموزش قرآن مجيد و علوم ادبى و دينى پرداخت ، و بيست سال از عمرش گذشته بود كه از فراگيرى كليه علوم متداول عصر فراغت حاصل كرد ، و از تحصيل آنها در نزد اساتيد بزرگ عصر بىنياز گشت .\r\nدر بخش تأليفات او مىبينيم كه او نه تنها شاعرى كم نظير بلكه سرآمد شعراى عصر ، و بزرگترين شاعر دودمان ابو طالب ، و نويسنده‌اى توانا و پركار و سخن سنج بوده است ، بلكه دانشمند بزرگ دين نيز مىباشد .\r\nاو نه تنها شاعر و نويسنده ، و مؤلف كتابهائى در تفسير و حديث و فقه و تاريخ و كلام و غيره بوده است ، بلكه از دانشمندان صاحب نظر در ادبيات عربى از صرف و نحو معانى و عروض و لغت مىباشد ، كه اگر درست به كار درس گفتن مىپرداخت و مناصب اداريش وقتش را نمىگرفت ، مىبايد ، از علماى مشهور اين فنون به شمار آيد ، بلكه خواهيم ديد ، استاد آنها بوده است ، ولى متأسفانه بيشتر به عنوان يك شاعر شناخته شده است .\r\nدكتر زكى مبارك نويسندهء دانشمند مصرى پس از آن كه سيد رضى را دارندهء علوم و فنون و نويسنده‌اى زبر دست و بىگفتگو مىداند ، و اين معنى را طى مباحثى با قلم سحر انگيز خود چنان كه بايد ترسيم مىكند ، مىنويسد :\r\n« چيزى كه اهميت دارد اينست كه بايد صريحا گفت سيد رضى اولا و قبل از هر چيز شاعر است . زندگى شاعرانه او ثروتى است كه در زمانه باقى مانده است ، هر چند از بزرگان دانشمندانى است كه با حيات فكرى و علمى خود در عصر « اخوان الصفا » مىزيسته است . مبادا ادبيات ، آثار ديگر سيد رضى را در ميدان‌هاى فكرى و تعقل كوچك انگارد . چون او در كتاب « مجازات النبويه » و كتاب « حقايق التأويل » در اين خصوص به حد نهائى رسيده است .\r\nاو اگر شعر را كنار مىگذاشت ، مفاخر علما را تحت الشعاع قرار مىداد ، ولى نبوغ شعرى\r\n\r\n","description":"","footnote":"","page_name":" 39 ","page_number":47},
  {"content":"\r\n\r\nاو را در خود فرو برده بود ، و مقام او را در زندگى علمى نسبت به بعضى از همعصرانش ، از جمله برادرش سيد مرتضى كه شگفتىهائى در فقه و خداشناسى ارائه داده ، پائين آورده است .\r\nاگر سيد رضى در مقابل آثار علميش ايست مىكرد ، در ميان مؤلفان بزرگ قرار مىگرفت ، ولى مردم سرگرم شدند به شعر برجسته او و گمان كردند كه او از علماى متوسط است ، در صورتى كه پس از تأمل خواهيم ديد كه او از انديشمندان بزرگ بوده است . . .\r\nاو با برادرش سيد مرتضى در يك خانه پرورش يافته و در آغاز سن دانش را از يك دانشمند يعنى شيخ مفيد تلقى كرده است . او دوست داشته كه شاعر باشد ، ولى نه مانند شاعران ديگر ، و مىخواسته دانشمند باشد ، اما نه چون ساير دانشمندان ، و به اين منظور هم رسيده است .\r\nمن عقيده دارم كه زبان سيد رضى در شعر توانسته است الفاظ زيبا را در زبان عربى گرد آورده و زبان وى در نثر هم چنانست كه بهترين اصطلاحات علمى را به كار گرفته است .\r\nبه نظر مىرسد كه حيات علم ، دانشمندى را تا آن زمان نديده است كه قلمى برازنده‌تر از سيد رضى داشته باشد . در نظر من به ظن قوى سيد رضى راه را براى عبد القاهر جرجانى « 1 » گشود .\r\nمن عقيده دارم كه عبد القاهر در ميدان‌هاى علم بيان ، شاگرد سيد رضى است ، و كتاب « دلائل الاعجاز » او نسخه دومى از كتاب « مجازات النبويه » سيد رضى مىباشد ، هر چند جرجانى بيش از رضى افاضه و استقصاء نموده است .\r\nبايد بگويم كه بويطى « 2 » در كتاب « الامّ » نخستين دانشمند دينى است كه دقايق فقه را با اسلوب ادبى شرح داد ( البته به نظر زكى مبارك ) و سيبويه « 3 » هم اولين عالم نحو است كه تكوين جمله‌ها را با عبارت ادبى شرح كرد . با اين وصف ناچارم اعتراف كنم كه سيد رضى در ميان مؤلفان دانشمند تنها كسى است كه در شرح مقاصد قرآن و حديث با اسلوبى مركب از الفاظ رقيق و سنگين قلمفرسايى كرده است .\r\nاو با اخلاق شخصى و صفات برجسته‌اش كه دور از نفاق و ريا و حق كشى بوده ، و با طبع بلند و بزرگ منش خود توانسته است كه در حيات علميش مقاصد خود را در لغت و فقه و توحيد با\r\n\r\n\r\n","description":"","footnote":"\r\n( 1 ) - ابو بكر عبد القاهر بن عبد الرحمن جرجانى از علماى مشهور نحو و لغت عرب است ( با اين كه مانند سيبويه و بسيارى ديگر از علماى اسلامى ، ايرانى بوده است ! ) عبد القاهر جرجانى را مؤسس علم بيان و از مفاخر علماى بلاغت مىدانند . كتابهاى « اسرار البلاغة » و « دلائل الاعجاز » و « عوامل » از اوست . عبد القاهر جرجانى در سال 471 هجرى درگذشت .\r\n( 2 ) ابو يعقوب يوسف بن يحيى مصرى ، شاگرد محمد بن ادريس شافعى و جانشين وى در درس است ، در سال 231 در زندان بغداد درگذشت . بويط بر وزن زبير روستائى از مصر بوده است .\r\n( 3 ) ابو الحسن عمرو بن عثمان بن قنبر در گذشتهء سال 180 ه از مردم بيضاء فارس بوده و در بصره پرورش يافته است . يا اين كه سيبويه يك نفر ايرانى بوده است سرآمد علماى ادبيات عرب ، بلكه پدر دستور زبانى عربى است . او در « الكتاب » تمامى قواعد و دستور زبان عربى ، را شرح داده ، و به سن سى سالگى درگذشت و در شيراز مدفون شد .\r\n","page_name":" 40 ","page_number":48},
  {"content":"\r\n\r\nعباراتى روان و رسا ، تشريح كند . . . « 4 »\r\n\r\nقدرت قلمى وى\r\nكمتر اتفاق افتاده است كه يك دانشمند دينى ، هم سرآمد شاعران عصر ، بلكه بزرگترين شعراى پيش از خود ، و هم تواناترين نويسنده چيره دست باشد ، ولى سيد رضى چنين بوده است .\r\nزيرا او در سايهء تسلط بر قواعد و دستور زبان مادرى خود يعنى ادبيات عربى ، در صرف و نحو و معانى و لغت اين زبان به حد نهائى رسيده بود . او اين علوم را از استادان بزرگ عصر خود كه هر كدام بعدها از علماى مشهور اين علوم به شمار آمده‌اند ، مانند ، سيرافى ، و ابن جنّى ، ابن نباته ، مرزبانى و غيره فرا گرفت . علاوه سيد رضى از ذوقى سرشار برخوردار بوده . قريحه سيّال شاعرى او چنان بود كه از سن نه سالگى شعر گفته و شعر او در اين سن و سال هم اكنون باقى است و باعث اعجاب شعراى بزرگ و استادان ادبيات عرب است .\r\nبنا بر اين چنان كه از كتابهاى او ، و از جمله از مقدمه كوتاهش بر نهج البلاغه ، و توضيحاتى كه در ذيل خطبه‌هاى امير المؤمنين مىدهد ، پيداست ، وى يك نويسندهء زبردست و كار كشته بوده است .\r\nگذشته از تأليفاتى كه در علوم و فنون مختلف داشته و همه را با قلمى محكم و فكرى پخته و سنجيده به رشته تحرير آورده است ، رسائل و نامه‌هاى او را در سه جلد جمع آورى كرده‌اند ، كه متأسفانه در دست تطاول ايام از ميان رفته است .\r\nقدرت سيد رضى در نويسندگى مديون علوم بسيار و ذوق خداداد شعرى و ابتكارات او بوده است .\r\nدكتر زكى مبارك كه خود نويسنده‌اى چيره دست و مؤلفى پر قدرت است ، مىنويسد : « بدون گفتگو سيد رضى ، يك نويسنده است ، ولى روش او در اسلوب كار ، روش علمى است نه فنى ، و لو در بعضى موارد نوشته‌هايش جنبه فنى به خود گرفته است « 5 » . » وقتى شعر سيد رضى را پشت سر نهاده و باز مىگرديم به نثر و نوشته‌هاى او ، مىبينيم كه او شخص ديگرى است . مىبينيم دانشمندى است كه نوشته‌هاى علمى وى گواهى مىدهد كه از\r\n\r\n\r\n","description":"","footnote":"\r\n( 4 ) - عبقرية الشريف الرضى - ج 1 ص 206 تا 207 .\r\n( 5 ) - عبقرية الشريف الرضى - ج 1 ص 204 .\r\n","page_name":" 41 ","page_number":49},
  {"content":"\r\n\r\nمفاخر ادباست . مىبينيم مردى است كه با اسلوبى عطرآگين از ادبيات بلند ، در علوم لغوى و شرعى چيز مىنويسد . « 6 » مىتوان گفت كه سيد رضى عمدا در نوشته‌هاى خود جنبه لغوى و علمى را به كار مىبرده است ، مبادا در مقابل دشمنان و بدخواهانش تحت الشعاع مقام بزرگ ادبى و سياسى كه داشته است ، قرار گيرد . . .\r\nاگر آثار قلمى سيد رضى همگى باقى مىماند ، آن وقت مىتوانستيم بگوئيم كه او در ميان مؤلفين بزرگ ، نويسنده‌اى بىهمتاست ، و چه مقامى در فن نويسندگى داشته است . « 7 » من در نماياندن روش‌هاى نويسندگى او به دو كتاب وى « مجازات النبويه » و « حقايق التأويل » تكيه مىكنم . كتاب مجازات النبويهء او نخست در بغداد چاپ نادرستى شد كه روح مؤلف را آزار مىداد ، سپس اخيرا با عنايت استاد محمود مصطفى استاد دانشكدهء زبان عربى مصر ، و توسط كتابخانه مصطفى حلبى آن را با مختصر حواشى منتشر شده است . كتاب « حقايق التأويل » او نيز در نجف به وسيلهء دانشكدهء « منتدى النشر » به طرزى زيبا انتشار يافته است .\r\nروش‌هاى خاص نويسندگى سيد رضى در اين دو كتاب چگونه است ؟ توجه داشته باشيد كه اولا سيد رضى عبارات را كوتاه مىآورد ، و جز در بعضى از اوقات سخن را به درازا نمىكشد .\r\nثانيا ملاحظه مىكنيم كه سيد رضى نويسنده‌ايست كه از سخنان بىمورد پرهيز دارد ، و جز به اندازهء لازم سخن نمىگويد .\r\nثالثا مىبينيم كه سيد رضى از به كار بردن جملات معترضه و آوردن مطالب متفرقه اجتناب مىورزد ، و اين گواه است كه انگيزهء فنى بيش از انگيزهء علمى بر وى غلبه داشته است . زيرا دانشمندان پيش از او آوردن جملات معترضه و متناسب با موضوع از معارف ادبى و لغوى و شرعى را وسيله‌اى براى اداى منظور مىدانستند . . . » و پس از شمردن موارد ديگر از شيوهء سيد رضى در نويسندگى ، مىگويد : « اينست روحيهء سيد رضى ، نويسنده و مؤلف ، علاوه بر زندگى شاعرانه‌اى كه با پرتوهائى آن را رنگارنگ مىسازد . . . » او در نوشته‌هاى خود با استفاده از مباحث نحوى و فقهى و ادبى و لغوى چنانست كه گوئى دانشمندى از مردم بغداد ، در مساجد آنجا با اهل علم و ادب و دين گفتگو مىكند .\r\nبا نگاهى ديگر او را چنان مىبينيد كه رزمنده‌اى سلحشور است ، و با نگاه ديگرى خواهيد ديد كه وى سياستمدارى بزرگ و از روشندلانى است كه مشكلات زندگى را در سياهىهاى شب\r\n\r\n\r\n","description":"","footnote":"\r\n( 6 ) - عبقرية الشريف الرضى - ج 1 ص 205 .\r\n( 7 ) - عبقرية الشريف الرضى - ج 1 ص 209 .\r\n","page_name":" 42 ","page_number":50},
  {"content":"\r\n\r\nبا انديشهء روشن خود حل مىكند .\r\nو با نگرشى ديگر خواهى ديد او عاشقى است كه زيبائى را به زيباترين وجهى احساس مىكند . آن گاه يكباره مىشنوى كه در مشهورترين قلمرو شرق اسلامى به سير و سياحت پرداخته است .\r\nمتعاقب آن متوجه مىشود كه او مدير مدرسهء « دار العلم » بغداد است ، و با اين وصف به دنبال اخبار و آثار بذله گويان و ارباب ذوق مىگردد ، و پس از همهء اينها پى خواهى برد سيد رضى سرپرست خانواده‌اى است كه داراى زن و فرزندان مىباشد .\r\nمعنى اين درهم پيچيدگى عجيب چيست ؟ اين بدان معنى است كه شريف رضى از مواهب گوناگونى برخوردار بوده است .  ذلِكَ فَضْلُ اللَّهِ يُؤْتِيهِ مَنْ يَشاءُ *  . . . « 8 »\r\n\r\nجايگاه او در عالم شعر\r\nدر سخنان دانشمندان شيعه و سنى از معاصران سيد رضى و در قرون بعدى خواهيم ديد كه اغلب روى جنبهء شعرى او حساب كرده‌اند . بلكه شعر را صفت بارز او دانسته‌اند ، و گفته‌اند « او شاعر است » .\r\nعلت آن را قبلا يادآور شديم ، و از گفته‌هاى نويسنده و دانشمند شعر شناس مصرى دكتر زكى مبارك بهتر خواهيم دانست .\r\nپيشتر از ثعالبى همعصر او نقل كرديم كه گفته بود : شايد ديوان او چهار جلد باشد ، و در خلال مطالب گذشته مكرر از دانشمندان صاحب نظر آورديم كه جايگاه او در شعر عربى از چه اهميتى برخوردار بوده است ؟\r\nاز امتيازات شعر سيد رضى اينست كه در آن هجو ديده نمىشود ، و اگر هم گاهى در باره كسى سخنى و انتقادى نموده ، تصريح به نام طرف نكرده است .\r\nاحمد بن على داودى حسنى مؤلف عمدة الطالب كه خود از دانشمندان آل ابي طالب بوده است ، از قول ابو الحسن عمرى نقل مىكند كه « شعر رضى مشهور است ، و او سرآمد شعراى قريش است ، و كافى است بدانيم قريش قبيله‌اى بوده است كه شاعران بنام داشته‌اند و نخستين آنها حارث بن هشام ، و هبيرة بن ابى وهب ، و عمر بن ابى ربيعه ، و ابو ذهيل ، و آخرين آنها محمد بن\r\n\r\n\r\n","description":"","footnote":"\r\n( 8 ) - عبقرية الشريف الرضى - ص 214 تا 217 .\r\n","page_name":" 43 ","page_number":51},
  {"content":"\r\n\r\nصالح حسنى و على بن محمد جمانى ، و ابن طباطبا اصفهانى بوده‌اند « 9 » . » به گفتهء علامه امينى : « روشن است كه هر كس از خصوصيات روحى سيد رضى و مقام بزرگ او در علم و بزرگوارى و جايگاه عالى او در ميان دانشمندان آگاه باشد ، مىبيند كه شعر دون شأن سيد رضى است ، و او خود را از بهترين و والاترين شعرا برتر مىدانسته است ، و مىديد كه شعر چيزى بر مقام او نمىافزايد و مقامى به او نمىدهد .\r\nشعر وى به ما مىگويد كه او شعر را براى خود فضيلت و افتخارى به شمار نمىآورده ، بلكه آن را وسيله‌اى براى نيل به مقصود مىدانسته است « 10 » .\r\nدكتر زكى مبارك در كتاب مزبور با نيروى انديشه و قدرت قلمى و تسلطى كه بر ادبيات زبان مادرى خود داشته است ، چنان پيرامون مقام ادبى و قريحه سيال و ذوق رقيق و احساس پرتوان سيد رضى سخن گفته و انواع شعر او را مورد تجزيه و تحليل قرار داده است ، كه شايد بهتر از آن نتوان مقام عالى سيد رضى را در عالم شعر ، تشريح و توصيف كرد .\r\n« دكتر زكى مبارك » نويسندهء دانشمند مصرى كه مدتى به عنوان استاد در دانشسراى عالى بغداد مشغول تدريس بوده است ، در سال 1357 هجرى كه به مصر بازگشته و در دانشگاه قاهره به كار استادى اشتغال داشته است . موفق به نگارش دو جلد كتاب پيرامون شخصيت علمى و ادبى سيد رضى مىشود و در سال مزبور آغاز به تأليف آن نموده و در سال 1359 به اتمام مىرساند .\r\nاو در مقدمه چاپ نخست كتاب ياد شده از ايامى كه در بغداد بوده و از دانشسراى آنجا و استادان و شاگردانش در آن مركز علمى و خود شهر بغداد موطن و مدفن سيد رضى با شور و شوق و حسرت و اندوه فراوان - كه از آن دور مانده است - ياد مىكند - بيشتر از آن جهت كه بغداد شهر سيد رضى بوده ، شهرى كه سيد رضى در آن پرورش يافته و انبوه اشعار زيبا و دلرباى خود را در محيط و فضاى آن سروده است ، همان اشعارى كه وى در اين دو جلد كتاب به نام « عبقرية الشريف الرضى » يعنى : « شخصيت بزرگ سيد رضى » مورد بحث و بررسى قرار مىدهد ، و با ديدى اعجاب انگيز به تجزيه و تحليل آنها مىپردازد .\r\nدكتر زكى مبارك در مقدمه چاپ نخست كتابش از جمله مىنويسد : « ممكن است بعضى از دانشمندان به من بگويند : چرا در شناسائى شاعران بزرگ عرب - نخست از سيد رضى سخن گفته‌ام ؟ ( بايد دانست اصل كتاب را سخنرانىهاى او در سالن دانشكده حقوق بغداد تشكيل مىدهد . )\r\n\r\n\r\n","description":"","footnote":"\r\n( 9 ) - عمدة المطالب - ص 171 .\r\n( 10 ) - الغدير - ج 4 - ص 200 .\r\n","page_name":" 44 ","page_number":52},
  {"content":"\r\n\r\nاگر چنين گفتند ، پاسخ آنها را به استاد عباس محمود عقاد ( فيلسوف و دانشمند معروف مصرى ) . حوالت مىدهم . زيرا او به خوبى به ياد دارد كه وقتى كتاب خود را در بارهء « ابن رومى « 11 » . » منتشر ساخت من به وى گفتم چه خوب بود كه اين زحمات را در بررسى اشعار سيد رضى مىكشيدى .\r\nاگر بگويند : چرا ؟ پاسخ آن را از استاد دكتر طه حسين بگيرند . زيرا او كاملا در نظر دارد كه روزى به وى يادآور شدم كه تحقيق در پيرامون شعر سيد رضى لازم‌تر از اهتمام به بحث و تحقيق در بارهء شعراى قرن سوم هجرى است . زيرا ما خصوصيات ذاتى سيد رضى را در شعراى قرن سوم هجرى نمىبينيم .\r\nاگر بگويند : چطور ؟ مىگويم پاسخ آن را از باشگاه كارمندان دولت بجوئيد . زيرا در سال 1932 « 12 » از من خواستند در بارهء بزرگترين سرايندهء در زبان عربى سخنرانى كنم ، و من از سيد رضى سخن گفتم ! بنا بر اين من در شناساندن شعراى بزرگ عرب ، از سيد رضى آغاز مىكنم . به همين جهت ناگهان مرا در بين دجله و فرات مىبينيد ، و مىبينم كه دارم از شاعرى سخن مىگويم كه از سالها پيش نسبت به وى تعصب مىورزيدم .\r\nخدا گواه است ( و هو خير الحاكمين ) كه من هيچگاه مقام ادبى سيد رضى را فراموش نكرده‌ام ، و روزى كه دكتر شريف عسيران نسخه‌اى از كتاب استاد انيس مقدسى راجع به فرمانروايان شعر در عصر عباسى ، به من داد ، چقدر ناراحت شدم كه وى آن همه اهميت به « ابو العتاهية » بدهد ، و سيد رضى را فراموش كند . با اين كه تمام ديوان ابو العتاهية نمىتواند با يك قصيده از قصايد سيد رضى برابرى نمايد ! . . .\r\nعنقريب خوانندهء اين كتاب مىبيند كه من سيد رضى را برازنده‌ترين شاعرى معرفى مىكنم كه زبان عربى به خود ديده است . . .\r\n« من نمىدانم اهل عراق چه زيانى مىبينند كه اهميت ندهند به شاعرى كه درست ندانند محل دفنش كجاست ؟ آيا اين از عجائب نيست كه عراقيها قبر معروف كرخى را بشناسند ولى از قبر سيد رضى بى خبر باشند « 13 » . »\r\n\r\n\r\n","description":"","footnote":"\r\n( 11 ) - شاعر و اديب معروف عرب در گذشته سال 283 هجرى .\r\n( 12 ) - باعث نهايت بدبختى و شرمسارى است كه هنوز هم تاريخ رسمى بسيارى از كشورهاى عربى و اسلامى ، ميلادى است !\r\n( 13 ) - علت اينست كه سيد رضى از مفاخر شيعه اماميه است ، ولى تعصب بازماندهء دوران جاهليت نمىخواهد چنين افرادى را بشناسد ، و با او سر و كار داشته باشد .\r\n","page_name":" 45 ","page_number":53},
  {"content":"\r\n\r\n« اى بغداد ! تو ( با داشتن دانشمندان و بزرگانى چون سيد رضى كه تاكنون درست شناخته نشده‌اند ) مظلوم واقع شده‌اى ، و من هم ( كه مىخواهم آنها را بشناسانم ) مظلومم ، ولى ظلم باعث مىشود كه دلها با هم پيوند پيدا كند . خدا تو را يارى دهد ، و مرا پيروز گرداند ، و بدان كه خدا شنوا و پاسخگوست ، درود من بر تو باد اى بغداد ! زكى مبارك 1938 « 14 » » دكتر زكى مبارك همچنين در پايان مقدمه كوتاهى بر چاپ دوم كتاب « عبقرية الشريف - الرضى » در سال 1359 كه درست هزار سال از ولادت سيد رضى مىگذشته ، نوشته است ، مىنويسد : « اى سيد شريف ! من حق تو را و آنچه كه مىبايد در باره‌ات گفت با انتشار اين كتاب ادا كردم ، و ثابت نمودم كه در مركز جهان ابدى جاى دارى ، بدون اين كه منتى بر تو داشته باشم ، و اين كتابم را به مناسبت گذشت هزار سال از ولادتت به عنوان هديه‌اى به پيشگاهت تقديم مىدارم .\r\nمن خدا را سپاس مىگزارم كه مرا به ميهن تو رسانيد تا در جوّى كه تو در آن زيسته‌اى گردش كنم و اسرار دل و رازهاى جانت را ببينم ، و تو را در ميان مدارجى كه در بغداد پشت سر مىنهادى از نزديك ملاقات نمايم .\r\nاى سيد بزرگوار ! از تو اميد آن دارم پاره‌اى از اسائهء ادب كه در اين كتاب در باره‌ات روا داشته‌ام ، فراموش كنى . زيرا از دوست انتظار مىرود كه لغزش‌هاى دوست را اگر از روى اخلاص به خاطر ادب و روشنگرى تاريخ باشد ، فراموش كند . 14 صفر 1359 محمد زكى عبد السلام - مبارك « 15 » . »\r\n\r\nبزرگداشت سرباز گمنام\r\nاين دانشمند عاليقدر مصرى سنى مذهب ، كتاب خود را پيرامون شخصيت بزرگ سيد رضى با عنوانى به مضمون فوق آغاز مىكند و به تفصيل راجع به قبر سرباز گمنام و قبر و نام سرباز با نام و نشان اسلام سيد رضى كه مجهول مانده سخن مىگويد كه اجمال آن بدين قرار است :\r\n« آقايان ! « 16 » در عصر جديد معمول شده است كه جائى را به نام قبر « سرباز گمنام » به نشانه سلحشوران و جنگجويان بنا مىكنند . ممكن است آن سرباز شجاع‌ترين يا ترسوترين سربازان باشد ، ولى در هر حال او خوشبخت‌ترين مردگان است . زيرا آتش مقدس ، شب و روز در بالاى قبرش فروزان است .\r\n\r\n\r\n","description":"","footnote":"\r\n( 14 ) - عبقرية الشريف الرضى - ص 9 تا 13 .\r\n( 15 ) - مأخذ سابق - ص 6 .\r\n( 16 ) - گفتيم كه مطالب كتاب سلسله سخنرانىهاى وى در دانشكده حقوق بغداد بوده است .\r\n","page_name":" 46 ","page_number":54},
  {"content":"\r\n\r\nقبر سرباز گمنام بزرگترين تعزيت براى ارواح جنگجويانى است كه پس از جان دادن قدرشان مجهول مانده است . همه در روزهاى عيد و مواقع مخصوص به آنجا مىروند ، و به ياد جان بازان ناشناخته خود اشك مىريزند و ياد آنها را گرامى مىدارند .\r\n\r\nبا سرباز با نام و نشان چگونه رفتار مىشود ؟\r\nولى آقايان ! از شما مىپرسم وقتى مردم از كنار قبر سربازى معروف مىگذرند ، روح او چه احساسى دارد ؟ چه حالى دارد روح فرمانده بزرگى كه مىبيند مردم از كنار قبرش مىگذرند ، و هيچ به ياد نمىآورند كه او چگونه با مصائب و سختىها برخورد نموده است ؟\r\nاگر آن روح بداند كه استخوانهاى او در زمين مرده‌اى مدفون است ، از اين كه از خاطره‌ها فراموش شده است ، چندان ناراحت نمىشود .\r\nولى او مىداند كه استخوان‌هايش در زمينى دفن شده است كه بهترين ميوه‌ها را بيرون مىدهد ، و مىبيند كه چه مردان بلند آوازه‌اى از بالاى قبرش مىگذرند ؟\r\nراستى درك چنين روحى در چنان زمينى چگونه است ؟ روح كسى كه نامش « سيد رضى » است ، و در وطنش كه « عراق » خوانده مىشود ؟\r\nولى آقايان ! بدانيد كه از امروز ديگر سيد رضى ، فراموش شده نيست .\r\nبه زودى ياد او در تمامى دنياى عرب پخش خواهد شد ، و در بيشتر زبان‌هاى بيگانه شناخته مىشود ، و شعرش « 17 » در زبانها و دلهاى نسل‌هاى آينده زنده خواهد ماند .\r\nممكن است سؤال كنيد : تو چطور مىگوئى سيد رضى گمنام مانده است و حال آن كه او كاملا معروف است ؟ در جواب بايد گفت كه سيد رضى در دنياى ادب عربى ، ظالمانه ناديده گرفته شده است .\r\nاو برجسته‌ترين شاعرى است كه لغت عرب مىشناسد ، و بزرگترين شاعرى است كه هواى عراق را بوئيده است ، با اين وصف نقد ادبى از ياد وى غافل مانده است . نه كتابى در بارهء او تأليف شده ، و نه در فصل مناسبى از كتابى شناخته شده است .\r\nاگر ديوان سيد رضى به زبان فرانسه يا انگليسى يا آلمانى بود ، در بارهء اشعارش صدها كتاب تصنيف مىشد ، و ده‌ها مجسمه از وى برپا مىساختند . آيا شگفت انگيز نيست كه ديوان سيد رضى سى سال قبل در كشورى غير از وطنش چاپ شود ، و تاكنون ديگر منتشر نگردد ؟\r\n\r\n\r\n","description":"","footnote":"\r\n( 17 ) - بايد دانست كه زكى مبارك در اين كتاب فقط راجع به سيد رضى از نظر شعرى بحث مىكند .\r\n","page_name":" 47 ","page_number":55},
  {"content":"\r\n\r\nآيا اين تعجب آور نيست كه معلوم نباشد مرقد سيد رضى على التحقيق كجاست تا در كاظمين ضريحى بر آن قرار دهند ، با اين كه كسانى كه شرح حالش را نوشته‌اند تصريح كرده‌اند كه او در كربلا مدفون است ؟ . . .\r\nممكن است در ميان شما - حاضران مجلس - كسى باشد كه بگويد سيد رضى از نظر تاريخى فراموش شده نيست ، اشاره به نام وى در نزد قدما و مؤلفين كتب عربى شده است و در ميان خوارشناسان نيز هستند كسانى كه با نامش در زبان اروپائى آشنا شده باشند .\r\nولى من مىگويم همين مقدار در كجا واقع شده است ؟ در دو مورد : اول در تاريخ سياسى كه از برخورد بين خلفاى فاطمى مصر و خلفاى عباسى عراق سخن به ميان رفته است ، و نقل مىكنند كه سيد رضى در ابياتى از اين كه در ميان دشمنان در بغداد به سر مىبرند ، ولى خليفه‌اى علوى در مصر حكومت دارد كه از تيرهء اوست ، گوشه به حكومت خليفه القادر بالله عباسى زده است .\r\nاين ابيات هم داستانى دارد كه ابن ابى الحديد اشاره به آن نموده است ، و چنانچه ربطى به تاريخ سياسى نداشت ، نويسندگان از تعرض به آن هم خوددارى مىكردند . به همين علت نيز تاريخ سياسى از ابيات ديگر سيد رضى خطاب به « القادر بالله » سخن گفته‌اند كه در مقام مفاخرت به خليفه مىگويد جز « خلافت » كه تو آن را قبضه كرده‌اى ، و من دسترسى به آن ندارم ، ميان من و تو فرقى نيست .\r\nمورد دومى كه نام سيد رضى در آن آمده است ، آن جاست كه از صحت انتساب « نهج البلاغه » به امير المؤمنين على بن ابي طالب كرّم اللّه وجهه سخن گفته‌اند زيرا بعضى از ناقدين « 18 » در اين باره ترديد كرده‌اند و ترجيح داده‌اند كه نهج البلاغه نوشتهء سيد رضى است .\r\nدر اينجا مورد ندارد كه پيرامون اين مطلب تحقيق كنم . من در كتاب « النثر الفنّى » و كتاب « وحى بغداد » در باره انتساب نهج البلاغه به امير المؤمنين و اختلاف نظرها اشاره كرده‌ام و ديگر در اينجا تكرار نمىكنم . . . « 19 » در هر صورت اين از اقبال سيد رضى است كه نامش به وسيله ( نهج البلاغه ) با نام على بن ابي طالب مقرون باشد ، و گر نه به من بگوئيد نامه‌ها و رسائل طولانى كه سه مجلد بوده است كجاست كه نمايانگر نام اديبى چون سيد رضى باشد مىگوئيد : تاريخ ادبيات عرب نظر به تشيع\r\n\r\n\r\n","description":"","footnote":"\r\n( 18 ) البته مورخين و نويسندگان سنى يا خاورشناسان خارجى ، و گرنه شيعه هيچ شكى ندارد كه نهج البلاغه مجموعه‌اى از گفتار گهربار حضرت امير المؤمنين ( ع ) است كه سيد رضى گرد آورده است .\r\n( 19 ) مأخذ سابق - ص 14 تا 17 - مؤلف در پايان جلد يكم تحت عنوان « نهج البلاغه و شريف » به تفصيل سخن گفته و آن را امانتى ادبى و تاريخى و سياسى كم نظيرى مىداند كه سيد رضى به عنوان خدمتى به سنّت و ادب و سياست و اخلاق تقديم داشته ، و بيشتر آن از امير المؤمنين است ، و به طور قطع واقعيت دارد .\r\n","page_name":" 48 ","page_number":56},
  {"content":"\r\n\r\nسيد رضى ، حق او را ناديده گرفته است . اگر اين مطلب درست باشد ، چطور ادباى مصر و شام و حجاز و مغرب و اندلس را كه تعصب ضد تشيع ندارند ، از شناسائى وى ساكت مانده‌اند ؟ بلكه مىخواهم بگويم چطور شيعه از رسائل و نامه‌هاى ادبى آن نويسندهء بليغ غفلت ورزيده است ؟ « 20 »\r\n\r\nويژگىهاى شعر سيّد رضى\r\nسيد رضى به زبان عربى يعنى زبان مادى خود شعر گفته است . آن هم در تمام انواع شعر :\r\nقصيده ، غزل ، قطعه ، تشبيب ، مرثيه ، از هجران ، وصال ، عشق ، حرمان ، بىاعتبارى دنيا ، ياد دوستان ، عهد و وفا ، صلح و صفا ، برادرى ، مهربانى ، عفو و گذشت و ساير صفات برجسته انسانى ، آن هم به طرزى كه در شعر هيچ شاعرى ديده نشده است .\r\nدكتر زكى مبارك در بارهء ويژه‌گىهاى شعر سيد رضى ، يا بهتر بگوئيم شناخت بيشتر سيد رضى در شعرش مىنويسد : « خواهيد ديد كه سيد رضى در حالى كه عهده دار بزرگترين وظيفه دينى يعنى نقابت اشراف ( و رسيدگى و سرپرستى سادات عصر است ) در عين حال بزرگترين شاعرى است كه از عشق و زيبائى سخن مىگويد . خواهيد ديد كه سيد رضى در توصيف چشم و دل در قصائد « حجازيات » خود منحصر به فرد است . خواهيد ديد كه سيد در بارهء راستگويى و راستگويان گوى سبقت از هم كنان ربوده است ، و مشكل است كه ديگرى در آينده به پاى او برسد .\r\nخواهيد ديد هيچ خاطر شريفى مانند او از بزرگى و بزرگوارى سخن نگفته ، و هيچ زبانى غير از زبان او آن را به زبان نياورده است . خواهيد ديد كه هيچ شاعرى مانند وى از « عفاف » و پاكى طينت ياد نكرده و « عفاف » نيز شاعرى غير از آن شاعر و عفيف شريف نيافته است .\r\nخواهيد ديد دوستان گذشته كسى را نيافته‌اند كه مانند او به راستى به ياد آنها اشك بريزد و در دل از آنها ياد كند .\r\nآقايان ! خواهيد ديد كه شريف رضى شاعر قلب و عقل و هوش بوده است .\r\nخواهيد ديد كه شاعر انسانيت در شعر خود چقدر از شائبه اميال نفسانى و هوا پرستى و\r\n\r\n\r\n","description":"","footnote":"\r\n( 20 ) - مأخذ سابق - ص 18 و 19 . در پاسخ زكى مبارك بايد گفت ، تعجب نسبت به شيعه از زمان بنى اميه تاكنون در همه فرقه‌هاى غير شيعه چه در مصر و چه در عراق و چه در شمال آفريقا بوده و هست ، و به طور قطع كوتاهى در بارهء شناخت و شناساندن سيد رضى اين نابغه بزرگ شيعه ، در ميان عامه چيزى جز تشيع او نبوده است اين معنى كاملا از نوشته‌هاى ابن خلكان و خطيب بغدادى و صفدى و ديگران پيداست ، ولى علت اين كه خود شيعه در شناساندن شعر و نبوغ ادبى سيد رضى كوتاهى كرده اينست كه اين شناسائى مىبايد در ميان جامعه عرب زبان باشد كه بيشتر آنها را سنيان تشكيل مىدهند ، و شيعه مىدانسته كه آنها نظر به تشيع سيد رضى چندان از افكار او به خاطر اين كه شيعه بوده است استقبال نخواهند كرد ، و بگفته خود زكى مبارك اين رومى و ديگران را بر او مقدم مىدارند !\r\n","page_name":" 49 ","page_number":57},
  {"content":"\r\n\r\nدردها و آرزوها به دور است .\r\nخواهيد ديد او آنچه را شما امروز احساس مىكنيد ، حس مىكرده ، و همان را درك مىكرده كه شما درك مىنمائيد ، با اين كه او نزديك به هزار سال پيش نسيم بغداد را استنشاق كرده است . . .\r\nنقادان شعرش ، از معانى انسانيت و شخصيت در اشعار سيد رضى غفلت نموده‌اند و از چشمه‌هاى زلال قصائد ديوان آن شاعر كم نظير سخن به ميان نياورده‌اند آيا شما ديده‌ايد كه ناقدين حكم و امثالى را كه در اشعار سيد رضى است بر شمارند و ارائه دهند ؟ و آيا شنيده‌ايد كه اديبى دو هفته يا سه هفته از وقت خود را صرف شناورى در ديوان شريف رضى كند تا آن گوهر نهفته را به دست آورد ؟ . « 21 » سپس دكتر زكى مبارك كه خود اديبى عرب زبان و سخن سنج و نويسنده‌اى بزرگ و پر احساس است و از ديانت و عفت نفس قابل تحسينى برخوردار مىباشد ، به كاوش و نمايش ابياتى از انواع شعر رضى مبادرت مىورزد . « 22 » آن گاه مىگويد : « اى ادباى بغداد ! نظر شما از آنچه شنيديد چيست ؟\r\nنمىدانيد كه ثروت شعرى پديده‌ايست كه اهل تحقيق و ناقدين شعر به وجود مىآورند ؟\r\nبه نظر شما سيد رضى اين شايستگى را ندارد كه يكى از ناقدان در بارهء حكم و امثال موجود در شعر تحقيق و بررسى كند ، و آنچه را ابتكارى است ، و آنچه را خود او گفته است ، روشن سازد ؟\r\nما مىبينيم كه نقّادان « متنبّى » را تعقيب مىكنند و حكم و امثال او را در اشعارش ، از نوشته‌هاى يونانيان قديم مىدانند ؟ چرا تا اين اندازه در بارهء سيد رضى سكوت كرده‌اند ؟\r\nاى ادبا ! مىدانيد واقع مطلب چيست ؟ نقادان به پيروى از بعضى از رؤساى عصر به كار بررسى اشعار او پرداخته‌اند ، نه اين كه مىخواسته‌اند از روى ميل در ديوان او پى به معانى اصيل ببرند . كينه‌اى كه صاحب بن عباد نسبت به متنبّى داشته باعث شده است كه شعرا را متوجه بررسى شعر او كند ، و اگر متنبّى اين برخوردها را نداشت ، ياورانى نمىيافت كه نام او را از همه شعراى عرب بالاتر برند .\r\nولى سيد رضى از اين ناحيه از اسباب شهرت محروم است . زيرا پاكى طينت و عفت نفس\r\n\r\n\r\n","description":"","footnote":"\r\n( 21 ) - نه آقا دكتر زكى مبارك ! زيرا اولا آنها بيشتر به دنبال شاعران هوا پرست خيال پرور جفنگ گو هستند . ثانيا چنان كه گفتيم سيد رضى شاعر دانشمند دينى و شيعى بوده است ! ! نقادان شعر نوعا به دنبال همجنسان خود مىروند . تا در اشعار آنها بىبند و بارىها و بىقيدىها ، و لا ابالىگرىها ، خوشىها ، و لذت‌ها ، عيش و نوش‌ها . و عشق و وصال‌هاى حقيقى را بيابند . آنها كجا و سيد رضى مؤلف نهج البلاغه كجا ؟ ببين تفاوت از كجاست تا بكجا ؟ راستى چه نسبت خاك را با عالم پاك ؟ !\r\n( 22 ) مأخذ سابق - ص 21 - 41 .\r\n","page_name":" 50 ","page_number":58},
  {"content":"\r\n\r\nاو را از دربار پادشاهان و وزراء دور گردانيده بود . او وقتى قصيده‌اى در مدح آنها مىگفت فقط به خاطر دوستى و مداراى با آنها بود . هيچكس او را نديد كه دربار سلاطين مزاحم شعرا و ادبا باشد . . . « 23 »\r\n\r\nشاعر انديشمند\r\nدانشمند نويسندهء متفكر و اديب گرانمايه پر احساس نامبرده سپس تحت عنوان « شاعر انديشمند » به تفصيل از روشنفكرى سيد رضى و آشنائى او از بلاغت و احساسى كه نسبت به نيروى سخن بليغ داشته است ، سخن به ميان آورده ، و آن را پديدهء قرن چهارم هجرى كه عصر نهضت ادبيات عرب بوده است ، مىداند .\r\nعصر نبوغ ابو الحسن جرجانى مؤلف كتاب « وساطت بين متنبّى و دشمنان او » و عصر نبوغ ابو بكر باقلانى مؤلف « اعجاز قرآن » و عصر نبوغ ابو القاسم آمدى و عصر ظهور ابو على حاتمى ، عصرى كه فصاحت ابو هلال عسكرى صاحب كتاب « صناعتين » انفجار ايجاد كرد .\r\nو مىگويد : در آن عصر اخوان الصفا با رسائل خود معارف عرب و ايران و يونان را بهم پيوند دادند . عصرى كه در آن ابو حيان توحيدى و ابن مسكويه در آن نبوغ يافتند ، چگونه ممكن است زبان عربى آثار ابن عميد و صاحب بن عباد و همدانى و خوارزمى و تنوخى و قابوس بن وشمگير و ابن شهيد را در آن عصر فراموش كند ؟\r\nاز اين اشارات پى خواهيد بود كه قرن چهارم هجرى داراى سه امتياز بوده است : نقد ادبى ، جدل عقلى ، و نثر فنى . بعضى از اينها در شام ، و برخى در مصر ، و پاره‌اى ديگر در اندلس ديده مىشد ، ولى همگى در بغداد گرد آمده بود ، و مىدانيد كه بغداد وطن سيد رضى بوده است ! بغداد در قرن چهارم هجرى در گفته صاحب بن عباد خطاب به ابن عميد تجسم يافته بود كه گفت : « بغداد در ميان ساير شهرها مانند استاد در بين بندگان خداست » از امتيازات فرهنگى قرن چهارم و معارف بغداد اينست كه قوهء تفكر ابو العلاء معرّى ، اديب فيلسوف را كه با رساله غفران و قصائد لزوميات ، ادبيات عرب را مديون خود ساخت . تقدير چنين بود كه سيد رضى در قرن چهارم زندگى كند و با عقل قرن چهارم پرورش يابد ، و مىبايد از خاندانى باشد كه در علم و ادب سابقه‌اى درخشان داشته باشند . بلكه اين موقعيت را هم يافت كه برادرى از پيشوايان علوم عقلى و نقلى داشته باشد .\r\n\r\n\r\n","description":"","footnote":"\r\n( 23 ) - مأخذ سابق - ص 41 - 42 .\r\n","page_name":" 51 ","page_number":59},
  {"content":"\r\n\r\nو اين امكان را يافت كه سيد رضى خود نقيب اشراف شود ، آن هم در زمانى كه اشراف ( سادات ) تخت و تاجى نداشته باشند ، ولى مفتخر به علم و ادب و بيان باشند .\r\nسيد رضى بهترين خدمت را به عصر خود و خاندان خويش نمود ، و مردانه به پيشواز علم و ادب رفت ، و با رشادت به تأليف و تصنيف پرداخت . مردم در زمان سيد رضى فقه و احكام مىآموختند تا بتوانند تأمين زندگى كنند ، ولى او فقه و احكام دين مىآموخت تا بتواند با عزت زيست كند .\r\nشعرا در عصر سيد رضى شعر مىگفتند تا از عطاياى خلفا بهره‌مند گردند ، اما او شعر مىگفت تا تخت خلفا را متزلزل گرداند . شعرا غزل سرائى و جفنگ‌گوئى و خيال پردازى مىكردند ، ولى شريف رضى در هر نقطه‌اى از زمين نشانه‌اى از خود باقى گذاشت و در هر مكانى خاطره‌اى نابود ناشدنى بر جاى نهاد . او به دنيا همچون مردى انديشمند مىنگريست .\r\nبه طور خلاصه شريف رضى از نظر شعرى ، از شگفت‌انگيزترين سرايندگان است . او همطراز ابو نواس و مسلم بن وليد و ابو تمام و بحترى و متنبّى نيست ، بلكه او شريف رضى صاحب « حجازيات » است ! « 24 »\r\n\r\n\r\n","description":"","footnote":"\r\n( 24 ) - مأخذ سابق - نقل به اختصار از ص 45 تا 54 .\r\n","page_name":" 52 ","page_number":60},
  {"content":"\r\n\r\n\r\nهمعصران سيّد رضى\r\nمىدانيم كه سيد رضى معاصر بسيارى از دانشمندان و شعرا و امرا و خلفا و پادشاهان بوده است ، در عراق و سوريه و ايران و مصر اين معاصرت به نحوى با زندگى وى رابطه داشته است .\r\nولى ما از ميان همه آنها به ذكر چند تن مبادرت مىورزيم .\r\n\r\nصاحب بن عباد\r\nصاحب بن عباد يكى از بزرگترين مردان كم نظير تاريخ درخشان اسلام و نابغهء نامى و وزير سياستمدار و با تدبير شيعه است كه در دولت آل بويه به وزارت رسيد ، و مملكت پهناور آنها را در كف با كفايت خود گرفت ، و بر افتخارات آنان افزود .\r\nتمام دانشمندان معاصر وى او را به عاليترين وصف ستوده‌اند . ثعالبى در « يتيمة الدهر » بعد از آن كه مىنويسد : « نمىدانم با چه عبارتى مقام بلند او را در علم و ادب ، و جلال شأنش را در جود و كرم ، و نيكوئىهاى بىپايانش را شرح دهم » مىگويد : « روزگار خود را وقف علويان و دانشمندان و شعرا كرده و مجلسش مملو از ايشان بود . » ياقوت حموى مىگويد : « پانصد شاعر در مدح او شعر سرودند . » صاحب بن عباد چون خود دانشمندى بزرگ بود ، قدر دانشمندان را خوب مىشناخت ، او سالى پنج هزار دينار اختصاص به فقها و محدثين داده بود ، و در احترام آنها سخت مىكوشيد ، و اوقات فراغت خود را به مصاحبت با آنان مىگذرانيد .\r\nكتابخانه او را هيچ يك از پادشاهان و وزراى جهان نداشته‌اند .\r\nچهار صد شتر كتابخانه او را حمل مىكردند ، و هنگامى كه به مسافرت مىرفت فقط سى شتر كتب ادبى او را براى مطالعه وى حمل مىكرد . اين موضوع براى كسانى كه با تاريخ زندگانى صاحب و مقام علمى و ادبى او آشنائى دارند ، جاى تعجب نيست .\r\nصاحب ، در اغلب علوم و فنون اسلامى دست داشت ، بلكه استاد بوده است ، و بيش از سى\r\n\r\n","description":"","footnote":"","page_name":" 53 ","page_number":61},
  {"content":"\r\n\r\nجلد كتاب پر ارج تأليف كرده است . او به علم حديث رغبتى وافر نشان مىداد .\r\nهنگامى كه حديث درس مىگفت از بس در مجلس درس او جمعيت مىشد شش نفر با فاصله ايستاده بودند تا سخنان او را براى شاگردان بازگو كنند . از سخنان اوست كه « هر كس علم حديث را فرا نگيرد ، شيرينى اسلام را درك نمىكند . » بسيارى از دانشمندان و ادبا به نامش كتابها تأليف كردند . ثعالبى كتاب ادبى معروف خود « يتيمة الدهر » و حسن بن محمد قمى « تاريخ قم » را كه از آثار گرانقدر شيعه بوده است ، و شيخ صدوق سرآمد محدثين شيعه با آن بزرگوارى و شخصيت نافذ دينى ، كتاب « عيون اخبار الرضا » را براى او تأليف كردند .\r\nشيخ صدوق فقيه و محدث عاليقدر و مرجع شيعه در گذشته سال 381 ه - نه به خاطر اين كه صاحب وزير با نفوذ عصر يا حتى دانشمند بوده است اقدام به آن كار كرده بود ، بلكه او را به ملاحظه خصال معنوى وارداتى كه به ائمه معصومين عليهم السلام داشته است ، بزرگ مىداشت .\r\nاين شعر صاحب در مدح حضرت أمير المؤمنين عليه السّلام مشهور است كه مىگويد :\r\n انا و جميع من فوق التراب * فداء تراب نعل ابى تراب \r\nيعنى : من و همه آنها كه در روى زمين هستند ، فداى خاك كفش ابو تراب باد ! شيخ صدوق در ديباچه كتاب « عيون اخبار الرضا » مىنويسد : « دو قصيده از صاحب جليل كافى الكفات ابو القاسم اسماعيل بن عباد كه عرض سلام خود را به پيشگاه مقدس على بن موسى الرضا عليه السّلام اهدا كرده است ، به دست من افتاد . من هم اين كتاب را براى كتابخانه او كه اميد است به وجود وى پايدار باشد ، نوشتم . زيرا چيزى سراغ ندارم كه نزد وى از علوم اهل بيت عليهم السلام نفيس‌تر و بهتر باشد . چون او به رشته محكم ولايت آنها چنگ زده ، و به دوستى آنها دل بسته ، و اطاعت آنان را فرض شمرده ، و عقيده به امامت آنها و احترام و احسان نسبت به اولاد و پيروان ايشان دارد . . . » او نخستين كسى است كه ملقب به « صاحب » شد . زيرا دوست و مصاحب ابو الفضل بن عميد « 1 » بود ، به طورى كه به وى « صاحب » مىگفتند ، و بعد كه خود وزير شد اين لقب براى او ماند .\r\nاو نخست وزير مؤيد الدوله ديلمى پسر ركن الدوله بود ، و چون مؤيد الدوله در سال 373 در جرجان\r\n\r\n\r\n","description":"","footnote":"\r\n( 1 ) ابو الفضل محمد بن حسن بن عميد قمى ، وزير ركن الدوله و پسرش مؤيد الدولهء ديلمى بود ، و پس از آن كه در سال 360 ه - در بغداد درگذشت و پسرش ابو الفتح على به جاى او نشست ، و پس از او صاحب بن عباد به جاى وى به وزارت منصوب گشت . ابن عميد در فلسفه و بلاغت و نجوم و ادب توانا ، وزيرى انديشمند و مدبر و نويسنده‌اى چيره‌دست و هوشمند بود .\r\n","page_name":" 54 ","page_number":62},
  {"content":"\r\n\r\nدرگذشت و برادرش فخر الدوله بر قلمرو او دست يافت ، صاحب را بر جاى خود ابقا نمود ، و تا آخر عمر وزير او بود . صاحب گاهى در اصفهان ، و زمانى در رى مىزيست . علامهء امينى در « الغدير » به نقل از مجموع منابع 35 كتاب ذى قيمت او را در علوم و فنون مختلف اسلامى و غير اسلامى نام مىبرد . از جمله اين كتابهاست كه ما از ابن خلكان و ابن عماد حنبلى و ياقوت حموى و ديگران مىآوريم : كتاب « المحيط » در لغت در ده جلد ، كتاب « الامامه » در برترى امير المؤمنين على عليه السّلام در امامت و خلافت اسلامى بر ديگران ، كتاب « اسماء الله تعالى » ، كتاب « الوقف و الابتداء » ، كتاب « المعارف » در تاريخ ، كتاب « زيديه » ، كتاب « قضا و قدر » ، كتاب « الروزنامچه » ( به نقل ثعالبى در يتيمة الدهر - مىدانيم كه روزنامچه بوده ، و چه اسمى و چه در زمانى ؟ لابد حوادث و خاطرات روزانهء خود را در آن ثبت مىكرده است ) ، كتاب « الاقناع » در علم عروض و قواعد شعر ، ديوان رسائل و نامه‌هاى او ، در ده جلد ، كتاب « الكافى » در رسائل و مكتوبات ادبى و فنون نويسندگى ، ديوان شعر ، الشواهد ، التذكره ، التعليل ، الانوار ، الفصول المهذبة للعقول ، كتاب طب ، الكشف عن مساوى شعر متنبّى ، رساله در هدايت و ضلالت ، و غيره .\r\nاو بعلاوه داراى اشعار نيكو مىباشد ، صاحب در سال 326 در اصطخر فارس يا طالقان متولد شد ، و در سنهء 385 ه - در رى وفات يافت ، بيشتر اقامت او در رى پايتخت ركن الدوله و پسرانش بود .\r\nبارى صاحب بن عباد اين وزير دانشمند و سخن گستر كه دربارش از شعرا و ادبا و دانشمندان موج مىزد ، و بارها بر اشعار « متنبّى » شاعر زبر دست عرب خرده مىگرفت ، چنان شيفتهء اشعار سيد رضى و مقام بلند ادبى او بود كه شخصى را به بغداد فرستاد تا اشعار سيد رضى را استنساخ نموده و براى او ببرد . در آن هنگام سيد رضى فقط بيست و شش سال داشت ! سيد رضى كه از اين موضوع آگاهى يافت ، قصيده‌اى نغز و دلكش در توصيف قلم و كمالات صاحب سرود ، و خواست براى او ارسال بدارد ولى از بيم آن كه مبادا تصور شود از وى چشم داشتى دارد ، از فرستادن آن خوددارى نمود ، اما قصيدهء زيبندهء او هم اكنون در ديوان وى موجود است . « 2 » با اين كه صاحب يك وزير دانشمند شيعى بود اما به لحاظ اين كه اكثريت مردم ايران پيرو مذهب تسنن بودند لذا قاضى عبد الجبار معتزلى دانشمند معروف را به رى دعوت كرد و او را « قاضى القضات » ايران گردانيد ، و در احترامش سخت مىكوشيد . وقتى صاحب بن عباد وفات\r\n\r\n\r\n","description":"","footnote":"\r\n( 2 ) - وفيات الاعيان - ج 1 - ص 206 ، مرآت الجنان - ج 2 - ص 421 ، و شذرات الذهب - ج 3 - ص 113 ، و مجله مكتب اسلام سال اوّل شرح حال شيخ صدوق و سيد رضى به قلم نويسنده ، و الغدير - ج 4 - ص 40 ، و منتظم ابن جوزى - ج 7 ص 180 .\r\n","page_name":" 55 ","page_number":63},
  {"content":"\r\n\r\nيافت ، قاضى عبد الجبار را آوردند كه بر وى نماز گزارد . قاضى گفت : من چگونه بر جنازهء اين رافضى ( شيعه ) نماز گزارم كه توبه او بر من معلوم نيست . مردم بر اين كار وى در قبال آن همه احتراماتى كه صاحب بن عباد براى او قايل بود ، خرده گرفتند ولى اين حق ناشناسى قاضى القضات بدون انتقام نماند . زيرا پس از مرگ صاحب وزراى فخر الدوله او را دستگير ساختند ، و از منصب قضا عزل كردند و اموالش را مصادره نمودند .\r\nحمد الله مستوفى قزوينى منشى و مورخ و جغرافى دان معروف در گذشته سال 730 ه - كه خود از اهل تسنن است مىنويسد : « سه بار هزار هزار درهم ( سه ميليون درهم ) اموالش را مصادره كردند ! معتقد قاضى عبد الجبار و معتزله چنانست كه مسلمانى به دانگى و نيم مظلمه ، خالدا و مخلدا در دوزخ بماند ، و او اين همه تمول از رشوت دار القضا حاصل كرده بود . بحقيقت ظلم قضاوت را با ظلم اهل ديوان ( دولتىها ) نسبت نيست . « 3 » » ولى نبايد فراموش كرد كه نظر قاضى القضات به جنبهء مذهبى صاحب يعنى تشيع او بوده است ، نه اين كه چون صاحب اهل ديوان و سياستمدار بوده در نظر قاضى از ظلمه شمرده مىشده است .\r\n\r\nابو الحسن عمرى\r\nابو الحسن على بن محمد عمرى از دودمان « عمر بن على عليه السّلام » يكى از پسران امير المؤمنين بود ، و از مفاخر علماى قرن چهارم هجرى به شمار مىرفت . امير المؤمنين ( ع ) دو پسر ديگر هم به نام ابو بكر و عثمان داشت . علت نام گذارى به اين اسامى اين بود كه تعزيه گردان خلافت اعتراض داشتند كه على عليه السّلام با خلفاى منتخب مردم مخالف است . به دليل اين كه نام خلفا را به روى فرزندان خود نمىگذارد .\r\nچون ممكن بود در آن جو سياسى حاد و ميان عوام كالانعام و مردم كم رشد ، اين معنى دردسرى براى أمير المؤمنين عليه السّلام درست كند ، و او را مخالف اجتماع مسلمين معرفى كنند ، ناگزير سه فرزند خود را به ابو بكر و عمر و عثمان موسوم كرد ! تا غائله فرونشيند . ابو بكر و عثمان همراه برادر خود امام حسين عليه السّلام در كربلا شربت شهادت نوشيدند و جزو هفتاد و سه نفر شهداى كربلايند ولى عمر از بيم يزيد بن معاويه در قيام امام حسين برادر رشيدش شركت نكرد و به كربلا نيامد ، و در مدينه ماند . به همين جهت نيز در نزد جامعه شيعه و پيروان اهل بيت عصمت از\r\n\r\n\r\n","description":"","footnote":"\r\n( 3 ) - تاريخ گزيده - ص 419 .\r\n","page_name":" 56 ","page_number":64},
  {"content":"\r\n\r\nدرجه اعتبار ساقط گرديد .\r\nبا اين وصف بعضى از فرزندان او در قرون بعدى از مفاخر سادات علوى و دانشمندان بزرگ شيعه به شمار آمدند ، و منشأ خدمات گرانبهائى گشتند ، كه از جمله همين دانشمند گرانمايه ابو الحسن عمرى است .\r\nابو الحسن عمرى كه خواهيم شناخت هم عصر سيد رضى بوده ، و با او و برادرش سيد مرتضى در بغداد موآنست داشته ، و از هم استفاده علمى مىنموده‌اند .\r\nصاحب عمدة الطالب قسمت عمده مطالب كتاب خود را از اين دانشمند نسّابه گرفته او در آخر كتاب خود ، از او و نسبش ياد مىكند . نظر ابو الحسن عمرى در بارهء نبوغ سيد رضى در شعر را در بخش « جايگاه او در عالم شعر » آورديم . دانشمند گرانقدر سيد عليخان شيرازى مقيم مدينهء منوره و در گذشتهء سال 1120 ه - در شيراز در كتاب ذيقيمت خود « الدرجات الرفيعه » مىنويسد : « او در عصر خود سرآمد دانشمندان نسب‌دان بود ، و بر امثال و اقران خود امتياز داشت ، نظريات او در بارهء نسب‌ها مورد استناد علماى بعدى واقع شد ، و هم به گفتار او استناد مىجويند . علماى متأخر علم انساب همگى ريزه‌خوار خوان نعمت اويند . همه از وى روايت مىكنند و به او اعتماد دارند .\r\nخداوند اين علم را دربست در اختيار او قرار داده بود .\r\nابو الحسن عمرى استادان بسيارى از علماى انساب را ملاقات كرد و از آنها بهره گرفت او در علم نسب كتابهاى : المبسوط ، المجدى ، الشافى ، و المشجر را تصنيف كرد .\r\nوى مقيم بصره بود ، سپس در سال 423 هجرى به موصل منتقل شد و با زنى هاشمى نسب از خاندان قديم موصل ازدواج كرد . بارها به بغداد آمد . آخرين بار در سال 425 هجرى بود .\r\nاو در سفرهاى قبلى خود به ديدار سيد مرتضى و سيد رضى رحمهما الله مىرفت ، و در مجلس آنها حضور مىيافت ، و از هر دوى آنها روايت مىكند .\r\nابو الحسن عمرى تا بعد از سال 443 هجرى در قيد حيات بود . « 4 »\r\n\r\nابو العلاء معرى\r\nابو العلاء احمد بن عبد اللّه معرّى ، از دانشمندان نامدار و استادان ماهر در علوم نحو و لغت و عربيت و شاعرى برجسته ، و از اعجوبهء دنيا بوده است ، در سال 363 ه - متولد و در سه يا چهار\r\n\r\n\r\n","description":"","footnote":"\r\n( 4 ) - الدرجات الرفيعه - ص 484 .\r\n","page_name":" 57 ","page_number":65},
  {"content":"\r\n\r\nسالگى بر اثر بيمارى آبله نابينا شد . در شهر « معرة النعمان » از بلاد شام ، نحو و لغت را نزد پدرش فرا گرفت و همين دو علم را در حلب در محضر محمد بن عبد اللّه نحوى تكميل نمود .\r\nآن گاه در سال 398 و سال 399 دو بار به بغداد آمد ، و جمعا يك سال و هفت ماه در آن شهر تاريخى و مركز بزرگ علمى زيست ، او در بغداد با سيد رضى و برادرش سيد مرتضى معاشرت و آمد و رفت داشت ، و به خصوص در درس سيد مرتضى ( و شايد هم سيد رضى ) حضور مىيافت ، و از فيض محضر آنها بهره‌مند مىشد . سپس به شهر خود « معرّه » بازگشت ، و به تأليف و تصنيف و تدريس پرداخت .\r\nناصر خسرو علوى قباديانى شاعر و فيلسوف و جهانگرد معروف او را در معره ديده است ، و در سفرنامه‌اش مىنويسد : او بزرگ شهر بود و مردم فرمانش را گردن مىنهادند .\r\nبعضى از دانشمندان نظر به پاره‌اى از اشعار و گفتار و حالات ابو العلاء او را مردى مادى دانسته‌اند ، ولى معلوم نيست چنين باشد . ابو الحسن تنوخى و خطيب تبريزى از شاگردان معروف او به شمار مىروند .\r\nكتابهاى « لزوم ما لا يلزم » و « سقط الزند » و شرح آن به نام « ضوء السقط » و غيره از تأليفات مشهور اوست « 5 » .\r\nسخن اين نابغه نابيناى نامى را در بارهء سيد مرتضى ، و اشاره‌اى به چند شعر او در رثاء طاهر ذو المناقب ، راجع به شخصيت نافذ و مقام عالى سيد مرتضى و سيد رضى فرزندان پاكسرشت او را قبلا نقل كرديم .\r\nوقتى خبر مرگ سيد رضى در « معره » به ابو العلا رسيد ، قصيده‌اى بسيار عالى در رثاء او گفت كه در كتابش « سقط الزند » موجود است .\r\nمحدث قمى مىنويسد : « وفاتش در معره سنهء 449 ه - ، و در همان جا به خاك رفت . گفته شده كه صد و هشتاد شاعر بر مزار او گرد آمدند ، و در يك هفته دويست ختم قرآن براى او هديه فرستادند ، و هشتاد و چهار شاعر او را مرثيه گفتند . « 6 » .\r\n\r\nابن حجاج بغدادى\r\nحسين بن احمد نيلى بغدادى معروف به « ابن حجاج » از مردم نيل منطقه‌اى شيعه نشين واقع\r\n\r\n\r\n","description":"","footnote":"\r\n( 5 ) - وفيات الاعيان ابن خلطان - ج 1 ص 94 . منتظم ابن جوزى ، كامل ابن اثير ، مرآت الجنان يافعى ، و شذرات الذهب ابن عماد حنبلى ، همگى در حوادث سال وفات وى .\r\n( 6 ) - هدية الاحباب - ص 261 .\r\n","page_name":" 58 ","page_number":66},
  {"content":"\r\n\r\nدر نزديك شهر تاريخى « حله » در جنوب عراق ، يكى از مفاخر علماى شيعه ، و نابغه‌اى از نوابغ ماست . دانشمند نامى ميرزا عبد الله افندى در « رياض العلماء » او را از بزرگان علما دانسته ، و ابن خلكان و ابو الفداء از بزرگان شيعه شمرده‌اند . ياقوت حموى در « معجم الادبا » مىگويد « از بزرگان شعراى شيعه است » و ديگرى او را از « نويسندگان برازنده » محسوب داشته است . بنا بر اين شعر يكى از فنون او بوده ، چنان كه نويسندگى از جملهء انبوه فضائل وى به شمار مىرود .\r\nاو دانشمندى گرانقدر بوده ، ولى مانند سيد رضى شهرت ادبى ، و مقام شعريش ، ساير فضايلش را تحت الشعاع قرار داده است ، به طورى كه مانند سيد رضى بيشتر به « شاعر » معروف است .\r\nسيد رضى در بغداد با اين دانشمند بلند قدر و اديب گرانمايه و نويسنده و شاعر نامى مأنوس بوده و ارتباط داشته و براى او احترام خاصى قائل بوده است .\r\nاز تأليفات سيد رضى كتابى به نام « الحسن من شعر الحسين » يعنى : شعرهاى زيباى حسين كه منظور ابن حجاج بوده است ، و كتابى ديگر به نام « الزيادات فى شعر ابن الحجاج » است كه در تأليفات سيد رضى يادآور مىشويم .\r\nابن حجاج در سال 391 وفات يافت ، و سيد رضى در قصيده‌اى غرّا او را مرثيه گفت ، و فضايلش را ستود .\r\nصاحب « رياض العلماء » و مؤلف « روضات الجنات » و محدث نورى در « دار السّلام » و علامه امينى در « الغدير » داستانى جالب نقل مىكنند كه حاكى از جلالت قدر ابن حجاج در نزد مولاى متقيان على عليه السّلام است ، و به جاست كه آن را نقل كنيم :\r\nدانشمندان نامبرده از سيد عاليقدر على بن عبد الحميد نيلى از بزرگان علماى شيعه و همشهرى ابن حجاج نقل مىكنند كه وقتى عضد الدولهء ديلمى مرقد منور على عليه السّلام را تعمير كرد و بر دور شهر نجف برج و بارو ساخت ، وارد حرم مطهر شد و به زيارت پرداخت . سيد مرتضى برادر بزرگ سيد رضى هم حضور داشت .\r\nدر اين هنگام ابن حجاج فرصت را غنيمت شمرد و در مقابل عضد الدوله و سيد مرتضى ايستاد و قصيده‌اى ناب در مدح مولاى متقيان ( ع ) خواند كه دو بيت اول آن چنين است :\r\n يا صاحب القبة البيضاء على النجف * من زار قبرك و استشفى لديك شفى\r\nزوروا ابا الحسن الهادى لعلّكم * تحظون بالاجر و الاقبال و الزلف \r\nيعنى : اى صاحب گنبد سفيد كه بر نجف « 7 » قرار دارد .\r\n\r\n\r\n","description":"","footnote":"\r\n( 7 ) - نجف در عربى به معنى نقطه بلند است و چون شهر نجف نيز بر نقطه بلندى قرار داشته است ، نجف خوانده شده است از اين قصيدهء زيبا و پر شور و مشهور ابن حجاج معلوم مىشود كه آن روز گنبد منور امير المؤمنين ( ع ) از گچ سفيد توسط عضد الدوله بنا شده بود .\r\n","page_name":" 59 ","page_number":67},
  {"content":"\r\n\r\n- هر كس مرقد تو را زيارت كند و به وسيله تو از خدا شفا بخواهد ، شفا مىيابد .\r\n- ابو الحسن ( على عليه السّلام ) رهبر مسلمين را زيارت كنيد تا شايد از پاداش الهى و اقبال و تقرب به خدا برخوردار گرديد .\r\nاو قصيدهء خود را خواند تا رسيد به انتقاد و نكوهش از خلفا . در اينجا سيد مرتضى ( شايد به ملاحظه سياست روز و نفوذ خليفه بغداد ) جلو او را گرفت و نگذاشت بقيهء قصيده را بخواند .\r\nهمان شب أمير المؤمنين عليه السّلام به خواب ابن حجاج آمد و فرمود : آزرده مباش كه مرتضى علم الهدى را مىفرستم تا از تو معذرت بخواهد . به نزد او مرو تا او به نزد تو بيايد .\r\nدر همان شب سيد مرتضى نيز پيغمبر اكرم ( ص ) را در خواب ديد كه ائمه طاهرين در اطراف آن حضرت حلقه زده و نشسته‌اند . سيد مرتضى جلو رفت و به آن ذوات مقدس اجداد طاهرينش سلام كرد ، ولى ديد او را تحويل نگرفتند . سيد سخت ناراحت و اندوهگين شد ، و پرسيد سروران من ! مگر بنده و فرزند و دوستدار شما چه كرده است كه بايد با اين بىمهرى مواجه گردد ؟\r\nپيغمبر و ائمه طاهرين عليهم السلام فرمودند : چرا خاطر شاعر ما ، ابو عبد الله ابن حجاج را آزردى ؟ بايد به روى نزد او و از وى عذر بخواهى و او را با خود به نزد عضد الدوله ببرى و عنايت و شفقت ما را نسبت به او به وى نيز اعلام دارى تا از تو خشنود شويم .\r\nسيد مرتضى همان دم از خواب برخاست و رفت به در خانهء ابن حجاج و در زد . ابن حجاج در گشود و به سيد گفت همان كسى كه تو را نزد من فرستاده است ، به من امر كرد كه به نزد شما نيايم ، و فرمود : « خود سيد به زودى به نزد تو خواهد آمد » ؟\r\nسيد مرتضى گفت سمعا و طاعة : آرى ، شنيدم ، اطاعت مىشود ! سپس وارد خانهء ابن حجاج شد ، و از وى پوزش خواست ، سپس او را با خود به نزد عضد الدوله برد و داستان خواب خود را براى او نقل كرد ، عضد الدوله هم ابن حجاج را گرامى داشت ، و از عطاياى عالى برخوردار گردانيد ، سپس دستور داد قصيدهء مزبور را تا آخر بخواند ! « 8 »\r\n\r\nابو اسحاق صابى\r\nابو اسحاق ابراهيم بن هلال حرّانى ، صاحب كمالات و فضائل و ماهر در ادبيات عرب و كتابت و انشاء و شعر بود . حرّان از شهرهاى تاريخى و معروف سوريه بوده است . « صابى » لقب او\r\n\r\n\r\n","description":"","footnote":"\r\n( 8 ) - الغدير - ج 4 - ص 88 - شرح حال ابن حجاج در يتيمة الدهر ، وفيات الاعيان ، كامل ابن اثير ، منتظم ابن جوزى ، و ديگر منابع به اجمال و تفصيل آمده است .\r\n","page_name":" 60 ","page_number":68},
  {"content":"\r\n\r\nاز « صابئين » كه فرقه‌اى پيرو حضرت يحيى و ستاره پرست بودند ، گرفته شده است .\r\nابو اسحاق صابى كتابت دار الخلافة بغداد و منشىگرى حكومت آل بويه را در بغداد به عهده داشت . فرمان‌ها و نامه‌هاى مهم دولتى بيشتر به قلم توانا و انشاء رساى او بود .\r\nدر سال 347 به سرپرستى ديوان رسائل يعنى رئيس منشيان و نويسندگان امپراطورى اسلامى بغداد نائل گشت .\r\nبه امر عضد الدولهء ديلمى كتابى به نام « التاجى » در تاريخ سلاطين آل بويه نوشت . عز الدوله بختيار ديلمى پسر معز الدوله سعى بسيار نمود كه مسلمان شود ، ولى ابو اسحاق نپذيرفت ، اما با مسلمانان در ماه رمضان روزه مىگرفت ، و نماز مىخواند ، و قرآن را به بهترين وجه از حفظ كرده بود ، و در نوشته‌هاى خود آيات قرآنى را به كار مىبرد .\r\nابو اسحاق صابى در ميان انبوه ادبا و دانشمندان بغداد بيشتر با سيد رضى ، شريف بنى هاشم مأنوس بود . پيشتر گفتيم كه به گفته ثعالبى معاصر آنان ، رسائل و مكاتيب ادبى و علمى كه ميان اين دو نويسنده بزرگ رد و بدل شده به سه جلد مىرسيده است . ابو اسحاق نظر به جهاتى كه در سيد رضى از لحاظ حسب و نسب عالى ، و شجاعت و شهامت و مناصب بزرگ دولتى مىديده ، و آمادگى كه خود سيد رضى داشته است ، احتمال مىداده روزى سيد رضى خلافت اسلامى را از دست آل عباس به در آورد ، و لذا در قطعه‌اى خطاب به سيد رضى دوست ديرين و دانشمندش مىگويد : وقتى به مقام خلافت رسيدى ، زن و فرزند و خانواده و فاميل مرا فراموش مكن و نسبت به آنها تفقد نما و از ايشان مراقبت به عمل آور .\r\nابن نديم همعصر وى مىنويسد : « ابو اسحاق صابى نويسنده‌اى چيره دست ، و شاعر و عالم به هندسه بود ، ولى بيشتر به فن نويسندگى و بلاغت و شعر شهرت داشت . در سال سيصد و بيست و چندى متولد شد ، و قبل از سال 380 ه - درگذشت .\r\nاو راست ديوان شعر ، و كتاب ديوان رسائل كه تا زمان ما به حدود هزار ورق مىرسد ، و كتاب مراسلات وى با شريف رضى ابو الحسن بن حسين موسوى ، و كتابى در زندگانى خاندانش ، و كتاب التاجى در اخبار ديالمه « 9 » يكى از تأليفات سيد رضى كتاب « مختار شعر ابى اسحاق الصابى » بوده است ، كه سيد رضى بهترين اشعار او را در كتابى گرد آورده است .\r\nعموم مورخين و علماى تراجم نوشته‌اند ، هنگامى كه ابو اسحاق صابى وفات يافت سيد رضى در قصيده‌اى بس عالى و بسيار غم انگيز و اسف بار او را مرثيه گفت بيت اول آن كه\r\n\r\n\r\n","description":"","footnote":"\r\n( 9 ) - فهرست ابن نديم - ص 199 ، وفيات الاعيان بن خلكان - ج 1 ص 34 و مدارك سابق - تعجب است كه ابن نديم معاصر ابو اسحاق كه مانند وى در بغداد مىزيسته و همچنين ابن خلكان وفات او را قبل از سال 380 ه - دانسته‌اند ، ولى ابن اثير و ديگران سال 384 ه - ضبط كرده‌اند .\r\n","page_name":" 61 ","page_number":69},
  {"content":"\r\n\r\nبه صورت ضرب المثل در آمده اينست :\r\n أ رأيت من حملوا على الاعواد ؟ * أ رأيت كيف خباء ضياء النادى ؟ \r\nيعنى : آيا مىدانيد چه كسى را بر اين چوبها ( تابوت ) حمل مىكنند ؟\r\n- آيا مىدانيد چگونه چراغ محفل ما خاموش شد ؟ ! مردم ( گويا اهل تسنن ) او را سرزنش كردند كه شخصى مانند شريف رضى از دودمان پيغمبر ، كسى چون ابو اسحاق صابى كافر را مرثيت مىگويد ، و از فقدان او مىنالد . ولى سيد رضى گفت : من فضل و كمال او را ستودم نه بدنش را .\r\nعجب‌تر اين كه هر وقت سيد رضى از كنار مقابر « شونيزه » كه ابو اسحاق در آنجا مدفون بود عبور مىكرد ، چون به مدفن وى مىرسيد پياده مىشد و تا از برابر مدفن او نمىگذشت ، سوار نمىشد ! در سال 393 كه گذارش بر مقابر شونيزه افتاد و قبر ابو اسحاق را ديد ، از نو قطعه‌اى در مرثيت او گفت كه مطلعش اينست :\r\n لو لا يذم الركب عندك موقفى * حييت قبرك يا ابا اسحاق \r\nيعنى : اگر كاروانيان توقف مرا در نزد تو نكوهش نمىكردند ، اى ابو اسحاق ! با صداى بلند بر قبرت سلام مىكردم !\r\n\r\nشاپور بن اردشير\r\nشاپور بن اردشير در بغداد از همعصران سيد رضى بوده ، و با وى مراوده داشته است . شاپور بن اردشير وزيرى با تدبير و در تشيع قدمى راسخ داشت . از جمله كارهاى خير او در دولت شيعى آل بويه در بغداد ، تأسيس كتابخانه‌اى عمومى مشتمل بر انواع كتابها در جميع علوم و فنون و فرهنگ اسلامى به خصوص آثار دانشمندان شيعه و مآثر اهل بيت عصمت و طهارت و امامان خاندان پيغمبر عليهم السلام بود .\r\nشاپور بن اردشير ، اين كتابخانهء گرانقدر را بيشتر به منظور استفادهء دانشمندان و افراد با سواد شيعه تأسيس نمود كه از نفيس ترين كتابخانه‌هاى آن روز بود .\r\nابو الفرج ابن جوزى مىنويسد : « شاپور بن اردشير سه بار به وزارت بهاء الدولهء ديلمى پسر عضد الدوله رسيد . نويسنده‌اى زبردست بود . خانه‌اى در سال 381 ه - خريدارى كرد . و آن را به صورت كتابخانه‌اى شامل تمامى رشته‌هاى علمى در آورد ، و آن را « دار العلم » ناميد . بيش از ده هزار\r\n\r\n","description":"","footnote":"","page_name":" 62 ","page_number":70},
  {"content":"\r\n\r\nجلد كتاب داشت ، و موقوفات زيادى براى آن مقرر نمود . اين كتابخانه هفتاد سال باقى بود تا اين كه طغرل بيك سلجوقى در سال 450 وارد بغداد شد ( و سنيان آن را طعمه حريق ساختند ) او قبلا وزير شرف الدوله پسر ديگر عضد الدوله نيز بود .\r\nشاپور بن اردشير مردى وارسته ، و بسيار خير انديش ، و نيك نفس ، بود . هنگامى كه صداى اذان مىشنيد ، هر كارى در دست داشت رها مىساخت . او در حدود هفتاد سالگى به سال 416 ه - در بغداد وفات يافت . « 10 » كتابخانه شاپور بن اردشير داراى ده هزار و چهار صد جلد كتاب نفيس و بىنظير بود كه به امر آن وزير دانشمند شيعى و ارادتمند به امامان معصومين عليهم السلام ، از روى كتابهاى ايران و روم و چين و هند و عراق استنساخ كرده بودند ، و بسيارى از آنها نيز به خط مؤلفان بود ! حتى يك صد جلد قرآن نفيس به خط اولاد « ابن مقله » خويش نويس مشهور عرب داشت كه از هر جهت بر اهميت و نفاست و مزيت كتابخانهء مزبور مىافزود . « 11 » چنين كتابخانه پر ارزشى در اختيار سيد رضى و ديگر دانشمندان شيعه بود كه مىتوانستند كمبود منابع و مآخذ خود را از آن منبع پر فيض بر طرف سازند . ولى متأسفانه اين كتابخانه در سال 450 هجرى يعنى 42 سال بعد از وفات سيد رضى ، در يك يورش متعصبانه عامه بر ضد شيعه كه چندين بار قبل از آن اتفاق افتاده بود ، طعمه حريق شد . مخالفان متعصب اغلب كتابهاى اين كتابخانهء قيمتى و بىنظير و منحصر بفرد را آتش زدند . قسمتى را مردم و قسمتى را عميد الملك وزير سنى به غارت بردند ، و جامعه شيعه بلكه دنياى اسلام را از داشتن اين گنجينهء نفيس و كم نظير محروم ساختند ، ابن اثير مىنويسد : « عميد الملك وزير با اين عمل زشت ، اثر نامطلوبى از خود به يادگار گذارد ، به عكس نظام الملك كه مدرسه مىساخت و در « نظاميه » هاى خود علم و عالم را ترويج و تشويق مىكرد . « 12 »\r\n\r\nفخر الملك وزير\r\nفخر الملك وزير بهاء الدوله مردى دانشمند و بزرگوار و دوست و همعصر سيد رضى بود ، و هم او بود كه بر جنازهء سيد رضى نماز گزارد ، و عصر آن روز به حرم كاظمين عليهما السلام\r\n\r\n\r\n","description":"","footnote":"\r\n( 10 ) - المنتظم - ج 8 - ص 22 .\r\n( 11 ) - كامل ابن اثير - ج 8 ص 88 .\r\n( 12 ) - همان مآخذ .\r\n","page_name":" 63 ","page_number":71},
  {"content":"\r\n\r\nرفت و برادرش سيد مرتضى را كه نتوانسته بود جنازهء سيد رضى را بنگرد ، و به حرم جدش موسى بن جعفر پناه برده بود ، به خانه باز گردانيد . ميان فخر الملك و سيد رضى صداقت و دوستى برقرار بود ، و اين نيز نظر به مقام دانش سيد رضى و دانش پرورى فخر الملك بوده است .\r\nابن عماد حنبلى از اين وزير دانشمند بدين گونه ياد مىكند : « فخر الملك ابو غالب بن محمد صيرفى ، وزير بهاء الدوله ديلمى ، در سال 354 در شهر « واسط » متولد شد . او بعد از حسن بن عميد و صاحب بن عباد بزرگترين وزير آل بويه بود . مردى دانشمند و داراى فضائل و اوصاف برجسته فراوان ، دستى دهنده و طبعى بخشنده داشت .\r\nبسيارى از شعراى بزرگ امثال مهيار ديلمى و ابن نباته نظر به فضائل اخلاقى و كمالاتش قصيده‌ها در باره‌اش سرودند . ابو نصر ابن نباته سعدى در قصيدهء نونيه خود از جمله مىگويد :\r\n- هر جوانمردى ، وقتى از وى نام مىبرند ، نظير دارد ، - جز فخر الملك كه نظير ندارد .\r\n- برو به خدمتش برس ، و در باره‌اش آنچه مىدانى بگو - و هر آرزوئى كه داراى در نظر بگير ، كه من تضمين مىكنم روا شود .\r\nمحمد بن حاسب كرجى ، كتاب « الفخرى » در جبر و مقابله ، و كتاب « الكافى » را در حساب به خاطر او تأليف كرد .\r\nروزى پيرمردى نامه‌اى به او نوشت و طى آن از شخصى سعايت كرد تا وزير او را به قتل رساند . فخر الملك در پشت نامه پيرمرد نوشت : « سعايت زشت است هر چند به جا باشد ، اين عيب را مكتوم دارد و از خداى غيب دان بترس . » خوبىهاى فخر الملك زياد است . او همچنان با عزت و جاه و احترام مىزيست تا اين كه مورد خشم مخدوم خود سلطان الدوله ( پسر بهاء الدوله ) واقع شد و زندانى گرديد . سپس او را در پائين كوهى در نزديك اهواز به قتل رسانيد « 13 » اين واقعه يك سال بعد از وفات سيد رضى يعني سنهء 407 هجرى روى داد .\r\n\r\n\r\n","description":"","footnote":"\r\n( 13 ) - شذرات الذهب - ج 3 ص 185 .\r\n","page_name":" 64 ","page_number":72},
  {"content":"\r\n\r\n\r\nصفات برجسته و ملكات فاضله سيّد رضى\r\nسيد رضى نظر به تربيت صحيح خانوادگى و داشتن پدر و مادرى بزرگ و بزرگوار و نبوغ و استعداد خارق العاده‌اى كه براى نيل به مقامات عالى علمى و عملى و تكامل روحى و اخلاقى داشته است ، داراى صفاتى برجسته و ملكات فاضله و خصال كم نظير و جهات نفسانى و جنبه‌هاى معنوى خاصى بوده كه او را از همگى دانشمندان عصر حتى برادر عاليقدرش سيد مرتضى ممتاز مىگردانيد . او دانشمندى بلند نظر و بزرگ منش و با گذشت و دست و دل باز و پارسا و پيراسته و وارسته بود ، و اين صفات تا سر حد نهائى در او تجلى داشت .\r\nصفدى و ديگران نوشته‌اند روزى سيد رضى چند تكه كاغذ از زنى ابتياع كرد ، و در آن صفحه‌اى به خط ابن مقله « 1 » ديد . اوراق را براى زن پس فرستاد و پيغام داد كه من در اين اوراق خط ابن مقله را ديده‌ام و قيمت آن پنج دينار « 2 » است ، نه پنج درهم .\r\nاگر مىخواهى ورقى را كه خط ابن مقله در آنست بردار ، و چنانچه خواستى به جاى آن پنج دينار دريافت كن . زن نپذيرفت و گفت : « مگر من به خاطر چيزى كه در آن بوده است فروخته‌ام ؟ ولى سيد رضى چندان اصرار كرد تا اين كه زن پنج دينار را پذيرفت » به دنبال آن صفدى مىافزايد : « خالع - يكى از شعرا - گفت : سيد رضى را با قصيده‌اى ستايش كردم ، رضى 49 درهم برايم فرستاد . گفتم ترديد نيست كه اديب به من خيانت كرد . پس از آن روزى از « بازار عروس » عبور مىكردم ديدم مردى مىگويد : اين قطعه زمين را خريدارى مىكنى ، چون از حياط خانهء سيد رضى جدا شده است ، من آن را به 49 درهم كه مساوى با پنج دينار است مىفروشم . از اينجا متوجه شدم كه سيد رضى در آن موقع تنگدست بوده ، و براى دادن صلهء شعر به من ، آن قسمت از حياط خانه‌اش را فروخته و پول آن را براى من فرستاده است ! فضائل نفسانى سيد رضى بسيار است . . . « 3 »\r\n\r\n\r\n","description":"","footnote":"\r\n( 1 ) - محمد بن على بن حسين معروف به « ابن مقله » متوفى به سال 328 ه - خشنويس مشهور عرب كه در علم فقه و تفسير و قرائت و ادبيت و انشاء مهارت داشته . اوست كه خط كوفى را به صورت خط نسخ در آورد .\r\n( 2 ) - درهم واحد پول و از نقره و دينار پول كلى و از طلا بوده ، هر دينار ده درهم بوده است .\r\n( 3 ) - منتظم ابن جوزى - ج 7 - ص 279 .\r\n","page_name":" 65 ","page_number":73},
  {"content":"\r\n\r\nديديم كه او هرگز صله شعر از كسى حتى پدرش آن هم در سن نه سالگى نپذيرفت ، و چون قصيده‌اى در مدح قلم به عنوان تشكر از صاحب بن عباد وزير دانشمند عصر گفت و خواست براى او ارسال بدارد ، از بيم آن كه مبادا تصور شود از وى چشمداشتى داشته است ، از ارسال آن امتناع ورزيد .\r\nو ديديم كه شهامت او تا آنجا بوده كه در پايتخت بنى عباس از خلفاى فاطمى و علوى مصر ياد مىكند ، و ماندن در بغداد را براى خود با وجود خليفه علوى در مصر ذلت و خوارى مىداند ، و با همه اصرارى كه پدر و برادرش كردند كه بيايد و خليفه عباسى « القادر بالله » عذر بخواهد .\r\nسيد رضى هرگز نپذيرفت ، و از خليفه عذر نخواست .\r\nو ديديم كه چگونه از درگذشت دوستش ابو اسحاق صابى با اين كه مسلمان نبود ، به هيجان آمد ، و سالها بعد از مرگ هم او را فراموش نكرد ، و هر گاه از مقابل مدفن او مىگذشت از مركب پياده مىشد ، و اداى احترام مىكرد .\r\nو خواهيم ديد كه او چگونه تمام لوازم و ما يحتاج زندگى طلاب دار العلم خود را تأمين مىكرد و با اين كه مردى دانشمند خزانه‌دار بوده است ، مع الوصف به هر كدام از طلاب كليدى داده بود كه هر گاه چيزى خواستند مستقيما بردارند و ديگر نيازى به سرزدن به خزانه دار و اجازه گرفتن نداشته باشند ، و بدينگونه از همان روز نخست تحصيل به علماى آينده شيعه رشد شخصيت مىداد ، چيزى كه شايد در دنيا بىنظير يا حد اقل كم نظير مىباشد .\r\n« شريف رضى با آن كه ثروت و رياست و مناصب و شئون پيرامونش چرخ مىزد ، به هيچ يك از آنها دلبند نبود و در منتهاى آزادى روح مىزيست و همين زهدش بود كه بر اظهار حقايق دليرش مىكرد . زيرا كسانى از گفتن حق دريغ دارند كه مىترسند ثروت يا منصب و يا اعتبارشان از ميان برود .\r\nلكن شريف رضى تو گويى بر چرخهاى گوناگونى كه جهان مىزد كاملا آگاه بود ، و مىدانست بر هيچ چيز آن اعتماد نيست ، و همواره نقشه بى اعتبارى جهان را در پيش روى خود ترسيم مىكرد و به خاطر خود مىسپرد ، و به زبان نظم مىگفت . . .\r\nو ما صادق ترين گواه را بر زهد شريف رضى داريم ، به حكم اين كه با همهء پيوستگى كه با خلفا و ملوك و وزراء و اشراف و ثروت و مناصب داشت ، تو گوئى بيشتر از همه جداست ، و جز با فضائل نفسانى خود پيوستگى ندارد ، و نظر به همين دل پاك و روح آزاده كه داشت توانست با چشم بصيرت حقايقى كه از ديدگان پنهان است ببيند » . « 4 »\r\n\r\n\r\n","description":"","footnote":"\r\n( 4 ) كاخ دلاويز - ص 49 .\r\n","page_name":" 66 ","page_number":74},
  {"content":"\r\n\r\nسيد رضى با داشتن مناصب مهم و بزرگ دولتى مانند نقابت و امارت حاج و رياست ديوان مظالم كه هر كدام وزارت خانه‌اى بود ، و با اين مناصب و سمت‌ها در تمامى قلمرو و امپراتورى اسلام داراى نفوذ و اسم و رسم بود ، هرگز سادگى و فروتنى و وارستگى خود را فراموش نكرد ، و اين مناصب كوچكترين تأثيرى در روح بزرگ و فكر بلندپرواز او نداشت .\r\nبه طور خلاصه عزت نفس ، وفادارى ، همت عالى ، صراحت لهجه ، و شجاعت او ويژگى خاصى به وى بخشيده بود كه جمعا در كمتر كسى به خصوص شاعرى مشهور مانند او ديده مىشد .\r\nاين بود اشاره‌اى به جهات نفسانى و فضائل اخلاقى و رشد شخصيت كم نظير سيد رضى مؤلف نهج البلاغه . در نقل مطالب آينده نيز در اين زمينه‌ها بيشتر با روحيات و صفات برجسته سيد رضى آشنا خواهيم شد .\r\n\r\n","description":"","footnote":"","page_name":" 67 ","page_number":75},
  {"content":"\r\n . \r\n","description":"","footnote":"","page_name":" 68 ","page_number":76},
  {"content":"\r\n\r\n\r\nسفرهاى سيّد رضى\r\nاز تاريخ بعضى از قصائد و اشعار سيد رضى و نقل پاره‌اى از تواريخ مىتوانيم بعضى نقاطى را كه سيد رضى ، اين دانشمند و متفكر بزرگ اسلامى به آن جاها سفر كرده است بشناسيم .\r\nسيد رضى در سال 381 به فاصله چند ماهى كه از منصب نقابش گذشت سفرى به « واسط » نمود ، و گفتيم كه واسط واقع در ده فرسخى بغداد بوده است .\r\nدر سال 389 به اتفاق برادر بزرگش سيد مرتضى عزيمت حج نمود . دانشمند رجالى ابو على حائرى در كتاب رجال خود از كتاب « اتحاف الورى به اخبار ام القرى » در حوادث سال 389 نقل كرده است كه در اين سال شريف مرتضى و شريف رضى براى اداى فريضه حج راه مكه را پيش گرفتند . در اثناى راه ابن جراح طائى درخواست چيزى از آن دو برادر كرد و نه هزار دينار از خالص اموال خود به وى عطا كردند . « 1 » در ماه جمادى الاولى از سال 392 سفرى به « حيره » كرد و با آن ديده عبرت بينى كه داشت بر آثار باقى مانده از سلاطين حيره نگريست و دوران عظمت و شكوه و ملك رانى ايشان را در كشور « سواد » به خاطر آورد و در بىاعتبارى دنيا قصيده‌اى نظم كرد ، بدين مطلع :\r\n ما زلت اطرب للمنازل بالنوى * حتى نزلت منازل النعمان \r\nبار ديگر گذارش بر حيره افتاد و آثار بر جا مانده از شاهان ، قريحتش را به جنبش در آورد ، و به خانه‌هاى ويران ايشان خطاب كرد و قطعه‌اى بگفت كه مطلعش اينست :\r\n اين بانوك ايها الحيرة البيضاء * و المضيئون منك الديارا \r\nيعنى : اى حيرهء درخشان ! آنها كه تو را بنا كردند ، و خانه‌ها را از تو روشن ساختند كجا هستند ؟ « 2 »\r\n\r\n\r\n","description":"","footnote":"\r\n( 1 ) - منتهى المقال - ص 214 .\r\n( 2 ) - حيره قلمروى در اطراف كوفه بوده ، و از آنجا كه آن نقطه پوشيده از درختان نخل و غيره بوده است به آن « سواد كوفه » يعنى سياهى اطراف كوفه مىگفتند . چون بيابان آنجا از كثرت درختان از دور سياه به نظر مىرسيده است ، ملوك حيره به « مناذره » معروفند . نعمان بن منذر و پدرش منذر پادشاهان عرب دست نشاندهء شاهان ساسانى ايران بودند كاخهاى « خورنق » و « سدير » از آثار پرشكوه پادشاهان حيره بوده است .\r\nملوك حيره عرب مسيحى بودند ، و براى خود تمدن و زندگى شكوفائى داشتند .\r\n","page_name":" 69 ","page_number":77},
  {"content":"\r\n\r\nدر سال 392 در حالى كه منصب « امارات حاج » داشت عزم مكه كرد ، و به زيارت خانهء خدا رفت .\r\nدر ماه ربيع الاول سال 394 به بصره سفر نمود . همين كه به « عذيب » رسيد ، شنيد كه يكى از فقهاى شيعه از جهان رفته است . از اين خبر بسيار شكسته خاطر گرديد . و قصيده‌اى در مرثيتش گفت كه در ديوانش موجود است .\r\nدر سال 395 بار ديگر به واسط رفت تا از پدرش كه از سفر ميانجىگرى ميان امراى ديالمه از شيراز برمىگشت ، استقبال كند ، و در اينجا نيز قطعه‌اى گفت كه از قصايد زيباى اوست .\r\nدر ماه ذى حجهء 397 گذارش به مدائن افتاد ، و نگاهى به ايوان با شكوه كسرى كرد و از شاهان ساسانى ياد نمود و قصيده‌اى سرود كه خوانندهء فارسى زبان را به ياد قصيدهء معروف خاقانى شروانى مىاندازد .\r\nسيد رضى به قصد سفر مصر از بغداد خارج شد و تا كوفه نيز رفت ، لكن فسخ عزيمت نمود و به بغداد بازگشت ، سپس در اين باره قصيده‌اى سرود . آنچه از مجموع ابيات اين قصيده مستفاد مىگردد اينست كه شريف رضى از خلافت « القادر بالله » سينه‌اش تنگى گرفت ، و مىخواست از بغداد ، بلكه از مطلق قلمرو او بيرون رود ، لكن به ياد محبت‌ها و احترام گذارىهاى ديالمه افتاد ، و از عزمش برگشت ، و مىگويد : تا ايشان با آن محاسن اخلاقى باشند به جاى ديگر نمىروم ، و هرگز از آنها جدا نمىشوم .\r\nسيد رضى غير از اين سفرها ، سفرهاى ديگرى كرده است كه از چگونگى آن آگاهى درستى نداريم . مخصوصا بارها به نجف و كربلا براى زيارت قبور امامان رفته است . آخرين بار به كربلا رفت و در مدفن شهيدان قصيده‌اى به ياد جان بازى آنها سرود كه مطلعش اين شعر معروفست :\r\n كربلا ! لا زلت كربا و بلا * ما لقى عندك آل المصطفى ؟ \r\nيعنى : اگر كربلا ! هميشه با اندوه و مصيبت توأم بوده‌اى ؟\r\nخاندان پيغمبر در تو چها ديده‌اند ؟ ! اين قصيده آخرين قصائدى است كه شريف رضى نظم كرده است . « 3 »\r\n\r\nمناصب سيّد رضى\r\nسيد رضى مانند نياكان پاكش حكومت اسلامى را حق مسلم خود مىدانست ، و ديگران را\r\n\r\n\r\n","description":"","footnote":"\r\n( 3 ) - كاخ دلاويز - نقل به اختصار و با تغييرى در عبارت و توضيحى از ما - ص 102 تا 105 .\r\n","page_name":" 70 ","page_number":78},
  {"content":"\r\n\r\nو لو اولاد عباس عموى پيغمبر باشند ، غاصب محسوب مىداشت ، هر چند چاره‌اى جز مداراى با آنها نبود .\r\nبنا بر اين از آنجا كه از نظر يك فرد شيعه و طرفدار حكومت الهى ائمه معصومين ( ع ) دخالت در سياست يعنى ادارهء امور مسلمين جزو وظيفه دينى هر مسلمانى است ، و در حقيقت سياست از ديانت جدا نيست بلكه عين آنست ، مانند پدرانش قسمتى از مناصب سياسى و دولتى را با اعطاى آن از طرف امراى آل بويه و به تصويب خليفهء عباسى به عهده گرفت . اين مناصب نقابت ، و امارت حاج ، و رياست ديوان مظالم بود كه هر كدام را بايد جداگانه مورد بحث قرار دهيم .\r\n\r\nنقابت\r\nنقابت يعنى سرپرستى تمامى مرد و زنى كه به حضرت ابو طالب پدر امير المؤمنين نسبت مىرساندند ، و لذا اين منصب را « نقابت طالبيين » مىخواندند .\r\nخلفاى عباسى كه مىديدند علويان در مازندران قيام كرده‌اند و حكومت آنجا را قبضه نموده‌اند و امكان دارد بىاعتنائى به آنها موجب شود سرانجام خلافت عباسى را براندازند ، به فكر افتادند بخشى از مناصب دولتى را در قلمرو بنى عباس به آنها واگذار نمايند . مناصبى كه تناسبى با آنها داشته باشد ، و بزرگان آنها نيز آن را بپذيرند .\r\nنخستين و مهم‌ترين اين مناصب كه به علويان تعلق مىگرفت ، منصب مهم « نقابت » بود .\r\nماوردى دانشمند معروف عامه متوفى به سال 450 ه - كه همعصر رضى بوده مىگويد : نقيب مىبايد در ميان كليه علويان عصر پنج كار را انجام دهد .\r\n1 - هر گاه ميان سادات و علويان نزاعى در گرفت ، شخص نقيب كه سرپرست رسمى و رئيس قانونى آنهاست ، بايد فصل خصومت كند ، و حكم او نافذ است .\r\n2 - اموال و دارائى يتيمان سادات و علويان بايد تحت سرپرستى نقيب باشد ، و فقط اوست كه بايد به آن رسيدگى كند .\r\n3 - اجراى حدود و احكام الهى در بارهء سادات كه گناهى مرتكب مىشوند به عهده شخص نقيب است كه از خود آنهاست .\r\n4 - بايد دختران و زنان بىسرپرست آنها را شوهر دهد ، و به كار آنها رسيدگى كند .\r\n5 - مراقبت از ديوانگان آنها كسانى كه نياز به سرپرست دارند ، با اين پنج چيز نقابت عامه حاصل مىگشت ، و نقابت نقيب و صدور فرمان او تحقق مىيافت و نقيب مىبايد دانشمندى\r\n\r\n","description":"","footnote":"","page_name":" 71 ","page_number":79},
  {"content":"\r\n\r\nمجتهد باشد تا حكم او صحيح و قضاوتش نافذ باشد . « 4 » .\r\nسيد رضى چنان كه گفتيم در سال 380 ه - كه 21 ساله بود به مناصب نقابت طالبيان و امارت حاج و نظارت بر ديوان مظالم از طرف بهاء الدوله ديلمى نائل گشت . سپس در 16 محرم سال 403 به سرپرستى امور علويان و طالبيان در تمام قلمرو اسلامى منصوب و « نقيب النقباء » خوانده شد .\r\nگفته‌اند كسى به اين مقام غير از حضرت امام رضا عليه السلام ، نائل نگشت ، آن گاه سمت نمايندگى بر حرمين شريفين يعنى مكه و مدينه نيز بر مناصب وى افزوده شد .\r\nكار نقيب اين بوده كه نسب سادات و علويان را تحت نظر بگيرد و معلوم كند چه كسى سيد است ، و به كدام امام نسبت مىرساند ، و نگذارد ديگرى خود را در ميان سادات و علويان جا بزند ، و به طور خلاصه سلسله انساب علويان را از هر خطرى مصون بدارد ، تا نسب آنها دچار خدشه نگردد .\r\nهمچنين اسامى پسران و دختران سادات و علويان را در هر فاميلى كه متولد مىگردند بايد ثبت كند ، و با رسيدگى به كارها و نيازمندىهاى آنان حشمت و شرافت آنها را نگاه دارد تا احترام پيغمبر در ميان ايشان محفوظ بماند .\r\nو نيز آنها را با اخلاق پسنديده بار آورد و نگذارد كه مرتكب معاصى شوند و راه انحراف پيش گيرند ، و زبان مردم به روى آنها گشوده گردد .\r\nبه طور خلاصه تمامى امور دينى و دنيوى علويان بايد از نظر نقيب به بهترين وجه انجام پذيرد ، و آنها كه منتسب به پيغمبر مىباشند ، توسط بزرگ مردى از دودمان خود ، در ميان مسلمين با عزت و احترام زندگى كنند ، و ديگران نظارتى بر آنها نداشته باشند ، و در كار ايشان دخالت نكنند و منتى بر آنان نگذارند ، تا بدين گونه تحقير نشوند . و در ميان مردم عزيز و سرفراز باشند .\r\nاز زمان معتضد عباسى كه در سال 279 ه - به خلافت رسيد ، احترام به علويان و تعيين سرپرست براى ايشان معمول شد ، ولى بدين گونه كه در هر شهرى يكى از بزرگان سادات يا علماى علوى را نقيب سادات آن شهر يا منطقه قرار مىدادند ، ولى تنها در زمان سيد رضى بود كه او نقيب النقباى سراسر دنياى اسلام گرديد . « 5 » .\r\n« در روز جمعه شانزدهم محرم سال 403 فخر الملك وزير به فرمان بهاء الدوله ديلمى ، در خانهء خود مجلس باشكوهى بياراست و اشراف و اعاظم را دعوت نمود ، و پس از مراسم تشريفات عهدنامهء نقابت عامهء شريف رضى را بر حاضرين بخواند ، و آن روز يكى از بزرگترين روزهاى\r\n\r\n\r\n","description":"","footnote":"\r\n( 4 ) - الاحكام السلطانية - ص 82 - 88 .\r\n( 5 ) - تفصيل آن را الغدير در - ج 4 ص 204 به بعد آورده است .\r\n","page_name":" 72 ","page_number":80},
  {"content":"\r\n\r\nتاريخى به شمار رفت .\r\nزيرا چنان كه نگاشتيم نقابت تمامت شهرهاى اسلام به وى تفويض گرديد ، و نخستين روزى بود كه اين موضوع صورت وقوع به خود گرفت ، و هم رضى اولين و آخرين كسى بود از دودمان ابو طالب كه چنان منصب را دريافت كرد و مىبينيم پس از شريف رضى منصب نقابت به صورت اول برگشت و ميان اشراف طالبيين هر شهرى تقسيم شد .\r\nشريف رضى به پاس احترامى كه از بهاء الدوله ديلمى ديد قصيده‌اى پرداخت ، و در آن از بهاء الدوله سپاس گزارى نمود و آن را به بصره نزد وى فرستاد . « 6 » » از زمان خلفاى بنى اميه تا زمان معتضد عباسى علويان پيوسته در معرض تعقيب خلفا و عمال سنگدل آنها بودند ، و چون اغلب با طاغوت‌هاى بنى اميه و بنى عباس سر ناسازگارى داشتند ، لذا نوعا در شهرها و كشورها و كوه‌پايه‌ها متوارى بودند ، يا در جنگ و گريزها با دشمنان به شهادت مىرسيدند .\r\nولى مسئله « نقابت » آنها را از اين پراكندگى و دربدرى نجات داد ، و سادات و علويان توانستند بعد از سه قرن سر و سامانى پيدا كنند ، كه اين خود كار آسانى نبود و شخصيت نقيب به خصوص نقيب النقباء را مىتوان از همين جا و با توجه به وجود اولاد پيغمبر و علويان در صحنه پهناور آن روز دنياى اسلام حدس زد در زمان سيد رضى مؤلف نهج البلاغه اين كار بزرگ يكى از مناصب او به شمار مىرفت ، و آن دانشمند شجاع با شخصيت به بهترين صورت از عهدهء آن برمىآمد .\r\n\r\nامارت حاج\r\nامارت حاج يعنى فرماندهى زائران خانهء خدا كه معمولا اين منصب را شخص خليفه مسلمين به عهده داشت ، ولى گاهى خليفه كسى را به نيابت خود مىگماشت تا امير الحاج شود و تمامى امور حاجيان را زير نظر بگيرد و آمد و رفت و اعمال و مناسك آنها را تحت مراقبت دقيق قرار دهد و آن فريضه بزرگ الهى به خوبى انجام گيرد .\r\nسيد رضى اين منصب بزرگ را نيز در سال 380 ه - كه 21 ساله بود ، از پدر و با تصويب سلطان ديلمى و خليفه وقت تحويل گرفت ! راستى چه كار مشكلى ؟ امير الحاجى به سن 21 سالگى چون سيد رضى ! !\r\n\r\n\r\n","description":"","footnote":"\r\n( 6 ) - كاخ دلاويز - ص 31 و منتظم ابن جوزى و كامل ابن اثير در حوادث سال 403 ه - .\r\n","page_name":" 73 ","page_number":81},
  {"content":"\r\n\r\nامارت حاج منصبى بس بزرگ بود ، و نمىبايد به هر كسى تعلق گيرد امير الحاج بايد فقيه و دانشمند و شجاع و كاردان و شريف و مورد احترام عموم باشد .\r\nاز وضع تمامى حجاج قلمرو خلافت عباسى كسب اطلاع كند ، و از آمادگى و حركت آنها و تسهيل ما يحتاج ايشان و امنيت راه‌هاى پر خطر كه از صدها فرسنگ راه مخوف بايد با وسائل و شرائط آن روز در سرما و گرما و كوه و دشت و بيابان‌ها بگذرند و به سلامت به مكه و مدينه برسند ، و در آنجا نيز تحت نظارت علما و دانشمندان و افراد خبره به كار انجام فريضه بزرگ حج و زيارت مرقد منور پيغمبر اشتغال ورزند ، و باز با اطمينان خاطر به سياست به اوطان خود بازگردند ، آگاه باشد . در حقيقت همين يك كار پر مخاطره و حساس كافى بود كه در تمام سال وقت امير الحاج را به خود مشغول دارد ، به طورى كه نتواند به كار ديگرى بپردازد .\r\nسيد رضى علاوه بر تمامى كارهاى فكرى و علمى و نقابت و رياست ديوان مظالم اين كار بزرگ يعنى امارت حاج را هم بر عهده داشت ، و به خوبى از عهده آن برمىآمد .\r\nجالب است كه بدانيم اين كار مهم توسط دانشمندى شيعى انجام مىگرفت يعنى تمامى حجاج بيت اللّه از سنى و شيعه و زيدى و اسماعيلى و فرق مختلف مسلمين مىدانستند ، در سفر حج كارشان به دست يك عالم بزرگ شيعه انجام مىگيرد ، و اگر اين امير الحاج شخص با تدبير و با نفوذ و لايق نبود ، چه بسا كه در برخوردها فاجعه‌ها به وجود مىآمد .\r\n\r\nنظارت ديوان مظالم\r\nديوان مظالم در حقيقت حكم وزارت دادگسترى امروز را داشت . كسى كه رئيس و ناظر بر ديوان مظالم بود مىبايد به همه مراجعات كسانى كه ستمى ديده‌اند و حقى از آنها پايمال شده يا در محكمه قضات محلى نتوانسته‌اند چنان كه بايد دادخواهى كنند ، رسيدگى نمايد .\r\nبا اين كه فى المثل در بغداد قاضى القضات وجود داشت ، و در هر شهرى هم قاضى شرع بود كه به شكايات مردم و مرافعات آنها رسيدگى مىكردند ، مع الوصف گاهى كار بالا مىگرفت و شكايت به دربار خلافت مىبردند ، و خليفه نيز بايد اداره‌اى براى رسيدگى به آن شكايات تشكيل داده و شخصا به كار شاكيان و مظلمه‌اى كه ديده‌اند رسيدگى و دادخواهى كند .\r\nاز آنجا كه اين كارى بس بزرگ و در خور شأن فقيهى عاليمقام و دانشمندى تواناى در احكام اسلامى با شجاعت و لياقت و كفايتى لازم بود ، بعدها خلفا فقهائى را به اين سمت يعنى نظارت بر ديوان مظالم منصوب داشتند تا مشكل مسلمانان با سرپنجه دانش و بينش و تدبير آنان\r\n\r\n","description":"","footnote":"","page_name":" 74 ","page_number":82},
  {"content":"\r\n\r\nحل و فصل گردد .\r\nرياست و نظارت بر ديوان مظالم نيز از مناصب مهم سيد رضى بود كه دانشمند بلند قدر ما در سايه علم و فضل و درايت و فقه و تقواى خود به خوبى آنها را به عهده داشت ، و به اين كار مهم قابل ملاحظه نيز رسيدگى مىنمود .\r\n\r\n","description":"","footnote":"","page_name":" 75 ","page_number":83},
  {"content":"\r\n . \r\n","description":"","footnote":"","page_name":" 76 ","page_number":84},
  {"content":"\r\n\r\n\r\nسيّد رضى و خليفهء علوى مصر\r\nدر عصر سيد رضى كه در بغداد پايتخت خلفاى سنى بنى عباس مىزيست ، نفوذ و تمدن خلفاى شيعه فاطمى مصر به اوج خود رسيده بود ، به طورى كه سوريه و فلسطين را نيز در اختيار داشتند و بزرگترين خطر را براى حكومت عباسى به وجود آورده بودند . خلفاى عباسى سياه جامعه بودند و خلفاى فاطمى مصر لباس سبز مىپوشيدند .\r\nسيد رضى كه مىديد شيعيان و علماى آنان در محله كرخ بغداد با كمال بىاحترامى از جانب عامه مردم كه سنى مذهب بودند ، و به شخص خليفه و سپاه او قاضى القضات و انبوه علماى دربارى و وعاظ السلاطين خود مىباليدند ، و مدعى بودند كه خليفه و قاضى و سپهسالار ( عميد الجيوش ) از آنهاست ، و بارها اراذل و اوباش بغداد ، به بهانه اين كه بر در و ديوار كرخ نوشته بودند « على خير البشر فمن ابى فقد كفر » يعنى : على بهترين انسانهاست ، هر كس منكر شود كافر شده است « 1 » يا به بهانه اين كه در اذان حى على خير العمل مىگفتند ، يا اين كه فلان خطيب شيعه احاديثى در فضائل أمير المؤمنين عليه السّلام و اهل بيت عصمت و طهارت در مسجد « براثا » نقل كرده ، و آن را غلو مىدانستند ، يا به اين علت كه در ايام زيارت ، شيعيان پرچم سفيدى به دست گرفته و دسته جمعى به زيارت سرور شهيدان امام حسين به كربلا مىرفتند « 2 » يا به بهانه اين كه در روز عاشورا مرد و زن نوحه كنان به كوچه و خيابان ريخته و براى امام حسين ( ع ) سوگوارى مىكردند ، آرى به اين بهانه‌هاى مىريختند به محله كرخ و خانه شيعيان را غارت كرده و به ضرب و شتم و قتل آنها مىپرداختند . حتى خانه سيد مرتضى و شيخ مفيد و ديگر علماى شيعه از اين رجاله بازى و آشوب‌ها مصون نمىماند بعد هم خليفه دستور مىداد جمعى را زندانى ، و گروهى را تبعيد ، و عده‌اى را به قتل رسانند . سيد رضى از اين پيشامدها در بغداد ، در زمانى كه شيعيان در مصر و قلمرو خلفاى فاطمى آزادانه زندگى مىكردند ، رنج مىبرد و عزت نفس و بلند پروازيش او را سخت مىآزرد .\r\n\r\n\r\n","description":"","footnote":"\r\n( 1 ) اين حديث شريف از طرق علماى اعلام عامه و اهل تسنن هم روايت شده است .\r\n( 2 ) سنيان بغداد هم در عوض پرچم‌هاى سياهى برداشته و به زيارت زبير مىرفتند !\r\n","page_name":" 77 ","page_number":85},
  {"content":"\r\n\r\nبه خصوص در زمان خلافت « القادر بالله » عباسى ، سيد رضى كه از وى نفرت داشت ، و او هم مردى متعصب بود ، عقده‌هاى درونى خود را طى ابياتى آشكار ساخت كه همان موقع زبان زد خاص و عام گرديد ، و غوغائى برپا كرد . يك بيت آن اينست كه همان نيز اساس دعوا بود :\r\n ا ليس الذل فى ديار الاعادى * و بمصر الخليفة العلوى \r\nيعنى : آيا اين ذلت نيست كه من در سرزمين دشمنان به سر برم - و در مصر خليفه علوى حكومت داشته باشد ؟ ! چون شعر سيد رضى به خليفه رسيد سخت بر آشفت و مجلسى مركب از پدر سيد رضى و سيد مرتضى و شيخ مفيد و ديگر علماى شيعه و اعيان علماى سنى تشكيل داد و سيد رضى را هم دعوت كرد تا علت اين دل تنگى و نفرت از حكومت بنى عباس را كه براى خليفه بسيار گران بود توضيح دهد كه چه چيزى باعث شده از زيستن در قلمرو بنى عباس و بغداد مركز خلافت آنان منزجر شود ، و آرزو كند كه در مصر و سرزمين حكومت علوى مصر به سر برد .\r\nسيد رضى در اين مجلس حاضر نشد ، و چون پدرش اصرار ورزيد كه كارى خطرناك كرده است ، حتما بايد بيايد و به خليفه توضيح دهد و اگر شعر از اوست پوزش بطلبد باز هم سيد رضى با آن همت و الا و عظمت روح نپذيرفت و گفت هر چه بادا باد . خليفه هم تمام مناصب او نقابت ، و امارت حاج ، و رياست ديوان مظالم را از وى گرفت . « 3 » در اين جا بىمناسبت نيست كه توضيح دهيم المعز لدين الله فاطمى در سال 362 ه - وارد مصر شد ، و شهر « قاهره » و مركز علمى آنجا را به نام « الازهر » بنا كرد . قاهره را « قاهرهء معزيه » مىگفتند . و « الازهر » هم از نام « زهرا » كه لقب حضرت فاطمه زهرا دختر پيغمبر ( ص ) و به معنى « درخشنده » است ، گرفته شده است .\r\nقاهره در زمان فاطميان و خلفاى علوى مصر كه اسماعيلى و شيعه شش امامى بودند ، با عظمت مىزيست ، و جامع الازهر مجمع علما و دانشمندان شيعه بود . صدها دانشمند دينى ، اديب نحوى ، محدث ، فقيه ، مفسر ، مورخ ، مصنف و مؤلف به تدريس و تدرس و تأليف و تصنيف اشتغال داشتند ، و كتابخانه‌هاى معتبر مملو از كتب علماى شيعه و غيره تأسيس شده بود ، كه از همه مهمتر كتابخانه خليفه بود كه از چند صد هزار جلد تجاوز مىكرد ، ولى صلاح الدين ايوبى كه خود را وابسته به خليفه بغداد مىدانست ، با حيله‌گرى و تردستى حكومت علوى مصر را برانداخت ، و در شب عاشورا علماى شيعه مصر را قتل عام كرد ، و آثار تشيع را از قلمرو فاطمى مصر از ميان برد ، و فتح بزرگ خود را طى نامه‌اى به خليفه عباسى بغداد اعلام داشت ، و به شكرانهء آن در بغداد جشن‌ها\r\n\r\n\r\n","description":"","footnote":"\r\n( 3 ) - اين ماجرا با اشعار مربوطه در اغلب تواريخ با شرح و تفصيل كه احيانا به طرزى مغرضانه و به صورت گوناگون نقل شده ، آمده است .\r\n","page_name":" 78 ","page_number":86},
  {"content":"\r\n\r\nگرفتند و طبل‌ها كوفتند .\r\nحكومت بنى عباس و مردم آن زمان در سقوط بيت المقدس توسط صليبىها ، و از دست رفتن فلسطين و سوريه در جنگهاى صليبى ، عكس العمل چندانى نشان ندادند ، ولى براى زوال تشيع از مصر شادىها كردند ، و قبلا از اين كه خلفاى علوى يا فاطمى ، يعنى يك قدرت شيعى در قسمتى از دنياى اسلام بر سر كار آمده است عزا گرفته بودند « 4 » .\r\n\r\nروح بزرگ سيّد رضى\r\nسيد رضى تنها يك روحانى ، يك شاعر بزرگ ، يك نويسندهء زبر دست ، يك نابغه نامى نبوده و به اين جهات با دار العلم و مناصبى كه داشته است ، خود را اقناع نمىكرده است بلكه او خود را از خليفه عباسى كه مقامى معنوى در ميان مسلمانان داشته كمتر نمىدانسته است .\r\nآرى سيد رضى با آن مناصب عالى به خصوص « نقابت » و مقام بزرگ علمى و ادبى و شهرت و شجاعت و شهامت و عزت نفس و نسبى كه از جانب پدر و مادر داشت ، خود را كمتر از خليفه عباسى نمىدانست ، حتى چنان كه گفته‌اند در انديشه اين بوده است كه اگر بتواند خلافت آل عباسى را براندازد و خود كه نوهء ناصر كبير و پسر طاهر ذو المناقب و نوادهء پيغمبر اكرم و امامان معصومين يعنى سروران امت اسلام بوده است ، خلافت اسلامى را كه حق خود مىدانست قبضه كند .\r\nاو ضمن قصيده‌اى مشهور و بلند خطاب به « القادر بالله » خليفه مقتدر عباسى مىگويد :\r\n- بدان اى امير المؤمنين « 5 » كه ما دو تن\r\n\r\n\r\n","description":"","footnote":"\r\n( 4 ) - واقعا در تاريخ تكرار مىشود . در همين روزها در حالى كه بيت المقدس به صورت پايتخت اشغالگر يهوديان اشغالگر در آمده ، و در جمهورى اسلامى ايران تنها كشور شيعه ميليونها نفر مرد و زن مسلمان شيعه به فرمان امام خمينى بنيانگذار جمهورى اسلامى بر ضد عمل جنايت كارانه اسرائيل در سراسر ايران راه پيمائى كرده و حمايت خود را از فلسطينىها اعلام مىدارند ، در دنياى تسنن و جهان عرب هيچ خبرى نيست . گوئى خاك مرده بر سر دولت و ملت آنها ريخته‌اند . ولى در عوض ملك حسين دوم در رباط كنگره‌اى از مفتيان اهل سنت و جماعت تشكيل داده كه امام خمينى را تكفير كنند . چون فرموده است : امام مهدى دولت جهانى تشكيل مىدهد ، و كارى را كه پيغمبران فرصت نيافتند انجام دهند آن برگزيده خدا به انجام مىرساند ( چيزى كه در اكثر منابع معتبر اهل تسنن هست ) صدام حسين و ملك خالد و ملك حسين و ضياء الحق نيز با امريكا حامى اسرائيل پيمان نظامى بر ضد جمهورى اسلامى ايران مىبندند ، و سربازان ممالك عربى در مرزهاى عراق شب و روز مسلمانان ايران را مورد هجوم قرار مىدهند . در نظر اينان از دست رفتن خاك فلسطين و بيت المقدس و نابودى مردم ستمديدهء فلسطين و تجاوز صهيونيستهايى پليد و تبهكار به جان و مال و ناموس برادران آنها در فلسطين و لبنان مهم نيست ، مهم اينست كه جمهورى اسلامى ايران كه رنگ شيعه و ايرانى دارد به ساير ممالك عربى و اسلامى صادر نگردد ! بنا بر اين بايد فقط جلو اين خطر را گرفت ! !\r\n( 5 ) - در آن زمانها خلفاى عباسى « امير المؤمنين » خوانده مىشدند ، اين لقب و اسم رسمى آنها بود كه در تمام دوران خلفا و بنى اميه و بنى عباس معمول بود ، بنا بر اين سيد رضى بدون اين كه براى خليفه عباسى در باطن چنين مقامى را قبول داشته باشد ، چاره‌اى جز اين ندارد كه او را به همان اسم معمول زمان خطاب كند . حتى مىبينيم حضرت صادق ( ع ) خطاب به منصور خليفه عباسى ، و امام رضا ( ع ) نيز مأمون را « امير المؤمنين » خطاب كرده‌اند ، و در دنيائى كه آنها بر اثر جهل و نادانى مردم ، خلافت اسلامى را قبضه كرده بودند ، چاره‌اى نبود . آن زمان مانند قرون بعدى و زمان ما نبوده كه اجبارى به گفتن اين كلمه ، يا امروز پس از سقوط شاه نيازى براى به كار بردن « اعلى حضرت » نداشته باشيم ، هر كس در هر مقامى كه در آن زمانها بوده در خطابهاى كتبى و شفاهى مىبايد چنين كند ، و گرنه آشوبگر و ضد وحدت اسلامى يا مخالف با رژيم رسمى مملكتى به شمار مىآمد ، و هر گونه خطرى را در انتظار داشت ، خطرى كه ارزش آن را نداشت كه آن را به جان خريدارى كند . در نظر عموم هم اشكالى نداشت ، بلكه عكس آن مشكل بود .\r\n","page_name":" 79 ","page_number":87},
  {"content":"\r\n\r\n- در نسب والائى كه دارا هستيم فرقى با هم نداريم .\r\n- در روزى كه بناى افتخار باشد ، بين ما دو نفر تفاوتى نيست - آرى هيچ فرقى نيست ، و هر دو در بزرگوارى ريشه داريم .\r\n- مگر خلافت كه به تو امتياز داده ، و من - از آن بازمانده‌ام ولى تو طوق آن را به گردن دارى « 6 » وقتى اين قصيده را به نظر « القادر بالله » رساندند ، و در حضور وى خواندند ، چون به اين سه بيت رسيد ، القادر بالله با آن سطوت و مقام خلافت اسلامى ، نظر به شخصيت نافذ و مقام عالى سيد رضى چه از لحاظ حسب و چه از نظر نسب ، و به ملاحظه نفوذ سلاطين شيعى ديلمى كه هرطور بود پشتوانه‌اى براى شيعيان به حساب مىآمدند ، فقط گفت : « على رغم شريف » ، يعنى على رغم سيد رضى بله ما خلافت را در اختيار داريم !\r\n\r\nدانشمندان عامه در بارهء او چه گفته‌اند\r\nدر اينجا پيش از پرداختن به گفتار دانشمندان شيعه در بارهء اين نابغهء بزرگ ، كسى كه « نهج البلاغه » پديد آورده است ، لازم مىدانيم سخنان تنى چند از اعاظم دانشمندان و اديبان اقدم عامه ، يعنى سنيان را نقل كنيم ، تا ببينيم آنها اين بزرگ مرد شيعه را چگونه نگريسته‌اند ، و در بارهء او چسان سخن گفته و قضاوت كرده‌اند .\r\n1 - قديم‌ترين دانشمند سنى كه از سيد رضى نام برده ، همعصرش عبد الملك ثعالبى در گذشتهء سال 429 هجرى در كتاب « يتيمة الدهر » است كه در بارهء شعر او ادباى عصر خود و گزيده‌اى از اشعار و نوشته‌هاى آنان تأليف كرده است .\r\n\r\n\r\n","description":"","footnote":"\r\n( 6 ) -\r\n عطفا امير المؤمنين فاننا * فى دوحة العلياء لا نتفرق\r\nما بيننا يوم الفخار تفاوت * ابدا كلانا فى العلا معرق\r\nالا الخلافة ميزتك فاننى * انا عاطل منها و انت مطوّق \r\n","page_name":" 80 ","page_number":88},
  {"content":"\r\n\r\nثعالبى مىنويسد : « محمد بن حسين بن موسى بن محمد بن موسى بن ابراهيم بن موسى الكاظم رضى الله عنه ، ابو الحسن علوى ، نقيب ، طالبيان در بغداد و ملقب به « رضى » و « ذى الحسبين » .\r\nتازه وارد دهسالگى شده بود كه به سرودن شعر پرداخت . او امروز سرآمد شعراى عصر ما و نجيب‌ترين سروران عراق ، و داراى شرافت نسب ، و افتخار حسب ، و ادبى ظاهر ، و فضلى باهر و جميع خوبىهاست . او بزرگترين شعراى دودمان ابو طالب است ، با اين كه در ميان آنها شاعران نامى سخن سنج زياد بوده‌اند ، مانند جمانى ، و ابن طباطبا ، و ابن ناصر و غيره ، اگر بگويم او سرآمد شاعران قريش « 7 » است گزاف نگفته‌ام . اشعار بلندى كه براى نمونه از وى خواهم آورد ، بهترين گواه اين مدعاست . . . « من در ميان شعراى اين زمان كسى را در ساختن مراثى بهتر از او سراغ ندارم . » و پس از نقل قسمتى از شعر او مىنويسد : « ديوان شعر وى بزرگ است ، شايد چهار جلد باشد ، و زياد هم يافت مىشود ، پس ما نيازى به نقل اشعار بيشتر وى نداريم . « 8 » » 2 - خطيب بغدادى متوفى به سال 463 ه - كه او در جوانى نيز معاصر سيد رضى بوده است در تاريخ بغداد ، در موارد متعدد از وى سخن گفته و از جمله در سال وفاتش مىنويسد :\r\n« . . . از اهل فضل و ادب و علم بود . احمد بن عمر بن روح نقل مىكرد كه رضى وقتى پا به سن گذاشت قرآن را آموخت ، سپس در اندك مدتى تمام قرآن را از بر كرد . و هم او مىگفت :\r\nرضى كتابهائى در معانى قرآن تصنيف كرده است كه مانند آن كمتر يافت مىشود . » او شاعرى توانا بود . از ابو عبد الله محمد بن عبد الله كاتب در مجلس ابو الحسين بن محفوظ شنيدم كه مىگفت : جماعتى از علماى ادب مىگفتند : « رضى از همه شعراى قريش برتر بود . » ابن محفوظ گفت : « درست است . در ميان شعراى قريش شاعران برازنده بوده‌اند ، ولى شعرشان كم بوده است ، اما شاعرى برجسته كه هم شعرش بسيار عالى ، و هم اشعار زياد گفته باشد ، كسى جز رضى نيست . « 9 » . » 3 - ابو الفرج ابن جوزى ( 597 ه - ) در تاريخش به تفصيل از وى نام برده كه در موارد خود مىآوريم ، و از جمله مىنويسد : « پس از آن كه به سى سالگى رسيد ، در اندك مدتى قرآن مجيد را از حفظ كرد ، و از علم فقه و فرائض دينى بهره‌اى كافى داشت . او دانشمندى فاضل ، و شاعرى\r\n\r\n\r\n","description":"","footnote":"\r\n( 7 ) - قريش مردم اصيل مكه بودند كه در آن زمان شامل بنى هاشم و بنى عباس و بنى اميه ، و ساير تيره‌هاى معروف آن شهر مىشده است .\r\n( 8 ) - يتيمة الدهر - ج 3 ص 131 .\r\n( 9 ) - تاريخ بغداد - ج 2 - ص 246 .\r\n","page_name":" 81 ","page_number":89},
  {"content":"\r\n\r\nنويسنده ، و مردى نيك نفس و داراى همت عالى ، و سخت ديندار بود . . . » « 10 » 4 - ابن اثير جزرى متوفى به سال 630 ه - در آغاز « پاره‌اى از حوادث سال 406 » مىنويسد : « در اين سال شريف رضى محمد بن حسين موسى بن ابراهيم بن موسى بن جعفر ، ابو الحسن ، صاحب ديوان مشهور وفات يافت . در تشييع جنازهء او عموم طبقات حضور يافتند ، ولى برادرش ( سيد مرتضى ) حضور نداشت ، چون او نتوانست به جنازه‌اش بنگرد ، لذا رفت به حرم كاظمين ، تا اين كه فخر الملك وزير او را به خانه برگردانيد . بسيارى از شعرا در رثاء رضى شعر گفتند ، از جمله برادرش سيد مرتضى بود كه گفت : . . . » « 11 » » 5 - ابن ابى الحديد معتزلى ( 655 يا 656 ه - ) در مقدمهء جلد يكم شرح نهج البلاغه ، شرح حالش را تقريبا مانند ابن جوزى آورده و مىافزايد كه « دانشمندى اديب و شاعرى سخن سنج ، داراى شعرى شيوا ، و الفاظ متناسب و محكم بود » و پس از توصيف انواع و خصوصيات شعرش و عفت نفس و همت عالى و دينداريش مىگويد : « از هيچكس صله و جايزه قبول نكرد ، حتى جايزهء پدرش را نپذيرفت ، همين معنى براى پى بردن به شرافت نفس او كافى است . سلاطين آل بويه سعى بليغ نمودند . تا عطاهاى آنها را بپذيرد ، ولى رضى نپذيرفت . » ابن ابى الحديد در بارهء سيد رضى و پدر و مادر و جدش ناصر كبير و برادرش سيد مرتضى و قسمتى از اشعارش ، صفات « مؤلف نهج البلاغه » را كه او به شرح آن پرداخته سخن گفته است « 12 » .\r\nابن ابى الحديد در آخر جلد 15 شرح نهج البلاغه به مناسبتى از طاهر ذو المناقب به عنوان « شيخ بنى هاشم از علويان و عباسيان » نام مىبرد و مىنويسد : « دو پسر وى على و محمد ، مرتضى و رضى ، در ادبيات و شعر و فقه و كلام يگانه عصر بودند ، رضى مردى شجاع و اديب و سخت بزرگ منش بود « 13 » . » 6 - ابن خلّكان - قاضى القضات احمد بن محمد بن ابى بكر شافعى اشعرى در گذشتهء 681 ه - در « وفيات الاعيان » كه معروف به « تاريخ ابن خلّكان » است ، و چنان كه از نام كتاب پيداست مشتمل بر شرح حال بزرگان اسلام مىباشد ، در شرح حال سيد رضى پس از ذكر سلسله نسب او تا حضرت أمير المؤمنين عليه السّلام مىنويسد : « وى صاحب ديوان شعر است . ثعالبى از او نام برده و مىگويد : . . . »\r\n\r\n\r\n","description":"","footnote":"\r\n( 10 ) - منتظم ابن جوزى - ج 7 - ص 279 .\r\n( 11 ) - كامل ابن اثير - ج 7 - ص 280 .\r\n( 12 ) - شرح نهج البلاغه چاپ مصر - ج 1 - از ص 31 تا 41 .\r\n( 13 ) - شرح نهج البلاغه چاپ مصر ج 15 ص 487 .\r\n","page_name":" 82 ","page_number":90},
  {"content":"\r\n\r\nو پس از نقل سخنان ثعالبى مىنويسد : « ابو الفتح ابن جنّى نحوى در يكى از مجموعه‌هاى خود نوشته است : شريف رضى ، در وقتى كه هنوز سنش به دهسالگى نرسيده بود ، به محضر ابن سيرافى راه يافت و سيرافى به وى علم نحو ( دستور زبان عربى ) مىآموخت ، روزى در حلقه درس سيرافى نشسته بود ، و سيرافى طبق معمول در بارهء اعراب بعضى كلمات با وى سخن مىگفت .\r\nسيرافى از جمله از رضى پرسيد : هرگاه گفتيم : رأيت عمر ( يعنى عمر را ديدم ) علامت نصب در لفظ « عمر » چيست ؟ رضى گفت : « بغض على » ! سيرافى و حاضران از تيزهوشى او دچار شگفتى شدند . . .\r\nاو كتابى در معانى قرآن كريم تصنيف كرده است كه مانند آن كمتر يافت مىشود . اين كتاب دليل بر وسعت نظر وى در علم نحو و لغت است . همچنين كتابى در « مجازات قرآن » تصنيف كرده است كه در مورد خود كم نظير مىباشد .\r\nگروهى از اهل فضل اقدام به جمع آورى ديوان شريف رضى نموده‌اند ، كه از همه بهتر ديوانى است كه ابو الحكيم خيرى ، گرد آورده است . . . « 14 » 7 - ابو الفداء عماد الدين اسماعيل - متوفى به سال 732 ه - در تاريخ خود معروف به تاريخ ابو الفداء ضمن حوادث سال 406 ه - نوشته است : « در اين سال شريف حسينى ملقب به رضى محمد بن حسين بن . . على بن ابي طالب رضى الله عنهم ، معروف به موسوى « 15 » صاحب ديوان شعر ، وفات يافت . نقل كرده‌اند كه وى علم نحو را از ابن « 16 » سيرافى نحوى فرا مىگرفت . روزى به عادت تعليم ، سيرافى به وى كه كودك بود گفت : وقتى گفتيم : « رأيت عمر » علامت نصب در عمر چيست ؟ رضى گفت : بغض على . منظور سيرافى از نصب ، يكى از اعراب كلمات بود ، ولى مقصود رضى از نصب ، بغض على بود ، و اشاره به عمرو بن عاص و بغض و دشمنى او نسبت به على كرد ! حاضران از اين تيزهوشى رضى به شگفت آمدند ، ولادت رضى سال 395 در بغداد واقع شد « 17 » . » 8 - صلاح الدين صفدى ( 764 ) شرح حال او را به گونه‌اى كه ابن خلكان آورده ، به اجمال و با اضافاتى از خود نقل مىكند ، سپس مىگويد : « او راست كتاب مجاز القرآن ، كه در موضوع خود كمياب است ، كتابى در معانى قرآن ، المتشابه فى القرآن ، مجازات الاثار النبوية\r\n\r\n\r\n","description":"","footnote":"\r\n( 14 ) - وفيات الاعيان - چاپ مصر - ج 4 ص 44 تا 48 .\r\n( 15 ) - لقب موسوى بعد از قرن چهارم معمول شده است ، چون معاصرين رضى مانند ثعالبى او را « علوى » مىخواندند ، ولى در قرن پنجم هجرى به بعد ، القاب سادات « موسوى » و « حسينى » اضافه بر « حسنى » كه قبلا معمول بوده ، اضافه شده است .\r\n( 16 ) - معلوم مىشود ابو الفدا نيز تحت تأثير ابن خلكان سيرافى را « ابن سرافى » ضبط كرده است .\r\n( 17 ) - المختصر فى احوال البشر - چاپ بيروت - ج 2 - ص 145 .\r\n","page_name":" 83 ","page_number":91},
  {"content":"\r\n\r\nمشتمل بر احاديثى است ، تلخيص البيان عن مجازات القرآن ، شرح حال پدرش طاهر ذو المناقب ، كتاب شعر ابن حجاج - شاعر مشهور شيعه ، اخبار قضات بغداد ، رسائل وى ( نامه‌هاى او ) در سه جلد ، ديوان شعر او مشتمل بر سه جلد .\r\nمردم گمان مىكنند « نهج البلاغه » نوشته خود اوست ! ولى من از شيخ امام علامه تقى الدين احمد بن تيميه رحمة الله تعالى شنيدم كه مىگفت : نهج البلاغه نوشته سيد رضى نيست ، بلكه در اين كتاب آنچه از سخنان على بن ابي طالب است معلوم است و آنچه از خود سيد رضى است هم شناخته شده است ، و پس از شرحى مىنويسد :\r\n« گويند روزى سيد رضى نزد خليفه القادر بالله عباسى نشسته بود ، و با ريش خود بازى مىكرد و آن را تا نزديك بينى خود مىآورد . خليفه رو كرد به رضى و گفت : « مثل اين كه بوى خلافت را از محاسنت استشمام مىكنى ، رضى گفت : نه ، بلكه به خدا بوى نبوت را استشمام مىكنم » ! سپس صفدى مىگويد : « من وقوع اين موضوع را در حضور خليفه بعيد مىدانم . . . « 18 » كه بايد به صفدى گفت از شخصى مانند سيد رضى با آن شهامت به خصوص نسبت به القادر بالله كه چندان هم ميانهء خوبى با وى نداشته است ، بعيد نيست . راستى چه بعدى دارد ؟ ! 9 - شيخ عبد الله يافعى متوفى به سال 768 هجرى در كتاب معروفش « مرآت الجنان » ضمن رويدادهاى سال 406 هجرى كه سال وفات سيد رضى است . از وى با عنوان « شريف رضى ابو الحسن محمد بن حسين بن موسى موسوى بغدادى شيعى ، نقيب الاشراف ، داراى مناقب و اوصاف پسنديده ، و ديوان شعر » نام برده ، و ترجمه او را به نقل از ثعالبى و خطيب بغدادى مىآورد « 19 » . » 10 - ابن حجر عسقلانى « 20 » متوفى به سال 852 ه - ، دانشمند بلند قدر ما سيد رضى را بدين‌گونه مىشناساند ، نخست نقل مىكند كه : « ابو الحسين « 21 » محمد بن حسين ، شريف رضى ، شاعر بغداد و رافضى متعصب بود . « 22 » . » سپس خود مىافزايد : « برادرش ( سيد مرتضى ) مردى\r\n\r\n\r\n","description":"","footnote":"\r\n( 18 ) - الوافى بالوفيات - ج 2 - ص 374 - 379 .\r\n( 19 ) - مرآت الجنان - ج 3 - ص 18 .\r\n( 20 ) - عسقلان بندرى در فلسطين واقع در كنار درياى مديترانه بوده است .\r\n( 21 ) - كنيهء سيد رضى ابو الحسن بوده است نه ابو الحسين .\r\n( 22 ) - رافضى را نخست به اصحاب زيد بن على الحسين ( ع ) مىگفتند : چون ياران زيد او را رها ساختند ، و « رفض » كه معنى رها ساختن است . ولى بعدها در شيعه اماميه هم به وسيلهء متعصبان عامه استعمال شد . در صورتى كه با ما هيچ مناسبت ندارد . شايد آنها با اين كار خواسته‌اند لفظ « شيعه » كه بزرگان اهل سنت روايت كرده‌اند پيغمبر اكرم ( ص ) در پيروان على عليه السّلام استعمال كرده است ، متروك گردد ، و حال آنكه چنين نشد ، و ما به گفتهء پيغمبر معروف به « شيعه » هستيم .\r\nدر كتاب فريقين است كه از جمله پيغمبر فرمود : يا على انت و شيعتك هم الفائزون - يعنى : يا على ! تو و شيعيانت رستگارانيد .\r\n","page_name":" 84 ","page_number":92},
  {"content":"\r\n\r\nدانشمند بود ، و شعرش بر شعر رضى فزونى داشت ، ولى شعر رضى نيكوتر بود .\r\nگفته‌اند كه در ميان شعراى دودمان ابو طالب شاعرى به فرزانگى او نبوده است . سيد رضى مشهور به رفض ( تشيع ) بود ! . . . « 23 » قفطى نيز در « انباه الروات » شرح حال سيد رضى را به گونه ديگران از علماى عامه آورده است « 24 » .\r\n\r\nتوضيحى از ما\r\nاين بود شمه‌اى از آنچه دانشمندان پيشين عامه در بارهء سيد رضى گفته‌اند ، كه ما براى نمونه نقل كرديم . بقيه بزرگان اهل تسنن و دانشمندان تراجم و رجال و مورخان بعدى آنها نيز تقريبا گفته‌هاى خود را از اينان گرفته‌اند . بنا بر اين نيازى به ذكر آنها نيست . مىبينيد كه اغلب آنها اين شخصيت بزرگ علمى شيعه را « شاعر » و « صاحب ديوان شعر » و « سرآمد شاعران آل ابي طالب » دانسته ، و روى شعر او حساب كرده‌اند . ثانيا از كتاب نهج البلاغه اثر مهم او ذكرى نكرده‌اند . جز ابن خلكان و صفدى و ابن حجر عسقلانى كه آن هم مغرضانه ياد كرده و خواسته‌اند اين اثر بزرگ اسلامى را از اعتبار ساقط كنند . آن هم اثرى بديع از آثار بلاغت عربى يعنى زبان مادرى و دين و آئين خود و سخن والاى كسى كه او را چهارمين و برترين خليفه از خلفاى راشدين مىدانند ! ثالثا مىبينيد كه ابن حجر مانند ديگران سيد رضى را به نام شيعه اماميه ياد نمىكند ، بلكه به تعبير زنندهء و ساختگى « رافضى » يادگار ناصبىهاى دوران بنى اميه و بنى عباس نام مىبرد ، و اين ارث ناميمون را براى متعصبان بعدى خود به يادگار گذارده‌اند . تا جائى كه شيخ عبد الوهاب نجار استاد معاصر الازهر مصر ، در پاورقى شرح حال سيد رضى در كامل ابن اثير مىنويسد : « رضى در سال 359 متولد شد ، و در وقتى كه ده سال داشت آغاز به سرودن شعر كرد . او داراى هوشى فوق العاده بود . كتابى در معانى قرآن تصنيف كرده است كه مانند آن را كمتر مىتوان يافت ، و كتابى در مجازات قرآن . ديوان شعر او هم مشهور است ، و تاكنون يك بار چاپ شده است . گويند او بزرگترين شعراى قريش است ، جز اين كه او داراى عقيده شيعه بوده است ! ! هم او و هم پدر و برادرش ! . . . « 25 »\r\n\r\n\r\n","description":"","footnote":"\r\n( 23 ) - لسان الميزان - ج 5 ص 141 .\r\n( 24 ) - انباه الروات - ج 3 - ص 114 .\r\n( 25 ) - كامل ابن اثير - چاپ 1353 ه - ج 7 - ص 280 .\r\n","page_name":" 85 ","page_number":93},
  {"content":"\r\n\r\nعقيده شيعه بر اساس كتاب و سنت و شرح و توضيح و تفسير آيات و روايات توسط ائمه معصومين از اهل بيت عصمت و طهارت ( ع ) و به خصوص امام جعفر صادق عليه السّلام كه به گفته علماى اعلام اهل تسنن استاد ائمه اربعه و رؤساى مذاهب چهارگانهء عامه يعنى ابو حنيفه و مالك بن انس و شافعى ، و احمد حنبل ( بدون واسطه نسبت به ابو حنيفه و مالك ، و با واسطه نسبت به شافعى و احمد حنبل ) بوده است .\r\nبنا بر اين شيعه اماميه اعتقاد خود را در اصول و فروع بر اساس كتاب و سنت و رهنمودهاى اهل بيت عصمت و طهارت قرار داده است ، و عقيده دارد كه اهل البيت ادرى بما فى البيت . يعنى صاحب خانه بهتر از ديگران مىدانند در خانه چيست !\r\n\r\nسيّد رضى در سخنان دانشمندان شيعه\r\nقبلا از چند تن دانشمند عامه نام برديم كه در كتب تاريخ و تراجم خود از سيد رضى نام برده ، و خلاصه‌اى از گفتار آنها را براى ارائه نظريات آنان در بارهء وى آورديم .\r\nدر اينجا لازم مىدانيم سخنان جمعى از دانشمندان رجالى و علماى تراجم شيعه را نيز بياوريم تا ببينيم سيد رضى در نظر آنها چگونه بوده است .\r\nقديم ترين دانشمند ما كه از وى نام برده و كتاب او در دسترس ماست ، شيخ بزرگوار ابو العباس احمد بن على نجاشى متوفى به سال 450 هجرى كه معاصر سيد رضى بوده و مانند او در بغداد مىزيسته و شاگرد شيخ مفيد استاد رضى مىباشد .\r\n1 - نجاشى مىنويسد : « محمد بن حسين بن . . . على بن ابي طالب عليهم السلام ابو الحسن رضى نقيب علويين در بغداد به ما خبر داد « 26 » او برادر مرتضى ( سيد مرتضى ) و شاعرى برازنده بود . او راست كتابهائى كه از جمله كتاب حقايق التنزيل ، كتاب مجاز القرآن ، كتاب خصائص الائمه ، كتاب نهج البلاغه ، كتاب الزيادات فى شعر ابى تمام ، كتاب تعليق خلاف الفقهاء ، كتاب مجازات آثار النبويه ، كتاب تعليقه فى الايضاح لابى على الفارسى ، كتاب الجيد من شعر ابن الحجاج ، كتاب الزيادات فى شعر ابن الحجاج ، كتاب مختار شعر ابى اسحاق الصابى ، كتاب ما دار بينه و بين ابى اسحاق من الرسائل . سيد رضى در روز ششم محرم سال 406 وفات يافت « 27 » . » 2 - علامهء حلى متوفى به سال 726 از مؤلف نهج البلاغه بدين گونه ياد مىكند : « محمد بن\r\n\r\n\r\n","description":"","footnote":"\r\n( 26 ) - يعنى نجاشى از وى حديث شنيده يا رضى اسامى كتب خود را به او خبر داده است .\r\n( 27 ) - رجال نجاشى ص 283 .\r\n","page_name":" 86 ","page_number":94},
  {"content":"\r\n\r\nحسين رضى موسوى نقيب علويين در بغداد برادر سيد مرتضى است . وى شاعرى مبرز ، فاضل عالم پارساى عظيم الشأن ، بلند جايگاه بوده است . او داراى داستانى در بارهء شرافت نفس است كه ما آن را در كتاب بزرگ خود ( در رجال ) آورده‌ايم - ولادتش سال 359 و وفاتش در محرم سنهء 406 اتفاق افتاد « 28 » . » 3 - شهيد سعيد قاضى نور الله شوشترى مؤلف كتاب گرانقدر « احقاق الحق » و ساير آثار ارزنده ديگر « 29 » در كتاب فارسى مشهورش « مجالس المؤمنين » در مجلس پنجم كه « بعضى از متكلمين و مفسرين و محدثين و فقها و مجتهدين و اعيان قرّاء و نحاة و لغويين » را نام مىبرد در بارهء اين بزرگ مرد شيعه بدينگونه سخن مىگويد :\r\n« . . . كنيت شريفش ابو الحسن ، لقب مرضيّش رضى است ، و ذو الحسبين ، برادر مير مرتضى علم الهدى ، و در عصمت و طهارت برگزيده خداست . نقيب علويه و اشراف بغداد بلكه قطب فلك ارشاد و مركز دايرهء رشاد بود . صيت بزرگى و جلالت او را گوش فلك شنيده ، و آوازهء فضل و بلاغت او به ايوان فلك رسيده ، اشعار دل پذيرش دست تصرف از دامن فصاحت آرائى در شاخ بلند سحر آزمائى زده ، و پاى ترقى در حضيض بلاغت گسترى بر دورهء شاهق معجزه پرورى نهاده ، پايهء فضل و كمال و معالى و افضال او از آن گذشته كه زبان ثنا و بيان مدحت از كنه رفعت آن عبارت تواند كرد . چه ظاهر است كه چون جمال به غايت رسد دست مشاطه بى كار ماند ، و چون بزرگى به حد كمال كشد بازار و صافان شكسته گردد :\r\n ز روى خوب تو مشاطه دست باز كشيد * كه شرم داشت كه خورشيد را بيارايد \r\nابن كثير شامى گفته كه مير رضى الدين بعد از پدر نقيب علويهء بغداد شد و او فاضل ديندار بود ، و در فنون علم ماهر بود ، و سخى و جواد و پرهيزكار و شاعر بىنظير بود . . سپس ترجمه او را از « مرآت الجنان » يافعى و « تاريخ مصر و قاهره » و تاريخ ابن خلكان و رجال نجاشى مىآورد و پاره‌اى از اشعارش را نقل مىكند « 30 » .\r\n4 - مير مصطفى تفرشى دانشمند گرانقدر رجالى معروف متوفى به سال 1021 در رجال\r\n\r\n\r\n","description":"","footnote":"\r\n( 28 ) - خلاصة الاقوال - ص 164 .\r\n( 29 ) - سيد بزرگوار و علامهء عاليمقدار قاضى نور الله بن شرف الدين مرعشى شوشترى از مفاخر علما و دانشمندان شيعه است كه در زمان پادشاهان تيمورى هند به آن كشور رفت ، و در فقه چنان قوى و ماهر بود كه در پنج مذهب درس مىگفت و فتوى مىداد . او مذهب خود را پنهان مىداشت و كتب بسيارى در فقه و اصول و كلام و فلسفه و تاريخ به عربى و فارسى تأليف كرده كه از همه معروف‌تر « احقاق الحق » و « صوارم محرقة » و « مجالس المؤمنين » در تاريخ دانشمندان و رجال شيعه كه به خاطر كشف همين كتاب در سال 1019 ه - به دستور سلطان سنى تيمورى به جرم تشيع به شهادت رسيد .\r\n( 30 ) - مجالس المؤمنين - ج 1 - ص 503 .\r\n","page_name":" 87 ","page_number":95},
  {"content":"\r\n\r\nخود از سيد رضى به اختصار مانند نجاشى و علامه حلى نام برده و او را « شاعرى مبرّز » دانسته است « 31 » .\r\n5 - دانشمند رجالى شيخ ابو على حائرى در گذشته سال 1215 نيز خلاصه گفتار علامهء حلى و نجاشى را آورده و مطلب تازه‌اى ندارد يعنى شاعرى مبرز و نقيب طالبيان در بغداد و داراى كتابهائيست ، بدون ذكر نام كتابها « 32 » .\r\nمىبينيد كه تا اينجا همه او را « شاعرى مبرز » دانسته‌اند و سربسته فضائل و كمالاتش را ستوده‌اند ، ولى گويا هر چه زمانه رو به جلو مىآمده ، و كتابهاى او مورد مطالعه قرار مىگرفته مقام علمى و شخصيت او بهتر شناخته شده است .\r\n6 - مؤلف روضات الجنات « 33 » مىنويسد : « تاكنون چشم زمانه در آنچه انسانى از انسان كاملى مىخواهد ، به مانند او را نديده است . ستايش خدائى را كه جز عصمت و امامت ، همه گونه مقام و اوصاف به او عطا كرده است . و او را در روز قيامت بر تمامى مردم حجت خود قرار داده است . جايگاه او در وثاقت و جلالت قدر مشهورتر از آنست كه ذكر شود . سپس شرح حال او را در چهار صفحه بزرگ به قطع رحلى روضات از منابعى كه در اختيار داشته و ما نام برديم به تفصيل شرح آورده است . « 34 » .\r\n7 - محدث بزرگوار حاج ميرزا حسين نورى « 35 » در خاتمه مستدرك به تفصيل از وى سخن گفته و از جمله مىنويسد : « مقام والاى علمى اين سيد عاليقدر با كمى سنى كه داشته است ، چون او در چهل و هفت سالگى وفات يافت ، بر علما پوشيده ماند . علت آن هم اين بود كه كتابهاى او منتشر نشد . و اندكى از نسخ آن در دست بود . آنچه از وى شيوع يافت « نهج البلاغه » و « خصائص الائمة » او بود كه به نقليات انحصار داشت . كتاب « مجازات النبويهء » او حاكى از جايگاه بلند وى در فنون ادبيات عرب است . . . « 36 » . »\r\n\r\n\r\n","description":"","footnote":"\r\n( 31 ) - نقد الرجال - ص 303 .\r\n( 32 ) - منتهى المقال - ص 271 .\r\n( 33 ) - دانشمند بزرگوار مشهور سيد محمد باقر خونسارى متوفى به سال 1313 ه - مقيم و مدفون در اصفهان ، مؤلف كتاب نفيس و ذيقيمت « روضات الجنات فى احوال العلما و السادات » و ساير تأليفات پر ارج ديگر از علماى عاليقدر شيعه در نيمه دوم قرن دوازدهم هجرى است . كتاب روضات الجنات يكى از بهترين كتب تراجم و شرح حال علماى شيعه است .\r\n( 34 ) - روضات الجنات چاپ 1367 ه - ص 546 .\r\n( 35 ) - اين دانشمند محدث فقيه را علامه مجلسى ثانى مىگويند . او كه در سال 1320 ه - وفات يافت از علماى متتبع و پر كار و مؤلفين بزرگ ماست . كتابهاى كلمه طيبه ، لؤلؤ و مرجان ، دار السلام ، نجم الثاقب ، كشف الاستار ، و به خصوص « مستدرك وسائل الشيعه » در سه جلد بزرگ از جمله تأليفات گرانمايه اوست .\r\n( 36 ) - مستدرك وسائل - ج 3 - ص 510 .\r\n","page_name":" 88 ","page_number":96},
  {"content":"\r\n\r\n8 - دانشمند و فقيه و متفكر عاليقدر سيد حسن صدر « 37 » در كتاب گرانقدرش « تأسيس الشيعه لعلوم الاسلام » در فصل دوازدهم - بخش علوم قرآن مىنويسد : « از جمله كسانى كه در علوم قرآن تصنيف دارد شريف رضى . . . است . او سخنور قريش و گويندهء تواناى اديبان و پيشرو دانشمندان و در عصر خويش بر ساير فضلا و بلغا مقدم بود . او در ميان مشاهير شعرا نام بردار است .\r\nدر تمامى علوم قرآن كتاب نوشته ، از جمله كتاب « حقايق التنزيل و دقايق التأويل » است كه در آن از عجائب و شگفتىهاى قرآن مجيد پرده برداشته ، و مشكلات اسرار و دقايق اخبار آن را روشن ساخته است ، و در تحقيق حقايق قرآنى و تدقيق تأويل آن چنان سخن گفته كه هيچ كس بر وى سبقت نگرفته و انديشه كسى به آن نرسيده است . . . « 38 » اين بود اشاراتى چند از گفتار برخى از دانشمندان شيعه پيرامون سيد رضى در طول تاريخ كه مىرساند . مؤلف نهج البلاغه چگونه در طول تاريخ ناشناخته مانده و هر چه گفته‌اند باز هم كم گفته‌اند ، و او خيلى بالاتر از اينهاست .\r\n\r\nسيّد رضى و شيخ طوسى\r\nمحمد بن حسن طوسى معروف به « شيخ طوسى » متوفى به سال 460 ه - كه سرآمد شاگردان علم الهدى سيد مرتضى و شيخ مفيد است ، و نظر به مقام عالى مرجعيتى كه در ميان شيعه احراز كرد به « شيخ الطائفة » شهرت يافته است ، و در سال 408 ه - در سن 23 سالگى وارد بغداد شد ، و همان سال از يك طرف به حوزهء درس شيخ مفيد در آمد ، و از طرف ديگر از محضر بزرگترين شاگرد شيخ مفيد ، سيد مرتضى برادر بزرگ سيد رضى بهره‌مند گشت .\r\nبنا بر اين او دو سال بعد از رحلت سيد رضى در سال 406 ه - وارد بغداد شده است . قبلا ياد آور شديم كه او با واسطه شاگرد سيد رضى بوده و از وى روايت مىكند . با اين وصف جاى تعجب بسيار است كه شرح حال سيد رضى در كتاب « فهرست » و « رجال » شيخ نيامده است . ! چطور شده كه او از سيد رضى روايت كند و در بغداد شهر سيد رضى و نزد برادر او تحصيل نمايد ، ولى از وى و كتابهايش در دو كتاب خود كه از رجال و دانشمندان شيعه و مصنفات آنها نام مىبرد ياد نكند ؟ !\r\n\r\n\r\n","description":"","footnote":"\r\n( 37 ) - فقيه عاليقدر سيد حسن صدر متوفى به سال 1354 ه - از شاگردان بزرگ ميرزاى شيرازى و مؤلف كتابهاى « الشيعة و فنون الاسلام » و « تأسيس الشيعة لعلوم الاسلام » در اين كتابها اين دانشمند بزرگ ثابت مىكند كه تمامى علوم و فنون اسلام به وسيله امامان معصومين و شاگردان آنها ، و علماى بعدى شيعه تأسيس و تدوين شده و كتابى پر مايه و با قلمى محكم و قضاوتى منصفانه است .\r\n( 38 ) - تأسيس الشيعه لعلوم الاسلام - ص 338 .\r\n","page_name":" 89 ","page_number":97},
  {"content":"\r\n\r\nما در اين زمينه تحقيق زياد نموديم ولى به نتيجهء قابل اطمينانى نرسيديم ، تنها احتمالى كه مىتوان داد و شايد نظرى صائب باشد اينست كه بگوئيم شيخ طوسى فراموش كرده و هنگام تأليف « الفهرست » و بعد هم « رجال » از ثبت نام سيد رضى و تأليفاتش غفلت نموده است .\r\nاين معنى هنگامى بيشتر به ذهن نزديك مىشود كه توجه داشته باشيم شيخ طوسى از همدرس و همعصر و دوست خود ابو العباس نجاشى هم كه مانند او در بغداد شاگرد شيخ مفيد بوده است غفلت نموده و در فهرست و رجالش از وى و كتابهايش ياد نكرده است .\r\nولى در عوض نجاشى متوفى به سال 450 كه ده سال پيش از شيخ از دنيا رفته است از شيخ طوسى نام برده و مىگويد : « ابو جعفر محمد بن حسن طوسى دانشمندى بزرگ از علماى ماست ، موثق و مورد اعتماد است ، و از شاگردان استاد ما ابو عبد الله ( شيخ مفيد ) مىباشد ، او راست كتابهائى . . . سپس دو كتاب او « رجال » و « فهرست » را ذكر مىكند .\r\nنظير اين غفلت را از ديگران هم سراغ داريم . مثلا محدث بزرگوار حاج شيخ عباس قمى در كتاب « فوائد الرضويه » كه به فارسى در دو جلد در شرح حال علماى شيعه تأليف نموده است از نگارش شرح « ميرزاى قمى » مؤسس حوزهء علميهء قم ، شهر محدث قمى ، و فقيه نامى شيعه با آن همه بزرگى و شهرتى كه دارد و كسى كه مرقدش در قبرستان شيخان قم زيارتگاه است ، غفلت نموده ، با اين كه همه علماى مشهور و غيره مشهور شيعه را نام برده و به اجمال و تفصيل شناسانده است .\r\nجالب است كه وقتى اين موضوع را با استاد عاليقدر آيت الله آقاى حاج آقا رضا صدر « 39 »\r\n\r\n\r\n","description":"","footnote":"\r\n( 39 ) - آيت الله استاد حاج آقا رضا صدر برادر بزرگ امام موسى صدر و فرزندان ارشد مرحوم آيت اللّه عظمى حاج سيد صدر الدين صدر است كه آن مرحوم از مراجع تقليد پيش از آمدن مرحوم آيت الله بروجردى به قم و يكى از سرپرستان حوزهء علميه قم بودند . دريغا كه هم اكنون نزديك به دو سال است كه از دوست دانشمند عاليقدر امام موسى صدر خبرى نيست ، و ناپديد شدن ايشان در ليبى غمى جانكاه بر دل دوستان و علاقمندانش بلكه همه شيعيان جهان گذاشته است .\r\nامام موسى صدر از افاضل دانشمندان جوان حوزهء علميه قم بود كه با حفظ لباس روحانيت اولين روحانى بود كه از دانشگاه تهران دكتراى حقوق در رشته اقتصاد گرفت ، و پس از تكميل معلومات خويش در معقول و منقول به دعوت شيعيان لبنان به آن كشور رفت ، و سالها در جاى عموزاده‌اش آية الله فقيد مرحوم سيد عبد الحسين شرف الدين عاملى سرپرستى بيش از هفتصد هزار نفر شيعيان لبنان را به عهده گرفت ، و توانست آنها را سازمان دهد ، و حتى يك شاخه نظامى به نام « سازمان امل » از آنها به وجود آورد كه با رزمندگان فلسطينى براى استرداد اراضى مقدسه فلسطين و نجات بيت المقدس همكارى كنند . ولى چه كسى او را ربود ؟ صهيونيست ، ايادى امريكا ، يا بعضى از سران افراطى و تندرو عرب با كسان ديگر . . . ؟ ! اميدواريم هر چه زودتر اين دانشمند بزرگوار و سفر كرده‌اى را كه صد قافلهء دل همراه اوست ، در ميان خود ببينيم و دنياى شيعه از اين ناراحتى ناشى از گم شدن او به در آيد .\r\nجا دارد كه يك دنيا تأثر و تأسف از عموزاده‌اش فقيه و فيلسوف و نابغه بزرگ معاصر شهيد آيت الله سيد محمد باقر صدر از روحانيون عاليقدر شيعه عراق هم ياد كنيم كه اخيرا به جرم تشيع و رهبرى شيعيان عراق با خواهر دانشمندش « بنت الهدى » توسط رژيم بعث عراق و به دستور صدام حسين تكريتى شربت شهادت نوشيدند . عجبا ! در حالى كه در جمهورى اسلامى ايران از همه مسلمانان به خصوص برادران عرب و روحانيون اهل تسنن حمايت مىشود ، بايد مردان نامى شيعه در ممالك عربى ، قربانى خودكامگى و نژاد پرستى و تعصب‌هاى جاهلانه سران نادان و مزدور عرب گردند ! !\r\n","page_name":" 90 ","page_number":98},
  {"content":"\r\n\r\nمؤلف كتاب « الاجتهاد و التقليد » و ساير كتابهاى ذيقيمت ديگر كه هم اكنون از اساتيد بزرگ حوزهء علميه قم مىباشند ، در ميان گذاشتم و از ايشان كه علاوه بر علوم ديگر اسلامى ، در رجال و تراجم نيز اطلاعى وسيع دارند علت غفلت شيخ را از عدم ذكر نام سيد رضى جويا شدم ، ايشان بدون مقدمه گفتند : « فراموش كرده است ، همانطور كه از ثبت نام نجاشى هم غفلت نموده است . » سپس آيت الله صدر گفتند من چيزى به شما بگويم ، پدر ما ( مرحوم آيت الله صدر ) يك روز مبلغى را به يكى از علماى قم داد تا در بين طلاب و روحانيون حوزه علميه تقسيم كند ، ولى بعدها متوجه شد كه سهم خود آن روحانى را فراموش كرده است !\r\n\r\nنگاهى به شيخ طوسى\r\nشيخ طوسى كه گفتيم با واسطه شاگرد سيد رضى است ، مدت پنج سال در بغداد از محضر مرجع اعلم عصر شيخ مفيد به تحصيل پرداخت . در همان زمان حيات استادش شيخ مفيد ، كه جوانى 27 ساله بود به تأليف كتاب « تهذيب » در فقه پرداخت ، كه آن كتاب ، و كتاب ديگر وى « استبصار » از هزار سال پيش تاكنون دو كتاب از چهار كتاب معتبر شيعه در فقه و حديث شيعه است .\r\nدو كتاب ديگر معتبر شيعه در فقه و حديث و اخلاق و غيره « كافى » تأليف شيخ كلينى متوفى به سال 329 ه - ، و « من لا يحضره الفقيه » تأليف شيخ صدوق در گذشتهء سنهء 381 ه - مىباشد .\r\nشيخ طوسى اين نابغه متحرك و متفكر بزرگ شيعه پس از رحلت استادش شيخ مفيد در سال 413 ه - ، در محضر سيد مرتضى به تكميل معلومات خويش پرداخت ، سپس خود به تدريس و تأليف و تصنيف همت گماشت ، و در جميع علوم اسلامى مانند فقه و اصول و كلام و تفسير و حديث و رجال و تراجم و غيره آثارى گرانقدر از خود به يادگار گذارد كه همگى از بهترين كتب مشابه خود در علوم اسلامى است .\r\nمعروف‌ترين كتابهاى شيخ طوسى تهذيب ، استبصار ، نهاية ، مبسوط ، و خلاف در فقه ، تلخيص الشافى ، و غيبت در كلام و امامت ، عده در اصول فقه ، تبيان در تفسير قرآن ، فهرست و رجال ، در شناخت راويان فقه و حديث و آثار آنها و غيره است .\r\nشيخ طوسى پس از رحلت سيد مرتضى در سال 436 ، مرجع بزرگ شيعه در ايران و عراق و ديگر مناطق شيعه نشين بود ، مانند استادانش مفيد و سيد مرتضى با كمال احتياط و در عين حال با\r\n\r\n","description":"","footnote":"","page_name":" 91 ","page_number":99},
  {"content":"\r\n\r\nشهامت به سرپرستى شيعه و تدريس علوم اسلامى پرداخت ، حتى از طرف خليفهء عباسى كرسى استادى در اختيار وى نهادند تا او كه در علم كلام و عقايد و مذاهب يگانهء عصر بود بر آن نشسته و اين علم را تدريس كند .\r\nولى تحمل يك دانشمند بلند آوازهء شيعه ايرانى براى متعصبان وابسته به دربار خلافت عباسى گران آمد . او مانند شيخ مفيد و سيد رضى و سيد مرتضى عرب نبود كه اقلا متعصبان روى جنبه عرب بودن او و از نفوذ و مقام علمى وى در مركز خلافت عربى و حوزهء علمى دنياى تسنن حساب كنند . هر چند طبق نوشتهء ابن جوزى و ابن اثير در زمان شيخ مفيد و سيد مرتضى نيز چندين بار محله كرخ و خانه آنها در سال 408 ، 417 ، 420 ، 422 مورد هجوم متعصبان واقع شد .\r\nولى باز آنها عرب بودند ، ولى شيخ طوسى عجم ! يعنى بازى و نزاع جاهلى كه اسلام خط بطلان بر آن كشيده و پيغمبر فرموده است : « لا فرق لعربى على العجمى و لا لعجمى على العربى الا بالتقوى . » يعنى : « عرب بر غير عرب و غير عرب بر عرب برترى ندارند مگر با پارسائى . » به هر حال شيخ طوسى در محله كرخ بغداد جائى كه شيخ سكونت داشت در عاشوراى سال 440 و ماه صفر 443 و 445 حوادث خونينى رخ داد كه طى آن گروه بسيارى به قتل رسيدند ، و بيش از آن مجروح گشتند ، و خانه‌ها و اموال شيعيان به تاراج رفت . « 40 » شيخ طوسى در تمام اين حوادث شوم مانند ساير شيعيان در محله كرخ سكونت و مانند ديگر دانشمندان شيعه با حوصله و بردبارى اين سوانح را بر خود هموار مىنمود . ولى در سال 448 سانحه دردناكترى روى داد كه به كلى شيخ را از اقامت در بغداد منصرف كرد .\r\nدر سال 447 « طغرل » سلجوقى كه مردى نادان و متعصب بود ، و نسبت به شيعه كينه‌اى زايد الوصف داشت به بغداد لشكر كشيد و حكومت ال بويه و نفوذ دولت شيعى ديلمى را برانداخت ، و بر شيعيان محله كرخ سخت گرفت . تا جائى كه آنها را از گفتن « حى على خير العمل » در نماز منع كرد ، و در نتيجه آشوبى بر پا شد كه تا آن زمان سابقه نداشت .\r\nدر آن بلواى عمومى بر ضد شيعه ، مردم متعصب با پشتيبانى لشكر طغرل سلجوقى كه از دربار خلافت نيز حمايت مىشدند به محلهء كرخ حمله آوردند ، و دست به قتل و غارت زدند .\r\nگروهى به خانهء شيخ طوسى هجوم بردند . شيخ با جمعى از شاگردانش پنهان شدند . چون به وى كه رئيس علماى شيعه و دانشمند بلند آوازهء بغداد بود دست نيافتند ، خانه و كتابهاى او را كه با خون دل تأليف و تصنيف كرده يا استنساخ نموده يا خريدارى كرده و جمع آورى نموده بود با كرسى استاديش و اشياء ديگر را به آتش كشيدند .\r\n\r\n\r\n","description":"","footnote":"\r\n( 40 ) - نگاه كنيد به منتظم ابن جوزى ، و كامل ابن اثير ، و البداية ابن كثير در وقايع سالهاى ياد شده .\r\n","page_name":" 92 ","page_number":100},
  {"content":"\r\n\r\nپس از اين فاجعه شيخ طوسى پنهانى عازم نجف اشرف شد ، و در آن مكان مقدس و كنار مرقد منور مولاى متقيان كه در آن موقع از تعدادى خانه و سكنه تجاوز نمىكرد به سر برد . شاگردان شيخ و بسيارى از شيعيان بغداد و ديگر نقاط عراق و ايران كه از سكونت شيخ در نجف آگاهى يافتند به آن جا روى آوردند و سكونت اختيار كردند ، و از همين جا شالودهء شهر مقدس نجف اشرف ، و حوزهء علمى هزار سالهء آن پىريزى شد .\r\nشيخ طوسى دوازده سال آخر عمر پر بركت خود را در نجف گذرانيد و به سال 460 ه ، چشم از جهان فانى فرو بست و به ملكوت اعلاء پرواز نمود و همان جا نيز مدفون گشت .\r\nاز آن زمان تاكنون از بركت فيوضات دروازهء دانش پيغمبر ، على عليه السّلام « 41 » و اقامت شيخ طوسى در نجف اشرف ، هزاران دانشمند دينى و فقيه اصولى و مجتهد جامع الشرائط و مرجع تقليد شيعه و نويسنده و فيلسوف و محدث و مفسر قرآن كريم و مردان الهى از حوزهء علمى نجف اشرف برخاسته‌اند ، و خدمات گران‌بهائى به مذهب اهل بيت عصمت و آئين مقدس اسلام نموده‌اند ، كه تا جهان پايدار است ، اين خدمت ارزنده و آثار علمى و فكرى و قلمى آنان نيز باقى است .\r\n\r\nدار العلم سيّد رضى\r\nبه طورى كه گفتيم سيد رضى عهده‌دار مناصبى چون نقابت طالبيان و امارت حاج و رياست ديوان مظالم بود كه هر كدام به تنهائى مىبايد تمام اوقات او را بگيرد . با اين وصف او از سرودن شعر و نوشتن رسائل و تأليف و تصنيف غفلت نداشت ، علاوه بر تمام اينها به فكر تأسيس يك مدرسه عالى دينى و تربيت شاگردان هم پرداخت .\r\nاو با اين كه از تمكن مالى بىبهره بود مع الوصف وقتى ديد گروهى از طلبهء علم و شاگردانش پيوسته در ملازمت او هستند ، خانه‌اى تهيه ديد و آن را به صورت مدرسه‌اى جهت شاگردان خود در آورد ، نام آن را « دار العلم » نهاد ، و تمامى نيازمندىهاى طلاب را براى آنها فراهم كرد . سيد رضى براى دار العلم كتابخانه و خزانه‌اى با كليه وسائل و لوازم فراهم كرد . سيد رضى ما يحتاج طلاب را در خزانه دار العلم جمع كرد ، و كليدهائى به تعداد طلاب به آنها داد تا هر وقت چيزى خواستند خودشان مستقيما در انبار را گشوده و هر چه خواستند بردارند ، و ديگر منتظر\r\n\r\n\r\n","description":"","footnote":"\r\n( 41 ) اين حديث شريف در ميان شيعه و سنى متواتر است كه پيغمبر ( ص ) فرمود : « انا مدينة العلم و على بابها » يعنى من شهرستان دانشم و على دروازهء آنست .\r\n","page_name":" 93 ","page_number":101},
  {"content":"\r\n\r\nانباردار نباشند . « 42 » با اين كه سمت خزانه‌دارى دار العلم را به ابو احمد عبد السلام بن حسين بصرى كه در علم تقويم بلدان بلند آوازه بود سپرده بود . « 43 » مع الوصف براى اين كه به طلاب و دانشجويان دار العلم شخصيت و استقلال بدهد ، برداشت نيازمندىها را نيز به خود آنها واگذار نموده بود .\r\nدار العلم سيد رضى كتابخانه‌اى هم داشته است و كتب مورد احتياج طلاب را در آن گرد آورده بود ، تا دانشجويان دار العلم از لحاظ مطالعه و مراجعه به منابع بىنياز باشند .\r\nراستى كه اين كار سيد رضى در آن زمان بسيار جالب بوده و از هر لحاظ تازگى داشته است . آن هم با تمامى گرفتارىها و مشاغل فراوان آن بزرگ مرد علم و دين .\r\nبايد دانست كه تأسيس دار العلم سيد رضى ده‌ها سال پيش از تأسيس مدرسهء نظاميه بغداد با بودجه هنگفت دولتى توسط خواجه نظام الملك طوسى بوده است .\r\nبيشتر مورخين و ارباب تراجم نظام الملك را اولين كسى دانسته‌اند كه در اسلام مدارس جهت تعليم علوم دينى تأسيس كرد ، ولى مىبينيم كه نظام الملك در گذشتهء سال 485 ه - ، تقريبا يك صد سال بعد از رحلت سيد رضى دست به اين كار يازيده است . گويا دار العلم سيد رضى بعدها توسط برادرش سيد مرتضى به حيات علمى خود ادامه داده باشد ، و اين كه در بعضى از كتابها از دار العلم سيد مرتضى سخن به ميان آمده ، ادامه كار سيد رضى يا مشابه آن از طرف برادرش سيد مرتضى بوده است ، كه از دار العلم سيد مرتضى دانشمندانى همچون شيخ الطائفه حسن بن محمد طوسى به كمال رسيده است .\r\n\r\n\r\n","description":"","footnote":"\r\n( 42 ) - عمدة الطالب - ص 172 .\r\n( 43 ) - كاخ دلاويز - ص 58 .\r\n","page_name":" 94 ","page_number":102},
  {"content":"\r\n\r\n\r\nشاگردان سيّد رضى\r\nدر كتب تراجم و به خصوص « مستدرك وسائل » محدث عاليقدر حاج ميرزا حسين نورى جلد سوم « شرح حال مشايخ عظام » و كتاب گران قدر « الغدير » علامهء امينى گروهى از شاگردان سيد رضى را نام مىبرند كه برخى با واسطه و گروهى بدون واسطه از علوم و فنون او استفاده كرده يا از وى اجازه گرفته و روايت نموده‌اند .\r\nبه طورى كه از اسامى اينان پيداست ، همگى از مفاخر دانشمندان شيعه و سنى بوده‌اند ، و به همين جهت هم نيازى به شرح تفصيلى زندگانى آنها نداريم . آنها به نقل « الغدير » اينانند :\r\n1 - شيخ الطائفه محمد بن حسن طوسى متوفى به سال 460 ه - . او با واسطه شاگرد سيد رضى بوده است ، زيرا شيخ طوسى در سال 408 وارد بغداد شده و اين تاريخ دو سال پس از رحلت سيد رضى متوفى به سال 406 بوده است .\r\n2 - شيخ جعفر بن محمد دوريستى - دانشمند مشهور .\r\n3 - ابو عبد الله محمد بن على حلوانى - چنان كه در اجازات آمده است .\r\n4 - قاضى ابو المعالى احمد بن على بن قلامه متوفى به سال 486 ، چنان كه در بسيارى از اجازات بزرگان علما آمده است .\r\n5 - ابو زيد سيد عبد الله بن على كيايكى ابن عبد الله حسينى جرجانى ، چنان كه در اجازهء شهيد ثانى به پدر شيخ بهائى ، و اجازهء علامه مجلسى اول ذكر شده است .\r\n6 - ابو بكر احمد بن حسين بن احمد نيشابورى خزاعى - وى از بزرگان شاگردان سيد رضى و سيد مرتضى است ، چنان كه در كتاب « مقابيس » علامه شوشترى آمده است .\r\n7 - ابو منصور محمد بن ابى نصر عكبرى معدّل ، چنان كه در « قصص الانبياء » قطب راوندى است .\r\n8 - قاضى سيد ابو الحسن على بن بندار بن محمد هاشمى - وى از سيد رضى و برادرش سيد مرتضى روايت مىكند . چنان كه در اجازهء شيخ عبد الله سماهيجى به شيخ ياسين ، و اجازهء ديگر وى به شيخ ناصر جارودى به سال 1128 يادآور شده است .\r\n\r\n","description":"","footnote":"","page_name":" 95 ","page_number":103},
  {"content":"\r\n\r\n9 - شيخ مفيد عبد الرحمن بن احمد بن يحيى نيشابورى - او تمام تأليفات سيد رضى و سيد مرتضى را بدون واسطه از آنها روايت مىكند ، چنان كه در اجازهء كبيرهء شيخ عبد الله سماهيجى بحرينى است . « 1 » 10 - مهيار بن مرزويه ديلمى كه از شاگردان مشهور اوست و در « الغدير » از قلم افتاده است ، هر چند در آنجا كه جداگانه از مهيار نام مىبرد ، ياد آور مىشود .\r\nاين بوده عده‌اى از دانشمندان خاصه و عامه كه از ميان شاگردان سيد رضى نامشان به دست آمده و از مشكوة دانش او بهره‌گرفته‌اند و جزو راويان و شاگردان او به شمار آمده‌اند . و لو چنان كه گفتيم به واسطه رعايت اختصار نيازى به شرح حال اين عده از شاگردان او كه همه از مشاهير علما بوده‌اند ، نداريم ، ولى مناسب مىدانيم از آخرين آنها كه فقط در ادبيات و شعر شاگرد سيد رضى بوده است جداگانه نام ببريم ، و او همان « مهيار ديلمى » است .\r\n\r\nمهيار ديلمى\r\nمهريار پسر مرزويه ديلمى از ايرانيان مجوسى و چنان كه پيداست از مردم ديلم يعنى قلمرو كنونى رودبار بوده است . او در سال 394 به وسيلهء سيد رضى مسلمان شد ، و نزد وى به فراگيرى شعر و ادبيات عربى پرداخت ، و با اين كه يك فرد ايرانى بود ، چنان در شعر عربى ترقى كرد كه در نيمهء اول قرن پنجم هجرى در بغداد شهر شعر و ادبيات عرب ، و ميان آن همه علما و ادبا و شعراى نامى ، نامىترين شاعر عصر بود .\r\nمهيار ديلمى پس از مسلمان شدن ، به كنيهء ابو الحسن خوانده شد ، و به وى « ابو الحسن مهيار ديلمى » مىگفتند ، و در مذهب شيعه ، مذهب اهل بيت عصمت و طهارت ، مذهب سيد رضى استادش ، قدمى راسخ و ايمانى كامل داشت .\r\nقصائد و مراثى مهيار ديلمى شاگرد نامدار سيد رضى در بارهء ائمه اطهار ( ع ) كه در ديوانش موجود است ، از شاهكارهاى ادبيات عربى به شمار مىرود . مهيار در اين قصايد و مراثى قدرت و تسلط شعرى و شور و شوق و ايمان راسخ خويش را نسبت به امير المؤمنين و اولاد معصومين آن حضرت ، چنان كه مىبايد آشكار ساخته و از ستمگرانى كه حق الهى آن ذات مقدس را ناديده گرفتند ، و آن رهبران راستين را از تصدى حكومت اسلامى كنار گذاشتند ، سخت نكوهش كرده است .\r\n\r\n\r\n","description":"","footnote":"\r\n( 1 ) - الغدير - ج 4 - ص 185 .\r\n","page_name":" 96 ","page_number":104},
  {"content":"\r\n\r\nالفرج ابن جوزى دانشمند متعصب عامه در سال وفاتش ( 428 ه - ) مىنويسد : « مهيار بن مرزويه ، ابو الحسن كاتب فارسى ، او نخست مجوسى بود ، و در سال 394 اسلام آورد و شيعه غالى شد . شعر او لطيف است جز اين كه صحابه را به سخنانى ناشايست ياد مىكند .\r\nروزى ابو القاسم ابن برهان به وى گفت : اى مهيار ! تو با اسلام آوردنت از گوشه‌اى به گوشهء ديگر دوزخ راه يافتى . مهيار پرسيد : چطور ؟ ابن برهان گفت : براى اين كه مجوسى بودى و مسلمان شدى و حال به صحابه بد مىگوئى . خانه وى در محله كرخ بود . . . سپس ابن جوزى پاره‌اى از اشعار او را نقل مىكند و در آخر مىنويسد : « چون ديدم اشعار وى همه خوب است به همين مقدار اكتفا نمودم « 2 » . » ابن خلكان او را « شاعر مشهور خوانده » و مىگويد : « او مجوسى بوده و مسلمان شد . گفته مىشود اسلام آوردن او به وسيله سيد رضى بود . چون سيد رضى استاد او بود ، و مهيار نزد وى در شعر به كمال رسيد . او شاعرى بزرگ و بر تمامى شاعران عصر خويش مقدم بود . ديوان شعر او بزرگ و چهار جلد مىباشد .\r\nسپس از خطيب بغدادى در تاريخ بغداد نقل مىكند كه از وى به نيكى ياد كرده و گفته است :\r\n« من او را در مسجد جامع منصور در روزهاى جمعه در بغداد مىديدم كه اهل فضل ديوان شعرش را بر وى مىخواندند ، ولى من نتوانستم چيزى از وى استماع كنم . « 3 » گويا خطيب به واسطه كمى سن اين توفيق را نيافته است . در اين كه مهيار به وسيله سيد رضى مسلمان شده و از شيعيان با خلوص بوده است ، ترديد نيست ، ولى مىبينيد كه ابن جوزى نمىگويد ، به وسيله چه كسى اسلام آورده است ؟ ! و انتقاد وى را از صحابه كه حق الهى أمير المؤمنين على عليه السّلام را زير پا گذاشتند ، باعث آن مىداند كه به گوشهء دوزخ راه يابد ! مگر انتقاد به جا و دفاع از مظلوم باعث دوزخى شدن مسلمانى مىشود ؟ آيا در كتاب و سنت دليلى بر اين معنى داريم ؟ ! ابن خلكان هم مىنويسد : « گفته مىشود ! اسلام آوردن او به وسيلهء سيد رضى بود » ولى حقيقت هيچگاه مخفى نمىماند ، و تعصب نيز هيچگاه نتيجه خوبى نداده است .\r\nمرثيهء مهيار ديلمى در مرگ استادش سيد رضى از قصايد كم نظير و مراثى اندوهگين عربى است كه در ديوان او و ترجمهء سيد رضى در كتب تراجم موجود است .\r\n\r\n\r\n","description":"","footnote":"\r\n( 2 ) - منتظم ابن جوزى ج 8 - ص 94 .\r\n( 3 ) - وفيات الاعيان - ج 4 - ص 441 .\r\n","page_name":" 97 ","page_number":105},
  {"content":"\r\n . \r\n","description":"","footnote":"","page_name":" 98 ","page_number":106},
  {"content":"\r\n\r\n\r\nتأليفات سيّد رضى\r\nبا توجه به كارهاى سيد رضى كه اوقات او را اشغال كرده بود ، آن دانشمند عاليقدر آثارى از خود به يادگار گذارده كه همان نيز باعث گرديد تا نامش در صفحات كتب علمى و دينى و ادبى جهان اسلام با حروف برجسته و زيبا ثبت گردد .\r\nبه طورى كه پيشتر از برخى از علماى عامه نقل كرديم ، و سخنى چند از دانشمندان شيعه نيز گواه بر آنست ، سيد رضى در زمان حياتش و بعد از وفات بيشتر به « شاعر » آن هم برازنده‌ترين شعراى عصر شهرت داشته است ، تا يك عالم دينى و دانشمند داراى تأليفات علمى در رشته‌هاى گوناگون علوم اسلامى .\r\nعلت اين امر دو چيز بوده است : يكى اين كه شعر سيد رضى به قدرى از نظر لفظ و معنى زيبا و عالى بوده است ، كه هر قصيده و غزل و مرثيه و قطعه‌اى كه مىسروده ، بلا فاصله نقل محافل و نقل مجالس خاص و عام بوده است ، و مردم بيشتر او را با آن ديد مىنگريسته‌اند . آن هم در عصرى كه گفتيم ادبيات عربى و به خصوص شعر به سر حد نهائى رسيده بود .\r\nثانيا به طورى كه محدث بزرگوار حاج ميرزا حسين نورى اشاره كرده بود او نظر به زهد و پارسائى كه داشته ، و از خودنمائى و شهرت پرستى سخت بر كنار بوده است ، در انديشه نسخه‌بردارى از تأليفاتش بر نيامده است . همين دو علت باعث شده كه شخصيت علمى وى تحت الشعاع ذوق شعرى و مقام ادبى او قرار گيرد .\r\nبارى از تأليفات سيد رضى كه دانشمندان ديده و از آن آگاهى پيدا كرده و ما نيز پاره‌اى از آنها را ديده‌ايم ، به خوبى پيداست كه سيد رضى در علوم اسلامى تفسير و فقه و حديث و كلام نيز مانند نحو و بلاغت و عربيت استاد بوده است . در حقيقت او اگر مناصب دولتى را كنار مىگذاشت ، و به كارهاى علمى و تحقيق و تأليف بيشتر مىپرداخت معلوم نيست كه از برادرش سيد مرتضى اعلم علماى عصر كه سى سال پس از سيد رضى از دنيا رفته است ، از نظر مقام علمى و شهرت فقهى و اصولى و كلامى كمتر بوده است .\r\nاينك شما و توجهى به تأليفات سيد رضى ، با توجه به سن كم او و گرفتارىهاى او ، و\r\n\r\n","description":"","footnote":"","page_name":" 99 ","page_number":107},
  {"content":"\r\n\r\nسفرهائى كه مىنموده ، و ساير مشكلاتى كه داشته است .\r\n\r\n1 - خصائص الائمه\r\n- نخستين اثر او بوده كه در پاره‌اى از ويژگىهاى ائمه طاهرين عليهم السلام تأليف نموده ، و خود در مقدمه نهج البلاغه از آن نام مىبرد و مىگويد در اوائل جوانى آن را تأليف كرده‌ام . اين كتاب اخيرا در قم چاپ و منتشر شده است .\r\n\r\n2 - تلخيص البيان عن مجازات القرآن\r\n- سيد رضى در اين كتاب مجازاتى را كه در قرآن مجيد هست ، با دقت نظر و احاطه علمى مورد بحث و تحقيق قرار داده است . اين كتاب بعد از كتاب آينده « مجازات آثار النبويه » تأليف شده ، و در مقدمه آن مىنويسد : « اين دو كتاب دو پرتو نورى است كه مردم در روشنى آنها راه مىيابند ، و دو بيشه‌ايست كه هيچ كس بر من در كوفتن آنها پيشى نگرفت » قبلا هم ديديم كه ابن خلكان گفته است اين كتاب در مورد خود كم نظير مىباشد .\r\n\r\n3 - مجازات آثار النبوية\r\n- از كتابهاى گرانقدر اوست ، كه مجازات سخنان پيغمبر ( ص ) را با ديدى علمى مورد بحث و بررسى قرار داده است . اين كتاب دو بار نخست در بغداد به سال 1328 قمرى و سپس در مصر به طبع رسيده است .\r\nمحدث بزرگوار حاج شيخ عباس قمى در كتاب « فوائد الرضويه » ضمن شرح حال سيد رضى ، پس از نقل سخن قاضى نور الله در مجالس المؤمنين ، تأليفات او را ذكر مىكند و مىنويسد : « حق تعالى در چهارده سال قبل كه ساكن ارض مقدسه غرى ( نجف ) بودم ، يك نسخه ناقصى از « مجازات النبويه » روزى اين حقير فرمود . چون خدمت شيخ اجل خود محدث نورى رسيدم و آن نسخه را مشاهده فرمود طالب آن گرديد .\r\nمن آن را تقديم كردم به جانب ايشان و ديگر ظفر نيافتم به نسخه‌اى از آن ، تا آنكه چند سال قبل به مساعدت سيد سند ، عالم نبيل ، و محدث جليل ، صاحب تصنيفات آقا سيد حسن كاظمى ايّده الله تعالى ، آن كتاب شريف در بغداد به طبع رسيد ، و يك جلد آن را در بلدهء كاظمين به داعى مرحمت فرمود ، و چون به قم آمدم يكى هم در قم براى احقر فرستاد . جزاه الله خيرا « 1 » . »\r\n\r\n4 - حقايق التأويل فى متشابه التنزيل\r\n- احمد بن على داودى از ابو الحسن عمرى نقل مىكند كه گفته است : « يك جلد از تفسير قرآن منسوب به رضى را ديده است كه نمكين و نيكو و در بزرگى مانند تفسير ابو جعفر طبرى ( طوسى ) بلكه بزرگتر بوده است « 2 » . » محدث نورى مىنويسد :\r\nاما تفسيرى كه عمرى به آن اشاره نموده ، و به نام « حقايق التنزيل و دقايق التأويل » بوده است ، چنان كه گفته است از تفسير « تبيان » شيخ طوسى بزرگتر و بهتر و سودمندتر است .\r\n\r\n\r\n","description":"","footnote":"\r\n( 1 ) - فوائد الرضويه - فى احوال علماء المذهب الجعفرية - ج 2 ص 496 .\r\n( 2 ) - عمدة الطالب - ص 170 .\r\n","page_name":" 100 ","page_number":108},
  {"content":"\r\n\r\nما به جزء پنجم آن دست يافتيم كه از اول سورهء آل عمران آغاز مىگردد و تا اواسط سورهء نساء پايان مىيابد ، و ترتيب آن به سبك كتاب « غرر و درر » برادرش سيد مرتضى است .\r\nسيد رضى در اين تفسير مىگويد ( مسئلة ) هر كس از معنى آيهء شريفه . . . سؤال نمايد سپس آيات مشكل و متشابه را ذكر مىكند ، و اشاره به مورد اشكال نموده و به پاسخ دادن مبادرت مىورزد ، سپس به تفصيل مىپردازد ، و در خلال آن برخى از آيات ديگر را نيز تفسير مىكند . به همين جهت همهء آيات قرآن مجيد را تفسير نكرده است . بلكه به آياتى پرداخته كه در آن اشكالى به نظرش رسيده است . سيد رضى در اين تفسير ثابت مىكند كه بر خلاف گفته تمامى پيشوايان علوم عربيت ، حروف زائده اصلا در قرآن وجود ندارد ! بد نيست براى اداى بعضى از حقوقى كه بر ما دارد سخن او را در اين باره نقل كنيم . . . و پس از نقل سخن سيد رضى كه جنبهء علمى و فنى دارد از ساير تأليفاتش و از جمله « نهج البلاغه » ياد مىكند ، و حدود سى شرح نهج البلاغه را نام مىبرد . « 3 » .\r\nعلامهء امينى مىنويسد : « حقايق التأويل » تفسير سيد رضى است كه در كتاب « مجازات آثار النبويه » يك جا به نام « حقايق التأويل » ياد مىكند ، و در جاى ديگر به « كتاب بزرگ در متشابهات قرآن » نام مىبرد . نجاشى از آن به « حقايق التنزيل » تعبير نموده ، و صاحب عمدة الطالب آن را كتاب « المتشابه فى القرآن » مىنامد . « 4 » .\r\nاين همان كتابست كه ابن جنى استاد سيد رضى در تقريظ آن مىنويسد : رضى كتابى در معانى قرآن تصنيف كرده است كه مانند آن كمتر يافت مىشود .\r\n\r\n5 - معانى القرآن\r\n- اين سومين كتاب سيد رضى در بارهء قرآن مجيد است . ابن شهر آشوب « 5 » در « معالم العلما » ص 44 از آن نام برده و مىگويد : مشكل است مانند آن يافت شود ، و دانشمند نسّابه ابو الحسن عمرى در كتاب « المجدى » از آن ياد مىكند ( قبلا نقل كرديم ) و ابن خلكان مىگويد : اين كتاب دليل بر وسعت اطلاع رضى در علم نحو و لغت است . شايد منظور اينان كتاب سابق باشد « 6 » .\r\n\r\n6 - اخبار قضات بغداد\r\n- افسوس كه اين كتاب وى نيز به دست نيامده است و گرنه با اطلاعى كه رضى داشته ، و با قلم نيرومندش مىبايد كتابى جالب باشد .\r\n\r\n7 - تعليق خلاف الفقهاء\r\n- پيداست كتابى در فقه بوده است .\r\n\r\n\r\n","description":"","footnote":"\r\n( 3 ) - مستدرك وسائل الشيعه - ج 3 ص 511 .\r\n( 4 ) - الغدير - ج 4 - ص 198 .\r\n( 5 ) - محمد بن على بن شهر آشوب مازندرانى از مفاخر دانشمندان و فقها و محدثين شيعه است . كتابهاى معالم العلماء در رجال و تراجم ، مناقب در تاريخ ائمه و اسباب و نزول از تأليف اوست . به سال 588 ه - در حلب وفات يافت . مرقدش در بيرون شهر حلب زيارتگاه است .\r\n( 6 ) - الغدير - ج 4 - ص 198 .\r\n","page_name":" 101 ","page_number":109},
  {"content":"\r\n\r\n\r\n8 - تعليقه بر ايضاح\r\n- استادش ابو على فارسى .\r\n\r\n9 - مختار شعر ابن اسحاق الصابى\r\n- گزيده‌اى از اشعار ابو اسحاق صابى نويسندهء معروف و دوست صميمى سيد رضى است .\r\n\r\n10 - الجيّد من شعر ابن الحجاج\r\n- نام ديگر اين كتاب « الحسن من شعر الحسين » بوده ، و حسين نام ابن حجاج شاعر معروفست كه در معاصران او شناختيم . اين كتاب مشتمل بر شعرهاى نيكو و زيباى ابن حجاج بوده است .\r\n\r\n11 - الزيادات فى شعر ابى تمام\r\n« 7 » .\r\n\r\n12 - رسائل و نامه‌هائى كه بين او و ابو اسحاق صابى مبادله شده\r\n، و چنان كه گفتيم در سه جلد بوده است ، كه اگر به دست مىآمد ، شايد از نفايس ادبيات عرب بود .\r\n\r\n13 - شرح زندگانى پدرش طاهر ذو المناقب\r\nكه آن را در سال 379 يعنى در بيست سالگى نگاشته است .\r\n\r\n14 - ديوان شعرش\r\nكه به تفصيل از آن سخن گفتيم ، و ثعالبى گفته است شايد چهار جلد باشد .\r\n\r\n15 - نهج البلاغه اثر جاويدان سيّد رضى\r\nبه طورى كه مكرر گفته‌ايم كتاب با عظمت « نهج البلاغه » مشهورترين تأليف سيد رضى است ، و از همان قرون اوليه كه دانشمندان بزرگ ما همچون قطب الدين راوندى ، و ابن ميثم بحرانى ، و دانشمند گرانقدر سنى « ابن ابى الحديد معتزلى » به شرح آن پرداختند ، سيد رضى با نام « نهج البلاغه » مترادف گرديد .\r\nنهج البلاغه مشتمل بر 242 خطبه و كلام طولانى و 78 مكتوب و 489 سخن كوتاه ( كلمات قصار ) از سخن گهربار برگزيدهء پيشواى پيشوايان روزگار حضرت أمير المؤمنين على عليه السلام است . سخنانى كه به گفته علامه بحر العلوم ما فوق سخن مخلوق و پائين‌تر از سخن خداى خالق است ، و بعد از پيغمبر اكرم ( ص ) به آن زيبائى و رسائى و شيوائى و طراوت ، و با آن الفاظ اندك و\r\n\r\n\r\n","description":"","footnote":"\r\n( 7 ) - حبيب بن اويس طائى شاعر معروف حماسه سرا كه در فصاحت و بلاغت در زمان خود يگانه بوده است ابو تمام شيعى مذهب بلكه به گفته جاحظ از رؤساى شيعه بوده است . گويند چهارده ارجوزه از عرب از حفظ داشته است . غير از قصايد و مقاطيع ، در ايام واثق باللّه عباسى سنهء 231 يا 228 در موصل وفات يافت ، و ابو نهشل طوسى بر قبر او قبه‌اى بنا كرد ( هدية الاصاب ص 12 ) .\r\n","page_name":" 102 ","page_number":110},
  {"content":"\r\n\r\nمعانى بسيار ، جز از آن پيشواى بزرگ از هيچ انسان ديگرى ديده و شنيده نشده است .\r\nراستى چرا چنين نباشد ؟ مگر سخن على ( ع ) نيست ؟ مگر پيغمبر ( ص ) در حديث متواتر بين شيعه و سنى نفرمود : « انا مدينة العلم و على بابها » ، يعنى من شهرستان دانشم و على دروازه آنست » .\r\nبه طور خلاصه پس از سخن خدا و پيغمبر عاليترين نمونه ادبيات عرب و غنىترين منبعى است كه مىتواند به زبان زيباى عربى ارج دهد .\r\nدانشمند بزرگوار فقيد سيد محسن امينى عاملى در « اعيان الشيعه » مىنويسد : « شرح‌هاى نهج البلاغه خارج از حد احصاء است . نهج البلاغه افتخارى از بزرگترين افتخارات عرب و اسلام است « 8 » .\r\nولى آيا مىدانيد نهج البلاغه با اين عظمت و مزايا در ميان بعضى از علماى اهل تسنن چه حالى پيدا كرده و آن را چگونه تلقى نموده‌اند ، و بر سر آن چه آورده‌اند ؟ اگر نمىدانيد بخوانيد !\r\n\r\nسخن ابن خلكان\r\nبا اين كه گفتيم نجاشى دانشمند رجالى ، و معاصر سيد رضى در گذشتهء سال 450 ه - كتاب نهج البلاغه را در رجال خود از جمله تأليفات سيد رضى دانسته و انتساب آن به سيد رضى مسلم بوده است . مع الوصف ابن خلكان مورخ مشهور اهل تسنن كه عالمى متعصب و چنان كه از تاريخش پيداست از شائبه غرض بر كنار نبوده است ، نه در شرح حال سيد رضى بلكه در شرح حال سيد مرتضى ! مىنويسد : « مردم ( اهل تسنن ) در بارهء كتاب « نهج البلاغه » كه مجموعه‌اى از سخنان امام على بن ابي طالب رضى الله است ، اختلاف نظر دارند كه آيا آن را سيد مرتضى گرد آورده است يا برادرش سيد رضى ؟ ! و هم گفته‌اند كه نهج البلاغه از سخنان على نيست ، بلكه كسى آن را جمع آورى نموده و به آن حضرت نسبت داده است « 9 » . » ! غرض ورزى و تعمدى كه قاضى القضات ابن خلكان در اينجا نشان داده و با القاى اين شبهه خواسته است انتساب نهج البلاغه را به على عليه السلام نامعلوم جلوه دهد تا مبادا جامعه شيعه با داشتن چنين گنجينهء گران‌بهائى وجهه بيشترى پيدا كنند ، از اين جا آشكار است كه او موضوع را در شرح حال سيد مرتضى آن هم با اين شبهه ساختگى و مسخره و بهتان عظيم ، ذكر\r\n\r\n\r\n","description":"","footnote":"\r\n( 8 ) - اعيان الشيعه - ج 44 - ص 179 .\r\n( 9 ) - وفيات الاعيان - ج 3 - ص 4 .\r\n","page_name":" 103 ","page_number":111},
  {"content":"\r\n\r\nكرده است .\r\nشايد ابن خلكان متوفى به سال 681 كه همعصر ابن ابى الحديد در گذشته سال 255 بوده و از شرح نهج البلاغه او اطلاع داشته ، و مىدانسته كه چنان كتاب با عظمتى از يك دانشمند سنى در شرح نهج البلاغه تأليف سيد رضى نابغهء بزرگ و شرح گفتار گهربار أمير المؤمنين على عليه السلام باعث توجه خواص و عوام مردم سنى مذهب به تشيع گردد ، و همين فكر او را به ساختن آن نسبت بىمورد و شبهه نامفهوم واداشته است ، راستى باور نكردنى است كه دانشمندى سالها زحمت بكشد و چنان كلمات بىنظيرى را به صورت خطبه و كلام طولانى و نامه‌هاى تاريخى و سخنان كوتاه پديد آورد و بعد آن را به على عليه السلام نسبت دهد ؟ ! سخنان ابن خلكان خوراك خوبى براى بعضى از متعصبان ديگر عامه شده و مورخان بعدى آنان نيز كم و بيش آن را تكرار كرده‌اند . مانند ابن حجر در لسان الميزان و يافعى در مرآت الجنان و ديگران در منابع ديگر .\r\n\r\nگفتار ابن حجر عسقلانى\r\nابن حجر عسقلانى در گذشته سال 852 هجرى در شرح حال سيد مرتضى مىنويسد : « او متهم است كه « نهج البلاغه » را ساخته و پرداخته است . هر كس « نهج البلاغه » را مطالعه نمايد يقين پيدا مىكند كه به دروغ آن را به امير المؤمنين على رضى الله عنه منسوب داشته‌اند . زيرا در اين كتاب صريحا از دو سرور ما ابو بكر و عمر رضى الله عنهما بدگويى شده است . بعلاوه در اين كتاب تناقض و چيزهاى ركيك و عباراتى است كه از صحابه قرشى و شاگردان آنها بعيد به نظر مىرسد . اين خود دليل است كه به طور قطع اكثر مطالب نهج البلاغه باطل و بيهوده است . « 10 » از اين سخنان به خوبى مىتوان انگيزهء ابن خلكان را در انكار نهج البلاغه و نسبت ساختگى بودن آن حدس زد . آرى امير المؤمنين در نهج البلاغه ( خطبهء شقشقيه ) از ابو بكر و عمر و عثمان سخن گفته است ، ولى آيا اين باعث مىشود كه بگوئيم نهج البلاغه سخن آن حضرت نيست ، در كجاى نهج البلاغه تناقض و چيزهاى ركيك است كه شيخ الاسلام ابن حجر آن را از صحابهء پيغمبر بعيد مىداند ؟\r\n\r\n\r\n","description":"","footnote":"\r\n( 10 ) - لسان الميزان - ج 2 - ص 223 .\r\n","page_name":" 104 ","page_number":112},
  {"content":"\r\n\r\n\r\nتوضيح علامه بحر العلوم\r\nعلامه بحر العلوم در « فوائد رجاليه » پس از نقل عبارت ابن خلكان و يافعى مىنويسد :\r\n« آنچه ابن خلكان و به پيروى از وى در « مرآت الجنان » راجع به اختلاف در بارهء مؤلف « نهج البلاغه » ، آورده و احتمال اين كه آن را ساخته و به على عليه السلام نسبت داده‌اند ، و اين كار توسط سيد مرتضى و سيد رضى انجام گرفته است ، ناشى از نادانى و انحراف از مذاهب امامان بزرگوار است . زيرا بدون ترديد مؤلف نهج البلاغه سيد رضى است ، و احتمال اين كه يكى از اين دو بزرگوار آن را ساخته‌اند ، از بزرگترين افتراهاست .\r\nجالب است كه ابن خلكان خواسته است از سيد مرتضى نكوهش كند ، ولى از وى ستايش كرده است . زيرا توانائى بر خطبه‌ها و نامه‌ها و ساير سخنانى كه در نهج البلاغه است و پائين تر از گفتار خالق و برتر از كلام مخلوق مىباشد بدون اين كه گوينده آن توجه داشته باشد ، بازگشت به ستايش مىكند « 11 » .\r\n\r\nنظر ابن تيميه\r\nجالب‌تر اين كه قبلا از صلاح الدين صفدى در گذشته سال 764 شاگرد ابن تيميه كه هر دو از دانشمندان متعصب اهل تسنن مىباشند ، و نسبت به شيعه و علماى شيعه عداوت مىورزيده‌اند ، نقل كرديم كه صفدى در شرح حال سيد رضى نوشته بود « مردم گمان مىكنند « نهج البلاغه » نوشته خود اوست ، ولى من از شيخ امام علامه تقى الدين احمد بن تيميه رحمه الله شنيدم كه مىگفت :\r\n« نهج البلاغه » نوشته سيد رضى نيست . بلكه در اين كتاب آنچه از سخنان على بن ابي طالب است معلوم است ، و آنچه هم از خود سيد رضى است ، شناخته شده است « 12 » . »\r\n\r\nتوضيح ما\r\nدر حقيقت صفدى و ابن تيميه همان را گفته‌اند ، كه شيعه معتقد است . زيرا سيد رضى\r\n\r\n\r\n","description":"","footnote":"\r\n( 11 ) - رجال بحر العلوم - ج 3 - ص 117 .\r\n( 12 ) - الوافى بالوفيات - ج 2 - ص 375 .\r\n","page_name":" 105 ","page_number":113},
  {"content":"\r\n\r\nگذشته از مقدمه‌اى كه بر نهج البلاغه نوشته ، در مقدمه و آخر بعضى از سخنان حضرت توضيحات مىدهد كه كاملا مىتوان آن را از كلام اصلى نهج البلاغه تميز داد ، و به خوبى روشن است ، كه سخنان سيد رضى با آن قدرت فكرى و ادبى و نويسندگى كه داشته است ، طرف نسبت با سخنان متن نهج البلاغه نيست .\r\nگفتگو در بارهء صحت مطالب نهج البلاغه و انتساب آن و از جمله خطبه شقشقيه به حضرت أمير المؤمنين عليه السلام و علت اين كه چرا چنين پندارى به ميان آمده كه آن را ساخته سيد رضى يا سيد مرتضى يا ديگرى بدانند ، و تحقيق در اين خصوص را حوالت مىدهيم به كتاب كم حجم ولى پر ارج « ما هو نهج البلاغه » تأليف علامه فقيد شيعه مرحوم سيد هبة الدين شهرستانى « 13 » .\r\nعلامه شهرستانى تحت عنوان « يك اشتباه بزرگ و پاسخ آن » در كتاب مزبور مىنويسد :\r\n« بعضى از نويسندگان بىهدف و مغرض عامه و بيگانه ، به پندار خود خواسته‌اند بگويند : سيد رضى تمام كتاب با عظمت « نهج البلاغه » يا يك خطبه يا يك كلمه آن را خود ساخته و به مولاى متقيان عليه السلام نسبت داده ، و در اين خصوص تعمد به دروغ داشته‌اند ، با هر بهانه و دستاويزى كه باشد اين سخن ، به هيچ وجه مورد پذيرش كسانى كه سيد رضى را مىشناسند ، و از زندگانى او آگاهى دارند ، نيست .\r\nزيرا ساحت قدس و دامن پاك سيد رضى نزد همگان معلوم و زهد و وارستگى او نسبت به دنيا مشهور و تقوى و پرهيزكارى او معروف مىباشد . داستان‌هاى صراحت لهجه ، شهامت ، پاكدلى ، صداقت و راستگوئى ، و آزادمنشى وى با خلفا و وزراى عصرش ، به قدرى مشهور و در كتب تراجم آمده است كه ما را از هر گونه توضيحى بىنياز مىگرداند .\r\nپارسائى و قداست نفس سيد رضى تا آنجا بود كه ابو اسحاق صابى ( صبّى ) اديب و نويسندهء معروف عرب با اين كه مسلمان نبود ، به خاطر رابطه ادبى كه ميان آنها برقرار ، و احترامى كه وى براى سيد رضى قائل بود . ماه رمضان را روزه مىگرفت ! سيد رضى هم بعد از وفات صابى قصيده‌اى در مرثيه او سرود كه مشهور است . دوستى و رابطه ادبى آنها سالها طول كشيد ، و در اين مدت ديده نشده بود كه سيد رضى از نظر مذهبى اعتراضى به صابى بكند ، و حتى بوئى از تعصب دينى از وى در مقابل ابو اسحاق صابى استشمام نشد .\r\nبنا بر اين چگونه تعصب و جرأت او را وادار مىكند كه نهج البلاغه را خود بسازد و به نام\r\n\r\n\r\n","description":"","footnote":"\r\n( 13 ) - اين كتاب توسط فاضل محترم ميرزاده اهرى با مقدمه‌اى از نويسندهء اين سطور به نام « پيرامون نهج البلاغه » از طرف بنياد نهج البلاغه منتشر گرديده است .\r\n","page_name":" 106 ","page_number":114},
  {"content":"\r\n\r\nأمير المؤمنين عليه السلام موسوم و مشهور كند ؟ ! و مىنويسد : « اسناد اجازات بزرگان علماى ما كه در آن از نهج البلاغه تأليف سيد رضى نام برده‌اند ، چندان زياد است كه جاى شكى براى كسى نمىگذارد . » علاوه بر اين ، نسخه‌هائى از اين كتاب كه در عصر خود سيد رضى نوشته شده است ، هم اكنون موجود ، و آن كه به خط خود وى امضاء شده است ، مشهور مىباشد . اين كتاب را بيش از پنجاه نفر از دانشمندان بزرگ شيعه و سنى ، شرح كرده‌اند ، نسخه‌هاى خطى نهج البلاغه از قديم‌ترين ادوار خط موجود ، و نسخه‌هاى چاپى آن در ممالك اسلامى منتشر شده است .\r\n\r\nكسانى كه پيش از سيّد رضى خطبه‌هاى نهج البلاغه را جمع آورى كرده‌اند\r\n. دانشمند فقيد نامبرده تحت عنوان « كسانى كه پيش از سيد رضى خطبه‌هاى على عليه السّلام را جمع آورى كرده‌اند » پانزده نفر از دانشمندان و رجال حديث و مورخين شيعه را نام مىبرد كه حدود سيصد سال پيش از تأليف نهج البلاغه سخنان امير المؤمنين را گرد آورده‌اند ، و همانها نيز قسمتى از مأخذ سيد رضى در تأليف نهج البلاغه بوده است و اينان :\r\n\r\n1 - زيد بن وهب\r\n- در گذشتهء سال 96 هجرى - كتابش به نام « خطب امير المؤمنين على المنابر فى الجمع و الاعياد » يعنى : خطبه‌هاى امير المؤمنين كه در منابر ، روزهاى جمعه و عيدها ايراد فرموده است .\r\n\r\n2 - نصر بن مزاحم\r\n- مؤلف كتاب ( صفين ) در كتاب « خطب على عليه السلام » .\r\n\r\n3 - اسماعيل بن مهران\r\n- از محدثين قرن دوم هجرى ، مؤلف كتاب « خطب امير المؤمنين » .\r\n\r\n4 - هشام بن سائب كلبى\r\n- رئيس مورخان اسلام متوفى به سال 206 ه - ، در كتاب « خطب على عليه السلام » .\r\n\r\n5 - ابو محنف لوط بن يحيى ازدى\r\n- محدث مشهور ، از دانشمندان قرن دوم هجرى مؤلف كتاب « الخطبة الزهراء لامير المؤمنين ( ع ) » يعنى : خطبه‌هاى درخشنده امير المؤمنين عليه السلام .\r\n\r\n6 - محمد بن عمرو واقدى\r\n- در گذشته سال 207 - سيد رضى بعضى از خطبه‌هاى نهج البلاغه را چنان كه خود مىگويد از روى نوشته و خط او نقل مىكند .\r\n\r\n","description":"","footnote":"","page_name":" 107 ","page_number":115},
  {"content":"\r\n\r\n\r\n7 - ابو اسحاق ابراهيم بن محمد ثقفى\r\n- محدث و مورخ مشهور ، و متوفاى سال 273 ه - در كتابهاى : رسائل على امير المؤمنين ، كلام على فى الشورى ، و الخطب المعربات .\r\n\r\n8 - ابو الحسن على بن محمد مدائنى\r\n- متوفى به سال 215 ، طبق نوشته ابن نديم اين دانشمند مورخ بزرگ كتابى به نام « خطب على و كتبه الى عماله » تأليف كرده است .\r\n\r\n9 - حسن بن على بن شعبه حرّانى\r\n- از علماى نامى قرن سوم هجرى در كتاب « تجف العقول » كه شامل بهترين سخنان و عالى ترين خطبه‌ها و كلمات حضرت أمير مؤمنان عليه السلام مىباشد .\r\n\r\n10 - صالح بن ابى حماد ابى الخير\r\n- از محدثين بزرگ قرن سوم و اصحاب امام حسن عسكرى عليه السلام ، به نقل نجاشى در كتاب « خطب على عليه السلام » .\r\n\r\n11 - حضرت عبد العظيم حسنى\r\n- از اصحاب امام رضا عليه السلام و دانشمندان نيمه اول قرن سوم هجرى - نيز به نقل نجاشى در رجال كتابى مشتمل بر خطبه‌هاى جد بزرگوارش على عليه السلام دارد .\r\n\r\n12 - مسعدة بن صدقه\r\n- از اصحاب امام صادق و امام كاظم عليهما السلام ، و به نقل نجاشى در كتاب « خطب أمير المؤمنين عليه السلام » .\r\n\r\n13 - ابراهيم بن سليمان خزّار كوفى\r\n- از دانشمندان قرن سوم هجرى به گفتهء نجاشى در رجال در كتاب « الخطب لامير المؤمنين » .\r\n\r\n14 - ابو عثمان جاحظ\r\n- از علماى مشهور عامه و در گذشته سال 225 هجرى در كتاب « مأئة كلمة من كلمات على » يعنى : صد سخن از سخنان على عليه السلام .\r\n\r\n15 - عبد العزيز يحيى جلودى بصرى\r\n- نيز از دانشمندان مشهور عامه در قرن سوم هجرى كه به تنهائى ده جلد كتاب راجع به سخنان أمير المؤمنين عليه السلام تأليف كرده است .\r\n\r\n","description":"","footnote":"","page_name":" 108 ","page_number":116},
  {"content":"\r\n\r\n\r\nتوضيح دانشمند معاصر مصرى\r\nمحمد ابو الفضل ابراهيم دانشمند معاصر مصرى در مقدمه شرح نهج البلاغه ابن ابى الحديد كه با كوشش و همت والاى او در بيست جلد در سال 1378 ه - به زيور طبع آراسته گرديده ، و با توضيحات و پاورقىهاى سودمند او منتشر شده است ، مىنويسد : « شريف رضى در آغاز نهج البلاغه مصادرى كه سخنان امير المؤمنين را از آنجا گرفته است ، ذكر نكرده ، همچنين استادانى را كه از آنها نقل كرده است ، نام ننموده است ( آن زمانها ذكر مأخذ مانند زمان ما چندان معمول نبرده است ) .\r\nولى چنان كه از موارد متعدد نهج البلاغه پيداست ، او بعضى از مطالب ( سخنان حضرت ) را از كتاب « البيان و التبيين » جاحظ ، و « المقتضب » مبرّد ، و كتاب « مغازى » سعيد بن يحيى اموى ، و كتاب « الجمل » واقدى ، و « المقامات فى مناقب امير المؤمنين » تأليف ابو جعفر اسكانى ، و تاريخ ابن جرير طبرى ، و به نقل از ابو جعفر محمد بن على باقر ( عليه السّلام ) و روايت يمانى از ابن قتيبه ، و آنچه به خط هشام بن كلبى ديده است ، و خبر ضرار بن ضمرهء صدائى ، و روايت جحيفه ، و حكايت ثعلب از ابى الاعرابى ، نقل مىكند . شايد هم از مصادر و مأخذ ديگرى گرفته باشد كه در نهج البلاغه تصريح به آن نكرده است « 1 » . »\r\n\r\nسخنان ابن ابى الحديد در تأييد انتساب مطالب نهج البلاغه به أمير المؤمنين عليه السّلام\r\nابن ابى الحديد معتزلى دانشمند عاليمقام اهل تسنن در « شرح نهج البلاغه » خود با توجه به شبهات ساختگى كه بعضى از متعصبين القا نموده و سعى داشته‌اند اذهان را مشوب سازند مىنويسد : « بسيارى از مردم هوا پرست مىگويند : » « بسيارى از مطالب نهج البلاغه سخنانى است\r\n\r\n\r\n","description":"","footnote":"\r\n( 1 ) - شرح نهج البلاغه ابن ابى الحديد - ج 1 - ص 7 .\r\n","page_name":" 109 ","page_number":117},
  {"content":"\r\n\r\nكه بعدها پيدا شده و مردمى از سخن سنجان شيعه آن را ساخته‌اند ، و گاهى برخى از آن را به ديگرى نسبت مىدهند . » اين اشخاص مردمى هستند كه عصبيت ديدگان آنها را كور كرده ، و از راه روشن گمراه شده‌اند ، و آنچه گفته‌اند از آشنائى اندك آنها به اسلوب سخن ناشى شده است .\r\nدر اينجا من با سخنى مختصر اين طرز تفكر غلط را براى تو خواننده روشن مىسازم ، و مىگويم : اگر بگويند تمام مطالب اين كتاب ( نهج البلاغه ) ساختگى است ، بدون شك نادرست مىباشد .\r\nزيرا درستى اسناد بعضى از خطبه‌ها به امير المؤمنين ( ع ) از راه تواتر براى ما ثابت شده است ، و آن را تمام محدثان ، يا اكثر آنان و بسيارى از مورخان نقل كرده‌اند ، و اينان هيچكدام شيعه نبوده‌اند تا نقل آنها را به غرض ورزى نسبت دهند .\r\nو چنانچه گفته شود بعضى از مطالب نهج البلاغه صحيح است نه همهء آن ، باز هم دليل بر مدعاى ما خواهد بود . زيرا كسى كه با فن سخن و خطابه آشنا ، و بهره‌اى از علم بيان را دارا و در اين خصوص ذوقى داشته باشد ، حتما ميان كلمات و سخنان شيوا و اصيل و ساختگى فرق مىگذارد .\r\nاگر تو خواننده جزوه‌اى ببينى كه مشتمل بر سخنان عده‌اى از خطباء يا دو نفر از آنهاست ، حتما ميان سخن آنها فرق مىگذارى و آنها را از هم تشخيص مىدهى .\r\nما با همهء آشنائى كه با شعر و صحت و سقم آن داريم ، اگر مثلا ديوان « ابو تمام » شاعر معروف را ورق بزنيم ، و در خلال آن چند قصيده يا يك قصيده را از ديگرى در آن بياوريم ، با ذوق شعرى خود تشخيص مىدهيم كه با شعر ابو تمام و راه و روش او در شعر و شاعرى مباينت دارد .\r\nنمىبينى كه دانشمندان شعر شناس ، بسيارى از اشعار را كه منسوب به « ابو نواس » است ، از ديوان وى حذف كرده‌اند . زيرا براى آنها مسلم شده است كه از لحاظ الفاظ و سبك با اشعار ابو نواس مناسبت ندارد و در اين خصوص جز ذوق خود ، به چيز ديگرى اعتماد نكرده‌اند .\r\nتو خواننده نيز وقتى كه درست در بارهء « نهج البلاغه » دقت و تأمل كردى ، مىبينى تمام آن از يك سرچشمه جارى شده و مانند جسم بسيط اسلوب واحدى را تشكيل مىدهد كه جزئى از آن در ماهيت ، عين جزء ديگر است ، يا مانند قرآن مجيد است كه اول آن مانند وسط آن ، و وسط آن مانند آخر آن مىباشد ، و هر سوره و آيهء آن در راه و روش و نظم و فن مانند آيات و سوره‌هاى ديگر است .\r\nاگر بعضى از خطبه‌هاى نهج البلاغه مجهول و تنها بعضى از آن صحيح بود ، هرگز اين طور\r\n\r\n","description":"","footnote":"","page_name":" 110 ","page_number":118},
  {"content":"\r\n\r\nكه اكنون هست نمىبود ! با اين برهان محكم و روشن براى تو خواننده ، اشتباه كسانى كه گمان كرده‌اند اين كتاب بزرگ ، يا قسمتى از آن مجعول و منسوب به آن حضرت است ، روشن گرديد .\r\nبايد دانست كه اين افراد كه در انتساب نهج البلاغه به امير المؤمنين ( ع ) شك و ترديد نموده‌اند ، سخنى گفته‌اند كه نمىتوانند آن را بپذيرند .\r\nزيرا اگر ما در اين خصوص فتح باب كنيم ، و در اين گونه چيزها شك و ترديد به خود راه دهيم ، نمىتوانيم به سخنانى كه از رسول اكرم ( ص ) نقل شده است ، اطمينان پيدا كنيم و جايز است كه ديگرى خرده بگيرد و بگويد : اين روايت مجعول است ، و اين كلام ساختگى است ! ! به همين نسبت ، سخنان و خطبه‌ها و مواعظى كه از خلفاى خود ابو بكر و عمر نقل مىكنند هم مشمول اين شك و ترديد واقع شده ، و ممكن است در صحت انتساب آن شبهه نمود ، و هيچگونه اطمينانى بدان پيدا نكرد ! بنا بر اين اشكال كنندگان به نهج البلاغه از هر راهى كه احاديث پيغمبر ( ص ) و خلفاى راشدين و صحابه و تابعين و شعراء و نويسندگان را معتبر دانسته ، و معتبر بدانند ، بديهى است كه طرفداران امير المؤمنين ( ع ) نيز از همان راه مطالب نهج البلاغه و غير آن را از آن حضرت دانسته و مستند بر او مىدانند . . . » ! !\r\n\r\nنظر علامه شهرستانى\r\nعلامه شهرستانى پس از نقل سخنان ابن ابى الحديد مىنويسد : ما كه يك فرد معتدل اهل علم هستيم مىگوئيم : برادران شيعى ما معتقدند كه خطبه‌ها و رساله‌ها و سخنانى كه در نهج البلاغه آمده است ، مانند خطبه‌ها و سخنانى كه از پيغمبر اكرم نقل شده است كه بعضى از آنها قطعىّ الصدور و بعضى غير متواتر و ظنّى السند است ، حكم به جعل و ساختگى آن نمىكنيم ، مگر اين كه دليل علمى بر دروغ بودن آن داشته باشيم .\r\nهمانطور كه صريحا حكم به صحت و استناد آن نمىكنيم ، مگر بعد از آن كه دليلى در دست داشته باشيم . پس اگر كسى چيزى غير از اين را به ما شيعه نسبت دهد ، تهمت و افتراء به ما زده است .\r\nبنا بر اين ، حق و عدالت كه مىبايد از آن پيروى نمود به ما حكم مىكنند كه هر ارزش و مقامى كه براى كتابهاى معتبر و صحيح دينى قائل هستيم ، همان مقام و ارزش را براى اين كتاب\r\n\r\n","description":"","footnote":"","page_name":" 111 ","page_number":119},
  {"content":"\r\n\r\nبا عظمت ( نهج البلاغه ) نيز قايل باشيم ، و اعتراف كنيم كه بعد از قرآن مجيد ، از نظر لفظ و معنى بر هر كتاب ديگرى برترى دارد « 2 » .\r\n\r\nسخن محدث نورى\r\nعلامه محدث عاليقدر حاج ميرزا حسين نورى در اثر پر ارج گرانقدرش مىنويسد : « بايد دانست نهج البلاغه كه شيعه به آن افتخار دارد و شريعت اسلام با نوشتن آن سرفراز است ، و در بسيارى از اجازات علما از آن به برادر قرآن تعبير شده است ، در مقابل خواهر قرآن كه « صحيفه سجاديه » باشد ، داراى شروح بسيارى است . » نخستين كسى كه آن را شرح كرده است ابو الحسن بيهقى ، ديگر فخر رازى پيشواى اهل تسنن است كه ناتمام مانده است ، چنان كه قفطى در « تاريخ الحكما » تصريح كرده است ، و شرح قطب الدين راوندى به نام « منهاج البراعه » در دو جلد است . و ديگر شرح قاضى عبد الجبار است كه مردد بين سه تن از دانشمندان مىباشد ، و هر سه به عصر شيخ طوسى ( در گذشتهء سال 460 ه - ) نزديك مىباشند .\r\nو شرح ابو الحسين محمد بن حسين بيهقى كيدرى موسوم به « الاصباح » كه در سال 576 ه - از تأليف آن فراغت يافته است ، و شرح ديگرى از كيدرى به نام « المعراج » اين شروح همگى مقدم بر شرح نهج البلاغهء ابن ابى الحديد است . محدث نورى جمعا 25 شرح نهج البلاغه را نام مىبرد « 3 » .\r\n\r\nشرح نهج البلاغه ابن ابى الحديد\r\nكتاب مستطاب نهج البلاغه كه در سال 400 ه - توسط سيد رضى از مجموع گفتار دومين مرد دنيا أمير المؤمنين على عليه السّلام تأليف شده است تاكنون يعنى در مدت هزار سال پيش 350 بار به عربى و فارسى شرح و ترجمه شده ، و به زبان اردو و انگليسى و آلمانى نيز در آمده است .\r\nمعروف‌ترين و جامع‌ترين و مفصل‌ترين شرح نهج البلاغه را عز الدين عبد الحميد بن ابى الحديد معتزلى دانشمند بزرگ اهل تسنن متوفى به سال 655 ه - در مدت چهار سال در بيست\r\n\r\n\r\n","description":"","footnote":"\r\n( 2 ) - ما هو نهج البلاغه و ترجمه آن « در پيرامون نهج البلاغه » .\r\n( 3 ) - مستدرك وسائل - ج 3 - ص 513 .\r\n","page_name":" 112 ","page_number":120},
  {"content":"\r\n\r\nجلد به عربى نگاشته است . شرح نهج البلاغه ابن ابى الحديد گنجينه‌يى از ادبيات عربى و تاريخ و فقه و اصول و مبانى كلامى و عقيدتى و ديگر علوم اسلامى است . مطالبى در اين كتاب هست كه در هيچ كتاب ديگرى پيدا نمىشود . بعضى از اهل تسنن ابى ابى الحديد را شيعه مىدانند ، در صورتى كه او در اين كتاب سخنان شيخ مفيد و سيد مرتضى را در رد اعتقاد اهل تسنن رد مىكند ، و به طور قطع او يك دانشمند سنى و در همان آغاز شرح نهج البلاغه مىگويد : مشايخ ما معتزله چنين مىگويند و علماى شيعه اماميه چنان ، و در بسيارى از موارد به رد و نقض سخن دانشمندان شيعه و اثبات معتقدات اهل تسنن مبادرت ورزيده است ، و در حقيقت به نظر ما سنى سر سختى نيز هست .\r\nولى او يك دانشمند آزاد انديش و عاشق امير المؤمنين است ، و كار بزرگ سيد رضى را در گرد آورى سخنان آن حضرت به خوبى ارج مىنهد ، و با تسلطى كه در علوم اسلامى داشته به شرح نهج البلاغه پرداخته و چنان كه مىبايد از عهده اين كار بزرگ بر آمده است .\r\nبه نظر ما اهل تسنن كه شرح نهج البلاغه ابن ابى الحديد را نظر به پى گيرى سخنان امير المؤمنين و نقل مطالبى به سود شيعه اماميه ، از نظر دور داشته و از استفاده آن غافل مانده‌اند ، خود را از بسيارى از حقايق اسلامى محروم ساخته‌اند .\r\nشرح نهج البلاغه ابن ابى الحديد چندين بار چاپ و منتشر شده است . بهترين و آخرين چاپ در همان بيست جلد كه مؤلف قرار داده چنان كه گفتيم در سال 1378 ه - توسط محمد ابو الفضل ابراهيم دانشمند مصرى در مصر چاپ و منتشر شده و تاكنون چندين بار چاپ آن تجديد گرديده است .\r\n\r\nنظر دكتر زكى مبارك\r\nمتعصبينى كه خود را از نهج البلاغه محروم ساخته ، و از مطالعه شرح عالى آن توسط ابن ابى الحديد غافل و محروم مانده‌اند ، خوب است به نظريه دانشمند منصف معاصر مصرى توجه كنند .\r\nدكتر زكى مبارك نويسندهء دانشمند مصرى آنجا كه از نهج البلاغه سخن به ميان مىآورد خطاب به حضار مجلس در دانشكدهء حقوق بغداد مىگويد : « من عقيده دارم كه مطالعه « نهج البلاغه » در خواننده مردانگى و شهامت و عظمت نفس پديد مىآورد . زيرا اين كتاب فيضى از روحى بزرگ است كه با ارادهء آهنين خود با مشكلات روزگار مواجه گشته است . » خدمت ديگرى هم نهج البلاغه به زبان عربى نموده است ، و فرصت پر ارزشى براى تحرك\r\n\r\n","description":"","footnote":"","page_name":" 113 ","page_number":121},
  {"content":"\r\n\r\nانديشه‌ها و عقلها به وجود آورده است .\r\nآيا شرح نهج البلاغه ابن ابى الحديد را مىشناسيد ؟\r\nشرح نهج البلاغه ابن ابى الحديد از ذخائر زبان عربى است . در اين كتاب فوائد ادبى ، لغوى ، تاريخى و فقهى بسيارى است ، كه مورد بى حرمتى غافلان واقع شده است « 4 »\r\n\r\nسخنى در بارهء خطبه شقشقيه\r\nآنها كه نتوانسته‌اند تمامى نهج البلاغه را انكار كنند و آن همه گفتار نغز و رساى أمير المؤمنين عليه السّلام را ساخته و پرداخته سيد رضى يا سيد مرتضى يا ديگرى بدانند ، خطبه شقشقيه را پيش كشيده ، و نظر به اين كه در اين خطبه امير المؤمنين از سه خليفه پيشين سخن گفته و آنها را مورد انتقاد قرار داده است ، سخت به آن تاخته و گفته‌اند : اين سخن سيد رضى است ، و امكان ندارد على عليه السّلام خلفا را بدينگونه ياد كند .\r\nدر پاسخ اينان كه به قول ابن ابى الحديد دليلى جز هواى نفس و تعصب ناروا ندارند ، بىتناسب نيست كه سخن دانشمند بزرگ سنى ابن ابى الحديد معتزلى را در آخر شرح خطبه مزبور بياوريم . ابن ابى الحديد مىنويسد :\r\n« استادم ابو الخير مصدق بن شبيب واسطى در سال 603 برايم نقل كرد و گفت : من اين خطبه ( يعنى شقشقيه ) را بر شيخ ابو محمد عبد الله بن احمد معروف به ابن خشّاب ( در گذشتهء سال 568 ) قرائت كردم . وقتى رسيدم به انتهاى آن كه ابن عباس مىگويد : « به خدا بر هيچ چيز مانند قطع اين خطبه از طرف امير المؤمنين تأسف نخوردم كه دنباله آن را نياورد » ابن خشاب گفت : « اگر من اين را از ابن عباس مىشنيدم به وى مىگفتم : آيا چيزى در دل پسر عمويت باقى مانده بود كه آن را در اين خطبه ابراز نداشت تا اين كه تأسف بخورى چرا آنچه را مىخواست بگويد به انجام نرسانيد ؟ به خدا قسم او در اين خطبه از همه كس جز پيغمبر سخن گفته و چيزى را فرو گذار نكرده است . » مصدق بن شبيب مىگفت : « ابن خشاب مردى بذله گو و شوخ طبع بوده ، لذا به وى گفتم : يعنى مىگوئى اين خطبه را ساخته‌اند و به آن حضرت نسبت داده‌اند ؟ » ابن خشاب گفت : نه به خدا ، من يقين دارم تمام آن سخن على عليه السّلام است . همانطور كه\r\n\r\n\r\n","description":"","footnote":"\r\n( 4 ) - عبقرية الشريف الرضى - ج 1 ص 223 .\r\n","page_name":" 114 ","page_number":122},
  {"content":"\r\n\r\nمىدانم تو هم آن را تصديق دارى ! من گفتم : بسيارى از مردم ( اهل تسنن ) مىگويند : خطبه شقشقيه سخن سيد رضى است .\r\nابن خشاب گفت : كجا رضى و غير رضى چنين حال و اسلوبى دارند ؟ ! ما رسائل و نوشته‌هاى رضى را ديده‌ايم ، و شيوهء او را در نويسندگى مىشناسيم و آنچه هم در اين خطبه است ملاحظه كرده‌ايم ، به خدا من اين خطبه را در كتابهائى كه دويست سال قبل از ولادت سيد رضى تأليف شده است ديده‌ام ! من ديده‌ام كه اين خطبه با خطوطى كه مىشناسم و مىدانم خط كدام يكى از علما و اهل ادب است ، پيش از اين كه ابو احمد پدر رضى متولد شود ، نوشته شده است ! من ( مصدق بن شبيب ) گفتم : من نيز بسيارى از اين خطبه را در تصانيف استادم ابو القاسم بلخى پيشواى دانشمندان معتزله بغداد كه در دولت مقتدر ( خليفه عباسى ) و مدتها پيش از ولادت رضى مىزيسته است ، يافته‌ام . بسيارى از آنها را نيز در كتاب ابو جعفر بن قبه يكى از علماى عقايد و مذاهب ( متكلمين ) شيعه كه مشهور به كتاب « الانصاف » است ، هم ديده‌ام . ابن قبه از شاگردان شيخ ابو القاسم بلخى رحمت الله عليه بود ، و در آن عصر پيش از آن كه رضى متولد گردد ، از دنيا رفت .\r\n\r\nخدمتى كه سيّد رضى با تدوين نهج البلاغه به ادبيات و لغت عربى و اخلاق نموده است\r\nبه نظر ما هنوز زود است كه دنيا متوجه اهميت نهج البلاغه و خدمت بى نظير سيد رضى به علوم اسلامى و دانش بشرى گردد . در اين هزار سال هر چه گفته و نوشته‌اند ، و 350 كتابى كه در شرح و ترجمه آن نوشته‌اند و بعضى كتابها مانند شرح نهج البلاغه ابن ابى الحديد هم سر از بيست جلد مىزند ، تنها چند قدم است كه در اين راه رو به جلو برداشته‌اند . از يك نويسندهء متفكر و روشندل مصرى بشنويد :\r\nدكتر زكى مبارك در پايان جلد يكم كتاب خود كه از نهج البلاغه سخن مىگويد ، مىنويسد :\r\n« اگر بگوئيد نهج البلاغه نزديك به چهل بار شرح شده است ، و اگر بگوئيد فصولى در آنست كه به بعضى از السنهء شرقى و غربى ترجمه شده است ، و اگر بگوئيد اين كتاب ، ابواب و مذاهبى را براى نقد و بررسى گشوده است ، و اگر بگوئيد اين كتاب بر اكثر سخنگويان فصيح\r\n\r\n","description":"","footnote":"","page_name":" 115 ","page_number":123},
  {"content":"\r\n\r\nبرترى دارد ، و اگر بگوئيد نهج البلاغه مشهورترين مجموعه ، يا بزرگترين مجموعه‌ايست كه از عصر خلفا تاكنون محفوظ مانده است ، و اگر بگوئيد شرق و غرب را فرا گرفته است و كتابخانه‌اى عربى و غير عربى نيست كه از وجود آن خالى باشد ، و اگر بگوئيد مخالفان اصالتش ، ارزش ادبى آن را انكار نمىكنند . . .\r\nاگر همهء اين خصوصيات را ذكر كنيد ، آن وقت خواهيد دانست كه سيّد رضى با جمع آورى مطالب اين كتاب بىنظير ، چه خدمتى به ادبيات و لغت عربى و اخلاق نموده است . « 5 »\r\n\r\nدختر سيّد مرتضى نهج البلاغه را روايت مىكند\r\n. قبلا در شرح حال سيد مرتضى برادر بزرگ سيّد رضى گفتيم كه به نقل قطب راوندى دانشمند پيشين شيعه در اواخر شرح نهج البلاغه خود ، دختر دانشمند سيد مرتضى نهج البلاغه را از عمويش سيد رضى روايت كرده است ! معنى اين سخن اين است كه اين دختر دانشمند از سلالهء نبوت و يادگار آن خاندان بزرگ علمى و دينى ، نوادهء فاطمه همسر طاهر ذو المناقب و ناصر كبير ، نهج البلاغه را نزد عمويش سيد رضى مؤلف آن درس گرفته و سيد رضى مشكلات و معانى دقيق سخنان جد بزرگوارش را براى برادر زاده‌اش حل كرده و توضيح داده ، سپس اجازه مىدهد كه او مىتواند به همان روش براى ديگران روايت كند .\r\nآيا اين معنى براى شما خوانندگان جالب نيست ؟ هزار سال پيش كه اروپا در قرون وسطى دچار ظلمت جهل و نادانى بود ، در جهان اسلام نه تنها مردان دانشمند در مراكز علمى سرگرم بسط و توسعه علوم اسلامى و معارف بشرى بودند ، بلكه دختران و زنان دانشمند هم به فراگيرى علوم و فنون اشتغال داشتند ، و نهج البلاغه را براى نخستين بار بايد دخترى درس بگيرد و به اخذ اجازه آن نائل گردد .\r\n\r\nگفتار سيّد رضى در آغاز نهج البلاغه\r\nمن در عنفوان جوانى ، و ايام بهار زندگانى ، آغاز به تأليف كتابى در فضائل مخصوص ائمه طاهرين عليهم السلام نمودم ، كه مشتمل بر اخبار گزيده و گوهرهاى سخنان آنان بود . منظورى كه\r\n\r\n\r\n","description":"","footnote":"\r\n( 5 ) - عبقرية الشريف الرضى - ج 1 - ص 224 .\r\n","page_name":" 116 ","page_number":124},
  {"content":"\r\n\r\nاز تأليف آن داشتم در مقدمهء كتاب آوردم ، و آن را پيشگفتار خود قرار دادم .\r\nچون از ذكر فضائل حضرت أمير المؤمنين على عليه السلام فراغت يافتم ، پيش آمدهاى روزگار ، و گرفتارىهاى گوناگون ايام ، مرا از تكميل بقيه كتاب بازداشت ، من آن كتاب را به ابواب منظم و فصول مرتبى ترتيب داده بودم ، و در آخر آن فصلى باز كردم كه متضمن كلمات قصار ( سخنان كوتاه ) آن حضرت در مواعظ و حكم و امثال و آداب بود ، ولى خطبه‌هاى طولانى و نامه‌هاى مفصل را نياوردم .\r\nگروهى از دوستانم ، چون اين كتاب را نگريستند ، از آنجا كه مشتمل بر فصل ياد شده بود ، آن را پسنديده ، و از تازگىهاى آن تعجب كردند . به همين جهت از من خواستند كتابى تأليف كنم كه شامل هر گونه سخنان برگزيدهء حضرت أمير المؤمنين عليه السلام اعم از خطبه‌ها ، نامه‌ها ، رساله‌ها ، مواعظ ، و كلمات قصار باشد .\r\nو عقيده داشتند كه سخنان آن حضرت متضمن عجائب بلاغت و شگفتىهاى فصاحت و گوهرهاى عربيت ، و كلمات نغز دينى و دنيوى است ، كه در هيچ سخنى ديده نشده ، و در كتابى گرد نيامده است ، زيرا كه أمير المؤمنين عليه السلام سرچشمه فصاحت و بلاغت است . فصاحت ( شيوا سخن گفتن ) و بلاغت ( بجا و مناسب سخن گفتن ) و قوانين آن از او گرفته شده است ، و هر گوينده‌اى به روش او راه رفته ، و هر واعظ بليغى از سخنان آن حضرت استعانت جسته است . مع الوصف او بر همه تقدم و برترى دارد .\r\nزيرا سخنان آن حضرت پرتوى از علم الهى و بوى عطرى از سخنان پيغمبر اكرم ( ص ) دارد ! من در خواست ايشان را پذيرفتم ، و اقدام به تأليف اين كتاب نمودم ، و مىدانستم كه تأليف آن بهرهء عظيمى در بر دارد و جاويدان خواهد ماند ! و پاداش هميشگى نخواهد داشت . . . ! بدين وسيله خواستم از عظمت شخصيت على عليه السلام ، شمه‌اى روشن سازم ، و آن را بر فضائل بىشمارى كه از آن حضرت ، ميان دوست و دشمن مشهور است ، اضافه كنم ، و مىدانستم كه آن حضرت در ميان پيشينيان و آيندگان كه دارندهء سخنان ارجدار و امثال بى نظير بوده‌اند ، و خواهند بود ، يگانه مردى است كه به عالى ترين مجد و عظمت رسيده است .\r\nسخنان آن حضرت دريائى است بىپايان ، كه با لحن و طرز سخنان هيچكس قابل قياس نيست ! ! از اين رو بسيار بجاست كه در مقام افتخار به آن حضرت به شعر معروف « فرزدق » تمثل\r\n\r\n","description":"","footnote":"","page_name":" 117 ","page_number":125},
  {"content":"\r\n\r\nجويم :\r\n اولئك آبائى فجئنى بمثلهم * اذا جمعتنا يا جرير المجامع \r\n( يعنى : اينان پدران من هستند ، اى جرير ! پس مانند اينان را زمانى كه انجمن‌ها ما را گرد آورد ، اگر مىتوانى براى من بياور . ) من ديدم سخنان أمير المؤمنين عليه السلام بر محور سه موضوع دور مىزند : خطبه‌ها و فرمان‌ها ، نامه‌ها و رساله‌ها ، و حكمت‌ها و مواعظ .\r\nپس به يارى پروردگار توانا ، نخست شروع كردم به جمع آورى بهترين خطبه‌ها ، سپس نامه‌ها ، و بعد از آن حكمت‌ها و آداب ، و براى هر يك باب جداگانه‌اى قرار دادم .\r\nاز جمله شگفتىهاى آن حضرت كه فقط مخصوص اوست ، و كسى مانند آن را ندارد ، اينست كه اگر كسى سخنانى كه از آن وجود مقدس در بارهء زهد و مواعظ و پند و اندرز رسيده است ، مورد تأمل و تفكر قرار دهد ، به شرط اين كه متوجه نگردد اين سخنان از آن بزرگ مرد با عظمت و فرمانرواى با نفوذ و مقتدر است ، بىشبهه خواهد گفت اينها سخنان مردى است كه جز عبادت كارى نداشته است ، و در گوشهء انزوا نشسته ، يا به دامن كوهى پناه برده است ، و جز به فكر خويش نيست .\r\nو هرگز باور نمىكند كه اينها سخنان مردى است كه در ميدان جنگ آتش از شمشيرش شعله‌ور بود ، و گردن‌هاى گردنكشان را مىزد ، و پهلوانان را به خاك و خون مىافكند ، و در عين حال از همه كس وارسته‌تر ، و از تمامى مردم روى زمين پاكبازتر بود .\r\nاينها همه از فضائل شگفت انگيز و خصوصيات نفسانى و نفيس آن حضرت است كه بدان وسيله جمع بين اضداد كرده ، و پراكنده‌ها را گرد آورده است . بارها اين موضوع را به دوستان گفته‌ام ، و شگفت انگيزى سخنان آن حضرت را به آنها نشان داده‌ام ، و به همين موضوع نيز براى عبرت و تفكر در آن سخنان ، كافى است ! . . . با اين همه ، من ادعا نمىكنم كه به تمامى سخنان آن حضرت دست يافته‌ام ، بلكه دور نيست بگويم آنچه از سخنان حضرت نياورده‌ام ، از آنچه آورده‌ام زيادتر بوده ، و آنچه در دامنم گرد آمده از آنچه گرد نيامده ، كمتر است ! ! ولى من وظيفه‌اى جز سعى و كوشش نداشتم . خداوند است كه راه روشن را به مردم نشان مىدهد ، و بهترين راهنما نيز هموست !\r\n\r\n","description":"","footnote":"","page_name":" 118 ","page_number":126},
  {"content":"\r\n\r\nسپس ديدم بهتر اينست كه آن را به « نهج البلاغه » بنامم . « 6 » زيرا اين كتاب درهاى بلاغت را به روى ناظران مىگشايد ، و جويندگان بلاغت را به دانستن آن نزديك مىسازد ، و خواسته معلم و متعلم و آرزوى مبلغان و زاهدان در آنست .\r\n\r\nدانشمندان عامه و نهج البلاغه در يك صد سالهء اخير\r\nبا كمال تأسف و نهايت تعجب مىبينيم علما و دانشمندان اهل تسنن در قرون بعدى يا از نهج البلاغه سخن به ميان نياورده‌اند ، يا آن را به اين و آن و حتى شخص مجهول نسبت داده ، و يا با نوش و نيش سعى نموده‌اند ، چنين اثر نفيس و جاويدان و گنجينهء علوم اسلامى و مايهء افتخار ادبيات عربى را در نظر ملت عرب و اهل تسنن بىاعتبار و ناچيز جلوه دهند .\r\nاز دانشمندان متأخر يكى كاتب چلبى است كه ضمن فهرست كتب اسلامى از « نهج البلاغه » نام برده ولى سخن ابن خلكان را نقل كرده كه « ساخته سيد مرتضى يا سيد رضى است » و اضافه مىكند كه « اصولا نهج البلاغه سخن على نيست » سپس گفتهء ذهبى در « ميزان الاعتدال » را مىآورد كه گفته است : « هر كس نهج البلاغه را مطالعه نمايد يقين پيدا مىكند كه آن را به دروغ به امير المؤمنين رضى اللّه عنه نسبت داده‌اند . زيرا در اين كتاب صريحا از دو سرور ما ابو بكر و عمر بدگوئى شده است » آن گاه چلبى از شرح نهج البلاغه ابن ابى الحديد « 7 » و شرح قوام الدين يوسف بن حسين مشهور به قاضى بغداد و درگذشتهء سال 922 ، و شرح كمال الدين ابن ميثم بحرانى متوفى به سال 679 چنان كه در « نامه دانشوران » است مؤلف كتاب « استقصاء النظر » و غيره نام مىبرد .\r\nسپس چلبى مىنويسد : ابن ميثم در سال 681 ه - شرح خود را تلخيص و برگزيده نموده و به عطا ملك محمد جوينى صاحب ديوان كه احاديث صحيح را و آنچه را در نهج البلاغه آمده بوده ،\r\n\r\n\r\n","description":"","footnote":"\r\n( 6 ) - در « المنجد » مىنويسد : نهج ( به سكون هاء ) راه روشن است ، و نهج البلاغه به معنى راه روشن بلاغت مىباشد ، و نام كتابى است كه در آن خطبه‌هاى امام على بن ابي طالب جمع آورى شده است « بلاغت » يعنى آوردن سخن به مقتضاى حال و ميزان فهم مخاطب ، و به معنى سخن شيوا و رسا هم آمده است . بنا بر اين « نهج البلاغه » يعنى راه روشن سخنان سنجيده و شيوا .\r\n( 7 ) - در بين هلالين نوشته شده ( كاتب شاعر شيعى ) در حقيقت ناشر « كشف الظنون » هم بيكار ننشسته و ابن ابى الحديد سنى سرسخت را براى خراب كردن كار و زحمت او در شرح نهج البلاغه « نويسنده و شاعر شيعه » خوانده است ، تا مبادا تصور شود كه او يك دانشمند عاليمقام و ذو فنون سنى بوده ، و آن همه حقايق را كه متعصبان كتمان كرده‌اند ، آشكار ساخته است .\r\nاين كار يعنى شيعه شمردن ابن ابى الحديد را جمعى ديگر هم عنوان كرده‌اند ، حتى دكتر زكى مبارك با همه خدمتى كه به سيد رضى نموده در بارهء همهء مطالب نهج البلاغه ترديد كرده و ابن ابى الحديد را شيعه دانسته است !\r\n","page_name":" 119 ","page_number":127},
  {"content":"\r\n\r\nبزرگ مىشمرد ، اهداء كرده است « 8 » .\r\nعمر رضا كحاله ، نهج البلاغه را جزو كتابهاى سيد رضى نمىشمارد و مىگويد : ديوان او چهار جلد است ، طيف الخيال « 9 » خصائص الائمه ، الآثار النبويه ، تلخيص البيان عن مجازات القرآن » نياورده است . « 10 » جالب است كه سيد رضى از كتاب « خصائص الائمه » در مقدمه نهج البلاغه نام مىبرد و مىگويد : « آن را در ايام جوانى نوشتم » و عمر رضا كحاله اين كتاب را جزو تأليفات سيد رضى ذكر مىكند ( كه چندان هم اهميت ندارد ) ولى از بزرگترين اثر او نهج البلاغه نام نمىبرد ! ! ؟ راستى چرا ؟ اين همه تعصب براى چه ؟ ! خير الدين زركلى نيز به پيروى از همكارانش در كتمان حقايق ، با اين كه شرح حال اجمالى خوبى از سيد رضى نشان مىدهد ، باز نهج البلاغه را به عنوان يكى از تأليفات او ذكر نمىكند . چيزى كه اضافه دارد اينست كه گذشته از « عبقرية الشريف الرضى » و « الشريف الرضى » شيخ محمد رضا كاشف الغطاء ، مىنويسد ، « عبد المسيح محفوظ » و « حنا نمر » هم كتابهائى به نام « الشريف الرضى » در شرح زندگانى سيد رضى تأليف كرده‌اند « 11 » . »\r\n\r\nنظر شيخ محمد عبده دانشمند مشهور و رئيس الازهر مصر در مقدمه شرح نهج البلاغه\r\nشيخ محمد عبده ، يكى از علماى بزرگ اهل تسنن و همكار يا شاگرد سيد جمال الدين اسد آبادى بود كه به اتفاق وى در پاريس مجله « العروة الوثقى » را منتشر مىساخت . شيخ محمد عبده سالها با استعمار انگليس كه مملكت او « مصر » را در اشتغال خود داشت مبارزه كرد ، و در اين راه تن به تبعيد و دربدرىها داد ، تا در آخر به مصر بازگشت ، و به رياست جامع الازهر رسيد ، و منشأ خدمات ارزنده‌اى گرديد . مىدانيم كه شيخ محمد عبده كتاب « نهج البلاغه » را با توضيحات و حواشى پر ارزش خود منتشر كرد كه به « نهج البلاغه شيخ محمد عبده » مشهور است ، و بارها در مصر به طبع رسيده و دانشمندان شيعه و سنى از آن آگاهى دارند .\r\n\r\n\r\n","description":"","footnote":"\r\n( 8 ) - كشف الظنون عن اسامى الكتب و الفنون - ج 2 - ص 1991 .\r\n( 9 ) - اين كتاب از تأليفات سيد مرتضى است .\r\n( 10 ) - معجم المؤلفين - ج 9 - ص 261 .\r\n( 11 ) - الاعلام - ج 6 - ص 329 .\r\n","page_name":" 120 ","page_number":128},
  {"content":"\r\n\r\nوى كه اعلم علماى دنياى تسنن بوده است در مقدمه شرح نهج البلاغه خود بعد از انديشه و تدبر بسيار در بارهء اين كتاب با عظمت ، اعجاب خود را نسبت به مقصد والاى نهج البلاغه بدين گونه اظهار مىدارد :\r\n« . . . بر حسب تقدير و به طور تصادف با كتاب « نهج البلاغه » آشنا شدم . اين برخورد و تصادف هنگامى صورت گرفت كه دچار دگرگونى و تشويش خاطر و افسردگى شده و از كارهايم باز مانده بودم « 12 » . » از اين رو كتاب مستطاب « نهج البلاغه » را وسيله‌اى براى تسليت روح و چاره‌اى براى بر طرف ساختن اندوه‌هاى خويش يافتم . به همين جهت برخى از صفحات آن را از نظر گذراندم و جمله‌هائى چند از عبارات آن را از قسمت‌هاى مختلف و موارد پراكنده ، مورد دقت و تأمل قرار دادم .\r\nدر طى مطالعه آن مىپنداشتم جنگ‌هائى اتفاق افتاده ، و تاراج‌هائى رخ داده است ، و اين فكر برايم پديد آمد كه بلاغت را دولت و نيروئى ، و فصاحت را صولت و سطوتى است ، و اوهام ( كسانى كه در بارهء نهج البلاغه ترديد كرده‌اند ) مشوب ، و ترديد آنها جز فسق و پليدى نيست ! انديشيدم كه انبوه سپاه خطابه‌ها ، با شمشيرهاى برنده ، در صف‌هاى منظم خود با نظم و ترتيب خاصى به حالت دفاع ايستاده‌اند ، و هر گونه شك و شبهه‌اى را بر طرف مىسازند ، و به دلهاى آشفته آرامش مىبخشند .\r\nبدين گونه وسوسه‌هاى پليدى شكست خورد ، و خاطره‌هاى سوء نابود مىگردد . آرى هميشه پيروزى با حق و شكست و نابودى از آن باطل است ، و شك و ترديد سرانجام خمود و خاموش مىگردد ! ! با اين مطالعات در « نهج البلاغه » به يقين دانستم كه مدبر اين دولت ، و قهرمان اين صولت ( فصاحت و بلاغت ) پرچمدار پيروزمند آن امير المؤمنين على بن ابي طالب ( عليه السّلام ) است . بلكه هر وقت از مطالعه قسمتى صرف نظر مىكردم ، و به قسمت ديگر مىپرداختم ، كاملا تغيير موضوع و مطلب تازه‌اى را احساس مىكردم .\r\nگاهى خود را در عالمى بسيار بزرگ از معانى بلند ، و موضوعات عالى مىديدم كه با زينت‌هاى عبارات آرايش يافته ، و در پيرامون نفوس پاكسرشت دور زده ، و به طرف دلهاى روشن روى آورده است ، تا راه راست را به آنها بنماياند ، و به آنچه منظور دارد رهبرى كند ، و با مركب فضل و كمال از لغزش گاه‌ها حفظ نمايد .\r\n\r\n\r\n","description":"","footnote":"\r\n( 12 ) - شيخ محمد عبده در آن موقع در بيروت از طرف استعمار انگليس كه مصر را در اشتغال داشت ، تبعيد بود .\r\n","page_name":" 121 ","page_number":129},
  {"content":"\r\n\r\nزمانى هم مىديدم كه جمله‌هاى مبهم و سرپيچيده ، پرده از روى خشم آلود خود برداشته ، و دندان‌هاى خود را به من نشان مىدهد ، و گاهى ارواحى را در قيافه پلنگ‌هاى درنده ، يا چنگالهاى شاهين‌ها را مىديدم كه آماده حمله است . سپس به نظرم مىآمد كه با يك حملهء ناگهانى دلهاى هواپرست و افكار واهى ( كسانى را كه در بارهء انتساب نهج البلاغه به على عليه السّلام شك و شبهه كرده‌اند ) دريدند ، و افكار فاسده و خيالات باطله را به كلى از ميان بردند ! ! در جاى ديگر مشاهده مىكردم كه عقلى نورانى كه شباهت به مخلوق جسمانى نداشت . از اين موكب الهى جدا شده ، و خود را به جان انسان مىچسباند ، سپس او را از پرده‌هاى طبيعت جدا ساخته و به سوى ملكوت اعلا بالا مىبرد ، و به جايگاهى پر نور راهنمائى مىكند ، و از آن پس شوائب اوهام ماده را رها كرده ، در كاخهاى مقدسى نشيمن مىدهد .\r\nبسيار اتفاق مىافتاد كه گوئى مىشنيدم ، سخنورى بزرگ با سخنان حكيمانه‌اش زمامداران مردم را مخاطب ساخته و با صدائى رسا ، كارهاى شايسته و نيك را به آنها نشان مىدهد ، و به موارد شك و ترديد آشنا مىسازد ، از لغزش‌گاه‌ها بر حذر مىدارد ، و به جزئيات سياست ارشاد مىكند ، و به راه‌هاى درست زندگى راهنمائى مىنمايد .\r\nتا آنجا كه آنها را به مقام عالى رياست نشانده ، و با ارائه طريق و حسن تدبير ، و رمز مملكت دارى ، و به جايگاه ولاى دنيوى بالا مىبرد .\r\nاين كتاب با عظمت ( نهج البلاغه ) همانست كه سيد شريف رضى رحمت الله عليه ، از سخنان پيشواى بزرگ مسلمانان و مولاى ما أمير المؤمنين على بن ابي طالب كرم الله وجهه « 13 » از ميان سخنان پراكندهء آن حضرت گرد آورده و با اين اسم « نهج البلاغه » موسوم گردانيده است .\r\nبه حقيقت مىگويم من اسمى را كه به بهترين وجه دلالت بر مسمّى و مقصود اين كتاب گرانقدر كند ، از « نهج البلاغه » بهتر سراغ ندارم . من قادر نيستم اين كتاب پر ارج را بيشتر از آنچه از نامش بر مىآيد ، تعريف و توصيف كنم ، و در ميان مزاياى آن بالاتر از آنچه شريف رضى مؤلف اين كتاب در مقدمهء آن آورده است ، چيزى بياورم ! اگر قضاوت وجدان و حكم فطرت انسان ، ملزم نمىساخت كه از شخص نيكوكار نسبت\r\n\r\n\r\n","description":"","footnote":"\r\n( 13 ) - مىدانيم كه عامه معمولا به نام امير المؤمنين على عليه السّلام كه مىرسند اغلب مىگويند يا مىنويسند ، « كرّم اللّه وجهه » يعنى گرامى باد رخسار او . ولى نسبت به ساير صحابه حتى سه خليفه : ابو بكر ، عمر و عثمان مىگويند : « رضى الله عنه » يعنى خدا از آنها خوشنود شد و آن را بدين گونه توجيه مىكنند كه ساير صحابه معمولا قبل از بعثت پيغمبر اكرم بت پرست و مشرك بودند ، و فقط على عليه السّلام است كه پيش از بلوغ و در سن نه سالگى به عنوان اولين انسان از جنس مردان به خدا و پيغمبر ايمان آورد ، و پيش از آن هم هيچگاه در مقابل بت نايستاد و نسبت به آنها كرنش نكرد .\r\nپس گرامى باد روى على عليه السّلام ، اين اولين مسلمان روى زمين و پاكترين انسانها بعد از پيغمبر خاتم صلّى اللّه عليه و آله كه از روز نخست خداشناس بود .\r\n","page_name":" 122 ","page_number":130},
  {"content":"\r\n\r\nبه كار نيكش قدردانى و سپاس گزارى شود ، هرگز احتياجى به تمهيد اين مقدمه ، و آوردن اين بيّنه نداشتم .\r\nزيرا آنچه « نهج البلاغه » از فنون و فصاحت و قوانين بلاغت كه مخصوص به آنست در بر دارد ، خود بهترين معرف آنست . مخصوصا كه « نهج البلاغه » از آوردن هيچ موضوعى از مقاصد سخن ، فروگذار نكرده است ، و از هر گذرگاه فكر و انديشه گذشته است . . .\r\nدر اثناء آن نيز كلمات شگفت آورى در بارهء توحيد و عدل و صفات سلبى و ثبوتى خداوند مىدرخشد كه عطش آدمى را فرو مىنشاند ، و دردهاى دردمندان را شفا مىدهد ، و هر گونه شبهه‌اى را از لوح دلها مىزدايد . از خداوند بزرگ توفيق ، و يارى و راهنمائى و نگاه‌دارى مىخواهم ، و از خطاى دل و زبان و از لغزش قلم و قدم به او پناه مىبرم ، و هو حسبى و نعم الوكيل .\r\n\r\nگفتار و كار علامه تهرانى پيرامون نهج البلاغه\r\nعلامه متتبع و كتابشناس نامى شيخ آقا بزرگ تهرانى در جلد چهارم كتاب گرانقدرش « الذريعة » « 14 » تحت عنوان « ترجمه نهج البلاغه » مىنويسد : بعد از انقطاع وحى الهى كتابى از نظر اعتماد مانند نهج البلاغه تدوين نشده است . كتابى كه راه صحيح علم و عمل را به ايشان نشان مىدهد و پرتوى از علم الهى بر آن تابيده و بوى عطر سخنان پيغمبر اكرم ( ص ) از آن مىتراود .\r\nنهج البلاغه صدف مرواريدهاى حكمت و گنجينهء ياقوت‌هاى سخن است .\r\nمواعظى كه در طى خطبه‌هاى آن ديده مىشود ، و نامه‌هاى حضرت تار و پود دلها را به سوى خود مىكشد ، كلمات قصار آن نيز ضامن سعادت دنيا و آخرت است . طالبان حقايق را به ديدن گمشدهء خود ارشاد مىكند ، و فرزانگان را به راه سياست و سيادتشان رهبرى مىنمايد .\r\n\r\n\r\n","description":"","footnote":"\r\n( 14 ) - علامه بزرگوار شيخ آقا بزرگ تهرانى متوفى به سال 1389 ه - در مدت شصت سال در صدد تهيه و تدوين فهرست كتب و تأليفات و مصنفات دانشمندان شيعه بوده و آن را 24 جلد به زبان عربى نگاشته و به نام « الذريعة الى تصانيف الشيعه » يعنى نردبانى براى رسيدن به تصنيفات شيعه ناميده است . اين كتاب يكى از بهترين آثار اسلامى است و زحمات طاقت فرساى مؤلف عاليقدر آن در خود كمال اهميت و نهايت ستايش و شيعه ، تحسين است . شيخ آقا بزرگ تهرانى را شيخ العلما مىگفتند ، او گذشته از الذريعة يك دوره تراجم دانشمندان شيعه را نيز به نام « اعلام الشيعه » تأليف نموده كه تاكنون هشت جلد آن منتشر شده است . كتاب « معصفى المقال فى مصنفى علم الرجال » نيز از تأليفات پر ارج علامه تهرانى است .\r\n","page_name":" 123 ","page_number":131},
  {"content":"\r\n\r\nكتابى كه داراى چنين ارزشى است جا دارد كه انديشمندان در پيشگاهش زانو زنند و كاوش گران آن را مورد مطالعه و بررسى قرار دهند ، و شايسته است كه پيرامون آن كتاب‌ها و رساله‌ها نوشته شود ، تا همه يا بعضى از مطالب آن روشن گردد ، و به زبان‌هاى ديگر هم ترجمه شود تا اهل هر زبانى كفى از آن دريا بردارند .\r\nعلامهء تهرانى سپس 14 ترجمه نهج البلاغه را كه تا آن زمان ديده يا از آن اطلاع پيدا كرده است بر مىشمارد . اين ترجمه‌ها به زبانهاى فارسى و اردو ، و گجراتى است . « 15 » و در جلد هفتم به عنوان « خطبه‌هاى امير المؤمنين » 13 كتاب را به نام « خطب امير المؤمنين » از تأليفات دانشمندان پيشين نام مىبرد . « 16 » و در جلد چهاردهم زير عنوان « نهج البلاغه » مىنويسد : « نهج البلاغه از لحاظ اشتهار و مقام و الا و ارزش و جايگاه بلندى كه دارد همچون آفتاب نيم روز است . چقدر زشت است كه خردمند بينا سؤال كند آفتاب تابان چيست ؟ با اين كه مىبيند پرتو آن سرتاسر دنيا را فرا گرفته است .\r\nنهج البلاغه نيز چنين است . زيرا شهرت آن شرق و غرب عالم را پر كرده ، و نام آن به گوش جهانيان رسيده است .\r\nاز تعليمات نهج البلاغه كليهء افراد نوع بشر استفاده مىبرند ، چون مطالب اين كتاب از معدن وحى الهى صادر شده است ، نهج البلاغه در تبليغ و تعليم ، برادر قرآن كريم است ، و دواى درد هر دردمند و بيمار مىباشد ، و دستور العملى است براى به دست آوردن سعادت دنيا و سيادت آخرت .\r\nبا اين فرق كه قرآن را حامل وحى الهى بر قلب پيغمبر امين صلّى اللّه عليه و آله و سلم نازل كرده است ، و نهج البلاغه انشاء باب مدينهء علم پيغمبر و حامل وحى او ، يعنى سيد الموحدين و امام المتقين على أمير المؤمنين عليه السّلام من رب العالمين مىباشد . . .\r\nسخنانى كه أمير المؤمنين عليه السّلام در خطبه‌هايش ايراد مىفرمود ، يا آن را براى كاتبش املاء مىكرد . « 17 » در روز نخست بر حسب عادت عرب در سينه‌هاى گروهى از يارانش جاى داشت ، سپس آنچه در سينه‌ها بود در اصول اوليه رجال شيعه نوشته شد ، چنان كه سيزده تا از اين كتابها به نام « اصل » را در جلد هفتم صفحهء 187 به بعد ذكر كرديم . يكى از اين كتابها كه مشتمل بر\r\n\r\n\r\n","description":"","footnote":"\r\n( 15 ) - الذريعة - ج 4 - ص 144 .\r\n( 16 ) - الذريعة - ج 7 ص 187 .\r\n( 17 ) - معلوم نيست حضرت مطالب را عموما املاء مىكرده است . به ظن قوى نامه‌ها اغلب به خط خود حضرت بوده است .\r\n","page_name":" 124 ","page_number":132},
  {"content":"\r\n\r\nخطبه‌هاى حضرت بوده است ، در زمان خود أمير المؤمنين عليه السّلام تأليف شده ، مانند كتاب « الخطب » تأليف ابو سليمان زيد جهنى كه در جنگهاى حضرت شركت داشته است .\r\nسپس از آن كتابهاى اوليه وارد كتب بعدى تا عصر سيد رضى شد كه قصد داشتند خطبه‌هاى حضرت را گرد آورند .\r\nاين اصل‌هاى معتبر و كتب مورد اعتماد در كتابخانه‌ها وزير شاپور بن اردشير و غيره در بغداد كه تحت نظارت سيد رضى بوده ، وجود داشته است ، و سيد رضى هر وقت مىخواسته از آنها استفاده مىكرده است . تا اين كه از اين راه سخنان حضرت را جمع آورى كرد و آنها را در كتابى در سه بخش قرار داد :\r\nخطبه‌ها ، نامه‌ها ، حكمت‌ها ، سپس آن را « نهج البلاغه » ناميد .\r\nآن گاه علامه تهرانى مىگويد : نظر به اين كه نهج البلاغه در عظمت و بلاغت به بالاترين درجه رسيده ، و افكار بسيارى از طبقات مردم از درك مزاياى آن عاجز بود ، لذا احتياج به توضيحات و شرح و بيان و ترجمه به ساير زبان‌ها پيدا كرد ، چه با نظم و چه با نثر ، تا نفع آن عايد نوع بشر گردد .\r\nخداوند گروهى از بزرگان مسلمين از عرب و غير عرب و سنى و شيعه و غير آنها را موفق داشت تا با همهء امكاناتى كه دارا بودند به اين امر مهم همت گمارند .\r\nبعضى از اين دانشمندان تمامى نهج البلاغه را شرح كرده‌اند ، برخى بر تمام آن حاشيه نوشته‌اند ، يا فقط مشكلات آن را شرح داده‌اند ، يا تنها خطبه‌ها را شرح كرده‌اند ، يا نامه‌هاى حضرت ، يا تمام كلمات قصار آن وجود مقدس ، يا بعضى از آن را شرح نموده‌اند .\r\nبعضى هم تمامى نهج البلاغه يا قسمتى از آن را به زبان‌هاى ديگر ترجمه كرده‌اند ، يا همگى يا بخشى از آن را به شعر فارسى و زبان ديگر در آورده‌اند . يا پيرامون بعضى از آنچه به نهج البلاغه تعلق داشته ، كتاب نوشته و تعداد خطبه‌ها و نامه‌ها يا فهرست الفاظ آن را بر شمرده‌اند ، يا در شناسائى آن قلمفرسايى نموده‌اند . و از اين قبيل تأليفات بر حسب آنچه من طى سالها به آن پى برده‌ام ، و آنها را در مجلدات اين كتاب ( الذريعة ) جاى داده‌ام . به گمانم تاكنون ( سال و چاپ جلد 14 كه در 1381 ه - انجام گرفته است ) به يك صد كتاب و رساله مىرسد . « و الله اعلم » آن گاه مؤلف الذريعة به تفصيل يك صد و پنجاه كتاب را به نام « شرح نهج البلاغه » به عربى و فارسى و اردو و گجراتى و تركى و غيره نام مىبرد كه دانشمندان شيعه و سنى و عرب و غيره به نظم و نثر پيرامون نهج البلاغه نوشته و تأليف كرده يا به نظم در آورده‌اند « 18 » واقعا اين بخش الذريعة چقدر\r\n\r\n\r\n","description":"","footnote":"\r\n( 18 ) - الذريعة - ج 14 - از ص 111 تا 161 - به طور قطع كتابها در شرح و ترجمه نهج البلاغه بيش از اين است كه مؤلف الذريعة نام برده است . از اين گذشته در اين بيست سال بعد از چاپ جلد 14 الذريعة نيز حد اقل بيست كتاب كه به السنه گوناگون در بارهء نهج البلاغه انتشار يافته كه بعضى از آنها چندين جلد است .\r\n","page_name":" 125 ","page_number":133},
  {"content":"\r\n\r\nلذت بخش است . چون كمتر كتابى را در جهان بعد از قرآن مجيد ديده‌ايم كه اين قدر مورد توجه واقع گردد ، و اين همه كتاب پيرامون آن نوشته شود . تازه بايد گفت : اين هنوز از نتايج سحر است !\r\n\r\nنهج البلاغه صبحى صالح و ديگران\r\nنهج البلاغه در سال‌هاى اخير به قطع جيبى و رقعى توسط دانشمند معاصر سنى دكتر صبحى صالح استاد دانشگاه بيروت با مقدمهء جالب و فهرست كامل موضوعات آيات ، روايات ، اعلام و اماكن و اشياء به طرزى زيبا و مطلوب چاپ و در سراسر دنياى عرب و اسلام منتشر شده است . نهج البلاغه صبحى صالح رونق تازه‌اى به اين كتاب گرانقدر و سرمايه علمى بزرگ داده است . اين آخرين كارى است كه روى نهج البلاغه به عربى آن هم توسط يك دانشمند سنى معاصر انجام گرفته است . بنا بر اين بايد به آن دسته از متعصبان كه پرده تعصب خشك يادآور دوران جاهليت ديدگان حقيقت بين آنها را گرفته و از تماشاى جمال آفتاب حقيقت محروم ساخته است گفت :\r\n از همه بدبخت‌تر خفاش بود * كو عدوى آفتاب فاش بود \r\nو\r\n شب پره گر وصل آفتاب نخواهد * رونق بازار آفتاب نكاهد \r\nدر سنوات اخير ترجمه و شرح نهج البلاغه به فارسى توسط دانشمند معاصر آقاى فيض الاسلام منتشر شده كه به ميزان فوق العادهء زيادى به شناسايى و رواج نهج البلاغه در ميان فارسى زبانان كمك نموده است .\r\nهمچنين ترجمهء آزاد نهج البلاغه به قلم مرحوم جواد فاضل به نام « سخنان على ( ع ) » با قلم شيواى او در سطح وسيعى منتشر شده است كه در قشر جوان و تحصيل كردهء ايرانى در داخل و خارج عكس العمل بسيار مطلوبى داشته است . و نيز نهج البلاغه توسط علامه بزرگوار معاصر حاج شيخ محمد تقى شوشترى مؤلف كتاب پر ارج « قاموس الرجال » به زبان عربى و به تفصيل شرح شده كه تاكنون 12 جلد آن به قطع وزيرى انتشار يافته است . همچنين گذشته از مستدرك مرحوم كاشف الغطاء ، مصادر و اساتيد نهج البلاغه توسط دانشمند محترم آقا سيد عبد الزهراء خطيب حسينى در 4 جلد ، و مستدرك نهج البلاغه تأليف آقاى محمد باقر محمودى در 7 جلد انتشار يافته\r\n\r\n","description":"","footnote":"","page_name":" 126 ","page_number":134},
  {"content":"\r\n\r\nاست . و نيز ترجمه و شرح فارسى نهج البلاغه به وسيلهء دانشمندان معاصر آقاى شيخ محمد تقى جعفرى و آقاى مكارم شيرازى ( با همكارى جمعى از فضلاى حوزهء علميهء قم ) در چندين جلد تأليف شده كه به ترتيب مجلدات آن منتشر مىشود . « شكر اللَّه مساعيهم الجميله و الحمد للَّه . »\r\n\r\n","description":"","footnote":"","page_name":" 127 ","page_number":135},
  {"content":"\r\n\r\n\r\nوفات سيّد رضى\r\nچنان كه پيشتر اشاره كرديم سيد رضى مؤلف نهج البلاغه در سن 47 سالگى پس از آن همه افتخارات به جهان باقى شتافت ، و با مرگ خويش دنياى علم و فضيلت را عزادار ساخت .\r\nابن خلكان مىنويسد : « پس از مرگش برادرش ابو القاسم على - سيد مرتضى - كه نتوانست جنازه و مراسم دفن او را بنگرد ، به حرم موسى بن جعفر ( ع ) رفت ، و فخر الملك وزير با جماعت بسيارى از مردم بر جنازهء وى نماز گزارد . « رحمت الله عليه » « 1 » صفدى توضيح بيشترى مىدهد و مىنويسد : « وقتى سيد رضى وفات يافت ، فخر الملك و تمام اشراف و قضات و شهود و اعيان حضور يافتند ، و جنازهء او را در خانه‌اش واقع در « كرخ » دفن كردند . وزير با جماعتى كه از همهء آنها بزرگتر ابو عبد الله بن مهلوس علوى بود بر وى نماز گزارد . آن گاه مردم دسته دسته وارد خانه شدند ، و بر وى نماز گزاردند . در پايان روز وزير سوار شد و به مشهد مقابر قريش ( كاظمين ) رفت ، و مرگ رضى را به برادرش سيد مرتضى تسليت گفت ، و او را واداشت تا به خانه بازگردد « 2 » . » ابن اثير مىگويد : « در تشييع جنازهء او عموم طبقات حضور يافتند ، ولى برادرش ( سيد مرتضى ) حضور نداشت ، چون او نتوانست به جنازهء رضى بنگرد . لذا رفت به حرم كاظمين ( ع ) تا اين كه فخر الملك وزير او را به خانه برگردانيد . بسيارى از شعرا در رثاء وى شعر گفتند ، از جمله برادرش سيد مرتضى بود كه گفت . . . « 3 » بدن پاك سيد رضى را مانند پدر و برادرش سيد مرتضى پس از دفن در كاظمين به كربلا بردند و در جنب مرقد جدش ابراهيم مجاب فرزند برومند حضرت موسى بن جعفر عليه السّلام مدفون ساختند . و الله اعلم « 4 » .\r\n\r\n\r\n","description":"","footnote":"\r\n( 1 ) وفيات الاعيان - ج 4 - ص 48 .\r\n( 2 ) الوافى بالوفيات - ج 2 - ص 378 .\r\n( 3 ) - كامل ابن اثير - ج 7 - ص 280 .\r\n( 4 ) - رجال علامه بحر العلوم - ج 3 - ص 111 .\r\n","page_name":" 128 ","page_number":136},
  {"content":"\r\n\r\n\r\nفرزند دانشمند سيّد رضى\r\nاز سيد رضى پسرى ماند كه به ابو احمد عدنان ، معروف و ملقب به طاهر ذو المناقب بود در نام و كنيه و لقب جدش را داشت . او مانند پدر و جد و عمويش در بغداد نقيب دودمان ابو طالب يعنى سرپرست سادات خاندان ابو طالب بود . ابو الحسن عمرى مىگويد : « او مردى شريف و عفيف و به پاكى طينت و نظر صائب ممتاز بود . علم عروض ( قواعد شعر ) مىدانست « 5 » . » به گفتهء ابن جوزى عدنان نقابت طالبيان را داشت ، و در سال 449 ه - وفات يافت « 6 » چون پس از وفات سيد رضى منصب نقابت به برادرش سيد مرتضى رسيده است ، به نظر مىرسد كه اين منصب بزرگ بعد از رحلت سيد مرتضى به برادر زاده‌اش عدنان تنها فرزند سيد رضى رسيده باشد ، و او آن را تا پايان زندگى دارا بوده است .\r\nشهيد سعيد قاضى نور الله شوشترى پس از شرح حال پدر عاليقدرش سيد رضى از وى نام برده و مىنويسد : « شريف بطحاى فضل و كرم و نقيب مشهد دانش بود . لواى علّو شأن و سمّو مكان او به سماء رفعت و سماك علوّ نسبت احمدى رسيده ، و بر خلعت حشمت و احترام و اعلام نزاهت طهارت انما يريد الله ليذهب عنكم الرجس اهل البيت و يطهركم تطهيرا ، كشيده .\r\n تفاخر نموده به او آل هاشم * تظاهر فزوده بهار آل حيدر\r\nبه اجداد او عز بطحا و يثرب * به اسلاف او فخر محراب و منبر \r\nبعد از وفات عم خود مير مرتضى رضى الله عنه متولى نقابت علويه شد ، و ابن حجاج را در مدح او قصائد بسيار است « 7 » . » به گفتهء « عمدة الطالب » دودمان سيد رضى با مرگ عدنان منقرض شد ، دودمان سيد مرتضى نيز پس از يكى دو پشت به انجام رسيد ، ولى مجد و عظمتى كه اين دو برادر از خود به يادگار گذاردند ، در بقاى نام و نشان آنها كافى است كه تا پايان روزگار آن را در دنياى علم و اسلام و تشيع باقى گذارد .\r\n\r\n\r\n","description":"","footnote":"\r\n( 5 ) - عمدة الطالب - ص 173 .\r\n( 6 ) - المنتظم - ج 8 - ص 189 .\r\n( 7 ) - مجالس المؤمنين - ج 1 - ص 506 .\r\n","page_name":" 129 ","page_number":137},
  {"content":"\r\n\r\nسيد عليخان شيرازى دانشمند نابغهء شهير مىنويسد : « عدنان كنيه و لقب جدش را داشته و به او « ابو احمد عدنان طاهر ذو المناقب » مىگفتند . و مىگويد : در يكى از كتب معتبر مشجرات انساب ديدم كه عدنان پسرى به نام على داشته ولى در گذشته ، و با مرگ وى دودمان سيد رضى هم منقرض شد . « 8 » » پايان\r\n\r\n\r\n","description":"","footnote":"\r\n( 8 ) الدرجات الرفيعه - ص 480 .\r\n","page_name":" 130 ","page_number":138},
  {"content":"\r\n . \r\n","description":"","footnote":"","page_name":" 131 ","page_number":139},
  {"content":"\r\n . \r\n\r\n","description":"","footnote":"","page_name":" 132 ","page_number":140}
  ]