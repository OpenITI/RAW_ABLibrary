[
  {"content":"\r\n\r\nتاريخ كامل ايران\r\nنوشته : سرجان ملكم\r\nترجمه : ميرزا اسماعيل حيرت\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n\r\nملكم . جان ، 1769 - 1833 . Malcolm . sir John\r\nتاريخ كامل ايران / نوشته سرجان ملكم ؛ ترجمه ميرزا اسماعيل حيرت . - تهران : افسون ، 1379 .\r\n997 ص .\r\nISBN 964 - 7341 - 14 - 8\r\nفهرستنويسى بر اساس اطلاعات فيپا .\r\nاين كتاب در سال 1362 تحت عنوان تاريخ ايران منتشر شده است .\r\n1 . ايران - - تاريخ . 2 . ايران - - اوضاع اجتماعى . 3 . ايران - - تاريخ - - قاجاريان . 1193 - 1344 ق . الف . حيرت . اسمعيل بن محمدعلى ، 1254 -\r\n1316 ق . مترجم . ب . عنوان . ج . عنوان : تاريخ ايران .\r\n2 ت 8 م / 109 DSR\r\n955\r\n1379\r\nكتابخانه ملى ايران 19559 - 79 م\r\nانتشارات افسون\r\nتاريخ كامل ايران\r\nنوشته : سرجان ملكم\r\nترجمه : ميرزا اسماعيل حيرت\r\nتصحيح : قمى نژاد\r\nبه كوشش : على اصغر عبداللهى\r\nانتشارات : انتشارات افسون\r\nنوبت چاپ : اول\r\nتاريخ انتشار : 1380\r\nشمارگان : 3500 نسخه\r\nليتوگرافى : لادن\r\nچاپ : پيك ايران\r\nشابك : 8 - 14 - 7341 - 964\r\nISBN : 964 - 7341 - 14 - 8\r\nمركز پخش : دنياى كتاب ، خيابان انقلاب ، خيابان فخر رازى ، كوچه وزير نظامى ، پلاك 67\r\nتلفن : 6496014 - 3119719 - 6499327\r\n\r\n","description":"","footnote":"","page_name":" فهرست 2 ","page_number":2},
  {"content":"\r\n\r\n\r\n[ جلد اول 
  ]\r\n\r\nسرجان ملكم كيست ؟\r\nبنام خدا بر پايهء يك مجسمهء تمام قد مرمرين كه در كليساى وست مىنيستر لندن ، آرامگاه بزرگان و قهرمانان آن كشور ( انگلستان ) منصوب است ، اين عبارات پر آب‌وتاب منقوش است :\r\nبه يادبود سرلشكر سرجان مالكوم كه به سال 1769 م در برتفوت ، كنار رود اسك در ايالت دامفريشاير تولد يافت ، و به سال 1833 م در لندن درگذشت . در جنگها و مذاكراتى شركت جست و طى آنها برترى بريتانيا را در هند مسجل ساخت ، و با بهره‌گيرى از كوششهاى خستگىناپذير و مدبرانه ناشى از قدرت دماغى و جسمانى خارق العادهء خود كه ذات باريتعالى به وى ارزانى داشته بود در عرصهء سياست ، نظاميگرى و ادبيات به مدارج و الا رسيد و شهرت يافت . آزادمنش ، منيع الطبع و ميهمان‌نواز بود . عواطفش صميمانه ، رفتارش صادقانه و حامى و ستايشگر استعداد و لياقت بشمار مىرفت .\r\nدر سراسر زندگانى پرماجرا و خدمات سخت و جانفرسا ، شور و علاقهء او نسبت به بهروزى مردم خاورزمين كمتر از شوروشوقش براى خدمت به انگلستان نبود .\r\nخاطره‌اش برانگيزانندهء سپاس ميليونها انسان است و نامش در تاريخ ملل مسطور و شهرتش پايدار است .\r\nاين مجسمه را دوستارانى برپا داشته‌اند كه او با فضايل و الا و استعداد سرشار و خدمات عمومى برجسته و صفتهاى نيكوى فردى آنان را مجذوب خود نموده است .\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nجان مالكوم پسر چهارم جرج مالكوم در دوم ماه مه سال 1769 ميلادى در روستاى برتفوت در اسكاتلند متولد شد . پس از گذراندن تحصيلات ابتدائى در پائيز سال 1782 ميلادى به هندوستان عزيمت كرد در سال 1791 در 22 سالگى در ايالت حيدرآباد به خدمت كمپانى هند شرقى درآمد .\r\nجان در هندوستان با شوق كامل و ذوق وافر به تحصيل زبان و ادبيات فارسى پرداخت ، و ديرى نپاييد كه زبان فارسى را به خوبى فرا گرفت و به سهولت نوشته‌هاى فارسى را به زبان انگليسى برمىگردانيد .\r\n« لرد كرنواليس » يكى از مديران كمپانى هند شرقى ، او را به سمت مترجم فارسى فوج نظام حيدرآباد نامزد كرد .\r\n« لرد ولزلى » مدير كل كمپانى هند شرقى در اين خيال بود تا شخصى كاردان و قابل را به ايران بفرستد ، پس از بررسى كافى جان مالكوم براى اين خدمت برگزيده شد .\r\nبايد خاطرنشان نمود كه : در آن ايام در سرزمين ايران فتحعلى شاه قاجار سلطنت مىكرد ، و در اروپا ناپليون بناپارت امپراطور فرانسه در اوج اقتدار بود ، ناپلئون كه سرسختانه با انگليس رقابت مىنمود خيال داشت هند بزرگترين و سودآورترين مستعمرات انگليس را تصرف كند و قدرت و اعتبار آن دولت را درهم نوردد .\r\nهمين‌كه دولت انگليس و حكومت هندوستان از نيت ناپليون بناپارت آگاه شدند با شتاب هرچه بيشتر جان مالكوم را از هندوستان مأمور دربار تهران كردند تا حكومت ايران را از اتحاد با سرزمينهاى ديگر باز دارد و هندوستان را از خطرات حملهء امپراطوران فرانسه و روسيه حفظ نمايد .\r\nجان مالكوم و همراهانش در 16 نوامبر 1800 ميلادى وارد بوشهر شدند . حكومت ايران همه‌جا مهماندار ايشان بود ، و آنان با اعزاز و احترام تمام وارد تهران شدند .\r\nرضا قلى خان هدايت در جزء وقايع سال 1215 هجرى قمرى در پيوستهاى تاريخ روضة الصفا دراين‌باره چنين مىنويسد :\r\nماركوس لرد ولزلى فرمانفرماى ممالك هندوستان بريگاديرجان مالكوم بهادر را كه از معتمدين آن دولت بود به سفارت ايران فرستاد ، و با نامهء دوستى ختامهء پادشاه والاجاه قوى شوكت انگليس و بعضى تحف و هداياى مرغوبهء نفيس با شش نفر از نايبان و صاحب‌منصبان وارد ايران شد ، كه از آن شش تن يكى جوانى استرجى نام كه در حسن طلعت رشك ماه تمام بود . چون خبر ورود سفير به بندر بوشهر رسيد ، از جانب خاقان گيتىستان فتحعلى شاه ، فورى نايب ايشيك آغاسى به ميهماندارى سفير جلالت مسير مأمور شد و راه فارس برگرفت .\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n\r\nبعد از رسيدن سفير مذكور به نيم‌فرسنگى شهر شيراز جنت‌تراز ، به حكم چراغعلى خان نوايى وزير و آتاليق نواب شاهزاده حسينعلى ميرزا حكمران فارس ، وجوه اعيان و امرا و اركان به استقبال سفير جلالت مسير روانه و با تكريم و تعظيم شايسته او را به باغ جهان‌نماى خارج شهر منزل دادند ، با پانصد نفر عمله و همراهان فرنگى و هندو در خارج باغ و داخل عمارت خيام گوناگون برپا كرد ، و ايلچى مذكور با شش نفر همراهان انگليسى سه بار به شرف ديدار نواب شاهزاده شرفياب شد .\r\nشاهزاده با مالكوم صاحب « لرد مالكوم » و جان استرجى كه نايب او بود التفاتها فرمودند و مهربانيها نمودند .\r\nپس از ديدار و گفتار به اشارت پادشاه كامكار ، چراغعلى خان وزير بىنظير و امراى دربار شاهزاده و اعيان فارس به بازديد او رفتند و او ( جان مالكوم ) به هريك درخور درجات ايشان هدايا داد و در جود و بخشش بگشاد .\r\nچون از جانب خاقان گيتىستان مقرر بود كه بعد از موكب فيروزى كوكب از ساحات خراسان به بلدهء سمنان سفير مذكور از فارس عزيمت حضور نمايد ، از شهر مزبور حركت كرده راه عراق گرفتند و معززا همىآمدند تا حوالى تهران رسيدند ، و به اجازت و اشارت پادشاهى ، اعتماد الدوله حاجى ابراهيم خان صدر اعظم با جمعى از امرا و ارباب مناصب سفير را پذيره شدند ، و در خانهء صدر اعظم معزى اليه منزل گزيدند ، و ديگر روز به حضور پادشاه والاجاه ايران آمدند ، و نامهء مودت ختامه از نظر اقدس پادشاهى گذشت ، و پس از چند روزى تحف و هداياى سفير كه الماسهاى درشت گرانبها و آئينه‌هاى بزرگ باصفا و . . . بود ، از نظر پادشاهى گذشت و مقبول افتاد ، و مستدعيات كارگزاران دولت بهيه صورت قبول يافت ، و جواب به نحوى شايسته و پسنديده مرقوم و سفرا مخلع . مالكوم صاحب سفير به اعطاى خنجر و شمشير جواهرنشان مكلل مفتخر و ديگران را به اختلاف مراتب به خلعت آفتاب طلعت سرفراز فرمود و از جانب شهريارى حاجى خليل خان قزوينى ملك التجار ايران بر رسالت و سفارت هندوستان مأمور و به اتفاق فرستادهء فرمانفرماى مملكت هندوستان روانهء مقصد شدند .\r\nو اين مالكوم صاحب سفيرى عاقل باذل و خوش‌تقرير و دانا بود ، و رفتار و سلوك و مردمى وى . . . در ايران هنوز مثل است .\r\nجان مالكوم دو معاهده : يكى تجارى و ديگرى سياسى با حاجى ابراهيم خان صدر اعظم فتحعلى شاه منعقد نمود .\r\nما از نظر اهميت معاهدات مذكور پاره‌اى از مواد آنها را در ذيل مىآوريم :\r\n\r\n","description":"","footnote":"","page_name":" فهرست 5 ","page_number":5},
  {"content":"\r\n\r\n\r\nالف - قرارداد سياسى\r\nاين قرارداد در پنج ماده به امضاى نمايندهء مختار دولت انگليس و حاجى ابراهيم خان صدر اعظم ايران رسيد . در مقدمهء قرارداد مزبور پس از حمد خداوند متعال و ذكر بعضى آيات قرآن كريم و تحيت پيامبر اكرم ( ص ) و ائمهء اطهار ( ع ) شرحى مبسوط از محاسن اتحاد و اتّفاق بشر و ملل عالم آورده ، و آنگاه به تعريف فتحعلى شاه و توصيف حاجى ابراهيم خان صدر اعظم پرداخته و چند سطرى هم از كاپيتان ( سروان ) جان ملكم تمجيد و توصيف نموده ، و سپس به ثناى پادشاه انگليس . . . پرداخته و . . . ادامه مىدهد :\r\nاين معاهدهء سياسى كه ميان دو مملكت معظم است وسيله و رابطه‌اى محكم خواهد بود كه نسل بعد نسل آنها را بهم مربوط نمايد و هر دو دولت هميشه تا دنيا باقى است بر طبق مواد ذيل عمل خواهند نمود .\r\n\r\nمادهء اول :\r\nتا خورشيد جهان‌افروز بر ممالك دولتين معظمتين پرتوافكن است و عالم را منور مىگرداند اين اتحاد و يگانگى بين دولتين در صفحهء روزگار باقى خواهد ماند ، و ريشهء شرم‌آور دشمنى و نفاق براى هميشه قطع خواهد گرديد و جاى آن را ترتيباتى خواهد گرفت كه اسباب كمك و مساعدت بين دو ملت باشد ، و علل كينه و فساد تا ابد محو خواهد گرديد .\r\n\r\nمادهء دوم :\r\nهرگاه پادشاه افغانستان تصميم گيرد كه به هندوستان حمله نمايد ، چون سكنهء هندوستان رعاياى اعليحضرت پادشاه انگلستان مىباشند يك قشون كوه‌پيكر با تمام لوازم و مهمات از طرف كارگزاران اعليحضرت قدر قدرت ايران به افغانستان مأمور خواهد شد كه آن مملكت را خراب و ويران نمايد و تمام جديت و كوشش را به كار خواهند برد كه آن مملكت به كلى مضمحل شده و پريشان گردد .\r\n\r\nمادهء سوم :\r\nاگر پادشاه افغانستان مايل گردد كه از در دوستى و صلح وارد شود ، دولت ايران در حين تعيين شرايط صلح ، اين مسئله را مسلم و حتمى خواهند نمود كه پادشاه افغانستان و\r\n\r\n","description":"","footnote":"","page_name":" فهرست 6 ","page_number":6},
  {"content":"\r\n\r\nقشون او خيال حمله و هجوم به هندوستان را كه جزو قلمرو پادشاه انگلستان مىباشد به كلى از سر خود بيرون نمايد و آن‌را براى هميشه ترك گويد .\r\n\r\nمادهء چهارم :\r\nهرگاه اتفاق افتد كه پادشاه افغانستان يا كسى از ملت فرانسه بخواهد با دولت ايران داخل جنگ گردد ، اولياى دولت پادشاهى انگلستان هر ميزان توپ و مهمات قشونى كه ممكن باشد با تمام اسباب و لوازم آن و اشخاص لازم در هريك از بنادر ايران كه معين نمايند تسليم عمال دولت ايران خواهد نمود .\r\n\r\nمادهء پنجم :\r\nاگر اتفاقا قشونى از طرف ملت فرانسه كه محرك آنها انجام مقصود معين يا دسيسه باشد ، يا بخواهند در يكى از بنادر ايران براى خود مسكن اختيار كنند ، در چنين پيشامدى يك قشون منظم مركب از سپاهيان دولتين متعاهدين تشكيل شده براى اخراج و اضمحلال آنها اقدام خواهند نمود و آنها را معدوم نموده بنيان دسايس آنها را ريشه‌كن خواهند نمود .\r\nمخصوصا قيد مىشود ، هرگاه چنين اتفاقى رخ بدهد و قشون ظفر نمون دولت ايران براى انجام اين مقصود حركت نمايند صاحب‌منصبان دولت پادشاهى انگلستان هر اندازه مهمات و آلات و ادوات جنگى و آذوقه لازم باشد تهيه نموده و حمل كرده و تحويل خواهند داد .\r\n* * * \r\nب - قرارداد تجارى\r\n\r\nمادهء اول :\r\nتجار دولتين معظمتين در هر دو مملكت در كمال امنيت و اطمينان اياب و ذهاب خواهند نمود .\r\nبر حكام شهرها و مأمورين دولت واجب است كه مال التجارهء آنها را حفاظت كنند .\r\n\r\n","description":"","footnote":"","page_name":" فهرست 7 ","page_number":7},
  {"content":"\r\n\r\n\r\nمادهء دوم :\r\nبه تجار و سوداگران مملكت انگلستان و ممالك هندوستان و يا كسانى كه در خدمت دولت انگلستان مىباشند اجازه داده مىشود كه در بنادر و شهرهاى مملكت ايران و در نقاطى كه خودشان صلاح بدانند اقامت كنند .\r\nبه متاعى كه متعلق به دولتين مىباشد هيچ‌نوع ماليات و عوارض دولتى تعلق نخواهد گرفت .\r\n\r\nمادهء سوم :\r\n. . . و اگر يكى از تجار ايرانى از اداى وجوه مال التجارهء خريدارى شده استنكاف و يا از اداى قروض خويش به نمايندهء دولت انگليس تعلل ورزد ، دولت فوق الذكر سعى و كوشش خود را براى وصول آن به كار خواهد برد . . .\r\nهرگاه تجار ايرانى در هندوستان توقف كنند و به كار تجارت مشغول باشند ، عمال دولت انگليس از آنها ممانعت نخواهند كرد بلكه با آنان همراهى و مساعدت نيز خواهند نمود ، و اگر طلبى دارند وصول خواهند كرد و از قوانين و رسوم آن مملكت برخوردار خواهند شد .\r\n\r\nمادهء چهارم :\r\nهرگاه كسى در ايران به دولت انگلستان مقروض باشد و وفات كند ، حاكم محل پس از پرداخت وجوه ساير طلبكارها مىبايد قرار پرداخت طلب دولت انگليس را بدهد و آن‌را تصفيه كند . عمال دولت انگليس مقيم مملكت ايران مجاز هستند براى انجام كارهاى خود بهر قدر مستخدمين ايرانى كه احتياج دارند استخدام نمايند ، و اجازه دارند در صورت بروز تقصير از آنها به طريقى كه خودشان صلاح بدانند آنها را تنبيه نمايند ، مشروط به اينكه اين تنبيهات به قطع اعضاء و حيات منجر نشود ، دراين‌صورت اين قبيل مجازتها برعهدهء حاكم محل خواهد بود .\r\n\r\n","description":"","footnote":"","page_name":" فهرست 8 ","page_number":8},
  {"content":"\r\n\r\n\r\nمادهء پنجم :\r\nانگليسيها در ساختن خانه و عمارات در بنادر و شهرهاى ايران آزاد خواهند بود و به ميل خودشان هروقت بخواهند آنها را اجاره بدهند يا به فروش برسانند مختار خواهند بود .\r\nهرگاه اتفاق افتد يك كشتى كه متعلق به دولت انگلستان است و در يكى از بنادر ايران بشكند و يا به آن صدمه برسد و يا برعكس ، كشتى كه متعلق به دولت ايران است در يكى از بنادر انگلستان بشكند ، يا آسيب به آن برسد ، عمال محلى هريك از دولتين كمال همكارى و كمك را خواهند نمود آنكه كشتى تعمير شود ، و اين وظيفهء مأمورين هريك از دولتين مىباشد .\r\nعلاوه بر اين‌دو معاهدهء سياسى و تجارى ، فرمانى نيز از سوى فتحعلى شاه قاجار براى حسن اجراى اين قرارداد صادر گرديد و به كليهء حكام ولايات ابلاغ شد .\r\n\r\nسفرهاى ملكم به ايران\r\nسرجان ملكم پس از اين سفر سياسى چندبار ديگر نيز به ايران سفر كرده است .\r\nاو در طى ده سال مسافرت در شهرهاى ايران ، با اعيان ، سرداران ، دانشمندان ، فضلا و شعرا معاشرت داشت ، و مجموعه‌اى از نسخه‌هاى خطى در تاريخ ايران و كشورهايى كه با ايران پيوستگى داشته‌اند فراهم آورد ، سپس به انگلستان بازگشت .\r\n\r\nتأليف تاريخ ايران\r\nملكم در سال 1815 ميلادى تاريخ ايران را از زمان پيشين تا روزگار خود به زبان انگليسى نوشت ، و براى نخستين‌بار در لندن در دو جلد چاپ و منتشر شد .\r\nاين كتاب به قطع 4 / 1 10 * 14 اينچ و داراى يك نقشهء بزرگ از مملكت ايران بود . جلد اول داراى بيست صفحه مقدمه و 322 برگ و جلد دوم 357 برگ داشت .\r\nاز باب 22 تا 26 اين تاريخ در بيان مذهب و شريعت اهالى ايران ، و تصوف و عقايد فرق صوفيه ، چگونگى احوال علما و تجار و وضع محاكم و رفتار طوائف و قبايل و عادات شهرنشينان و عشاير و ايلات و طرز حكومت سلاطين و ويژگيهاى اخلاقى و\r\n\r\n","description":"","footnote":"","page_name":" فهرست 9 ","page_number":9},
  {"content":"\r\n\r\nصفات درباريان و نزديكان شاهان و آب‌وهواى ايران و اختلاف طبايع اهالى شرق مىباشد .\r\nنگارش تاريخ ايران بيشتر بخاطر بهره‌گيرى كارگزاران انگليسى مىباشد .\r\nجان ملكم همواره جوانان انگليسى را به فراگيرى زبان فارسى و مسافرت به ايران تشويق مىكرده است .\r\nيكى از جوانان انگليسى كه ملكم وى را به تحصيل زبان فارسى و سفر به ايران ترغيب نموده است ، خاورشناس بزرگ و دانشمند مشهور انگليسى سر هانرى رالينسن است كه پس از 22 سال اقامت در ايران با دشواريهاى فراوان كتيبه‌هاى ميخى كوه بيستون را خوانده و آنها را به فارسى برگردانيده است .\r\n\r\nمنابع تاريخ ايران سرجان ملكم\r\nملكم بسيارى از مطالب با بهاى ( فصلهاى ) اول تا هفتم كتاب خود را از شاهنامهء فردوسى اقتباس كرده و آنها را با روايتهاى زينة التواريخ و تاريخ گزيده و روضة الصفا و حبيب السير و منابع ديگر مقابله كرده است .\r\nاو در سفرهاى خود به ايران با صوفيان ايران مراوده و معاشرت داشته و در تاريخ ايران به تفصيل از عقايد آنان و فرقه‌هاى مختلف صوفيه سخن بميان آورده است .\r\nدر سال 1800 ميلادى سرجان ملكم در باختران ( كرمانشاهان ) با آقا محمد على مجتهد دوست و آشنا شده و در باب مراتب علمى او در تاريخ خود سخن گفته است .\r\nبدون شك يكى از منابع سرجان ملكم در بيان حالات و اعتقادات صوفيهء ايران گفتار و نوشتار همين شخص فاضل است .\r\nملكم اشعار و سخنان شاعران و عارفان بنام همچون شمس تبريزى و مولوى و حلاج و سهل بن عبد اللّه شوشترى و شيخ محيى الدين عبد القادر گيلانى و جامى و سعدى و حافظ و . . . را منبع عقيدهء صوفيان ايران مىداند .\r\nاز مطالعهء نوشته‌هاى او در اين بخش برداشت مىشود كه او ارادت خاصى به اين طبقه داشته و تحت‌تأثير گفتار آنان قرار گرفته است .\r\nدر سال 1812 ميلادى كه به انگلستان بازگشت با سر والتراسكات شاعر و نويسندهء شهير اسكاتلند دوست شد .\r\nنام ملكم با چاپ كتاب تاريخ ايران در انگلستان زبانزد همگان شد .\r\nدر تاريخ 1816 ميلادى دانشگاه آكسفورد درجهء دكتراى افتخارى قانون ( حقوق ) را\r\n\r\n","description":"","footnote":"","page_name":" فهرست 10 ","page_number":10},
  {"content":"\r\n\r\nبه منظور قدردانى از زحمات او در راه علم و آگاهى به پاداش لياقت به وى اعطا شد .\r\nجان ملكم در زمرهء خدمتگزاران سياسى كشور خويش نام نيك از خود به يادگار گذاشت و لياقت و كاردانى خود را در فرمانروائى و برقرارى نظم و امنيت در چند ايالت هند آنگونه ابراز كرد كه مورد مهر مردم بود و ذكر آثار بزرگى و نيكى او در تاريخ حيدرآباد دكن و ديگر ايالات هندوستان آمده است .\r\n« دايرة المعارف بريتانيكا ، ج 4 ص 723 در بارهء سرجان ملكم آمده است كه :\r\nدر سرباز انگليس و هند ، ديپلمات ، مدير و نويسنده ، در دوم ماه مه 1769 به دنيا آمد و در سن 12 سالگى وارد خدمت نظام نيروى دريائى هندوستان شد . در آوريل 1783 قدم به مدرس گذاشت و به رژيمان ولر پيوست و از 1799 صاحب مشاغل و مراتب ( مناصب ) مهم گرديد .\r\nدر 1799 در زمرهء يكى از دوستان لرد ولزلى درآمد و به ايران مأمور شد . در 1808 مجددا به ايران اعزام گرديد .\r\nبعد از اين مأموريت به انگلستان بازگشت و تاريخ ايران را در دو جلد نوشت . پس از سال 1827 به فرماندارى شهر بمبئى منصوب گرديد .\r\nدر سال 1830 م براى آخرين بار هندوستان را ترك گفت و ديرى نپاييد كه به عضويت پارلمان انگلستان برگزيده شد » .\r\n\r\nديگر آثار سرجان ملكم\r\nاو گذشته از تاريخ ايران آثار ديگرى دارد از جمله : طرح تاريخ سياسى هندوستان ، طرح سيكها ، ملاحظاتى دربارهء اغتشاشات در ارتش مدرس در 1809 ، طرحهاى ايران ، يادبودى از هند مركزى و زندگى « روبرت لرد كلايو » .\r\n\r\nمرگ سرجان ملكم\r\nسرجان ملكم در 30 ماه مه 1832 ميلادى زندگى را بدرود گفت .\r\nاين قسمت از شرح‌حال سرجان ملكم عموما با مراجعه به منابع اصلى با حذف و تغييراتى جزئى از مقدمهء آقايان مرتضى سيفى و ابراهيم زندپور بر تاريخ ايران افست از چاپ سنگى ، انتشارات دنياى كتاب ، 62 برداشت شد .\r\nيادداشتها : دربارهء سرجان ملكم ، برگرفته از شرح‌حال رجال ايران نگارش\r\n\r\n","description":"","footnote":"","page_name":" فهرست 11 ","page_number":11},
  {"content":"\r\n\r\nمهدى بامداد ، طبع زوار 1347\r\nج 1 ص 24 :\r\nسرجان ملكم ، نمايندهء سياسى فرمانفرماى هندوستان ، كه دو سفر ( در سال 1800 م - 1215 ق . و 1810 م . - 1225 ق . ) براى انجام مقاصد سياسى دولت انگلستان ، به ايران آمده ، و در هر دوبار ، در پيشرفت نيات خود ، به‌واسطهء دادن رشوهء زياد به شاه و ساير زمامداران ، كاملا موفق گرديد .\r\nدر پاورقى ص 24 از ج 1 آمده :\r\nسرجان ملكم ، سه سفر در سالهاى 1800 و 1808 و 1810 ميلادى ، برابر با سالهاى 1215 و 1223 و 1225 هجرى قمرى ، به ايران آمده . در سفر دوم ( 1808 م ) فقط تا بوشهر بيشتر نيامد . و چون نفوذ فرانسويها در دربار ايران ، در اين ايام ، رو به افزايش بود ، از آمدن به تهران منصرف گرديده و دوباره از بوشهر به هندوستان مراجعت نمود .\r\nج 1 ص 28 :\r\n. . . اين گله را سال بعد سرجان ملكم از صدر اعظم ايران نمود و ايراد كرد كه :\r\nچرا مانع شد شهريار ايران انتقام شيعه‌هاى افغانستان را از افغانهاى سنى بكشد ؟ ! صدراعظم جواب مىدهد : سياست از مذهب جداست ! صلاح نبود ايران براى يك‌چنين كار كوچكى يك قسمت از مملكت خود را ويران كند و سكنهء آن‌را قتل‌عام نمايد .\r\nاز اين جواب ، سرجان ملكم صدر اعظم ايران را شناخت و با افكار او آشنا شد .\r\n( مطلب فوق را با مداد از تاريخ روابط ايران و انگليس نوشتهء محمود محمود نقل كرده است ) .\r\nدر ذيل ص 63 ج 1 مىنويسد :\r\nسرجان ملكم انگليسى در كتاب مسودات ( اسكچز ) اين موضوع را ( پيش‌بينى كردن حاج ابراهيم خان اعتماد الدولهء شيرازى كشته شدن خود را ) از قول او مىنويسد .\r\nج 1 ص 253 :\r\nاما سرجان ملكم چون بيگانه بوده و چندان ملاحظه‌اى از كسى نداشته حقيقت قضيه را در جلد دويم تاريخ ايران تأليف خود بهتر از ديگران نوشته است ( دربارهء فرمان كشته شدن جعفر قلى خان بدستور برادرش آقا محمد خان قاجار ) .\r\nج 1 ص 491 :\r\nدر روزنامهء كلكته نوشته شده كه : سرجان ملكم كه منشى مخصوص لرد ولزلى مىباشد مىرود به ايران كه با ورثهء حاجى خليل خان مذاكره كند .\r\n\r\n","description":"","footnote":"","page_name":" فهرست 12 ","page_number":12},
  {"content":"\r\n\r\nج 5 ص 241 :\r\nحاجى محمد خليل خان در سال 1214 هنگام آمدن سرجان ملكم به ايران از مشاورين و راهنمايان او بشمار مىآمد .\r\nج 5 ص 243 :\r\nدر اين ايام است كه پرستيده و معبود زمامداران و رجال ايران كه پول باشد خوب تشخيص داده شد ، و سرجان ملكم . . . با اعتبار و پول خيلى زيادترى به ايران وارد شد . سرجان ملكم چون اعتبار زيادترى داشت و دستش در خرج كردن يعنى رشوه دادن به اين‌وآن خيلى بازتر بود ، سر كيسه‌هاى پول را براى متصديان امور ، خوب شل كرد و به مردم ريزش دست خود را نشان داد ، و چون لازم بود از شاه گرفته تا به دربان دم در پول و انعام مىداد .\r\nسر هارفورد جونز در كتاب تاريخ سفارت خود مىنويسد :\r\n« درآمد و سفارت درخشندهء جنرال ملكم بهادر ، آوازهء جوانمردى ملت انگليس را در ايران بجايى رسانيده بود كه ضرب المثل گرديدند و عوام الناس از آن ملت تحصيل پول را بسيار سهل مىشمردند » .\r\nسرجان ملكم در مدت اقامت خويش در ايران بالغ بر دويست و هفتاد و سه هزار ليرهء طلا خرج كرد ، و به واسطهء خرج كردن اين پول به خوبى موفق گرديد كه يك معاهدهء سياسى در 5 ماده و يك معاهدهء تجارتى كه آن نيز در 5 ماده بود با ملحقاتى چند با ايران ببندد كه تمامش مانند هميشهء اوقات و ازمنه به زيان ايران بدبخت و سود انگلستان بود . سه ماه و اندى كه از انعقاد معاهدات گذشت ، چون حاج ابراهيم خان اعتماد الدوله كه در مسائل سياسى ، بيشتر دقت نظر داشت و از ديگران فهميده‌تر بود و خبيرتر بود ، به اين جهات بنابر دسائسى كه دشمنان او به كار بردند ، فتحعلى شاه در يك روز معين او و بستگانش را به وضع بسيار فجيعى كشت ، و ميرزا شفيع مازندرانى كه سهل المؤنه‌تر و ساخت و باختش با بيگانه بهتر بود ، جانشين وى و صدر اعظم گرديد .\r\nج 5 ص 245 :\r\nدر سال 1215 قمرى كه سرجان ملكم پس از بستن قرارداد سياسى و تجارتى با ايران . . .\r\nج 5 ذيل ص 246 :\r\nريچارد استريچى مهماندار حاجى محمد خليل خان همان كسى است كه در سال 1801 - 1215 قمرى جزو هيأت اعزامى انگلستان به رياست سرجان ملكم به ايران آمد و معاونت سرجان ملكم را داشت . . . و بعد با سرجان ملكم به هندوستان بازگشت .\r\n\r\n","description":"","footnote":"","page_name":" فهرست 13 ","page_number":13},
  {"content":"\r\n\r\nج 5 ص 266 :\r\nميرزا مهديعليخان . . . در سن 27 سالگى وارد هندوستان گرديد و تا سال 1209 قمرى از طرف كمپانى هند شرقى در بنارس به مأموريتهاى گوناگون اوقات خود را مىگذراند . . . و در سال 1214 قمرى از طرف كمپانى با اعتبار زيادى مأموريت پيدا كرد كه براى دفع شر زمان شاه پادشاه افغانستان كه دردسر . . . براى انگلستان فراهم آورده بود به تهران رفته پولى به شاه و صدر اعظم داده تا اينكه آنان شاهزادگان افغانى متوقف كاشان را با قوائى به افغانستان روانه نمايند . نامبرده در اين مأموريت خوب كار كرد و موفق گرديد . و تتمهء كار او را سرجان ملكم در سال 1215 قمرى به اتمام و انجام رسانيد .\r\nج 5 ذيل ص 268 :\r\nسرجان ملكم گويد : « موفقيتهاى سر هارفورد جنس تماما به وسيلهء دادن رشوه بوده ، چونكه در آن اوقات بدون رشوه غيرممكن بود موفقيت حاصل شود . حل تمام قضاياى سياسى در ايران به وسيلهء طلا قطع مىشود . هرگاه يكى از عمال دولت فرانسه بايد اخراج شود قيمت عزل او درست مانند تعيين بهاى يك اسب خريدارى است . ايران مملكتى است كه در آن بدون پول زياد نمىتوان يك قدم برداشت ! »\r\nخوانندهء عزيز بايد توجه كافى نسبت به مطالب ياد شده مبذول دارد . مقايسهء بين معرفى سرجان در نوشتهء اول كه ملكات فاضله و صفات برجستهء انسانى را براى ملكم رديف كرده و نوشتهء انتقادى مرحوم بامداد ضرورى است . ضمنا بايد به اوضاع سياسى و تجارى داخلى و خارجى و روابط انسانى ايران آن‌روز توجه داشت .\r\n\r\nمرحوم حيرت و ترجمهء تاريخ ايران\r\nكتاب تاريخ ايران ، سرجان ملكم را براى نخستين بار ميرزا اسماعيل حيرت ، اديب و معلم ايرانى ساكن هندوستان در 1287 در بمبئى به فارسى منسجم برگردانيد و حكومت بمبئى آن‌را به چاپ رسانيد .\r\n\r\nنوشتهء آقاى مدرسى چهاردهى\r\nآقاى مرتضى مدرسى چهاردهى در شماره 4 تيرماه 1337 مجلهء ارمغان دربارهء ميرزا اسمعيل حيرت به نقل از مقدمهء ديوان اشعار او مىنويسد :\r\n« ميرزا اسمعيل متخلص به حيرت در سال 1836 ميلادى متولد شدند و متجاوز از\r\n\r\n","description":"","footnote":"","page_name":" فهرست 14 ","page_number":14},
  {"content":"\r\n\r\n62 سال عمر فرمودند . ميرزا اسمعيل پس از انجام تحصيلاتش در ايران به قصد زيارت حرمين شريفين به عدن حركت فرمودند و خيال داشتند كه ، بعد از معاودت از آن سفر حريت اثر ، در شهر صنعا رخت اقامت اندازند و در صحبت عرفا و فقها عمر خود را در رياضت و عبادت به پايان رسانند ، اما تقديرات ربانى نگذاشت تا اين اراده از قوه به فعل درآيد .\r\nروزى چند در انتظار كشتى حجاج در شهر عدن معطل بودند ، اتفاقا روزى كه با كمال دقت مشغول تماشاى باره و فصيل و خندق و استحكامات قلعهء آنجا بودند ، داروغهء قلعه چشمش به ايشان افتاد ، و از آن وضع نگاه دقيقانه و تماشاى حكيمانهء آن جناب بدگمان شد كه شايد جاسوس دولت روس است ، ايشان را گرفته با دسته‌اى از عساكر انگليسى محترمانه از راه دريا به شهر « بلكام » كه در تحت حكومت بمبئى است فرستاد .\r\nپس از ورود به آنجا و تحقيقات افراد و اعضاى حكومت بمبئى واضح شد ظنى چنان برحق شخصى چنين بى جا ، بلكه به مفاد : « ان بعض الظن اثم » ظلم و گناهى آشكارا بوده ، لهذا ايشان را رها كردند ، و ازان ببعد نتوانستند از خاك دامنگير هند پا بيرون نهند .\r\nچندسال در اطراف دكن و صفحات گجرات و سند مشغول سياحت بودند ، و ضمنا زبان انگليسى را تحصيل و در كسب آن مواظبت تمام مىفرمودند .\r\nدر اندك زمانى احاطهء ايشان بر لغات وسيعه و اصطلاحات و محاورات دقيقهء آن لسان بجايى رسيد كه علماى آن زبان را متحير ساخت .\r\nدر هر شهرى كه توقف مىفرمودند اهل آن شهر حضور افادت مآب آن جناب را غنيمت شمرده و از ايشان استفادهء علوم مىنمودند .\r\nدر همان اوقات از جانب دولت انگليس منصب پيشكارى ادارهء تلگرافات خليج فارس و بعد از چندى در دفترخانهء ديوان بمبئى به مترجمى زبان فارسى تقرر يافتند و چندى در اين مشاغل بسر بردند ، و در آن مدت به موجب درخواست حاكم بمبئى هر دو جلد كتاب تاريخ ايران را كه تصنيف سرجان مالكوم است از انگليسى به زبان فارسى ترجمه نمودند .\r\nدر آن ترجمه چنان داد سخنورى و فصاحت و بلاغت را داده‌اند كه در علم تاريخ كمتر كتابى با آن متانت و فصاحت و عبارت در ايران ديده مىشود .\r\nالحق بر فضايل آن اديب اريب آيتى است ساطع و بر جامعيت آن خبير لبيب علامتى است قاطع ، و معلوم مىشود كه مترجمى يگانه و زبان دانى فرزانه بوده‌اند ، و آن كتاب از غايت شهرت از توصيف و تعريف مبرى ، چنان‌كه يكى از صاحبمنصبان انگليسى اين كتاب را دوباره از فارسى به قالب انگليسى درآورده است .\r\n\r\n","description":"","footnote":"","page_name":" فهرست 15 ","page_number":15},
  {"content":"\r\n\r\nجناب ميرزا در سنه 1872 ميلادى در دار الفنون كالج بمبئى كه مدرسهء بزرگ دولتى آنجاست بر مسند تدريس و افادهء علوم زبان فارسى متمكن شدند و 26 سال بقيهء عمر عزيز خود را در آن شغل شريف مصروف داشتند .\r\nحافظهء آن جناب بقدرى بود كه در وقت درس كتب منظوم غالب اشعار را از حفظ مىخواندند و حاجت به نگاه كردن كتاب نبود ، و چندين هزار بيت از منظومات شعراى متقدمين و متأخرين عرب و عجم ، خاصه اشعار شيخ نظامى و شيخ سعدى و خواجه حافظ را حفظ داشتند بگونه‌اى كه اگر فرضا تمام منظومات آنان از روى عالم مفقود مىشد مىتوانستند از حفظ بنويسند .\r\nعلوم عقليه و نقليه را جامع بودند و مخصوصا نسبت به فلسفه و الهيات شوق تمام داشتند ، از جزئيات و كليات تاريخ جميع اقوام و ملل قديم و جديد و عقايد و اديان آنان باخبر بودند در مجلس درس غوامض مسائل علميه و حكميه را چنان با تحقيق وافى و شرح كافى تقرير مىفرمودند كه از وسعت معلومات و حسن بيانات ايشان بر مستمعين حيرت ، حيرت مىافزود .\r\nمختصرا مراتب و مقامات علم‌وفضل آن حكيم بىعديل و عالم عزيز بيشتر از آنست كه در حيز تقرير و حد تحرير بگنجد . يقين كامل است كه هرچه دربارهء ايشان گفته شود بجا و از شائبهء اغراق و اطناب مبرى خواهد بود . اما چون اصل مقصود شرح حالات آن فيلسوف بزرگ است از توصيف و تمجيد اغماض مىرود .\r\nنظر به استحقاق بىاندازهء آن مرحوم و حسن ظن بليغ كه رجال دولت هند در حق ايشان داشتند ، مىتوانستند به جاه و مراتب عظمى برسند ، اما چنانچه سابقا ذكر شد از اول حال از زخارف دنيوى و علايق زندگى دل برداشته بودند ، و اگرچه شغل تدريس به مراتب دون شأن رفيع آن جناب بود ، تا آخر عمر به همان شغل قناعت كرده و از مشاغل خطيره و مناصب عليه كه اجزاى حكومت وقت بعد وقت به ايشان عرضه مىداشتند ابا مىفرمودند ، و مع ذلك از جانب اولياى دولت هند مورد القاب بلند و تشريفات فاخره شدند ، چنانچه لقب امين صلح ، گل سرسبد دانشگاه بمبئى ، و شمس العلماء از آن جمله بود .\r\nليكن شرف ذاتى آن دانشمند بىمانند محتاج اين نوع اعزاز و اكرام نبود ، بلكه القاب به واسطهء تعلق به نام گرامى آب جناب مفتخر مىگرديد .\r\nاز عهد طفوليت بنيهء آن جناب ضعيف بود و چونكه تمام در طلب علم زحمت مىكشيدند و به غايت كم‌خور و كم‌خواب بودند و آسايش بدن و لذايذ جسمانى را دربارهء خود روا نمىدانستند ، در يك دو سال آخر عمر ضعيف و ناتوان شدند ، تا اينكه در ماه ژانويه سنه 1898 ميلادى از كار به تدريج دست كشيدند و از جانب دولت وظيفه\r\n\r\n","description":"","footnote":"","page_name":" فهرست 16 ","page_number":16},
  {"content":"\r\n\r\nبراى ايشان معين شد .\r\nدر ماه بعد ازان ، روزى كه در باغچهء منزل خود راه مىرفتند ناگاه به زمين خوردند و صدمهء وارده آن جناب را بر بستر بيمارى انداخت ، و چنان‌كه عادت ايشان بود ، چندى به معالجهء خود عمل كردند ، اما چون اجل موعود رسيده بود هيچ سودى نبخشيد و روزبه روز مرض شدت كرد و قوت بسيار گرفت و بنيه ضعيف گرديد ، تا اين‌كه در روز سه‌شنبه 24 شهر جمادى الاولى سنه 1316 هجرى مطابق 11 اكتبر سال 1898 ميلادى ساعت 9 شب اين سراى سپنج را بدرود گفته و رخت به عالم بقا كشيدند ، و در قبرستان مغوليه كه در سمت غربى شهر بمبئى در ساحل دريا واقع است مدفون شدند . اسكنه اللّه الغفور فى دار السرور .\r\nتاريخ وفات آن مرحوم را از اين قطعه مىتوان دريافت .\r\nشعر\r\n چون روان پاك حيرت شد روان * سوى جنت زين جهان آب‌وگل\r\nبهر تاريخ وفاتش هاتفم * گفت اغفر له بگوى از صدق دل \r\nميرزاى حيرت بالطبيعه درويش مشرب بودند ، رئيس مدرسه‌اى كه آن جناب مدرس آنجا بودند در بيان حادثهء وفات آن جناب با عبارتى دردانگيز فرمودند : « اگر نصايح دوستاران را به گوش رضا اصغا مىفرمودند ، كارشان به جايى مىرسيد كه شخص ممتاز ممالك ايران مىشدند و عمر خود را در گوشهء گمنامى و در زمرهء ارباب فقر و فنا بسر نمىبردند ، ولى قلم كاتب نصيب ازلى بر آن رفته بود كه بيشتر اوقات عزيز آن وحيد عصر و فريد دهر به شغل قليل اما كثير الفايدهء تدريس و تعليم در مدرسهء عاليهء حكومت بمبئى صرف شود ، و علو همت ايشان بر همگان ظاهر بود . تأهل اختيار نكردند و از مداخل خود دستگيرى ضعفا و مساكين مىفرمودند . بسيار غريب‌دوست بودند و هركس كه بديشان التجا مىبرد ، مأيوس باز نمىگشت . دوازده نفر نوكر با اهل‌وعيال در زير سايهء رحمت آن جناب با كمال فراغ بال زندگى مىكردند ، و جمعى كثير به سفارش ايشان به مناصب مناسب رسيدند .\r\nبه نهايت سليم النفس و نازك‌طبيعت بودند ، صداقت و فروتنى در طبيعت او مجبول بود ، لهذا از هركس كه تملق‌گوئى و خودفروشى معاينه مىفرمودند ، مىرميدند .\r\nالقصه در توصيف محامد اخلاق ايشان هرچه گفته آيد كمتر از حق آن خواهد بود .\r\nآن مرحوم در مرض موت تمامى مستملكات خود را وقف تعليم اطفال مسلمانان\r\n\r\n","description":"","footnote":"","page_name":" فهرست 17 ","page_number":17},
  {"content":"\r\n\r\nنمودند ، و به موجب وصيت آن جناب انجمن اسلامى بمبئى مداخل آن املاك را كه سالى تخمينا به 600 روپيه مىرسيد ، در مدد معاش طلاب مسلمين دار الفنون بمبئى صرف مىكند .\r\nخاطر آن‌جناب به غزل سرايى بيشتر مايل بود . اما هرگز مقصود ايشان اين نبود كه نام‌ونشانى براى خود احداث كنند ، بلكه پيوسته درصدد آن بودند كه اثرى از ايشان بر صفحهء روزگار باقى نماند ، بدين سبب هرچه شعر مىگفتند ابدا اعتنا به جمع و نشر آن نمىنمودند .\r\nوقتى در اواخر حيات از اشعارشان هرچه را تلامذه و آشنايان جمع كرده بودند به عنوانى از هريك اخذ كرده و تمام آن را آتش زدند .\r\nبعد از وفات آن جناب شوق زيادى به خواندن اشعارشان از هرطرف معاينه افتاد ، و ليكن هرچند از گوشه و كنار تجسس شد ، الا بعضى از غزليات آن مرحوم كه در نزد جناب فضيلت‌مآب پرفسور فريدون جى ابن منوچهر جى پيدا شد ديگر چيزى بدست نيامد .\r\nجناب پرفسور مومى اليه كه در مدرسهء دولتى دكن واقع در شهر پونه مدرس علوم رياضى هستند از شاگردان قديم جناب ميرزا بود و به رشد و تميز فوق الكلام امتياز داشتند و از اول حال تا هنگام وفات استاد خود بر جادهء اخلاص و دوستى و هواخواهى ثبات قدم ورزيدند ، و هم آن مرحوم ايشان را به استحقاق از بهترين دوستان خود مىشمردند ، و اعزاز و مراعات خاطر ايشان را همواره منظور مىداشتند و ايشان را وصى خود قرار دادند .\r\nالقصه جناب پرفسور به فحواى : « مالا يدرك كله لا يترك كله » خواهش طبع و نشر اشعار آن مرحوم را فرموده ، جناب ستوده آداب آقا محمد اردكانى با مواظبت اين حقير آن كار را به احسن وجهى به اتمام رسانيدند .\r\nاكنون كه اين منظومات انتشار يافته سلامت طبع و جزالت بيان جناب ميرزا از ناظرين سخندان و ارباب ذوق و عرفان پوشيده نخواهد بود .\r\nبارى ، به زعم فقير تأثيرى كه لفظا و معنا در اين اشعار مضمر مىباشد ، خصوصيت نام دارد ؛ از هر مصرعى قدرت آن جناب در صنايع شعرى و از هر بيتى ملاحت سخن و بلندى خيال ايشان پيدا و هويداست .\r\nمطالعهء اين اشعار عارفانه و ابيات عاشقانه مايهء ازدياد حسرت بر فقدان ساير منظومات اين معدن لطايف معانى مىشود .\r\nبهرحال اين جزئى را كه از حسن اتفاق باقىمانده مغتنم بايد داشت .\r\nصيت فضيلت جناب ميرزا عالمگير بوده است ، علماى ايران و روم و هندوستان و اكثر ممالك فرنگستان از اسم‌ورسم آن جناب آگاهند ، اما از شاگردان و آشنايان ايشان\r\n\r\n","description":"","footnote":"","page_name":" فهرست 18 ","page_number":18},
  {"content":"\r\n\r\nنيز كمتر كسى بر وقايع زندگى ايشان واقف و مطلع هست ، لهذا راقم حروف « قاسم تهاويانى » كه كمترين تلامذه و يكى از تربيت‌يافتگان آن جناب است و در مدت 12 سال به شرف صحبت و خدمت ايشان نايل بوده ، از احوالات آن مرحوم هرچه به رأى العين ديده و از زبان مبارك خود ايشان و از ديگران شنيده بود ، نگاشته مقدمهء نسخهء منظومات ايشان قرار داد .\r\n\r\nنوشتهء سپنتا دربارهء حيرت\r\nعبد الحسين سپنتا نيز در شمارهء نهم آذرماه 1337 ارمغان دورهء 27 دربارهء ميرزا اسمعيل حيرت مقاله‌اى دارد كه بعضى از قسمتهاى آن در زير آورده مىشود :\r\n« قديمىترين نسخه‌اى از تاريخ سرجان مالكوم كه در كمال تبحر به وسيلهء ميرزاى حيرت ترجمه شده و اين جانب ديده‌ام ، چاپ بمبئى به سال 1886 ميلادى مطابق سنه 1303 هجرى قمرى مىباشد كه توسط ميرزا محمد على شيرازى چاپ سنگى شده ، ولى به‌طورىكه از مقدمهء همان چاپ برمىآيد ، نسخهء ديگرى در سال 1876 ميلادى چاپ شده است كه نسخه‌اى از آن بدست اينجانب نرسيده و در مقدمهء آن نوشته شده است :\r\n( به مقدمهء متصحح زير عنوان : سبب ترجمهء تاريخ سرجان مالكم رجوع شود . )\r\nدر پايان اين خلاصه آمده .\r\n نگفته ندارد كسى با تو كار * و ليكن چو گفتى دليلش بيار \r\nتحريرا در 22 ژانويه سنه 1876 م .\r\nتاريخ جان مالكوم داراى 228 صفحه به قطع وزيرى است ، و در آخر آن اضافه شده :\r\n« در عهد حكومت نواب مستطاب سرهنرى بارتل ادوارد فرير ، ك - سى - بى - فرمانرواى بمبئى دبير خبير و مترجم بىشبه و بىنظير ، سردفتر ارباب فضيلت و حيرت جناب ميرزا اسمعيل متخلص به حيرت زيدا فضله ، آن را از انگليسى به عبارت فصيح و بلاغت مليح كسوت پارسى پوشانيده است .\r\nهمين نسخه است كه آن را ميرزا محمد على شيرازى شهير به كشكول در 1303 هجرى مطابق 1886 عيسوى در بمبئى به چاپ رسانده آخرين چاپ تاريخ مالكوم در سال 1323 هجرى به اهتمام عليرضا ضياء الادبأ فرزند ميرزا ابو الحسن شيرازى در چاپخانهء ناصرى بمبئى به طبع رسيده ، و مقدمه‌اى به امضاى شيخ محمد اصفهانى بر آن افزوده شد ، و كتاب حاضر از روى همين نسخه به زيور چاپ محلى گرديد .\r\n\r\n","description":"","footnote":"","page_name":" فهرست 19 ","page_number":19},
  {"content":"\r\n\r\nشيخ محمد اصفهانى در مقدمهء نسخهء مذكور نوشته است :\r\n« خرده‌بينان ايران و مدرسان هند و توران به گوشهء چشم مىديدند كه اين كتاب خالى از اغلاط نحويه و خطاهاى املائيه نيست ، و عبارات آن در بسيارى از جاها مبهم و بعضى اصطلاحات آن غير مستعمل ، و اسلوب كلمات در بسيارى از مواقع ، آزادى مطلب را مسلوب و سياق كلام را از رسانيدن معنى مطلوب منهوب ، و خواننده را در هر قدم لغزشى ، و متعلم را در هر آن سفسطه‌اى ، لهذا مطالعه‌كنندگان آن در هر گوشه‌اى به شكايت متكلم ، و متعلمان در هر مكتبى از كاتبين آن متظلم ، معذلك با اينكه مكرر چاپ شد ، نسخهء آن در اين اوقات نهايت كمياب بود ، و چون از كتب درسيهء مدارس هند است و هنوز طالبين آن از هر طرف در طلب آن صدا بلند دارند ، آقا ميرزا محمود صاحب تاجر كاشانى از اين حقير خواهش نمودند كه : اين كتاب را با نسخهء اصلى در انگليسى مطالعه نموده در تصحيح و تنقيح آن كوشيدم » .\r\nبر اين چاپ فهرست موضوعات و تصاويرى از سرجان مالكوم و ميرزاى حيرت افزوده شده ولى فاقد نقشه است كه در چاپ انگليسى كتاب موجود است .\r\nبا پژوهشى كه به عمل آمد دانسته شد كه : تاريخ ايران نوشتهء جان مالكوم علاوه بر چاپهاى فوق الذكر ، يك‌بار به وسيلهء كتابفروشى بازار سلطانى در قطع بزرگتر بازنويسى و بدون ذكر تاريخ چاپ و منتشر شده است .\r\nكليهء چاپهاى مزبور فاقد زندگينامهء سرجان مالكوم مؤلف دانشمند اين تاريخ و ميرزا اسمعيل حيرت مترجم تواناى آن ، و حتى فهرست كسان و جاها بود ، اين دو مهم با امعان نظر فراوان و دقت بايسته جامهء عمل پوشانيده شد .\r\n\r\nروش مترجم در ترجمهء تاريخ ايران\r\nنكته‌اى كه ناگزير از يادآورى آن مىباشد اين است كه : ميرزاى حيرت مترجم فاضل و اديب اين تاريخ ، در برگردان اين اثر نفيس به زبان شيرين فارسى از اسلوب نگارش روزگار خود پيروى كرده است ؛ براى مثال : پس از آوردن جمعهاى مكسر سالم عربى از صفتهاى مؤنث به روال دستور تازى به دنبال آنها استفاده نموده و به سبب اينكه جمله‌ها نقطه‌گذارى نشده ، و ثانيا خطاط در نگارش برخى واژه‌ها ، مثلا بجاى گاف فارسى از كاف استفاده كرده ، يا برخى از لغات را سهوا تحرير نموده ، و بااين‌كه اغلب واژه‌هاى دشوار تازى و فارسى توسط شيخ محمد اصفهانى در حاشيهء كتاب معنى و شرح شده‌اند ، درك معانى جملات و مفاهيم عبارات هنگامى باز بهتر ميسر مىشود كه جملات و عبارات\r\n\r\n","description":"","footnote":"","page_name":" فهرست 20 ","page_number":20},
  {"content":"\r\n\r\nبا دقت وافى و ژرف‌نگرى كافى مورد مطالعه واقع شود .\r\nآنچه دربارهء مترجم نگاشته شد ، عينا و در برخى از موارد با تلخيص از مقدمهء آقايان سيفى و زندپور برگرفته شد .\r\nمترجم چنان كه خود تصريح كرده ، از ترجمهء آنچه براى ايرانيان لازم و ضرورى نمىدانسته صرف‌نظر نموده است .\r\nآنچه در شرح‌حال رجال ايران نگارش بامداد آمده است :\r\nجلد 1 ص 131 :\r\nميرزا اسمعيل متخلص به حيرت ، مترجم معروف تاريخ ايران تأليف سرجان ملكم از انگليسى به فارسى كه دوبار در بمبئى به طبع رسيده است ، متولد در سال 1254 ه . ق .\r\nو وفاتش در بيست و چهارم جمادى الاولى سنهء 1316 ه . ق . در بمبئى اتفاق افتاد ، و سنش 62 سال بود ، و در همين شهر در قبرستان ايرانيان مدفون شد .\r\nج 6 ص 1 :\r\nچندين نفر ديگر از شعراء ايران متخلص به حيرت بوده‌اند ، از آن جمله : ميرزا اسمعيل تهرانى مترجم تاريخ سرجان ملكم انگليسى ، تخلصشان حيرت بوده است .\r\nبايد دربارهء روش ترجمه افزود :\r\nاولا - براى بررسى كامل اين ترجمه شما را به خواندن ديباچه سفارش مىكنم .\r\nثانيا - با آنكه گاهى ابهام و نارسائى در عبارات وجود دارد و درك مطلب به دشوارى امكان‌پذير است و در ترجمه سبك آن روزگار رعايت شده ، ولى بيشتر جمله‌پردازيها اديبانه و درك مطالب سهل الوصول است .\r\n\r\n","description":"","footnote":"","page_name":" فهرست 21 ","page_number":21},
  {"content":"\r\n\r\n\r\nديباچه\r\nبر ارباب بصيرت و خبرت و صاحبان فراست و فطانت كه در بازار دانش‌وبينش ناقدان عقود معانى و صرافان نقوش دراهم و دينار حقايق‌اند مخفى و مستور نماناد كه :\r\nكتاب مستطاب تاريخ سرجان مالكم در سى و سه سال قبل مترجم و به زيور طبع محلى و مزين شده بود ، و سپس به جهت كثرت طالبين آن ، مكرر به طبع رسيد . نسخ آن در اطراف ممالك هند و ايران و غيره منتشر ، و علماى هر ملت و فضلاى هر قوم آن را مطالعه مىنمودند . و همه بر اين كلمه متفق و بر اين رأى متحد شدند كه الحق نفع آن عام و فوايد آن مر خاص و عام را مالا كلام است ، خاصه ايرانيان را كه به جهت استحضار بر وقايع ايام سلف و اطلاع بر امورات و حالات خلف كتابى است بىنظير و صحيفه‌اى است بىبديل ، زيرا كه علاوه بر اختصار عبارت و عدم طرفدارى و مداهنت و خالى بودن از حشو و زوايد ، اين كتاب را خصايصى است كه در بسيارى از كتب مدونه يافت نمىشود ، ولى خرده‌بينان ايران و مدرسان هند و توران به گوشهء چشم مىديدند كه با اين همه اين كتاب خالى از اغلاط نحويه و خطاهاى املائيه نيست ، و عبارات آن در بسيارى از جاها مبهم و بعضى اصطلاحات آن غيرمستعمل ، اسلوب كلمات در بسيارى از مواقع آزادى مطلب مسلوب و ، سياق كلام از رسانيدن معنى مطلوب منهوب . خواننده را در هر قدم لغزشى و متعلم را در هر آن سقطه‌اى : لهذا مطالعه‌كنندگان آن در هر گوشه‌اى به شكايت متكلم و متعلمين در هر مكتبى از كاتبين آن متظلم . مع ذلك ، با اينكه مكرر چاپ شده ، نسخهء آن در اين اوقات نهايت كمياب و نادر الوجود بود . و چون از كتب درسيهء مدارس هند است و هنوز طالبين آن از هر طرف در طلب صدا بلند دارند ، جناب عمدة الاعاظم و زبدة الافاخم آقا ميرزا محمود صاحب تاجر كاشانى كه هميشه در ترقى علوم ساعى و مروجين فنون را حامى هستند ، بر ذمهء همت خود واجب دانسته كه خدمتى لايق به ملت خود نموده لازمهء سعى را به عمل آورند .\r\n\r\n","description":"","footnote":"","page_name":" فهرست 22 ","page_number":22},
  {"content":"\r\n\r\nلهذا از اين احقر خواهش نمودند كه اين كتاب را با نسخهء اصل در انگريزى مطابقت نموده در تصحيح آن جهد بليغ به عمل آورده شود . و حقير اگرچه در خود مايهء آن كار نديده و پايهء آن را بالاتر از مكنت خود ديدم ، ليكن « ما يدرك كله لا يترك كله » ، ملتمس ايشان را قبول نموده فراخور قوه و استعداد آنچه لازم بود معمول داشتم و با كمال دقت در تصحيح و تنقيح آن كوشيدم . ولى در اين مقام اشاره به مطالبى چند لازم است .\r\nاول اينكه در تصحيح اين كتاب آنچه به نظر احقر غلط فاحش آمد ، يا از حيثيت املا يا ابهام عبارت يا غلط نحوى يا غير آن ، تغيير داده تصحيح كردم ، ولى در بسيارى از مواقع ، اگرچه عبارت خارج از حسن كلام و قابل تكميل زياد بود ، خارج از حد تصحيح دانسته تغيير ندادم و ، زياده بر آن را دست‌اندازى به بنيان كتاب دانسته تبرى جستم .\r\nدويم - اينكه بسيارى از اشارات و كنايات و ملاحظاتى كه سرجان مالكم در باب تاريخ‌نويسى ايران يا مطالعهء تواريخ متفرقه يا افسانه‌نويسى يا تبديل سلسله‌اى از سلاطين به سلسلهء ديگر نوشته ، مترجم به ملاحظات چند از قلم انداخته است و حقير هم به همان ملاحظات ترجمه نكردم ؛ ولى در بعضى از جاها كه برخى عبارات يا به جهت سهو مترجم يا خطاى كاتب از قلم افتاده و اداى مطلب مؤلف موقوف بر آنها بود ، لازم دانسته بر ترجمه افزودم . و شك نيست كه بسيارى از نكات و اشارات و بعضى از اصطلاحات مخصوصه‌اى كه سرجان مالكم نوشته است ، هرگاه ترجمه شده اضافه شود ، بر فوايد كتاب افزوده خواهد شد ، ولى اين مطلب هم واضح است كه غرض مؤلف از اين اشارات و كنايات افادهء اهالى انگلند بوده است و اين كتاب براى آنها نوشته شده است ، و به جهت همين سبب مترجم فاضل آنها را از ترجمه انداخته است .\r\nسيم اينكه در شرح لغات مشكله در حاشيه كوشش شده كه الفاظ مكرر نشود ، چنان كه در نسخ سابق شده است ، و شايد هم گمان شود كه در بعضى از جاها در ترجمهء لغات توضيح واضحات شده است ، ولى چون اين كتاب چنانچه اشاره شد در مدارس هند تدريس مىشود و متعلمين بسيارى از اين الفاظ را نمىدانند ، لهذا به جهت سهولت كار آنها معنى اين الفاظ در حاشيه نوشته شده است . و علاوه بسيارى از اهالى ايران هم هستند كه همين الفاظ مستعملهء زبان خود را نمىدانند و به جهت آنها مفيد خواهد بود .\r\nخلاصه ، دراين‌كه اين كتاب هنوز بيش‌از اين قابل تصحيح و تكميل است شكى نيست ، و حقير به خوبى از اين مستحضرم ، ولى در اين نسخه آنچه در بادى النظر لازمهء تصحيح بود به عمل آورده شده است و ، دليل بر اين مطلب همين بس كه هركه نسخه‌اى كه خود مترجم بعد از طبع رابع خوانده و ملاحظه كرده و در ايام تدريس در مدارس سركارى تعليم داده ببيند و تغييراتى كه داده بخواند ، مىفهمد كه خود مترجم به خوبى واقف بوده\r\n\r\n","description":"","footnote":"","page_name":" فهرست 23 ","page_number":23},
  {"content":"\r\n\r\nكه در نسخ سابق چقدر مغشوش‌كارى شده است ، و مكرر خود مترجم اين مطلب را اظهار مىكرد و سبب آن را حمل بر خطاى كاتب مىنمود ، ولى بر خود خرده‌بين واضح است كه ، اگرچه بسيارى از اغلاط را مىتوان حمل به سهو كاتب نمود ، ولى بسيارى را هم بجز به اصل نسخه ، به چيز ديگر نمىتوان نسبت داد ، چرا كه هركه در اول همين كتاب سبب ترجمهء كتاب را ببيند ، مىداند كه ترجمه چنان كه بايد به نظر ثانى نرسيده ، بدون تكميل و تصحيح مترجم به لندن فرستاده شده بعد به طبع رسيد . و همين كشف مطلب را مىكند ، زيرا كه بسيارى از اين اغلاط را نمىتوان به كسى كه ادنى معرفتى از زبان فارسى دارد نسبت داد ، چه برسد به شخص مترجم كه در علوم فارسى و عربى اديبى بود يگانه . و علاوه سياق عبارت ترجمه‌اى كه از زبان خارجه باشد با عبارت كسى كه مستقلا در زبانى بنويسد ، نهايت فرق دارد . و به جهت همين است كه سياق عبارات اين كتاب با كتب اهالى شرق تميز كلى پيدا مىكند ، چرا كه مترجم پابند اصطلاحات زبان انگريزى شده نتوانست به آزادى در ميدان سخنرانى جولان كند ، و لهذا صفحهء رخسار عرايس عباراتش بغازه و گلگونهء عاريتى و زيب‌وزيور اصطلاحات خارجى آرايش يافته ، حسن خدادادگى را از دست داده است . ولى به‌هيچ‌جهت از فوايد عموميهء آن نكاسته است ، و آنچه غرض مترجم است از آن به خوبى حاصل آمده است :\r\nبارى ، چون تصحيح آن به انجام رسيد ، جناب مشار اليه طبع آن را فيض عظمى دانسته در بذل مبلغ به جهت طبع و كاغذ اعلى و جلد هيچ قسم دريغ نداشته و ، در مطبع ناصرى واقع در بمبئى آن را به زيور طبع محلى ساختند ، تا طالبان آن از ديدن آن مسرت حاصل كرده بهره و حظى وافر بيابند .\r\nديگر آنكه ، اين كتاب را مزيتى است بر نسخ سابق و آن اين است كه ، چون نسخ سابق فهرستى نداشت كه خواننده به سهولت بتواند مطلبى را كه مىخواهد استخراج كند ، لهذا در اين نسخه فهرست مطولى كه داراى تمام مطالب مندرجهء كتاب است ترتيب داده بر آن افزوده شده است تا مطالعه‌كنندگان هر مطلبى را كه بخواهند به زودى از آن بيرون آورند . و اميد كه اين نسخه از هرجهت مطلوب طبع اتفاق افتد ، و السلام .\r\nالاحقر شيخ محمد الاصفهانى\r\n\r\n","description":"","footnote":"","page_name":" فهرست 24 ","page_number":24},
  {"content":"\r\n\r\n\r\nديباچه در سبب ترجمهء كتاب\r\nبسم اللّه الرحمن الرحيم حمد و سپاس فزون از وهم و قياس شايسته و سزاوار پروردگار بىنياز خداوند بنده‌نواز پيوندساز دلهاى بيگانه و وفاق‌آموز جانهاى فرزانه ، حكيم على الاطلاقى است كه در حكمت خداونديش ، نه قلم زبان را ياراى تقرير و نه زبان قلم را قدرت تحرير .\r\nاما بعد غرض از نگارش ديباچهء اين كتاب مستطاب ، آنكه در پنج سال قبل از اين در ماه جنورى « 1 » هزار و هشتصد و شصت و پنج مسيحى ، مطابق هزار و دويست و هشتاد و دو هجرى ، كرنل كولداسميد از جانب دولت انگليس مأمور برقرار ساختن تيلگراف برا او بحرا و بستن معاهدات آن برى در ممالك متفرقه ، و بحرى ما بين دولت انگلستان و هندوستان ، به اتفاق ميجر اسميت صاحب ، صاحب‌منصب تيلگرامى انگليس به ايران وارد و از طهران به هندوستان سفر كردند . پس از ورود به كرمان ، مرحوم محمد اسماعيل خان وكيل الملك را كه در آن زمان منصوب به وزارت كرمان بود ، نسبت به صاحبان مذكور محبتى تام و رغبتى مالاكلام پديد آمد و در حق آنها لازمهء مهربانى و اعزاز را مرعى و مبذول داشت ، به حدى كه كرنل گولداسميد ، ( اسميت ) آرزو مىنمود كه كاش چيزى به جهت يادداشت خواهش نمايند ، تا اينكه وكيل الملك مرحوم همين يك چيز خواهش نمود ، چون شنيده بود كه كتاب تاريخ ايران به توسط جناب سرجان مالكم ايلچى مأمور انگليس در زبان انگليسى نوشته شده ،\r\n\r\n\r\n","description":"","footnote":"\r\n( 1 ) - جنورى - ژانويه .\r\n","page_name":" فهرست 25 ","page_number":25},
  {"content":"\r\n\r\nو نيز پدرش چندسال در حسن سلوك و مهماندارى ايلچى مذكور معين شده بود ، لهذا سرگذشت اين كيفيت را از زمان طفوليت در نهادش متمكن و در خاطرش مخمر بود ، تمناى تحصيل ترجمهء همين كتاب را نمود ، وقتى كه كرنل كولداسميد وارد بمبئى شد ، ذكر اين استدعا كرد ، على الفور جناب سر بارتل فرير صاحب ، حاكم اين كشور ، حكم فرمود كه ترجمهء تاريخ ايران را بنمايند تا كه تمام‌شده به كرمان فرستاده شود ، كرنل گولد اسميد چندان در هندوستان توقف ننموده به جهت اداى خدمت دولت متبوعهء خود به اروپا مراجعت نمود ، پس از ان همان‌سال مجددا به ايران آمده از راه بغداد ديگرباره به بمبئى وارد شد ، آن هنگام نيز نتوانست اقامت نمايد ، دو سال پيش‌ازين باز از انگلستان به بمبئى وارد و براى ملاحظهء كتاب تاريخ ايران كه مدت فرستادن آن به كرمان مديد اتفاق افتاد ، فرصتى مطلوب يافت ، ولى نظر به نكتهء : « المأمور معذور » اين حالت را محل اعتبار و بيرون از مقام اختيار بايد شمرد ، و مفهوم است كه چنين درنگى باعث افسوس خواهد بود ، ولى نيك‌نيتى بجاآوردن هردم كارى آسان نيست كه گفته‌اند :\r\n دانند رفيقان كه ره دورودراز است * از كوچهء مقصود به بازار تمنا \r\nتاريخ سرجان مالكم دو جلد بزرگ است و در آن‌زمان جلد اول كه مترجم آن ميرزا حيرت ايرانى ساكن هندوستان بود به اتمام رسيد . كرنل كولد اسميد ترجمه را نظر ثانى نكرده بود ، ليكن اراده داشت كه به نظر دقت باز ملاحظه شود تا كه قدر و فضل كار مهمل نماند و تصحيح آن به درجهء امتحان برسد ، اين‌قدر نيز مجال و موقع نيافت مگر قبل از مراجعت به وطن خويش كه خواست كتاب موصوف را نزد او در انگلستان برسانند ، آن خواهش را قبول كرده فرستادند . اكنون نيز جنرال كولد اسميد به مأمورى مخصوص مجددا در مملكت ايران آمده و كتاب را آورده است ، لاكن « 1 » به واسطهء عدم فرصت ، مقابلهء صحيحه و ملاحظهء مطلوبه ممكن و موفق نيفتاد و تأخير زياده ازين را نيز جايز ندانست .\r\nبارى پس از انقضاى مدت پنج سال از رسيدن جنرال كولد اسميد به كرمان ، مسموع شد كه وكيل الملك به رحمت ايزدى پيوسته ، از استماع اين خبر ملالت اثر مغموم گرديده محل افسوس گرديد ، بارى .\r\n گر رفت پدر پسر بماناد \r\nبالجمله ، اين سفر كرمان را هم به جهت تجديد عهد قديم و هم براى پيشكش اين صحيفهء بىنظير ، كما كان غنيمت شمرده به جهت وفا به وعدهء معهود ، لازم بل واجب نمود ، كه اين مسئله نيز مقبول قبول طبع و پسند خاطر سركار عظمت و جلالت آثار حكمران\r\n\r\n\r\n","description":"","footnote":"\r\n( 1 ) - در اصل ، اينجا و پاره‌اى موارد ديگر لكن .\r\n","page_name":" فهرست 26 ","page_number":26},
  {"content":"\r\n\r\nبمبئى گرديد كه ترجمهء كتاب تاريخ سرجان مالكم را موروثا و مخصوصا در كمال خوشنودى و انبساط به اين صاحب گرامى « 1 » كه پور منصوب پدر و قديمى دولت مهرپرور است ، پيشكش شود . از آنجا كه آن صاحب به اوصاف حميده و اخلاق پسنديده متصف است ، بديهى است كه تشخيص نتيجهء اين نيك نيتى را خواهد داد و نكتهء خامى در اين باب تصور نخواهد نمود . محض توضيح است كه به وقت ضرورت واضح و آشكار بوده باشد .\r\n نگفته ندارد كسى با تو كار * و ليكن چو گفتى دليلش بيار \r\nتحريرا فى بيست و دوم ماه جنورى سنه 1876 عيسوى .\r\n\r\n\r\n","description":"","footnote":"\r\n( 1 ) - در اصل : كرام .\r\n","page_name":" فهرست 27 ","page_number":27},
  {"content":"\r\n . \r\n","description":"","footnote":"","page_name":" فهرست 28 ","page_number":28},
  {"content":"\r\n . \r\n","description":"","footnote":"","page_name":" فهرست 29 ","page_number":29},
  {"content":"\r\n\r\n\r\nفهرست مطالب\r\n\r\n","description":"","footnote":"","page_name":" فهرست 30 ","page_number":30},
  {"content":"\r\n . \r\n","description":"","footnote":"","page_name":" فهرست 31 ","page_number":31},
  {"content":"\r\n\r\nفهرست مطالب عنوان صفحه\r\nفصل اول در بيان حدود جبال و صحارى و جنگلها و رودها و هواى مملكت ايران 1\r\nحدود ايران 1\r\nاوضاع طبيعى ايران 2\r\nفصل دوم در سلسلهء مهاباديان و پادشاهان قبل از كيومرث 6\r\nسلسلة جيانيان و ياسائيان 6\r\nفصل سوم سلسلهء پيشداديان 9\r\nسلطنت كيومرث 9\r\nسلطنت هوشنگ 10\r\nسلطنت طهمورث ديوبند 10\r\nشروع بت‌پرستى در ايران 11\r\nسلطنت جمشيد 11\r\nتقسيم مردم به چهار طبقه 11\r\nوضع قوانين 11\r\n\r\n","description":"","footnote":"","page_name":" فهرست 32 ","page_number":32},
  {"content":"\r\n . \r\n","description":"","footnote":"","page_name":" فهرست 33 ","page_number":33},
  {"content":"\r\n\r\nعنوان صفحه\r\nابداع عيد نوروز 11\r\nادعاى جمشيد 11\r\nضحاك 12\r\nضحاك و قصهء مارها 12\r\nسلطنت فريدون 13\r\nخروج كاوهء آهنگر 13\r\nكشتن فريدون ضحاك را 14\r\nدرفش كاويانى 14\r\nسلطنت سلم و تور و ايرج 14\r\nتقسيم فريدون ملك را به فرزندان خويش 14\r\nكشتن سلم و تور ايرج را 15\r\nكشتن منوچهر سلم و تور را 16\r\nنسب رستم 16\r\nمدت سلطنت فريدون 16\r\nسلطنت منوچهر 16\r\nسرگذشت زال نريمان 17\r\nتولد رستم 17\r\nفتح قلعهء سفيد به دست رستم زال 18\r\nسلطنت نوذر پسر منوچهر 18\r\nكشته شدن نوذر به دست افراسياب 19\r\nحكومت افراسياب بر ايران 19\r\nپادشاهى زو از نژاد منوچهر 19\r\nسلطنت گرشاسب پسر زو ، آخرين پادشاه پيشداديان 19\r\nفصل چهارم سلسلهء كيانيان 21\r\nسلطنت كيقباد 21\r\nجنگ رستم و افراسياب 21\r\nسلطنت كيكاوس 22\r\n\r\n","description":"","footnote":"","page_name":" فهرست 34 ","page_number":34},
  {"content":"\r\n\r\nعنوان صفحه\r\nرفتن كاوس به مازندران و اسارت او 22\r\nهفت خوان رستم 23\r\nكشتن رستم ديوسفيد را و رهائى كاوس از اسارت 23\r\nخواستگارى كاوس سودابه را و گرفتارى كاوس 24\r\nنجات كاوس به دست رستم 24\r\nصفات كاوس 24\r\nاشاره به قصة رستم و سهراب 25\r\nداستان سياوش 25\r\nمتهم ساختن سودابه سياوش را 25\r\nرفتن سياوش به توران 26\r\nتزويج سياوش با فرنگيس دختر افراسياب 26\r\nحسد بردن گرسيوز بر سياوش 26\r\nكشتن افراسياب سياوش را 27\r\nتولد و رشد كيخسرو 27\r\nقتل سودابه 27\r\nجنگ رستم و افراسياب و شكست افراسياب 28\r\nفرمانروائى رستم در توران 28\r\nيافتن گيو كيخسرو را 28\r\nسلطنت كيخسرو 28\r\nجنگ كيخسرو با افراسياب 29\r\nوضع قلعهء كلات نادرى 29\r\nتباه گشتن فرود 30\r\nشكست طوس در جنگ 30\r\nشكست مجدد طوس در جنگ با پيران ويسه 30\r\nاسارت خاقان چين به دست رستم 30\r\nخلاص كردن رستم بيژن را 31\r\nجنگ رستم با برزو نبيرهء خود 31\r\nرفتن برزو به مقابلهء افراسياب 31\r\n\r\n","description":"","footnote":"","page_name":" فهرست 35 ","page_number":35},
  {"content":"\r\n\r\nعنوان صفحه\r\nعزلت گزيدن رستم 32\r\nجنگ گودرز با پيران ويسه و كشته شدن پيران 32\r\nصلح طلبى افراسياب و گرفتارى او 33\r\nاستعفاى كيخسرو از تاج‌وتخت 34\r\nسلطنت لهراسب 34\r\nغايب شدن كيخسرو 34\r\nمسخر ساختن بخت نصر بيت المقدس را 35\r\nقتل و اسارت يهودان 35\r\nفرار گشتاسب به جانب روم 35\r\nتزويج گشتاسب با كتايون دختر قيصر 36\r\nنهادن ديهيم شاهى بر تارك گشتاسب 36\r\nپادشاهى گشتاسب 37\r\nاختيار كردن پارسيان دين زردشت را 37\r\nاحوال زردشت 37\r\nجنگ ارجاسب پادشاه توران با گشتاسب 38\r\nكشته شدن ارجاسب به دست اسفنديار در توران 39\r\nفرمانروائى اولاد اغريرث بر توران 39\r\nگذشتن اسفنديار از هفت خوان 40\r\nكشتن ارجاسب و رهائى خواهران خود به روايتى ديگر 40\r\nرفتن اسفنديار به سيستان براى دربند كردن رستم 40\r\nجنگ رستم و اسفنديار و كشته شدن اسفنديار 41\r\nسپردن اسفنديار بهمن را به دست رستم 41\r\nرواج مذهب آتش‌پرستى در عهد گشتاسب 42\r\nپادشاهى بهمن 42\r\nروش نيكوى مملكت دارى بهمن 42\r\nكشته شدن رستم بدست برادر خود 42\r\nمنصوب ساختن كورش به حكومت بابل 43\r\nسلطنت هماى بنت بهمن 43\r\n\r\n","description":"","footnote":"","page_name":" فهرست 36 ","page_number":36},
  {"content":"\r\n\r\nعنوان صفحه\r\nسلطنت داراى اول 43\r\nجنگ دارا با فيليپ و شكست فيليپ 43\r\nسلطنت داراب ثانى 44\r\nعلت وقوع جنگ ميان اسكندر و دارا 44\r\nجواب اسكندر به ايلچى ايران 44\r\nكشته شدن دارا 45\r\nازدواج اسكندر با روشنك 45\r\nفصل پنجم در نقل اقوال مورخان در باب اسكندر و سلاطين بعد از او 47\r\nكشته شدن فيليپ 47\r\nپادشاهى اسكندر 47\r\nتسخير ايران 48\r\nحملهء اسكندر به هند 48\r\nلشكركشى اسكندر به چين و مصالحهء او با خاقان 48\r\nفوت اسكندر و بيان حالات و صفات او 49\r\nوضع حكومت پس از اسكندر 51\r\nسلسلهء اشكانيان 52\r\nجلوس سليوكوس بجاى اسكندر 52\r\nسلسلهء ارساسيان 52\r\nابتداى تاريخ ملوك طوائف 52\r\nسلطنت اشكانيان و اشغانيان 53\r\nسلطنت اشك اول 53\r\nفرمانروائى شاپور 53\r\nگم شدن دويست سال تاريخ ايران 53\r\nسلطنت بهرام گودرز 53\r\nذكر نام سلاطين اين سلسله 53\r\nسلطنت اردوان 54\r\n\r\n","description":"","footnote":"","page_name":" فهرست 37 ","page_number":37},
  {"content":"\r\n\r\nعنوان صفحه\r\nتولد عيسى 54\r\nاشغانيان كيستند ؟ 54\r\nذكر سلاطين اشغانى 55\r\nاز فوت اسكندر تا سلطنت اردشير بابكان 55\r\nثغور و حدود مملكت پارتها و صفات پارتها 55\r\nفصل ششم در تاريخ سلسله سلاطين ساسانيه از اردشير تا يزدجرد 57\r\nپادشاهى اردشير بابكان 57\r\nذكر نسب اردشير بابكان 57\r\nجنگ اردشير با برادر خود شاپور 58\r\nجنگ اردشير با اردوان 58\r\nجنگ اردشير با روم 59\r\nذكر كارهاى اردشير 59\r\nشرح احوال و صفات اردشير 59\r\nكلمات حكمت‌آميز او 60\r\nتأليفات او 60\r\nترويج او مذهب زردشت را 61\r\nصفات . . . 62\r\nسلطنت شاپور 62\r\nجنگ شاپور با ضيزن امير عرب 62\r\nفتح قلعهء ارمنيه و نصيبين 63\r\nجنگ شاپور با قيصر روم و اسارت والرين 63\r\nبناى شهرهاى نيشابور و شاپور 63\r\nسلطنت هرمز بن شاپور 64\r\nحالات و كردار هرمز 64\r\nسلطنت بهرام بن هرمز 65\r\nصفات بهرام 65\r\n\r\n","description":"","footnote":"","page_name":" فهرست 38 ","page_number":38},
  {"content":"\r\n\r\nعنوان صفحه\r\nدر احوال مانى نقاش 65\r\nحالات مانى و بيان مذهب و كشته شدن او 65\r\nسلطنت بهرام ثانى 65\r\nرنجش اعيان ملك از او 65\r\nپيشروى قيصر روم تا مدائن 66\r\nصفات و فوت كارس قيصر روم 66\r\nسلطنت بهرام ثالث و نرسى 67\r\nجنگ نرسى با لشكر روم 67\r\nپادشاهى هرمز بن نرسى 67\r\nسلطنت شاپور ذو الاكتاف 68\r\nگرفتارى شاپور 69\r\nخرابكاريهاى لشكر روم و توران و اعراب در ايران 69\r\nجنگ شاپور با اعراب 70\r\nجنگ شاپور با جوليان قيصر روم و شكست جوليان 71\r\nفتح نصيبين و ارمنيه و جزيرة العرب 71\r\nصفات و كلمات شاپور 61\r\nسلطنت اردشير ثانى 72\r\nسلطنت شاپور ثالث 72\r\nسلطنت بهرام رابع 72\r\nبنياد شهر كرمانشاه 72\r\nپادشاهى يزدجرد اثيم 73\r\nاختلاف مورخين دربارهء صفات يزدجرد 73\r\nسخنان يزدجرد 74\r\nسلطنت بهرام گور 74\r\nكيفيت به سلطنت رسيدن بهرام گور 74\r\nصفات بهرام 74\r\nرواج كار نوازندگان و خوانندگان در زمان او 75\r\nجنگ بهرام با خاقان چين و پيروزى بهرام 75\r\n\r\n","description":"","footnote":"","page_name":" فهرست 39 ","page_number":39},
  {"content":"\r\n\r\nعنوان صفحه\r\nمحل اين جنگ 76\r\nتعيين حدود و ثغور مملكت ايران 76\r\nسفر بهرام به هند 76\r\nلشكركشى بهرام به عربستان 77\r\nجنگ بهرام با روميان 77\r\nآزادسازى اسراى ايرانى به وسيلهء قسيس اميدا 77\r\nفرورفتن بهرام به چاهى در شكارگاه 77\r\nقصهء بهرام و گلندام 77\r\nحكايت پسر بليد بهرام گور 78\r\nپادشاهى يزدجرد ثانى 79\r\nجلوس هرمز بن يزدجرد بر تخت 79\r\nذكر حالات و صفات سيستانيان ( تاتار ) 79\r\nطايفهء هياطله و اتراك 81\r\nسلطنت هرمز و فيروز 81\r\nدستيابى فيروز به سلطنت ايران با حمايت خان تركستان 81\r\nحملهء فيروز به تركستان 82\r\nحملهء دوم فيروز به بلاد هياطله ( تركستان ) 83\r\nكشته شدن فيروز 83\r\nسلطنت بلاش 84\r\nسلطنت قباد 85\r\nتولد نوشيروان 85\r\nاحوال مزدك 85\r\nمذهب اشتراكى مزدك 85\r\nاعتقاد قباد به مذهب مزدك 86\r\nزندانى شدن قباد و نجات او 86\r\nبه سلطنت رسيدن دوبارهء قباد 86\r\nجنگ قباد با روميان 86\r\nبناى شهر دارا به وسيلهء قيصر روم 87\r\n\r\n","description":"","footnote":"","page_name":" فهرست 40 ","page_number":40},
  {"content":"\r\n\r\nعنوان صفحه\r\nنظر قباد دربارهء نوشيروان 88\r\nسلطنت انوشيروان 88\r\nسرباز زدن نوشيروان از قبول تاج 88\r\nسوگند ياد كردن اعيان ملك كه از جان‌ومال دريغ ندارند 88\r\nكشتن نوشيروان مزدك و مزدكيان را 89\r\nاصلاح حال مملكت 89\r\nتقسيم مملكت به چهار قسم 90\r\nوضع قوانين 90\r\nحالات بوذر جمهر 90\r\nتعبير خواب كسرى 90\r\nجنگ كسرى با قياصرهء روم 90\r\nساختن شهرى مانند انطاكيه 91\r\nفتح شهر دارا 91\r\nطغيان و كشته شدن نوش‌زاد پسر نوشيروان 91\r\nهداياى ملوك به دربار كسرى 93\r\nتعيين خراج 93\r\nجزيه گرفتن از يهود و نصارى 94\r\nرفتار كسرى با زيردستان خود 94\r\nدادگرى انوشيروان 94\r\nستايش سفير روم از عدل او 95\r\nصفات انوشيروان 95\r\nسلطنت هرمز ثالث ، پسر نوشيروان 96\r\nوضع نابسامان زمان سلطنت هرمز 97\r\nشكست بهرام چوبين لشكر تاتار و روم را 97\r\nپاداش نامناسب هرمز به بهرام چوبين 98\r\nپيشنهاد شاهى به بهرام گور 98\r\nجنگ خسرو پرويز با بهرام و فرار او به روم 98\r\nمرگ هرمز ، و حكومت بهرام 98\r\n\r\n","description":"","footnote":"","page_name":" فهرست 41 ","page_number":41},
  {"content":"\r\n\r\nعنوان صفحه\r\nسلطنت خسرو پرويز 98\r\nمدد قيصر خسرو را 99\r\nجنگ خسرو با بهرام و شكست بهرام و فرار وى و پناه به خاقان 99\r\nوفاىبه‌عهد خسرو با قيصر 99\r\nجنگ ايران و روم و فتح بلاد شام و فلسطين به دست ايرانيان 100\r\nتسخير بيت المقدس 100\r\nبيان اسباب تجمل خسرو و مست بادهء غرور گشتن 101\r\nنكبات اواخر عمر خسرو پرويز 102\r\nحملهء ناگهانى سپاه روم به ايران و شكست خسرو 102\r\nكشته شدن خسرو پرويز 103\r\nسلطنت شيرويه 103\r\nكشته شدن هرمز بن مردانشاه قاتل پرويز 103\r\nخودكشى شيرين بر سر نعش خسرو 104\r\nاوضاع نابسامان ايران در زمان شيرويه 104\r\nبه پادشاهى برداشتن اردشير پسر شيرويه را 104\r\nحكومت چند روزهء شهريار 105\r\nبر تخت نشستن پوران‌دخت 105\r\nحكمرانى شاه شننده 105\r\nسلطنت آزرم دخت و كشته شدن او 105\r\nحكومت چند روزهء كسرى نامى 106\r\nپادشاهى چند روزهء فرخ‌زاد 106\r\nسلطنت يزدجرد و بيان نسب او 106\r\nچند كلمه‌اى دربارهء اعراب و وضع عربستان 107\r\nمذاهب اعراب قبل از اسلام 109\r\nانتشار اسلام در عربستان 109\r\nاولين لشكركشى اعراب به ايران 109\r\nجنگ دوم اعراب با ايرانيان 110\r\nسفارت امراى عرب در مداين 110\r\n\r\n","description":"","footnote":"","page_name":" فهرست 42 ","page_number":42},
  {"content":"\r\n\r\nعنوان صفحه\r\nپيشنهاد صلح يزدجرد به سفيران سعد وقاص 111\r\nجنگ قادسيه و شكست ايرانيان 112\r\nافتادن درفش كاويانى بدست اعراب 112\r\nفرار يزدجرد 112\r\nعزل سعد وقاص و نصب عمار ياسر بجاى او 113\r\nجنگ نهاوند و پيروزى اعراب 113\r\nفرار يزدجرد و كشته شدن او بدست آسيابان مرو 114\r\nبه قصاص رسيدن آسيابان 114\r\nايام سلطنت يزدجرد 114\r\nفصل هفتم نظر اجمالى در دين و شريعت و تاريخ و افسانه‌ها و طبايع ايرانيان قبل از اسلام 116\r\nسلاطين پيش از پيشداديان و مذاهب پارسيان 117\r\nبيان كتاب دبستان المذاهب 117\r\nپرستش آفتاب در قديم 118\r\nبيان مذهب صابئين 119\r\nپيدايش مذهب آتش‌پرستى 119\r\nستاره‌پرستى و صورت سيارات 119\r\nپيوند بت‌پرستى با صابئين 120\r\nراى نهائى دربارهء مذهب ايرانيان قديم 121\r\nاحوال زردشت به عقيدهء پارسيان 122\r\nكيفيت مذهب زردشت و اصول آن 124\r\nپيام فرشتگان كه نام ماه‌هاى دوازده‌گانه‌اند به زردشت 124\r\nرسم ايرانيان در دفن مردگان 126\r\nاختلاف مورخين يونان و ايران در باب تاريخ قديم ايران 126\r\nشروع به نوشتن تاريخ پس از ظهور اسلام در زمان سامانيان 127\r\nشاهنامهء دقيقى 128\r\n\r\n","description":"","footnote":"","page_name":" فهرست 43 ","page_number":43},
  {"content":"\r\n\r\nعنوان صفحه\r\nشاهنامهء فردوسى و منابع آن 128\r\nافعال پيشداديان 128\r\nاختلاف طبقات در ايران قديم 128\r\nاسماء طبقات از زبان فردوسى 129\r\nتقسيم جمشيد مردم را به طبقات و اسامى آنان 130\r\nتاريخ اجمالى زمان جمشيد 130\r\nتاريخ ضحاك بنابر قول مورخين ايران و يونان 132\r\nتطبيق نوشته‌هاى مورخان ايران و يونان در احوال و اسامى سلاطين ايران 133\r\nذكر فريدون و تاريخ رستم و خاندان او در شاهنامه 135\r\nپادشاهى كيقباد و سلسلهء كيانيان 136\r\nاختلاف مورخين دربارهء كيقباد 136\r\nوقوع كسوف هنگام جنگ ما بين ميذيا و ليديا 138\r\nاختلاف آرا دربارهء آستياجس و سيروس ( كورش ) 139\r\nتورات دربارهء ابلشازرو بناى مجدد بيت المقدس 141\r\nاحوال سياوش پسر كيكاوس 141\r\nاقوال مورخين يونان و ايران دربارهء كيخسرو 142\r\nپسر بخت نصر و اردشير درازدست 145\r\nاستخلاص كورش اسراى يهود را 145\r\nوقايع سلطنت لهراسب 147\r\nتطبيق اسم گشتاسب ، با نام يونانى او 147\r\nدربارهء اسفنديار و اردشير درازدست 148\r\nكشتن رستم اسفنديار را 149\r\nاحوال بهمن بن اسفنديار 149\r\nذكر قبر استر و مردخاى در همدان 150\r\nگفتار مورخان دربارهء داراى اول 151\r\nلشكركشى اسكندر به ايران و طايفهء اشكانيان ( ارساسيان ) 152\r\nذكر اردشير بابكان و سلسلهء ساسانيان 153\r\nبازگشت به ذكر اشكانيان 154\r\n\r\n","description":"","footnote":"","page_name":" فهرست 44 ","page_number":44},
  {"content":"\r\n\r\nعنوان صفحه\r\nتقسيم تاريخ ايران به سه زمان 156\r\nاختلاف مورخان ايران و يونان دربارهء سلاطين ساسانى 156\r\nخطوطى كه بر ديواره‌هاى اصطخر فارس ثبت شده 157\r\nاشكالى كه بر كوه نزديك شهر شاپور شيراز نقش كرده‌اند 158\r\nبناى شهر شوشتر 158\r\nبند كارون 159\r\nبه قول كينير صاحب بناهاى نزديك قراسو شبيه گنبدهاى بابل است 160\r\nقبر دانيال 160\r\nبيان تصاوير و تماثيل طاق بستان 160\r\nترجمهء خطوط پهلوى كه بر طاق بستان نقش بسته 161\r\nطاق كسرى ، مداين 163\r\nترجمهء خط عبرى گنبد قبر مردخاى 163\r\nآتشكده‌هاى ايران 164\r\nسيستان و آثار قديمهء آن 164\r\nآثار سراهاى شاهى و تماثيل دلالت بر اقتدار سلاطين دارد نه آسايش رعيت 166\r\nوضع سلاطين قديم ايران 167\r\nچگونگى اخذ ماليات 168\r\nدر باب قوانين ملتى ايران قديم 168\r\nوضع زندگى مردم در شهرها و روستاها 169\r\nدر باب علوم ايران كه در چه پايه بوده است ؟ 170\r\nاهالى قديم ايران در مقايسه با مردم امروز 170\r\nفصل هشتم در حكومت خلفا در ايران و سلطنت صفاريان و سامانيان و ديلميان 171\r\nپراكنده شدن اعراب در اطراف ايران و سكونت در بلاد بلخ و خراسان 171\r\n\r\n","description":"","footnote":"","page_name":" فهرست 45 ","page_number":45},
  {"content":"\r\n\r\nعنوان صفحه\r\nفرستادن مأمون طاهر را به جنگ امين و كشته شدن امين 172\r\nحكومت طاهريان در خراسان 172\r\nذكر يعقوب بن ليث صفار 173\r\nكشورگشائى يعقوب 174\r\nبرانداختن يعقوب سلسلهء طاهريه را 174\r\nتسلط يعقوب بر فارس 175\r\nحملهء يعقوب به بغداد 175\r\nوفات يعقوب 176\r\nصفات يعقوب ليث 176\r\nسلطنت عمرو بن ليث صفار 177\r\nشكست او در مقابله با لشكر بغداد 178\r\nمصاف عمرو با محمد بن زيد علوى 178\r\nحملهء عمرو به سراى خلافت در بغداد و وقوع جنگ 178\r\nحكومت امير اسماعيل سامانى 179\r\nگرفتار شدن عمرو بدست امير اسماعيل سامانى 179\r\nعادات و صفات عمرو 180\r\nحكومت طاهر صفارى در سيستان 180\r\nامارت خلف بن احمد از بنى ليث 181\r\nمغلوب شدن خلف در برابر محمود غزنوى و برافتادن بنى ليث 183\r\nحكومت سامانيان بر خراسان و بلخ و . . . 183\r\nحكومت ديلميان بر عراق و . . . 183\r\nنسب اسماعيل سامانى 183\r\nحكومت احمد و نصر سامانى 184\r\nپادشاهى امير اسماعيل سامانى 185\r\nصفات امير اسماعيل سامانى 185\r\nسلطنت احمد بن اسماعيل سامانى 188\r\nپادشاهى نصر سامانى 188\r\nذكر رودكى شاعر 188\r\n\r\n","description":"","footnote":"","page_name":" فهرست 46 ","page_number":46},
  {"content":"\r\n\r\nعنوان صفحه\r\nسلطنت نوح بن نصر سامانى 189\r\nسلطنت عبد الملك بن نوح 189\r\nسلطنت منصور سامانى 189\r\nسلطنت امير نوح ابو القاسم سامانى 190\r\nجنگ بغرا خان با امير نوح 190\r\nسلطنت يكسالهء منصور بن امير نوح سامانى 191\r\nپايان كار سامانيان 191\r\nدر نسب سلاطين ديالمه 192\r\nذكر على بن بويه عماد الدوله 192\r\nحكايت دست‌يافتن او بر خزاين ياقوت 193\r\nبيان سلطنت عضد الدوله 194\r\nعضد الدوله سه بدعت نهاد 195\r\nوقايع دوران سلطنت عضد الدوله 195\r\nسلطنت مجد الدوله و انقراض دولت ديلميان 196\r\nسلطنت قابوس بن وشمگير شمس المعالى 197\r\nحكومت منوچهر 198\r\nحكومت گيلان شاه 198\r\nفصل نهم در تاريخ سلاطين غزنويه 199\r\nحكومت الب تكين بر غزنين 199\r\nسلطنت سبكتكين 200\r\nدر نسب و حالات او 200\r\nفتوحات سبكتكين 200\r\nرفتن سبكتكين به غزاى كفار هندوستان 201\r\nجنگ او با جيپال راجهء هند 201\r\nوضع جنگ غزنويان 202\r\nرها كردن سبكتكين آهوبره را 203\r\n\r\n","description":"","footnote":"","page_name":" فهرست 47 ","page_number":47},
  {"content":"\r\n\r\nعنوان صفحه\r\nسلطنت محمود غزنوى 204\r\nنزاع محمود و اسماعيل دربارهء سلطنت و پيروزى محمود 204\r\nمحاربات محمود 205\r\nسلوك محمود با خلفاى عباسى 205\r\nسفر اول او به هندوستان و شكست جيپال 205\r\nجنگ دوم محمود در هند با انندپال و فتح ملتان 206\r\nجنگ محمود با ايلك خان و هزيمت ايلك 206\r\nجنگ ديگر انندپال با محمود و شكست او 208\r\nفتوح ديگر محمود 209\r\nحملهء محمود بر تناسر و شكست بتخانه‌ها 209\r\nفتح محمود شهر قنوج و متهوره را 210\r\nفتح سومنات 212\r\nوضع سومنات و اعتقاد هنود دربارهء آن 214 و 213\r\nفتح بلاد ديگر از گجرات هند 216\r\nطائفهء جت و صفات آنها 217\r\nخصائل سلطان محمود غزنوى يمين الدوله 218\r\nنظم شاهنامه در زمان او 219\r\nسلطنت مسعود غزنوى 219\r\nمسعود حكومت را از دست برادر خويش محمد بدرآورد 220\r\nچند كرت به هندوستان تاخت 220\r\nظهور سلاجقه و مرگ مسعود 220\r\nپادشاهى مودود 221\r\nقطب الدين محمد غورى 221\r\nهزيمت بهرامشاه در جنگ با غوريان 222\r\nاسامى سلاطين غزنوى 223\r\nفصل دهم در تاريخ سلاطين سلجوقى و مختصرى در باب خوارزمشاهيان 225\r\n\r\n","description":"","footnote":"","page_name":" فهرست 48 ","page_number":48},
  {"content":"\r\n\r\nعنوان صفحه\r\nدر نسب آل سلجوق 225\r\nسلطنت طغرل 226\r\nملاقات طغرل با خليفهء عباسى القائم بامر اللّه 226\r\nجنگ طغرل با لشكر روم 227\r\nپادشاهى الب‌ارسلان 228\r\nجنگ روم و ايران 228\r\nجنگ الب‌ارسلان با قيصر روم 229\r\nرهاسازى الب ارسلان قيصر روم را 230\r\nكشته شدن الب ارسلان بدست يوسف كوتوال 231\r\nبيان فضائل و خصائل الب‌ارسلان 231\r\nنظام الملك 233\r\nبيان حالات نظام الملك وزير الب ارسلان 233\r\nسلطنت ملكشاه سلجوقى 234\r\nوفات القائم بامر اللّه و خلافت مقتدى 235\r\nبسط ايران در زمان ملكشاه 235\r\nبيان حالات و صفات ملكشاه 236\r\nسبب عزل نظام الملك و قتل او 236\r\nقتل نظام الملك بدست يكى از فدائيان 237\r\nفوت ملكشاه 238\r\nكارهاى ملكشاه 238\r\nحكومت محمود پسر ملكشاه 239\r\nسلطنت بر كيارق 239\r\nسلطنت محمد شاه پسر ملكشاه و وفات او 240\r\nحكومت محمود پسر محمد شاه 241\r\nقتل مسترشد و راشد 241\r\nسلطان السلاطين سنجر بن ملكشاه 242\r\nوسعت دامنهء حكومت سنجر 242\r\nشكست سنجر از تركمانان غز 243\r\n\r\n","description":"","footnote":"","page_name":" فهرست 49 ","page_number":49},
  {"content":"\r\n\r\nعنوان صفحه\r\nقصيدهء انورى در وصف سنجر 243\r\nفوت سنجر 245\r\nطغرل ثالث 246\r\nاز پا درآمدن او در حرب با والى خوارزم 246\r\nپايان كار سلاجقه 247\r\nسلطنت صلاح الدين ايوبى 247\r\nسلطنت محمد خوارزمشاه 248\r\nسلطنت جلال الدين خوارزمشاه 249\r\nفصل يازدهم نظر اجمالى در باب اتابكان آذربايجان و فارس و لرستان و حسن صباح 250\r\nاتابكان آذربايجان 250\r\nحالات ايلدكز و قزل ارسلان و . . . 251\r\nاتابكان فارس 252\r\nذكر اتابك سعد 253\r\nاتابك ابو بكر 255\r\nكشتن سلجوق تركان خاتون را و انتقام ايلخان از او 255\r\nذكر اتابكان لرستان 257\r\nحالات ابو طاهر و هزار اسب و تكله و الب ارغون 258\r\nذكر احوال حسن صباح و اسماعيليه 259\r\nذكر عقايد اسماعيليان 262 و 260\r\nپيغام فرستادن حسن صباح به سلطان سنجر 261\r\nذكر كيا بزرگ اميد و ديگر جانشينان حسن صباح 264\r\nاحوال حسين بن ناصر 265\r\nحكايت امام فخر رازى 266\r\nحكومت جلال الدين حسن و پسرش علاء الدين محمد 267\r\nبردن خواجه نصير به قهستان 268\r\n\r\n","description":"","footnote":"","page_name":" فهرست 50 ","page_number":50},
  {"content":"\r\n\r\nعنوان و صفحه\r\nفصل دوازدهم در بيان تسخير لشكر مغول ايران را ، و سلطنت هلاكوخان در ايران 269\r\nدر باب نسب چنگيز خان و افعال و احوال او 269\r\nقوانين ( ياساى ) چنگيزى 270\r\nوضع شكار كه چنگيز خان احداث كرد 273\r\nجنگ ما بين چنگيز خان و سلطان جلال الدين 274\r\nوسعت بلاد مورد حكمرانى چنگيز 275\r\nفوت چنگيز و تقسيم ممالك بين فرزندان 276\r\nحكومت و خانيت اوكتاى 276\r\nحكومت تولى خان 277\r\nذكر هلاكوخان و تسخير ايران 277\r\nفتح بغداد 278\r\nرصد بستن خواجه نصير در مراغه 280\r\nجلوس اباقاخان بر تخت 281\r\nجنگهاى او با لشكر تاتار 281\r\nمرگ او و اخلاق او 282\r\nمعاصران او مولوى و سعدى بودند 282\r\nسلطنت سلطان احمد ( نكودار ) 283\r\nحكم او به خرابى كليساها و اخراج نصارى از مملكت 283\r\nسلطنت ارغون خان 283\r\nوزارت سعد الدوله 284\r\nآمدن سفير پاپ نكولاى چهارم به دربار ارغون خان 284\r\nامارت كيخاتو 285\r\nدر وضع چاو و ابطال آن 285\r\nرواج پول كاغذى در چين 286\r\nحكومت چند ماههء بايدو 288\r\n\r\n","description":"","footnote":"","page_name":" فهرست 51 ","page_number":51},
  {"content":"\r\n\r\nعنوان صفحه\r\nقوانين غازانى 289\r\nجنگهاى او با مصريان 289\r\nدر باب مذهب غازان 291\r\nكشتن غازان امير نوروز را 291\r\nصفات غازان چيست ؟ 291\r\nسلطنت سلطان محمد خدابنده و احوال و اعمال او 292\r\nسلطنت ابو سعيد و صفات او 293\r\nسلاطين يكدوروزهء جانشينان او 296\r\nپايان كار فرمانروايان مغول 296\r\nذكر اتابكان فارس كه در زمان مغول به امارت رسيدند 297\r\nذكر سلسلهء اتابكان مظفريه 298\r\nفصل سيزدهم در بيان صادرات افعال و واردات احوال امير تيمور گوركان 299\r\nدر نسب تيمور 300\r\nذكر اسباب ترقى و شروع كار تيمور 301\r\nپيوستن چند تن از سرداران به وى 302\r\nاتحاد امير تيمور با امير حسين و مصاف با الياس 303\r\nتصرف قلعهء قرشى 304\r\nنزاع تيمور و سلطان حسين و كشته شدن سلطان حسين 306\r\nسلطنت امير تيمور 307\r\nتسخير خراسان و قندهار و كابل 308\r\nآمادگى تيمور براى تسخير ايران 308\r\nفرمان قتل‌عام اهالى اصفهان 310\r\nاستيصال فدائيان 311\r\nمحاربهء شاه منصور با امير تيمور 311\r\nتسخير خطهء فارس و فتح بغداد 313\r\nفتح قلعهء تكريت 314\r\n\r\n","description":"","footnote":"","page_name":" فهرست 52 ","page_number":52},
  {"content":"\r\n\r\nعنوان صفحه\r\nجنگ امير تيمور با توقتمش خان والى دشت قبچاق 316\r\nيورش امير تيمور به بلاد روس و چركس 317\r\nمسخر نمودن امير تيمور هندوستان را 317\r\nعثمانيان 319\r\nمحاربهء امير تيمور گوركان با سلطان بايزيد در انگوريه و شكست بايزيد 320\r\nتوجه امير تيمور به عزم يورش به چين و ختا 322\r\nمرگ امير تيمور و ذكر صفات او 323\r\nبيان كلى وقايع زندگى امير تيمور و مايهء عبرت بودن زندگيش 325\r\nتزوك امير تيمور 326\r\nفرزندان تيمور و سلطنت خليل سلطان 327\r\nسلطنت شاه‌رخ بن امير تيمور 329\r\nسلطنت الغ بيك 330\r\nبناى زيج الغ بيكى 330\r\nسلطنت سلطان ابو سعيد 331\r\nسلطنت سلطان حسين بايقرا 332\r\nپادشاهى بديع الزمان آخرين پادشاه سلسلهء تيمورى 332\r\nبيان حال تراكمهء آق‌قوينلو و قراقوينلو 332\r\nامرائى كه بعد از تيموريان در ايران حكومت داشته‌اند 332\r\nفصل چهاردهم تاريخ سلاطين صفويه 336\r\nدر نسب سلاطين صفويه 336\r\nشهرت شيخ صفى الدين 337\r\nسلطان حيدر و تزويج او با دختر اوزون حسن 338\r\nسلطنت شاه اسماعيل 339\r\nاستيلاى شاه اسماعيل بر بلاد آذربايجان 339\r\nمظلوميت شيعيان 340\r\n\r\n","description":"","footnote":"","page_name":" فهرست 53 ","page_number":53},
  {"content":"\r\n\r\nعنوان صفحه\r\nترقى صفويه مذهب شيعه را 341\r\nبيان اقسام هفت ايل ترك ( قزلباش ) 341\r\nمحاربات شاه اسماعيل در ايران و روم 341\r\nوفات شاه اسماعيل 343\r\nجلوس شاه طهماسب بر تخت سلطنت ايران 343\r\nمنازعهء امراى قزلباش با يكديگر 344\r\nحملهء اوزبكان به خراسان 345\r\nتاخت‌وتاز سلطان سليمان به ايران 345\r\nپناه همايون شاه به پادشاه ايران 346\r\nعلم استقلال بر افراشتن القاص ميرزا و فرار او 346\r\nجنگ با روميان 347\r\nپناه بايزيد به شاه طهماسب 347\r\nتاخت‌وتاز اوزبكان و وقوع قحط و غلا 347\r\nبه حضور طلبيدن طهماسب تاجر فرنگى را 348\r\nتصرف حيدر ميرزا سراى شاهى و خزانه را 349\r\nنزاع حيدر ميرزا و اسماعيل ميرزا دربارهء سلطنت 349\r\nكشته شدن حيدر ميرزا 349\r\nسلطنت اسماعيل صفوى 350\r\nقتل شاهزادگان صفوى 350\r\nسلطنت محمد شاه 352\r\nمحاربهء محمد ميرزا با سلطان روم 353\r\nكشته شدن حمزه ميرزا برادر شاه عباس 354\r\nسلطنت شاه عباس اول 355\r\nاختلاف امراى قزلباش با يكديگر 355\r\nتصرف شهر قزوين 356\r\nحملهء اوزبكان به خراسان 356\r\nمحاربهء عباس با عثمانى 356\r\nاستخلاص مشهد 356\r\n\r\n","description":"","footnote":"","page_name":" فهرست 54 ","page_number":54},
  {"content":"\r\n\r\nعنوان صفحه\r\nاستيلاى يعقوب خان بر فارس 357\r\nبرخورد عباس با امراى ترك در كنار رودخانه 357\r\nحكم به قتل‌عام اهالى گيلان 358\r\nشكست اوزبكان 358\r\nحكومت گرگين ميلاد بر لار 360\r\nتصميم محاربه با دولت عثمانى 361\r\nآمدن برادران شرلى به دربار شاه عباس 361\r\nتفصيل پيشكشها 362\r\nسفارت سر آنتونى از طرف شاه عباس به فرنگستان 364\r\nمحاربات شاه عباس با دولت عثمانى و شكست عساكر عثمانى 364\r\nحكايت اسارت يكى از اكراد مكرى 366\r\nاجمالى از فتوحات شاه عباس 367\r\nاحترام خلق نسبت به شاه عباس 368\r\nظهور ذوذؤابه ( - ستارهء دنباله‌دار ) 368\r\nرابطهء مودت‌آميز شاه عباس با دولتها و رعاياى فرنگستان 369\r\nوضع جزائر خليج فارس و تسلط پرتغاليها بر آنجا 369\r\nتسخير شاه عباس بندر گامبرون ( - بندر عباس ) را 370\r\nفرستادن شاه عباس رابرت شرلى را به سفارت به انگلستان 372\r\nآمدن ايلچى پادشاه انگلند به دربار شاه عباس صفوى 372\r\nپيام ايلچى و جواب پادشاه 373\r\nصفات و اخلاق شاه عباس و بناهاى او 374\r\nرفتار او با گرجيان و ارامنه 375\r\nبناى جلفا و سكونت ارامنه 375\r\nسياست داخلى شاه عباس 376\r\nبرخورد شاه عباس با امراى قزلباش و ترتيب فوج شاهسون 377\r\nرفتار او با روحانيون 378\r\nحركت عباس نسبت به خانوادهء خود و قتل صفى ميرزا 379\r\nعاقبت ديگر شاهزادگان 381\r\n\r\n","description":"","footnote":"","page_name":" فهرست 55 ","page_number":55},
  {"content":"\r\n\r\nعنوان صفحه\r\nاعمال و احوال و وفات شاه 382\r\nفصل پانزدهم در بيان وقايعى كه بعد از فوت شاه عباس بزرگ در ايران روى داد تا استعفاى شاه سلطان حسين و فتح ايران بدست افغان 384\r\nسلطنت شاه صفى 386\r\nوقايع ايام سلطنت شاه صفى و ظلم او 386\r\nوضع قندهار و گيلان 388\r\nشهر ايروان 388\r\nاعمال نيك و بد شاه صفى 389\r\nدر بيان بناى شهر قم 390\r\nبازگشت به حالات شاه صفى 391\r\nسلطنت شاه عباس ثانى 392\r\nوقايع ايام و محاربات شاه عباس ثانى 392\r\nمعاهدهء دولت ايران و عثمانى 395\r\nاحوال و وفات شاه عباس ثانى 396\r\nاحوال شيخ محمد على حزين 397\r\nسلطنت شاه سليمان صفوى 397\r\nعلى خان زنگنه وزير شاه سليمان 399\r\nعلى قليخان از امراى معتبر دربار 399\r\nوفات شاه سليمان 400\r\nسلطنت سلطان حسين 401\r\nبيست سال اول سلطنت او 402\r\nاصل‌ونسب افغان 402\r\nذكر طوائف افغان 404\r\nبيان اسباب فتنهء افغان 405\r\nگرگين خان حاكم قندهار 406\r\nنزاع ما بين گرگين خان و ميرويس 407\r\n\r\n","description":"","footnote":"","page_name":" فهرست 56 ","page_number":56},
  {"content":"\r\n\r\nعنوان صفحه\r\nتدابير ميرويس به جهت تسخير ايران 407\r\nخواستگارى گرگين خان از دختر ميرويس 408\r\nدعوت ميرويس از گرگين خان و تصرف قندهار 409\r\nآمادگى افغانيان براى جنگ با ايران 410\r\nحملهء افغان به ايران 411\r\nسفارت مير عبد اللّه افغان به دربار ايران 412\r\nهرج‌ومرج ايران و حملهء كردها و اوزبكها به ايران 413\r\nاسباب اغواى محمود به تسخير ايران 414\r\nذكر بعضى از وقايع زمان شاه سلطان حسين 415\r\nوقوع زلزلهء شديد در تبريز 417\r\nحملهء افغان به اصفهان و بيان وضع آن شهر 418\r\nتفصيل جنگ افغان با لشكر ايرانى در گلناباد و كيفيت صف‌آرائى دو لشكر و شكست نهائى ايرانيان 420\r\nوضع ارامنهء جلفا و خلع سلاح آنان 422\r\nشرح بعضى از وقايع كه در ايام محاصرهء اصفهان رخ داد 424\r\nواقعهء اصفهانك ( بن اصفهان ) 426\r\nفرار طهماسب ميرزا از اصفهان 428\r\nپديد آمدن قحطى در اصفهان 428\r\nمرگ احمد از خواجه‌سرايان فداكار 429\r\nآمدن ملك محمود سيستانى براى استخلاص اصفهان 429\r\nشدت قحطى در اصفهان 430\r\nتسليم سلطان حسين شهر را به محمود افغان 431\r\nورود محمود به اصفهان‌و كشته شدن سلطان حسين 432\r\n\r\n","description":"","footnote":"","page_name":" فهرست 57 ","page_number":57},
  {"content":"\r\n\r\nعنوان و صفحه\r\nجلد دوم فصل شانزدهم در بيان پادشاهان افغان . . . و تاخت‌وتاز ترك و روس 427\r\nسلطنت محمود افغان در ايران 437\r\nرفتار محمود افغان 438\r\nپاره‌اى از وقايع زمان محمود 438\r\nحملهء عساكر روسيه به سمت سواحل غربى ايران 439\r\nواقعهء لوطى بازار قزوين 441\r\nقتل‌عام جميع امرا و اعيان مملكت 442\r\nفتح محمود شهرهاى ايران را بكمك اكراد 444\r\nفرستادن زبردست خان براى تسخير شيراز 444\r\nورود مادر محمود به اصفهان 446\r\nتعيين كردن محمود اشرف را به جانشينى 446\r\nرياضت كشيدن و عزلت گزيدن محمود 447\r\nفرمان قتل شاهزادگان صفويه 448\r\nوفات محمود و جلوس اشرف 449\r\nمعاهدهء شاه طهماسب با روس 450\r\nحملهء عساكر عثمانى به بلاد ايران 450\r\nحملهء عساكر عثمانى به تبريز و مقاومت اهالى تبريز 451\r\nمعاهدهء دولتين روس و روم در باب ايران 453\r\nمفاد عهدنامه 453\r\nتاجگذارى اشرف در اصفهان 454\r\nجنگ اشرف با عساكر عثمانى 456\r\nمصالحهء اشرف با دولت عثمانى 457\r\n\r\n","description":"","footnote":"","page_name":" فهرست 58 ","page_number":58},
  {"content":"\r\n\r\nعنوان و صفحه\r\nپيوستن نادرشاه به شاه طهماسب صفوى 459\r\nجنگ نادر با اشرف و شكست اقافنه نزديك دامغان 460\r\nدومين جنگ نادر با افغانان 461\r\nقتل شاه سلطان حسين 462\r\nگريز افغانان و ورود شاه طهماسب به اصفهان 462\r\nتعاقب نادر افغانان را 463\r\nكشته شدن اشرف 464\r\nپايان كار افغانان 464\r\nفصل هفدهم در باب وقايع ايام نادرشاه و اعقاب وى 466\r\nنسب نادر 466\r\nتولد نادر شاه 467\r\nدوران نوجوانى نادر 467\r\nآغاز ترقى نادر و به خدمت شاه طهماسب درآمدن 469\r\nخواب ديدن نادر و تعبير آن 470\r\nجنگ نادر با عساكر عثمانى و اخراج آنها از ايران 470\r\nفرونشاندن نايرهء طغيان افغان 471\r\nمصالحهء شاه طهماسب با دولت عثمانى و نپذيرفتن نادر 471\r\nخلع شاه طهماسب از سلطنت و تعيين عباس ثالث بجاى او 473\r\nجنگ نادر با احمد پاشا و طوپال پاشا سرداران عثمانى 473\r\nشكست اتراك 475\r\nفتح ارمنيه و گرجستان 475\r\nمصالحهء عثمانى با نادر 476\r\nفوت عباس ثالث و سلطنت نادر 477\r\nكوشش نادر در تغيير مذهب شيعه در ايران 478\r\nتاج‌گذارى نادر 479\r\nمنقاد ساختن ايل بختيارى 480\r\n\r\n","description":"","footnote":"","page_name":" فهرست 59 ","page_number":59},
  {"content":"\r\n\r\nعنوان و صفحه\r\nحملهء نادر به قندهار 480\r\nبنا نهادن نادرآباد 480\r\nفتح قلعهء قندهار 481\r\nدر بيان تسخير كابل 482\r\nدر بيان احوال هندوستان 483\r\nوضع سلاطين تيمورى در هند 483\r\nعدم امكان منقاد ساختن مراتيان 484\r\nجنگ نادر با محمد شاه سلطان هند 485\r\nغلبهء ايرانيان بر لشكر هند 486\r\nشكست هنديان در كرنال 488\r\nمعاهدهء نادرشاه با محمد شاه هندى 489\r\nتفصيل غنائمى كه نادر شاه از هند آورد 493 و 489\r\nشورش اهالى دهلى و قتل عام آنها 490\r\nبازدادن نادر شاه سلطنت را به محمد شاه 492\r\nمراجعت نادر شاه به ايران و سلوك او با رعايا و لشكر 494\r\nجنگ نادر شاه با امير هند و ذكر سلسلهء كالورى 494\r\nنهضت نادر شاه به جانب بخارا 496\r\nدر فتح خوارزم 497\r\nصفت قلعهء كلات 498\r\nگلوله انداختن بسوى نادر در جنگل مازندران 499\r\nبيان كور كردن نادر شاه پسر بزرگ خود رضا قلى ميرزا را 500\r\nجنگ نادر شاه با لشكر عثمانى در ايروان و ديار بكر و فتح نادر 502\r\nتغيير حالات نادر در اواخر حيات خويش و ظلم او 502\r\nكشته شدن نادر شاه 503\r\nذكر اجمالى از محاربات و حالات و صفات و اعمال نادر شاه 504\r\nكوشش نادر در جهت ترقى ايران 505\r\nرفتار نادر با علما 506\r\nعقائد نادر 507\r\n\r\n","description":"","footnote":"","page_name":" فهرست 60 ","page_number":60},
  {"content":"\r\n\r\nعنوان و صفحه\r\nسلطنت على قلى خان ( على عادل شاه ) پس از نادر 508\r\nابراهيم خان برادر عادلشاه با وى مصاف داد 510\r\nكشته شدن ابراهيم و عادل شاه 510\r\nذكر سلطنت شاهرخ 511\r\nنابينا ساختن شاهرخ 511\r\nادعاى سيد محمد 511\r\nپادشاهى احمد خان ابدالى 511\r\nپايان كار شاهرخ 513\r\nفصل هجدهم در پادشاهى كريم خان زند 514\r\nجنگ محمد حسن خان با افاغنه 514\r\nنسب كريم خان زند و صفات او 515\r\nراضى شدن مردم اصفهان به حكومت كريمخان زند 515\r\nبيان تقسيم اهالى ايران به چهار طبقهء بزرگ 516\r\nعلت نامگذارى طائفهء زند 519\r\nشكست كريمخان از آزاد خان افغان 519\r\nشكست لشكر آزاد خان 520\r\nشروع ترقى كريمخان 520\r\nدر اصل و نسب قاجاريه 521\r\nموقعيت طبيعى استرآباد 521\r\nطوايف قاجاريه 522\r\nتصرف كريمخان فارس و اصفهان را 523\r\nفتح محمد حسن خان قاجار اصفهان را 523\r\nمحاصرهء محمد حسن خان شيراز را 524\r\nفتح مجدد كريمخان اصفهان را 525\r\nشكست نهائى محمد حسن خان 526\r\nطغيان فتحعلى خان افشار 527\r\n\r\n","description":"","footnote":"","page_name":" فهرست 61 ","page_number":61},
  {"content":"\r\n\r\nعنوان و صفحه\r\nاحوال اعراب خليج فارس 528\r\nبيان حال ميرمهنا امير بوشهر 528\r\nتمرد شيخ سليمان ، شيخ بنى كعب 529\r\nطغيان زكى خان برادر كريمخان 530\r\nوضع لشكر ايران در زمان كريمخان 531\r\nمحاربهء كريمخان با عثمانى در بصره 532\r\nاهالى هلند در جزيرهء خارك 535\r\nوضع و صفت جزيرهء خارك 535\r\nكيفيت حكومت كريمخان و رفاه رعايا 536\r\nفوت كريمخان زند 537\r\nصفات و خصائل و بناهاى كريمخان زند 538\r\nفصل نوزدهم در بيان احوال اعقاب و انسال كريمخان زند و بقاياى سلسلهء زند 541\r\nسلطنت ابو الفتح خان 541\r\nوقايع ايام زكى خان و محاربات او 541\r\nذكر رذائل زكى خان 542\r\nذكر مجملى از احوال آغا محمد خان قجر 543\r\nپرداختن آقا محمد خان به تهيهء اسباب ملك‌گيرى 544\r\nدر بيان احوال على مراد خان 544\r\nقتل زكى خان 545\r\nورود ابو الفتح خان به شيراز 546\r\nپادشاهى صادق خان زند 546\r\nمنازعهء صادق خان و على مراد خان و محاصرهء شيراز 547\r\nبه قتل رسيدن صادق خان 548\r\nمحاربهء شيخ ويس ، پسر على مراد خان با آقا محمد خان قاجار 549\r\nمرگ على مراد خان 551\r\n\r\n","description":"","footnote":"","page_name":" فهرست 62 ","page_number":62},
  {"content":"\r\n\r\nعنوان و صفحه\r\nحالات و صفات على مراد خان 551\r\nفتح آقا محمد خان اصفهان را 552\r\nپادشاهى جعفر خان زند و صفات او 552\r\nمقدمات نابودى جعفر خان زند 553\r\nمحاربهء لطفعلى خان زند با شاه مراد برادر صيد مراد 555\r\nبيان حال حاجى ابراهيم شيرازى ، كلانتر 555\r\nذكر سلطنت لطفعلى خان زند 556\r\nمحاصرهء لطفعلى خان كرمان را 557\r\nبددل شدن لطفعلى خان نسبت به حاجى ابراهيم كلانتر 558\r\nتصميم حاجى ابراهيم كلانتر به برانداختن لطفعلى خان 559\r\nطلبيدن حاجى ابراهيم آقا محمد خان را به شيراز 560\r\nمحاربهء آقا محمد خان با لطفعلى خان 561\r\nفرار لطفعلى خان به بوشهر 562\r\nخلع سلاح حاجى ابراهيم ايليات شيراز را 563\r\nذكر محاربات لطفعلى خان 564\r\nگفتار آقا محمد خان قاجار 567\r\nفتح لطفعلى خان كرمان را 569\r\nمحاصرهء آقا محمد خان كرمان را 570\r\nفرمان قتل عام و معلول كردن اهالى كرمان 570\r\nعمل آقا محمد خان با دبير انشاى فرامين لطفعلى خان 571\r\nرفتن لطفعلى خان به نرماشير و گرفتارى او 571\r\nپايان كار و ذكر فضائل لطفعلى خان زند 572\r\nپايان كار زنديه 573\r\nفصل بيستم اجمالى در بيان اوضاع مملكت ايران و ملل اطراف 574\r\nوضع ايران و اطراف آن قبل از جلوس آقا محمد خان 574\r\nوضع امراى ايران و رفتار آقا محمد خان با آنها 575\r\n\r\n","description":"","footnote":"","page_name":" فهرست 63 ","page_number":63},
  {"content":"\r\n\r\nعنوان و صفحه\r\nوضع و صفت شهر كرمان 577\r\nخطهء كاردوشيا كه به كردستان اشتهار دارد 577\r\nتاريخ اكراد و كردستان 578\r\nوضع حكومت اردلان 580\r\nدر صفت خطهء گرجستان 582\r\nنقل خصوصيات اهالى گرجستان 584\r\nخطهء وسيع خراسان 585\r\nوضع حكومت خراسان در آغاز جلوس آقا محمد خان قاجار 585\r\nبيان حال احمد خان ابدالى و جانشينان او 586\r\nوضع نيشابور و اطراف آن و حالات طايفهء بيات 588\r\nوضع پرگنهء طبس 590\r\nاحوال اعراب بنى شيبان 590\r\nمصاف مير حسين خان با افاغنه 591\r\nوضع شهر قاين و مضافات آن 593\r\nبيابان لوط و شهر سدوم 593\r\nوضع محال ترشيز 594\r\nامارت اسحاق خان 594\r\nوضع تربت حيدريه 597\r\nوضع و صفت شهر سبزوار 598\r\nامراء كرد خبوشان و چناران 598\r\nذكر شهر مرو 599\r\nايل ازدانلو محافظان شهر مرو 599\r\nسرگذشت بيرام على خان 600\r\nوضع بلاد عثمانى 601\r\nوضع بلاد سند و سيستان و بلوچستان در زمان آقا محمد خان قاجار 603\r\nحالات طوايف ترك كه ما بين جيحون و سيحون بودند 605\r\nتراكمهء آق‌قوينلو و قراقوينلو 605\r\nدر باب طوائف اوزبك 607\r\n\r\n","description":"","footnote":"","page_name":" فهرست 64 ","page_number":64},
  {"content":"\r\n\r\nعنوان و صفحه\r\nحالات بيكى جان و جلوس او بر تخت بخارا 607\r\nوضع زندگى بيكى جان 613 و 608\r\nبيان احكام و قوانين بيكى جان 611\r\nمحاربات بيكى جان با تيمور شاه افغان و امراى اطراف خراسان 615\r\nشرح صادرات افعال و واردات احوال بيكى جان 616\r\nوضع لشكر و تاخت‌وتاز بيكى جان 621\r\nفصل بيست و يكم در وقايع ايام و چگونگى احوال آقا محمد خان قاجار و جلوس فتحعلى شاه 622\r\nبيان دو طائفه قاجاريه 622\r\nكيفيت گرفتارى آقا محمد خان قاجار بدست عادل شاه 623\r\nرهائى آقا محمد خان از عادل شاه و گرفتارى او بدست كريمخان زند 624\r\nفرار آقا محمد خان از شيراز 625\r\nدر راه مازندران خزانه‌اى را متصرف شد 626\r\nبرادران آقا محمد خان 626\r\nفتح و شكست آقا محمد خان 627\r\nتسليم على خان افشار در برابر آقا محمد خان و كشته شدن او 628\r\nقتل عام اهالى كرمان 629\r\nتأديب حاجى ابراهيم كلانتر يكى از غلامان شاهى را 630\r\nكشتن آقا محمد خان قاجار برادر خود جعفر قلى خان را 631\r\nلشكركشى آقا محمد خان به استرآباد 632\r\nوضع بلاد گرجستان 633\r\nمحاربهء آقا محمد خان با هراكليوس 633\r\nعهدنامهء والى گرجستان با كاترين ملكهء روسيه 533\r\nشكست گرجيان و خرابى تفليس 636\r\nكيفيت تاجگذارى آقا محمد خان 637\r\n\r\n","description":"","footnote":"","page_name":" فهرست 65 ","page_number":65},
  {"content":"\r\n\r\nعنوان و صفحه\r\nبيان حب جاه و حب مال آقا محمد خان و شكنجهء شاهرخ به جهت جواهرات 639\r\nنامه‌نگارى آقا محمد خان با بيكى جان 640\r\nحملهء عساكر روسيه به ايران 642\r\nمراجعت لشكر روس به جهت فوت ملكه كاترين 643\r\nكشته شدن آقا محمد خان بدست نوكران خويش 644\r\nصفات و خصائل آقا محمد خان و وضع حكومت او 645\r\nاحترام و مهر آقا محمد خان نسبت به حاجى ابراهيم كلانتر 647\r\nسلوك با امراى دوانلو 648\r\nسلوك آقا محمد خان با سپاه 649\r\nحرص به پول آقا محمد خان 649\r\nآمدن فتحعلى شاه از شيراز به طهران 652\r\nجلوس فتحعلى شاه به تخت سلطنت 652\r\nجنگها و نزاعهاى عديده در آغاز جلوس فتحعلى شاه 653\r\nورود سفراى فرنگستان به دربار فتحعلى شاه 653\r\nفصل بيست و دوم در بيان مذهب و شريعت اهالى ايران 656\r\nدر باب توحيد و اصول مذهب ايرانيان 657\r\nدر باب كتب الهى و ملائكه و اجنه و عدد پيغمبران 658\r\nكيفيت معاد و بهشت و دوزخ 660\r\nدرخت طوبى در مقام محمد 662\r\nدرجات مؤمنين در بهشت در اديان 663\r\nمسئلهء قضا و قدر 665\r\nدر بيان صلات 665\r\nدر بيان زكات 667\r\nدر بيان صوم 668\r\nدر بيان حج و زيارت 668\r\n\r\n","description":"","footnote":"","page_name":" فهرست 66 ","page_number":66},
  {"content":"\r\n\r\nعنوان و صفحه\r\nجاهاى مقدس مسجد الحرام و كعبه 669\r\nاداى نماز جمعه 670\r\nآداب و رسوم اسلامى 670\r\nآنچه در قرآن است 671\r\nبيان فرق اهل سنت 673\r\nائمهء اربعهء عامه و شيعه 674\r\nبيان مذهب شيعه 676\r\nاختلاف ميان شيعه و سنى 676\r\nاعتراضات شيعه بر امامان چهارگانهء سنت 677\r\nبيان فتواى علماى حليت بر مثيت قتل اهل خراسان 682\r\nجواب ملا محمد رستمدارى به علماى اهل سنت 683\r\nحكايت حسنيه و تفصيل اعتراضات او بر علماى عامه 686\r\nتقيه در شيعه 692\r\nدر بيان مذهب وهابى كه در نجد پيدا شد 693\r\nاعياد و ايام مخصوص شيعه 695\r\nتصوف و متصوفه و مقامات سلوك و فرقه‌هاى صوفيه و متصوفهء 696\r\nبنام و ذكر اجمالى از عقايد آنها 698\r\nمقامات سلوك 698\r\nاصول و شعب متصوفه و نامهايشان 700\r\nحكايات دربارهء متصوفه 707\r\nشعراى ايرانى 707\r\nگفتار عبد القادر گيلانى 711\r\nگفتار علما دربارهء تصوف 714\r\nدر بيان بعضى از كلمات 716\r\nدربارهء مراتب اوليا 716\r\nگروه‌هاى متصوفه 718\r\nسلسلهء مرتضى شاهى 718\r\nحكايت ورود مير معصوم در شيراز 720\r\nقواعد هفده‌گانهء بيكى جان 720\r\nبيان اقوال آقا محمد على كرمانشاهى دربارهء صوفيه 723 و 709\r\n\r\n","description":"","footnote":"","page_name":" فهرست 67 ","page_number":67},
  {"content":"\r\n\r\nعنوان و صفحه\r\nفصل بيست و سوم در بيان حكومت ايران 727\r\nبيان اقتدار سلاطين ايران 727\r\nبيان موقعيت علما و تجار ايران 728\r\nاقتدار سلاطين ايران بر خاندان خويش 729\r\nنفوذ حكم پادشاه بر آحاد رعيت 730\r\nوضع رتق‌وفتق امور و قواعد و مناصب در دوران صفويه 732\r\nحالات وزرا و مناصب آنان 732\r\nارزش و اعتبار منشيان و مستوفيان 734\r\nوضع زندگى سلاطين ايران 734\r\nمحكمهء شرع و عرف 735\r\nبيان مناصب قاضى و شيخ الاسلام 738 و 736\r\nاحترام طبقهء علما 737\r\nاعتبار شيخ الاسلام 738\r\nوضع و اجراى قواعد عدليه در شهرها و دهات 738\r\nاعتبار ساير ملايان 739\r\nحكام عرف 740\r\nقدرت پادشاه در اجراى قانون 741\r\nروش اجراى احكام جزائى و حقوقى 742\r\nكارهاى ديوان عدالت در دوران صفويه 742\r\nاجراى قانون دربارهء زنان ايران 744\r\nحدود اختيارات بيگلربيگيان و حكام بلاد و كدخدايان 745\r\nقواعد عرفيهء ايلات 747\r\nاحكام و ديات 748\r\nنزاعهاى محلى 749\r\nكيفيت رفتار حكام و سلاطين با قبايل و ايلات 750\r\nاجراى احكام زنا در ايلات 751\r\n\r\n","description":"","footnote":"","page_name":" فهرست 68 ","page_number":68},
  {"content":"\r\n\r\nعنوان و صفحه\r\nحالات قبايل بيات و بختيارى و فيلى و اعراب 752\r\nجزيرهء خارك 753\r\nوضع امراى خراجگزار ايران 753\r\nدر باب طوايف اكراد و قبيلهء هلكارى 756\r\nطريقهء جمع ماليهء ايران 757\r\nماليات اراضى 757\r\nوضع املاك خالصه 758\r\nسهميهء زارع و مالك و حقوق ديوانى در باب محصولات صيفى و شتوى 758\r\nتدبير حكومت ايران نسبت به ايلات 761\r\nوضع وصول ماليات از دوران صفويه تا به حال 761\r\nبيان پيشكشىها و تعارفات 762\r\nوضع مالياتى با نام صادر 764\r\nاقتدار پادشاه در ادارهء مملكت 765\r\nوضع رفاه مردم ايران در پايتخت و ساير جاها 768\r\nحدود اختيارات پادشاه نسبت به وزرا و اعيان و خدام سراى سلطنت 769\r\nوضع املاك بلاصاحب يا موروثى 770\r\nحدود اختيارات سلطان و قضات و كلانتران 771\r\nحدود آزادى اهالى ايران 771\r\nظلم حكام 773\r\nطبايع و اخلاق حاكمان بلاد 776\r\nاحترام اهالى ايران نسبت به پادشاه 777\r\nنظرى اجمالى در باب لشكر ايران از سواره و پياده نظام 777\r\nسلطنت و استبداد 782\r\nترقى در ترتيب و تربيت سواره و پياده نظام 883\r\nفصل بيست و چهارم در باب آب‌وهواى ايران و مردم اين ملك و شهرها و قريه‌ها و ترقى در علوم و صنايع 785\r\n\r\n","description":"","footnote":"","page_name":" فهرست 69 ","page_number":69},
  {"content":"\r\n\r\nعنوان و صفحه\r\nعلت اختلاف آب‌وهواى ايران 785\r\nاصفهان 787\r\nهمدان 788\r\nطهران 788\r\nتبريز 788\r\nگيلان و مازندران 789\r\nخطهء خراسان 789\r\nخصوصيت آب‌وهواى عراق و خراسان و فارس 790\r\nوضع خاك ايران 791\r\nمعادن ايران 791\r\nمواد معدنى 792\r\nحيوانات اهلى ايران 792\r\nحيوانات وحشى ايران 794\r\nجمعيت ايران 794\r\nاهميت فرزند پسر 796\r\nخيرات و مبرات 796\r\nوضع مهاجرت 796\r\nوضع اقليتهاى غير مسلمان 796\r\nاصفهان و ساختمان آن 797\r\nطهران 798\r\nوضع شيراز 798\r\nهمدان - قبر مردخاى واستر 799\r\nوضع باقى شهرهاى ايران 799\r\nراههاى ايران 799\r\nرود قزل اوزن 800\r\nترقى سكنهء ايران 800\r\nعلت عدم ترقى عمدهء ايرانيان 801\r\n\r\n","description":"","footnote":"","page_name":" فهرست 70 ","page_number":70},
  {"content":"\r\n\r\nعنوان و صفحه\r\nوضع تجارت 802\r\nصنايع ايران 802\r\nدر باب علم طب و اطبا و معالجات و جراحى در ايران 805\r\nعلم نجوم و هيأت و منجمين ايران 808\r\nوضع علوم ادبيه و تاريخ 809\r\nنويسندگان و شعرا 810\r\nدر باب علم موسيقى و نقاشى در ايران 810\r\nفصل بيست و پنجم كلمه‌اى چند در باب عادات و رسوم و طرز زندگى و معاشرت اهالى ايران 812\r\nاوضاع و رسوم در خانهء پادشاه 812\r\nكيفيت تربيت شاهزادگان ايران 813\r\nوضع حرم پادشاه 815\r\nتربيت اوقات و وضع زندگى پادشاه 815\r\nتفنگ‌اندازى و اسب‌دوانى و شكار 816\r\nوقايع‌نگار و شاعر دربار 817\r\nمسخره ( تلخك ) دربار 817\r\nقصه‌خوان ( نقال ) 818\r\nآداب دربار 819\r\nكيفيت ورود سفير و ايلچى 819\r\nسفر شاه 821\r\nبرگزارى عيد نوروز 822\r\nحلويات ( شيرينيها ) 824\r\nمطرب و مغنى 824\r\nنقش پرچمها و نشانهاى ايران 825\r\nآداب و رسوم و كيفيت ملاقات سفرا با پادشاه 827\r\n\r\n","description":"","footnote":"","page_name":" فهرست 71 ","page_number":71},
  {"content":"\r\n\r\nعنوان و صفحه\r\nوضع حكام و امراى ايران 829\r\nلقب ميرزا قبل از اسم يا بعد از آن 830\r\nوضع زندگى و حالات ساير طبقات 831\r\nاعتبار علما و مجتهدان در نزد پادشاهان 832\r\nاعتبار ادبا و شعرا و منجمان 832\r\nدر باب خوشنويسان و مكاتيب تجارتى 836\r\nعادات و رسوم اهالى ايران 837\r\nوضع مكتب خانه‌ها 837\r\nوضع تفريح و تفرج ايرانيان 838\r\nطريقهء نكاح و وضع عروسى و طلاق در ايران 839\r\nمتعه در ايران 841\r\nدر باب دو فرقهء حيدرى و نعمتى 843\r\nوضع لباس اهالى ايران 843\r\nدر باب غلام و كنيز 844\r\nوضع ايليات چادرنشين 845\r\nعادات و رسوم طوايف و قبايل افشار و اكراد 846\r\nوضع فرايض دينى در بين ايلات و قبايل صحرانشين 847\r\nايليات قشقائى 851\r\nمهمان‌نوازى ايرانيان 852\r\nرابطهء تجارتى ايليات با شهرها و قرى 853\r\nدر رسوم ايلات و اصول مراسم عروسى 853\r\nرسم طلاق در ايليات 856\r\nسوارى و شكار ورزش در ايليات ايران 857\r\nاحترام زنان ايليات 858\r\nمهمان شدن يكى از نجباى ايران در قبيلهء افشار 859\r\nفقروفاقه در ايليات مانع ازدواج است 860\r\nعادات و رسوم قبايل اعراب ساكن ايران 861\r\n\r\n","description":"","footnote":"","page_name":" فهرست 72 ","page_number":72},
  {"content":"\r\n\r\nعنوان و صفحه\r\nفصل بيست و ششم ملاحظاتى چند در وضع مملكت ايران و طبيعت سكنهء آن 863\r\nعلل عدم ترقى ايران 863\r\nپايبند بودن سلاطين ايران به انجام احكام شرعى 865\r\nاستقلال و استبداد سلاطين ايران 866\r\nخصوصيات ندماى پادشاهان 867\r\nقساوت قلب پادشاهان ايران 867\r\nطبيعت شاهزادگان ايران 868\r\nصفات وزرا و كارگذاران 869\r\nسلوك حكام 869\r\nاختلاف طبايع اهالى ايران 870\r\nاختلاف طبايع فيما بين سكنهء شهر و ايلات 870\r\nملاحظاتى كلى و عمومى در باب كليهء ايرانيان 871\r\n\r\n","description":"","footnote":"","page_name":" فهرست 73 ","page_number":73},
  {"content":"\r\n\r\nشبيه سر جان مالكم صاحب مؤلف تاريخ ايران\r\nميرزا خيرت\r\n\r\n","description":"","footnote":"","page_name":" فهرست 74 ","page_number":74},
  {"content":"\r\n\r\nبسمه تعالى\r\n\r\nفصل اول در بيان حدود جبال و صحارى و جنگلها و رودها و هواى مملكت ايران\r\nبسم اللّه الرحمن الرحيم چون پيش از آنكه شروع در تاريخ ملتى شود ، لازم است كه چند كلمه‌اى در باب فسحت « 1 » و طبيعت ملكى كه در آن سكنى دارند گفته شود ، اجمالا در اين باب اشارتى مىرود :\r\n\r\nحدود ايران\r\nحدود ايران تغييرات بسيار يافته لاكن مىتوان از زمانى كه بسط « 2 » و آبادى مملكت زياده از ساير اوقات بوده به آسانى تعيين كرد :\r\nاز جانب جنوب به خليج فارس و درياى هند ، و از سمت مشرق و شمال و\r\n\r\n\r\n","description":"","footnote":"\r\n( 1 ) - فسحت : وسعت ( معين ) .\r\n( 2 ) - بسط بالفتح ، فراخى و نيز آنچه گسترده شود بر زمين مثل حصير و بوريا ( ح ) .\r\n","page_name":" 1 ","page_number":75},
  {"content":"\r\n\r\nمشرق به آب سند و رود جيحون منتهى مىشود ، شمال آن به بحر خزر و كوه البرز ، و مغرب آن به نهر فرات پيوندد .\r\nبعضى از ارباب جغرافياى ايران حدود قديم اين ملك را زياده وسعت مىدهند چنانچه ، چهار دريا را كه عبارت از : بحر اسود و بحر احمر و درياى خزر و خليج فارس ، و شش رود عظيم كه : فرات و دجله و ارس و جيحون و رود پنجاب و نهر اتل باشد همه را داخل حدود اين ملك مىگيرند .\r\nدرهرحال ، ايران مملكتى است وسيع مشتمل بر جبال بسيار و صحارى و قفار « 1 » وسيعه و دره‌هاى خوش‌آيند و مرتعهاى « 2 » خصيب « 3 » از دهنهء نهر سند تا مصب « 4 » كارون و فرات ، قطعه زمين خشك مسطحى كه ما بين كوه و دريا افتاده ، در آب‌وهوا و زمين به عربستان شباهت بيشتر دارد تا ايران ، و زمين مزبور اگرچه در طول بيش‌از بيست درجه است ولى يك رود كه قابل عبور سفاين باشد ندارد . بلى رود زاب كه فاصلهء ما بين فارس و خوزستان است ، از دريا به قدر شانزده ميل كشتى كار مىكند .\r\nصفحات اين ساحل همه زمين رمل‌زار است ، مگر گاه‌گاه نخلستانهاى بزرگ و قطعات زراعت نزديك چاهها و جداول آب شيرين به‌نظر مىآيد . از كوههاى قريب به درياى هند و خليج فارس تا جيحون از يك طرف و تا بحر خزر از طرف ديگر كليّتا صور طبيعيه به يكديگر متمايل و متشابه‌اند ، يعنى غالبا جبال مرتفعه و دهات متسعه به اختلاف ارتفاع و اتساع « 5 » است . اگرچه كوههاى بسيارند كه على الدوام بر قلل آنها برف ثابت است ، اما كوهى كه ارتفاع آن از كليهء جبال زياده است كم است ، هيچيك از درياها عرضى ندارند ولى بعضى طول زياد دارند چنانچه از صد ميل متجاوز مكرر ديده شده است .\r\n\r\n\r\n","description":"","footnote":"\r\n( 1 ) - قفر بالفتح ، زمين خالى از آب و گياه ( ح ) .\r\n( 2 ) - مرتع بالفتح ، چراگاه ( ح ) .\r\n( 3 ) - خصب بالكسر ، بسيارى گياه و شهر آباد ( ح ) .\r\n( 4 ) - مصب : محلى كه آب رود وارد دريا شود ( معين ) .\r\n( 5 ) - اتساع بالكسر و تشديد ياء مكسوره ، فراخ شدن ( ح ) .\r\n","page_name":" 2 ","page_number":76},
  {"content":"\r\n\r\nدر اين ملك زمينى كه كوه در آن نيست زمينهاى شوره‌زار است و اين شوره‌زارها هم متعددند ، از آن جمله يكى كه از همه مشهورتر است كويرى « 1 » است كه از سواحل رود هيرمند « 2 » كه از سيستان مىگذرد و گرفته مىرود تا كوههائى كه فاصلهء ما بين حدود سيستان و مكران سفلى است ، مسافتى قريب به چهارصد ميل ، كه مىتوان گفت غايت طول كوير است ، و عرضش نيز از نوسكى كه دهى است در سراوان ، تا جاك در مكران علوى كه شمالى هم مىگويند ، قريب دويست ميل است .\r\nكوير ديگر از نزديكى قم و كاشان گرفته مىرود تا به اضلاع مازندران و خراسان و به كوير سيستان مىپيوندد ، و طولش به قدر كوير سيستان و عرضش چند ميل بيشتر از آنست . حقيقت طبيعت اين زمين معلوم نيست ، باتلاقهاى نمك در آن بسيار است و درباچهء سيستان كه به بحيرهء زره معروف است هم در اين زمين واقع است . اطراف اين بيابان يا غالب خاك رست « 3 » خشكيده ، يا تلهاى رمل است ، و اين تلها مشابه موج دريا است و مركب از اجزاى قرمز ، و چنان خفيف و سبك كه در ايام تابستان هروقت باد از جانب شمال و مغرب مىوزد ، اين رملها را مثل ابر متحرك به اطراف مىبرد ، و مكرر بهرچه رسيده ، از جانور يا نباتات تلف كرده است .\r\nدر بلادى كه در اطراف اين بيابان واقع‌اند ، سطح بلد با سطح اين صحرا مساوى است ، گرما در غايت شدت است . هواى كاشان از ترمامتر فهرنهيت « 4 » معلوم شد كه بيست درجه از قهرود گرم‌تر است . از كاشان تا قهرود بيست و پنج ميل مسافت است ، و ده مزبور بر تلى واقع است . بهر نوع حساب شود نمىتوان گفت اين اختلاف از باب بلندى زمين قهرود است .\r\nكوههائى كه در اراضى وسط ايران است به قدر كوههاى بحر هند و خليج\r\n\r\n\r\n","description":"","footnote":"\r\n( 1 ) - كوير بالفتح و با ياى تازى ، زمين سراب و بيابان بىآب ( ح ) :\r\n( 2 ) - اين رود از كوهستان هزاره كه در شمال كابل واقع است جارى مىشود و از ميان سيستان گذشته به بحيرهء زره مىريزد ( ح ) .\r\n( 3 ) - رست بالفتح ، قسمتى از خاك و زمين كه در آن گياه و زراعت پيدا شود ( ح ) .\r\n( 4 ) - ترمومتر ( دماسنج ) برحسب فارنهايت .\r\n","page_name":" 3 ","page_number":77},
  {"content":"\r\n\r\nفارس كه به‌نظر مسافرين مىآيد خشك و باير نيستند ، لاكن هيچكدام به‌غيراز كوههاى مازندران و گرجستان جنگل ندارند . بين شمال و مغرب كردستان جاىجاى از سمت فارس و خراسان جنگلها با اشجار عظيمه يافت مىشود ، ولى كليه جبال ايران عارى از اشجارند ، اگر هم دارند بسيار كم . اراضى وسط ايران مشحون بر نوادر و نفايس نباتات است و هرقدر متصور شود ، قابل زراعت بهتر از مراتع و چمنهاى اين ملك در عالم يافت نمىشود . درخت كمياب است مگر نزديك نهرها و قريها ، لاكن هرجا بكارند از روئيدن معلوم مىشود كه هواى مملكت چه‌قدر موافق است .\r\nميوهائى كه در بلاد معتدله حاصل مىشود همه در ايران يافت مىشود . ازهار و رياحينى كه در باغهاى فرنگستان به زحمت به عمل مىآرند ، در صحراهاى اين ملك فراوان است . اگرچه صور طبيعى اين ملك در مشابهت كليّتا مشارك‌اند ، باز بعضى از ممالك با يكديگر امتياز كلى دارند : در فارس و عراق و خراسان زمين على الغلبه مسطح است ، اراضى آذربايجان گويا قطعاتى است در ميان كوهها ، كردستان را مىتوان گفت سلسله‌اى از كوههاى كوچك و بزرگ است كه بر قلل آنها مانند ساير اطراف ايران زمينهاى مسطح هستند كه به واسطهء ارتفاع زياد مبتلا به سرماى زيادند .\r\nغالبا در ايران رودى كه قابل عبور كشتى باشد نيست مگر اينكه فرات و دجله ازين ملك محسوب شود . رود كارون در خوزستان و ارس در آذربايجان و هيرمند در سيستان از بزرگترين رودهاى ايرانند . باران اين ملك بجز در مازندران ، هم قليل و هم سبك است ، و لاشك نقصان آب مانع بزرگى است به جهت ريعان « 1 » حاصل در ايامى كه آبادى زياده بر اين بوده است ، اهالى مملكت زحمات شاقه كشيده‌اند و جهدهاى بليغ به جهت دفع اين مانع نموده ، چنانچه معروف است كه در نيشابور دوازده هزار قنات كنده‌اند ، ولى خرابى جنگهاى پىدرپى مكرر ، زحمتهاى صد ساله را در يك روز بر باد داده است . هواى مملكت مختلف است ، هم به سبب\r\n\r\n\r\n","description":"","footnote":"\r\n( 1 ) - ريعان بالفتح ، بهترين و اول جوانى و شراب و باران و آنچه از زمين بيرون آيد از غله ( ح ) .\r\n","page_name":" 4 ","page_number":78},
  {"content":"\r\n\r\nاختلاف عرض و هم به واسطهء مضادت « 1 » طبيعت زمين و پست و بلند سطح اغلب بلاد .\r\nچنانچه مرقوم شد ، بيشتر بلاد يا صفحه‌اى است بر دامنهء تلال « 2 » يا سطحه‌اى « 3 » است بر قلل جبال ، و از زمين زيرين به بالا رفتن ، هواى تابستان را به زمستان بدل كردن است ، لاكن با اين اختلاف اهويه « 4 » مقرون به صحت است . در كمتر ملكى مردمى قوىتر و چالاك‌تر و خوش‌تركيب‌تر از اهالى ايران يافت مىشود . جانوران اين ملك خصوص اسب و سگ خيلى بزرگ و قوى و خوش‌صورت مىشوند .\r\nنباتات مملكت نيز مستغنى از توصيف است . بعضى از معادن نفيسه در جبال ايران يافت مىشود امّا فراوان نيست ، و لهذا هميشه سرب و آهن و طلا و نقره از بلاد خارجه به اين ملك آورده شده است .\r\n\r\n\r\n","description":"","footnote":"\r\n( 1 ) - مضادت بالضم ، با كسى دشمنى كردن ( ح ) .\r\n( 2 ) - تلال بفتح يكم و كسر چهارم ، زمين بلند و توده كه سرش بس فراخ باشد ( ح ) .\r\n( 3 ) - در اصل : صفحه‌ايست . . . سطحه‌ايست .\r\n( 4 ) - اهويه جمع هوا .\r\n","page_name":" 5 ","page_number":79},
  {"content":"\r\n\r\n\r\nفصل دوم در سلسلهء مهاباد و پادشاهان قبل از كيومرث\r\nبه اتفاق اغلب ائمهء تاريخ مسلمين ، بيت\r\n نخستين خديوى كه كشور گشود * سر پادشاهان كيومرث بود \r\nاما در دبستان ، كه مؤلف آن مدعى آنست كه از كتب قديمهء مجوس نقل كرده است ، جمعى از سلاطين و پيغمبران ديگر كه سابق بر كيومرث بوده‌اند منقول است ، و مؤيد اين مقال كتابى است كه تازه يافت شده به زبان پهلوى قديم و نام آن دساتير است . بنابر مؤلف دبستان ، پارسيان را اعتقاد اين است كه ، قبل از كيومرث پيغمبرى بوده كه او را مهاباد يعنى آباد بزرگ گفتندى و بنى نوع بشر از نسل اوست ؛ و هم او گويد كه پارسيان قديم را عقيدت اين بود كه ، تعيين آدم اول محال است و دست دانش انسان از تحقيق اين مسئله كوتاه .\r\nو در كتب ايشان مسطور است كه ، مهاباد شخصى بود كه در آخر دورهء بزرگ ظهور كرد ، و آدم خلق اين دوره است ، زيرا كه به عقيدهء ايشان ، زمان منقسم به دورهاى بسيار مىشود و هر دوره خلقى مخصوص دارد ، در آخر هر دوره يك زن و يك مرد باقى مىماند كه نسل دورهء ثانى از اين دو شروع مىشود ، انتهى .\r\nاين مطلب چنين مىنمايد كه از جوك هندو گرفته شده است . فقط اخبارى كه از مهاباد نقل است اين است كه : چون او و زن او از دورهء سابق باقى ماندند و نسل\r\n\r\n","description":"","footnote":"","page_name":" 6 ","page_number":80},
  {"content":"\r\n\r\nايشان بسيار شد و فرزندان او بىخبر از آرام و اسباب زندگى ، در غارها و شعاب جبال جاى گرفتند ، و چون نظم و سياستى در ميان ايشان نبود ، مهاباد به امر الهى مأمور به تربيت آن طايفه گشت ، و هم بدين سبب ابداع اشياء از قبيل وضع اسلحه وصوغ زيور و زراعت بساتين نمود . طريقهء ساختن البسه از پشم گوسفند او آموخت ، و هم او شهرها و عمارات عاليه برپاى كرد و در استحكام قلاع كوشيد . القصه فوايد صنعت و تجارت را به ابناى خويش ظاهر ساخت .\r\nخلفاى مهاباد سيزده نفرند كه همه را آباد گويند ، و ايشان احتشام سلطنت و احترام نبوت را باهم جمع داشتند ، زمان ايشان را از ساير ازمنه به شمارند .\r\nچون ايّام سلطنت و نبوت اين طايفه به آخر رسيد ، آذرآباد كه آخرين ايشان است از سلطنت استعفا كرده كنج عزلت بر گنج و عزت اختيار نمود ، بدين واسطه هرج‌ومرج در امور ملك و ملت پديد آمده فتنه‌هاى خفته بيدار گشت ، قتل و غارت شيوع يافت و چنانچه صاحب دبستان گويد ، آسياها از خون جارى گشت ، صنايع و علوم بر طاق نسيان نهاده شد ، بنى نوع انسان خوى سباع « 1 » ضاره گرفتند . لاجرم بعضى از عقلا را بر حال مردم رحم آمده از جى افرام كه مردى زاهد و عزلت‌گزين بود ، درخواست « 2 » كردند كه عنان حكومت در دست گرفته به تربيت عباد و تمشيت بلاد پردازد . جى افرام نخست از قبول اين صورت ابا كرد ، تا اينكه امر الهى به توسط سروش پيام‌گذار جبرئيل در رسيده به احياى دين مهاباد و استرداد قواعد و قوانين سياست مأمور گشته است . جى در لغت پهلوى به معنى پاك است . جى افرام را پسر آذرآباد مىگفتند لاكن نه از روى قرابت نسب ، بل به واسطهء شباهت اخلاق مكتسب بود .\r\n\r\n[ سلطنت جى افرام 
  ]\r\nبالجمله ، جى افرام بنياد سلطنتى تازه نهاد و سلسلهء سلاطين را كه از نسل اويند جيانيان خوانند ، و آخرين پادشاه ايشان ،\r\n\r\n\r\n","description":"","footnote":"\r\n( 1 ) - در اصل صباع ، سباع ضاره : درندگان ضرر رساننده . ( معين )\r\n( 2 ) - در اصل اينجا و بيشتر جاها : درخاست .\r\n22 سيامك\r\n","page_name":" 7 ","page_number":81},
  {"content":"\r\n\r\nجىآباد ، بغتتا از ميان خلق غايب شد ، و از اين جهت كرت « 1 » ديگر نظام مهام از هم گسيخت ، و بار ديگر به واسطهء وجود كليوشاه كه به اكراه خلوت را رها كرد ، آسايش و آرام به رعايا و برايا رجوع نمود و جمعى از نسل او نيز مدتى سلطنت نمودند ، تا آخرين ايشان مهبول از تاج‌وتخت استعفا جسته عزلت اختيار كرد . پسر بزرگ او ياسان ، به الهام غيبى بر جاى پدر نشست ، سلسلهء ديگر كه آخرين ايشان ياسان آجام است ، به دو منسوبند . و چون ياسان آجام ، اين جهان را بدرود كرد ، مردم ديگرباره درهم ريختند ، خلقى را رشتهء حيات گسيخته و بعضى به كوهها و بيابانها گريختند ، تا اينكه ديگرباره خدا رحمى كرده كيومرث را كه معروف به گلشاه است برانگيخت و كار جهان را نظام داد .\r\nقبل از شروع در تاريخ كيومرث بايد ملاحظه شود كه قرون بىشمارى كه به سلطنت سلاطين مزبوره داده شده است ، چنان از حيز « 2 » عقل و عادت خارج است كه نسبت اين ازمنه به ادوار اجرام فلكيه مناسب‌تر مىنمايد تا به اطوار اجسام عنصريه كه مدار تاريخ برآنست ، مثلا سلطنت جيانيان را يك اسپارسال گفته‌اند ، و يك اسپار بنابر حسابى كه از بعضى از كتب پهلوى منقول است ، هزار ميليون سال است . و اگر بر صحت دبستان به اين‌قدر بتوان اعتبار كرد كه بگوئيم آنچه در باب ايران نوشته از كتب قديمهء پهلوى منقول است ، لازم مىآيد يكى از عقايد خيلى قديم هنود كه تقسيم خلق به طبقات است ، يا اصلا از ايران مأخوذ ، يا قبل از ظهور زردشت درين مملكت شايع بوده باشد . در اين فصل و كذالك در فصل مذهب مهاباد بعد از اين نگارش خواهد شد ، لاكن اخبارى كه ازين اوقات در دست است ، چنين مهمل و تأويل طلب است كه قابل التفات نيست ، به جهت اينكه نه فائدهء تاريخ دارد و نه تفريح افسانه .\r\n\r\n\r\n","description":"","footnote":"\r\n( 1 ) - كرت : دفعه ، مرتبه ، بار ( معين ) .\r\n( 2 ) - حيز : جاى و مكان ( معين ) .\r\nهوشنگ\r\n","page_name":" 8 ","page_number":82},
  {"content":"\r\n\r\n\r\nفصل سوم سلسله سلاطين پيشداديان\r\nبه اتفاق جميع مورخان اسلام الا صاحب دبستان ، كيومرث اول پادشاه ايران است . در باب نسب وى ، مسلمين متابعت تاريخ يهود كرده او را از نسل نوح مىدانند و گويند : اول كسى است كه مردم را از جهالت بهيميه رهائى داده وضع قاعده و قانون در ميان ايشان كرد . در دبستان و زينة التواريخ مسطور است كه ، او پسر ياسان آجام بود ، و ديگران او را پسر زادهء نوح مىدانند ، لاكن ، همه اتفاق دارند بر اينكه او سرسلسلهء پيشداديان است . در مبادى حال كسى جز قبيلهء او به اطاعت گردن ننهاد ، ديگران به مخالفت برخاستند كار به محاربت انجاميد ، در يكى از جنگها پسرش سيامك عرضهء تيغ فنا گرديد ؛ اين وقايع در شاهنامه مسطور است . فردوسى در اين كتاب نام ديو بر خصمان اطلاق كرده است ، اين لفظ به معنى ساحر است ، و در سانسكريت كه زبان قديم هندوستان است به معنى برهمن ، گويا از اين جهت كه بعضى ازين طائفه دعوى فن سحر كرده ، لاكن كليتأ لفظى است كه در جميع ازمنه مردم عارى از تربيت بر خصمى كه در تدبير و حيله از ايشان پيش بوده است ، اطلاق نموده‌اند ، چنانچه اهالى تاتار هنوز همين نام را بر مردم چين مىنهند .\r\nالقصه كيومرث به انتقام پسر كمر بست و لشكرى فراهم آورده پسر سيامك\r\n\r\n","description":"","footnote":"","page_name":" 9 ","page_number":83},
  {"content":"\r\n\r\nهوشنگ را همراه گرفت در آن سفر ، فردوسى گويد : جميع شيران و پلنگان و يوزان كه در ملك او يافت مىشدند در لشكر او بودند ، چون شكست بر ديوان افتاد و روى از معركه برتافتند ، جانوران دمار از بنياد وجود ايشان برآوردند .\r\nكيومرث پس از اين فتح به بلخ كه مقر سلطنت و مستقر عزت او بود مراجعت فرمود .\r\nچنين مىنمايد كه ، هم از قديم الايام سالهاى دراز ، بلخ دار السلطنهء پادشاهان ايران بوده ؛ عرضش از جانب شمال سى و شش درجه و بيست و هشت دقيقه ، و طولش از مشرق شصت و پنج درجه و شانزده دقيقه است . مؤلف زينة التواريخ گويد بعد از مراجعت به بلخ ، كيومرث تاج شاهى بر سر هوشنگ نهاده خود منزوى شد . ديگران گفته‌اند : بعد از فوت كيومرث ، هوشنگ بر جاى او نشست ، لاكن اتفاق است كه پادشاهى او سى سال بود .\r\n\r\nپادشاهى هوشنگ\r\nهوشنگ دوم پادشاه است از پيشداديان ، و او پادشاهى بود به عدل و حكمت موصوف . مورخان ايران را در زمان و وقايع ايام سلطنت وى اختلاف است ، گويند شهرهاى بزرگ بنا نمود و صنايع مفيده اختراع كرد . در شاهنامه مسطور است كه آتش در زمان او پيدا شد و او آن را نور الهى دانسته مردم را به پرستيدن آن امر نمود . معروف است كه قنات و كهريز از مستحدثات اوست ، و كتاب جاويدان خرد را كه بعضى از عبارات آن در كتب مسطور است ، هم بدان پادشاه عالىمقدار نسبت مىدهند . مدت سلطنتش چهل سال است .\r\n\r\nسلطنت طهمورث\r\nبعد از وى پسرش طهمورث ديوبند متقلد قلادهء امور گشت .\r\nطهمورث را وزيرى بود شيراسب‌نام ، كه به استعانت رأى صايب و دانش وافر وى بر ديوان ظفر يافت .\r\n\r\n","description":"","footnote":"","page_name":" 10 ","page_number":84},
  {"content":"\r\n\r\nدر زينة التواريخ مذكور است كه : طهمورث خواندن و نوشتن را از ديوانى كه در حبس او بودند فراگرفت ، و بدين واسطه ايشان را از قيد اسار رهائى بخشود . و در همين كتاب مرقوم است كه : بت‌پرستى در عهد او پيدا شد ، و سبب اين بود كه بيمارى مهلكى در ايران شيوع يافته خلقى كثير در ورطهء فنا و فوات افتادند ، لاجرم هركرا عزيزى از احباب و اقارب درگذشتى براى تسليت خاطر ، تصوير او را ساخته در خانه نگاه داشتى ، تا رفته‌رفته اين رسم منجر به پرستش اصنام شد . سلطنت طهمورث سى سال بود .\r\n\r\nسلطنت جمشيد\r\nبعد از وى جمشيد برادرزادهء او بر تخت برآمد . گويند شراب در عهد او پيدا شد . و مشهور است كه اصطخر فارس را ، كه تخت جمشيد نيز گويند ، او بنا نهاد . مورّخان ايران بر آنند كه صنايع مفيده از مخترعات اوست .\r\nو نيز گويند كه خلق را بر چهار طبقه قسمت كرد :\r\nاول - علما و زهاد ، و كار ايشان اين بود كه به مردم قوانين و قواعد ملك و مذهب بياموزند .\r\nدوم - كتاب ، كه ضبط وقايع و محاسبات ملكيّه نمايند .\r\nسوم - سپاهيان كه به ورزش استعمال آلات حرب اشتغال ورزيده تا قابل ميدان رزم شوند .\r\nچهارم - ارباب حرف و صنايع و اهل فلاحت و زراعت و تجار .\r\nكسانى كه اين مطلب را نوشته‌اند ، ذكرى از مهاباد ننموده‌اند ، اگر بر قول صاحب دبستان بتوان اعتماد و اعتبار كرد ، جمشيد فقط تجديد قواعد مهاباد نموده است ، و اللّه اعلم .\r\nو همچنين وضع سال شمسى را نيز نوشته‌اند در زمان جمشيد بود ، و در اول سال كه هنگام تحويل آفتاب به برج حمل است ، فرمود عيد كنند . در اوايل سلطنت او عالم معمور و رعيّت آباد بود ، اما بالاخره اقبال بخت و تجمل پادشاهى وى را نوذر\r\n\r\n","description":"","footnote":"","page_name":" 11 ","page_number":85},
  {"content":"\r\n\r\nمغرور ساخته دعوى خدائى كرد و حكم داد تا تمثالها از صورت او ساخته ، مردم را امر كرد تا وى را خداى زمين دانسته تماثيل وى را سجده و ستايش كنند ؛ اين عمل مايهء بيزارى رعيّت شده ، ضحّاك را كه از نسل شداد و به زعم بعضى خواهرزادهء جمشيد است ، برانگيختند تا به ايران لشكر كشيد و قاطبهء ناس وى را آلت دست جبّار منتقم دانسته ، در حرب او با جمشيد موافقت ننمودند . جمشيد چون تاب مقاومت در خويش نديد ، گريزان گشته سر به صحرا نهاد .\r\nحكايت گردش جمشيد از افسانهاى مشهور ايران است ، اول سفر او به سيستان است ، در آنجا دختر حاكم او را ديده در دام محبتش گرفتار گشت و در خفيه به حبالهء نكاح وى درآمد ، لاكن چون گماشتگان ضحاك او را تعاقب كردند ، از سيستان گريخته به هند ، و از هند به چين رفت ، تا بالاخره وى را دستگير نموده نزد ضحاك بردند و او فرمان داد تا وى را با استخوان ماهى اره كرده به دونيم ساختند .\r\nمورخين در باب جمشيد اختلاف زياد كرده‌اند ، آنچه مذكور شد اشهر اقوال است ، فردوسى سلطنت او را هفتصد سال مىنويسد و هم او گويد : چون خبر قتل او به سيستان رسيد ، زن او زهر خورده خود را هلاك ساخت ، و يك پسر از وى ماند كه رستم از نسل اوست .\r\n\r\nضحاك\r\nدر نسب ضحاك اختلاف است : در زينة التواريخ او را عرب ، امّا از نژاد كيومرث نوشته ، ديگران گويند از نسل شدّاد است و از بلاد شام . قولى هم هست كه او نمرود است .\r\nمتفق عليه ائمهء تاريخ است كه ضحّاك مردى بود سفّاك « 1 » و هتّاك « 2 » ، گويند دو سلعهء « 3 » گوشت از منكبين « 4 » او سر برزد ، كه افسانه‌گويان ايران ازان به مار تعبير\r\n\r\n\r\n","description":"","footnote":"\r\n( 1 ) - سفاك بفتح و تشديد ، خونريز ( ح ) .\r\n( 2 ) - هتك : پرده دريدن ( ح ) .\r\n( 3 ) - سلعه : آنكه پوست بشكافد ( معين ) .\r\n( 4 ) - منكبين : دو كتف و دو دوش ( معين ) .\r\n71\r\nضحاك\r\n","page_name":" 12 ","page_number":86},
  {"content":"\r\n\r\nكرده‌اند ، به هيچ‌چيز آرام نمىيافت جز مغز سر آدمى ، در حقيقت همهء تاريخ ضحاك افسانه است ، و واضح است كه قصّهء مارها از باب تمثيل و تشبيه است ، شايد سوء خاتمت مناهى و ملاهى « 1 » كه در آن مستغرق بوده مقصود باشد .\r\nفردوسى گويد : شيطان اول ضحاك را اغوا كرد تا پدر صالح خود مرداس را كشت ، و بعد او را به خوردن گوشت كه در آن زمان از كبار معاصى محسوب مىشد ترغيب نمود و به پاداش اين خدمت درخواست كرد تا كتفين ضحاك را بوسه دهد ، و هنوز نبوسيده بود كه دو مار از دو طرف سربرآوردند ، چون وحشت بر ضحاك دست يافت ، شيطان به صورت طبيبى خود را به دو نموده گفت : اگر ماران را از مغز سر آدمى غذا دهند خطرى نخواهد بود ، تجربه كردند مفيد افتاد ، پس هر روز دو نفر از رعايا به قتل رسانيده از مغز ايشان غذاى ماران مهيا كردندى ، تا كاوه كه آهنگرى بود در اصفهان و دو فرزند او درين قضيه هلاك شده بودند مملكت را از بيداد او رهائى داده فريدون را به پادشاهى برداشت .\r\n\r\nسلطنت فريدون\r\nفريدون پسر آبتين و آبتين از نژاد طهمورث است ، ضحاك پدر وى را به قتل رسانيد ، و او به توسط عنايات غيبى استخلاص يافت ، دهقانى كه وى را پناه و گاوى كه او را شير داده بود نيز به فرمان ضحاك بقتل رسيدند .\r\nنام آن گاو ، پورمايه بود ، فريدون گرز گاو سر را به ياد او ساخت ، در شانزده‌سالگى به كاوه كه جمعى كثير از مردم اصفهان با او موافقت كرده بودند پيوست ، و كاوه پوست پاره‌اى كه آهنگران در وقت كار بر ميان بندند ، بر سر چوبى كرده علم ساخت و با فريدون روى به ضحاك نهاد . و معسكر « 2 » ضحاك در آن وقت حوالى طبرستان و دماوند بود ، و كاوه و مردمى كه با او بودند به مردانگى كوشيدند چند بار با ضحاك رزم دادند\r\n\r\n\r\n","description":"","footnote":"\r\n( 1 ) - مناهى و ملاهى : نهى شده‌ها و آلات لهو - ( معين ) .\r\n( 2 ) - معسكر : اردوگاه ، لشكرگاه ( معين )\r\n79\r\nفريدون\r\n","page_name":" 13 ","page_number":87},
  {"content":"\r\n\r\nهر مرتبه شكست بر ضحاك افتاد تا آخر الامر ، او را اسير كرده به نظر فريدون رسانيدند . فريدون چندگاهى ضحاك را در كوه دماوند « 1 » محبوس گردانيده ، بالاخره او را به زندان لحد فرستاد . مدت عمر ضحاك به قول صاحب تاريخ طبرى هزار سال بود .\r\nاول كار فريدون اين بود كه پس از جلوس بر تخت سلطنت آن چرم پاره را مرصع گردانيده سنجق « 2 » پادشاهى قرار داد ، و تا آخر سلاطين پهلويه درين عمل متابعت وى نموده بر جواهر آن افزودند و آن را درفش كاويان خواندند و در ميان ايشان بود تا ظهور اسلام ، بعد از آن در جنگ قادسيه به دست سعد وقاص افتاده او به خدمت عمر كه در آن وقت خليفه بود فرستاد .\r\n\r\nسلطنت سلم و تور و ايرج\r\nفريدون را سه پسر بود سلم و تور ، دو پسر بزرگ وى ، از دختر ضحاك ، و ايرج ، پسر كوچك او از ايران‌دخت دختر شاه مرد نام يكى از اعاطم فرس . پس از آن‌كه هر سه را با سه دختر يكى از سلاطين عرب مواصلت داد ، ممالك خود را بر ايشان قسمت كرد ، به اين نهج كه بلادى كه امروز در تحت رياست ترك است به سلم و مملكت تاتار و بعضى از ممالك چين را به تور و ايران را به ايرج واگذار كرد . اشتقاق لفظ توران را مّورخان ايران از لفظ تور كنند ، در ايام قديم توران بر ممالكى اطلاق مىشد كه از يك سمت به سيحون و جيحون و از جهت ديگر به درياى خزر و ثغور چين منتهى مىشد . و كذلك نام ايران را از ايرج\r\n\r\n\r\n","description":"","footnote":"\r\n( 1 ) - كوه دماوند در حدود طبرستان ، گويند ارتفاع او هفده هزار و هفتصد و نود و شش فوت است . منقول است كه شخصى از اهل سياحت به تماشاى كوه دماوند رفت و بر قله آن كوه چون نظر كرد ساير جبال در جنب آن به غايت حقير مىنمود و بحر خزر از آنجا جوئى كوچك مرئى مىگشت و بر سر آن كوه غمامى است متراكم كه در تابستان و زمستان اصلا منكشف نمىشود ( ميرزا محمد على كشكول ) .\r\n( 2 ) - سنجق : علم ، درفش ، رايت ( معين ) .\r\n83\r\nايرج سلم تور\r\n","page_name":" 14 ","page_number":88},
  {"content":"\r\n\r\nگيرند .\r\nملا فيروز فارسى كه از پهلوى ربطى تام دارد مىگويد : ايران جمع ايراست و ملك مؤمنين معنى آنست . شايد نام ايرج هم از اين معنى گرفته شده باشد .\r\nمؤلف گويد كه : ايرون يا آرون در عبرى به معنى زمينى است كه در آن كوه بسيار باشد ، و سطحهء مملكت مساعد اين معنى است .\r\nخلاصه ، هريك از شاهزادگان به محل مأموريت خويش رفتند ، امّا بر دو برادر بزرگتر گران آمد ، كه ايران هم بهترين ممالك و هم قرارگاه سلطنت است ، به برادر كوچك ايشان داده شود ؛ لاجرم در استيصال وى با يكديگر اتفاق كردند . در شاهنامه مسطور است كه : اول به پدر پيغام كردند و او را بر جانب‌دارى و بىانصافى او ملامت نمودند و گفتند كه ، اگر تغيير اين عمل نشود ، بىتأمّل لشكر بر سر او خواهند كشيد .\r\nپادشاه از اين مقوله آزرده خاطر گشت و استدعا كرد كه ، در آخر عمر صفوت آسايش او را بدينگونه حركات مكدّر ننمايند . چون ايرج از كيفيت واقعه مستحضر شد ، عزم كرد كه خود نزد برادران رفته از تاج‌وتخت كه مادهء فساد و مايهء نزاع ايشان است استعفا جويد ، پس نامه‌اى از پدر كه مضمون آن ترغيب به صلح و اتفاق بود به جهت ايشان گرفته به جانب مقصد روان گشت ، ولى بر اين تدابير اثرى مترتب نگشته ، ايرج در دست برادران به قتل رسيد و سر وى را نزد پدر فرستادند . چون فريدون نظرش به سر پر افتاد ، از خويش رفت ، و چون با خود آمد ، بيخودانه سر را گرفته بوسيد و بر سينه نهاد و هردو دست به آسمان برداشته از جبّار منتقم كيفر كردار ناشايست آن بدكاران را مسئلت « 1 » نمود . ايرج را دخترى بود پريچهر نام در حبالهء ازدواج پشنگ برادرزادهء فريدون ، و از ايشان پسرى در وجود آمد كه در خلق و خلق با جدّ خود مشابهتى تمام داشت ، فريدون را با وى تعلقى وافر پيدا شده در\r\n\r\n\r\n","description":"","footnote":"\r\n( 1 ) - ( فردوسى ) :\r\n همى گفت كاى داور دادگر * برين بىگنه كشته اندر نگر\r\nهمى هردو بيدادگرشان بسوز * كه هرگز نبينند جز تيره روز \r\n( حاشيه )\r\n91\r\nمنوچهر\r\n","page_name":" 15 ","page_number":89},
  {"content":"\r\n\r\nمحافظت و تربيت وى دقيقه‌اى نامرعى نگذاشت ، و پسر چون از سن صبى ، بسرحد رشد و رهاق « 1 » رسيد ، تهيه و تدارك حرب را به قدرى كه در حيّز امكان بود ديده ، او را به انتقام خون ايرج برانگيخت ، چون اين خبر گوش‌زد سلم و تور شد ، مستشعر گشته ، سفرا با هداياى ملوكانه به دربار پدر فرستاده اظهار ندامت نمودند و از افعال گذشته معذرت خواستند ، لاكن مفيد نيفتاد ، جنگ شروع شد و هم در معركهء اول تور به خاك هلاك افتاده ، سلم به قلعه‌اى پناه برد . منوچهر وى را نيز به چنگ آورده به برادر ملحق ساخت . چندى بعد فريدون نيز به اسلاف خويش پيوست ، پيش از آنكه اجل گريبان‌گير حياتش شود ، منوچهر را بر سرير مملكت متمكن ساخته او را به اعظام « 2 » و احترام و قبول نصايح سام كه به اصالت راى و اصالت خاندان موصوف ، و پدر بر پدر از حكام سيستان بودند وصيت فرمود .\r\nگويند از جمشيد و دختر امير سيستان پسرى در وجود آمد اترت نام ، و از اترت گرشاسب ، و از گرشاسب نريمان ، و از نريمان سام ، و اين سام پدر زال ، و زال پدر رستم است .\r\nبنابر مورّخان ايران ، فريدون پانصد سال سلطنت كرد ، و او اول پادشاهى است كه بر فيل نشست و در محاربات به كار برد ، عدل و دانش او متفق عليه جميع است . از سخنان اوست كه هر روز از عمر خويش را ورقى از تاريخ اعمال خويش تصور كن و بپرهيز « 3 » از آنكه چيزى در آن نوشته شود كه شايستهء اعقاب و انسال « 4 » نباشد .\r\n\r\nسلطنت منوچهر\r\nمنوچهر پادشاهى نيكو و پرهيزگار بود ، لاكن رواج ملك و رفاه ملت ، در ايام فرمانروائى او ، غالبا نتيجهء حزم كافى و عزم وافى وزير او سام نريمان بود كه فرزندان او هم در آن عهد به نوعى شهرهء آفاق شدند\r\n\r\n\r\n","description":"","footnote":"\r\n( 1 ) - رهاق : مقصود نزديكى به سن رشد و بلوغ است .\r\n( 2 ) - اعظام بالكسر ، بزرگى كردن و بزرگى داشتن و تعظيم بزرگ كردن ( ح ) .\r\n( 3 ) - در اصل : به پرهيز در بسيارى از موارد به جداى از فعل نوشته شده است .\r\n( 4 ) - انسال ، نسل : زاده ، فرزند ، ذريه ، دودمان ( معين ) جمع : انسال .\r\n","page_name":" 16 ","page_number":90},
  {"content":"\r\n\r\nكه مورّخان و شعراى ايران جز از وقايعى كه مرتبط به افعال و اقوال اين سلسله است در سلك تحرير نياورده‌اند .\r\nمنقول است كه ، سام را پسرى در وجود آمد كه موهاى او سفيد بود ، اين صورت موجب اندوه سام گرديد و ازين‌رو فرزند را نام زال نهاد ، چه زال به معنى پير است . بعضى گفتند كه اين فرزند سام نيست بلكه از نژاد ديو است ، و بدين سبب سام او را به كوه البرز انداخت . راويان افسانه نوشته‌اند كه در آنجا سيمرغ زال را پرورش كرد ، اين افسانه از مورخان يونانى هم به اختلاف اسماء منقول است ، و به جاى سيمرغ كركس ذكر كرده‌اند .\r\nالقصّه پس از چندى ، سام پشيمان شده به البرز رفت و فرزند خود را يافته با خويش به دربار منوچهر برد ، و اندكى پس ازين مقدمه ، به حكومت سيستان و كابل و جميع بلاد شماليهء بحر سند مأمور گشته به مقر حكومت شتافت .\r\nمروى است كه زال روزى در اثناى شكار به پاى قصرى رسيده بر يكى از غرفهاى آن دخترى در غايت صباحت‌منظر ديده ، دختر را نيز نظر بر او افتاده ، از طرفين نسيم محبت در اهتزاز آمد ، لاكن برآمدن بر كنگره متعذر بود ، بعد از اضطراب بسيار دختر را چاره‌اى به خاطر رسيده يكى از طره‌هاى گيسوى خود را سرازير كرد و زال دست بر آن زده به بالا برآمد ، آن پريچهره دختر مهراب شاه كابلى بود ، و نسب مهراب شاه به ضحاك مىرسيد ، قصهء معاشقهء ايشان مسموع سام و مهراب افتاده اجراى مراسم نكاح نمودند و ايشان را از وصال يكديگر بهره‌ور ساختند ؛ چون رودابه حامله گشته هنگام ولادت رسيد ، زادن بر وى چنان دشوار شد كه بيم هلاك بود ، زال از اين صورت مشوش گشته يكى از پرهاى سيمرغ را كه در وقت رها كردن البرز به وى داده وصيت كرده بود كه ، چون مشكلى روى نمايد يكى از آنها را بسوزاند ، در آتش نهاده سيمرغ حاضر شد ، بعد از استعلام كيفيت گفت ، تا داروى بىهوشى ، و بعضى گويند شراب به او خورانيده بيهوش گشت . پس فرمود تا پهلوى وى را شكافته طفل را بيرون آوردند ، و مرهم بر زخم رودابه نهاده از آن تهلكه نجات\r\n\r\n","description":"","footnote":"","page_name":" 17 ","page_number":91},
  {"content":"\r\n\r\nيافت . طفل را رستم نام نهادند و هفت دايه براى شير دادن وى مقرر كردند ، اما چون كفايت نمىكرد ، همين‌قدر هم گوسفند معيّن گشت .\r\nافعال وى را شاعر به حدّ اعجاز رسانيده و بدين واسطه تاريخ رستم با افسانه آميخته است . يكى از كارهاى بزرگ او در عهد منوچهر ، فتح قلعهء سفيد در فارس بود ، اين قلعه به مسافت هفتاد و شش ميل در سمت شمال و مشرق شيراز بر كوهى رفيع واقع است كه اطراف آن مانند عمودى كه بر سطح نهند راست و صعب الارتفاع است ، شكل آن بيضى است و بر قلهء آن قطعهء زمين مسطحى سبز و خرم و چشمهاى متعدد است ، از پائين به بالا قريب سه ميل است ، و پيش از آنكه به قلهء كوه رسند ، به قدر پانصد ششصد ذرع چنان راه مشكل است كه اگر قليلى از مردان كارديده در قلعه باشند گرفتن آن از جملهء ممتنعات است . و در آن ايام كه هنوز علم سپاهىگرى كمولى « 1 » نداشت ، يا خود هنوز علمى نبود ، عجب نيست كه حتّى رستم از فتح چنين قلعه‌اى عاجز شود . بالجمله ، چون ايام محاصره به طول انجاميد ، رستم را حيله‌اى به خاطر « 2 » رسيد و آن اين بود كه : چون معلوم شد كه مستحفظين قلعه را به نمك احتياجى تمام است ، خود را به صورت نمك‌فروشان ساخته ، مردان مسلح در جوالهاى بزرگ نهاده بر شتران بار نمود و بىممانعت به قلعه درآمد ، چون هوا تاريك شد ، دست به جنگ گشادند ، مستحفظان قلعه با اينكه بىخبر بودند ، ايستادگى تمام كردند و تا طلوع آفتاب مردانه كوشيدند ، لاكن بالاخره قلعه فتح شد .\r\nمنوچهر بعد از صد و بيست سال پادشاهى راه اسلاف خويش پيش گرفت ، در مرض موت ، پسر خود نوذر را به اعتماد بر سام و فرزندان او وصيت نمود .\r\nچون نوذر بر تخت برآمد ، بر خلاف وصيت پدر ، اعتنائى به سام ننموده طريق خلاف پيش گرفت ، تا اينكه رعيت از ظلم او به جان و در صدد طغيان برآمدند ، نوذر « 3 » چون حال چنان ديد ، سام را طلب داشت ، چون سام به پاى تخت رسيد ، اعيان\r\n\r\n\r\n","description":"","footnote":"\r\n( 1 ) - كمول و كمال : تمام ( منتهى الارب )\r\n( 2 ) - در اصل اينجا و بيشتر جاها : بخواطر .\r\n( 3 ) - در اصل نوزر .\r\n","page_name":" 18 ","page_number":92},
  {"content":"\r\n\r\nفرس سلطنت بر او عرضه كردند و از نوذر تبرى جستند ، سام از آن كار انكار نموده وعده كرد كه به نصايح مشفقانه ، پادشاه را از خطا بازداشته بر رعايا مهربان سازد .\r\nهم در آن اوان ، پشنگ پادشاه توران هرج‌ومرج ايران را شنيده انتقام خون سلم و تور را بهانه ساخت و سى هزار لشكر به سركردگى پسر خود افراسياب بدان جانب گسيل كرد ، در عرض راه خبر رسيد كه روز حيات سام شام شد ، اين خبر بيشتر سبب جرأت تورانيان گشته قدم جلادت پيشتر نهادند ، دو جنگ واقع شد ، در جنگ اول ، قباد بن كاوه افتاد ، و در ثانى نوذر گريخته افراسياب بالاستقلال پادشاه ايران گشت . پس از آن نوذر را دستگير كرده از پاى درآورد ، و بعد از آن واقعه دوازده سال ايران در تحت حكومت افراسياب بود ، و بعد از آنكه عظماى فرس را گرفت ، خواست ايشان را تباه كند ، برادرش اغريرث وى را مانع شده به صوابديد او ، ايشان را در قلعهء سارى كه حال دار السلطنهء مازندران است محبوس ساخت . در آن اوقات زال پسر سام سردار لشكر مهراب شاه كابلى بود و با افراسياب دم مخالفت مىزد .\r\nاغريرث را به وعدهء سلطنت ايران فريفت ، مشروط بر اينكه اعاظم فرس را كه در قيد بودند خلاصى دهد . گويند زال اين تدبير را بدان سبب كرد كه ، پسران نوذر ، طوس و گستهم شايستگى سلطنت نداشتند ، لاكن بيشتر احتمال مىرود كه ، ديد اميدى در استخلاص ملك نيست . بجز اينكه ما بين دشمنان القاى مخاصمت و نزاع شود .\r\nاغريرث تكليف زال را قبول نموده گفت : زال لشكرى شايسته به اين صوب گسيل نمايد تا مرا نزد افراسياب بهانه باشد . پس زال لشكرى گران به جانب سارى فرستاده ، و بنابر معاهدت ، اسيران استخلاس يافتند . خيانت اغريرث آشكار گشته ، افراسياب در حضور امراى توران او را با دست خويش عرضهء شمشير ساخت .\r\nچون خبر قتل اغريرث به زال رسيد ، زورا كه از نژاد منوچهر و برخى از نسل سلم مىدانند ، به پادشاهى برداشت و چون زو بعد از فتح فارس ، سپرى گشت ، پسرش گرشاسب بر جاى او برآمد . پس از چندى ، زال وى را قابل سلطنت نديده از ميان برداشت .\r\n\r\n","description":"","footnote":"","page_name":" 19 ","page_number":93},
  {"content":"\r\n\r\nمورخين ايران گرشاسب را آخر پادشاه پيشداديان مىدانند ، و به زعم ايشان دو هزار و چهار صد و پنجاه سال اين طايفه در ايران فرمان‌روا بوده‌اند . نام دوازده تن ازين سلسله ثبت دفاتر است . از زمان ايشان ، غير از خروج كاوه خبرى كه بتوان گفت تاريخ است ، نيست . اگرچه چرم‌پارهء آهنگرى را سنجق پادشاهى مقرر كردن نقل است ، لاكن در دست عمر افتادنش به صحت پيوسته ، و همين خبر ثابت مىكند صحت اين كيفيت را .\r\nكيغباد\r\n\r\n","description":"","footnote":"","page_name":" 20 ","page_number":94},
  {"content":"\r\n\r\n\r\nفصل چهارم در سلسلهء سلاطين كيان\r\n\r\nسلطنت كيقباد\r\nكيقباد كه سرسلسلهء پادشاهان كيان است نسب از منوچهر داشت ؛ بعضى او را نبيرهء منوچهر دانند ، و او در كوه البرز عزلت گزيده بود . فردوسى گويد : چون زال ديد گرشاسب از عهدهء لوازم جهاندارى نمىتواند برآيد ، پسر خويش رستم را فرستاده كيقباد را به تاج‌وتخت دعوت نمود . رستم كيقباد را در پاى كوه البرز ملاقات كرده اداى رسالت خويش نمود . كيقباد گفت : نزول او از كوه نيز به سبب همين بود كه در خواب ديد دو باز سفيد تاج شاهى ايران را بر سر او گذاشتند .\r\nپس طعام صرف نموده ، قدحى چند شراب به يكديگر پيموده راه اردوى زال پيش گرفتند .\r\nزال چون از ورود كيقباد اطلاع يافت ، به احضار امراى مملكت فرمان داده ، به مشورت ايشان تاج شاهى بر سر كيقباد گذاشت . كيقباد زمام رتق « 1 » و فتق « 2 » امور را در كف كفايت زال نهاده ، رستم را با لشكرى گران به مقابلهء افراسياب كه مجددا به عزم خرابى ايران از جيحون عبور كرده بود مأمور نمود . اين اول جنگى است كه رستم را بلند آوازه ساخت .\r\n\r\n\r\n","description":"","footnote":"\r\n( 1 ) - رتق بالفتح ، بسته شده و بستن و دوختن ( ح )\r\n( 2 ) - فتق ، به معنى شكافتن ( ح ) .\r\n","page_name":" 21 ","page_number":95},
  {"content":"\r\n\r\nمنقول است كه ، در اثناى كارزار در هنگامى كه گرز سام « 1 » را بر دوش گرفته تزلزل در اركان لشكر دشمن درانداخته بود ، نظر افراسياب بر وى افتاده از نام و نشان وى استفسار كرد ، و چون وى را شناخت ، نظر بر جوانى او نموده مدافعت او را سهل انگاشت و خود به عزم مقاتلت او روان شد . رستم نيز چون حريف را دانست ، روى به دو آورده پس از محاربتى سخت ، رستم كمر افراسياب را گرفته از زين در ربود ، امّا كمربند گسيخته ، افراسياب بر زمين افتاد و لشكريان وى او را از ميدان بدر بردند ، تاج و كمر افراسياب در دست رستم ماند و شكست بر لشكر تركان افتاد . افراسياب برفور قطع جيحون نموده پدر را بر مصالحه ترغيب نمود ، بناء عليه باب مراسلات مفتوح گشت ، و باوجود اكراه كلى رستم ، امر بر صلح قرار گرفت و مقرر شد كه جيحون ، كما فى السابق ، حد ما بين دو مملكت باشد . پس ازين مصالحت ، كيقباد چندى زندگانى كرده راه سراى جاودانى گرفت . در شاهنامه مسطور است كه ايام پادشاهى او يكصد و بيست سال بود ، و عدل و انصاف او به مرتبه‌اى بود ، كه مردم زمان فريدون را فراموش كردند .\r\nچهار پسر از وى ماند : كاوس و ، آرش و ، روم و ارمن .\r\n\r\nسلطنت كيكاوس\r\nكيقباد كاوس را وليعهد خود ساخت و ديگران را به اطاعت او فرمان داد . در بدايت پادشاهى كيكاوس ، ملك را آرايشى تمام و خلق را آسايشى مالاكلام بود ، تا وقتى كه يكى از زنان مطربه كه با او تعلقى داشت ، از عذوبت و لطافت آب‌وهوا و خصب « 2 » مراتع مازندران تعريف كرده او را به تسخير آن ديار مايل ساخت ؛ امراى درگاه وى را ازين اراده منع كرده گفتند : سكنهء آن بلاد همه مردم وحشىاند « 3 » ، و بر سر چنين مردم رفتن از تدبير ملكى بعيد مىنمايد ؛ عرايض ايشان\r\n\r\n\r\n","description":"","footnote":"\r\n( 1 ) - فردوسى :\r\n نبينى كه با گرز سام آمده است * جوان است و جوياى نام آمده است \r\n( ح )\r\n( 2 ) - خصب بالكسر ، بسيارى گياه و شهر آباد ( ح ) .\r\n( 3 ) - از اينها به ديو تعبير كرده‌اند ( ح ) .\r\n","page_name":" 22 ","page_number":96},
  {"content":"\r\n\r\nمفيد نيفتاد ، از زال درخواست كردند كه ارادهء پادشاه را منصرف سازد ، نصايح زال نيز سودى نداد . كيكاوس خواست در غياب خود سررشتهء امور را به دست زال گذارد ، زال نپذيرفت . كاوس ميلاد را تعيين نموده او را وصيّت كرد كه ، بىمشورت زال در هيچ مهمّى خوض نكند .\r\nچون خبر حركت كاوس به پادشاه مازندران رسيد ، از ديو سفيد « 1 » استعانت جسته به اتفاق به مقابلت و مقاتلت كاوس پرداختند ، رزمى صعب واقع شده شكست بر كاوس افتاد ، در اثناى جنگ بغتتا جميع لشكر نابينا شدند ، و آنچه از تيغ رستند ، به اسيرى رفتند ، كاوس نيز اسير گشت ، او را در يكى از قلاع محبوس نموده ارژنگ نام ، يكى از امرا را بر وى گماشتند . خبر اين مصيبت عظمى شورشى در ايران افكند . زال على الفور رستم را به استخلاص پادشاه امر فرمود . رستم به دستيارى خديعت « 2 » و پاى مردى شجاعت اين خدمت را به انجام رسانيد . ديو سفيد را مقتول و پادشاه را مستخلص ساخت . رعاياى ديو سفيد كاوس را اطاعت كردند ، و رستم به پاداش اين خدمت بزرگ بر جانب يمين پادشاه بر كرسى زرين اذن نشستن يافت .\r\nدر اين موضع فردوسى قصهء هفت خوان را مىگويد . در اين هفت خوان است كه رستم تن تنها به معاونت رخش ، يك شير و يك اژدها و يك ساحر و يك عفريت ، و لشكرى از ديوان و ، بالاخره ديوسفيد را هلاك مىكند . بالجمله ، پادشاه مازندران چندى نيز پايدارى نموده آخر الامر به تير رستم از پاى درآمد و ممالك او ضميمهء حكومت ايران گشته به سيورغال « 3 » اولاد مقرر شد . اولاد ديوى است كه در به دو حال مخالف و در آخر در استخلاص كاوس معاونت رستم نموده .\r\n\r\n\r\n","description":"","footnote":"\r\n( 1 ) - ديوسفيد احتمال دارد يكى از امراى آن صفحات است كه بسبب رنگ چهره و شجاعت از معاندين اين لقب را به او گذارده‌اند . ( حاشيه )\r\n( 2 ) - خديعت ( خديعه ) : فريب ، خدعه ، مكر ، حيله ( معين ) .\r\n( 3 ) - سيورغال : تيول جهت معيشت به ارباب استحقاق بخشند ( معين ) .\r\n","page_name":" 23 ","page_number":97},
  {"content":"\r\n\r\nمنقول است كه رستم در اين جنگ فيل بسيار كشت . از تاريخ قديم و تماثيل موجودهء ايران ، معلوم مىشود كه اين جانور در اين مملكت بسيار بوده است . آب وهواى مازندران و وفور نباتات اين ولايت موافق‌تر است به مزاج اين نوع حيوان از ساير صفحات ايران .\r\nالقصّه ، كاوس به اصفهان مراجعت كرد ، بعد از چندى خواست تا دختر پادشاه هاماوران « 1 » را به اجبار در حبالهء نكاح خود درآورد ، امير هاماوران وى را ضيافت نموده چون اجابت نمود او را گرفته محبوس ساخت . ايران باز از اين واقعه برهم خورد و افراسياب بر فور به عزم تسخير اين خطّه از جيحون عبور كرد .\r\nاز ابتداى ظهور اسلام تا به حال كه هزار و دويست سال است ، تواريخ معتبر در دست هست كه هروقت اغتشاشى به حال ايران راه يافته ، لشكر تركستان هميشه از اين راه روى به ايران آورده‌اند ، و اين صورت جزئى دلالتى است براين‌كه حملات سپاه توران نيز در ايام قديم ، درحال اختلال ملك كه مكرر در تاريخ سلف ذكر شده است ، غالبا حقيقت داشته باشد .\r\nبالجمله ، رستم چون كار ملك را درهم ديد ، لشكرى گران فراهم آورده به جانب هاماوران شتافت . پادشاه هاماوران چون اين خبر شنيد ، از سلاطين مصر و بربر استمداد جسته به اتفاق استعداد حرب رستم نمودند ، اما هر دو اسير شده كاوس نجات يافت ، و به مدد پادشاه هاماوران به دفع افراسياب پرداخت . افراسياب چون حال بدين منوال يافت ، مصلحت در ستيز نديده روى به گريز نهاد .\r\nفردوسى گويد : كاوس پادشاهى بود جبّار و متكبر ، و همواره خيالاتى كه از روى تجبر نمودى و از اجراى آن عاجز بودى ، وى را گرفتار گونه‌گونه مصايب داشتى . اين مطلب واضح است كه شاعر ، كاوس را به اقسام بلايا و انواع محن مبتلا ساخته ، تا نام بهادرانى كه در استخلاص وى بذل جهد نموده‌اند به تقريب مقام ذكر\r\n\r\n\r\n","description":"","footnote":"\r\n( 1 ) - غالب مورخين هاماوران را عربستان مىدانند ، در فرهنگ جهان‌گيرى ، يمن نوشته است ( حاشيه ) .\r\n","page_name":" 24 ","page_number":98},
  {"content":"\r\n\r\nكند ، بناء على هذا ، سلطنت كاوس با هزارگونه افسانه مرتبط است كه ذكر آنها مناسب اين مقام نيست ، از آن جمله قصّهء رستم و سهراب .\r\nمترجم گويد : مؤلف اين قصّه را براى اطلاع اهالى انگلستان از شاهنامه بطور اختصار مذكور نموده در حاشيهء كتاب نوشته است ، لاكن چون در ايران غايت اشتهار دارد ، فايده‌اى در ترجمهء آن نديد .\r\nمع الحديث ، در خلال اين احوال قضيه‌اى روى داد ، كه ايرانيان و تورانيان را در محاربتى صعب و طويل انداخت و آن اينست كه :\r\nكاوس دخترى از منسوبان افراسياب را كه از توران به ايران گريخته بود در حبالهء ازدواج داشت و وى را از آن دختر پسرى بود سياوش نام كه به جهت تربيت به رستم سپرده بود . گويند سياوش صباحت منظر با صلاحيّت مخبر جمع داشت سودابه دختر پادشاه هاماوران را سوداى عشق او در سر افتاده هرقدر خواست تا از آتش خود اخگرى در خرمن شاهزاده اندازد ، ديد آهن سرد كوفتن است .\r\nبالاخره شرارهء انتقامش شعله‌ور شده به اتهامش كمر بست . لاجرم شكايت به كاوس برده گفت : سياوش قصد ناموس من دارد . كاوس بعد از استفسار از صورت واقعه چون از سخن وى استشمام رايحهء صدق ننمود ، اعراض كرد . بار ديگر سودابه شاه‌زاده را به يكى از خاتونان حرم متّهم و ، سياوش ازين تهمت نيز به رفتن در آتش برائت ساحت خود را ظاهر ساخت و ، بىآنكه نقصانى به دو راه يابد از آتش بيرون رفت ، و با اين حال در حق سودابه در نزد پدر شفاعت كرد . اين عادت كه هنوز در بعضى از ملل بىتربيت جارى است ، چنين مىنمايد كه ، وقتى در جميع بلاد عالم شيوعى داشته است .\r\nبالجمله ، افراسياب هم از مدّتى ديرباز ، در خيال داشت كه حملهء ديگر به جانب ايران برد ، در اين اوقات اتفاقى افتاد كه اين مطلب در عهدهء تعويق افتاد ، سپاهى بىشمار از ايرانيان گرد آمده بودند ، و خود خوابى هولناك ديد ، اگرچه بعضى از معبّرين گفتند ، اعتبارى به اين خواب نيست بلكه تعبير به عكس است\r\n\r\n","description":"","footnote":"","page_name":" 25 ","page_number":99},
  {"content":"\r\n\r\nولى معتمدين وى با او گفتند : ازين خواب تأثير بد معلوم مىشود و به جد هرچه تمامتر استدعا كردند كه از جنگ بپرهيزد . افراسياب اندرز ايشان را پذيرفته با رستم و سهراب كه امارت لشكر به ايشان مفوض بود ، ابواب مراسلت مفتوح گردانيد و از در مصالحت پيغام فرستاد ، ايشان شروط سخت القا كردند از آن جمله اين بود كه : افراسياب بخارا و سمرقند و چاچ و سنجاب به سلطنت ايران واگذارد و صد تن به‌طور ضمانت به ايران فرستد . افراسياب نيز بر اين شروط رضا داد ، ولى چون كاوس قصهء خواب افراسياب را شنيده بود ، طمع در سر افراسياب بسته قبول مصالحت ننمود ، و فرمان فرستاد تا سياوش وكلا را به پاى تخت گسيل نموده سردارى سپاه را به طوس گذارد . و طوس را گفت ، تا در ايقاد « 1 » نيران قتال و جدال بر خويش تهاون « 2 » روا ندارد . سياوش از اين « 3 » كردار ناپسند ديگ غضب در جوش آمده وكلا را به افراسياب بازپس فرستاد و خود نيز باوى ملحق گشت . افراسياب به ديدار وى شادمان شده سوگند ياد كرد كه ، هرگز با كاوس پيرامون مصالحت نگردد . بعد ازان سياوش نامه‌اى به پدر نوشت و دران درج كرد كه باعث رفتن او به توران عداوت سودابه بود . و پس از چندى دختر پيران ويسه و ازان سپس فرنگيس دختر افراسياب را از در زناشوئى بخواست . افراسياب ممالك چين را بجهاز فرنگيس به سياوش بخشيده او بدان جانب شتافت و شهر گنگ را بنا نهاد و دار الملك خويش ساخت ، و در تمشيت بلاد و ترفيه حال عباد ، غايت جهد مبذول داشت ، ازين سبب ، بعضى امراى توران خاصه گرسيوز برادر افراسياب ، بر وى حسد بردند .\r\nگرسيوز همواره خيال تغلب سياوش را در نظر افراسياب جلوه دادى ، لاكن افراسياب به حكم مروت ، اكراه داشت كه مهمان و كسى را كه در سايهء حمايت و عطوفت او است ضررى رساند ، حتى وقتى كه بر وى ثابت شد كه اقوال اعادى « 4 » در حق\r\n\r\n\r\n","description":"","footnote":"\r\n( 1 ) - ايقاد بالكسر ، آتش افروختن ( ح ) .\r\n( 2 ) - تهاون : سستى و سهل‌انگارى ( معين ) .\r\n( 3 ) - در اصل : از ازين .\r\n( 4 ) - اعادى ( جمع اعداء ) : دشمنان ( معين ) .\r\n","page_name":" 26 ","page_number":100},
  {"content":"\r\n\r\nاو صورت وقوع دارد هم به ايذاى او راضى نشده ، عزم كرد تا سياوش را از حدود ممالك خويش براند . گرسيوز وى را مانع آمده گفت : اين كار از حزم دور است ، بلكه در حقيقت ظلمى است بر خانوادهء سلطنت توران ، از آنرو كه آيندهء مملكت عرضهء حملات پادشاهى قوىدست خواهد شد ، كه نه تنها از جميع اطراف و انحاء ملك به خوبى مستحضر است ، بلكه رعاياى ما دل به جانب وى دارند .\r\n\r\nكشتن افراسياب سياوش را\r\nبالاخره افراسياب مستشعر گشته سياوش را به حيله تباه ساخت . فرنگيس در آن‌وقت حامله بود ، افراسياب از بيم آنكه مبادا نسل وى پاى گيرد و دست انتقام از آستين برآرد ، به قتل فرنگيس فرمان داد . امرا به اتفاق وى را از اين كردار ناستوده مانع آمدند . بنابراين ، افراسياب فرنگيس را به پيران ويسه سپرده سفارش كرد چون طفل متولد شود به قتل رسانند . چون پسر متولد شد ، وزير را رحمت طبيعى از ارتكاب آن عمل باز داشته وى را به يكى از شبانان حوالت كرد ، و با افراسياب گفت : فرستادم او را به صحرا بيندازند . طفل را نام كيخسرو نهاد و در خفيه به تربيتى كه لايق نژاد و شايستهء حال مستقبل او باشد كوشيد ، چون پسر به سن تميز رسيد ، زنده بودنش مسموع افراسياب افتاد ، صورت واقعه را از پيران ويسه سئوال كرد ، وزير گفت : شنيدم او را يافته و بزرگ كرده [ اند 
  ] لاكن سفيه و بىتميز است .\r\nافراسياب خواهش ديدن وى كرد ، پيران ويسه بعد از آنكه آنچه لوازم اين ملاقات بود به كودك آموخت ، وى را به نظر افراسياب رسانيد . كيخسرو برحسب دستور العمل چون بيگانگان و ديوانگان حركت نمود ، و هر سئوالى را جواب مضحكى ادا كرد . افراسياب مطمئن شد .\r\nخبر كشته شدن سياوش شورشى عظيم در ايران انداخت ، كاوس از در انتقام ، جمع‌آورى لشكر نموده به احضار رستم فرمان داد . رستم پيغام داد كه آمدن او موقوف به قتل سودابه است ، كه در حقيقت كشندهء سياوش اوست . كاوس از كيخسرو\r\n\r\n","description":"","footnote":"","page_name":" 27 ","page_number":101},
  {"content":"\r\n\r\nاضطرار به اين معنى تن در داده ، رستم به جانب دشمن روان شد . از جانب افراسياب نيز سرخه با سىهزار كس در حركت آمد ، لشكر سرخه با طلايهء سپاه ايران كه فرامرز پسر رستم سردار ايشان بود ملاقى شده درهم آويختند ، شكست بر تركان افتاده ، سرخه به قتل رسيد ، سر او را به كاوس فرستادند . چون افراسياب از اين قضيه آگاه شد ، خود به محاربت مبادرت نمود . در معركهء اول پيلسم نام ، يكى از بهادران ، كه افراسياب با وى عهد كرده بود كه ، اگر بر رستم غالب آيد نيمهء مملكت خود به دو گذارد ، به ميدان رفته ، رستم نيزه‌اى بر كمرگاه او زده از زين در ربود و در صف سپاه مخالف انداخت . بعد از آن كسى را ياراى مقابلت رستم نماند . افراسياب خود به ميدان تاخته با رستم درآويخت ، لاكن اسبش در آن گيرودار سقط شده به مدد لشكريان خود از چنگ حريف رهائى يافت . پس طرفين شمشير درهم نهادند . انجام ظفر قرين ايرانيان گشته دشمنان را فرسنگى چند از معركه براندند ، در مراجعت ، افراسياب به قتل كيخسرو فرمان داد ، و پيران ويسه وى را مانع آمده گفت : صواب آنست كه او را بدان سوى درياى چين فرستد ، تا ديگر اميد برگشتن نداشته باشد .\r\nالقصه ، افراسياب مجبور شد كه دل از ملك بر دارد . رستم هفت سال در توران فرمان‌روا بود ، بعد از آن حكومت را به پسر خود فرامرز گذارده به دربار كاوس مراجعت نمود . منقول است كه ايرانيان در جستجوى كيخسرو لازمهء سعى و اهتمام مبذول داشتند . فردوسى گويد كه : گيو كه يكى از مشاهير شجعان ايران است ، به جميع بلاد چين سفرها كرده لشكرها شكست ، و هزارگونه عجايب معمول ، تا چنان كه مأمول بود بر مقصود فايز آمد .\r\n\r\nسلطنت كيخسرو\r\nآخر چون كيخسرو نزد كاوس رسيد ، از غايت فرح از تخت به زير آمده وى را بر اورنگ نشانيد و ديهيم پادشاهى بر تارك او نهاده امرا را به اطاعت او وصيت نمود . همگنان فرمان پادشاه را پذيرفتند ، مگر\r\n\r\n","description":"","footnote":"","page_name":" 28 ","page_number":102},
  {"content":"\r\n\r\nطوس كه گفت : فريبرز پسر كاوس احق به اين مطلب است ، و در اين باب ما بين طوس و گودرز پدر گيو ، منازعتى شديد واقع شد . كاوس گفت : تا نزاع از ميان برداشته شود ، هردو را به جنگ ديوان مىفرستم ، هر كدام غالب آيد ، سرير كامرانى او را شايد ، قرعهء فيروزى به نام كيخسرو افتاده بر مسند جهانبانى برآمد . تا كاوس در حيات بود ، دقيقه‌اى از رعايت ادب بالنسبه به وى فروگذاشت ننمود . زال و رستم كه در سيستان بودند به پاىتخت رسيده تهنيت گفتند و پيشكشها گذرانيدند . كيخسرو نيز از حضور ايشان اظهار بشاشت نموده على الفور به احضار سران سپاه فرمان داد و به انتقام خون پدر كمر بست ، و خود به نفس نفيس متوجه حرب افراسياب گشت . احكام ادارهء سپاه كليتا به رأى و رؤيت رستم مفوض داشت . طوس را سردار مقدمه فرموده ، وصيت نمود كه ، احترام ممالك فرود برآورد ، وى را كه از دختر پيران ويسه بود و در خراسان مقام داشت مرعى دارد . فرود در كلات جىجرم كه در اين زمان ، به كلات نادرى معروف است ، سكنى داشت .\r\nچون نادر در دهى كوچك قريب به آن متولد شده بود ، در استحكام آن كوشيد ، به اين خيال كه ، اگر دار الملك نتواند شد بارى ، يكى از قلاع مستحكمهء مملكت باشد .\r\n\r\nوضع قلعهء كلات نادرى\r\nقلعهء كلات به مسافت سى ميل ما بين شمال و جنوب مشهد بر كوهى بلند واقع است و فقط دو راه تنگ دارد . چون شش هفت ميل بالا روند ، سطحه‌اى ظاهر مىشود قريب دوازده ميل ، دور آن مشتمل بر چشمه‌هاى جارى و چمنها و زراعت ؛ و چون ده يازده ميل ديگر بالا روند ، سطحى ديگر مانند اول در نظر آيد . از فوت نادرشاه به بعد ديگر كسى به تعهد حال اين مكان نپرداخت .\r\n\r\n","description":"","footnote":"","page_name":" 29 ","page_number":103},
  {"content":"\r\n\r\nالقصه ، طوس به حوالى ملك فرود رسيد ، فرود وى را دشمن پنداشته مهياى جدال گشت . طوس پسر و داماد خويش را نزد فرود فرستاده او را به ملاقات خويش دعوت نمود . شاه‌زاده از اين پيغام بىادبانه چنان خشمگين شد كه فرمود هردو رسولان را به قتل آوردند ، لهذا جنگ در پيوست و فرود در هنگامى كه بر سر قلعه دفاع مىكرد ، تباه گشت . ايرانيان پيش رفتند ، پيران ويسه با جمعى از تركان به يك ناگاه برايشان تاخته بسيارى از ايشان عرضهء تيغ ستيز و بقية السيف بىسپر باديه گريز گشتند . طوس به واسطهء نافرمانى و اين شكست از درجهء اعتبار افتاده مقيد شد . كيخسرو امارت مقدمه را به فريبرز داده به مقابلهء پيران مأمور ساخت ؛ او نيز مقاومت نتوانست نمود ، لشكرى ديگر به سردارى گودرز به محاربت آن پير كارديده روان شد ، پس از رزمى صعب ، باز پيران ظفر يافت و ايرانيان روى از معركه برتافتند .\r\nمنقول است كه هفتاد نفر از فرزندان و فرزند زادگان گودرز در اين معركه به قتل رسيد . از اين فتوحات پىدرپى افراسياب را فرحى بىاندازه روى نموده عزم كرد كه خود دست‌بردى با لشكر بزرگ ايرانيان كه رستم و كيخسرو در آن بودند نمايد . از اين جانب نيز كيخسرو دوباره طوس را از حبس خلاصى بخشوده به حرب پيران فرستاد . در اين حرب پس از آنكه هفت روز طول كشيد و ظفر تركان را بود ، طوس از روى اجبار به كوه پناه برده ، تركان وى را درميان گرفتند و نزديك بود كه ايرانيان از پاى درآيند ، كه رستم رسيده ايشان را از آن تهلكه رهائى داد . رستم در اين معركه و چند جنگ ديگر بر خصم غالب آمده ، خاقان چين را ، كه يكى از دوستان بزرگ افراسياب بود ، اسير كرد . ازين سبب شكست بر لشكر تركان افتاد . افراسياب به پاى تخت خويش گريخت ، و فتح پاىتخت به جهت رسيدن پولادوند ، پادشاه ختن ، به تعويق افتاد ؛ لاكن چون پولادوند نيز عرضهء هلاك گرديد ، افراسياب دل از ملك برداشته سر خويش گرفت . رستم ممالك وى را به سرداران ايران قسمت نموده به دربار كيخسرو مراجعت نمود .\r\n\r\n","description":"","footnote":"","page_name":" 30 ","page_number":104},
  {"content":"\r\n\r\nچنين مىنمايد كه افراسياب باز ملك خود را به دست آورد .\r\nو يكى از كارهائى كه در اين اوقات اتفاق افتاد ، خلاص كردن رستم است بيژن پسر گيو را ، كه به واسطهء عشق منيژه دختر افراسياب ، گرفتار گشته به سزاى جسارت ، او را در چاهى سرنگون آويختند ، و فقط توجه نهانى منيژه او را از هلاك بازداشت . رستم در زى تجار به پاىتخت افراسياب رفت و بيژن را از زندان برآورده روى به ايران نهاد . افراسياب فوجى به عقب ايشان فرستاده شكسته حال برگشتند . چون نظر كيخسرو بر بيژن افتاد ، سجدهء شكرانه به جاى آورد ، از آن‌رو كه بيژن را در حضرت وى اعتبارى تمام بود و به ازاى اين خدمت ، رستم را تاج شاهى بخشيد .\r\nبعد ازين قضيه ، رستم را مىبينيم « 1 » ، در جنگهاى بسيار ، با نبيرهء خود برزو پسر سهراب ، كه مانند پدر از جانب افراسياب ، سردار لشكر بود ؛ و اگر اسباب شناخت طرفين فراهم نيامدى ، مآل حال برزو نيز چون پدر خويش سهراب به انجام رسيدى . ولى بعد از تعريف و تعرف طرفين ، ما بين جد و نبيره ، قواعد محبت ممهد شد . افراسياب را چون از اين ممر نيز مأيوسى حاصل شد ، به حسن و نيرنگ دخترك رقاصى توسل جسته ، اين حيله نيز چنان كه بايد اثرى نكرده ، عاقبت محاربهء عظيم روى داده ، كرتا اخرى ظفر ايرانيان را شد .\r\nبعد از اين جنگ ، پيران ويسه ، افراسياب را به مراجعت نصيحت نمود .\r\nافراسياب قبول نكرد و اسب در ميدان تاخته كيخسرو را به مبارزت طلب نمود .\r\nكيخسرو خواست دعوت وى را اجابت كند ، امراى سپاه و امناى درگاه مانع شدند و گفتند : تواتر صدمات و توالى مصائب افراسياب را از جان سير و به موت دلير ساخته ، از عقل صواب‌انديش مستبعد است كه ، جميع فوايدى كه تا كنون ، از شمشير بهادران عايد شده است ، به مبارزت چنين شخصى عرضهء مخاطره ساختن . در اثناى اين گفتگو ، برزو به مقابلهء با افراسياب شتافت ، افراسياب چون\r\n\r\n\r\n","description":"","footnote":"\r\n( 1 ) - در اصل : مىبينم .\r\n","page_name":" 31 ","page_number":105},
  {"content":"\r\n\r\nوى را ديد ، به كفران حقوق و عقوق و عصيان ، او را معاتب ساخت ، اين عتاب بر برزو گران آمده خواست بر افراسياب حمله برد ، كه تركان از جاى درآمدند .\r\nايرانيان نيز چون حال چنين ديدند بيكبار بر تركان حمله بردند . تا شام آن روز ، جنگ مغلوبه بود ، شباهنگام ، دست از هم كشيدند . لشكر افراسياب برگشت ، چنين معلوم مىشود كه شكست نخورد ، زيرا كه ايشان را تعاقب نكردند . اين جنگ در سيستان واقع شد . رستم يك هفته كيخسرو را ضيافت نموده جشنهاى ملوكانه ترتيب نمود ، پس از انجام مراسم تهنيت و ضيافت ، استدعا كرد كه عمر زياد شده است ، اگر اذن حضرت شهريارى باشد ، بقيهء زندگى را به عزلت گذراند و فرزند و نبيرهء او فرامرز و برزو بجاى او در خدمت باشند . پادشاه سر رضا جنبانيده حكومت غور و هرى را به برزو داده ، فرامرز را به غزاى هندوستان فرستاد و وصيت فرمود كه : چون هندوستان مسخر شود ، به لشكر گودرز كه به جنگ تورانيان معين است پيوندد . و در اين جنگ گودرز را با پيران مقابلت دست داد ، بعد از اندك زدوخوردى ، پيران به گودرز پيغام فرستاد كه ، اتلاف نفوس و اهراق « 1 » دماء ، اطفاى حرارت طرفين نخواهد كرد .\r\n روان سياووش را زان چه سود * كه از بوم توران برآرى تو دود\r\nبه تنها من و تو برين دشت كين * بگرديم و جنگ‌آوران همچنين \r\nو بعلاوه ، وقت ضايع كردن است ، همان بهتر كه ، من با چند تن از خواص خويش و تو نيز با معدودى از گردان كارديده به ميدان درآئيم و درهم آويزيم و ببينيم « 2 » تا كوكب اقبال كرا ياورى كند . گودرز قبول اين مطلب نموده ، از هر طرف ده تن به مبارزت گزيدند ، و در جميع ، ظفر ايرانيان را بود ، ما بين پيران و گودرز رزمى سخت واقع شد ، چون هر دو كارديده و بهادر بودند ، تا آخر اسب پيران از پاى درآمده بر زمين افتاد و بازوى راستش شكست ، و چون دستش از كار رفت\r\n\r\n\r\n","description":"","footnote":"\r\n( 1 ) - اهراق دماء : ريختن خونها .\r\n( 2 ) - در اصل : به بينيم .\r\n","page_name":" 32 ","page_number":106},
  {"content":"\r\n\r\nعاجز شد ، خواست تا به يكى از كوههاى نزديك پناه برد ، گودرز او را تعاقب كرد ، چون به وى نزديك رسيد گفت : اگر جان خويش را خواهى ، تن به بند ده .\r\nپيران گفت : براى چند ساعت عمر ، نام خود را بر باد نخواهم داد ، اين گفته برگشت و با دست چپ نيزه‌اى به جانب گودرز انداخت ، گودرز را زخم قليلى رسيده ، او نيز فىالفور مضراب خود را به طرف پيران انداخت ، مضراب بر قلب پيران آمده نگونسار گشت . گودرز يك كف از خون دل او به انتقام سياوش و فرزندان خود كه در آن معركه بر خاك افتاده بودند نوشيده .\r\nنقل است كه هشتاد نفر « 1 » از فرزندان و فرزندزادگان گودرز در آن معركه در معرض هلاك و بوار درآمدند .\r\nالقصه ، روى خود را از خون پيران سرخ كرده ، خواست سر او را از بدن جدا سازد ، لاكن ملاحظهء فضايل نفسانى و شئونات پيران ، او را از اين عمل بازداشت .\r\nچون به اردو مراجعت كرد ، دليران با سرور تمام او را استقبال نموده ، معلوم شد كه حريفان ديگر نيز ، همه بر خصم غالب آمده‌اند . چون جسد پيران ويسه را به‌نظر كيخسرو رسانيدند ، وى را سوابق حقوق وى به‌خاطر آمده رقت دست داده حكم كرد تا در تغسيل و تكفين وى ، غايت احترام دارند ، چنان كه فردوسى گويد : با تخت و گرز و كلاه در دخمه گذاردند .\r\nبعد از آن كيخسرو فرصت از دست نداده ، از جيحون عبور كرده ، سمرقند و بخارا را به حيطهء تصرف درآورده . افراسياب صلاح در صلح ديده ، پسر خود ، شيده را به جهت سرانجام اين مطلب به سفارت نزد كيخسرو فرستاد . ولى چنين مىنمايد كه شيده قابليت اين امر خطير نداشت ، پيغام پدر را ، با غرورى هرچه تمامتر ادا كرد ، بالاخره كيخسرو را به مبارزت خويش طلبيد . حركات و بىادبى شيده به حدى شد كه محال بود كيخسرو را از مقابلهء او بازداشتن . لهذا به مبارزت مركب تاخت و شيده را به خاك هلاك انداخت . چون خبر وحشت اثر فوت پسر\r\n\r\n\r\n","description":"","footnote":"\r\n( 1 ) - در صفحه 30 هفتاد نفر .\r\n","page_name":" 33 ","page_number":107},
  {"content":"\r\n\r\nبه افراسياب رسيد ، به مقارعت « 1 » مسارعت نمود . لشكر او در اين هنگامه به جان كوشيده دادمردى دادند ، ولى چون عزيمت بخت نبود . هزيمت كردند . افراسياب بيچاره ، بعد از انكه چندى سرگردان بود در كوهها ، گرفتار گشته وى را نزد كيخسرو بردند ؛ كيخسرو حكم كرد كه ، او را از همان شربت كه سياوش بىگناه را چشانده بود بچشانند .\r\nچندى بر اين برنيامد كه كيخسرو را عزم آن شد كه از « 2 » تاج و تخت استعفا كند ، لهذا كابل و زابلستان و نيمروز « 3 » را به رستم واگذاشته ، كه نسلا بعد نسل حكومت اين بلاد در خانوادهء وى باشد ، و تاج سلطنت بر سر لهراسب گذاشت .\r\n\r\nسلطنت لهراسب\r\nلهراسب داماد كيكاوس بود ، كيخسرو او را به فرزندى خويش برگزيده بود . حكومت خراسان را به طوس داده ، با وى و فريبرز پسر كيكاوس وصيّت فرمود تا در اطاعت لهراسب يكدل باشند . بعد ازان با بعضى از امرا بيرون رفته تا به چشمه‌اى رسيد كه آرامگاه او مقرر شده بود ، بنابر قول فردوسى در آنجا غايب شد ، و امراثى كه با وى بودند به طوفان هلاك شدند . عمر كيخسرو نود و سلطنتش شصت سال بود و ، او پادشاهى بود به خصايل نيكو و صفات بزرگ آراسته ، هنوز نام او در ايران به احترام مذكور است . صاحب زينة التواريخ گويد كه : او نمرده بلكه غايب است . و در\r\n\r\n\r\n","description":"","footnote":"\r\n( 1 ) - مقارعت : روبرو شدن و شمشير زدن ( ح ) .\r\n( 2 ) - در اصل : كه‌كه .\r\n( 3 ) - نيمروز ، حال جزئى از سيستان است . وجه تسميهء آن در افسانهء ايرانيان چنين مذكور است كه ، درياچه‌اى بود و بعضى از اجنه آن را در نصف روز خشك كرده و ازين سبب بدين نام خوانده شد . اما اين لفظ در فارسى چنانچه در فرانسه و زبان جرمانيا و بعضى السنهء ديگر ، بمعنى جنوب است و اين ملك هم به خط مستقيم در جنوب بلخ كه در قديم پاى تخت ايران بوده واقع است ، احتمال دارد كه وجه تسميه ازين جهت باشد . ( حاشيه )\r\n","page_name":" 34 ","page_number":108},
  {"content":"\r\n\r\nاخبار است كه او پيغمبر بوده .\r\nلهراسب اگرچه در مبادى حال ، جمعى از سلطنت او اكراه داشتند ، لاكن شمايل اخلاق وى و قواعد نيكو كه در ترتيب و تربيت ملك و سپاه وضع كرد ، طولى نكشيد كه رقبهء ناس را در ربقهء اطاعت وى آورد و حكام ايران و توران سر بر خط فرمان او نهادند . رهام گودرز را كه ، به بخت نصر معروف است ، والى عراق عجم ساخت ، و فرمان داد تا از جانب مغرب ، مملكت را بسط دهد .\r\nدر تاريخ طبرى مذكور است كه ، رهام لشكرى به جانب بيت المقدس گسيل كرد . در آن اوقات ، يكى از اولاد داود پيغمبر در آن بلد حاكم بود ، و چون خبر ورود لشكر ايرانيان شنيد ، اظهار متابعت نمود ، و به جهت معاهدتى كه در ميان رفت ، يكى از اعيان بنى اسرائيل را به‌طور ضمانت ، به جانب رهام فرستاد . لشكر ايران مراجعت نمودند ، اما هنوز قدرى نرفته بودند كه خبر رسيد كه ، يهود شورش كرده والى خود را به جهت آن مصالحه به قتل رسانيدند . امير لشكر اين خبر را به بخت نصرانها « 1 » كرد ، بخت نصر علىالفور به بيت المقدس تاخته شهر را مسخر ساخت ، و قتل و غارت نموده ، آنچه از شمشير جان بردند به اسيرى برد .\r\nمحقق است كه بخت نصر مّورخان آسيا همان بناخاد « 2 » نزر محرّرين يهود است ، و شك نيست كه ما بين تقرير مؤلفين اسلام و يهود درين باب مشابهتى تمام است ، لاكن قبل از آنكه بتوانيم اعتماد به نتيجه كنيم ، مقدماتى چند هستند كه بايد باهم مطابقت كنند ، از اين مطلب و مطالب ديگر از همين قسم در باب آينده بحث خواهد شد .\r\nترجيحى كه لهراسب به فرزندان كاوس مىداد ، موجب رنجش پسر او گشتاسب گشته در خلع پدر با ديگران يكدل شد ، و چون تير تدبير بر هدف مراد نيامد ، به جانب ممالك روم گريخت . بنابر خبر مشهور ، حسن طلعت گشتاسب\r\n\r\n\r\n","description":"","footnote":"\r\n( 1 ) - انهاء ، آگاه كردن و خبر دادن و پيغام ( معين ) .\r\n( 2 ) - بكسر نون و فتح يا و تشديد را ( ح ) .\r\n","page_name":" 35 ","page_number":109},
  {"content":"\r\n\r\nسبب اين شد كه ، كتايون دختر قيصر ، جميع جوانانى را كه به حكم پادشاه در زير قصر او جمع شده تا هر كدام را بپسندد « 1 » به شوهرى اختيار كند ، ملحوظ نظر عنايت نساخته و نارنجى كه علامت انتخاب بود ، به جانب گشتاسب انداخت .\r\nپادشاه از دنائت طبع دختر به غضب آمده ، چون اين رسم مملكت شده بود ، لابد تن در داده ، ولى از همان ساعت اين رسم را موقوف و دختر را از سراى سلطنت بيرون كرد . صاحب همين افسانه فردوسى گويد كه : بعد ازين مقدمه ، قيصر گفت : دو دختر ديگر خود را نخواهم داد ، مگر به كسى كه شير و اژدهائى كه در آن اوقات خرابى در مملكت مىكردند بكشد . دو نفر از امرا كه عاشق آن دو دختر ، لاكن به جان خود عاشق‌تر بودند ، چون اين كيفيت شنيدند ، از گشتاسب كه آوازهء شهامت او به اطراف رسيده بود ، استمداد جستند . گشتاسب آن دو جانور را كشته ، و آن دو عاشق دلخسته ، اين كار را بر خود بسته به وصال رسيدند . بعد از چندى قيصر از حقيقت حال آگاه شده گشتاسب را خواند و پوزش نموده سپهسالارى سپاه را با وى تفويض كرد . صيت شهامت و شجاعت گشتاسب رفته‌رفته به ايران رسيد ، لهراسب را حركت لشكر دشمن به سردارى پسر خود موجب دهشت گرديده ، لشكرى به سردارى پسر ديگر خود زرير به جانب گشتاسب گسيل كرد ، و تاج سلطنت را مصحوب وى ساخت و وصيت كرد كه ، هرجا با برادر ملاقات كند ، آن تاج را بر سر وى نهد ، چون تقارب فئتين « 2 » دست داد . گشتاسب بدون تأمل به اردوى برادر شتافت و ، مردم اردو چون از آمدن او خبر شدند ، با سرور تمام استقبال نموده بر وى به سلطنت سلام كردند . زرير نيز برحسب فرمان پدر ، ديهيم شاهى بر تارك وى نهاده ، بر آئين ملوك عجم ، تخت وى را نماز برد . گشتاسب نامه‌اى به قيصر نوشته استدعاى حضور وى كرد . قيصر آمده داماد خود را پادشاه بالاستقلال ايران يافت . بعد ازان معاهدتى ما بين ملتين مقرر شده ، گشتاسب با كتايون به ايران\r\n\r\n\r\n","description":"","footnote":"\r\n( 1 ) - در اصل : به پسندد .\r\n( 2 ) - فئتين : دو گروه ( منتهى الارب )\r\n","page_name":" 36 ","page_number":110},
  {"content":"\r\n\r\nشتافته چاكر خاص با اخلاص پدر گشت . لهراسب وى را وليعهد خود خوانده ، پس از چندى مهام پادشاهى را به او حواله نموده خود گوشهء عبادت گزيد .\r\nمّورخين ايران بر آنند كه ايّام سلطنت لهراسب صد و بيست سال بود .\r\n\r\nپادشاهى گشتاسب\r\nشهرت پادشاهى گشتاسب ، بيشتر به جهت آنست كه در ايام او پارسيان دين زردشت يعنى مذهب آتش‌پرستى اختيار كردند ، زردشت كه مخترع اين كيش است ، پهلويان پيغمبر دانند و ، مسلمين طرّارش خوانند . پارسيان را دعوى آنست كه شخصى بود متصف به جميع كمالات نفسانيّه ، و مسلمين را عقيدت اينكه او منجمى بود ماهر و شيطان او را فريب داده تا اختراع مذهب الحاد « 1 » نمود .\r\nفردوسى گويد : شيطان از ميان آتش با او حرف زد . و اتفاق است بر اينكه ، او در زمان گشتاسب بود ، و گشتاسب دين او را اختيار كرد و ، در اجراى احكام و اعلاى اعلام شريعت وى ، جهد بليغ مبذول داشت ، چنانچه در اطراف ممالك خويش ، فرمود تا آتشكدها بنا كردند و ، مردم را به پرستيدن آتش اجبار نمود .\r\nدر زينة التواريخ مسطور است كه ، اول اسفنديار پسر گشتاسب بدين دين درآمده ، پدر را او نيز دعوت نموده به راه آورد .\r\nمسقط الرّأس زردشت شهر اروميه از بلاد آذربايجان است و ، ظهور اين مذهب ابتدا در آنجا شده به جميع ممالك ايران شيوع يافت . منقول است كه پادشاه فرمود تا دوازده هزار پوست گاو را دباغى نموده ، احكام دين جديد را بر آن نگاشتند و ، در يكى از دخمه‌هاى اصطخر فارس به وديعت نهادند ، و مردم پاك اعتقاد به محافظت آن برگماشتند ، تا دست كفّار و مردم فاسد العقيده را از آنها دور دارند .\r\nچون اين خبر به ارجاسب ، پادشاه توران رسيد ، نامه‌اى به گشتاسب نوشته او را بر خطاى خويش تنبيه ساخت و ، نصيحت كرد تا به كيش آبا و اجداد خود\r\n\r\n\r\n","description":"","footnote":"\r\n( 1 ) - الحاد : از دين برگشتن ، بيدينى ( معين ) .\r\n","page_name":" 37 ","page_number":111},
  {"content":"\r\n\r\nرجوع نمايد ، و الا آمادهء جنگ باشد . گشتاسب از اين مكتوب غضبناك شده جنگ شروع شد ، در معركهء اول زرير برادر گشتاسب به دست بيدرفش پسر ارجاسب جان داد ، لاكن بيدرفش نيز به ضرب شمشير اسفنديار پسر گشتاسب « 1 » ، بر خاك افتاد . بالأخره لشكر ارجاسب شكست فاحش خورده به مملكت خود گريختند .\r\nچندى بعد ازين محاربه حيلهاى گشتاسب اسفنديار را بر آن داشت كه گردن از اطاعت پيچيده ، كوس استقلال فرو كوفت ، و بعد از اندك مدّتى باز چنين مىنمايد كه به دربار رجوع نموده مقيد شد . هنوز خبر حبس اسفنديار به توران نرسيده بود كه پادشاه آن مملكت ارجاسب ، لشكر به ايران كشيده گشتاسب را شكست داده دختر او را به اسيرى برد . گشتاسب از همه‌جا مأيوس ، اسفنديار را از حبس بيرون آورده استمالت نمود و گفت : اگر او در استخلاص خواهر خود كوشد ، تاج‌وتخت را به او واگذارد . اسفنديار قبول اين معنى نموده با لشكر متوجه روئين‌دژ كه پاىتخت ارجاسب بود ، گشت . گويند كه از بلخ به آن شهر سه راه بود : يكى به مسافت چهار ماه ، و ديگر دو ماه و ، ديگر شش يا هفت روز لاكن اين راه آخر صاحب زينة التواريخ گويد : دشتى بود چنان بىآب‌وعلف ، مشحون بر جانوران درنده و حيّات كشنده ، چنان كه هيچ‌كس خيال مسافرت آن راه را نبستى « 2 » . اسفنديار عزم كرد كه ازين راه ، سالك منزل مقصود گردد . شصت نفر از مردان كارديده انتخاب نموده و ، باقى لشكر و ساير اسباب و اثاثه را به پشوتن ، برادر خود ، سپرده او را فرمان داد كه ، از راهى كه دو ماه مسافت است ، متوجه روئين‌دژ شوند . و همچنين وصيّت كرد كه ، چون به پاىتخت دشمن نزديك شوند ، منتظر علامت آتش باشند ، و به مجرد ديدن آتشهاى افروخته ، يورش به شهر ببرند . اسفنديار با شصت نفر از ياران خود ، درزى تجار برآمده و اشياى نفيسه و امتعهء فراوان همراه برداشته ، از دشت مذكور به سلامت گذشته ، بىآنكه كسى\r\n\r\n\r\n","description":"","footnote":"\r\n( 1 ) - بعضى گويند كه اسفنديار پسر گشتاسب نبود بلكه يكى از شجاعان بود ( حاشيه )\r\n( 2 ) - در اصل : نه‌بستى .\r\nتصوير پادشاه گشتاشب و اسفنديار و شت‌زردشت و شكارگاه در كوه\r\n","page_name":" 38 ","page_number":112},
  {"content":"\r\n\r\nگمان بد در حق ايشان برد ، وارد روئين‌دژ گشتند ، و در افواه انداختند كه يكى از تجّار متموّل با جمعى از دوستان خود ، از ظلم گشتاسب گريخته پناه به اين ملك آورده‌اند . رفته‌رفته چنان كه مقصود بود ، خبر مسموع ارجاسب گشته ، اسفنديار را طلب كرد ، تا مال‌التجارهء او را ملاحظه كند ، اسفنديار به لباس تبديل ، نزد ارجاسب رفته ، چند جواهر قيمتى به رسم پيشكش گذرانيده ، از عنايت و حمايت پادشاه مستظهر گشت . بالجمله به هيچ‌وجه گمانى به ايشان برده نشد ، تا شبى كه در روز آن ، لشكر ايران در مقابل شهر رسيدند ، اسفنديار علامت مقرر را نمود ، لشكر از بيرون علىالفور حمله بردند . اسفيديار با ياران خود غفلتا بر سر ارجاسب تاخته ، او را با برادران وى عرضهء شمشير ساخت ، و خواهر خويش را با تخت ارجاسب و غنيمت وافر نزد پدر فرستاد . حكومت توران را به مردى نيك‌سيرت كه از اولاد اغريرث بود بخشيد .\r\nصاحب زينة التواريخ گويد كه : اولاد اغريرث تا زمان اسكندر در آن مملكت حكومت داشتند . اخبار مختلفه در باب كارهاى اسفنديار وارد است ، بنابر قول فردوسى ، بعد از آنكه جنگ اول با ارجاسب به شهامت اسفنديار به نوع خوش انجام يافت ، گشتاسب رياست بلخ را به او واگذاشت ، و حكم او را بر جميع ممالك ايران نافذ داشت . اين ترقى سبب شد كه ، دشمنان او فرصت يافته به عرض گشتاسب رسانيدند كه ، اسفنديار قصد جان او دارد . بنابراين گشتاسب او را به اصطخر طلبيده ، به مجرد ورود ، او را در يكى از قلاع آذربايجان مقيد ساخت . اين معنى باعث منازعت ما بين علماى ملت و اعيان دولت ، بلكه باعث جرأت پادشاه توران شد كه ، ديگرباره لشكر به ايران كشيده ، بلاد خراسان را تاراج نمود ، و بلخ را گرفته ، زردشتيان را قتل عام كرد . لهراسب نيز درين هنگامه هدف تير تقدير گشت ، و زردشت قبل ازين فتنه به چند ماه ، مرده بود ، و درفش كاويان كه از زمانى ديرباز ، سنجق\r\n\r\n","description":"","footnote":"","page_name":" 39 ","page_number":113},
  {"content":"\r\n\r\nدولت بود ، به دست دشمن افتاده به توران بردند . گشتاسب را چون اين اخبار موحش استماع افتاد ، لشكرى گران جمع‌آورى نموده ، در ابتدا ظفر قرين حال او شد و تا رود جيحون هزيمتيان را تعاقب كرد ، لاكن درين اثنا لشكرى ديگر به مدد دشمن رسيده كار وارون گشت ، گشتاسب هزيمت يافته ، نيم سپاهش عرضهء شمشير گشته ، نيمهء ديگر با اشكال تمام به خراسان رسيدند . گشتاسب چون حال بدين منوال ديد ، دانست كه از مدد اسفنديار چاره‌اى نيست . وزير خويش جاماسب را كه از غايت اشتهار از تعريف مستغنى است ، به نزد پسر فرستاده اسفنديار را دوباره بر سر رضا آورد كه اعمال سابقهء پدر را بر طاق نسيان نهاده به انتقام ملك و ملت كمر بست و ؛ هم فردوسى گويد كه : اسفنديار بيشتر به جهت تعصبى كه در دين زردشت داشت ، اين كار اختيار كرد و ، در غزاى با اعداى ملت غايت جهد مبذول داشت . بعد از گذشتن از هفت خوان ، چنانچه در شاهنامه مسطور است ، و اظهار بهادريهائى كه رستم نيز از آن بزرگتر كارى نكرده بود ، به روئين‌دژ رسيده ، خصم را در ميدان شكست ، ارجاسب را كشت ، و پاىتخت او را به تصرف آورد ، و غالب اهالى را به تيغ گذرانيده دو خواهر خود را از قيد اسار رهائى داد و ، درفش كاويان را كه سنجق دولت بود ، از چنگ دشمنان بيرون آورد . و هم فردوسى گويد كه : اسفنديار هندوستان و عربستان و ديار مغرب را تسخير كرد ، لاكن كيفيت فتوحات مزبوره را نمىنويسد . در يكى از كتب فارسى كه اسفنديارنامه گويند ، افسانهء طويلى در باب كارهاى اسفنديار در بلاد مغرب نوشته‌اند .\r\nبالجمله ، اسفنديار بعد از انجام وقايع مزبوره ، به بويهء سلطنت منتظر وعدهء پدر بود . گشتاسب چون نمىخواست تاج از سر و پاى از تخت برگيرد ، بهانهء ديگر آغاز كرده ، اسفنديار را گفت : من شرم همىدارم از اينكه ملكى به غير استحكام و سلطنتى منازع فيه به تو تسليم كنم . رستم و خانوادهء او سر از دايرهء اطاعت پيچيده در سيستان دم از استقلال مىزنند ، آنها نيز بايد مقهور شوند . اگر فرزند من اين كار را\r\n\r\n","description":"","footnote":"","page_name":" 40 ","page_number":114},
  {"content":"\r\n\r\nانجام دهد و رستم را دست‌بسته به درگاه آورد ، پاداش آن ملكى وسيع و بلامنازع خواهد بود . اسفنديار در ابتدا از اظهار اين مطلب بهم برآمد ، آخرالامر به اكراه قبول كرد . وقايع عديده كه پيش از جنگ ما بين اسفنديار و رستم واقع شد ، طولى دارد ، لاكن همه دلالت دارد بر شجاعت و جوانمردى طرفين . اسفنديار به الحاح هرچه تمامتر درخواست كرد كه رستم دست به بند داده تا او اجراى فرمان پدر كرده باشد ، لاكن رستم گفت : تابع هر فرمان ديگر هستم ، الا دست به بند دادن ؛ كه در دودمان ما ننگ است .\r\n\r\nجنگ رستم و اسفنديار و كشته شدن اسفنديار\r\nجنگ شروع شد ، چند نفر از سرداران معظم از طرفين كشته شدند ، اسفنديار با رستم مقابله كرده رستم زخمدار از معركه بيرون رفت ، روز ديگر مراجعت نمود . منقول است كه ، تيرى دو شعبه ساخته بود تا بر چشم اسفنديار زند ، زيرا كه اسلحه بر بدن او كار نمىكرد ؛ احتمال دارد به جهت اينكه سر تا پا مسلح بود . پيش از آنكه رستم در جنگ دوم شروع كند ، جميع دولت خود را بر اسفنديار عرضه كرده ، اظهار اطاعت نمود ، لاكن اسفنديار بجز بستن دست او و بردن نزد گشتاسب به چيز ديگر راضى نمىشد . لابد جنگ شروع شد و حربى صعب دست داده ، تا اينكه رستم تيرى كه به جهت همين مطلب مستعد كرده بود ، بيرون كشيده چشمهاى اسفنديار را هدف ساخته ، يكباركى ديده از دنيا ببست « 1 » .\r\n خم آورد بالاى سرو سهى \r\nچون تير در كاسهء سر اسفنديار جاى گرفت ، دود از نهادش برآمده گفت :\r\nانجام كار تدابير پدر غدار من ، جز اين نخواهد بود .\r\n بگفت اين و رفت از تنش جان پاك . \r\nپيش از آنكه دم فروكشد ، پسر خود بهمن را به رستم سپرده به تربيت او\r\n\r\n\r\n","description":"","footnote":"\r\n( 1 ) - در اصل : به‌بست .\r\n","page_name":" 41 ","page_number":115},
  {"content":"\r\n\r\nوصيت نمود . پشوتن برادر اسفنديار نعش او را برداشته با جميع لشكر سياه پوشيده روى به بلخ نهاد . گشتاسب از سوء تدابير خويش پشيمان گشته بقيهء عمر در افسوس بماند .\r\nپيش از آنكه دست اجل گريبان حياتش گيرد ، بهمن را طلبيده ولايت عهد خويش به او گذاشت .\r\nمذهب آتش‌پرستى در عهد گشتاسب رواجى تمام يافت ، و چنين مىنمايد كه همين واقعه سبب شهرت او در تاريخ قدما شده است ، و الا سبب ديگر نبايد داشته باشد . بنابر مورخين ايران ، ايام سلطنت او شصت سال بود .\r\n\r\nپادشاهى بهمن\r\nبعد از آنكه گشتاسب به اسلاف خويش پيوست ، بهمن نوادهء او كه معروف به اردشير درازدست است ، بر جاى او نشست ، و بهمن پادشاهى بود مشهور به حكمت ، به جهت وضع قوانينى كه در مملكت نمود .\r\nگويند ، به توسط جاسوسان ، بر نيك و بد اعمال عمال خويش استحضار يافته ، به مكافات و پاداش هريك كماينبغى « 1 » قيام نمودى و ، در هر سال كدخدايان و ريش‌سفيدان زراع و فلاحين ملك به درگاه او حاضر گرديده و او در استفسار اخبار استقصا فرمودى ، و بدين سبب بر كماهى « 2 » حالات و مجارى امور رعيت و سپاه واقف گشتى .\r\nدر اوايل سلطنت اين پادشاه ، رستم به حيلهء برادرش از پاى درآمد . و چون اين خبر به بهمن رسيد علىالفور با لشكرى گران به سيستان تاخت . در زينة التواريخ گويد كه : فرامرز پسر رستم و بانو گشسب دختر رستم ، استعداد حرب نموده با وى مصاف دادند . بهمن غالب آمد . فردوسى گويد : بهمن زال را در قفس آهنين محبوس ساخت .\r\nآذر برزين پسر فرامرز اظهار طغيان نموده در سيستان علم استقلال برافراشت ، و اگر بر فردوسى بتوان اعتماد كرد ، بهمن او را به انتقام پدر كشت . اين قول موافق قول ساير مصنفين نيست ، زيرا كه مقرر است كه ، سبب حركت بهمن به سيستان ، انتقام\r\n\r\n\r\n","description":"","footnote":"\r\n( 1 ) - كما ينبغى : آنگونه كه شايسته و سزاوار است .\r\n( 2 ) - كماهى : آنگونه كه هست .\r\n","page_name":" 42 ","page_number":116},
  {"content":"\r\n\r\nخون پدر بود . در زينة التواريخ مسطور است كه رستم قبل از اين واقعه زندگانى را بدرود نموده .\r\nدر تاريخ طبرى مذكور است كه ممالك اطراف مغرب در عهد بهمن مفتوح شد ، و بهمن پسر بخت نصر را به جهت فسق و فجور و بىاعتداليهاى پدر ، از حكومت بابل معزول و كورش را بجاى او منصوب ساخت . در سلطنت او يهودان در رفاه بودند و فرمان يافتند تا هركرا خواهند از قوم خود به حكومت اختيار كنند . و هم در آن تاريخ گويد كه : اين الطاف در حق يهودان به جهت آن بود كه ، زن پادشاه ازين طايفه بود . بنابر مصنفين ايرانى ايّام سلطنت او صد و دوازده سال است .\r\n\r\nسلطنت هماى بنت بهمن بن اسفنديار\r\nبهمن چون تخته را بر تخت و خاك را بر كاخ اختيار كرد ، دختر او هماى بر جاى او نشست و ، چون هماى بر تخت برآمد ، از پدر آبستن بود و به سبب شرمى كه داشت ، خواست اين مطلب پوشيده بماند ، لهذا چون طفل متولد شد ، به كسى داد كه او را به قتل رساند ، لاكن جان طفل به قدرت الهى محفوظ مانده و ، مادر او وقتى او را شناخت كه ، بخت و بهادرى ، او را به مرتبهء امارت رسانيده بود . هماى بعد از اين مقدمه تاج‌وتخت را به او گذاشته خود منزوى شد ، ايام سلطنتش را چهل سال نوشته‌اند . گويند چهل منارى كه در اصطخر فارس است از بناهاى او است .\r\n\r\nداراى اول\r\nجنگهاى عديده كه در عهد داراى اول اتفاق افتاد سبب امتياز عهد اوست ، از آن جمله جنگى كه با فيليپ « 1 » پادشاه مقدونيه ، كه ايرانيان او را فيلقوس رومى گويند ، واقع شد . و بنابر قول ايشان اگرچه در آغاز ، فيروزى شامل حال نشد ، لاكن انجام به خير بود . اين قول واضح است كه بناى افسانه است ، كه به سبب\r\n\r\n\r\n","description":"","footnote":"\r\n( 1 ) - فليب ؛ معرب فيليپ ( دهخدا )\r\n","page_name":" 43 ","page_number":117},
  {"content":"\r\n\r\nغرور ملتى نسبت به نسب اسكندر مىدهند ، و زعم ايشان است كه بالاخره كار بر فيليب چنان تنگ گشت ، كه راضى شد به دادن دختر به دارا و ، گذاردن خراج هر ساله هزار بيضهء طلا ، خود را از ورطهء هلاك خلاصى بخشد . و بنابر همين قول ، دختر را در وقتى كه حامله بود ، دارا پس فرستاد . اسباب عديده براى مراجعت دختر نوشته‌اند ، مشهور اين است كه به جهت بدبوئى دهن بود ، داراى اول دوازده سال سلطنت كرد و ، داراب جرد ، كه قريب صد و پنجاه ميل مسافت به سمت شرقى شيراز واقع است ، از بناهاى اوست . شهر مزبور اگرچه از معمورى سابق افتاده است اما هنوز سكنهء فراوان دارد .\r\n\r\nداراب ثانى\r\nداراب ثانى را گويند ، بر خلاف پدر ، سيرتى ذميم و خلقتى ناقص داشت ، حركات ناشايست و حكومت نامرضى او باعث فيروزى اسكندر شد .\r\nلاكن اهالى ايران هميشه بر طبيعت واحد بوده‌اند ، هيچ عجيب نيست كه ، ملتى كه حرمت خود را عزيز دارند ، هر قصه‌اى كه شرمندگى ملك از دست دادنشان را كم كند ، هر قدر عديم الاحتمال باشد ، خواهند تراشيد ، و همين طبيعت ، سبب افسانهائى است كه نسبت به نسب اسكندر داده مىگويند : پسر داراى اول بود كه خود ايرانيان مدد كرده تا به آسانى ملكى كه حق او بود از چنگ برادر نالايق خود بيرون آورد .\r\nجمعى از مورخين معتبر ايران اين افسانه را رد كرده قبول دارند كه اسكندر پسر فيلقوس بود و ، گويند كه : جنگ در ما بين دو مملكت به جهت اين واقع شد كه ، اسكندر خراج مقرر كه بيضهء طلا بود بگذاشت و ، در جواب ايلچى كه به طلب آن آمده بود ، گفت : آن مرغى كه آن بيضه‌ها را مىگذارد به عالم ديگر پرواز كرد .\r\nدارا سفير ديگر فرستاده ، مصحوب او گوئى وصولجانى و هميانى كنجد نموده به اين معنى كه اسكندر هنوز جوان است ، مناسب به حال او آنست كه ، گوى و چوگان بازد ، و كيسهء كنجد كنايه از عدد بىشمار لشكر ايران بود . اسكندر چوگان را در دست گرفته با فرستاده گفت : اين علامت اقتدار من است كه با آن كره مملكت پادشاه ترا\r\n\r\n","description":"","footnote":"","page_name":" 44 ","page_number":118},
  {"content":"\r\n\r\nخواهم زد و ، حكم داد تا مرغى حاضر سازند و گفت : اين مرغ به زودى به شما خواهد نمود كه لشكر بىشمار او به چه نوع لقمهء لشكر من خواهد شد . مرغ علىالفور دانها را برچيده . اسكندر حنظلى به رسول داد و گفت : به آنچه ديده و شنيده به پادشاه خود بگويد و ، آن حنظل را به او بدهد و بگويد كه : از مزهء آن مىتواند تلخى بلائى كه متوجه اوست استنباط نمايد . ازين گونه پيغامها در ميان سلاطين آسيا غريب نيست .\r\nبالجمله ، اسكندر چندى مشغول تسخير بلادى بود كه در يونان سر از ربقهء اطاعت او پيچيده بودند ، و بعد از آن لشكر به ايران كشيده ، لاكن تفاصيل محاربات ، قبل از جنگى كه در آن دارا كشته شد ، از مورخين ايران بسيار كم منقول است .\r\nخبر مفصلى نمىگويند بجز همين‌كه دارا در جنگ اول مقتول گشت . و در اخبار اين جنگ نيز غالبا ذكر وقايعى را مىكند كه ، مربوط به قوت دارا و حركت اسكندر درين مقام است . بنابر قول ايشان در هنگامى كه تنور حرب گرم بود ، دو نفر از سپاهيان دارا او را كشته و به جهت جايزه به خدمت اسكندر شتافتند . اسكندر چون از كيفيت حال خبر شد ، به بالين دارا شتافته ، او را در سكرات موت ديده ، اسكندر از اسب پياده شد و سر دارا را بر زانو نهاد ، دارا چشم گشوده گفت : دنيا را هزار در است ، و اهالى دنيا را على الاتصال ازين درها دخول و خروج است . اسكندر سوگند ياد كرد كه ، بر چنين امر راضى نبوده . دارا چون گفتار اسكندر را شنيد ، از وى درخواست نمود كه كشندگان او را قصاص نمايد و ، مرد اجنبى را بر ايران نگمارد و ، روشنك دختر او را در حبالهء ازدواج آرد . بعد از تقديم وصايا نفس آخرين كشيد و جسد او را به مشك و عنبر بيامودند « 1 » و در جامهء زرين پيچيده و در تابوتى مرصع نهادند و به احترام تمام نعش او را به جانب دخمه بردند . بعد از مراسم تعزيت ، قاتلان دارا را به قصاص رسانيدند . اسكندر وصاياى او را معمول داشته ، روشنك دختر او را در حبالهء ازدواج آورد و ، ايران را به برادر وى واگذاشت ،\r\n\r\n\r\n","description":"","footnote":"\r\n( 1 ) - آمودن : آميختن ( معين ) .\r\n","page_name":" 45 ","page_number":119},
  {"content":"\r\n\r\nلاكن چنين مىنمايد كه اين حكومت برقرار نماند ، زيرا كه اسكندر را ملاحظات ملكى بر آن داشت كه ، مملكت را به نود رياست بالاستقلال تقسيم نمود .\r\nبه كلى افسانهائى كه اهالى ايران در باب نژاد اسكندر تراشيده‌اند ، نمىتوان گفت اسكندر يكى از سلسلهء كيان است ، كه از ايشان نه نفر سلطنت نموده‌اند كه آخر ايشان داراى ثانى بود . و اين نيز بديهى است كه اخبارى كه از تاريخ اين طبقه در دست است ، استرضاى خاطر نمىكند . شك نيست كه نام جمعى از ملوك از ميان رفته است ، و ازين سبب در طول حكومت بعضى و محاربات بعضى غايت مبالغه شده است ، لاكن با اين همه ، در ميان افسانهائى كه ازين اوقات ذكر شده است ، وقايعى كه قابل ملاحظه و حفظ باشد يافت مىشود . ولى بعد از آنكه به دقت مقابله ما بين اخبار متنوعهء تواريخ ملل اوليهء عالم نموده كشف حقيقت شود ، و كثافات معدنيه را ريخته زر خالص به دست آيد ، و الا اخبارى كه از تاريخ اين طبقه در دست است استرضاى خاطر نمىكند .\r\n\r\n","description":"","footnote":"","page_name":" 46 ","page_number":120},
  {"content":"\r\n\r\n\r\nفصل پنجم در نقل اقوال مورخان ايران در باب اسكندر رومى و سلاطينى كه بعد از او در ايران سلطنت كرده‌اند\r\nاخبار مختلفه كه از مؤلفين ايران در باب نژاد اسكندر و معاملهء او با دارا وارد است در باب پيش گذشت ، جزئيات ديگر كه در تواريخ ايشان مسطور است قابل ملاحظه است . گويند كه ، فيليپ پادشاه مقدونيه كشته شد و قاتل او قلوس نام شخصى بود كه به زوجهء او مادر اسكندر عاشق بود و ، در آن اوقات ، چندى قبل ازين واقعه ، اسكندر به حرب پسر قيلاتوس و تسخير شهر براكوس رفته بود ، اتفاقا در همان‌روز كه اين واقعه اتفاق افتاد ، اسكندر مراجعت نموده قاتل پدر را به قصاص رسانيد و ، بنابرين قول ، فيليپ زنده بود ، تا وقتى كه دانست كه پسرش انتقام او را كشيد . پس وزير خود ارسطو و ساير امرا و اعيان مملكت را طلبيده به اطاعت اسكندر امر نمود .\r\n\r\nپادشاهى اسكندر\r\nو اسكندر چون از تجهيز و تدفين پدر فارغ شد ، انجمنى ساخته سران سپاه و صناديد اقوام را جمع كرده ، ايشان را مخاطب ساخت و گفت : پادشاه شما را روز به آخر رسيد ، مرا به هيچ‌وجه حق حكومت بر شما نيست ، من خود مانند ديگرانم و ، در هر كار كه پيش گيرم\r\n\r\n","description":"","footnote":"","page_name":" 47 ","page_number":121},
  {"content":"\r\n\r\nمحتاج به معاونت شما خواهم بود ، استدعاى من آنست كه نصحيت مرا قبول نموده پادشاهى اختيار كنيد تا ادارهء مهمات شما مفوض به رأى رزين و خرد پيش بين وى باشد ، و به خداوند متوكل باشيد كه حامى عباد اوست . مردم متفق الكلمه گفتند كه : اندرز ترا قبول و ترا به پادشاهى اختيار كرديم . بعد از اداى اين كلمات ، برخاسته تاج بر سر او گذاشتند .\r\nدر زينة التواريخ منقول است كه : بعد از آنكه ملك بر اسكندر قرار گرفت ، اول به فتح بعضى از بلاد يونان پرداخته ، بعد از آن با سپاهى گران ، عزيمت تسخير ايران نمود .\r\nگويند كه بعد از فتح اين مملكت به جانب هندوستان رفت و ، در آن ملك باكيد ، كه يكى از سلاطين آنجا بود ، اتفاق مقابله افتاده ، رسولى به جانب او فرستاد و او را به اطاعت و گذاردن خراج دعوت نمود . كيد قبول اين معنى نموده گفت : اگر اسكندر قبول نمايد ، دخترى خوب صورت دارم ، با جامى از يك قطعهء ياقوت و ، فيلسوفى دانش‌پيشه و ، طبيبى هنرمند ، پيشكش نمايم . اسكندر قبول نموده دست در آغوش دختر كرده . گويند ، عشق دختر چنان بر پادشاه جهان‌گشاى غلبه كرد كه دست از ملك پدر برداشت .\r\nجنگ ديگر او با قور بود ، كه او را شكست داده به قتل رسانيد . و بعد از آن به طرف چين لشكر كشيد ، خاقان چين تاب مقاومت در خويش نديد ، تبديل لباس نموده به اردوى يونانيان شتافت ، او را شناخته به نظر اسكندر رسانيدند . اسكندر پرسيد كه چگونه جرأت بر اقدام چنين عملى نمودى ؟ ! خاقان در جواب گفت :\r\nخواستم كه تو و لشكر تو را « 1 » ببينم ، از جهت خود بيمى نداشتم چه ، مىدانستم مورث هراس اسكندر نيستم و ، اگر او مرا بكشد ، رعيّت من برفور ديگرى را به پادشاهى خواهند برداشت . لاكن از اين باب خوفى نبود ، زيرا كه ، يقين است بر كارى كه منشاء آن دوستى تست ، اعتراض نخواهى كرد . اسكندر را اين تملق ، موافق مزاج افتاده ، با خاقان چين مصالحت كرد ، به اين‌طور كه ، خاقان خراج گذارد تا اسكندر متعرض ملك او نشود . خاقان به پاىتخت خود برگشت تا تهيهء ضيافت\r\n\r\n\r\n","description":"","footnote":"\r\n( 1 ) - در اصل : به‌بينم .\r\n","page_name":" 48 ","page_number":122},
  {"content":"\r\n\r\nاسكندر نمايد . روز سوم ، رجعت كرد با لشكرى ، كه غبار آن ، خبر از عدد بىشمار آن مىداد ! اسكندر بر غدر خاقان وقوف يافته ، حكم داد تا لشكرش مستعد قتال شوند . چون تقابل صفيّن روى داد ، خاقان با وزير خويش پياده به جانب اسكندر شتافتند . اسكندر از سبب نقض ميثاق پرسيد ، خاقان گفت : حاشا كه خلاف عهد نمايم ، لاكن خواستم تا لشكر خود را به تو نمايم ، تا بدانى كه مصالحت نه به سبب عجز از جنگ بود ، بلكه ملاحظهء اجرام فلكيّه نموده ، متابعت تو اختيار كردم . اسكندر را اين گفتار پسند آمده وى را مورد اعتماد ساخت و خراج از وى بازگرفت . خاقان رخصت طلبيده طلاآلات و جواهر بىشمار و زنهاى بسيار به رسم پيشكش گذرانيد .\r\nمنجمان گفته بودند كه ، فوت اسكندر در جائى واقع شود ، كه زمين آهنين و آسمان زرين باشد . وقتى كه اسكندر از فتح بلاد خسته شده ، به جانب يونان مىرفت ، روزى او را رعافى عارض گشت ، يكى از سرداران كه نزديك بود ، زرهء خود را فرش كرده ، سپر زرين بالاى سر او گرفت ، تا از تاب آفتاب محفوظ ماند .\r\nچون اسكندر آن حالت را ديد گفت : قول منجمين صورت وقوع يافت و مرا بايد رخت سفر آخرت بربست ، دريغ كه روز جوانى به‌سرآمد . پس به مادر نامه‌اى نوشت كه ، من به زودى روى زمين را رها كرده ، در تعداد اموات محسوب خواهم بود ، و هم در آن نامه از مادر درخواست كرد كه ، طعامى كه در تعزيت او دهند ، بايد كسانى باشند ، كه مصايب زمانه نديده و از ايشان عزيزى فاقد نگشته باشد . چون مادر خواست وصيّت او را معمول دارد ، كسى را نيافت كه بر وى مصيبتى وارد ، يا عزيزى از او مفقود نشده باشد . اين صورت چنانچه خواهش اسكندر بود مايهء تسلى او گشت ، چه دانست كه عموم بنى نوع انسان را از مصايب بهره‌اى است .\r\nبه زعم موّرخان ايران ، اسكندر در يكى از شهرهاى كردستان ، روزش به آخر رسيد و ، بعضى در بابل نوشته‌اند . سى و شش سال عمر و دوازده سال سلطنت او را گفته‌اند ، شش سال پيش از فتح ايران و شش سال بعد ازان قضيّه . علىاىحال جسد او\r\n\r\n","description":"","footnote":"","page_name":" 49 ","page_number":123},
  {"content":"\r\n\r\nرا محشو ساخته به يونان فرستادند .\r\nمورّخان ايران كه راوى افعال سلاطين‌اند ، تعريفى كه حاوى اخلاق ايشان باشد كمتر دارند ، مگر اينكه قاعده‌اى كه در اين باب اختيار نموده‌اند از نقل اقوال پادشاهان ، چنان مشعر بر معنى و كاشف از مطلب است ، كه تعريفهاى خوب و دقيق محرران فرنگستان .\r\nحكاياتى چند ازين پادشاه گيتىستان ضبط و بعضى از آنها قابل‌ملاحظه‌اند ، زيرا كه از اين حكايات معلوم مىشود كه اهالى ايران چه‌قدر اعتنا به حكمت و علم و همّت او دارند .\r\nدر زينة التواريخ مسطور است كه : روزى يكى از سرداران دشمن را دست بسته به نزد او آوردند . اسكندر فرمود ، او را رها كنند . يكى از حضار گفت :\r\nاگر من تو بودم ، اين‌گونه مّروت در حق اين مرد نمىكردم ! اسكندر گفت : چون من تو نيستم ، او را عفو كردم . پس گفت : من دشمنان خود را عفو مىكنم ، ازين جهت لذّت من در اظهار مروّت است نه در اجراى سياست . و هم در آن كتاب نقل است : يكى از صاحب منصبان را از عمل خود معزول و به شغلى دون آن منصوب ساخت و ، بعد از چندى ازو پرسيد كه ، با اين شغل تازه چه نوع مىگذراند ؟\r\nآن مرد گفت : منصب سبب اعتبار مرد نيست ، بلكه مرد سبب اعتبار منصب است ، هيچ عملى نيست كه در اجراى لوازم آن حكمت و صلاحيّت در كار نباشد .\r\nپادشاه را آن جواب مقبول افتاده ، منصب اول او را بازداد .\r\nصاحب كتاب مذكور گويد : از اسكندر پرسيدند كه چگونه توانست ، باوجود جوانى ، در مدتى قليل ، ممالك وسيع را مفتوح نمايد و نامى بزرگ در عالم نهد ! گفت : با دشمنان چنان سلوك نمودم ، كه ايشان را مجبور به دوستى خود ساختم و ، با دوستان به نوعى ثبات ورزيدم و رعايت خاطر كردم ، كه ايشان را با خويش بسته نمودم . و همچنين ازو پرسيدند ، چرا احترام استاد ، بيش‌از پدر مىكنى ؟\r\nگفت : پدر مرا از آسمان به زمين آورد ، و به مدد استاد از زمين به آسمان مىروم .\r\n\r\n","description":"","footnote":"","page_name":" 50 ","page_number":124},
  {"content":"\r\n\r\nو هم او گويد كه : اسكندر را غضبى شديد بود و ، هميشه احباب خود را ، از مخاطرهء تكلّم با ملوك در هنگام غضب ، خبر مىداد و مىگفت كه : سلاطين مانند دريا هستند كه ، در آرامى خطرناك است و ، نعوذ باللّه ، از وقتى كه در طوفان باشد .\r\nمع القصّه ، شرح‌حال اسكندر چنان‌كه از مورخين شرق منقول است ، سخنى كه قابل اعتبار باشد كم است و ، همچنين جاهائى كه با مورخين يونان موافقت دارد چيزى ذكر نشده است ، مگر آنچه ايرانيان ، تاريخ حقيقى اين پادشاه مىدانند . كتابهاى بسيار دارند در نظم و نثر ، مشحون بر عجايب كارهاى اسكندر ، در بروبحر ، لاكن آنها را خود ايرانيان نيز افسانه مىدانند ، و تاريخ اين ايّام ايران خود چنان است كه ، احتياج به خواندن افسانه نيست .\r\nگويند : اسكندر را پسرى بود اسكندروس نام و او قايم‌مقام پدر گشت و ، در خدمت ارسطاطاليس به تحصيل علوم پرداخت .\r\nدر تاريخ منتخب گويد كه : اسكندر قبل از فوت خود ممالك ايران را به امرائى كه برانداخته و غارت كرده بود ، تقسيم نمود و ، آنچه از ايشان گرفته بود بازداد و فرمود تا هر كدام مقدارى معيّن لشكر نگاه دارند . گويند اين كار را به صوابديد ارسطو كرد و گفت : اين امرا رسوخى تمام در مزاج اهالى ايران دارند كه ، نمىتوان ايشان را ازان منع كرد ، و كشتن ايشان نيز مقتضى عدالت نيست ، پس ايشان را به نوعى بايد مشغول داشت ، كه تا رعيّت باشند سودى دهند و ، اگر دشمن شوند زيانى نتوانند كرد . لاكن اين امرا بعد از فوت اسكندر ، سر از اطاعت جانشينان او پيچيدند و ، ما بين خود اتفاق نموده ، نوع دولت جمهورى فراهم آوردند و ؛ اگرچه هريك به استقلال حكومتى داشتند ، ولى قواعدى وضع كردند كه در بعضى اوقات ، سبب اتحاد ايشان مىشد . اين حالت با تغييرات مختلفه ، متجاوز از سيصد سال بعد از فوت اسكندر در ايران باقى بود .\r\n\r\n","description":"","footnote":"","page_name":" 51 ","page_number":125},
  {"content":"\r\n\r\n\r\nسلسلهء اشكانيان\r\nمورخين يونان برآنند كه ، ايران بعد از فوت اسكندر به دست يكى از سرداران معتبر او كه سليوكوس « 1 » نام داشت افتاد و ، او نام نيكاتور يعنى فاتح بر خود نهاد و ، به بلاد شام نيز دست يافت . بعد ازو انكيوس سوته بر جاى او نشست ، و او را نيز آنتيوگوس‌تيوس « 2 » جاىنشين گشت .\r\nدر عهد اين پادشاه ، يكى از امراى خراج‌گذار كه ارساسيس « 3 » نام داشت ، خروج كرده ، گاتوكلس را كه از جانب انتيوگوس فرمانفرماى ايران بود ، بكشت و ، علم استقلال برافراشت . و او بنابر مورّخين يونان ، سرسلسلهء ارساسيان است كه در پارس سلطنت كرده‌اند . و نسب اين سلسله را مورّخين ايران به اشك مىدهند كه از نژاد سلاطين قديم ايران است .\r\nصاحب زينة التواريخ گويد كه : ايرانيان را گفت كه : چون دارا شكست‌خورده به قتل رسيد ، عم من درفش كاويانى را از ميان بدر برده پنهان ساخت و ، حال آن درفش نزد من است و ، بدين سبب ايرانيان با او يار شدند و ، بعد از آنكه بر آگاتوكلس غلبه كرده او را بكشت و پاىتخت خود را رى مقرر نموده ، پيغام به حكام ممالك فرستاد و ، ايشانرا دعوت كرد كه ، با او به حرب اولاد سليوكوس موافقت كنند و ، گفت كه : اگر بر مراد فايز شدم ، از شما خراج نخواهم خواست . فقط به اسم رئيس بودن ، بر شما قناعت مىكنم ، و مقصود ازين اتفاق آنست كه ، هريك در حكومت خود مستقل بوده ، ايران نيز از چنگ حكام اجانب رهائى يابد .\r\nاين است ابتداى تاريخ ملوك طوايف « 4 » . و چون اهالى ايران از قواعد حكومت\r\n\r\n\r\n","description":"","footnote":"\r\n( 1 ) - سليوكوس - سلوكوس .\r\n( 2 ) - آنتيوگوس تيوس - آنتيگونوس .\r\n( 3 ) - صاحب زينة التواريخ او را ابطخش مينامد .\r\n( 4 ) - پينى كه يكى از مورخين روم است ، در مقدمهء ملوك طوايف مىگويد : دولت پارثيا نيز به هيجده سلطنت تقسيم شده ؛ و از اين ظاهر است كه از پارثيا مراد ايران است ، و العلم عند اللّه ( حاشيه ) .\r\nشاهپور اول\r\nتنديسه شاپور اول\r\n","page_name":" 52 ","page_number":126},
  {"content":"\r\n\r\nملك آزادى بىخبر بوده و هستند ، لاشك مقصود از اين لفظ آنست كه ، معاهدهء ما بين امراى كوچكى كه ملك در ميان ايشان منقسم بوده است برساند ؛ لاكن اخبارى كه درين اوقات از محررين ايشان در دست است ، همه مجهول و مختلف‌اند .\r\nو ظاهر است كه اسبابى كه از آن روايت صحيح بنويسند ندارند ، و وقت هم ، چنان به ابتداى تاريخ حقيقى ايشان نزديك است كه قبول وضع افسانه نمىكند ، و به اين سبب ، تاريخ اشكانيان و اشغانيان را كه ادعا مىكنند ، چيزى بيش‌از فهرست نامها نيست ، و بالنسبه به همين نامها و تاريخ سلطنت هريك هم ، غالبا دو مصنف باهم متفق نيستند .\r\nاشك اول در زينة التواريخ گويد : پانزده سال و ، خواند امير غياث الدين ابن همام الدين ، مؤلف حبيب السير گويد : ده سال سلطنت كرده . و بعضى از مؤلفين ، نسبت شكست و اسرسليوكوس كالى نيكس ، پادشاه شام را به اشك اول و ، ديگران به اشك دوم ، پسر او مىدهند .\r\n\r\nفرمانروائى شاپور\r\nبعد از اشك ثانى ، شاپور فرمانروا گشت و ، بعد از محاربهء طويلى ، با آنيتوكوس بزرگ و مكرر شكست خوردن ، مصالحه نمود و ، در آن معاهدت ، حقى از آن پادشاه بر ممالك پارثيا و هيركانيا ، كه مازندران باشد ، ثابت شد . و بعد از فوت شاپور چنين مىنمايد كه : دويست سال از تاريخ ايران گم شده است ، زيرا كه مىگويند : جانشين او بهرام گودرز بود و ؛ اگر اين پادشاه همان است كه مورخين مغرب گوترزس مىنامند و ، دليل قوى هم هست كه همان باشد ، سند معتبر در دست هست ، كه او پادشاه سيم سلسلهء دوم ارساسيان است و ، او بود كه انتقام خون يحيى را از بنى اسرائيل كشيد .\r\nمصنفين ايران برآنند كه ، بعد از گودرز ، پسرش بلاش بر سرير امارت جاى گزيد و ، بعد ازو هرمزد و ، پس از هرمزد ، برادرش نرسى و ، پس از فوت او ، يكى از برادرانش كه فيروز نام داشت صاحب سرير گشت و ، خسرو بعد از فيروز\r\n\r\n","description":"","footnote":"","page_name":" 53 ","page_number":127},
  {"content":"\r\n\r\nبر تخت برآمد و ، با امپراطور روم كه تراجان نام داشت حرب نمود و ، در آن جنگ شكست بر وى افتاده و تختگاه او مداين نيز به تصرف دشمن درآمد . لاكن بعد از فوت تراجان ، با ارديان كه وارث تاج‌وتخت بود ، مصالحه نموده ، ممالك خود را دوباره به چنگ آورد .\r\nگويند كه ، بعد از خسرو ، بلاش و ، بعد ازو بلاشان بر تخت آمد ، و تاج شاهى از بلاشان به پسرش اردوان رسيد كه درآن‌وقت با روميان در جنگ بود و ، پس از آن اردشير مشهور ، بر وى تاخته او را از پاى درانداخت .\r\nبعضى از مؤرخين ايران نسبت قتل و برانداختن سلطنت او را به اردوان بن اشغ مىدهند و ، نژاد اردوان بن اشغ را به كيكاوس مىرسانند . بنابر صاحبان اين قول ، از او و نسل او هشت نفر پادشاهى كردند و ، ايام پادشاهى ايشان قرب صد و پنجاه سال مىشود .\r\nخواند امير ، نسب او را به كيكاوس مىرساند ، و بسيارى از مؤرخين ذكرى از او و سلسلهء او نكرده‌اند . بعضى ايشان را معاصر اشكانيان مىدانند ، و گويند : در بعضى از ممالك ايران سلطنت داشته‌اند .\r\nمؤلف زينة التواريخ مىگويد كه : تولد عيسى ( ع ) در عهد خسرو پسر اشغ بود كه ، بعد از فوت اردوان پاى بر سرير مملكت نهاد . و بر ما محقق است كه ، سلطنت اين پادشاه دويست سال بعد ازين واقعه بود . پس بنابرين ، چنين معلوم مىشود كه ، سلسلهء اشغانيان هرگز وجود نداشته‌اند ، يا اگر بوده ، معاصر اشكانيان بوده‌اند .\r\nخواند امير ، كه يكى از مؤرخين فاضل و معتبر شرق است ، كه مىخواهد تطبيق ما بين اين اقوال مختلفه نمايد ، بر كمال عجز خود از اين معنى اعتراف مىكند و مىگويد كه : به عقيدهء صاحب تاريخ گزيده ، اردوان پسر اشغ كه سلطنت اشكانيان را برانداخت ، از نسل كيكاوس است . و در تاريخ جلالى مذكور است كه اشغانيان و اشكانيان هردو از يك سلسله‌اند ، و بسيارى از مؤرخين ذكرى از ايشان\r\nاردشير تاج شاهى را به پسرش شاپور مىدهد\r\n\r\n","description":"","footnote":"","page_name":" 54 ","page_number":128},
  {"content":"\r\n\r\nننموده‌اند ، و اللّه اعلم .\r\nدر زينة التواريخ نامها و ايام سلطنت ايشان ، بدين نهج مرقوم‌ست :\r\nنام سلاطين / ايام سلطنت / نام سلاطين / ايام سلطنت\r\nاردوان بن اشغ / بيست و نه سال / خسرو بن اردوان / نوزده سال\r\nبلاش بن اشغ / دوازده سال / گودرز بن بلاش / سى سال\r\nنرسى بن گودرز / سى سال / نرسى بن نرسى / هيجده سال\r\nآخر همه ، اردوان است ، كه به دست اردشير كشته شد ، و ايام سلطنت او معلوم نيست .\r\nاز فوت اسكندر تا سلطنت اردشير قريب پانصد سال مىشود ، و جميع اين زمان طويل مىتوان گفت در تاريخ اهالى مشرق نيست ؛ و حال اينكه چون رجوع به تاريخ روميان مىكنيم ، مىبينيم كه ، زمان مزبور پر است از وقايعى كه ايرانيان به آن فخر توانند كرد . پادشاه پارثيا كه امروز نامشان در تاريخ مملكت خودشان مفقود است ، فقط سلاطينى بودند كه ، شمشير روميان ، در وقتى كه خورشيدآسا در نصف النهار اقتدار بود ، نتوانست بر ايشان اثرى چنانچه بايد بكند ؛ لاكن شك نيست كه مىتوان گفت كه ، آن صورت به سبب هنر و شجاعت ايرانيان بوده است ، بلكه اسباب ديگر هم داشته است ، يعنى به جهت طلب ملك و طريقهء مخصوصى كه در حرب داشتند ، مكرر بر لشكر روميان غلبه كرده‌اند .\r\nثغورى كه مملكت پارثيا از طرف ممالك روم است ، از درياى خزر گرفته تا خليج فارس مىرود ، همه كوههاى بلند باير و رودهاى پهناور و سريع و پهن دشتهاى بىآب‌وعلف است . در هر طرف كه لشكر روم روى مىكرد ، ملك را از آذوقه پاك و با خاك يكسان مىكردند . پس در حقيقت جنگ با لشكر نبود ، بلكه با آذوقه كه مادهء حيات لشكر است بود ، و ديگر اينكه خطا نكردن تير مبارزان پارثيا و بردن است او را از پيش دشمن خود ، نوعى از جنگ است كه مىتوان گفت سبب شد كه روميان نتوانستند اين طايفه را در تحت اطاعت آرند . و اين قسم جنگ موافق\r\n\r\n","description":"","footnote":"","page_name":" 55 ","page_number":129},
  {"content":"\r\n\r\nحال زمين و مرد و مركب است و ، ظفر او بر دشمن چنان يقين بود كه كارديده‌ترين بهادران روم ، كه از سردار خود سخن از جنگ پارثيا مىشنيدند ، شانه حركت داده پس سر مىخاريدند .\r\n\r\n","description":"","footnote":"","page_name":" 56 ","page_number":130},
  {"content":"\r\n\r\n\r\nفصل ششم در تاريخ سلسلهء سلاطين ساسانيه از اردشير بابكان كه اول پادشاه ساسانيان ، تا يزدجرد كه آخر ايشان است\r\nعهد سلاطين ساسانيه ، عهد جديدى است در تاريخ ايران ، و چون سلاطين مزبوره على الاتصال با قياصرهء روم در جنگ و جدال بودند ، از مطالعهء وقايعى كه از محررين اين طايفه منقول است ، مىتوان تصحيح اخبار مؤرخين ايران نمود ، تا وقتى تمامتر فرق ما بين حقيقت و افسانه داده شود . محرر اين اوراق كما فى السابق متابعت مؤرخين ايران مىنمايد ، مگر بعضى از اوقات ، كه به جهت تبيين عبارات مهمله و تعيين تاريخ سلطنتهاى مختلفه و وقايع مهمه ، رجوع به اسنادى كه بهتر مىتوان اعتماد كرد ، خواهد نمود .\r\n\r\nپادشاهى اردشير بابكان\r\nگويند اردشير بابكان پسر بابك از نسل ساسان بن بهمن بن اسفنديار است .\r\nمؤلف زينة التواريخ گويد : مادر او دختر بابك بود ، و بابك پسر ساسان بن ساسان بن بهمن بن اسفنديار است . اين قول نمىتواند صحيح باشد ، زيرا كه از زمان اسفنديار تا سلطنت اردشير بابكان ششصد سال است .\r\n\r\n","description":"","footnote":"","page_name":" 57 ","page_number":131},
  {"content":"\r\n\r\nديگران نسبى پست‌تر از براى او ذكر مىكنند . در هرصورت ، گويند پدر او يكى از عمال بود . حاكم دارابجرد كه پيرى نام داشت ، شنيد كه بابك را پسرى است كه باوجود حداثت سن به عقلى وافر و شجاعتى باهر اتصاف دارد ، لهذا او را طلب داشت و ، اردشير در حضرت او چنان اعتبار يافت كه ، هروقت امرى او را از اجراى حكومت مانع مىشد ، اردشير را قايم مقام خويش مىساخت . و كردار اردشير ، درين اوقات ، به نوعى موافق افتاد كه ، بعد از فوت پيرى به حكومت دارابجرد منصوب شد . در باب ترقى او به احوال مختلفه اين است ، لكن محرر اوراق ، از تاريخ طبرى و روضة الصفا و زينة التواريخ نقل مىكند .\r\nبالجمله ، عجب نيست كه ، جوانى چون اردشير كه به اين سرعت ترقى كند ، خيالات بزرگ خواهد نمود . گويند قوهء متفكره خيالات بيدارى او را در خواب ، در پيشگاه دماغ او مرتسم ساخت ، و متملقين اين خواب را تعبير به علامات بزرگى آينده نمودند . جميع مورخين بر آنند كه ، اعتقاد به اين خوابها سبب اين شد كه ، اردشير در طلب سلطنت ايران برآمد و ، اگر فى الحقيقه او و متابعان او به اين‌گونه خوابها اعتقاد داشته‌اند ، هيچ شك نبست كه در ترقى او به درجات عاليهء سلطنت بايد مدد كرده باشد . اول كسى كه به او مدد كرد ، پدرش بابك بود و ، حاكمى كه از جانب اردوان منصوب بود كشته بر فارس مستولى گشت ، لاكن بابك طرف پسر بزرگتر خود شاپور را رجحان داده ، نام حكومت فارس بر او گذاشت و ، بعد از اندك وقتى سراى غرور را بدرود كرد . اردشير پس از پدر ، لشكر بر سر برادر كشيد و اقوام شاپور او را گرفته تسليم اردشير كردند و ، در فارس حكومت بالاستقلال يافت . معلوم نيست كه با شاپور چه كرد ، لاكن كسانى كه با او خيانت كرده بودند به قتل رسانيد .\r\nبعد از تنظيم مهمات فارس به كرمان تاخته آن ملك را تسخير كرد و ، قبل از آنكه اردوان بتواند به مدافعهء او پردازد ، تقريبا جميع عراق را به تصرف درآورده بود .\r\nمنقول است كه : اردوان در بلاد جبل قريب به همدان و كرمانشاهان ماند ، تا اينكه فتوحات اردشير او را مجبور نمود كه ، يا اردشير را از ميان بردارد ، يا خود\r\n\r\n","description":"","footnote":"","page_name":" 58 ","page_number":132},
  {"content":"\r\n\r\nاز سلطنت كنارى گيرد . بنابرآن ميان به مقاتلت بربست . دو لشكر در صحراى هرمزان « 1 » تلاقى شدند ، جنگى صعب روى نمود و ، اردوان تاج با سر از دست داد و ، پسر بابك را در همان مصاف‌گاه به سلطنت سلام كرده شاهنشاه خواندند . كه از آن به بعد نيز سلاطين عجم را اين لقب نهادند .\r\nپس ازين فتح نمايان ، فرصت غنيمت دانسته ، نه تنها ساير بلاد ايران را به تحت تصرف آورد ، ثغور مملكت را وسعت داده ، از طرفى به نهر فرات و ، از طرف ديگر تا خوارزم . اگرچه از وقايعى كه مورخين ايران در باب حكومت اردشير منقول است ، قريب همه را مورخين يونان تصديق دارند ، جنگى كه با روم كرده است ، دست غلبه ايرانيان را بوده است ، الا اينكه حد ملك را به فرات رسانيدن ، انكار شده است ، بلكه مخصوص ذكر شده است كه ، جزيرة العرب را از روم استرداد ننمود .\r\nدر روضة الصفا مرقوم است كه : او شهرى در سواحل دجله بنا كرد . و چون هم در آنجا مذكور است كه ، او در مداين اقامت داشت ، گمان برده‌اند كه او بانى اين شهر است ، لاكن بر ما محقق است كه مدتها پيش از سلطنت اردشير ، آن شهر موجود بوده . احتمال دارد كه اين توهم به جهت آنست كه ، اردشير آن شهر را در حالت خرابى يافته تعمير كرده است .\r\nالقصه ، آوازهء اردشير بلند شد و اطراف را فروگرفت . ملوك اطراف اظهار اطاعت و انقياد كردند و پادشاهان عالىمقدار ، از شرق و غرب عالم ، سفرا و هداياى ملوكانه به درگاه او فرستاده ، به دوستى او توسل جستند . چون از اقبال سير و از اقتدار خسته شد ، سلطنت را به پسر خود شاه‌پور گذاشت . ايام پادشاهيش قبل از اردوان دوازده سال و پس از او به استقلال چهارده سال است .\r\nاردشير بابكان يكى از عاقلترين و شجاعترين پادشاهانى است كه در ايران\r\n\r\n\r\n","description":"","footnote":"\r\n( 1 ) - رام مخفف‌آرا ، شهرى است ما بين شوشتر و بهرام ، و از آنجا تا دريا سى ميل مسافت است و از رودخانهء جيرخ آبيارى مىشود ( حاشيه ) .\r\n","page_name":" 59 ","page_number":133},
  {"content":"\r\n\r\nسلطنت كرده‌اند . شرح احوال او بهترين شاهدى است بر اين معنى كه ، از پست‌ترين وضعى خود را به درجهء بلند سلطنتى بزرگ رسانيد ، و تغييرى كه او در احوال ملك خود داد ، از عجايب كارها است .\r\nمورخين ايران برآنند كه ، ملك ايران از كيخسرو پاى گرفت ، و دارا از دست داد ، اردشير باز بجاى خود آورد .\r\nآنچه از كلمات او نقل است ، دال بر نيكى ذات و حكمت اوست ، از آن جمله است كه : چون پادشاه عادل است ، رعيت لابد او را دوست دارد و فرمان‌گذار باشد ، و بدترين سلاطين ، پادشاهى است كه امرا را از او بيم باشد نه فجار را ، و هم از سخنان اوست كه ، مملكت پايدار نباشد ، الا به مردان كارديده و ، مردان را ميسر نشود الا به مال ، و مال حاصل نگردد ، الا به تعمير و زراعت ، و تعمير بلدان صورت نه‌بندد « 1 » مگر به عدل . و هم او گويد :\r\nاسد حطوم ، خير من ملك غشوم ، و ملك غشوم خير من فتنة تدوم .\r\nو هم او راست كه : پادشاهان را سزاوار نيست كه ، تانى و چوب كفايت كار كند ، استعمال سيف و سنان نفرمايند .\r\nاردشير چنان كه به رياست لشكر مشهور است ، در سياست كشور و وضع قوانين ملكى نيز مكانتى رفيع و درجهء عليا دارد .\r\nصاحب زينة التواريخ گويد : به واسطهء منهيان « 2 » از اخبار جميع ممالك حتى از خانه‌هاى رعايا باخبر بود . و گويند كه او را علاوه بر عقل وافر ، فضلى باهر بود .\r\nكارنامه و آداب العيش از تأليفات اوست . در كارنامه شرح اسفار و محاربات و ، در كتاب ثانى ، رسوم زندگى و آداب معاشرت مرقوم ، و اين دو كتاب در نزد اهالى ايران ، چنان معتبر بود ، كه انوشيروان فرمود ، تا نسخ متعدده از آن نوشته به اطراف ممالك خود فرستاد تا مردم اخلاق نيكو فراگيرند .\r\n\r\n\r\n","description":"","footnote":"\r\n( 1 ) - در اصل : نه‌بندد .\r\n( 2 ) - منهى : خبردهنده ، جاسوس ( معين ) .\r\n","page_name":" 60 ","page_number":134},
  {"content":"\r\n\r\nمشهور است كه اردشير ، باوجود اين صفات بزرگ ، در دين زردشت متعصب بود و ، فقط نه همين كوشش در اعلاى اعلام و ، اجراى احكام آن مذهب مىكرد ، بلكه مردم را به شكنجه و عقوبت ، اجبار به رعايت لوازم شريعت خود مىنمود . در ايام فترت و هرج‌ومرج مملكت ، شريعت زردشت نيز مهمل مانده ، ملت بر هزار قسم مختلف منقسم شده بود ؛ و محقق است كه بسيارى از سلاطين پارثيا ، ميل به مذهب يونانيان نمودند و ، در آن صورت مىتواند كه اين عمل اردشير از روى تعصب به جهت مصالح ملكى باشد ، مثل خواهش اينكه مردم در مذهب ، چنانچه در ساير امور ، متحد و متفق باشند ، لاكن تدابير مفيده كه به جهت اجراى اين مطلب نمود ، اگرچه در نظر زرتشتيان او را به درجهء پيغمبرى رسانيده ، اما در چشم منكرين اين مذهب ، ظالمى سفاك نمود . فردوسى وصيت او را به پسر ، در وقت مرگ ، ذكر مىكند ، از آن وصيت ، عقيدهء او در باب مذهب و حكومت معلوم مىشود .\r\nخلاصهء مطلب اينكه اى پسر ، هميشه در خاطر داشته باش ، كه پادشاه حامى و حافظ ملك و ملت است ، تخت و منبر توأمانند و همواره به معاونت يكديگر محتاج .\r\nسلاطين بىتدين سفّاك و ظالمند ، و خلق بدون شريعت ، از خبيث‌ترين بهايم . شرع بدون ملك مىتواند زيست ، ولى زيست ملك بدون شرع در صورت امكان نيست .\r\nعقد شيرازهء ملك و ملت ، جز به مدد قواعد مقدسهء شريعت صورت نبندد ، پس سلطان را بايد صلاح و امانت او بدون شائبه غرور و ريا ، سرمشق اعمال رعايا باشد . و بعد از نصايح چند در خاتمه گويد : بدان اى فرزند ، كه دنيا همواره در معرض مصائب است ، پس جهد كن تا ترش‌روئيهاى بخت را با شيرينى صبر و تسليم مقابلت كنى ، و اگر احيانا اقبال را شكرخندى شود ، سر از مقتضاى حكمت و اقتصاد « 1 » نپيچى « 2 » حاصل اينكه ، چنان پادشاهى كن ، كه بعد ازين رعايا كه ودايع حضرت الهى هستند ، ما را به نيكى ياد كنند و بر روان ما رحمت فرستند . و هم از وصاياى او در\r\n\r\n\r\n","description":"","footnote":"\r\n( 1 ) - اقتصاد : ميانه‌روى در هرچيز و راه راست رفتن ( ح ) .\r\n( 2 ) - در اصل : نه‌پيچى .\r\nشاپور\r\n","page_name":" 61 ","page_number":135},
  {"content":"\r\n\r\nروضة الصفا مسطور است كه : پادشاه بايد خود را به چهار صفت متصف سازد : يكى بزرگ‌منشى ، ديگر خوش‌خوئى ، سوم استيلاى بر قهر ، چهارم مصون داشتن عرض و مال رعايا .\r\n\r\nسلطنت شاپور\r\nشاپور از مشاهير سلاطين است . در باب نژاد و تربيت او افسانهاى بسيار منقول است ، گويند مادر او دختر اردوان بود . صاحب روضة الصفا گويد كه : او خواست به انتقام پدر ، اردشير را زهر دهد ، اردشير از اين معنى اطلاع يافته دختر را به وزير سپرد تا به قتل رساند ، لاكن وزير چون او را حامله يافت . كشتن او را صلاح ندانست ، و چون طفل متولد شد ، نام او را شاپور نهاده كما ينبغى به تعهد حال او پرداخت . بعد از چندى كه اردشير از نداشتن وارث اظهار اندوه كرد ، وزير كيفيت را معروض داشت . پادشاه از اين معنى مسرور شده خواست بداند كه شاپور در حقيقت نسل اوست يا نه ، فرمان داد تا او را با چند نفر از اطفال همسال او در حضور آورده به گوىبازى مشغول شوند ، در اثناى بازى گوئى نزديك تخت پادشاه افتاد ، هيچيك از كودكان به آوردن اقدام ننمودند مگر شاپور ، كه قدم جلادت پيش نهاده گوى را درربود . پادشاه به جانب وزير ديده دانست كه شاه‌زاده همان است .\r\nالقصه ، اول جنگى كه شاپور كرد با ضيزن يكى از امراى عرب بود ، در زمانى كه شاپور در خراسان بود ، فرصت غنيمت دانسته جزيرة العرب را به تصرف آورده قلعه خضر را كه خضم گويند مستحكم نموده مقر ايالت ساخت . شاپور ازين جرئت مطلع شد لشكر بدان جانب كشيده ، دختر ضيزن به عشق شاپور چاره راه گشته به وعدهء بانوئى حرم پادشاه با پدر خيانت انديشيده حيات و حكومت او را در معرض هلاك و بوار آورد ، اما خيانت اين خباثت ، شاپور را از ايفاى به عهد مانع آمده بجاى آنكه دختر را بر تخت و كاخ نشاند به جلاد سپرد تا او را به تخته و خاك كشاند و ، كيفر عمل چنان كه سزاى او بود به دو رساند .\r\n\r\n","description":"","footnote":"","page_name":" 62 ","page_number":136},
  {"content":"\r\n\r\nالحاصل ، بعد از آنكه شاپور اكثر بلاد جزيره را مفتوح ساخت ، لشكر به نصيبين كشيد ، و اين قلعه ما بين دجله و فرات واقع است و دولت روم و ايران هميشه بر سر آن نزاع داشتند ، شاپور بعد از فتح ارمنيّه آن را مفتوح ساخت . و بنابر مورخين ايران ، چون محاصرهء آن قلعه به طول انجاميد ، شاپور عاجز شده لشكر را فرمان داد تا به اتفاق از حضرت بارى معاونت و يارى مسئلت نمايند . گويند در حينى كه مشغول به ضراعت و ابتهال « 1 » بودند ، ديوارى از قلعه افتاد .\r\nپس از فتح نصيبين لشكر به جانب ممالك روم كشيد و فتوحات عديده در آن بلاد او را دست داد . قيصر روم را كه والرين نام داشت اسير كرد و مردى ديگر را به آن مهم منصوب نمود . كار اول قيصر جديد آن بود كه ؛ شاپور را به انطاكيه كه در آن اوقات پاىتخت قياصرهء روم بود برده آن شهر را به باد تاخت‌وتاراج داد و با غنيمت بىشمار و اسراى بسيار مراجعت كرد ، لاكن از يكى از امراى روم صدمهء عظيم به لشكر او رسيد .\r\nمورخين ايران شكست‌هائى كه در اواخر سلطنت به عساكر او افتاد ذكر نكرده‌اند . بنابر قول ايشان ، شاپور سى و يك سال به اقبال كام رانده ، بعد از جنگ با روم شهرهاى متعدد بنا كرد از آن جمله دو به نام خويش بنا نهاد : يكى نيشابور در خراسان كه تا هنوز از شهرهاى معتبر است ، و ديگر شاپور قريب كازرون در فارس .\r\nو بعضى گويند ، نيشابور از بناهاى طهمورث است كه اسكندر خراب كرد و شاپور دوباره بنا نمود . از شاپور فارس اثرى نيست مگر كوههائى كه در آن تصوير اسراى روم را نقش كرده‌اند و چنين مىنمايد كه مقصود شاپور ازين عمل آن بوده است كه ذكرى از فتوحات خود در روم و اسير نمودن يكى از قياصره را بر صفحهء روزگار ثبت نمايد . در باب ديگر شرحى ازين كوهها و تصاوير مرقوم خواهد شد .\r\nمحررين ايران او را به فرط سخاوت و شجاعت زياد مىستايند و گويند كه ، او فقط آرزوى دولت مىكرد تا در معظمات و معضلات امور مصروف دارد .\r\n\r\n\r\n","description":"","footnote":"\r\n( 1 ) - ضراعت و ابتهال : فروتنى و زارى و دعا ( معين ) .\r\n","page_name":" 63 ","page_number":137},
  {"content":"\r\n\r\n\r\nسلطنت هرمز\r\nهرمز بن شاپور ، گويند در خلق و خلق شبيه به اردشير بود . مادر او دختر مهرك يكى از ملوك فارس بود ، و چون اردشير از منجمين شنيده بود كه يكى از نسل مهرك به سلطنت ايران خواهد رسيد ، مهرك را كشته در استيصال دودمان او كوشيد . اين دختر گريخته به خيمه شبانى پناه برد ، شاپور در شكارگاه او را ديده اسير محبت او شده و او را به شرط زنى به سراى خويش برد و كيفيت را از اردشير پنهان داشت . اردشير روزى بىخبر به خانهء شاپور رفته هرمز را ديد ، و صورت طفل او را خوش افتاده از حالش مستفسر شد . شاپور قضيه را معروض داشت . پادشاه را سرورى بىنهايت روى داده گفت : شكر مرخداى را كه قول منجمين كه اين همه سبب بيم من بود ، صورت وقوع يافت و يكى از نژاد مهرك وارث تخت من خواهد گشت .\r\nدر تواريخ معتبره مذكور است كه ، شاپور هرمز را به ايالت خراسان كه در آن اوقات هرج‌ومرج به حال آن ملك راه‌يافته و جمعى علم طغيان برافراشته بودند ، فرستاد و ، هرمز در قلع‌وقمع اعداى خارجه و رتق‌وفتق امور داخلهء مملكت مساعى جميله مبذول داشت ، و ازين جهت دلها بر محبت او قرار گرفته بلندآوازه گشت .\r\nحساد را مجال به چنگ آمده او را در حضرت شاپور به نفاق متهم ساختند . هرمز چون از سعايت بدانديشان واقف شد ، دست خود را بريده نزد پدر فرستاد و پيغام داد كه ، به ازين شاهدى بر صداقت و دولتخواهى خود ندارم ، شاپور متأثر شده او را نزد خويش طلبيد و بقية العمر در غايت اعتماد به محبت بىنهايت با وى سلوك كرد . سلطنت اين پادشاه صالح يك سال و چند ماه بود . شهر رامهرمز « 1 » از بناهاى اوست . درخت نارنجى است كه سكنهء آنجا را عقيده آنست كه نشاندهء اوست ، و ازين سبب به نظر احترام در آن درخت مىنگرند .\r\n\r\n\r\n","description":"","footnote":"\r\n( 1 ) - در اصل : رام‌هرمز .\r\n","page_name":" 64 ","page_number":138},
  {"content":"\r\n\r\n\r\nسلطنت بهرام بن هرمز\r\nبهرام بن هرمز بر جاى پدر نشست ، و او پادشاهى بود به حلم و اشفاق موصوف و به عدل و انصاف معروف ، رعايا او را دوست مىداشتند . بزرگ‌ترين وقايع زمان سلطنت او قتل مانى نقاش است .\r\n\r\nدر احوال مانى نقاش\r\nگويند كتابى آورده نام او را ارتنگ نهاد و ادعا كرد كه كتاب سماوى است ، و در آن كتاب كوشيده بود تا جمع ما بين اقوال ملل تناسخ كند ، بنابر مذهب هندوان ، و قواعد خير و شر مذهب زردشت و ، اصول عقايد عيسويان . و چون شنيده بود كه اعتقاد عيسويان آنست كه بنابر وعدهء مسيح به زودى فارقليطا ظهور خواهد كرد ، مانى به جهت فريب اين طائفه گفت : من فارقليطاى موعودم . چنين مىنمايد كه نقاشى را معجزهء خود قرار داده .\r\nبه جهت اينكه زيادتر رسوخ در خاطر مردم پيدا كند چندى غايب شد و در غارى پنهان بود و كارهائى كه بايد تمام نموده بر خود تعلق ساخت و گفت كه آنها از آسمان به دو فرستاده شده است . و در ملكى كه نمىدانستند صنعت چيست ، اعمال او را اعجاز پنداشتندى ، تا خلقى كثير با او گرويدند ، لاكن در ايام شاپور از بيم آن پادشاه قهار از ايران گريخته به تاتار چين رفت . و بعضى گويند به هندوستان نيز سفر كرد ، و ديگر مراجعت نكرد تا زمان بهرام . و بهرام در اول حال چنين وانمود كه دين او را قبول خواهد كرد ، اگرچه غالب برآنند كه اين محض بهانه بود كه مانى و متابعان او را به دام آورد ، و نتيجه شاهد به زندقه مىداشت ، مانى و متابعان او را به قتل آوردند ؛ و به قول مؤلف زينة التواريخ پوست او را كنده و پر كاه كرده بر در دروازهء شهر آويختند . بهرام سه‌سال و سه‌ماه پادشاهى كرد ، در عهد او ايران كمال آرامى داشت .\r\n\r\nسلطنت بهرام ثانى\r\nبهرام ثانى بر جاى پدر نشست و در مبادى سلطنت به جهت ظلمهاى شديد ، اعيان ملك ازو رنجيده اتفاق بر خلع و قتل او كردند .\r\n\r\n","description":"","footnote":"","page_name":" 65 ","page_number":139},
  {"content":"\r\n\r\nمؤبد مؤبدان ايشان را از اين معنى مانع آمده درخواست كرد كه ، پيش از آنكه سر از اطاعت بپيچند « 1 » آن‌قدر صبر كنند تا او با پادشاه ملاقات نموده و در باب رنجش ايشان صحبتى بدارد . امرا قبول كردند و بنابر نصيحت او هيچكس بر درگاه حاضر نشد .\r\nپادشاه در قصر خويش گردش كرده بر خلاف معهود كسى را نديد ، از اين معنى هراسى بىقياس بر وى مستولى شده بر خويش بلرزيد ، بالاخره مؤبد مؤبدان پيدا شد و مراسم تعظيم بجاى آورده خاموش بايستاد و ، آثار اندوه از چهرهء او هويدا بود ! پادشاه از صورت حال استفسار نمود ، مرد پاك‌نهاد صورت حال را چنان كه بايست براستى بيان كرد ، و بهرام را به روان نياكان سوگند داد كه ، بر جان خويش رحم كند و كردار خود را تغيير دهد . پادشاه را دل به هم برآمد و به جرم خويش اعتراف كرده اظهار ندامت نمود و ، عهد كرد كه آينده به تدارك مافات قيام نمايد . مؤبد مؤبدان بغايت فرحناك شده شاه را دعا گفت ، و اشارتى كرده جميع اعيان و خدام بارگاه حاضر شده هريك بجاى خود قرار گرفتند . پادشاه دانست كه حركات ماضى او همه را با وى دشمن ساخته است . بالاخره آنچه با مؤبد مؤبدان گفته بود به اعيان نيز مكرر كرد ، و بقية العمر چهرهء سلطنت او را ظلم و اجحاف تيره نساخت .\r\nو در عهد اين پادشاه بود كه كارس قيصر روم جزيرة العرب را مسخر كرد و از دجله عبور نموده مداين را به حيطهء تصرف آورد . چنين معلوم مىشود كه در آن اوقات اختلال به حال ايران راه يافته بود كه به جز فوت كارس هيچ‌چيز ديگر ايران را از چنگ روميان رهائى نمىداد ، زيرا كه كارس مردى بود سپاهى و كارديده ، اگرچه درآن‌حال قيصر روم بود ، الا اينكه هنوز بر همان عادت سپاهىگرى مىزيست ، و بديهى است كه بهرام كه در ناز و نعمت مستغرق بود ، تاب مقاومت كارس نداشت .\r\nمنقول است كه سفراى بهرام هنگام غروب آفتاب وارد اردوى قيصر شدند ،\r\n\r\n\r\n","description":"","footnote":"\r\n( 1 ) - در اصل : به‌پيچد .\r\n","page_name":" 66 ","page_number":140},
  {"content":"\r\n\r\nدر وقتى كه لشكريان به صرف غذا مشغول بودند ، چون معلوم شد كه سفرا ارادهء خدمت قيصر دارند ، ايشان را به حضور برده ، چون ايشان به حضور قيصر رسيدند ، ديدند شخصى مثل يكى از سربازان بر سبزه نشسته و به غذا خوردن مشغول است ، و غذاى او قدرى گوشت و قسمى از سبزىآلات بود و جامهء پشمين خشنى بر دوش داشت . صحبت فيما بين شروع شد ، بدون ملاحظهء رسوم ، قيصر كلاه از سر خود برداشت ، سرى چون طاس سپهر از بيرون صاف و از درون پركين بر ايشان نمود و گفت : اگر ملك ايران به برترى دولت روم گردن ننهد ، ملك ايران را از درخت چون سر خود از مو پاك خواهم كرد .\r\n\r\nسلطنت بهرام ثالث و نرسى\r\nالغرض ، بهرام بعد از هفده سال و بقول بعضى سيزده سال سلطنت ، ملك را وداع گفته پسر او بهرام ثالث بر تخت برآمد . گويند او از قبول تاج امتناع نمود لاكن آخر الامر امرا و اعيان ملك به الحاح تمام تاج بر سر او نهادند . اكثر مورخين سلطنت او را ذكر نكرده‌اند . ايام سلطنتش چهار ماه بود . بعد از او نرسى برادر او جاى او گرفت ، او را نيز چون بهرام كمترى متعرض احوال شده‌اند . در تاريخ معجم سلطنت او را نه سال گفته ، در زينة التواريخ چهارده سال مىنويسد . قول صاحب معجم با مورخين روم موافق است .\r\nبالجمله ، در اواخر حيات ملك را به پسر خود هرمز گذاشته بعد از قليل مدتى رهسپار « 1 » ملك عدم گرديد . در تاريخ روم حال نرسى را مبسوطتر نوشته . منقول است كه غالب بلاد ارمنيه را تسخير نمود و شكستى فاحش به لشكر روم داد . اگر چه تاريخ اين اوقات را مورخين ايران مختصر مىنويسند ، ولى نمىتوان گفت از چه سبب فتحى چنين نمايان را كه باعث فخر ملت است از قلم انداخته‌اند ، مگر بگوئيم به جهت نكبتى كه در ثانى الحال شامل حال ايرانيان گشت ، از ذكر\r\n\r\n\r\n","description":"","footnote":"\r\n( 1 ) - در اصل : ره‌سپار .\r\n","page_name":" 67 ","page_number":141},
  {"content":"\r\n\r\nهردو اعتراض كرده‌اند ، زيرا كه روميان سال ديگر به ايران عود كردند ، و در اين سفر قيصر به دستور العمل آموزگار تجربت ، جزيرة العرب را بر دست راست رها كرده عسكر از ميان كوههاى ارمنيه به طرف ايران برد ، به اين سبب كه عسكر وى غالب پياده بودند و براى آن صفحات پياده مناسب‌تر بود . بارى درين كرت قيصر بغتتا بر ايرانيان تاخته ايشان را هزيمت داد و بسيارى از ايشان را طعمهء شمشير ساخت ، نرسى نيز زخمى شده از معركه روى برتافت و اسباب و اثاثه و خيمه و خرگاه و حريم سلطنت به دست دشمن افتاد . و قيصر اسراى سلطنت را كمال رعايت و احترام نموده مرخص فرمود . و چندى بعد از اين مقدمه ميان دو ملت مصالحه شده ، از شرايط معاهده معلوم مىشود كه ، جزيرة العرب و پنج ملك از طرف شرقى دجله به روميان واگذاشته شده ، بيشتر اراضى كردستان داخل ملكهائى است كه از سمت شرقى دجله واگذار كردند . و كردستان مملكتى است ، اگرچه حاصل‌خيز نيست ، ولى سپاه‌خيز است ، و به اين سبب و وضع طبيعى اين ملك سركوب جميع بلاد غربى ايران است . و چون ممالك خمسهء مزبوره كه به روميان واگذاشته شد از متعلقات ارمنيه بود ، و اين جنگ را نيز روميان با ايران به حمايت والى ارمنيه كرده بودند ، آذربايجان را از نرسى گرفته و در عوض بلاد خمسه به حاكم ارمنيه دادند . و حاكم ارمنيه چون به آذربايجان دست يافت ، تبريز را پاىتخت ساخته و اقصى الغايت به تزئين آن كوشيد . هرمز بن نرسى هفت سال و پنج ماه سلطنت كرد ، و از ايام سلطنتش واقعه‌اى كه قابل ذكر باشد نيست .\r\n\r\nسلطنت شاپور ذو الاكتاف\r\nبعد از فوت او چون او را فرزندى نبود ، نزديك بود كه اغتشاش به حال مملكت راه يابد ، لاكن مؤبد مؤبدان اظهار نمود كه ، حرم پادشاه حامله است و علامات قطعى هست كه جنين پسر باشد .\r\nصاحب زينة التواريخ گويد كه ، مادر شاپور خود گفت كه : مرا يقين است\r\n\r\n","description":"","footnote":"","page_name":" 68 ","page_number":142},
  {"content":"\r\n\r\nكه اين طفل پسر باشد ، زيرا كه سبك است و قرار نمىگيرد و در جانب راست است .\r\nكسانى كه در اين امور سررشته دارند البته مىدانند كه چرا اين علامات بايد سبب يقين خانم بشود . بارى ، بالاتفاق تاج بالاى سر پادشاه غير متولد آويزان كرده او نيز در همين حالت اعيان مملكت را در دربار بار مىداد . چون طفل متولد « 1 » شد ، به اتفاق امرا نام او را شاپور نهاده ، و چنان كه بايد به تعهد حال او پرداختند .\r\nدر زينة التواريخ مسطور است كه ، هم از اوان صبى « 2 » صيت رشد و نجابت او بلند ولاكن صغر سن او سبب شد كه ملوك اطراف به هواى تسخير ايران افتادند ، و در وقت واحد لشكر روم و توران روى به آن سمت نهادند ، و اعراب بن عيار و قبيلهء عبد القيس سواحل جنوب خليج فارس را رها كرده در ايران خرابيهاى بسيار كردند . و اول جنگ شاپور با طايفهء عبد القيس بود و انتقام شديدى از ايشان كشيده ، چنان كه از لقب او كه ذو الاكتاف است معلوم مىشود ، زيرا كه شانهاى اعراب را سوراخ كرده ريسمان از آنها گذرانيدند .\r\nمورخين ايران تاريخ شاپور را به افسانه‌اى چند آراسته‌اند . اگر به جهت فخر كردن از ظفر بر روميان بود ، تفصيل وقايعى كه حقيقت اتفاق افتاده است كفايت مىكرد ، لاكن با اينكه معظمات وقايع را يا مهمل گذاشته‌اند يا مجمل نگاشته ، قصهء غريب بدون احتمالى را تفصيل مىدهند كه ، پادشاهى به اين عظمت ناموس رها كرده جاسوس شد ، و چون تصوير او نزد قيصر بود ، در مجلس ضيافت به جهت شباهت گرفتار گشته ، و آنچه لازمهء مذلت و خوارى بود در ايام اسار بر سر او آوردند ، و بالاخره لگام بر سرش كرده با سپاه روم به ايرانش بردند ، تا قتل و غارتى كه روميان در اين مملكت نمودند مشاهده كند . و چون از اين حالت فرج روى نمود ، به سبب غفلت قراولان استخلاص يافته انتقام جميع رسوائيها و زحمات خود را\r\n\r\n\r\n","description":"","footnote":"\r\n( 1 ) - در اصل : نولد .\r\n( 2 ) - صبى : كودكى و طفوليت ( معين ) .\r\n","page_name":" 69 ","page_number":143},
  {"content":"\r\n\r\nاز قيصر روم كشيد ، به اين‌طور كه لشكر روم را شكست و قيصر را اسير نموده بعد از ده سال رها كرد ، و در عوض ، اين مدت اسرا را به كار تعمير خرابىهائى كه در ايران كرده بودند واداشت ، تا اين‌كه اگر درخت كوچكى از دست ايشان ضايع شده بود دوباره كاشتند ، اين قضيه راجع به غلبه‌اى است كه ايرانيان در عهد قسطنطيوس بر روميان كردند . و هم از ايشان منقول است كه : چون قيصر مراجعت كرد ، شخصى از نژاد قسطنطين تخت او را در تحت تصرف درآورده لشكرى جرار به حرب ايران فراهم آورده ، قبايل اعراب نيز به جهت انتقام به دو پيوسته ، عدد لشكر به يكصد و هفتاد هزار رسيد . شاپور دانست كه اگر در ثغر مملكت با دشمن دست بر كمر زند ، احتمال شكست است ، و اگر شكست ، يابد به كلى مستأصل خواهد شد ، لهذا به يكى از اضلاع درونى ملك شتافته و به‌قدر مقدور جمع‌آورى سپاه نموده به طرف دشمن نهضت فرمود . جنگى صعب روى داد و گويند در اين جنگ شاپور مردانه كوشيد . بالاخره لشكر او تاب مقاومت نياورده روى به هزيمت نهادند و جمعى كثير از ايرانيان به خاك هلاك افتادند . شاپور با معدودى از خواص خود جان از معركه بيرون برد ، اما طولى نكشيد كه دوباره جمع‌آورى سپاه نموده مستعد محاربت گشت و دشمن را شكست داده تا حدود روم تعاقب نمود ، و سفرا نزد قيصر فرستاده پيغام داد كه ، اينك با لشكرى گران به انتقام خون و مال رعاياى خود كه در معرض قتل و نهب و اسر درآمده ، كمر بسته‌ام ، اكنون اگر ديت كشتگان را ملتزم مىشوى و جهات منهوبه « 1 » را عوض مىدهى ، و دست تصرف از ولايت نصيبين كه در ازمنهء سابقه داخل عراق بوده كوتاه مىكنى ، شمشير خلاف در غلاف نموده عنان انصراف انعطاف مىدهم ، و الا\r\n به نعل ستوران فولاد سم * كنم نام روم از اقاليم گم \r\nبنابر مورخين ايران ، قيصر روم ترسيده به شروط مزبوره گردن نهاد و شهر نصيبين را به شاپور واگذاشت ، شاپور على الفور دوازده هزار نفر از فارس و\r\n\r\n\r\n","description":"","footnote":"\r\n( 1 ) - منهوبه : غارت شده و چپاول شده ( معين ) .\r\n","page_name":" 70 ","page_number":144},
  {"content":"\r\n\r\nعراق به نصيبين فرستاد كه در آنجا سكنى ، و زمينهاى اطراف شهر را زراعت كنند .\r\nاين است نقل قول ايرانيان در باب جنگ مشهور جوليان قيصر روم ، و فتح بزرگى كه به اين پادشاه نسبت مىدهند . بايد اشارتى باشد به جنگى كه جوليان بعد از عبور از دجله در پشت ديوار مداين كرد . حركت شاپور را درين قضيه درست و خوب نقل مىكند ، باز به قاعدهء هميشه ، ويران ساختن ملك و تاخت‌و تاز نمودن مثل قطاع الطريق « 1 » ، ظفر ايرانيان را شد . فرار جوليان را ذكر كرده‌اند ، لاكن فوتش مذكور نيست ، و اين معنى گويا سبب آن است كه مىخواهند بگويند كه ، فتح مذكور را سببى بجز شهامت و حكمت خود شاپور نبود .\r\nبه قول صاحب زينة التواريخ ايام سلطنتش چند ماهى بيش‌از عمرش و عمرش هفتاد و يك سال بود .\r\nدر عهد او ايران نهايت ترقى داشت و حدود مملكت از هر جانب بسط يافت . بر دولت روم غلبه كرد و نصيبين را با اكثرى از جزيرة العرب و پنج ملك كه از حد غربى ايران اجداد او از دست داده بودند از چنگ ايشان انتزاع كرد .\r\nو همچنين ارمنيه را كه ملكى مستقل بود مسخر كرده جزء ممالك محروسه نمود ؛ اگرچه در اين باب او را به خيانت منسوب كرده‌اند ، به اين معنى كه تورانوس پادشاه ارمنيه را دعوت نموده مقيد ساخت ، و هم در آن قيد روزش به آخر رسيد لاكن اين‌كار اگر هم حقيقت داشته باشد ، ضررى به اعتبار او در چشم رعيت خود و اعقاب و انسال ايشان نخواهد داشت .\r\nبالجمله ، شاپور چنين مىنمايد كه پادشاهى بود موصوف به دانش و شجاعت و از دقايق فنون سپاه‌كشى مستحضر .\r\nبعضى از كلمات وى ثبت دفاتر است كه كشف از معرفت او به طبايع بنى نوع انسان مىكند . از سخنان اوست كه :\r\n\r\n\r\n","description":"","footnote":"\r\n( 1 ) - قطاع الطريق : راهزنان ( معين ) .\r\n","page_name":" 71 ","page_number":145},
  {"content":"\r\n\r\nان من الكلام ما هو انفع من الغيث و ما هو اقطع من السيف .\r\nو هم او گويد :\r\n پيكان ز بدن برون رود بىمشكل * بيرون نرود حديث مذموم از دل \r\n\r\nسلطنت اردشير ثانى\r\nاردشير ثانى بر جاى پدر نشست ، بعضى گويند پسر هرمز و برادر شاپور است .\r\nدر تاريخ طبرى گويد كه : هرمز اردشير را كه فرزند اول او بود از ولايت عهد خلع ، و سلطنت را به شاپور كه هنوز متولد نشده بود گذاشت ، و امرا به وصيت او عمل كردند ، لاكن افسانه‌اى است كه هيچ احتمال ندارد . و بعضى گويند كه برادر مادرى شاپور بود ، هرگز سلطنت ايران نكرد ، بلكه به‌طور نيابت مشغول بود تا اينكه برادر زاده‌اش به سن رشد و تميز رسيد . درهرصورت ، چهار سال ايام حكومت او را نوشته‌اند ، و بعد ازان شاپور بن شاپور ذو الاكتاف او را خلع كرد .\r\nشاپور بن شاپور را گويند پادشاهى صالح و نيكوكار بود ، و چون از مدت سلطنتش پنج سال منقضى گشت ، روزى در خيمه در خواب بود كه بادى صعب برخاست ، طناب خيمه را گسيخته ستون بر سرش آمده بدان درگذشت .\r\n\r\nسلطنت بهرام رابع\r\nبعد از فوت شاپور ، برادرش بهرام رابع بر جاى او نشست . بهرام را لقب كرمانشاه است ، به اين سبب كه در عهد برادرش حاكم كرمان بود و ، در ايام سلطنت خود شهر كرمانشاه را ، كه از معارف شهرهاى ايران است ، بنياد نموده نام خويش بر آن نهاد . در پنج ميلى آن شهر طاق بستان است . از خطوطى كه در آنجا كنده‌اند معلوم مىشود كه به حكم بهرام ساخته شده است ، به سبب اينكه نام خويش و پدر خود را سالها در صفحهء روزگار ثبت سازد .\r\n\r\n","description":"","footnote":"","page_name":" 72 ","page_number":146},
  {"content":"\r\n\r\nدر روضة الصفا مسطور است كه يازده سال و ، در زينة التواريخ پانزده سال پادشاهى كرد ؛ روزى در لشكر او غوغا شده خود به جهت تسكين فتنه بيرون آمد ، تبرى بر مقتل او رسيده درگذشت .\r\n\r\nپادشاهى يزدجرد\r\nبعد از بهرام يزدجرد اثيم بر تخت برآمد . بعضى يزدجرد را برادر و برخى پسر بهرام دانند . مورخين ايران اتفاق دارند كه يزدجرد پادشاهى ظالم و خونخوار و متكبر و جبار بود ، و بعد از شانزده سال پادشاهى به لگد اسبى پى سپر راه عدم گشته خلايق ازو استخلاص يافتند . يزدجرد را فرزندان بسيار شدند مگر هيچ‌كدام به سن رهاق نرسيدند الا بهرام ، كه بنابر استصواب منجمين ، پدر او را به عربستان فرستاده تربيت او را به نعمان بن امرء القيس ، كه در آن اوان رياست جميع اعرابى كه در تحت حمايت دولت ايران مىزيستند به او مفوض بود [ واگذاشت 
  ]\r\nمورخين روم را در شرح اخلاق يزدجرد با مؤلفين ايران اختلاف كلى است ، ايرانيان ظالم و خونخوارش خوانند ، روميان صالح و دين‌دارش دانند .\r\nيكى از محررين روم گويد كه : قيصر اركاديوس پسر خود را در مرض موت به يزدجرد سپرده درخواست كرد كه حمايت از وى دريغ ندارد و ، يزدجرد نيز چنان از عهدهء عهد برآمد كه نام شموئل عاديا را بر طاق نسيان نهاد . يكى از محررين مسيحى نيز تصديق اين قول مىكند ، اگرچه گناهى بزرگ مىداند كه چنين امانت را كسى به دست دشمن اجنبى خارج مذهب بسپارد . ناقل اين اقوال خود گويد كه :\r\nچون اين حكايت از ساير مورخين نرسيده و ثابت نشده است ، قابل اعتبار نيست .\r\nدرهرصورت ، ازين معلوم مىشود كه يزدجرد در روم ، به نيكنامى مشهور بوده است ، و احتمال دارد همين حكايت سبب شهرت و نيكنامى او در آن جانب و باعث بدنامى در ملك خود باشد . مكرر ذكر شده است كه مؤرخين قديم ايران چنان كه ساير ملل ديگر ، همه كسانى بوده‌اند كه سررشتهء مذاهب آن ملت در دست داشته باشند و ، لابد يزگرد\r\n\r\n","description":"","footnote":"","page_name":" 73 ","page_number":147},
  {"content":"\r\n\r\nدر نوشتجات ايشان چيزهائى كه منشاء القاء آن تعصب باشد مىتواند بود .\r\nكلماتى كه ازو مانده است مناقض « 1 » تعريفى است كه از او كرده‌اند .\r\nاز سخنان او است كه : داناترين پادشاهان كسى است كه ، چون در خشم شود در كيفر بدى درنگ كند و ، در هنگام توانائى در پاداش نيكى شتاب نمايد . و هم او گويد كه : چون پادشاهى دست از نيكى بدارد ، ناچار به بدى گرايد ، زيرا كه چون انديشهء آخرت بر دل پشت كند ، انسان لابد روى به گناه خواهد رفت .\r\n\r\nسلطنت بهرام گور\r\nبعد از فوت يزدجرد ، اعيان ملك از بيم آنكه بهرام در بلاد عرب نشوونما يافته و اعراب را عادت نيز خلاف عجمان است ، او را لايق سلطنت ندانسته خسرو نامى را از خانوادهء پادشاهى بر تخت برآورده تاج بر سرش گذاردند ، لاكن اين عمل باعث بروز علو همت و ظهور كمال فتوت و شهامت « 2 » بهرام شده ، بدون منازعت ، سلطنتى را كه على الاستحقاق وارث بود متصرف شد .\r\nتبيين اين‌مقال آنكه ، به صوابديد صناديد « 3 » مملكت تاج را در ميان دو شير نهادند .\r\nبهرام به سرپنجهء پهلوانى آن شير را كشته تاج را درربود . اين حكايت از غايت اشتهار احتياج به بيان ندارد . بهرام را چون شعفى به شكار گور بود ، بهرام گور خوانند .\r\nبالجمله ، بهرام چون بر مسند ملك برآمد ، اول در استرضاى خاطر نعمان كه تربيت او كرده بود كوشيد و ، ديگر عفو و اغماض از كسانى كه خواسته بودند او را از ملك موروث محروم سازند نمود . و ، اين اعمال باعث جلب قلوب خلايق گرديد و ، ساير افعال او كافهء ناس را موجب خوشنودى گشت . مورخين عهد او از تعريف و توصيف انعام و افضال و صلاحيت و هنر و شهامت و شجاعت او دم\r\n\r\n\r\n","description":"","footnote":"\r\n( 1 ) - در اصل : مناقص .\r\n( 2 ) - شهامت : بزرگ شدن و روان شدن حكم و شادمان شدن است ( ح ) .\r\n( 3 ) - صنديد : مهتر و سرور و دلاور . جمع : صناديد ( معين ) .\r\n","page_name":" 74 ","page_number":148},
  {"content":"\r\n\r\nمىزنند . سخاوت او نه تنها در دربار و پاىتخت ، بلكه در جميع ممالك او اثر كرد . قابليتى بىمكافات و لياقتى بىپاداش نماند .\r\nمنقول است كه وزرا و اعيان حضرت از افراط جود وى مستشعر گشته عرضه داشتى به مضمون آنكه : پايدارى اساس حشمت و اقتدار سلطان به جمع خزاين است ، كردند . بهرام بر حاشيهء آن نوشت : اگر دلهاى آزادگان را به عوايد انعام و احسان صيد نكنم ، به كدام حيله توانم نمود .\r\nدر عهد اين پادشاه بود كه رقاصان و سازندگان در ايران رواجى يافتند .\r\nدر زينة التواريخ گويد كه : روزى بهرام را گذر بر جمعى افتاد كه بدون سازنده در رقص بودند ، بهرام سبب پرسيد ، يكى از ايشان گفت : به هر طرف فرستاديم و صد دينار نيز داديم لاكن ممكن نشد . پادشاه فرستاد تا دوازده هزار نفر از اين طائفه آوردند . زنان خواننده و نوازنده را در ايران كاولى گويند ، ازين معلوم مىشود كه كابلى بوده و به مرور اين صورت يافته و ، دلالت دارد بر اينكه اين طايفه اصلا از كدام ملك‌اند .\r\nبالجمله ، به‌سبب اين‌كار و بعضى ديگر ازين قبيل ، آوازه در اطراف افتاده كه نه‌تنها پادشاه ايران بلكه رعاياى آن ملك همه در عيش و عشرت مستغرق و در لهوولعب مستهلك‌اند .\r\nاول كسى كه به طمع تسخير ايران برخاست ، خان قبايل ماوراء النهر بود .\r\nدر تاريخ ايران ، خاقان چين مىنويسند كه ، با يك‌صد و بيست و پنج هزار و ، به قولى با دويست و پنجاه هزار مرد از جيحون عبور كرده خراسان را عرضهء نهب و تاراج ساختند . اين خبر سبب وحشت و اضطراب ايرانيان گشته و ، چون انتشار يافت كه بهرام بغتتا از تخت غايب شده است ، اضطراب عظيم بر مردم دست داد ، زيرا كه ، پنداشتند بهرام چون تاب مقاومت در خويش نديد ترك تاج گفته سر خود گرفته است .\r\nجمعى از امرا نيز به لشكرگاه خاقان پيوسته اظهار اطاعت و انقياد نمودند . خاقان نيز چون صورت حال را دريافت ، مملكت ايران را در قبضهء قدرت خود ديده ، رعايت\r\n\r\n","description":"","footnote":"","page_name":" 75 ","page_number":149},
  {"content":"\r\n\r\nحزم فروگذاشت . چون شبى تار سر از خواب پندار برداشت ، در زير تيغ دشمن گذاشت .\r\nتفصيل اين اجمال آنكه : بهرام گمشده با هفت هزار نفر از مردان كارديده بر لشكر خاقان شبيخون آورد . گويند بر گردن هر اسب پوست خشكى كه در ميان آن سنگريزه‌اى چند بود ، آويخته بودند و ، در هنگام حملهء سواران آن پوستها را حركت داده صدائى مهيب و آوازى غريب به سمع لشكريان مىرسانيد ، شب تار مردم در خواب ، حملهء ناگاه خصم و ، اين گونه صدا چنان كه مأمول بود ، آشوب عظيم در تركان افتاده ، ازين صداها رعب بر اسبان نيز مستولى گشته مهارها گسيخته راه بيابان پيش گرفتند ، و خلقى انبوه از معمورهء هستى راه مطمورهء « 1 » نيستى پيش گرفته و بقية السيف پشت به دشمن و روى به ملك خويش نهادند . بهرام هزيمتيان را تعاقب نموده از جيحون گذشت .\r\nبعضى گويند اين جنگ در رى اتفاق افتاد نه در خراسان ، و بعضى ديگر گويند كه : بهرام غايب نگشت ، بلكه ملك را به برادر خود نرسى گذاشته به طرف آذربايجان رفت . و اين تدبير سبب شد كه مؤالف و مخالف را گمان شد كه گريخت .\r\nاين اختلافات جزئى است ، مطلب همان است كه مرقوم گشت و جميع مورخان بدان متفق‌اند .\r\nالقصه ، نتيجهء اين فتح بزرگ اين بود كه ، با ملوك اطراف اساس مصالحت ممهد كرده به پاى تخت خود رجوع نمود . گويند : بهرام ميلى در كنار جيحون نصب كرد كه علامت ثغر « 2 » و سنور مملكت باشد .\r\nمؤرخين ايران افسانهء طويلى در باب وقايع بهرام در هندوستان نوشته‌اند ، گويند : مملكت خود را به وزير دانشمند خود مهتر نرسى سپرده در لباس تبديل به آن بلاد سفر كرد ، لاكن اين‌گونه افسانه‌ها قابل التفات نيست . و همچنين گويند كه ،\r\n\r\n\r\n","description":"","footnote":"\r\n( 1 ) - مطموره : نهانخانه ( معين ) .\r\n( 2 ) - ثغر : سرحد ( منتهى الارب ) .\r\n","page_name":" 76 ","page_number":150},
  {"content":"\r\n\r\nبعد از رجوع از هندوستان ، لشكر به عربستان كشيده آن صفحات را به باد نهب و غارت داد ، و اثر شمشيرش تا حوالى قسطنطنيه رسيد . لاكن محقق است كه در جنگ ما بين بهرام با تئودوسيوس قيصر روم ، ظفر از هيچ طرف نبود ، و بالاخره به مصالحه گذشت و مقرر شد كه تا صد سال جنگ ما بين دو كشور نشود .\r\nمؤلف تاريخ دولت روم گيبن « 1 » كه از فصحاى مورخين انگلند است گويد كه :\r\nاگرچه در اين جنگ از هيچ‌طرف كارى ساخته و نامى بلند نشد ، ولى نام آن به جهت حركتى كه قسيس اميدا كرد در دفاتر زمان ثبت است . آن مرد كه فى الحقيقه مردى بود دين‌دار ، بدون آنكه از كسى انديشد ، اظهار نمود كه اوانى ذهب و فضه « 2 » به كار خداوندى كه از اكل و شرب مبراست ، نمىخورد . پس جميع ظروف طلا و نقره كه در كليسا بود فروخته هفت هزار نفر از اسراى ايران را خريده و بازاد و راحله روانهء مملكت خود نمود ، تا بهرام را از حقيقت دين عيسوى باخبر سازند .\r\nبهرام را به صيد گور شعفى تمام بود ، روزى در اثناى شكار با اسب به چاهى فرورفته پس از آن اثرى ازو پديدار نگشت ، و اين قضيه در دره‌اى كه فيما بين شيراز و اصفهان است واقع شد ، و اين دره را نام تا امروز درهء بهادران است ، به جهت اينكه غالبا شكارگاه پادشاهان و امراى ايران بوده است . دره را چمنهاى وسيع و مراتع و چراگاه‌هاى خصبه و نيكو و صيدهاى بسيار است ، و پر است از چشمهاى بزرگ و عميق ، كه گويند منابع آنها با هم مرتبط است ، و در اين صورت عجيب نيست كه جسد بهرام با وجود تفحص و تجسس كه مادرش نمود ، يافت نشد .\r\nو در همين‌جا بود كه ، قصهء تيراندازى بهرام و گاو بر دوش برداشتن گلندام و مثل كار نيكو كردن از پركردن است « 3 » .\r\n\r\n\r\n","description":"","footnote":"\r\n( 1 ) - گيبن صاحب ، يكى از مورخين است ( ح ) .\r\n( 2 ) - اوانى ذهب و فضه : آبخورها و آبدانهاى زر و سيم ( معين ) .\r\n( 3 ) - كذا .\r\n","page_name":" 77 ","page_number":151},
  {"content":"\r\n\r\nمترجم گويد : مؤلف اين قصه را چنان كه در افواه و السنه داير است در حاشيهء كتاب ترجمه كرده است ، لاكن چون افسانه‌اى است كه هركس شنيده است در اين ترجمه داخل نشد .\r\nمع القصه ، بهرام بلاشك يكى از بهترين سلاطين ايران است ، و در ايام سلطنت كليتا رفاه رعيت وجههء همت او بود ، و قصه‌اى ازو نقل است كه دلالت مىكند كه بهرام تا چه حد مردم‌شناس بوده و تا چه پايه رعايت خاطر جميع طبقات ناس را مىنموده است .\r\nدر زينة التواريخ مسطور است كه : او را فرزندى بود به بلادت « 1 » موصوف ، و هرچه كوشش كردند تا ادبى پذيرد و يا علمى فراگيرد ، مفيد نيفتاد ، مأيوس شدند .\r\nروزى يكى از معلمانش نزد بهرام آمده از پسر شكايت كرد كه ، با بلاهت « 2 » فطرى ، شرارت طبيعى نيز قرين دارد ، زيرا كه مىخواهد دختر يكى از رعايا كه در همسايگى قصر سلطان منزل دارد بفريبد ، از استماع اين خبر چهرهء سلطان از شادى برافروخت و گفت : شكر مر خداى را كه آتشى در اين خاك افتاد . فىالفور پدر دختر را طلب نموده با وى گفت كه : مرا اراده نيست كه در ناموس تو يا ديگرى از رعايا خللى واقع شود ، لاكن دختر تو شايد سبب سعادت ملتى شود ! پسر مرا با دختر تو ميلى تمام و دختر را در خاطر او رسوخى مالاكلام است ، دختر خود را بگو تا پسر را ترغيب به كسب كمالات كند ، و بىآنكه ناموس خويش بر باد دهد ، پسر را در اميد بدارد ، و به محبت خود باقى امور را صورت خواهد داد . پدر دختر اين مطلب را قبول نموده كيفيت را با دختر در ميان نهاد ، دختر نيز چنانچه بايد از عهده برآمده ، پسر به زودى ، چنان كه مراد پدر بود ، تا بر مدارج كمالات ترقى كرده .\r\nبهرام را مدت پادشاهى هيجده سال بود ، و چون در عربستان نشوونما\r\n\r\n\r\n","description":"","footnote":"\r\n( 1 ) - بلادت : كندى ذهن ( ح ) .\r\n( 2 ) - بلاهت : نادانى ( ح ) .\r\n","page_name":" 78 ","page_number":152},
  {"content":"\r\n\r\nيافته بود ، در تمام عمر عادت اعراب را نگذاشت ، حكومتش به مشايخ باديه‌نشين زياده مانند بود تا سلاطين ايران . بسيار شكاردوست و در گردش لذت مىيافت ، و همين طبيعت سبب افسانهء هندوستان او شد .\r\n\r\nيزدجرد ثانى\r\n( يزدجرد ثانى ) پسر بهرام گور است و لقبش سپاه دوست است ، بعد از پدر بر تخت برآمد ، و پادشاهى دانا و دلير بود . چون زمام ملك به قبضهء اقتدار او آمد ، وزرا و امرائى كه در عهد پدرش به تقرب اختصاص و امتياز داشتند ، موردنظر عنايت فرمود ، به اين سبب ملك به او پايدار بماند . گويند در عهد او قيصر روم خراج معهود بازگرفت ، لاكن چون يزدجرد لشكر گران به سردارى مهتر نرسى به جانب روم فرستاد ، قيصر قبول معاهدهء سابق نموده خراج بر گردن گرفت .\r\n\r\nهرمز\r\nهرمز پسر كهتر يزدجرد كه هميشه منظور نظر بود بعد از فوت پادشاه به مدد جمعى از امراى مملكت ، صاحب سرير گشت . و فيروز پسر بزرگ خود را به جهت همين مطلب به حكومت بلاد دوردست معين نموده بود ، اما چون فيروز اين خبر شنيد ، لشكرى گران فراهم آورده در طلب حق خويش از جيحون عبور نمود .\r\nقبل از نتيجهء اين جنگ و وقوع اين محاربه ، اگر چند كلمه‌اى در باب نام و طبيعت قبايلى كه در آن ايام در زمين وسيعى كه ما بين جيحون و سيحون است متوطن بودند نوشته شود ، بىفايده نخواهد بود .\r\nاين طايفه را در قديم سيثانيان مىناميدند . در اين اوقات ايشان را در فرنگستان تاتار مىخوانند ، و اين لفظ مشتق است از تاتار ، و تاتار نام طايفه‌اى است كه بنابر قول عبد الغازى ، هفتاد هزار خانوار بوده‌اند ، و اگرچه قبايل عديده\r\n\r\n","description":"","footnote":"","page_name":" 79 ","page_number":153},
  {"content":"\r\n\r\nبر اين ملك مسلط شده‌اند ، لاكن احتمال دارد كه همه از يك اصلند « 1 » ، زيرا كه ، اگرچه نامهاى متعدد داشتند ، الا اينكه عادات و طباعشان هميشه يكى بوده است . سيثانيانى كه مورخين يونان نوشته‌اند ، چندان تفاوتى با تاتار حال ندارند .\r\nقبل از زمان اسكندر در بلاد ماوراء النهر طايفه‌اى مسكن داشته‌اند كه نام ايشان ساساى بوده ، و جتاى و ماساجتاى دو قبيلهء مقتدر اين طائفه بوده‌اند ، و افراسياب پادشاه طايفهء دوم بوده است ، و ممالكى كه ما بين جيحون و سيحون واقع است مورخين ايران توران مىنامند ، لاكن نامى از عشاير و قبايل آن ديار مذكور نيست و ، آنچه از حد توران مىگذرد متعلق به چين و ختا « 2 » مىدانند . از هر تاريخى معلوم است كه از قديم الايام تا به حال صحرانشينان اين ملك متصل در تغييرند و گاهى غالب و گاهى مغلوب بودند . در بعضى اوقات ايشان را به تنظيم و توسعهء ملك خويش مشغول مىبينيم « 3 » ، و اوقات ديگر مجبور به رها كردن ملك خود و تاخت‌وتاز ساير بلاد باسيل « 4 » ، و چون به حدود آسياى جنوبى و اروپا رسيده‌اند ، قوت تاخت‌وتاراجى كه از درياى منجمد شمالى برخاسته و پيش از آنكه موج قهارش فرونشيند روى به معمورهء بلاد فرنگستان نهاده و به اقصى بلاد درياى هند و بعيدتر سواحل بحر اتلنتيك رسيده ملحق شده‌اند ، لاكن اين تعريف بر جميع صادق نيست ، بلى صادق است بر قبايل بزرگ كه در صحراها اقامت داشته ، و چون نوبت به ايشان رسيده ، سلطنت آن مملكت وسيع نيز كرده‌اند .\r\nشك نيست كه بسيارى از بنى نوع انسان چون در زمين مسطح از مقاومت اعدا و قطاع الطريق عاجز شده‌اند ، پناه به كوههاى بلند صعب الارتفاع كه در آن بلاد است برده‌اند ، و بعضى از ايشان نسلا بعد نسل زبان و عادات خود را بگذاشته‌اند ،\r\n\r\n\r\n","description":"","footnote":"\r\n( 1 ) - در اصل : اصل‌اند .\r\n( 2 ) - در اصلا : خطا .\r\n( 3 ) - در اصل : مىبينم .\r\n( 4 ) - كذا .\r\n","page_name":" 80 ","page_number":154},
  {"content":"\r\n\r\nمسافرين روس بسيارى از اين طائفه را ديده‌اند كه با اهالى تركستان در رسوم و زبان كمال اختلاف دارند و ، ساير سكنه از قبيل زراع و تجار بايد به جهت طبيعت حرفت و صنعتى كه دارند از تغييراتى كه شامل حال لشكريان است ، مصون باشد .\r\nو قسمت خلق ترك و تاجيك كه فى زماننا هذا « 1 » مىشود و ، معنى تحت اللفظ آن مردم لشكرى و ملكى است ، به‌طور يقين مىتوان گفت كه از قديم الايام مستعمل اين بلاد بوده است .\r\nمؤرخين فرنگستان نوشته‌اند كه : هياطله كه يكى از قبايل تاتار و منشاءشان از صحراهاى قريب به ديوار شمالى چين است ، قريب به اين ايام صاحب بلاد ماوراء النهر گشته . و معتبرين مؤرخين اسلام چون به تاريخ اين وقت مىرسند ، نام توران [ را 
  ] تغيير داده تركستان مىخوانند و ، اهالى بلاد را ترك مىنامند . گاهى گويند كه اصل اين طائفه از ماوراى سيحون است ، و گاهى منشاء ايشان را چنين مىنويسند .\r\nمؤرخين شرق كه تاريخ قديم ايران را نوشته‌اند ، اگرچه در كليات امور غالبا صحيح نويسند ، الا اينكه علم تفصيل اوقات و جغرافيا ندارند . استعمال لفظ تركستان و ترك در اين موضع واضح است كه به سبب قبايل اتراك است كه چندسال بعد ازين مقدمه ظهور كرده و هياطله را از بلادى كه از سيثانيان گرفته بودند بيرون كردند . و دلايل بسيار است بر اينكه لشكرى از هياطله در عهد بهرام‌گور در ايران تاخت‌وتاز كردند و به يكى از سلاطين اين طايفه بود كه فيروز درآن‌وقت پناه برد ، و نام او بنابر بعضى از مؤرخين اسلام خوشنواز بود ؛ فردوسى او را خاقان مىخواند ، و خاقان لقب پادشاه اتراك است كه هياطله را بيرون كردند .\r\n\r\nسلطنت هرمز\r\nبالجمله ، خوشنواز شاه‌زاده را حمايت كرده و فيروز با سى هزار لشكر به‌طرف ايران آمده ، ايرانيان نيز به او پيوستند و به‌اين‌سبب به آسانى بر برادر غالب آمده ، و هرمز بيچاره بعد از يك سال\r\n\r\n\r\n","description":"","footnote":"\r\n( 1 ) - در اين زمان .\r\n","page_name":" 81 ","page_number":155},
  {"content":"\r\n\r\nحكمرانى ، پاى از تخت برداشت و بر تخته نهاد . چون فيروز را شب روز و روز فيروز شد و ، بر سرير ملك دست يافت ، امرا را از خود آزرده ساخت ، چنانچه به زودى مردم از آنچه در حقّ او كرده بودند پشيمان شدند . و خشك‌سالى عظيم در همان اوان روى داده مردم آن را اسباب قهر الهى دانسته ، و چون خلاف وصيت يزدجرد كرده بودند ، آن را كيفر كردار خويش دانستند .\r\nدر تاريخ طبرى مذكور است كه ، در جيحون و سيحون نم نمانده بود . و بعضى ديگر گويند : چون فيروز برادر و چند نفر از امرا را به قتل رسانيد عدل و انصاف پيش گرفت ، و در ايام قحطوغلا فقط به سبب كوششهاى پدرانهء او بود كه رعيت از چنگ هلاك رستند ، و به جهت دعاى على الاتصال بود كه باران دوباره باريد و فراوانى در ملك پديد آمد . لاكن پادشاهان آسيا را بايد از اعمالشان بشناسيم ، و اعمال فيروز به نوعى نيستند كه مصدّق قول مذكور شود .\r\nچنين مىنمايد كه ، مطلب بزرگ ايام حياتش ، خرابى خوشنواز بود كه به مدد او به تاج‌وتخت رسيد .\r\nو صاحب روضة الصفا گويد : فيروز به قصد بلاد هياطله بنابر تظلم متظلمان كه از جور ملك آن ديار به درگاه او مجتمع شده بودند ، به بهانه‌اى كه دست ظلم از سر ايشان كوتاه كند ، لشكرى گران جمع‌آورى و به جانب ملك خوشنواز حركت كرده ، چون خوشنواز را تاب مقاومت نبود ، دهشت بر خاطرش استيلا يافت ، يكى از بزرگان امرا چون اضطراب او را ديد گفت : من خود را فداى ملك و ملك مىكنم .\r\nو بعد از آنكه تدبيرى كه انديشيده بود گفت ، كه : تا يك دست و گوش و دماغ او را قطع كرده در راه لشكر ايرانى بيندازند . خوشنواز گفتهء او را معمول داشته ، و حسب المعمول به نظر فيروز رسيد . فيروز ازو پرسيد ، كه تو را به اين روز انداخته ؟\r\nسرهنگ گفت : خوشنواز غدار ! فيروز گفت : به چه سبب ؟ سرهنگ گفت : به‌سبب اينكه نظر به سوابق خدمت جسارت كرده سوءعاقبت كارهاى او را به نظر او آوردم و گفتم كه : محال است كه بتواند با بهادران ايران مقابلت كند ، خاصه اينكه سردارى\r\n\r\n","description":"","footnote":"","page_name":" 82 ","page_number":156},
  {"content":"\r\n\r\nمثل فيروز داشته باشند . پس ناله‌اى از سر درد كشيده گفت كه : انتقام من كشيده خواهد شد ، و من تو را راهى نزديك نمايم ، چنان كه در چند روز راه گريز او بسته كنى و لشكر او بشكنى و جهان را از شر اين اهريمن نجات دهى . وضع و حالت كلام او فيروز را فريب داده لشكر حركت كرد ، و فيروز وقتى از خطاى خود آگاه گشت ، كه كارش از دست و دستش از كار رفته بود . در بيابان بىآب‌وعلف احاطهء دشمن از چهار سو به نوعى كه صورت خلاص جز در آينهء وهم ديده نمىشد . بيشتر سپاه در آن عرصه عرضهء هلاك گشتند . فيروز از خوشنواز امان طلبيده ، خوشنواز پيغام داد كه ، با آنكه صنوف احسان و مكرمت نسبت به تو بجاى آوردم و ترا گنج و سپاه داده به ملك موروث رسانيدم ، و در برابر آن خدمت به اغواى جمعى از اراذل اوباش به قصد استيصال من لشكر كشيدى و از روزگار ديدى آنچه ديدى . اكنون اگر باز پيمان به ايمان « 1 » مؤكد گردانى كه ، بعد ازين محاربهء مرا مباشر نشوى ، ترا معزز و محترم به ايران بازگردانم و در هنگام حاجت مدد كنم تا ترا سلطنت آن ملك استوار ماند . فيروز در حالتى نبود كه رد اين مطلب كند ، سوگند اكيد ياد كرد .\r\nخوشنواز ديگرباره انصاف الطاف دربارهء او مرعى داشته به ملك خويش رخصت انصراف داد . فيروز ازين عار كه عايد حال او گشت همواره بر خود مىپيچيد ، زيرا كه فتوت « 2 » و مروت دشمن ، دنائت « 3 » و رذالت اعمال او را بيش جلوه مىداد . بنابرين ، پنداشت كه سياهى اين خال ننگ از چهرهء حال او جز به خون خوشنواز شسته نگردد ، و با وجود اينكه جميع امناى دولت و علماى ملت او را از نتايج نقض عهد و شآمت پيمان‌شكنى تخويف و تحذير نمودند ، روى پيچيد . لشكرى فراهم آورده مملكت را به يكى از امرا كه سوخرا نام داشت سپرده ، بار ديگر از جيحون عبور كرده .\r\nخوشنواز مترصد آمدن او نشست ، و حكم كرد تا در عقب لشكرگاه خندقى عميق\r\n\r\n\r\n","description":"","footnote":"\r\n( 1 ) - ايمان ( بقتح اول ) : سوگندها ( معين ) .\r\n( 2 ) - فتوت : جوانمردى ( ح ) .\r\n( 3 ) - دنائت : ناكسى و زبونى ( ح ) .\r\n","page_name":" 83 ","page_number":157},
  {"content":"\r\n\r\nكندند و روى آن را به خاك و چوبهاى خفيف پوشيده بطوريكه شبيه به زمين باشد ، و چند راه پنهان نيز در آن نهادند . و خوش‌نواز چون به موكب فيروز رسيد ، عهدنامه را بر سر نيزه كرده در برابر فيروز فصلى از وخامت غدر خوانده از وى درخواست كرد تا دست از معادات بدارد ، اما سودى بر آن مترتب نشد . بعد از لحظه‌اى دو لشكر برهم خوردند ، سپاه خوشنواز پشت داده و از راهى كه در ميان خندق بود گذشتند ، و لشكر ايران متعاقب ايشان در مغاك « 1 » هلاك افتادند . عسكر هياطله برگشته دست به قتل و غارت گشادند . فيروز در آن مغاك نفس آخرين كشيد ، و دخترش اسير گشت ، لاكن چون بلاش ابن فيروز جاى پدر گرفت ، ملك هياطله خواهر او را با جميع اسيران رد كرد . مدت سلطنت فيروز بيست و شش و به قولى بيست و يك سال بود و ، او پادشاهى شجاع بود ، چنان كه از لقبش كه مردانه است معلوم مىشود .\r\n\r\nسلطنت بلاش\r\nچون بلاش به تخت ملك برآمد ، برادرش قباد كه دعوى تاج‌وتخت داشت ، به ماوراء النهر گريخت و به خوشنواز مذكور پناه برد .\r\nفردوسى گويد كه : قباد در جنگى كه فيروز جان به باد داد ، در معرض اسار آمد ، و سوخراى والى زابل با لشكرى گران به جانب خوشنواز رفته جنگ درپيوست ، و آخر الامر كار به مصالحه انجاميده خوشنواز قباد را رها كرد . سوخراى قباد را بر تخت نشانيده و برادرش را بعد از آنكه چهار سال سلطنت كرده بود از پادشاهى خلع نمود .\r\nاما مؤرخين روم را عقيده اين است كه ، بلاش برادر فيروز بود و در غياب فيروز به نيابت پادشاه بود . و اين قول شايد صحيح باشد .\r\nآثار در تخت جمشيد فارس\r\nصورت شاه‌پور بزرگ در كوه\r\n\r\n\r\n","description":"","footnote":"\r\n( 1 ) - مغاك : گودال ( معين ) .\r\n","page_name":" 84 ","page_number":158},
  {"content":"\r\n\r\n\r\nسلطنت قباد\r\nدرهرصورت گويند : قباد چون گذارش به نيشابور افتاد ، شبى با دخترى پرىچهر به سر برد . و چون بعد از چهار سال با لشكرى گران كه خاقان به مدد با او فرستاده بود بدان موضع رسيد ، آن دختر پسرى قمر منظر به نظر او رسانيد و او را گفت كه او را فرزند است . قباد به ديدار پسر شاد و در اعتدال خلقت او تفكر مىنمود كه ، منهيان خبر رسانيدند كه ، بلاش ، برادرش عروس ملك را طلاق و احباب پنج روزه را وداع گفته خاك بر كاخ و تخته را بر تخت گزيد . اينك شش‌گوشهء سرير پادشاهى منتظر قدوم است . پادشاه اين معنى را از بخت پسر دانسته از آن به بعد در تربيت او كمال رعايت كردى ، و او را نام نوشيروان نهاد ، و درين محل مخصوص چنان كه در حالت چيزهاى ديگر ، تفال كار خود را كرد .\r\nوقايعى قابل ذكر از چهار سال سلطنت بلاش منقول نيست . و بعضى مؤلفين نام او را ذكر نكرده‌اند . چون امر بر قباد مقرر گشت ، فيصل قضا را به دستور مقرر و مفوض به كف كفايت سوخرا يا سوخوار فرمود ، ليكن چون كار سوخرا زياده بالا گرفت ، از قباد جز نامى نماند ، آتش غيرت در سينهء او زبانه كشيده در خفيه با شاپور سپهبد « 1 » واقعه را درميان نهاد ، و به مدد او قباد سوخرا را از ميان برداشت .\r\n\r\nاحوال مزدك\r\nدر سال دهم از سلطنت قباد بود كه ، مردى مزدك‌نام از اهالى اصطخر ظهور و شريعتى جديد احداث كرد . يكى از اصول احكام او كه سبب فريب مردم شد ، آن بود كه ، اموال و نساء ناس را از خصوصيت خارج و ملك عام قرار داد ، و به اين سبب خلقى كثير به او گرويدند ، و در اثبات اين مطلب مىگفت كه : هرچيز از جاندار و بىجان متعلق به حضرت خداوند است و ، دعوى مالكيت چيزى كه ملك خالق است ، كفر است . پس آنچه مخلوق است به جهت فايدهء بنى نوع انسان است . مزدك اكل لحوم « 2 » را حرام كرد و ، خود لباس پشمينهء خشن پوشيدى و\r\n\r\n\r\n","description":"","footnote":"\r\n( 1 ) - در اصل : سپه‌بد .\r\n( 2 ) - لحم : گوشت . جمع : لحوم ( معين ) اكل : خوردن .\r\n","page_name":" 85 ","page_number":159},
  {"content":"\r\n\r\nبه زهد و پرهيزگارى روزگار گذرانيدى . روزى نزد قباد رفته او را به كيش خويش دعوت نمود ، و به جهت اظهار معجزه ، قباد را به آتشكده برده در حضور او با آتش گفت‌وشنود كرد ، زيرا كه مردى را در پس آتش به نوعى تعبيه كرده بود كه در حين گفتگو چنان مىنمود كه ، آواز از آتش بيرون مىآيد . قباد فريفتهء مذهب او شده تا مدت عمر معتقد مذهب او بود ، و در ايام سلطنت او معتقدان مذهب مزدك بسيار شدند . مزدك قباد را گفت كه : اگر در قبول مذهب راسخ العقيده است ، مصدّق اين ميغ آن است كه ، مادر نوشيروان را به او سپارد . قباد نيز بر آن ميغ هم داستان گشته ، ليكن ضراعت و ابتهال نوشيروان آن مكّار را از اين عمل بازداشت . چون مذهب مزدك شيوع يافت ، مزدكيان خودسرى آغاز نهادند و دست تعدّى به زنان و دختران و اموال مردم گشادند ، و قباد نيز چون خود اين مذهب داشت ، كسى را عقوبت نمىكرد .\r\nامراى مملكت ديدند كه حفظ جان و ناموس در اتفاق است ، لاجرم متفق شده قباد را مقيد ساختند و برادرش جاماسب را بر جاى او نشاندند ، و خواستند مزدك را بگيرند ، ولى به جهت كثرت اتباعش كارى نتوانستند پيش برد . ماندن قباد در زندان طولى نكشيد ، خواهر جميلهء او ، كه بنابر شريعت مزدك ، با بردار خويش نسبتى بيش از خويشى داشت ، به مكر و حيله او را نجات داد . قباد بعد از خلاصى ، قطع جيحون كرده به ملك هياطله گريخت و به ملك آن ملك پناه برد و ، بعد از چندى با لشكرى گران مراجعت نمود . امراى ايران را خوف يا ندامت برانگيخته او را استقبال و از كرده اعتذار نمودند . پادشاه جوانمرد ضعيف العقل همه را عفو كرد حتى برادر خود را . بعد از آن سررشتهء امور را به دست زرمهر پسر سوخرا كه هميشه منظورنظر عنايت بود ، و در سفر اول قباد به ماوراء النهر ملتزم ركاب بود سپرد .\r\nقباد يك جنگ با روم كرده مظفر گشت ، و پس از چهل و سه سال سلطنت در خاك رفت . شهرهاى عديده بنا كرد از آن جمله بردع و گنجه است . گنجه هنوز از\r\n\r\n","description":"","footnote":"","page_name":" 86 ","page_number":160},
  {"content":"\r\n\r\nشهرهاى معتبر است و در حدود گرجستان واقع است و حال در تصرف روس است .\r\nدر حقيقت تغييرات عظيمه كه در چند قرن صورت وقوع يافت ، محل اعتبار است . دولت ايران كه حريف بزرگ سلطنت روم بود ، امروز مىنمايد كه نمىتواند با امواج ترقيات و فتوحات مقاومت كند . عجبتر اينكه اين امواج نه از سرچشمهء اوايل علوم يعنى ممالك شرقيه و غربيه ، بل از بلاد افسردهء شماليه است ، از زمينى كه نام آن بر مؤرخين ايران مجهول ، سالها سكنه و قطان « 1 » آن سرزمين مردم وحشى و جاهل بوده‌اند ، و همين مردم به مدد استجماع اسباب قويه و حذاقت بعضى از سلاطين ايشان و متابعت اهالى جنوب فرنگستان و رسوخ شريعتى كه در هرجا باعث اصلاح حال بنى نوع انسان شد ، بر جميع عوايق طبيعى كه سد راه ترقى ايشان گشت ، غالب آمده ، به معارج منيع و مدارج رفيع دولت و حشمت ترقى كردند .\r\nدر اواخر پادشاهى قباد ، قيصر روم شهر معروف و مستحكم دارا را بنا كرد ، به جهت اينكه لشكرى در آنجا بدارد كه ، در هنگام ضرورت ، مانع حركت سپاه ايران باشد . در تاريخ گيبن مسطور است كه ، دارا در جزيرة العرب به مسافت چهارده ميل از نصيبين و چهار روزه راه از دجله واقع است . شهر دارا دو حصار داشت كه مسافت ما بين دو ديوار آن پنجاه قدم بود . و استحكام قلعه مىنمايد كه ، مثل استحكامات اين اوقات بوده است ، به اين معنى كه ديوارها بنا گذاشته و برجها بر هر ديوار تعبيه نموده كه در آن سوراخها به جهت انداختن تير و تفنگ و امثال آن ، از آلات حرب و غرفها و ، جاها به جهت نشستن محصورين ساخته بودند .\r\nو دور شهر خندقى بود كه هروقت مىخواستند با آب رودخانه پر مىكردند . و اين قلعه مدتى دراز محل رشك و اعتماد ايران و روم بود . گيبن صاحب گويد :\r\nتا مدت شصت سال از عهدهء مطلبى كه آن قلعه را به جهت آن ساخته بودند ، برآمد ، لاكن قبل از آن‌كه قبول اين قول شود ، بايد ملاحظه نمود كه بناى اين قلعه\r\n\r\n\r\n","description":"","footnote":"\r\n( 1 ) - قطان : باشندگان و مقيمان ( ح ) .\r\n","page_name":" 87 ","page_number":161},
  {"content":"\r\n\r\nچقدر باعث جنگهائى شد كه ، آخرالامر نه‌تنها خود اين قلعه افتاد ، بلكه به واسطهء آن ، جميع قلاع و شهرهاى متعلقهء به روم كه در اطراف و جوانب آن بودند ، بر باد رفت .\r\nقباد را فرزندان متعدد بودند ، اما نوشيروان از اول منظورنظر عنايت پدر بود ، و اين معنى به واسطهء مكارم اخلاق و رشد و تميز او روزبروز سمت ازدياد پذيرفت .\r\nدر زينة التواريخ مسطور است كه ، روزى قباد به انوشيروان گفت كه : جميع خصال مرضيه در تو جمع است ، اما يك علت دارى ، و آن اين است كه ، گمان بد در حق مردم بسيار مىبرى ! من نمىگويم مطلقا به گمان خود كار مكن ، اما احيانا به بعضى مردم گمان نيكو داشته باشد ، كه گمان بد بسيار اعمال بزرگ را در توقف اندازد .\r\n\r\nسلطنت انوشيروان\r\nالقصه ، قباد در مرض موت ، نوشيروان را ملك بخشود و وصيت‌نامه را به مؤبد مؤبدان سپرد ، و او بعد از فوت قباد آن را بر سر جمع خواند . اعيان ملك به طوع و رغبت ، امتثال فرمان كردند .\r\nاما نوشيروان از قبول تاج سر باز زد و ، بنابر قول زينة التواريخ گفت كه : معظمات امور به دست جمعى اراذل و اوباش است . و در اين صورت حكومت ملك بر وفق عدل و انصاف نمىتوان كرد . اگر آنچه لازمهء مكانت من است ، معمول دارم ، بايد تغيير كلى داده شود و ، نتيجهء اين امر شايد به خون‌ريزى منجر گردد ، و احتمال است كه حال من نسبت به بسيارى از شما متغير شود ، و به اين سبب خاندانهائى كه امروز احترام مىكنم فردا مستأصل شوند ، و مشاهدهء اين‌گونه امور از طبيعت و خواهش من خارج است . اعيان ملك حقيقت اين قول را انكار نتوانستند نمود ، لهذا سوگند ياد كردند كه در جميع تدابير او را معاون باشند و سر از فرمان او به هيچوجه نپيچند و ، در خدمت او و صلاح مملكت از جان و مال دريغ ندارند . پس نوشيروان\r\n\r\n","description":"","footnote":"","page_name":" 88 ","page_number":162},
  {"content":"\r\n\r\nمتقلد قلادهء سلطنت گشت . و نخست سخنى كه فرمود اين بود كه : حكومت ما مبنى بر اجساد است نه بر قلوب ، چه به غير از عالم السراير ، ديگرى را بر نيت خلق وقوف نيست . يعنى تفحص بر اعمال شما است نه بر اسرار شما . و حكمى كه صدور يابد ، مبنى بر عدل خواهد شد نه بر هواى نفس . و چون امرى كه به فساد انجاميد و به يمن معدلت به صلاح بازآيد ، قواعد قصر دولت استحكام يابد ، و آثار آن بر صفحات ايام باقى ماند .\r\nدر مبادى ايام پادشاهى ، چنان كه گفته بود ، معمول داشت . اما چون استقلال يافت ، قصد استيصال مزدك نمود . بعضى گويند : انوشيروان چون ديد اتباع مزدك بسيارند و از كشتن او على الظاهر شايد فتنه‌اى حادث شود ، او را و جمعى از اشياع او را دعوت به سراى سلطنت نموده ، به چاه بوار « 1 » فرستاد . و قولى ديگر است كه ، شخصى نزد نوشيروان شكايت برد كه يكى از مزدكيان زن او را گرفته . نوشيروان از مزدك درخواست كه زن مرد را واپس دهند . مزدك التفاتى بدان سخن ننمود . نوشيروان ازين باب خشمناك شده على الفور به قتل مزدك و مزدكيان فرمان داد .\r\nدر تاريخ طبرى مسطور است كه : منذر كه يكى از امراى عرب بود ، به جهت اينكه قباد دين مزدك اختيار كرد ، سر از ربقهء اطاعت پيچيده بود ، و چون انوشيروان بر تخت برآمد ، روى به درگاه وى نهاد . روزى انوشيروان او را مخاطب ساخته گفت : دو آرزو داشتم : يكى رجوع تو به دربار و آن برآمد ، و ديگر برانداختن اين دين جديد . اتفاقا مزدك نيز در آن مجلس حاضر بود ، در جواب گفت : چگونه توانى مذهبى را كه هزارها خلق قبول كرده‌اند براندازى ؟ نوشيروان ازين سخن در غضب رفته فرمان داد تا او را به قتل رسانيدند ، و پس از آن تيغ در مزدكيان نهادند ، و عيال و اموال مردم را گرفته به صاحبانش رد كردند .\r\nنوشيروان در اصلاح حال ممالك دقيقه‌اى فروگذاشت نكرد ، حكم فرمود تا جميع پلهاى شكسته را تعمير كنند . گويند در جميع مملكت او يك ده ويران نماند .\r\n\r\n\r\n","description":"","footnote":"\r\n( 1 ) - بوار : نيستى ، خاك ، هلاكت ( معين ) .\r\n","page_name":" 89 ","page_number":163},
  {"content":"\r\n\r\nدر زينة التواريخ مسطور است كه ، مدارس به جهت تحصيل علوم بنياد نمود ، و چنان اهتمام در احترام علما مىنمود كه ، فلاسفهء يونان به دربار وى ميل كردند .\r\nمملكت را به چهار قسم منقسم ساخت : يكى خراسان و سيستان و كرمان .\r\nديگر اصفهان و قم و گيلان و آذربايجان و ارمنيّه .\r\nسيوم فارس و اهواز .\r\nچهارم عراق تا سرحد روم . اصفهان و قم در حقيقت از عراق محسوبند ، اما در اين تقسيم خارج شده‌اند . ذكرى از مازندران نيست ، شايد در اوايل سلطنت نوشيروان در دست تركان بوده است . عراق ، در اين مقام ، چنانچه بسيارى از مقامات ديگر ، شامل عراق عرب و عجم هردو است .\r\nالقصه ، انوشيروان ادارهء امور مملكت را قوانين نيكو وضع نمود ، و سياست و آگاهى او از دقايق امور به حدى بود كه كسى را ياراى خلاف نماند . عدل و انصاف او سبب كلى آبادى ممالك شد . گويند : در اجراى كارها به رأى و رؤيت بوذرجمهر كه وزير او بود استعانت جستى .\r\n\r\nحالات بوذرجمهر\r\nاز احوال بوذرجمهر نوشته‌اند كه : شبى كسرى در خواب ديد كه ، جامى شراب در دست و ارادهء نوشيدن آن داشت ، ناگاه گرازى نمودار شده آن جام را درربود ، و چون كسى بر وفق دلخواه تعبير آن خواب نتوانست ، كسرى سرهنگى را به اطراف فرستاد تا هرجا معبّرى دانشمند يافت شود ، به درگاه رساند . در آن ايام بوذرجمهر در مرو به تحصيل علوم مشغول بود ، چون آن سرهنگ بدان ولايت رسيد و سبب مسافرت او معلوم شد ، بوذرجمهر گفت : من آن خواب را تعبير كنم ، ولى آن را جز به پادشاه نگويم . لهذا به خدمت كسرى رسيده گفت : در حرم پادشاه جوانى است با يكى از خواتين راه دارد . انوشيروان حكم كرد تا زنان حرمسرا برهنه به نظر او درآيند . پسر معلوم شده با معشوقهء او به قتل رسيد ، و كار بوذرجمهر بالا گرفت .\r\n\r\n","description":"","footnote":"","page_name":" 90 ","page_number":164},
  {"content":"\r\n\r\nدر باب جنگ كسرى با روم در ميان مؤرخين روم و ايران اختلاف قليلى است .\r\nايرانيان برآنند كه ، كسرى يكى از قياصرهء روم را اسير كرد ، لاكن گويا شبهه باشد ، زيرا كه اين امر در حق شاپور اتفاق افتاد . اما صلحى كه قيصر جستى نين در اوايل پادشاهى كسرى با مذلت تمام خريد ، و جنگى كه بعد واقع شد ، و مفتوح شدن بلاد شام و انطاكيه ، و بدون ممانعت لشكر تا سواحل درياى روم كشيدن ، و گرفتن بلاد چند ، و تا چندى اجراى احكام پادشاهى تا سواحل بحر قسطنطنيه و ، نهر طنابوزان « 1 » ، كارهائى است كه دشمنان او نيز انكار نكرده‌اند .\r\nدر زينة التواريخ است كه ، بعد از فتح انطاكيه ، شهرى قريب به مداين بنا كرد و اهالى انطاكيه را بدانجا فرستاد ، و شهر را چنان مانند انطاكيه ساخته بودند كه چون اهالى آن ديار به شهر درآمدند ، هركسى به آسانى به طرف خانهء خود رفت .\r\nدر جميع مراسلات و معاهدات با قيصر ، حكم انوشيروان را بود . يكى از كمترين خدام او با قيصر مىزيست ، و بالاخره قرار شد كه ، قيصر سى هزار دينار طلا به خزانهء كسرى فرستد ، نه به جهت اينكه مبلغ مزبور را در نظر كسرى قدرى بود ، بل به سبب اينكه قيصر روم را به منزلهء يكى از خراج‌گذاران شمارد .\r\nدر جنگ ديگر با قياصره ، نوشيروان اگرچه هشتاد سال از عمرش گذشته بود ، خود لشكر كشيده و ، باوجود چند دفعه عدم مساعدت اقبال ، آخرالامر شهامت و مواظبت او بر مشكلات غلبه كرده شهر دارا را مفتوح ساخت ، و بلاد شام را به باد غارت داد . در آن اوان وسعت مملكت از هرطرف زياد شده بود ، بلاد ماوراء النهر تا فرغانه و از آنجا تا رود پنجاب و بعضى از ممالك هندوستان ، و بهترين ولايات عربستان تعلق به حوزهء ديوان پادشاه عظيم الشأن ايران داشت .\r\nيكى از وقايع ايام او ، طغيان نوش‌زاد پسر اوست . تفصيل اين اجمال آنكه :\r\nنوش‌زاد را مادر نصرانيّه بود ، پسر را روش دين مادر پسند افتاده از دين پدر تبرّا جستى و قواعد مذهب مجوسان را استخفاف نمودى . اين معنى موجب خشم پدر گشته به حبس او فرمان داد . چندى بعد ازين مقدمه ، نوشيروان به طرف روم\r\n\r\n\r\n","description":"","footnote":"\r\n( 1 ) - در اصل : نهر طنابوزان . طرابوزان ولايتى است از ولايات تركيهء آسيا ( دهخدا ) .\r\n","page_name":" 91 ","page_number":165},
  {"content":"\r\n\r\nنهضت كرده در شام بيمار گشت ، و آوازهء مرگ او در افواه افتاده شايع گشت ، چون اين خبر گوشزد نوش‌زاد گرديد ، از حبس بيرون آمده ، زندانيان ديگر را نيز رهائى بخشوده ، با جمعى ديگر كه بسيارى از ايشان عيسوى بودند ، خروج نموده خواست در فارس و اهواز بنيان سلطنت نهد . كسرى چون از كيفيت مستحضر گشت ، فرمانى به رام‌برزين كه يكى از معارف سران سپاه بود ، فرستاد ، تا متوجه حرب او شود . مضمون آنكه : فرزند ما نوش‌زاد خبر فوت ما شنيده و ، قبل از تحقيق ، شمشير كشيده قيديان را از بند آزاد و خزينه‌اى كه براى دفع اعداى ملك نهاده بوديم بر باد ساخته ، و بىملاحظهء عواقب ، با معدودى از نصارى به هواى سرورى ، اسب در ميدان تاخته . بارى ، اگر دوباره دم از اطاعت زند ، قيديان را بجاى خود فرستد . و امرائى كه درين امر به او پيوسته‌اند از تيغ گذراند و ساير اتباع خود را پريشان كند ، تا هرجا خواهند بروند ، از وى عفو خواهم كرد . و اگر با اين فرمان در نافرمانى اصرار نمايد ، رام‌برزين بايد در حرب او فرصت از دست ندهد . كسى كه با نژاد به بد كردن گرايد ، نظر به كردار او بايد نه بر نژاد او ، و آنكه شمشير بر روى پادشاه گيتى كشد ، او را پادشاه گيتى كشد .\r\n تو از كشتن او مكن هيچ باك * كه او خود سر خود درآرد به خاك\r\nسوى كيش قيصر شتابد همى * ز آئين ما سر بتابد همى \r\nلاكن اگر نوش‌زاد در جنگ گرفتار آيد ، يك موى از سر او كم نكند و ، او را با پرستارانى كه ملازم او بوده‌اند ، به همان سرايى كه محبوس بوده بازدارد ، و جميع ما يحتاج او را مهيا سازد ، و هيچ‌يك از سپاه عبارتى كه خاطر او را بيازارد نگويد .\r\n دل ما برين راستى برگواست * كه آن ناخردمند از پشت ماست \r\nفرمان پادشاه امتثال و جنگ برپا و نوش‌زاد كشته شد .\r\nمؤرخين در باب هدايائى كه ملوك اطراف به دربار نوشيروان فرستادند ، خاصه « 1 » راى هندو خاقان چين تفصيل مىدهند ، زيرا كه سلاطين مشرق تجمل سلطنت\r\n\r\n\r\n","description":"","footnote":"\r\n( 1 ) - در اصل : خواصه .\r\n","page_name":" 92 ","page_number":166},
  {"content":"\r\n\r\nدر تجمل سفراى خويش مىدانند . و همچنين مللى كه از حلل دانش عاريند ، اقتدار سلاطين را از قيمت هدايا و اسباب ظاهر سفرا قياس كنند ؛ و بدين سبب مؤرخين ايشان در اين باب مبالغه مىنمايند . از آن جمله نوشته‌اند كه : خاقان چين هداياى بسيار فرستاده ، يكى از آنها صورت يوزى بود مرصع به در كه چشمهاى آن از ياقوت بود . و همچنين قائمه شمشيرى بود از زمرد كه به جواهر گران‌بها آراسته بودند . و ديگر جامهء حريرى بود كه بر آن صورت پادشاهى بود در لباس پادشاه ايران و ، در ميان خدمتكاران بودند كه هريك جامهء مذهب در دست داشتند ، كنار اين جامه آسمانى بود ، در صندوقى از طلا گذارده بودند كه در آن تصوير زنى بود كه روى در موى پنهان داشت ، لاكن حسن آن از زير اين نقاب مانند ضوء روز در ظلمت شب مىدرخشيد . و هداياى پادشاه هند هزار رطل عود هندى بود كه در آتش بسان موم مىگداخت . و همچنين جامى از يك پارچه جواهر مملو از در كه در يك طرف آن جام صورت شيرى بود و ، در طرف ديگر صورت دخترى كه هفت شبر « 1 » قامت او بود و ، مژگان او بر رخسارش مىرسيد كه از ميان آن چشمش چون برق در شب تار مىنمود . و ديگر فرشى از پوست مار كه به حكم طبيعت ، دست صنعت ايرانيان به مثل آن عاجز بود .\r\nميرخواند و ساير مؤرخين ايران با كمال شعف ذكر اين اخبار مبالغه‌آميز را مىكنند .\r\nمع الحديث ، نظم و نسق ملكى نوشيروان بسيار نيكو بود ، چون او بر تخت برآمد ، اول خراج معين كرد بر هر جفت خويش زمين يك درم نقد و شصت و چهار رطل غله مقرر نمود ، و همچنين بر هر سرى وجهى ماليّه قرار داد كه از فقرا و اغنيا بگيرند و ، از شش درم كمتر و از چهل و هشت درم زيادتر نبود . زنان را از اداى ماليه معاف داشت ، و همچنين جمعى بر درختان ميوه‌دار بستند . و محصلان و ضبّاط برگماشت تا در هر ده و قريه تحصيل وجوهات مزبوره نمايند و ، فرمود تا ماليهء\r\n\r\n\r\n","description":"","footnote":"\r\n( 1 ) - شبر : وجب ( معين ) .\r\n","page_name":" 93 ","page_number":167},
  {"content":"\r\n\r\nسال را به سه قسط بگيرند ، هر چهار ماه به چهار ماه .\r\nصاحب تاريخ طبرى گويد : تا امروز كه سنهء سيصد و دو از هجرت است « 1 » ، اين قواعد جارى است . بر يهود و نصارى جزيه فرمود . مردمى كه از بيست سال كم و از پنجاه فزون عمر داشتند ، از خدمت معاف بودند . سياست لشكرى اين پادشاه از رياست ملكى او مضبوط و منسبق‌تر بود .\r\nدر زينة التواريخ است كه ، وقتى يكى از سرهنگان كه به ملاحظهء سامان سپاه معيّن شده بود ، نوشيروان را چون سپاهيان ديگر احضار نموده و ، چون قاب كمان خود همراه نداشت گفت : تا مكمل حاضر نشوى نام تو در دفتر سپاهيان ثبت نكنم .\r\nپادشاه دانا را اين معنى مستحسن افتاد و ، بر جلادت آن سرهنگ آفرين خواند . ولى طبيعت به هر پايه و هنر به هر مايه باشد ، از يك نفر چندان كار نمىشود ، و هرجا حكم به استبداد است « 2 » ، لابد محكومين مخالفت و معتمدين خيانت خواهند كرد ، چنان كه آورده‌اند كه : شغال بسيار در اواخر ايام سلطنت كسرى از تركستان به ممالك ايران آمده و آواز اين زوار وحشتى عظيم در اهالى ايران افكند . خبر به دربار پادشاهى رسيد . پادشاه از مؤبد مؤبدان سبب آن پرسيد ، او در جواب گفت : در كتب اوايل خوانده‌ام كه ، چون ظلم شايع شود ، سباع « 3 » در مملكت منتشر شوند . كسرى ملتفت اين معنى شده متنبه شد . و سيزده نفر معيّن كرد تا در خفيه به اطراف ملك سفر كنند و حقيقت نيك و بد عمال و حكام به او برسانند و ، نتيجهء آن تفتيش ظاهر شدن خلافهاى بزرگ و كشته شدن بيست و چهار نفر از حكام بود . هرقدر اثرى كه بر كوششهاى كسرى در باب رفاه رعيت مترتب شده خداوند آگاه است ، لاكن شك نيست كه خود انصاف دوست بوده است .\r\nگويند : يكى از سفراى روم كه با هداياى ملوكانه به مداين رفت ، وقتى كه در\r\n\r\n\r\n","description":"","footnote":"\r\n( 1 ) - در اصل : هجريست .\r\n( 2 ) - استبداد : تنها بكارى ايستادن و مغرور شدن ( ح ) .\r\n( 3 ) - در اصل : شباع ، سباع : درندگان .\r\n","page_name":" 94 ","page_number":168},
  {"content":"\r\n\r\nيكى از غرفهاى سراى سلطنت نظر انداخته بود و تعجب و تعريف مىكرد ، قطعهء زمين معوجى يافت ، سبب پرسيد . گفتند : آن زمين به پيرزنى تعلق دارد و ، هرچند پادشاه خواست آن زمين را بخرد ، پيره‌زن راضى نشد و ، پادشاه را اعوجاج « 1 » با عدل خوش‌آينده‌تر از استقامت با ظلم است . ايلچى گفت : اين مكان معوّج در اين صورت نيكوتر از همهء عماراتى است كه بر اطراف آن است .\r\nبالجمله ، اگر جميع حكاياتى كه از انوشيروان نقل شده است ذكر شود ، باعث تطويل است ، لاكن محقق است كه ، يكى از بزرگترين سلاطين ممالك آسيا است .\r\nبه هيچ‌كس از بنى نوع انسان ، اگر ملاحظهء دقت و وضعى كه كسرى در آن بود شود ، لقب عادل نمىتوان داد ، به سبب اينكه پادشاهى كه فقط فرمان او قانون ملك است ، و مجبور است به جهت حفظ ملك سركشان را زيردست و اعدا را زير پا و بر ملل دوردست غلبه نمودن ، لابد بايد مرتكب هزارها عمل كه مخالف اصول عدل و انسانيت است شود . ولى اگر انكار صفاتى كه مورخين ايران نسبت به او مىدهند نمائيم ، بايد معترف شد كه ، سلطنت او سبب افتخار ملك و ملت بود ، و در مدت هشتاد سال عمر يا بيش و ، چهل و هشت سال پادشاهى ، جميع صفات بزرگ ، كه به اتفاق جميع بنى نوع انسان مايهء بزرگى و نام است ، آشكار نمود . و بالاتر و بهتر از جميع اينكه ، تا دم آخر ، اقبال روزگار و مساعدت زمانه پاى همت او را از جاى نبرد .\r\nسر به مزخرفات دنياى دون با اقتدار و دسترس « 2 » فرود نياورد ، آسايش نه بر خود بر ديگران روا داشت چنانچه ، اندكى قبل از فوت ، بر سر سپاه به محاصرهء شهر دارا با كمال چابكى و چالاكى كه در ايام جوانى نموده بود اشتغال داشت .\r\nدر تاريخ عالم بسيار است كه ، سلطنتى كه على الظاهر در كمال ترقى و نهايت استعلا بوده است ، مقدمهء خرابى و زوال خانوادهء سلاطين مقتدر شده است ، و سبب اين است كه ، حاكمى قادر و قاهر كه خرابى مملكت خود را مىبيند ، و مىترسد كه\r\n\r\n\r\n","description":"","footnote":"\r\n( 1 ) - اعوجاج : كجى ( معين ) .\r\n( 2 ) - در اصل : دست‌رس .\r\n","page_name":" 95 ","page_number":169},
  {"content":"\r\n\r\nرفع اسباب اين خرابى كند ، زيرا كه خود يكى از اسباب است ، لاجرم خيال مىكند كه ، شايد از فتوحات خارجيّه علاجى به جهت ضعف امور داخليّه پيدا كند . لاكن ظفر در خارج و ضعف در داخل برابر مىروند . هرچند قدم فتح در خارج پيشتر مىنهد ، شدت ضعف در داخل بيشتر مىشود . ملكى به آوازهء عالى و خزانهء خالى رها مىكند ، مثل اينكه نايرهء اغتشاش و اختلال را كه به نقد بالا گرفته بود ، بادى دمد ، يا اميرى سركشد ، و جمعى از دشمنان ملك را به سبب فتح مللى ديگر ، در خانه آورده كسانى كه به جهت استخلاص خويش هميشه منتظر فرصت‌اند ، كه اختلافى در ميان رؤسا و ضعفى در جانشينان ايشان ظاهر شود ، تا وقت را غنيمت دانسته به آتش انتقام دود از دودمان دشمن برآرند . و اين بود عاقبت كوششهاى كسرى ، چون ديد ايران روى در ضعف است ، علاج مزبور را به جهت استرداد قوت مملكت اختيار كرد . و الحق چون او كسى مظفر نشد . اين مملكت عظيم را در ايام سلطنت به قوّهء عقليه نگاه داشت . حدود مملكت او زياده از خواهش ايرانيان وسيع بود .\r\nاحكام او را وقتى از سواحل درياى روم تا « 1 » رود پنجاب و از بحر احمر تا درياچهء خزر و ، از درياى قرم تا اقصى سواحل نهر سيحون ، اطاعت مىكردند .\r\n\r\nهرمز ثالث\r\nپس از فوت انوشيروان هرمز ثالث ، چون مادرش دختر خاقان چين بود ، بر جاى پدر نشست ، نه‌تنها جلالت نسب و شرافت حسب او را محق شاهى نمود ، بلكه خلق را به صلاحيت و هنرمندى او اعتقادى تمام و ، نوشيروان را در تربيت او اهتمام كلى بود . و بوذرجمهر را معلم او قرار داد .\r\nگويند : هرمز ابوذر جمهر را محترم داشتى و ، مادامى كه او مباشر امور بود ، ملك را آبادى و ملت را آرامى افزود ، ليكن چون بوذرجمهر به علت ضعف پيرى از امور كناره گرفت ، هرمز يكباره تغيير حالت داده ، چون از مشاهدهء افعال پدر و استماع معلم رهائى يافت ، مستغرق انواع ملاهى و مناهى گشت . امراى معتبر مملكت يا بر طرف ، يا عرضهء تيغ تلف گشتند ، و انتظام امور جمهور به رأى و رؤيت اراذل و اوباش مفوض شد . لاجرم اول نتيجهء اين تغيير ، شورش رعايا و\r\n\r\n\r\n","description":"","footnote":"\r\n( 1 ) - در اصل : بارود .\r\n","page_name":" 96 ","page_number":170},
  {"content":"\r\n\r\nحملهء اعداى دولت بود . هندوستان و عربستان خراجى كه به نوشيروان مىدادند ، از پسر نالايق او باز گرفتند . لشكر روم وارد جزيرة العرب گشت ، و سپاه خاقان از جيحون عبور نموده به بهانهء اينكه با قيصر روم ارادهء جنگ دارد ، خواست كه لشكر از سمت ايران بگذراند ، و خاقان چين خالوى هرمز بود ، اگرچه هرمز اول به اين معنى رضا داد ، لاكن اهالى دربار به او نمودند كه ، قوىترين دشمن را در ملك راه دادن سبب مخاطرهء عظيم خواهد شد . هرمز بنابرين ، قصد كرد كه ايشان را راه ندهد و از اطراف ممالك براند ، قرعهء امارت لشكر بنابر قول منجمين بر بهرام چوبين افتاد .\r\nبهرام از سرداران سپاه و از اكابرزادگان ، و بعضى گويند از ملك‌زادگان آن ديار است ، و او دوازده هزار از مردان كارديده انتخاب نموده به حرب خاقان شتافت . هرمز او را گفت تا بر عدد سپاه بيفزايد . بهرام گفت : به تجربه معلوم شده است كه ، سپاه را هنر زياده از عدد بايد . گويند در لشكر او مردى كم از چهل و بيش‌از پنجاه سال عمر نبود .\r\nبالجمله ، در مازندران و بنابر بعضى در خراسان با خاقان مصاف داد ، و شايد كه اين جنگ در جائى كه حدود اين دو ملك بهم مىپيوندند واقع شده باشد . درهرصورت ، چون بهرام از اطراف مملكت به خوبى مستحضر بود ، و همچنين قول منجم نيز مزيد اعتقاد شده ، شكست بر تركان افتاد . در جنگ اول خاقان و ، جنگ ثانى پسرش سر به باد دادند . جمعى از مصنفين برآنند كه : پسر خاقان كشته نگشت بلكه مقيد گشته با جميع خزاين و غنايم لشكر تركستان به مداين فرستاده شد . اگرچه غنايم موفور بود ، لاكن يزدان‌بخش نديم هرمز را گفت : بهرام فقط گوشى از گاوى فرستاده است . هرمز را حسد و خوف بر اين بازداشت « 1 » كه در جنگى كه پس ازين بهرام را با روميان افتاد و چشم زخمى به ايرانيان رسيد ، فرصت غنيمت دانسته تفضيح « 2 » بهرام را ، يك دست لباس زنانه و\r\n\r\n\r\n","description":"","footnote":"\r\n( 1 ) - بازداشت - واداشت .\r\n( 2 ) - تفضيح : رسوا كردن ( معين ) .\r\n","page_name":" 97 ","page_number":171},
  {"content":"\r\n\r\nدوكى و مغزلى « 1 » به او فرستاد . بهرام فى الفور لباس را پوشيده به احضار سران سپاه فرمان داد و گفت : اين است پاداشى كه پادشاه به جهت خدمتهاى من فرستاده است . حضار را شعلهء غضب زبانه كشيده بر هرمز نفرين كردند و او را از سلطنت خلع و به پادشاهى بهرام اتفاق نمودند .\r\nبهرام قبول اين معنى ننموده ، لاكن گفت ، تا سكه به نام خسرو پرويز پسر هرمز كنند ، به اين تدبير ، هم خيال خود را پوشيده و هم تخم نزاع و نفاق در خانوادهء پادشاهى كاشت . و هرمز از اين معنى به خسرو بدگمان شده ، خسرو گريخت . هرمز بعد از گريختن خسرو دو خالوى او بندوى و بسطام را محبوس ساخت ، لاكن اين عمل سبب خرابى هرمز شد . دوستان بند وى و بسطام ايشان را از بند نجات داده هرمز را گرفته نابينا ساختند . چون اين خبر به خسرو رسيد ، به تعجيل به جانب دار السلطنه مراجعت كرده ، هنوز نرسيده بود ، كه شنيد بهرام به هواى پادشاهى عازم مداين است . خسرو لشكرى جمع كرده در كنار رود نهروان با بهرام مصاف داد ، و در همان جنگ اول شكست خورده به طرف ممالك روم گريخت . و قيصر ماريث با كمال مردمى و احترام ملاقات نمود . در هنگام گريز خسرو ، بندوى خالوى او ، از بيم آنكه مبادا در آينده عايق راه سلطنت خسرو شود ، به زندان رفته با زه كمان رشتهء حيات هرمز را قطع نمود . بهرام چوبين چون ملك را بىصاحب يافت خود مدبر دايره و مدير امور مملكت گشت ، لاكن ايام حكومت او قليل بود . و قليلى از مورخين او را در تعداد سلاطين ذكر كرده‌اند .\r\n\r\nسلطنت خسرو پرويز\r\nخسرو را به قسطنطنيه راه ندادند ، ولى از لوازم احترامات شايسته نيز دقيقه‌اى فروگذاشت ننمودند .\r\nمورخين برآنند كه او به قسطنطنيه رفته و دختر قيصر را به شرط زنى خواست و\r\n\r\n\r\n","description":"","footnote":"\r\n( 1 ) - مغزل : دوك ( معين )\r\n","page_name":" 98 ","page_number":172},
  {"content":"\r\n\r\nبعضى نيز آن دختر را شيرين مشهور مىدانند ، اما قول مورخين روم بايد صحيح‌تر باشد . درهرصورت ، قيصر او را به سپاهى جرّار مدد كرده ، خسرو به طلب تاج‌و تخت مراجعت نمود . اهالى ايران اگرچه از ظلم هرمز علم طغيان افراشته بودند ، هنوز رعايت خاندان پادشاهى را منظور داشتند ، و خسرو خود نيز محبوب جميع طبقات ناس بود . بعد از هشت ماه از حكومت بهرام ، با سپاه ايران و روم مصاف داده و شكست خورده به تركستان گريخت . و سردار سپاه روم ، چنان كه عقيدهء مورخين ايران است ، پسر قيصر نبود ، بلكه نرسيس بود كه يكى از سرداران معروف و اصلا از اهالى ايران است .\r\nاگرچه هنوز شكستى كه چندى قبل بهرام به لشكر تركستان داده بود در خاطرها تازه بود ، ولى خاقان قطع نظر از مامضى « 1 » كرده ، مدد بهرام را تلقى به قبول نموده او را به خدمت بداشت ، و در اندك مدتى بر درجات عاليه ترقى نموده محسود اعيان و اقران گشت . گويند كه زن خاقان نسبتى با خسرو داشت ، و مىترسيد كه بهرام فتنهء ديگر انگيزد ، او را زهر داده ، روزگار طومار حيات او را نيز درنوشت .\r\nپرويز را چون ملك مسلم گشته ، بلامنازع بر تخت عروج نمود ، به عهد خويش با قيصر وفا كرد و بر سر جمع قيصر را پدر خواند . شهر دارا را با ديگر قلاع مستحكمه كه در سرحد مملكت واقع بودند ، به گماشتگان قيصر حوالت فرمود . و از نفايس هدايا و تحف گران‌بها نيز چندانكه در حيّز امكان بود ، ارسال نمود ، و جميع اهالى روم كه در آن جنگ خدمت كرده بودند ، هريك فراخور حال و استعداد به عنايات و مناصب مستظهر و مباهى گشتند . به خلاف نسبت به كسانى كه در سلطنت او خار راه شده بودند ، خواست زهرچشمى از ايشان بگيرد ، دو خالوى خود را ميرخواند گويد :\r\nبهانهء اينكه قاتل پدر او بودند ، به قتل رسانيد . پرويز تا ايام حيات قيصر ماريث سالك جادهء مصادقت و مصافات و مالك مادهء مودت و موالات بود ، اما چون قيصر ماريث به قتل رسيد ، خسرو فى الفور به بهانهء انتقام قيصر كه پدر خواندهء او بود ،\r\n\r\n\r\n","description":"","footnote":"\r\n( 1 ) - مامضى : آنچه گذشت ، گذشته .\r\n","page_name":" 99 ","page_number":173},
  {"content":"\r\n\r\nلشكر به روم كشيد . و پسرى از قيصر ماريث با يكى از پسران خسرو در آن لشكر بودند . مورخين روم برآنند كه پسر قيصر نبود ، بلكه مجهول النسب بود . و در آن اوقات فكاس نام ، يكى از يوزباشيان ، به دستيارى جمعى از اوباش بر قسطنطنيه استيلا يافته بر سرير سلطنت برآمده ، لاكن احكام او را غالبا بيرون از ديوار شهر اطاعت نمىكردند . و در اين حالت مقاومت با لشكر ايران ممتنع بود ، دارا و ديگر قلاع مستحكمهء ثغور بدون منازعت به تصرف ايرانيان آمد ، و بلاد شام و فلسطين باسره « 1 » عرصهء بلاء و عرضهء « 2 » نهب و تاراج گشت . بيت المقدس مفتوح شد و صليب اصل را كه در قاب طلا گرفته و در زمين دفن كرده بودند ، بيرون آورده به ايران فرستادند . و مورخين آن ملك كه اين تفصيل را نوشته‌اند گويند كه : جمعى كثير از رهاب و قديسين « 3 » را با صليب به اسيرى بردند .\r\nمؤلف تاريخ روم ، گيبن گويد كه : فتح بيت المقدس كه پيشنهاد « 4 » خاطر نوشيروان بود ، به دست نبيرهء او وقوع يافت ، و او به خرابى بيت المقدس ، كه از بزرگترين آثار مذهب عيسوى بود ، حكم داد . و به جهت اين جنگ بيست و شش هزار نفر يهود كه تعصب جبران عدم جلادت ايشان مىنمود ، در تعداد سپاه او منتظم گشتند . بعد از فتح جليل و جردان يورش به بيت المقدس برده مسخر نمودند .\r\nقبر مسيح و كليساهاى ملوكانهء هلن و قسطنطين را آتش زدند ، و قسيس بزرگ را كه زكريا نام داشت ، با صليب اصل به ايران بردند . و گويند نود هزار عيسوى به تيغ يهود و اعرابى كه در لشكر ايران بودند به قتل رسيدند .\r\nبالجمله ، در وقتى كه سرداران ايران به تسخير ممالك روم مشغول بودند ، خسرو را اسباب لهو و لعبى ، كه ناديده هيچ ديده و نشنيده هيچ گوش ، جمع بود .\r\n\r\n\r\n","description":"","footnote":"\r\n( 1 ) - باسره : بتمامى و همه ( برداشت از منتهى الارب ) .\r\n( 2 ) - عرضه بالضم ، همت و حيله و فن كشتى گرفتن . و بالفتح ، - آشكارا كردن ( ح ) .\r\n( 3 ) - رهاب و قسيسين ، راهب : عابد مسيحى و ترساى پارسا ، قسيس : كشيش ترسايان و روحانى مسيحى ( معين ) . رهاب و قسيسين جمع راهب و قسيس .\r\n( 4 ) - در اصل : پيش‌نهاد .\r\n","page_name":" 100 ","page_number":174},
  {"content":"\r\n\r\nسراهاى پادشاهانهء او به عدد فصول اربعه و مناسب هريك تختهاى گران‌بها خاصه طاقديس « 1 » ، كه در آن صور دوازده‌گانهء منطقة البروج منقوش ، و ساعات روز از آن معلوم بود .\r\nگنجهاى او كه يكى از آن جمله بادآورد است ، و خواتين حرم او كه به دوازده هزار مىرسيدند و هريك ، بنابر قول معتمدين از مورخين ايران ، در زينت و جمال با ماه برابرى مىكردند ، اسبهاى او كه پنجاه هزار در اصطبل شاهى ايستاده بودند ، و هزار و دويست فيل ، و اسب عربى او شبديز كه سبقت بر باد مىگرفت ، و مطرب او باربد ، و بالاتر از همه معشوقهء بىعديل او شيرين كه در عشق او از خود بىخبر بود ؛ اينها همه مطالبى هستند كه اهالى ايران كتابهاى بسيار در اين باب نوشته‌اند .\r\nاگرچه در اسباب تجمل خسرو اصراف و مبالغهء بسيار شده است ، ولى مىتوان گفت كه : هيچ پادشاهى به اين تكلف و تجسم نبوده است . تا سى سال ايام سلطنت ، به‌هرجهت توسن اقبال رام و دور زمان به كام او بود ، و از اجداد او هيچ‌يك در اجراى امور بيش‌ازو مظفر و منصور نگشت ، لهذا مست بادهء غرور و پندار گشته ، بجز لهوولعب به كار ديگر نپرداختى . و ضعف دولت روم و هرج‌ومرج آن ملك نيز مدد به غرور او نموده ، در هنگامى كه سپاه او به فتح بلاد شام و نوبه و مصر و ساير بلاد مشغول بودند و ، اردوى او در چال سدن مدت دوازده سال زهرچشم قياصرهء قسطنطنيه را مىگرفت ، به رشف « 2 » قداح و لثم « 3 » شفاه « 4 » اشتغال داشت . و فتح فتوحات در نظر او فقط به مقدار ازدياد اسباب عيش او بود . ممالك وسيعه كه\r\n\r\n\r\n","description":"","footnote":"\r\n( 1 ) - طاقديس : تختى بود مرصع به ياقوت سرخ ، و هر ساعت كه از زمان بگذشتى سرشيرى از كنار آن تخت بيرون شدى و ، گوئى زرين از دهان بر طاسى زرين افكندى تا بانگ برشدى ( ح ) .\r\n( 2 ) - رشف بالفتح : مكيدن . از منتخب اللغة ( ح ) .\r\n( 3 ) - لثم : بوسه دادن . از برهان ( ح ) .\r\n( 4 ) - شفاه بكسر اول : لبها ، و اين جمع شفت است كه در اصل شفهته بوده ( ح ) .\r\n","page_name":" 101 ","page_number":175},
  {"content":"\r\n\r\nدر تصرف سپاه او آمد ، برباد رفت تا سراهاى سلطنت او آباد گشت . اما اگرچه خسرو در تجمل اوضاع پادشاهى از جميع سلاطين كه نامشان در دفاتر ثبت است ، پيش بود ، و در اجراى لذات و استيفاى شهوات از همگنان بيش ، ولى هم او مثلى است نيكو به جهت بىثباتى زمانه و ناپايدارى بخت انسانى . مؤلفين اسلام نكبات « 1 » اواخر عمر خسرو را به جهت دريدن كاغذ پيغمبر خدا مىدانند ، و هنوز اين خيال در اهالى ايران باقى است .\r\nچنانچه در سنهء هزار و هشتصد عيسوى ، در كنار قراسو بودم به شخصى ايرانى گفتم : كنارهء رود خيلى بلند است و مشكل است كه آبش به كار زراعت استعمال شود ، گفت : وقتى اين رودخانه جميع اين ملك را آب مىداد ، لاكن چون خسرو ديوانه كاغذ پيغمبر را پاره كرده ، در اين آب انداخت ، آب فرورفت و قهر الهى بر آن رسيده بىفايده ماند .\r\nمورخين عيسوى گويند : به سبب ظلم و تعدّى بود كه لشكر او در ممالك روم كردند . لاكن سبب زوال دولت او واضح است . هرقل روم ديد كه يا بايد ملك را رها كند ، يا جهدى بليغ نموده دشمن را از ملك خود براند . در ابتدا خيال گريختن كرد ، لاكن يكى از قسيسين بر ارادهء او آگاهى يافته مانع شد و او را سوگند داد كه ملك را رها نكند . تفصيل فتوحات هرقل در تاريخ روم مسطور است ، و اهالى شرق نيز انكار ننموده‌اند .\r\nحملهء سپاه روم بغتتا به ممالك ايران ، خسرو را از خواب غفلت بيدار ساخت ، و در مدت شش سال متوالى ، ديد كه جميع مفتوحات خارجيه و غالب بلاد داخليهء او از دست رفت . لشكر دشمن در اطراف ملك منتشر شد . سپاه ايران در هر عزيمت هزيمت يافت . از يك طرف تا بحر خزر ، و از سمت ديگر تا اصفهان عرضهء تاخت و تاراج گشت . سراهاى سلطنت و خزانهاى ملكى بر باد و اعوان پادشاهى متفرق شدند . خسرو اين همه‌حال مىديد و قدمى به ممانعت خصم برنمىداشت ، و در\r\n\r\n\r\n","description":"","footnote":"\r\n( 1 ) - نكبات ، جمع نكبت : مصيبتها ، رنجها ( معين ) .\r\n","page_name":" 102 ","page_number":176},
  {"content":"\r\n\r\nحربگاه قيصر سپاه خويش را رها كرده به دستجرد گريخت . و بعضى گويند نه روز قبل از ورود هرقل ، شيرين را همراه گرفته فرار كرد ، لاكن در همان آوارگى و بيچارگى از قبول صلح با قيصر سر باز زد . رعايا از حركات او به تنگ آمده بودند و اين همه خرابيهاى مملكت از او مىدانستند ، لهاذا « 1 » با پسر بزرگ او شيرويه اتفاق كرده خسرو را گرفته مقيد نمودند . و بعد از اندك مدتى به قتل آوردند .\r\n\r\nسلطنت شيرويه\r\nدر تاريخ گيبن مسطور است كه : خسرو خواست تاج بر سر پرويز شاه كه از ساير فرزندان خود دوست‌تر مىداشت گذارد ، شيرويه كه پسر بزرگتر بود ، از اين معنى در غضب رفته با بعضى اتفاق نمود و خسرو را مقيد ساخت .\r\nمؤرخين ايران و يونان اتفاق دارند كه شيرويه خسرو را در حبس به استخفاف داشت و طعام ازو بازگرفت و او را شكنجه نمود .\r\nدر زينة التواريخ است كه هيچ‌كس به كشتن خسرو اقدام نكرد مگر هرمز ابن مردانشاه ، كه هم پدرش به حكم خسرو كشته شده بود . چون هرمز در نظر خسرو آمد ، خسرو مطلب را دانسته گفت : حق است براى پسر كه كشندهء پدر را بكشد . چون هرمز از كار خسرو پرداخت ، نزد شيرويه رفت و گذشته را تقرير نمود . شيرويه همان سخن را اعاده نموده على الفور هرمز را نزد پدر فرستاد .\r\nسلطنت پرويز سى و هشت سال بود ، و اگر شش سال زياد عمر نكرده بود ، يكى از خوشبخت‌ترين سلاطين ايران محسوب مىشد . از تاريخ او چنان معلوم مىشود كه ، در ايام شباب ، شجاع و دلير بود و ، چند جنگ با بعضى از معارف شجعان كه مخالف پادشاهى او بوده‌اند نموده ، لاكن چون به ناز و نعمت خو كرد ، از مقابلهء دشمن كه در اواخر عمر روى به او آورد فرو ماند . و به سبب حركاتى كه در اواخر\r\n\r\n\r\n","description":"","footnote":"\r\n( 1 ) - در اصل همه‌جا : لهذا .\r\n","page_name":" 103 ","page_number":177},
  {"content":"\r\n\r\nايام حيات كرد ، نامى از او باقى نماند ، مگر حرفى چند از اسباب بزرگى و قصهء عشق او با شيرين .\r\nگويند شيرين با فرهاد نيز عشق داشت ، و فرهاد در عشق شيرين اول از عقل و پس از كندن بيستون از جان گذشت . پسر پرويز خواست بعد از پدر با وى هم‌بستر شود ، شيرين ظاهرا بر آن رضا داده درخواست كه نگاه آخرين بر نعش خسرو كند ، و چون اذن يافت ، بر سر نعش خسرو رفته نگاهى كرد ، و زهرى كه همراه داشت نوشيده در ساعت جان بداد ؛ و بعضى گويند : با خنجر رشتهء حيات خويش قطع نموده . درهرصورت يا به سبب بيزارى از شيرويه ، يا عشق خسرو ، يا شوق شهرت ، جان به باد داد لاكن نام او بر صفحهء زمانه باقى ماند ، و تا امروز در ايران هر صفت خوبى كه در زنى است تشبيه به شيرين مىكنند . « 1 »\r\nالقصه ، چون هرقل از ايران به روم مراجعت نمود ، ابواب بلايا بر ايران باز شد ، قحط عظيم در ملك و نزاع و خصومت در امر افتاد . هرروز پادشاهى بر تخت مىنشست ، يا بخت برگشته‌اى بر تخته مىافتاد . علاوه بر همه ، حملهء دشمن قوى ، زيرا كه آتشى كه محمد ( ص ) در عربستان افروخته بود ، بالا گرفته و انتشار يافته روى به دولت سالخورده و متزلزل روم و ايران نهاده بود . مدت سلطنت شيرويه هشت ماه بود .\r\nدر روضة الصفا گويد كه : شيرويه به عدل و انصاف و اجراى قواعد و قوانين مايل بود ، و اگرچه هم او ، قتل پدر و پانزده برادر را نسبت به اين پادشاه مىدهند گويد كه : چون خواهران شيرويه را بر اعمال او ملامت كردند ، اندوه عظيمى بر وى طارى گشته روزبروز ازدياد پذيرفت تا بالاخره رشتهء حياتش منقطع گشت .\r\nپس از فوت شيرويه ، يكى از امرا ، اردشير پسر خرد سال او را به پادشاهى\r\n\r\n\r\n","description":"","footnote":"\r\n( 1 ) - نظامى در خسرو و شيرين مىگويد :\r\n كه احسنت اى زمانه ، اى زمين زه * عروسان را به دامادان چنين ده\r\nپدركش پادشاهى را نشايد * اگر شايد بجز شش مه نپايد \r\n","page_name":" 104 ","page_number":178},
  {"content":"\r\n\r\nبرداشت . و شخصى ديگر كه شهريار نام داشت ، اين صورت را ناپسنديده دانسته از محل حكومت خود بيرون آمده مداين را به تصرف آورد و اردشير را به قتل رسانيده تاج بر سر نهاد ، و هنوز چندروزى از حكومت او نگذشته بود كه وابستگان خانوادهء سلطنت او را نيز به ديگران ملحق ساختند .\r\nپس از كشتن شهريار ، چون در سلسلهء ساسانيه مردى نيافتند ، پوران‌دخت دختر پرويز را تاج نهادند ، مورخان ايران گويند كه : پوران‌دخت صليب اصل عيسى را به روميان پس داده به اين سبب رشتهء دوستى ما بين او و قيصر مستحكم شد . لاكن واضح است كه اين عقيدت برخطاست ، زيرا كه شك نيست كه هرقل در مراجعت صليب را همراه خود به قسطنطنيه برد ، و اهالى روم اين كار را از جميع فتوحات و غنيمتها بهتر مىدانستند . پوران‌دخت را مدت پادشاهى يك سال و چهار ماه بود .\r\nپس از وى شاه‌شننده « 1 » كه از اقارب او بود و به علاوهء نسبت قرابت ، نسبتى ديگر هم با وى داشت ، بر جاى او نشست ، يك ماه حكمرانى كرد .\r\nخبرى ازو نقل نيست مگر همين‌كه سرش بسيار بزرگ بود ، و چون تاج بر سرش نهادند از كوچكى تاج شكايت مىكرد . ميرخواند گويد : اين معنى را به فال بد گرفتند .\r\nبعد از خلع شده دختر ديگر پرويز آزرم‌دخت را به سلطنت برداشتند . آزرم‌دخت به حصافت عقل و صباحت منظر مشهور بود ، و خواست كه رشتهء مهام جمهور را در دست خويش گيرد و بىمعاونت وزير يا مشيرى ادارهء امور كند ، لاكن واقعه‌اى روى داد كه تدابير او هبا شد . فرخ هرمز والى خراسان به آزرم دخت يا به سلطنت او عاشق شده ، حكومت را به عهدهء پسر خود گذارده راه دربار پيش گرفت ، چون به دولت ديدار فايض « 2 » شد ، اظهار شوق كرده طالب وصال شد . اين معنى بر خاطر\r\nيزكرد\r\n\r\n\r\n","description":"","footnote":"\r\n( 1 ) - صاحب حبيب السير : جشنده مىنويسد ، ظاهرا شننده درست باشد ( ح ) .\r\n( 2 ) - فائض : سرشار ( معين ) شايد فائز منظور مترجم باشد .\r\n","page_name":" 105 ","page_number":179},
  {"content":"\r\n\r\nآزرم دخت در معنى گران لاكن در ظاهر او را به مماطلت « 1 » نگاه مىداشت ، تا شبى او را وعده‌گاهى معين نموده ، بيچاره چون پاى بدانجا نهاد ، سر بجاى پا نهاد ، و به عوض شربت وصل ، ضربت قتل چشيد . چون پسر او رستم از واقعهء پدر بيچاره مستحضر شد ، با لشكرى گران از خراسان به مداين رسيد ، آزرم‌دخت را كه از مقابلهء او عاجز بود به چنگ آورده به اقبح وجهى « 2 » انتقام پدر از وى كشيد . چون آزرم‌دخت كشته شد ، هرقدر تفحص كردند ، كسى را از سلسلهء ساسانيه نيافتند ، تا اينكه شنيدند كسرى نام ، شخصى از اولاد و احفاد اردشير بابكان در اهواز است ، او را آورده به پادشاهى اختيار كردند ؛ و چون يافتند كه قابل سرير نيست سرش را به زير آوردند . و بعد از آن گويند : يكى از پسران پرويز را فرخ‌زاد نام ، كه از يكى از زنان مغنيهء اصفهان بود و از ظلم شيرويه به نصيبين گريخته بود ، به پادشاهى برداشتند ، و پيش از آنكه يك ماه بگذرد ، مسمومش ساختند .\r\nاين‌طور بود وقايع قبل از حكومت يزدجرد ، و زوال دولت ايران ازين وقايع ، پيداست تا چه پايه در مملكت هرج‌ومرج بوده است . و در هر روز ارتقاى هر بىسروپائى به معارج سلطنت ، معلوم مىشود كه ادارهء امور جمهور على الاتصال مايهء نزاع امراى ملك بوده و ، هريك از ايشان خيالات فاسد خود را در لباس صداقت و بستگى به خاندان ساسانيه جلوه داده ، كسانى را به سلطنت برمىداشتند كه مىدانستند آلت‌دست و اسباب بزرگى خود ايشان خواهند بود .\r\n\r\nسلطنت يزدجرد\r\nبسيارى از مورخين ايران ملتفت بعضى از سلاطين مذكوره نيستند ، و از پوران‌دخت دختر پرويز ، به يزدجرد مىروند و او را پسر شهريار بن خسرو مىدانند . و بعضى گويند او پسر شهريار بن خسرو است ، لاكن چون خبر داده بودند كه سلطنت در عهد يكى از فرزندان شهريار\r\n\r\n\r\n","description":"","footnote":"\r\n( 1 ) - مماطلت بطاء مهمله : دفع الوقت كردن و فرصت نمودن و به سرافكندن كارى ( ح ) .\r\n( 2 ) - اقبح وجهى : زشت‌ترين صورتى ( معين ) .\r\n","page_name":" 106 ","page_number":180},
  {"content":"\r\n\r\nبرباد شود ، خسرو او را از مداين اخراج كرده بود ، و او در اصطخر مىزيست .\r\nاين پادشاه شايد مانند ديگران بود ، و چنين مىنمايد كه قابل پادشاهى نبود ، و از فاتحهء جلوس تا خاتمهء حيات ، دستخوش امرا بود . سلطنت يزدجرد در ميان اهل تاريخ نوع شهرتى يافت ، بدان جهت كه مملكت ايران در آن عهد چنان كه ضرب المثل ايرانيان بود ، به چنگ جمعى از سوسمارخواران عور يعنى اعراب افتاد .\r\nهيچ‌يك از اسباب متداوله سبب واقعه‌اى چنين بزرگ نمىتواند شد . ايرانيان را از در تعصب و حب وطن ، عقيدت آن است كه اين امر يكى از معجزات بزرگ بود كه به سبب آن خداوند بر عالميان روشن كرد كه شريعت محمدى ( ص ) بر حق است .\r\nاما اگر به قاعدهء امور دنيوى در اين امر عظيم ملاحظه شود ، يافته مىشود كه سلطنتى مثل سلطنت ايران مستغرق در اسباب تجمل و از دو جهت ضعيف يكى به جهت اختلاف ملكى و ملى ، و ديگر به جهت محاربات خارجيه ، كه خزانهء مملكت را خالى ساخته ، و به سبب ضعف و سالخوردگى  عَلى شَفا جُرُفٍ هارٍ  ، بود « 1 » مقاومت نمىتوانست نمود ؛ باقطاع الطريق اعراب كه از نشاء مصاعف « 2 » اميد دنيا و آخرت سرمست ، و مثل سيل قاصف « 3 » بر ملل اطراف و حوالى مىتاختند .\r\nلاكن قبل از تفصيل اين خرابى هايل لازم است كه چند كلمه‌اى در باب ملك و طبيعت و شريعت اعراب تحرير شود .\r\nاگرچه جبال منيعه « 4 » در عربستان متعدد است ، ولى غالب اطراف اين ملك صحراهاى مسطح رمل‌زار بىآب و گياه است ، و بدين سبب بنى نوع انسان كمتر در آن\r\n\r\n\r\n","description":"","footnote":"\r\n( 1 ) - سورهء توبه ، 119 .\r\n( 2 ) - صعاف ( جمع ) : و نوعى از شراب كه اهل يمن از شهد گيرند ، يا انگور را شكسته در ظرفى اندازند تا جهش زند و كفك اندازد ( منتهى الارب ) .\r\n( 3 ) - قاصف بالفتح ، باد شكننده ( ح ) .\r\n( 4 ) - عربستان مانند جزيره است ، يعنى از همه اطراف آب احاطه دارد مگر از يك طرف ( حاشيه ) .\r\n","page_name":" 107 ","page_number":181},
  {"content":"\r\n\r\nصفحات يافت مىشود ، و فى الحقيقه عربستان را از يمن مىتوانيم قياس كرد . قلت زراعت و درختستانهاى كم‌درخت و متفرق و چشمهاى كوچك آب شيرين اين ملك ، فقط كسانى را لذت مىبخشد كه گاهى زراعتى نديده‌اند و بسيار كم سايهء درختى يافته‌اند كه از تاب آفتاب بدان پناه برند ، و در هنگام تشنگى به آبهاى شور صحرا اطفاى حرارت نموده‌اند . سكنهء اين ملك هنوز بر اصل و عادت قديم خود باقى هستند و با ملك ديگر مخالطت و امتزاج ننموده و دعوى مىكنند كه ملك ايشان هرگز مفتوح نشده است . و خبرى هم در دست نيست كه دلالت كند بر اينكه جميع عربستان به تصرف ملل خارجيه رفته است ، لاكن وقتى روميان قدرى از عربستان را به حيطهء تصرف آوردند ، و ملك يمن با بعضى ديگر از بلاد متصلهء به آن غالب پايمال لشكر و خراج‌گذار كشور ايران بوده‌اند . اما اينكه سلاطين ايران و روم تا صحارى و قفار « 1 » را به دست نياوردند به تسخير ساير بلاد عربستان نپرداختند ، مىشود سبب آن غير از شجاعت سكنهء آن بلاد باشد . آزادى حق جميع كسانى است كه به روزگار محنت و سختى راضى شوند . تلال « 2 » و قفار هميشه به اين مخصوص احرار و ابطال « 3 » است و كسانى كه به سكونت كوه و هامون تن دردهند ، از حملات ساير بنى نوع انسان معاف خواهند بود ، زيرا كه حرص و حبّ جاه فقط حسد بر دولت و بزرگى مىبرد ، پس بديهى است كه ارض لم يزرع و خلق وحشى كه به هيچ زحمت رام و به هرگونه محنت مخل آرام نگردند ، مطمح‌نظر نخواهند گشت . اهالى عربستان بسيار قوى نيستند لاكن خوش‌تركيب و چالاكند ، و به مقتضاى عادت و تربيت ، از خطر نينديشند و از تعب باك ندارند . حدّت خاطر عرب از ادراكش بيش است ، و از روى طبيعت به غايت زودباور و ، با حدّت مزاح است . « 4 » در طرب و تعب با اسب و شتر خود\r\n\r\n\r\n","description":"","footnote":"\r\n( 1 ) - قفار بالفتح ، زمين خالى از آب و گياه ( ح ) .\r\n( 2 ) - تلال بفتح يكم و كسر چهارم ، زمين بلند و توده‌اى كه سرش بس فراخ نباشد ( ح ) .\r\n( 3 ) - ابطال : آزادگان و شجاعان ( معين ) .\r\n( 4 ) - مزاح ، به معنى هزل و ظرافت و خوش‌طبعى و مسخرگى نمودن است ( ح ) .\r\n","page_name":" 108 ","page_number":182},
  {"content":"\r\n\r\nشريك است . و اين جانوران نيز مىنمايد كه به جهت مرافقتى كه با صاحب خويش دارند ، از ساير نوع خود امتيازى بيّن حاصل كرده‌اند . اسب عربى در سرعت و مزاح و تحمل مشاق بىعديل است . و يكى از غرايب حقايقى كه در تاريخ طبيعى مبرهن است اين است كه ، در جميع آسيا و افريقيه و فرنگستان ، بهترين و نفيس‌ترين اسبان در نژاد عربى هستند . شتر و جمازه نيز در نزد عرب كمتر از اسب نيست زيرا كه حيوانى است قوى و صبور . شير به جهت غذاى صاحب خود مىدهد ، و عيال و اموالش را در صحرا از جائى به جائى نقل مىكند . چون وقت اقتضا كند ، در تعاقب يا فرار از دشمن او را به هر مسافتى با غايت سرعت مىبرد .\r\nاعراب در ايام قديم پرستش آفتاب و ستارگان مىنمودند ، لاكن بعد از آن به مذاهب مختلفه گرويدند . بعضى در دين آبا و اجداد خويش ماندند و ديگران مذهب يهود و نصارى اختيار نمودند . اين اختلاف مذهب منضما به اسباب ديگر از مدتى ديرباز باعث نزاع ما بين و ضعف مملكت ايشان شد ، لاكن محمد ( ص ) ظهور كرد و دينش به سرعتى منتشر شد ، كه مىتوان گفت ، شروع نشده شيوع يافت . و اين مرد عجيب در قيد حيات بود تا جميع عربستان را مطيع شريعت خويش ديد . و در اينكه شريعت او حاوى بعضى از نيكوتر و عالىترين قواعد و سرچشمهء آنها اصفاى جميع منابع است محل شك و ريب نيست .\r\nاول لشكرى كه اعراب به طرف ايران كشيدند در عهد عمر بود ، و ابو عبيده سردارى لشكر داشت . سپاه اسلام در آن وقت بايد كم باشد ، به علت اينكه از طرف مخالف دو فوج كه هر فوج عبارت از دو هزار نفر باشد ، و امارت يكى از آن افواج به جيان ، و فوج ديگر به رستم فرخ زاد محول بود . پس از آن فوجى ديگر به سردارى جالينوس به سپاه ايران پيوست . حربى عظيم در ساحل شرقى فرات واقع شد . گويند ابو عبيده فيلى سفيد در مركز لشكر ديده ، دانست كه ايرانيان را به آن اعتماد است ، با عزمى ثابت و جاشى « 1 » رابط « 2 » روى بدان جانور\r\n\r\n\r\n","description":"","footnote":"\r\n( 1 ) - جاش با جيم فارسى ، و در تازى رميدن از ترس ( ح ) .\r\n( 2 ) - رابط : آنچه به آن‌چيزى را به چيزى ببندند .\r\n","page_name":" 109 ","page_number":183},
  {"content":"\r\n\r\nنهاد و با يك ضرب شمشير خرطوم او را قطع نمود . جانور از فرط درد ديوانه‌وار بر وى تاخت و سراپاى او را با يك ضرب دست با خاك يكسان ساخت . و ازين سبب دهشت بر عربان راه‌يافته پشت بدادند . جمعى عرضهء تيغ بلا و اكثرى غرقهء موج فنا گرديدند ، زيرا كه پلى كه در وقت آمدن بر فرات بسته بودند شكسته شده بود . بقية السيف به ثعلبه كه جائى است در ساحل غربى فرات رفته ، عمر را از واقعه مستحضر ساختند . خليفه لشكرى ديگر به سردارى جرير بن عبد اللّه به مدد ايشان فرستاده روى به عراق نهادند . و از جانب پوران‌دخت ، كه در آن اوقات بر سرير سلطنت متمكن بود ، سپاهى به سردارى مهران رسيده دوباره جنگ واقع شده شكست بر عربان افتاد . و در اين هر دو جنگ پارسيان درفش كاويانى را همراه داشتند . مهران را از اين فتح جرأت زيادت گشت به حرب ديگر اقدام نمود ، لاكن در اين كرت شكست بر او افتاده به قتل رسيد و سپاه او به مداين گريختند .\r\nايرانيان ادبار بخت را از عجز و بيكارگى سلاطين دانستند ، بناء عليه ، هر روز يكى را كشته ديگرى را بر تخت مىنشاندند ، تا نوبت به يزدجرد رسيد .\r\nيزدجرد در ابتدا سفيرى به جانب سعد وقاص كه در آن وقت از قبل خليفه سردار لشكر عراق بود فرستاد و خواهش نمود كه ، چند نفر از اعراب سخن‌دان گسيل حضرت كند تا با ايشان گفت‌وشنودى شود . سعد بدين معنى رضا داده سه‌نفر از امراى عرب به مداين فرستاد . چون اشخاص مزبور به حضور يزدجرد رسيدند . نشستند و يزدجرد ، شيخ مغيره را كه از سايرين امتياز داشت ، مخاطب ساخته گفت : شما از جميع امم نزد ما خوارتر بوديد ، و پيش ازين شما در ايران يا به اسم تجارت مىزيستيد يا به رسم گدايى و حقارت . خوراك شما سوسمار و شراب شما آب شور و لباس شما پشمينهء خشن بود ، تا در اواخر جمعى از شما به ايران آمدند ، طعامهاى لذيذ خوردند و آبهاى گوارا نوشيدند و جامه‌هاى نظيف پوشيدند ، پس به برادران خود خبر دادند تا ايشان نيز جمع شده شريك نعمت و سهيم دولت شما شوند ، و با اين‌همه نيز راضى نشديد و مىخواهيد شريعتى\r\n\r\n","description":"","footnote":"","page_name":" 110 ","page_number":184},
  {"content":"\r\n\r\nجديد بر كسانى تكليف كنيد كه از قبول آن ابا دارند . مثل شما مثل روباهى است كه وقتى به باغى رفت و انگور بسيارى ديد ، باغبان خيال كرد كه اين باغ را انگور بسيار است و از خوردن روباهى ضعيف گرسنه كم نگردد ، لهذا متعرض روباه نشد . روباه چون حال چنان ديد ، ساير ابناى جنس را از وفور نعمت و كرامت منعم خبر داد ، صاحب باغ مجبور شد كه به جهت حفظ باغ ايشان را عرضهء تلف سازد .\r\nبارى ، چون بر من معلوم است كه فقر و احتياج شما را به اين حركت باعث شده است ، من از شما عفو خواهم كرد ، و چون رجوع به ملك خود نمائيد ، مطاياى « 1 » شما را از عطاياى خويش گران‌بار خواهم ساخت و شما را از گندم و خرما به خروار و قنطار خواهم بخشود تا ياران خويش را نيز بهره رسانيد . اگر قدر اين احسان ندانيد و به اصرار در ايران بمانيد ، از انتقام من مصون نخواهيد بود ! مغيره در جواب گفت : آنچه در باب سوابق حالات عرب بر زبان راندى عين حقيقت است ، ايشان را خوراك سوسمار ، و دختران خويش را زنده در گور مىكردند « 2 » نه ، بلكه بعضى از ايشان مردار مىخوردند و خون مىآشاميدند ، و زمرهء اقارب خويش را كشته ، اموال او را تصرف مىكردند ، و به اين واسطه خود را بزرگ و شجاع مىپنداشتند . لباسشان « 3 » پشمينه بود ، خير از شر و حلال از حرام نمىدانستند .\r\nاين بود حال ما ، تا اينكه خداوند بر ما رحم كرده پيغمبرى مكرم با كتابى مقدس به ما فرستاد تا رسوم دين حق بما بياموزد . و بنا بر حكم محكم آن كتاب ، ما به مقاتلت مخالفان مأموريم ، و از فقر به غنى و از ضعف به قوت موعود . و حال ، ما به تو عرض اين مذهب مىكنيم ، اگر قبول كنى كسى از اعراب بىاذن تو قدم\r\n\r\n\r\n","description":"","footnote":"\r\n( 1 ) - مطايا : شتران سوارى .\r\n( 2 ) - اين عادت بسيارى از امم بوده است ، چنان كه اعراب در قديم الايام و در راچپوت تا امروز جارى است ، بعضى از روى غيرت و بعضى از روى فقروفاقه ( حاشيه ) .\r\n( 3 ) - در اصل : لباس‌شان .\r\n","page_name":" 111 ","page_number":185},
  {"content":"\r\n\r\nدر ايران نخواهد نهاد ، و خلفاى ما جز خمس و زكات « 1 » كه بر جميع مسلمين مقرر است ، از تو نطلبند ؛ و اگر قبول نكنى بايد جزيه‌اى كه بر كفار معين است بدهى ، و اگر قبول هيچيك از اين مطالب نكنى ، بايد مستعد حرب شوى .\r\nيزدجرد را غرور مانع از قبول مطالب شده سفرا را رخصت فرمود ، و لشكرى به سردارى رستم فرخ‌زاد به محاربت عربان فرستاد . رستم چندى واهمه داشت و در جنگ تأخير و تسويف « 2 » مىنمود ، تا بالاخره لابد شده اسباب مقاتلت راست كرده شكست بر وى افتاد و جمعى كثير از پارسيان از معمورهء وجود به مطمورهء « 3 » عدم خراميدند .\r\nگويند در حرب قادسيه تقريبا جميع سپاه ايران كه به صد هزار مىرسيد بر خاك هلاك افتادند ، و از اعراب تعداد قليلى فقط به سه هزار رسيد . غنيمتى بىشمار بود ، ولى سكنهء صحرا هنوز از قيمت آن وقوف نداشتند . گويند عربى طلا در دست داشت و مىگفت : اگر كسى مرا قدرى ابيض دهد ، در عوض هرچه از اين اصفر خواهد به او دهم .\r\nبالجمله ، يكى از وقايع معظمهء اين جنگ اين بود كه ، درفش كاويانى به دست اعراب افتاد ، و از طرفين تفأل و تطير بر خاتمت امر كردند . چون خبر اين شكست به يزدجرد رسيد ، هرچه از اموال كه توانست با خود برداشته به حلوان گريخت . سعد وقاص بعد از تصرف مداين او را تعاقب نموده ، هاشم برادرزادهء خود را به استقبال لشكرى كه از شيروان و آذربايجان به سردارى مهران بن بهرام رسيده بودند نامزد فرمود . پارسيان پناه به قلعهء جلولا برده عربان قلعه را مسخر و پارسيان را مقيد نمودند . يزدجرد بعد از استماع اين خبر به رى گريخت . هاشم حلوان را مسخر ساخت . شهر اهواز نيز كه در آن اوقات چنين مىنمايد از بلاد\r\n\r\n\r\n","description":"","footnote":"\r\n( 1 ) - در اصل : زكات .\r\n( 2 ) - تسويف : تأخير كردن ( معين ) .\r\n( 3 ) - مطموره بالفتح ، نهانخانه و مغاك ( ح ) .\r\n","page_name":" 112 ","page_number":186},
  {"content":"\r\n\r\nمعظمه محسوب مىشد ، به چنگ اعراب افتاد . و سعد وقاص بنابر حكم خليفه به انبار رفت . لاكن چون آب‌وهواى آنجا را موافق نيافت در كوفه كه ، بعد از آن شهرى مشهور شد ، توقف كرد . و در همان سال عتبة بن غزوان بناى عمارت بصره گذاشت . سعد وقاص چندى حكومت كوفه و بلادى كه از ايران مفتوح شده بود نموده ، به سبب شكايتى كه از او نمودند ، عمر او را خوانده عمّار ياسر را بر جاى او فرستاد .\r\nيزدجرد چون خبر عزل سعد وقاص را شنيد ، صد و پنجاه هزار لشكر از خراسان و رى و همدان فراهم آورده ، و فيروزان كه يكى از ابطال شجعان بود ، به امارت آن لشكر موسوم نموده ، عازم محاربت گشت . چون صورت واقعه معروض سدهء خلافت گرديد ، حكم شد كه از اطراف ممالك اسلام سپاه به مدد لشكرى كه در ايران بودند فرستاده شود ، و ادارهء جميع عساكر را به رأى و رؤيت نعمان بن مقرن المزنى محول فرمود ، و وصيت كرد تا در اطفاى نايرهء آتش‌پرستى غايت جهد مبذول دارد . لشكر اعراب در كوفه جمع‌آورى نموده روى به نهاوند نهادند . نهاوند قريه‌اى است كوچك به مسافت چهل و پنج ميل در جنوب همدان ، و در آن اوقات اردوى لشكر ايران در آنجا بود ، و خندقى عميق در دور اردو كنده بودند . بعد از دو ماه كه دو لشكر در مقابل هم نشسته كارى از طرفين ساخته نشد ، نعمان را خاطر از تعويق بهم برآمده ، لشكر را فرمود تا مهياى قتال شوند ، و ايشان را مخاطب ساخته گفت : اى احباب من ، خود را مهيا كنيد براى فتح ، يا نوشيدن شربت شهادت . من سه تكبير خواهم گفت : در تكبير اول بايد كمر ببنديد ، و در تكبير ثانى بر اسبها نشينيد ، و در تكبير ثالث بر دشمن حمله بريد ؛ كه جزا يا فتح است يا جنت ؛ اما من شهيد خواهم شد . پس از من حذيفة اليمانى بر شما امير است . بعد از اين تقرير ، سه تكبير گفته حمله بر خصم بردند . نعمان چنان كه گفته بود ، به قتل رسيد ، ولى لشكر اسلام فتح عظيمى كردند . سى هزار نفر از پارسيان جان به نيزهء اعراب سپردند و هشتاد هزار در خندقى كه بر دور اردو كنده\r\n\r\n","description":"","footnote":"","page_name":" 113 ","page_number":187},
  {"content":"\r\n\r\nبودند غرق ورطهء هلاك گرديدند . فيروزان با چهار هزار نفر گريخته به كوه پناه برد هزار نفر از اعراب او را تعاقب كرده و به ديگران ملحق ساختند . فتح نهاوند كار ايران را تمام ساخت . و از آن روز باز در تحت حكومت خلفا منتقل شد .\r\nيزدجرد چندسال در كمال ضعف و انكسار زيست . اول به سيستان گريخت ، و بعد از آن به خراسان و ، از آنجا به مرو . حاكم مرو به خان توران پيغام داد كه ، اگر بخواهد ، يزدجرد را به او خواهد سپرد . خان قبول كرده لشكر تركستان داخل مرو شدند ، و با اينكه اهالى كوششهاى مردانه نمودند مفيد نيفتاد . شهر به دست تورانيان افتاده يزدجرد پياده فرار كرده ، در دو فرسخى مرو به آسيابى رسيده ، و از آسيابان استدعا كرد تا او را پنهان كند . آن مرد گفت : مبلغى به صاحب آسيا مقروضم ، اگر تو آن وجه را ادا كنى در حمايت من باشى . يزدجرد قبول كرده شمشير و كمر خود را به گروگان نزد او گذارده خود به استراحت مشغول شد . لاكن حب مال و طمع در لباس سلطنت ، آسيابان را بر آن داشت كه سر يزدجرد را ، با همان شمشير كه از او گرفته بود ، بريده جسدش را در آب آسيا انداخت . اين است قول صاحب زينة التواريخ .\r\nفردوسى گويد : يزدجرد نزد آسيابان بود تا جاسوسان والى مرو او را يافته و آسيابان را بدان عمل مجبور كردند . لاكن احتمال اين قول مثل قول اول نيست .\r\nالقصه ، والى مرو و كسانى كه در آن كار دستى داشتند ، بعد از چند روز از ظلم تركان به جان آمده از كرده پشيمان گشتند ، و اهالى شهر را برانگيختند تا شورش كرده ، و خاقان بعد از آنكه جمعى كثير از لشكرش به قتل رسيدند ، به بخارا گريخت . بعد از آن به تفحص يزدجرد برآمدند ، چون كيفيت حالش معلوم شد ، خلق آسيابان را به قصاص رسانيده ، نعش يزدجرد را به اصطخر فرستاده در دخمهء نياكانش سپردند .\r\nايام سلطنت يزدجرد از به دو جلوس تا فتح نهاوند نه سال بود ، و ده سال\r\n\r\n","description":"","footnote":"","page_name":" 114 ","page_number":188},
  {"content":"\r\n\r\nبعد از فتح نهاوند زيست ، ولى همواره گريزان بود و به هيچ‌وجه حكومتى نداشت .\r\nو او آخرين پادشاه است از ساسانيان . و اين سلسله چهار صد و پانزده سال در ايران پادشاهى كردند . و ايرانيان را تا هنوز به ايشان افتخار است ، زيرا كه اردشير و شاپور و نوشيروان ازين سلسله بوده‌اند . و هو الغفور الودود .\r\n\r\n","description":"","footnote":"","page_name":" 115 ","page_number":189},
  {"content":"\r\n\r\n\r\nفصل هفتم نظر اجمالى در دين و شريعت و تاريخ و افسانه‌هاى قديم و طبيعت و عادات اهالى ايران قبل از ظهور اسلام\r\nبايد اندكى در اين مقام توقف نموده امعان نظرى در اقوال مصنفين كه در فصول سابقه نقل اقوال ايشان كرديم ، و اين‌گونه امعان لابد منجر مىشود به چند كلمه‌اى در باب شريعت اسلام و تاريخ و افسانه و طبايع اهالى قديم ايران .\r\nچون به تاريخ اوايل رجوع شود ، نخست چيزىكه مطمح‌نظر گردد ، امورى است كه مرتبط به شرايع و اديان است و ، وضع پرستش مخلوق مر خالق را و ، رسوم پرستش هر ملت را مىتوان گفت ، قرون عديده قبل از بروز تاريخ حقيقى ايشان است و ، اين‌صورت به سبب بزرگى مسئله و بلندى اصل مطلب است ، زيرا كه درهرحال ، جهالت يا وسواس كه انسان توجه به صانع خود نمايد ، همان عمل از خويش رستگى و به او تعالى پيوستگى . بعلاوه القاى رعب و احترام اثرى غريب ، كالنقش فى الحجر « 1 » در خاطر مىنمايد . و اول جهد و كوشش هر ملتى در حالت جهالت ، هميشه اشتهار و استدامهء قوانين شريعت ايشان است ، و به جهت همين مطلب ، قلم نقاش و حكاك و خطاط در كار آمد ، و علم و فضل نيز ، در به دو ظهور ، مخصوص به كسانى بود كه مباشرت امور مذهب داشتند ، و دانش ايشان مطلقا مصروف استعلا و تقويت آن مذهب بود . پس بناء على تلك المقدمه « 2 » واضح\r\n\r\n\r\n","description":"","footnote":"\r\n( 1 ) - همچون نقش بر سنگ .\r\n( 2 ) - بنابراين مقدمه .\r\n","page_name":" 116 ","page_number":190},
  {"content":"\r\n\r\nاست كه در بحث و فحص « 1 » از تاريخ اوايل ، شريعت بر ساير مسائل مقدم است .\r\nاز تاريخ قديم ايران قبل از كيومرث كه نخستين پادشاه پيشداديان است ، خبرى در دست نيست ، مگر از دبستان كه كتابى است مشتمل بر اخبار دوازده مذهب ، و قريب صد و پنجاه سال قبل نوشته شده ، و مؤلف آن شخصى از اهالى كشمير ، شيخ محمد محسن متخلص به فانى است . گفته‌اند كه مطالب مندرجهء كتاب مزبور مأخوذ است از رسايل پهلوى قديم ، و صحبت خود مؤلف با پارسيانى كه هنوز در خفيه متابعت مذهبى كه آباواجداد ايشان قبل از ظهور زردشت داشته‌اند مىنمودند .\r\nو در آن كتاب روايتى است از سلسلهء مهاباد و جىافرام و شاه كليووياسان آجام ، لاكن عدد سنواتى كه نسبت به سلطنت ايشان مىدهد ، طرز و وقايع معدودى كه ذكر مىكند ، چنان از عادات خارج است كه مىتوان گفت افسانه‌اى است محض كنايه نه از احوال بنى نوع انسان ، و از بعضى جاهاى اين افسانه به خيال مىآيد كه اشارتى به سلاطين قبل از طوفان است .\r\nسروليم جانس « 2 » كه يكى از مؤلفين فاضل فرنگستان است مىگويد : پارسيان اخبار طوفان را دارند . لاكن مؤلف اين اوراق از پارسيانى كه اتفاق ملاقات افتاده است تصديق اين مطلب را نشنيده است ، مسئله قابل تفحص است .\r\nعلى الجمله ، ممكن است كه محسن فانى اين افسانه را از مأخذهائى كه مدعى است گرفته باشد ، ولى از سراپاى اين جزء از كتاب او معلوم مىشود كه ، خيلى خواهش دارد كه ما بين تاريخ قديم ايران و هند تطبيق كند . چهارده مهاباد واضح است كه چهارده مينوى هنودند و ، تقسيم چهارگانه كه مهاباد اول در خلق ايران نمود ، همچو مىنمايد كه ، بعينه حتى نامها ، نقل در كتب هنود است . اين امور و چيزهاى ديگر از همين قبيل باعث شك در اعتبار اين جزء دبستان مىشود و شك\r\n\r\n\r\n","description":"","footnote":"\r\n( 1 ) - فحص بالفتح ، كاويدن از چيزى و ، نيك پژوهيدن و ، نيك جستن و ، تفتيش كردن ؛ و نام چند موضع در مغرب ( شمس اللغه ) در حاشيه .\r\n( 2 ) - سروليم جانس يكى از مورخين فاضل فرنگستان است ( ح ) .\r\n","page_name":" 117 ","page_number":191},
  {"content":"\r\n\r\nصورت ازدياد مىپذيرد ، و چون ملاحظه شود كه مؤلف كتاب مزبور اگرچه مقر به دين اسلام لاكن صوفى بود و اعتقادى تمام به اوهام و ترهات براهمه داشت ، اصول عقايد او بايد او را با متصوفه و مردم وهمى اين طايفه آشنا كرده باشد . عجب نيست كه مردى چنين با معلومات و تخيلات شاعرى ، اقسام خيالات در كتاب خود به كار برده و در تعديل ما بين قوانين متضاده كوشش نمايد . از جملهء كتبى كه محسن فانى ذكر مىكند ، دساتير است . در برهان قاطع نيز ذكر اين كتاب هست . اين كتاب در اواخر يافت شده است ، و حال در تصرف ملا فيروز است كه يكى از علماى بسيار محترم فارسيان است و از سكنهء بمبئى است ، كه جمعى ديگر از اين طائفه سكونت دارند و ، دساتير را چنان دانند كه چهارده پيغمبر نوشته‌اند كه اول ايشان مهاباد و آخر ايشان ساسان پنجم است . و اين ساسان در زمان خسرو پرويز بود و ، اين كتاب را به فارسى ترجمه نمود . و از او اخبارى كه خود از آينده داده است به آن منضم ساخت . اين كتاب را كتاب مقدس خوانند . مملو است از ستايش خداوند و مدح آفتاب و ماه و ساير ستارگان ، بنابرين واضح است كه در ايامى كه اهالى ايران پرستش خالق و اجرام سماوى مىنمودند ، نوشته شده است .\r\nبعضى را عقيده آنست كه پرستش آفتاب از رسوم خيلى قديمهء عالم است .\r\nيكى از علماى احباب مؤلف خبر داد كه شرق را در عبرى پيش ، و غرب را پس ، و جنوب را راست ، و شمال را تاريك يا پوشيده گويند . از سه لفظ اول معلوم مىشود وضع ساجد شمس ، و لفظ آخر كاشف عقيده‌اى است كه مردم اوايل داشته‌اند ، در اينكه طرف شمال كره مخوف است . على الجمله ، صاحب دبستان به رسايل ديگر نيز رجوع مىكند . لاكن بر فرض تسليم كه رسايلى كه در قرون عديده باوجود تفحص و تجسس بسيار كسى را ميسر نشد ، او را به دست افتاده ، بدون مشاهدهء آن كتب نمىتوان بر كسى كه اين قسم روايات نقل مىكند اعتبار كرد . ولى بلاشك غريب‌تر از همهء مطالب دبستان ، اخبار متعلقهء به مذهب اهالى ايران است قبل از ظهور زردشت .\r\n\r\n","description":"","footnote":"","page_name":" 118 ","page_number":192},
  {"content":"\r\n\r\nدر دبستان گويد : كيش اوايل ايران اعتقاد به صانع كل بود كه ، ايجاد كاينات به قدرت كامله و تدبير موجودات به حكمت بالغهء او است . ازو بيم و به او اميد داشتندى و ، او را سجده و ستايش كردندى . با پدران و مادران و پيران به احترام زيستندى ، و برادرانه محبت به جميع بنى نوع انسان و ، ترحم و مهربانى بر ضعف حيوان فرا نمودندى . و همچنين عبادت اجرام سماوى كردندى . گويند كه صائبين از آن قبيل‌اند .\r\nپس از آن پرستش آتش شيوع يافت . و اگر بر فردوسى اعتماد توان كرد ، واضع دين آتش‌پرستى ، هوشنگ پسرزادهء كيومرث بود ، لاكن او گويد كه ، هوشنگ با ديوان جنگ كرده ايشان را تباه كرد و دين جديد احداث و بعضى از شريعت قديم را منسوخ نمود ، و محتمل است كه اين مذهب قديم همان پرستش اصنام است كه محسن فانى ذكر مىكند . اگر چنين باشد ، مناقض قاعده‌اى كه تطبيق مذهب هنود و پارسيان قديم مىكند خواهد بود . به جهت اينكه ، اصنامى كه گويند ايرانيان مىپرستيده‌اند ، و طريقهء پرستش ايشان مر آن اصنام را ، هيچ مشابهت با هندوان و بتان ايشان ندارد .\r\nصاحب دبستان گويد : پيروان مهاباد ستارگان را مىپرستيدند و از براى هريك صورتى غريب احداث كرده بودند :\r\nزحل را تمثالى از سنگ سياه ساخته بودند كه سر او چون بوزينه و بدن او مانند مردم و دم او مثل خوك بود .\r\nمشترى را رنگ خاك و تمثال آن مردى بود كه سرى چون كركس و بر آن تاجى داشت و بر آن تاج سر خروس و ثعبانى « 1 » تعبيه نموده بودند ، در دست راست دستارى و در دست چپ ابريقى از آبگينه داشت .\r\nتمثال مريخ از سنگ سرخ و صورت آن ، صورت مردى بود و ، در دست راست كه فرو گذاشته بود ، شمشيرى خون‌آلود و ، در دست چپ ، كه افراخته بود ، تازيانهء آهنين داشت .\r\n\r\n\r\n","description":"","footnote":"\r\n( 1 ) - ثعبان : اژدها ( معين ) .\r\n","page_name":" 119 ","page_number":193},
  {"content":"\r\n\r\nتمثال آفتاب از زر بود ، و آن صورت مردى بود بر اسب سوار با دو سر و بر هر سر آن تاجى هفت كنگرهء مرصع « 1 » به يواقيت « 2 » و ، اگرچه اين تمثال را چهرهء مردم بود ، ولى دمى مانند اژدها و در دست راست شيشهء روغنى و ، در دست چپ شانه‌اى داشت .\r\nتمثال عطارد را چهرهء خوك و تن و دم ماهى بود ، و تاجى بر سر و خامه‌اى در دست راست و دواتى در دست چپ داشت .\r\nتمثال ماه صورت آدمى بود كه بر گاوى سفيد نشسته و در دست راست عصائى از ياقوت و در دست چپ شاخى از ريحان گرفته .\r\nعلى الجمله ، مصنف تفصيلى در باب گنبدها و هياكل و بخورات اين اصنام و طبقات پرستندگان و قانون پرستش ايشان ذكر مىكند و گويد كه : سيارگان ، اجرام كروى الشكلند و در عالم خيال ارواح ايشان در نظر انبيا و اوليا و حكما به اين صور متصور شده‌اند . و گويد كه : ارواح مذكوره مكرر متشكل به اشكال مختلفه بروز كرده ، و بنابرآن اختلاف در تماثيل ايشان شده است .\r\nچنان كه مرقوم گشت ، دين بت‌پرستى كه محسن فانى نسبت به پارسيان قديم مىدهد ، شباهتى به مذهب هنود ندارد ، بلكه نزديكتر است به مذهب صابئين كه به خداوند قايلند ، و لاكن سيارگان را مدبر امور عالم مىدانند . گفته شده است كه ، صابئين متابعت كلدانيين قديم نموده و علم نجوم از آن طائفه ميراث گرفته‌اند .\r\nو اين علمى است كه اصلا مأخوذ از پرستش ستارگان است و بنيادش نيز بر همان پايه است . و همچنين نام كتابى كه محسن فانى نقل اين شرايع را از آن مىكند ، اخترستان مىگويند . و اين نام بيشتر دلالت دارد بر اينكه رساله‌اى است در علم نجوم نه در قانون شرع . اگرچه ممكن نيست تفصيلى چنان كه بايد ، در باب مشابهت مذهبى كه صاحب دبستان به ايرانيان قديم نسبت مىدهد ، [ با 
  ] مذهب صابئين كه\r\n\r\n\r\n","description":"","footnote":"\r\n( 1 ) - مرصع : جواهرنشان ( معين ) .\r\n( 2 ) - يواقيت جمع ياقوت ( معين ) .\r\n","page_name":" 120 ","page_number":194},
  {"content":"\r\n\r\nمرقوم گشت داده شود ، به سبب اينكه ، اخبارى كه از قواعد صابئين در دست است بسيار مختصر و مجمل است . لاكن محقق است كه تا مدتى بعد از ظهور اسلام نيز ، بسيارى از فضلاى ممالك آسيا همين مذهب را داشته‌اند . و گويند كه در قرن سيوم هجرى كتابى مشحون بر قواعد و كاشف از رسوم و قوانين شريعت ايشان تأليف شد و ، حال گويند آن كتاب مفقود است . و بديع نيست كه كتبى كه در آن علم شريعت با قوانين نجوم پيوند شده باشد ، در ممالك شرقيه بيشتر دوام كند تا در بلاد غربيه . و اگر چه بازار علم نجوم در اين اواخر در فرنگستان كاسد شد ، هنوز در جميع ممالك آسيا رواجى تام دارد . نه در ايران و نه در هندوستان ، كسى نيست كه فضلى داشته و از نجوم بىبهره باشد ، و كتابهاى كمياب اين علم را قيمت بيش‌از ساير كتب است .\r\nو در وقت كشيدن زايجهء طالع يا اخبار از وقايع ، لازم دانند كه ستايش سيارگان كنند ، به نوعى كه مؤيد قول صاحب دبستان در باب پرستش سبعهء سياره مىشود .\r\nبنابراين مقدمات ، احتمال دارد كه تفصيلى كه صاحب دبستان در باب مذهب اهالى ايران قبل از ظهور زردشت مىنويسد ، يا بايد راجع باشد به زمان قبل از هوشنگ ، و رسوم سحره و دشمنان سلسلهء پيشداديان كه ايشان را ديو نيز گويند و ، هوشنگ ايشان را برانداخت ، و يا اينكه از رسوم و قواعد صابئين مأخوذ باشد .\r\nاگر قبول يكى از اين آرا نشود ، بايد گفت كه ، اين قصه محض افسانه‌اى است كه اختراع شده است . و اين نيز غايت اشكال دارد ، زيرا كه نمىتوان معلوم كرد كه مقصود از بهم‌بافتن چنين افسانه‌اى چه بوده است . و اگر نسبت به زمان قبل از هوشنگ بدهيم ، دو اعتراض قوى بر بودن اين مذهب در ايران دفع مىشود : اول اينكه در تماثيلى كه در اصطخر و ساير آثارى كه در اطراف مملكت يافت مىشود هيچيك از صور منسوبهء به هياكل مزبوره نيست ، زيرا كه آثارى كه مانده است بعد از زمان هوشنگ بنا شده است . و ديگر اينكه هيرودوتوس كه از معتبرين مورخين يونان و تولدش چهارصد و چهل و چهار سال قبل از تاريخ مسيحى است ، گويد كه : ايرانيان را هياكل و اصنام و تماثيل نبود . و هم او گويد كه : پارسيان قربانيهاى خود را بر سر\r\n\r\n","description":"","footnote":"","page_name":" 121 ","page_number":195},
  {"content":"\r\n\r\nكوههاى بلند برده به خداى آسمان عرضه كردندى ، و همچنين خور و ماه و آتش و آب و باد را نماز بردندى . و از ملاحظهء بعضى كيفيات مىتوان گفت كه ، شايد مذهب پارسيان و هنود در اصل بهم مرتبط بوده‌اند ، از جمله دلايلى كه تقويت اين معنى مىكند اين است كه ، در تاريخ اوايل هر دو مملكت مىيابيم كه ، اكراه عظيمى در خوردن گوشت حيوانات داشته‌اند . و اين رسم را تا امروز بعضى از اعالى و شريفترين طبقات در هندوستان رعايت مىكنند ، و چنان كه مذكور شد ، اول كسى كه مرتكب اين عمل شد ، ضحاك بود و ، تا هنوز نام او را به بدى ذكر مىكنند .\r\nدر فصول سابقه مرقوم گشت كه ، تسخير ضحاك مر ايران را اشارتى است به اينكه ايران در تصرف سلاطين بابل و شام بوده است ، و لهذا احتمال دارد كه با تغيير حكومت ، تبديل شريعت نيز شده باشد . و بايد دانست كه ، پس از اينكه اين عمل شيوع يافت ، هنوز اكراه مردم باقى بود و ، بسيارى از زهاد و مردم نيك‌فطرت در خلق سلف و پاكدامنى ايشان از لوث معاصى به نظر احترام مىنگريستند و از ايشان به نيكى ياد مىكردند .\r\n\r\nاحوالات زرتشت بعقيدهء پارسيان\r\nو همين سبب است كه مورخين زردشت برآنند كه :\r\nايجاد زردشت نه تنها بدون گناه بود ، بلكه بىآنكه كلفتى يا فواتى به حيوان يا نباتى رسد ، قدم به عرصهء وجود نهاد . زيرا كه پارسيان قديم را عقيده اين بود كه ، اگرچه نباتات از عيش و تعب و لذت و الم بىخبرند ، الا اينكه حيات دارند و ، چون حيوانات ايشان را از نور ابد و روح سرمد بهره‌اى است .\r\nدر دبستان گويد كه : فرزانه بهرام بن فرهاد يزدانى در كتاب شارستان آورده كه ، علماى دين زردشت را عقيده آنست كه : ايزد تعالى روح مقدس زردشت را آفريد و از درختى در آويخت كه جميع ممكنات اعلى عليّين ثمر اويند . و لفظ درخت از باب استعاره « 1 » است و اشارت است به عقل اول كه هر ثمر او نيكوست . و اينكه\r\n\r\n\r\n","description":"","footnote":"\r\n( 1 ) - استعاره : به عاريت خواستن ( ح ) .\r\n","page_name":" 122 ","page_number":196},
  {"content":"\r\n\r\nگويند روح زردشت از آن متعلق بود ، كنايت است بدانكه روان زردشت پرتوى است از خرد به جنّت و ، كمالات او نيز فروغى است از درخت خرد . و از موبد سروش يزدانى شنيده شد كه ، پدر زردشت را گاوى بود كه بعد از آنكه چند برگ خشكى كه از درخت افتاده بود خورد ، ديگر دم به چيزى نيالود و ، چون غذاى او فقط همين برگها بود ، هرچه شير حاصل مىشد از آن برگها بود .\r\nبعضى ديگر گويند كه : آن گاو روح زردشت را ، كه از درخت آويخته بود ، خورده و به واسطهء شير به پدر او نقل كرد . پدر زردشت پورشسب نام داشت و غذاى او فقط از آن شير گاو بود . و هم بدان نسبت حمل و غذاى مادر زردشت را دهند . و ظاهرا مقصود ازين عبارت اين است كه ، عصمت زردشت را ثابت كنند ، به نوعى كه نباتى نيز در بروز او صدمه نيافت .\r\nپارسيان ، نسب زردشت را به منوچهر مىرسانند و گويند : چون زردشت متولد شد ، خنده‌اى به آواز كرد و ، چنان نورى از بدنش ظاهر گشت ، كه سراى را روشن ساخت .\r\nچون جمعى از مؤلفين فرنگستان مفصل بيان كيش زردشت را نموده ، مؤلف اين اوراق مختصرى خواهد نگاشت و ، از خواب ديدن و غدا « 1 » ، در وقتى كه به زردشت حامله بود و ، دلالت آن خواب بر بزرگى او و ، از معراج زردشت به آسمان و گرفتن زند و اوستا و آتش مقدس از هرمزد و ، همچنين از سفر او به دوزخ و ديدن او اهريمن را و ، خلاص كردن مردى را كه قدرى نيكوئى در وى يافت و ، تهديد كردن او شيطان را در جاى خويش و شيطان را خجل و رسوا ساختن و ، كذلك از عزلت گزيدن زردشت در كوه البرز و ، عبادت كردن وى در غارى عميق كه مصوّر بصور و تماثيل عناصر و فصول و اجرام سماوى [ بود 
  ] و ، معجزاتى كه به جهت حقيقت دين خويش ظاهر ساخت ، كه بزرگتر از همه آن بود كه ، آتش\r\n\r\n\r\n","description":"","footnote":"\r\n( 1 ) - و غدا ، در سانسكوروت به معنى شير است ( ح ) .\r\n","page_name":" 123 ","page_number":197},
  {"content":"\r\n\r\nمقدس را در دست گرفته مىفرمود تا فلز گداخته بر بدن او ريزند و ، شفا دادن اسب گشتاسب را كه چهار پايش به شكمش فرو رفته بود ، ذكرى نخواهد شد .\r\nهمين‌قدر كفايت است كه روش مسائل مذهب او تحرير شود .\r\nزردشت گفت كه : خداوند قديم است ، چون « 1 » زمان و مكان او را بدايتى و نهايتى نيست . و گفت كه ، دو چيز اصل همهء چيزها است : نيك و بد ، و هريك را قوهء خلاقيت است و ، افعال هريك به ضد ديگر است . و از افعال اين دو تركيب خير و شر در جميع موجودات سارى است . فرشتگان هرمزد به محافظت عناصر و فصول دينى نوع انسان پردازند . و وكلاى اهريمن به خرابى كوشند و ، منبع خير هرمزد بزرگ ابدى و سرمدى است و ، لاجرم در آخرالامر غلبه خير را باشد .\r\nنور مصدر نيكيها است و ظلمت منشأ بديها . خداوند به زردشت فرمود : نور من در هرچه مىدرخشد پنهان است و ، ازين سبب زردشتيان در هياكل و معابد ، آتش مقدس و ، در خارج شمس را نماز مىبرند ، و شمس را نور الانوار شناسد ، كه به واسطهء آن فيض انوار ايزدى بر همهء زمين مىرسد ، و امر خلقت انتظام مىيابد .\r\nدر زند مرقوم است كه ، زردشت پيروان خويش را گفت كه : فرشتگانى كه موكل بر جانوران و عناصرند با او مخاطب گشتند .\r\nبهمن وى را گفت : اى مرد ، خداى نگاهدار گوسفندان و گله‌هاى مرا ، اين گوسفندان را يزدان بزرگ مرا سپرده و من به تو مىسپارم ، مگذار تا گوسفند جوان و گوسفندان فايده‌مند را بكشند .\r\nاردىبهشت گفت : اى بندهء خداى ، پيغام مرا به شاه گشتاسب بر و بگو : همهء آتشها را به تو سپردم ، بفرماى تا مؤبدان و دستوران و هيربدان آنها را نگاهدارى كنند و با آب و خاك آتش ننشانند . و بگو تا در هر شهرى آتشخانه‌اى بنا كنند و به احترام آن عيد كنند ، زيرا كه نور آتش از يزدان است ، و چه چيز از آن نيكوتر است جز هيزم و بوى خوش نجويد . و چون پير و جوان هيزم و بوى خوش در\r\n\r\n\r\n","description":"","footnote":"\r\n( 1 ) - در اصل : و چون .\r\n","page_name":" 124 ","page_number":198},
  {"content":"\r\n\r\nآتش نهند ، دعاى ايشان مستجاب شود . و چنان كه يزدان آن را به من سپرده من به تو مىسپارم ، و هركس پند مرا مهمل گذارد به دوزخ درآيد .\r\nپس شهريور گفت : اى مرد پاك ، چون به زمين روى ، سلحشوران را بگوى تا تيغ و خنجر و نيزه و گرز خود را در هرسال صيقل نمايند ، چنان كه ديدن آنها سبب گريز بدخواهان گردد و ، به ايشان بفرماى تا بر اعدا و فجار اعتماد نكنند .\r\nپس اسفندارمذ گفت : اى سبب رحمت خداى بر خلق ، زمين را از خون و ناپاكى و مردار نگاهدار و ، پليديها را به جائى بر كه زمين كشت و زراعت نباشد و آب و آدمى بر آنجاى برنگذرد ، و ميوهء فراوان اين زحمت را پاداش خواهد بود .\r\nو بهترين پادشاهان كسى است كه زمين از وى آباد گردد .\r\nپس فرشتهء خداى خورداد پيش‌آمد و گفت : اى زردشت ، به تو مىسپارم آبهاى روان و ايستاده را و ، آبهاى رود كه از دور و از جبال آيند و ، آبهاى باران و چشمه‌ها را . و مردمان را بگوى كه قوت حيات هرچيز از آنست ، و هرچيز را سبز و خرم دارد ، مردار و ناپاكى را از آن دور دارد ، چه غذائى كه در آب صافى پزند به صحت اقرب است . و فرمان ايزد را بجاى آر .\r\nپس مرداد او را گفت كه : اى زردشت ، مردمان را بگوى تا رستنى و ميوه زمين را از جاى نكنند و تباه نكنند ، كزان راحت مردم و چارپاست . و همچنين زردشت مأمور گشت تا در هرجا مؤبدى كه بر احكام اوستا دانا باشد ، مقرر كند و ايشان را فرمان دهد تا چهار آخشيج « 1 » كه گوهر آدمى « 2 » را بدان آميخته و از آن انگيخته‌اند ، يعنى آب و آتش و باد و خاك را پاك و پاكيزه دارند .\r\nاين بود اصول مذهب زردشت . و اگرچه ايرانيان قبل از ظهور زردشت آتش را مانند ساير عناصر محترم مىداشتند . الا اينكه مىتوان گفت كه ، آتشخانه\r\n\r\n\r\n","description":"","footnote":"\r\n( 1 ) - آخشيج ، بالفتح و المد و با خاء موقوف ، و ياى پارسى : يك طبع از طبايع اربعه كه به تازيش عنصر گويند ( ح ) .\r\n( 2 ) - در اصل ، آدمير را .\r\n","page_name":" 125 ","page_number":199},
  {"content":"\r\n\r\nداشتند و پرستش مىكردند . و مىتوان گفت كه ، يكى از تغييرات بزرگ كه زردشت در كيش پارسيان نمود ، ابداع اين رسم بود . و او در تقبيل « 1 » به آفتاب در وقت نماز موافقت معتقد ملت كرد و ، غايت احترام او مراخشيجان را تائيد و تقويت اين عمل نمود . ولى چون اسفندارمذ او را گفته بود كه ، زمين را از مردار پاك دارد ، سبب شد كه بعضى از عادات قديم را نسبت به دفن مردگان تغيير دهد .\r\nبنابر قول هيرودوتوس ، ايرانيان مردگان خود را در خاك مىكردند ، لاكن جسد را در قبر نمىگذاردند ، تا اينكه گوشت آن را سگان يا مرغان مىخوردند . و اكنون رسم زردشتيان است كه مردگان خود را در بالاى قبرستان در برابر آفتاب مىگذارند و ، اين قبرستان در جائى است كه آب و آدمى را در آنجا گذر نيست . و چون گوشت جسد را مرغان خوردند ، يا به جهت هوا و آفتاب ريخت ، استخوان‌ها بر خلاف ايام سابق كه هركس را در قبرى جداگانه مىنهادند ، در چاهى كه در وسط قبرستان مذكور به جهت عموم ملت كنده‌اند مىريزند .\r\nالقصه ، مشهور است كه زردشت را در علم نجوم يدى طولى بود و ، بدين جهت در زيج‌هاى طوالع نظر كردى و ، از اخبار آينده خبر دادى ، و اين علم از او به پيروان او منتقل شد .\r\nبالجمله ، شرح جزئيات مذهب او را كتابى جداگانه بايد . بر هر ماهى و هر روزى فرشته‌اى موكل است و ، اسماء اين فرشتگان و جمعى از اجنّه در كتاب او مذكور است .\r\nبعد از مرگ او مردم مختلف شدند ، شعب مذهب به هزار رسيد ، كه مذهب مانى و مزدك كه مرقوم گشت ، از آن قبيل است . بالاخره در عهد سلطنت اردشير بابكان ، كه سرسلسلهء سلاطين ساسانيه است ، دوباره كيش قديم زردشتيان تقويت يافته و از آن روز باز ، احكام مؤبد بزرگ تا هنوز در ميان پيروان مذهب مجرى و مطاع است .\r\nچون اجمالا شرح‌حال زردشت در رشتهء تحرير درآمد ، كنون به ملاحظهء اسناد و اخبارى كه مبناى تاريخ ايران بر آن است پردازيم ، كيومرث بنا بر قول\r\n\r\n\r\n","description":"","footnote":"\r\n( 1 ) - تقبيل : توجه و روى كردن .\r\n","page_name":" 126 ","page_number":200},
  {"content":"\r\n\r\nصاحب دبستان ، اول پادشاه است از سلسلهء پنجم سلاطين ايران ، و عقيدهء زردشتيان آن است كه ، اول شخص عالم است . و مؤلفين اسلام متابعت تاريخ يهود مىكنند ، او را از نسل نوح مىدانند و پادشاه اول ايران مىنامند .\r\nهريك از مورخين كه با صدر اسلام معاصر بوده‌اند ، نوشته‌اند كه ، متابعين پيغمبر عرب ، از پايدارى و لجاجى كه ايرانيان در دفاع ملك و مذهب خويش نمودند ، چنان در خشم بودند كه چون دست يافتند . هرچيز كه اسباب تقويت ملت دانستند ، عرضهء دمار و هلاك ساختند ، شهرها با خاك يكسان و آتشكده‌ها با آتش سوخته شد ، و مؤبدانى را كه مواظب امور و مباشر خدمات معابد و هياكل بودند ، از تيغ گذرانيدند ، و كتب فضلاى ملت ، اعم از اينكه علوم مطلقا يا تاريخ يا كتب شريعت ، يا كسانى كه اين‌گونه كتب در تصرف ايشان بود ، در معرض تلف درآمدند . عرب متعصب در آن ايام بجز قرآن ، نه كتابى مىدانست نه مىخواست بداند . مؤبدان را مجوس مىناميدند و ايشان را ساحر مىدانستند و كتب ايشان را كتب سحر مىپنداشتند . و از حال كتب يونان و روم مىتوان قياس كرد كه كتب مملكتى مثل ايران چه‌قدر از آن طوفان باقى خواهد ماند .\r\nقريب چهارصد سال گذشت و كسى به جمع تاريخ پيشينيان نپرداخت .\r\nاول جهدى كه در اين باب شد ، گويند در عهد سلاطين سامانيه بود . مورخين را در اين باب اختلاف است ، بعضى نسبت به منصور اول ، و برخى به منصور ثانى مىدهند . زمره برآنند كه دقيقى شاعر ، كتاب شاهنامه را در زمان اسماعيل كه نخستين اين طايفه است شروع كرد . جامى گويد كه : دقيقى معاصر بود با نوح كه پادشاه چهارم از اين سلسله است و ، احتمال اين قول بيشتر است .\r\nدرهرصورت ، چون امراى سامانيه خود را از نسل بهرام چوبين مىدانستند ، خواستند به جمع اخبار اسلاف خويش پرداخته نامى از ايشان بر صفحهء روزگار باقى گذارند\r\nدر تاريخ مقدس مذكور است كه ، اعمال و افعال پادشاهان ايران در كتابى ثبت و ضبط بود ، و آن را تاريخ ايران مىناميدند مورخين اسلام گويند كه ،\r\n\r\n","description":"","footnote":"","page_name":" 127 ","page_number":201},
  {"content":"\r\n\r\nچون اجزاى متفرقهء اين كتاب در نزد مؤبدان پارسى يافت شد ، جمع كرده به دقيقى شاعر سپردند ، و او را فرمان دادند تا تاريخ سلاطين عجم از كيومرث تا يزدجرد به نظم درآورد ، دقيقى چون هزار بيت در رشتهء نظم كشيد ، رشتهء حياتش به تيغ يكى از غلامان خويش منقطع شد ، و پس از آن فردوسى در عهد سلطان محمود غزنوى مباشر آن امر گشت . و كتاب فردوسى ، اگرچه افسانه و خيالات شاعرى بسيار دارد ، لاكن تقريبا جميع اخبارى كه در تاريخ قديم ايران و توران در ملك آسيا يافت مىشود ، در آن مندرج است .\r\nاجزائى كه مضامين شاهنامه از آنها گرفته شده است ، در زبان پهلوى بود ، و چنين مىنمايد كه ، در ظهور اسلام جميع كتب ايرانى بجز كتب شريعت ، در در آن زمان نوشته مىشده است . و همچنين بايد ملاحظه شود كه در شاهنامه ، الفاظ پهلوى به‌قدرى است كه فهميدن آنها در اين زمان بدون رجوع به لغت ممكن نيست . فى الحقيقه شاعر گويد : هيچ عربى استعمال نكرده است ، اگرچه اين محض ادعا است ، لاكن همين‌قدر شاهدى است قوى بر اينكه ، اگرچه كتابش مخلوط با افسانه و آراسته به خيالات شاعرى است ، قضاياى واقعه مطلقا از پهلوى منقول است . هيچ‌يك از اجزاى مزبوره در دست نيست . معلوم است بعد از تأليف و ترتيب شاهنامه نسخهاى قديم به بىاعتنائى از ميان رفته است ، و اگر هم احيانا حفظ شده باشد ، محتمل است كه در خزانهء سلاطين غزنوى بوده است . در اين صورت بايد در فتنهء غوريان كه غزنين به باد نهب و تاراج رفت ، آن اجزا نيز از دست رفته و ضايع شده باشد .\r\nمورخين يونان را از سلسلهء پيشداديان خبرى نيست ، بنابراين ، اخبارى كه فردوسى از اين طايفه نقل مىكند قابل‌توجه و لايق التفات است .\r\nدر تاريخ كيومرث ، به‌جز اينكه مردم را از حالت جهالت بازآورده و ، بعضى از صنايع احداث كرده و آموخته است ، چيزى ديگر نيست .\r\nهوشنگ تغيير مذهب مردم كرد و فردوسى آتش‌پرستى را به او\r\n\r\n","description":"","footnote":"","page_name":" 128 ","page_number":202},
  {"content":"\r\n\r\nنسبت مىدهد .\r\nپسر او طهمورث متصل با سحره يا ديوان در جنگ بود ، فردوسى مطلقا بر خصمان اين سلسله نام ديو اطلاق مىكند و ، بنابر قول او ، از جلوس كيومرث تا جمشيد مشهور كه برادرزاده و جانشين طهمورث است ، صد و ده سال است ، و سلطنت جمشيد را هفتصد سال مىگويد . بعضى از مورخين ايام پادشاهى او را صد و پنجاه و برخى سيصد و پنجاه نوشته‌اند .\r\nبالجمله مصنفين را در ايام سلطنت او اختلاف است ، لاكن آنچه از جمشيد منقول است ، واضح است كه افسانه است و ، تاريخ عهدى است كه تغييرات و تبديلات بزرگ روى داده است . اول اينكه ، گويند جمشيد رعاياى خود را به چهار طبقه قسمت نمود و هر قسمتى را مرتبتى معين فرمود . و اين قول متفق عليه جميع مورخين اسلام است ، الا صاحب دبستان ، كه چنان كه مذكور شد ، تقسيم ناس را به مهاباد نسبت مىدهد .\r\nاز اين تقسيم چنين معلوم مىشود كه ، ايرانيان را در قديم الايام حال چون هندوان اين زمان بود و ، اختلاف طبقاتى كه حال در هندوستان است ، وقتى در ايران بوده است . اين مسئله قابل تحقيق است و شايد به اثبات آن دلايل عديده توان آورد ، لاكن مطالبى چند نيز دال بر عدم اين مطلب هستند ، كه على الظاهر خيلى قوت دارند ، به جهت اينكه ، نه مورخين يونان و نه مؤلفين ايران هيچكدام ، متوجه نشده‌اند كه اختلاف طبقات ، چنان كه حال در هنود مشاهده مىشود ، گاهى در ايران بوده است ، چيزى به‌جز نام طبقاتى كه قسمت كرده است نيست . و فردوسى كه در تعريف ملك و رسوم اهالى تفصيل مىدهد ، بعد از يك دفعه ذكر تقسيم مردم ، ديگر رجوع يا اشارتى به اين مطلب نمىكند . و اگر ما بخواهيم تاريخ هنود را بنويسيم ، اگر محال نباشد ، بسيار مشكل است كه فصول عديده در باب قوانين و رسوم ايشان نوشته نشود .\r\nفردوسى بيان اسماء طبقات را بدين نوع مىنمايد :\r\n\r\n","description":"","footnote":"","page_name":" 129 ","page_number":203},
  {"content":"\r\n\r\n گروهى كه كاتوزيان خوانيش * به رسم پرستندگان دانيش\r\nجدا كردشان از ميان گروه * پرستنده را جايگه كرد كوه\r\nبدان تا پرستش بود كارشان * نوان پيش روشن جهاندارشان\r\nصفى برد گر دست بنشاندند * همى نام نيساريان خواندند\r\nكجا شير مردان جنگ آورند * فروزندهء لشكر و كشورند\r\nكز ايشان بود تخت شاهى بجاى * وزيشان بود نام مردى بپاى\r\nنسودى سه ديگر گره را شناس * كجا نيست بر كس از ايشان سپاس\r\nبكارند و دوزند و خود بدروند * بگاه خورش سرزنش نشوند\r\nز فرمان سر آزاد و خود ژنده‌پوش * ز آواز بيغاره آسوده گوش\r\nبر آسوده از داور و گفتگوى * تن‌آباد و آباد گيتى بدوى\r\nچو گفت آن سخنگوى آزاده مرد * كه آزاده را كاهلى بنده كرد\r\nچهارم كه خوانند آنوخشى * همان دست ورزان با سركشى\r\nكجا كارشان همگنان پيشه بود * روانشان هميشه پرانديشه بود \r\nو در ونديداد « 1 » ، كه يكى از كتب پهلوى است ، تقسيم جمشيد مردم را به طبقات مذكور است . و ملافيروز نام طبقات مذكور را از آن كتاب بدين نوع نقل مىكند :\r\nآسورينان يعنى علماى ملت . ارتشتاران يعنى سلاطين و سپاهيان . داسترجوشان به معنى زارعين و برزگران . هوتخشان كاركنان و مزدوران .\r\nدو لفظ اول را گويند ، از زند و پازند گرفته‌اند . و مسود اين اوراق را در حقيقت اين دو كلمه معلوم نيست . اما داستر در پهلوى به معنى دانه يا سبزه است و هو به معنى خوب و ، تخشا ، به معنى جهد و كوشش ، و از اين معانى اشتقاق الفاظ مزبوره على قدر كفايت معلوم مىشود .\r\nو همچنين در برهان قاطع اين تقسيم مرقوم است و ، در ضمن لغت تخاتوزى\r\n\r\n\r\n","description":"","footnote":"\r\n( 1 ) - در اصل : بينداد .\r\n","page_name":" 130 ","page_number":204},
  {"content":"\r\n\r\nگويد كه :\r\nمخفى نماناد كه جمشيد بنى نوع انسان را به چهار قسم ساخت :\r\nيكى از ايشان را كاتوزى خواند و ، فرمود تا در كوهها رفته در شعب جبال جاى گيرند و به عبادت خداى بزرگ و تحصيل دانش پردازند .\r\nطايفهء دوم را نسارى نام نهاد و ، فرمان داد تا جنگجوئى پيشه كنند .\r\nسيمين طبقه را ناسودى لقب داد و ، گفت تا به كار بذرافشانى و زراعت اشتغال ورزند .\r\nو چهارم فرقه را نوخوشى خوانده ، امر كرد تا عمل يد را حرفت سازند .\r\nدر تاريخ طبرى ايضا مسطور است كه : جمشيد مردم را به چهار گروه ساخت .\r\nاول علماى دين و اصحاب دانش .\r\nدوم سپاهيان .\r\nسوم تجار و ارباب صنايع .\r\nچهارم زارعين و مزدوران و ، فرمود تا هركس از كار خويش تجاوز نكند .\r\nخواند امير نيز گويد : هيچيك از طبقات مذكوره به شغل ديگر نمىتوانست پرداخت و ، خاوندشاه نيز همين معنى را ذكر مىكند .\r\nبالجمله ، اگرچه مورخين اسلام همه اين مطلب را نوشته‌اند ، لاكن بدون شاهدى ديگر اتفاق ايشان دلالت بر ثبوت چنين امر معظم كه انقسام خلايق به طبقات باشد نمىكند . اما اينكه اهالى ايران در ايامى كه از حكومت جمشيد شمرده شده است ، منقسم به طبقات مذكوره شده باشند ، احتمال قوى دارد ، ولى از اين معنى همين قدر معلوم مىشود كه ، مردم از حالت جهالت بهيميه ترقى كرده و به اقسامى كه بالطبع اقتضاى وقت و ادارهء ملك بر آن است ، منقسم شدند . و بعد از همه ، اين يكى از هزار كارهائى است كه به جمشيد نسبت مىدهند .\r\nگويند شهرها بنا كرد و اسلحه و آلات حرب اختراع نمود ، كشتيها\r\n\r\n","description":"","footnote":"","page_name":" 131 ","page_number":205},
  {"content":"\r\n\r\nساخت و به زراعت و برزگرى مردم را ملتفت ساخت . تقويم ملك را به اصلاح آورد ، علم نجوم آموخت . شراب و ابريشم از متحدثات اوست . مسوسيقى در عهد او استخراج شد . بالاخره چنان از كمالات خويش مغرور و از بادهء اقتدار مخمور گشت ، كه خويش را خدا خواند و ، تمثالها و تصاوير به صورت خود بنا كرد ، و فرمان داد تا هركس آن تماثيل را نماز نبرد و پرستش نكند ، عقوبت كنند .\r\nگويند اين كفران نعمت الهى سبب خرابى پادشاه و مملكت شده ، ضحاك به ايران لشكر كشيده تسخير نمود و دست تعدى و ظلم بر مردمى كه سالها دست پرورد امن و رفاه بودند ، دراز كرد و ملك را يباب « 1 » و خراب ساخت .\r\nاينست تاريخ اجمالى كه از زمان جمشيد در دست است . آيا از روى انصاف و بدون مكابره نمىتوان گفت كه ، اين قصهء شخصى نيست ، بلكه تاريخ خلقى است در زمان مخصوصى . از اين تاريخ آنچه معلوم مىشود ، اين است كه ، خلقى از حالت جهالت و بهيميت ، كه در آن حالت بالطبع حوايج انسان كمتر و لهذا تعينات و تشخيصات « 2 » شغلى و منصبى نيز قليل است ، بيرون آمده و ، بالضروره منقسم به اقسامى شده‌اند كه لازمهء ترقى و تربيت است . بعد از آن در اختراع و صنايع و ساير امور رنج برده و به تدريج بر مدارج دولت و اقبال ارتقا جسته . پس به سبب جمع اسباب ، در لهوولعب و زندقه افتاده و ، به حكم سوء خاتمت ، به سهولت شكار دشمن خارجى گشته‌اند . و اين معنى از تاريخ جمشيد به‌طور وضوح برمىآيد .\r\nاما در تاريخ ضحاك گويند كه ، از نسل شداد پادشاه شام بود ، و اين شداد چنين مىنمايد كه بن حداوى است كه در تورات « 3 » ذكر شده است كه يكى از سلاطين مشهور شامات بود . و گويند اهالى آن مملكت او را مىپرستيدند . و شداد را\r\n\r\n\r\n","description":"","footnote":"\r\n( 1 ) - يباب : زمين ويران و خراب ( معين ) .\r\n( 2 ) - منظور تشخصات است .\r\n( 3 ) - در اصل در اينجا و در بسيارى از موارد ديگر : توراته .\r\n","page_name":" 132 ","page_number":206},
  {"content":"\r\n\r\nنيز مورخين شرق گويند دعوى خدائى كرد .\r\nبالجمله ، گويند كه مدت پادشاهى ضحاك در ايران هزار سال بود و ، از اين مدت دراز بجز افسانه‌اى چند در دست نيست . لاكن دليل در دست هست به شهادت مورخين غرب كه ضحاك پادشاه شامات « 1 » بود كه تسخير ايران نمود و ، هزار سال پادشاهى او عبارت است از زمانى كه دولت ايران تابع سلطنت شام بوده است .\r\nبنابر مورخين يونان امتداد حكومت سلاطين شام در ايران تقريبا همان‌قدر است كه ايرانيان نسبت به پادشاهى ضحاك مىدهند ، يعنى از هشتصد تا نهصد سال ، و ايرانيان نيز قبول دارند كه در عرض اين مدت مملكت ايران در قبضهء اقتدار بيگانگان بود . و بعضى از نيكوترين ابنيهء ايران را نسبت به سلاطين ايشان مىدهند ، خصوصا سميراميس كه ملكهء آن ديار است ، لاكن چون وجود خود سميراميس مشكوك فيه و ، اختلاف ازمنه كه مورخين در باب سلطنت او ذكر مىكنند متجاوز از هزار و پانصد سال است ، در كارهاى او نمىتوان صحبت داشت .\r\nاگر مسلم داريم كه زمان پادشاهى ضحاك همان زمان است كه ايران تابع سلطنت شام و بابل بود ، بايد بگوئيم فريدون نيز همان شخص است كه يونانيان آرباس مىنامند . و تقويت اين معنى مىكند اتفاقى كه در مواضع عديده در شرح‌حال اين دو نفر ما بين مورخين شرق و غرب است . يونانيان گويند كه : چون از سردناپولس كه در آن زمان پادشاه بود ، كسى حسابى برنمىگرفت ، همين سبب شد كه آرباس كه از اهل ميديا « 2 » بود ، حركت كرده نينوا را به تصرف درآورده سلطنت شاميان را برانداخت .\r\nبعضى از مؤلفين ايران گويند كه : فريدون ضحاك را در اورشليم گرفت ، و اين ظاهر است كه غلط است ، چنان كه از فردوسى معلوم مىشود كه اول شهرى كه مفتوح\r\n\r\n\r\n","description":"","footnote":"\r\n( 1 ) - در انگريزى اسيريا نوشته است و اين لفظ شامل شامات و فلسطين و بابل است ( حاشيه ) .\r\n( 2 ) - ميديا به زبان يونانى ، بر ممالك همدان و بروجرد و آن صفحات اطلاق مىكرده‌اند ( حاشيه ) .\r\n","page_name":" 133 ","page_number":207},
  {"content":"\r\n\r\nشد ، نينوا بود . يكى از مصنفين يونانى او را دارباس و همچنين خدارينيس مىنامد ، و شرحى كه از بدايت حال او مىنويسد ، در بعضى از مواضع با مورخين ايران موافق است ، لاكن استخلاص مملكت و اهالى از چنبر اطاعت شاميان ، مطلب كلى است كه دلالت مىكند بر اينكه بايد فريدون و ارباس يك شخص باشند .\r\nدر تورات ، بجز تاريخ بنى اسرائيل كم است كه تفصيلى از ساير ملل داده شده است ، لاكن عجب اين است كه افسانه‌هاى مرتبط با تولد و تربيت فريدون در تواريخ يونان نيز نيست . و همچنين تفصيل وقايعى كه سبب خروج ميديان و برهمزدن حكومت شاميان شد ، نمىنويسند . و لازم است كه ملاحظه شود كه هيچ‌يك از وقايع تاريخ قديم ايران كه مورخين شرق نقل نموده‌اند ، مثل خروج كاوهء آهنگر و بر تخت نشاندن او مرفريدون را به ثبوت نپيوسته است « 1 » . و همين عمل كه پوست پاره‌اى را كه او در وقت كار برميان مىبست ، علم مملكت ساختن و تا قرنهاى دراز در آن به چشم احترام بلكه اعتقاد نگريستن ، دلالت مىنمايد بر كبر همت و عظم خدمت او ، كه به شكرانه و يادگارى آن ، اين علم را برپا مىداشتند . و به جهت اثبات و تائيد اين معنى ، افتادن درفش كاويانى در چنگ عساكر اسلام در سال چهاردهم از هجرت برهانى است قاطع و بيّنه‌اى واضح [ و 
  ] حجتى روشن و دليلى كافى ، و انكار و شك را در آن مجال تطرق « 2 » نيست .\r\nالقصه ، نزاعى كه ما بين پسران فريدون واقع شد ، سبب شد كه ضعف و هرج‌ومرج به حال مملكت راه يافت ، و اين حالت به سبب جنگى كه با تورانيان واقع شد صورت ازدياد پذيرفت ، تا بالاخره پس از محاربتى طويل ، ايران به تصرف تورانيان درآمد ، و بنابر مورخين ايران ، مدت دوازده سال ايران در تصرف ايشان بود .\r\nدر ايامى كه جنگ مزبور واقع شده است فردوسى ذكر صناديد ايران مىكند كه دفاع مملكت خود نموده و على الاتصال با دشمن در جنگ بوده و بالاخره بر\r\n\r\n\r\n","description":"","footnote":"\r\n( 1 ) - در اصل : نه‌پيوسته است .\r\n( 2 ) - تطرق : راه كردن ( ح ) .\r\n","page_name":" 134 ","page_number":208},
  {"content":"\r\n\r\nخصم غلبه كرده‌اند . و اين جزء را مىتوان گفت كه ، بيش‌از ساير اجزاى كتاب افسانه‌آميز است . و در اين ايام است كه صناديد ابطال و مشاهير رجال در قيد حيات بوده و در محاربات با شجاعان توران اظهار عجايب و غرايب نموده‌اند .\r\nمخفى نماند كه فردوسى بسيار كم است كه ، بجز نام سلاطين ايران و توران ذكرى از پادشاهان ساير ملل از قبيل يونان يا شامات كند و ، از همين معلوم مىشود كه چرا جميع وقايعى كه ذكر مىكند بايد در ايران يا در توران واقع شده باشد ، زيرا كه اسباب استخراج اخبار صحيحه كه مدار تأليف برآنست ، قليل و كمياب بوده است . و او نيز اختيار حكايت را بايست به نوعى نمايد ، كه با افهام مردم موافقت داشته باشد ، و در آن اوقات مردم غالبا بجز صفحاتى كه او ذكر مىكند ، جاى ديگر نمىدانستند . و از اين سبب است كه مىبينيم « 1 » وقايعى كه در كنار فرات اتفاق افتاده است ، در كنار جيحون ذكر كرده‌اند . و در باب جنگ عظيمى از يونانيان ، يك شعر گفته شده است . و براى يك دزدى و مشتى از قطاع الطريق توران ، پنجاه ورق نوشته‌اند .\r\nاگرچه تاريخ رستم و خاندان او با افسانه آميخته است ، لاكن مشتمل بر حقايقى چند است كه ظاهرا در آن شك نمىتوان كرد : اول اينكه ، اين قبيله خلفا عن سلف و پدر بر پدر از امراى سيستان بوده‌اند . ديگر اينكه ، ارتباط قرابتى با خاندان سلطنت ايران و كابلستان داشته‌اند . و ديگر اينكه ، اگرچه هيچ‌وقت لقب پادشاهى نداشته‌اند ، اما از زمان منوچهر تا كيقباد هميشه به حكومت مملكتى بزرگ و امارت سپاه ايران بر همگنان برترى داشته‌اند .\r\nكيقباد سرسلسلهء كيانيان است ، و دليلى قوى در دست هست كه كيقباد با ديجوس كه يونانيان مىنويسند يكى باشد .\r\nهيرودوتوس گويد كه : ديجوس به حصافت عقل و صلاح نفس مشهور بود ، و بدين سبب ايرانيان او را به پادشاهى اختيار كردند . و هم او گويد كه : چون ضعف\r\nتمثال سبعه سيّاره\r\n\r\n\r\n","description":"","footnote":"\r\n( 1 ) - در اصل : مىبينم .\r\n","page_name":" 135 ","page_number":209},
  {"content":"\r\n\r\nبه حال مملكت راه يافت و امرا خودسرى آغاز نهادند ، مجلسى منعقد نمودند تا در امور ملت مشورت كنند ، پس طرفداران كيقباد گفتند : ملك بدين قسم برقرار نماند ، بهتر اين است كه پادشاهى اختيار كنيم تا امور مملكت را تنسيق كند و ، ما نيز بدون خوف مداخلت و مصادمت « 1 » ، بر سر اشغال معمولهء خويش رويم .\r\nبعد از تمهيد اين مقدمه گفتند ، كه شايستهء اين امر كسى بجز ديجوس نيست و به اتفاق آرا او را به پادشاهى برداشتند . و هم هيرودوتوس گويد : ديجوس سرائى بس عالى بنا نهاد و دار السلطنهء خويش را مستحكم ساخت و بر تجمل سلطنت بسى افزود .\r\nفردوسى گويد كه : زال پدر رستم كه امارت لشكر به او مفوض بود با امراى ملت مجلس نموده :\r\n چنين گفت آنگاه كاى بخردان * جهان ديده و كاركرده ردان\r\nهم ايدر همى لشكر آراستم * بسى سرورى و مهى خواستم\r\nپراكنده شد راى و بىتخت شاه * همه كار بىروى و بىسر سپاه\r\nچو بر تخت بنشست فرخنده زو * ز گيتى يكى آفرين خاست نو\r\nكسى بايد اكنون ز تخم كيان * بتخت كئى برببندد « 2 » ميان\r\nشهى كاو به اورنگ دارد زمى * كه بىسر نباشد تن آدمى\r\nنشان داد مؤبد بما فرخان * يكى شاه با فروبخت جوان\r\nز تخم فريدون يل كيقباد * كه بافروبرز است و بارسم‌وداد \r\nپس ازين تفرير ، كيقباد را متفق الكلمه به پادشاهى برگزيدند . اتفاق واضحى كه ما بين قول فردوسى و هيرودوتوس است در باب وقايع بر تخت نشستن كيقباد يا ديجوس ، به موجب اعتماد بر قول هردو است ، و به اختلاف نام كه ازين پادشاه ذكر مىكنند ، چندان اعتبارى نيست ، زيرا كه سلاطين ايران ، شك نيست كه در\r\n\r\n\r\n","description":"","footnote":"\r\n( 1 ) - مصادمة ، مصادمت بالضم ، با يكديگر دو چيز را كوفتن چندان‌كه صدا برآيد ( منتهى الارب ) .\r\n( 2 ) - در اصل : به بندد .\r\n","page_name":" 136 ","page_number":210},
  {"content":"\r\n\r\nقديم الايام چنان كه فى زماننا هذا ، نامهاى عديده يا القاب متعدده داشته‌اند ، كه در ايام حياتشان و بعد از فوت هم بدون فرق استعمال كرده‌اند . و علاوه برين ، وقتى ملاحظهء تغييرات الفاظ به سبب لغات مختلفهء مورخين قبل از زمان ما بشود ، عجب نيست كه توافق كتب ايران و يونان در اين ماده هرگز به نظر نيايد . فقط دليل راهى كه بتوان اعتمادى بر آن كرد ، وقايع متناسبهء مذكوره در كتب طرفين است ، بلكه اعتماد به اين‌گونه وقايع خيلى بيش‌از تاريخ سنوات و ايام است ، زيرا كه تاريخ ايران قبل از ظهور اسلام به نوعى است كه اعتماد بر اشتقاق اسما ، كه هم اعتبارى ندارد ، از آن بيشتر توان كرد . و در اين صورت نيز دليل قوى هست كه كيقباد و ديجوس يك شخص‌اند .\r\nصاحب مجمع التواريخ گويد كه : نام كيقباد ارش بود . و يكى از مؤلفين يونان كه از كتب ايران نقل مىكند ، او را ارسش مىنامد ، و واضح است كه اين هردو نام يكى است .\r\nهيرودوتوس گويد : ديجوس را پسرى بود فراورت نام ، فتح ايران را نسبت به او مىدهند و او را از سلاطين ميديا مىداند .\r\nفردوسى ذكرى ازين پادشاه نمىكند . احتمال دارد ايام سلطنت او را با سلطنت كيقباد كه پدر اوست يكى شمرده ، زيرا كه مىگويد : كيقباد صد و بيست سال پادشاهى كرد ، اما صاحب معجم التواريخ ذكر او مىكند و در باب كيكاوس كه فردوسى پسر كيقباد مىنويسد گويد كه : بعضى از مورخين برآنند كه ، كيكاوس پسر افراد و پسر زادهء كيقباد است لاكن مرا اعتقاد اين است كه ، كاوس پسر كيقباد است .\r\nو ازين معلوم مىشود كه نام فراورت در نزد مورخين شرق متداول است ، زيرا كه افراد و فراورت نام يك شخص است .\r\nاگرچه بسيارى از مورخين ذكرى از اين پادشاه ميديا نكرده‌اند ، لاكن بايد دانست كه مورخين مزبور غالبا فهرست سلاطين را از فريدون يا كيخسرو از فردوسى مىگيرند . دلايل قويّه هست بر اينكه تاريخ كاوس چنان كه در شاهنامه مذكور است\r\n\r\n","description":"","footnote":"","page_name":" 137 ","page_number":211},
  {"content":"\r\n\r\nبا تاريخ سياگزارس و آستياجس يكى باشد .\r\nهيرودوتوس گويد : سياگزارس با مردم ليديا جنگ كرد و حدود مملكت در عهد او از طرف مغرب تا رود حاليس وسعت يافت . گويند كه ، رود مزبور از كوهستان ارمنيه برمىخيزد . و همچنين هيرودوتوس گويد : در وقتى كه جنگ ما بين اهالى ميديا و ليديا برپا بود ، كسوف شمس واقع شد ، به نوعى كه به‌كلى نور شمس زايل گشت ، و از اين واقعه ثاليس نامى پيش خبر داده بود . و هم بنابر هيرودوتوس ، سياگزارس بعد از آن ، لشكر به انتقام خون پدر به جانب نينوا كشيد ، لاكن چون شنيد كه لشكر شيسيا به عزم تسخير مملكت او برخاسته‌اند « 1 » ، فسخ عزيمت نمود . از استياجس مورخين يونان چيزى ننوشته‌اند ، مگر اينكه ارينيس دختر پادشاه ليديا را در وقت مصالحهء ما بين پدرش و پادشاه مزبور در حبالهء ازدواج آورد .\r\nاگرچه چنان كه مرقوم شد ، زمان كيكاوس زمانى است كه فردوسى به اقصى الغايه در ميدان افسانه جولان مىكند ، لاكن با وجود اين ، مىتوان از ميان افسانها وقايعى چند پيدا كرد كه كليتا با قول هيرودوتوس مطابقت داشته باشد . يكى از مطابقت‌هاى خيلى واضح ما بين اين دو مصنف ، كيفيت جنگ كاوس در مازندران است . فردوسى گويد : در وقتى كه حرب ما بين لشكر كاوس و مازندرانيان قايم بود ، كه به يكبارگى كاوس و لشكر او كور شدند ، و ازين قضيه يكى از سحره پيش خبر داده بود و ، اين ظاهر است كه كسوفى است كه ثاليس از آن خبر داده بود . بلى فردوسى گويد كه :\r\nواقعهء مزبور سبب اسير و حبس كاوس و سپاه او شد ، لاكن اين فقط اختراع شاعرانه است كه فردوسى كرده است ، به جهت اينكه عجايب كارهاى رستم را ذكر كند ، مثل اينكه با تن تنها جمعى از شياطين را مسخر كرد و لشكرى كه كاوس و لشكرش را شكستند ، شكست و كاوس را خلاص كرده مازندران را فتح كرد و ، حد ملك تا رود حاليس وسعت يافت .\r\nامّا نتيجهء جنگ مزبور كه وسعت مملكت از طرف رود حاليس است ،\r\n\r\n\r\n","description":"","footnote":"\r\n( 1 ) - در اصل : برخواسته‌اند .\r\n","page_name":" 138 ","page_number":212},
  {"content":"\r\n\r\nبا قول هيرود و توس در باب سياگزارس موافقت كلى دارد . و جنگ با هاماوران كه در شاهنامه است ، چنين مىنمايد كه ، همان محاصرهء نينوا است « 1 » كه يونانيان ذكر مىكنند ، زيرا كه هر دوطرف بر اينكه جنگ به جهت خبر عساكر شيسيا ، يا بعبارة اخرى لشكر توران معوق ماند ، و مزاوجت آستياجس با دختر پادشاه ليديا كه هيرودوتوس نقل مىكند ، با قول فردوسى در باب ازدواج كاوس با دختر پادشاه هاماوران موافقت دارد . و ما گفتيم كه : فردوسى دو حكومت را در تحت يك نام ذكر مىكند . نام آستياجس ، كه يكى از مورخين گريك گويد معنى آن اژدها است ، در كتب اهالى شرق مذكور نيست لاكن خيلى غريب است كه در زند و اوستا اين لفظ را يعنى اژدها به‌طور لقب به اين سلسله اطلاق شده است .\r\nبعد از اين تقرير مختصر در باب سلاطينى كه قبل از سيرس « 2 » بزرگ پادشاهى كرده‌اند ، به سلطنت اين پادشاه پردازيم .\r\nهيرودوتوس گويد : سيرس پسرزادهء آستياجس پادشاه ميديا است و ، دختر اين پادشاه در حبالهء يكى از امراى ايران كه كمبيس نام داشت بوده . چون آستياجس به جهت خوابيكه ديده بود ، اعتقادش اين بود كه ، يكى از نسل خود ، او را از سلطنت خلع خواهد كرد و ، بنابرين خواست كه سيرس را به قتل رساند ، و به همين سبب طفل را به هر پاك وزير خويش سپرده فرمان داد تا بدن او را از حليهء حيات عارى سازد . وزير پسر را به شبانى داد و به كشتن او امر فرمود . لاكن چون زن چوپان آن كودك را ديده ، دلش از آن حال بهم برآمد و شوهر را به الحاح از آن عمل باز داشت . و هردو به تعهد حال طفل پرداختند . و چون زمان تربيت فرا رسيد ، اسباب تربيتى فراخور نژاد او فراهم آوردند . بعد از چندسال آستياجس ازين كيفيت استحضار يافت ، و اگرچه در صدد قتل نبيرهء خويش بر نيامد ، لاكن پسر وزير را به سبب خيانت پدر عرضهء تلف ساخت . سيرس به ايران رفت . هر پاك وزير\r\n\r\n\r\n","description":"","footnote":"\r\n( 1 ) - در اصل نينوانست .\r\n( 2 ) - مقصود از سيرس همان سيروس يعنى كوروش است .\r\n","page_name":" 139 ","page_number":213},
  {"content":"\r\n\r\nآستياجس به سبب فوت پسر كمر عداوت آستياجس بر ميان بسته خواست او را از پادشاهى خلع كند و نبيرهء او را برجاى او نشاند ، و جمعى از اعيان ملك را نيز با خود يار ساخته خبر به سيرس فرستاد . چون سيرس از اين صورت آگاه شد ، ايرانيان را برانگيخت تا شورش نموده روى به طرف همدان نهاد ، كه در آن وقت اكبتانا مىناميدند . پادشاه ميديا وزير خاين خويش را سردار لشكر ساخته به محاربهء سيرس فرستاد ، و هنوز لشكر سيرس نمودار نشده بود ، كه بيشتر لشكر ميديا با وزير كه سپهسالار ايشان بود به سيرس پيوستند .\r\nنتيجهء اين عمل اين بود كه ، به آسانى فتح پاىتخت و استيصال دولت ميديا دست داد . و گويند كه آستياجس ، مدتى در دربار نبيرهء خويش زيست .\r\nيكى از مورخين يونان آستياجس را اسپدان خواند و گويد : سيرس از نسل وى نبود ، بلكه پس از آنكه ملك از وى گرفت ، دختر او را به شرط زنى به سراى خويش آورد . و هم او گويد كه : سيرس و زن او پس از چندى كه ملك از تصرف اسپدان بيرون رفت ، خواهش ديدن وى نمودند ، و خواجه‌سرائى را به بركاريا فرستاده تا او را به دربار آورد ، لاكن خواجه‌سرا در عرض راه طعام و غذا به او نداد تا اينكه از جوع در جنگلى هلاك شد .\r\nزلفن نيز كه يكى از مؤلفين گريك است گويد : كه سيرس پسر كمبيس يكى از امراى ايران و مادر او مندان دختر استياجس پادشاه ميديا بود ، و گويد كه : سيرس هنوز جوان بود كه لشكرى به مدد خالوى خود سياگزارس ثانى آورد ، و در وقتى كه سياگزارس با پادشاه آسيريا جنگ داشت ، و فتوحات بزرگ سيرس در عهد خالوى او واقع شد ، كه هم دختر خود را به وى داد و هم او را جانشين و وليعهد خويش ساخت . و هم اين مؤلف گويد كه : سيرس در بابل مرد ، و پيش از مردن ، خيالى به‌نظر او آمد كه او را از نزديك شدن آخر او خبر داد .\r\nهيرودوتوس گويد : از اخبار مختلفه‌اى كه در باب فوت سيرس شنيده است ، يكى اين است كه در جنگ مساجيت به قتل رسيد ، و او خود مايل به اين قول است .\r\n\r\n","description":"","footnote":"","page_name":" 140 ","page_number":214},
  {"content":"\r\n\r\nو به زعم ديگرى از مورخين يونان ، سيرس در يكى از جنگها كه با درويشان هندوستان بود ، به ضرب مضراب از پاى درآمد . و لوشيان نيز كه يكى از معتبرين مورخين عرب است گويد كه : بر بعضى از ميلهائى كه به جهت تعيين حدود ميديا نصب كرده بودند نوشته بود كه ، سيرس در صدسالگى چون خبر تطاول و تعدى و ظلم پسر خويش را شنيد ، اندوهى عظيم به وى روى نموده بدان درگذشت .\r\nدر تورات مرقوم است كه سيرس بر جاى داريوش پادشاه ميديا نشست و ، خرابى بابل و استخلاص يهود از قيد اسار نيز در كتاب مزبور به اين پادشاه نسبت داده شده است . دانيال خبر از فيروزى او به ابلشازر پسر بخت‌نصر داده بود . و پس ازين ، دانيال هم وزارت داريوش پادشاه مبديا و هم وزارت سيرس را نمود .\r\nو در عهد سيرس يهود از قيد اسار مستخلص شدند . و بسيارى از چيزهائى كه در خرابى بيت المقدس بخت نضر به تاراج برده بود ، باز بجاى خود آوردند . و هم او حكم فرمود تا خانهء مقدس را دوباره بنا كنند . از تاريخ سيرس در تاريخ مقدس كمى بيش‌ازين است ، لاكن هروقت نام اين پادشاه مذكور مىشود ، به حكمت و صلاح و بزرگى نام و بسطت مملكت ستوده شده است .\r\nتاريخ كيخسرو ، چنانچه از مورخين شرق منقول است ، در جاهاى بسيار با قول هيرودوتوس موافقت دارد .\r\nبنابر مؤلفين مزبور ، سياوش پسر كيكاوس و رستم او را تربيت كرده بود .\r\nبعضى را عقيده آنست كه سياوش كمبيس اول است كه يونانيان مىنويسند ، و او را پسر رستم مىدانند . و آنچه از نسب رستم و اقتدار او منقول است ، با تاريخ خانوادهء كمبيس كمال موافقت دارد .\r\nيونانيان او را يكى از امراى ايران و از نسل آكمين دانند و آكمين را كركسى پرورش كرده بود . و اعتقاد مؤلف اين است كه آكمين همان زال است كه ايرانيان گويند سيمرغ او را پرورد . و از تمام تاريخ سياوش چنانچه در شاهنامه مسطور است ، چنين مفهوم مىشود كه ، سياوش پسر رستم باشد .\r\n\r\n","description":"","footnote":"","page_name":" 141 ","page_number":215},
  {"content":"\r\n\r\nمع القصه ، بنابر مورخين شرق ، سياوش به سبب حيلهاى دربار ايران مجبور شده به افراسياب پادشاه توران پناه برد و دختر افراسياب را به زنى خواست ، و هم از دست او جام اجل نوشيد .\r\nپسرى از وى ماند كيخسرو نام و افراسياب به خيال اينكه مبادا پسر پاى گيرد و به انتقام خون پدر كمر بندد ، ارادهء كشتن او كرد . وزير خويش پيران ويسه را امر فرمود تا او را از پاى درآورد . لاكن مروت پيران اقتضاى اين معنى نكرده طفل را در پنهانى به شبانى سپرده به تربيتى فراخور نژاد او وصيّت كرد . افراسياب پس از چندى از زندگى او خبردار شد ، ولى چون بر وى معلوم كردند كه او طفلى سفيه است ، دست تعرض از وى كوتاه ساخت . كيخسرو قليل مدتى بعد از آن رهائى يافته به دربار جدّ خويش كيكاوس شتافت ، و هم در حيات كيكاوس صاحب تاج و سرير گشت . و چون بر تخت برآمد ، اول كار او جنگ با جد خود پادشاه توران بود ، و سردار لشكر توران وزير او پيران ويسه بود كه به معاونت او جان كيخسرو از مخاطرهء هلاك رسته بود . شكست بر پيران افتاده به قتل رسيد ، و قتل پيران مقدمهء قتل افراسياب شد ، كه مملكتش بعد از قتل به تصرف كيخسرو آمد .\r\nكيخسرو پس ازين فتح و فتوحات بزرگ ديگر ، عزم كرد كه بقية العمر را در كنج عزلت به عبادت دادار بسر برد . گويد ، به مقامى كه معين كرده بود شتافته و در آنجا غايب شد و همراهان او كه از آن جمله بعضى از مشاهير شجعان ايران بودند ، به سبب طوفان شديد در معرض هلاك و بوار آمدند .\r\nاين است اجمالا تاريخ كيخسرو بنابر قول فردوسى ، و پر است از افسانه .\r\nمطلب تاريخى در آن كم است . و فردوسى كيخسرو را كه زمان مفاخرت ايران است ، به جهت اظهار عمل بهادران خويش انتخاب كرده است . لاكن چون نه فردوسى و نه ساير اهالى ايران نام ميديا نشنيده‌اند ، و همين از دولت بابل و آسيريا و مصر بىخبرند ، مگر اينكه كليتا در تحت نام شام و روم و ايران و توران را عرضهء آوردگاه ايشان مقرر كرده است . پس عجيب نيست كه دار الملك همدان به پاىتخت\r\n\r\n","description":"","footnote":"","page_name":" 142 ","page_number":216},
  {"content":"\r\n\r\nافراسياب و پادشاه ميديا به فرمانرواى توران تبديل شود . و در اين صورت اين اختلاف ظاهر منافاتى با اتفاق قولين « 1 » كه از هيرودوتوس و فردوسى در باب نژاد و تربيت اين پادشاه منقول است نخواهد داشت .\r\nحاصل اينكه ، پادشاهى را نواده‌اى متولد شده است و پادشاه مزبور از بيم جان ، قصد هلاك طفل نموده او را به وزير مىسپارد تا به قتل رساند . وزير او را نمىكشد بلكه محافظت مىكند . پادشاه از اين معنى مستحضر شده متعرض طفل نمىشود ، و بعد از آن همان طفل به سرحد شباب رسيده با جد خويش حرب مىكند ، و سردار لشكر پادشاه همان وزير است كه سبب زندگى همين نواده شد . و شاه‌زاده ممالك جد خويش را در قبضهء تصرف آورده بنياد سلطنتى قويم مىنهد .\r\nبلى فردوسى گويد كه : بعد از اين فتح ، كيخسرو جد مادرى خود افراسياب را به انتقام خون پدر كشت . لاكن اين انصاف شاعرانه است و ، همچنين موافق مزاج و عادت و استعمال اهالى ايران . و اگرچه قول فردوسى در اين مقام با هيرود و توس مخالف است ، الا اينكه در باب ماندن كيكاوس كه جد پدرى كيخسرو است تا آخر عمر در دربار كيخسرو و كمال رعايت كيخسرو ، قريب به مطلبى است كه هيرود و توس ذكر مىكند .\r\nفى الحقيقه غريب است كه زلفن « 2 » ذكر وقايعى كه بنابر مورخين ايران در ايام جوانى سيرس روى داد نمىكند ، ولى كتاب زلفن را غالبا به جهت تعليم و سرمشق سلاطين مىدانند ، نه اينكه تاريخ مفصل شخص مخصوص .\r\nبالجمله ، شايد افسانهء زيادى از اوايل حال او نقل شده باشد ، لاكن به جهت ثبوت اينكه كيخسرو ايرانيان و سيرس يونانيان يك شخص است ، به هيچوجه لازم نيست كه حقيقت آنچه نقل شده است از طفوليت او ، ثابت شود ، همين‌قدر\r\n\r\n\r\n","description":"","footnote":"\r\n( 1 ) - قولين ، مثناى قول : دو قول و دو گفتار و دو عقيده .\r\n( 2 ) - زلفن يكى از مورخين گريك است ( ح ) .\r\n","page_name":" 143 ","page_number":217},
  {"content":"\r\n\r\nكفايت است كه واضح شود كه ، وقايع مذكوره راجع به يك شخص‌اند ، و اينكه آنچه هيرودوتوس نوشته است ، همان است كه از فردوسى منقول است . اگر چه در تحقيق تاريخ ايام قديم ، وقايع متناسبه كه از مأخذهاى معين گرفته شده است ، نسبتى به اشتقاق الفاظ ندارد ، لاكن قرب اسماء نيز غالب اوقات مددى به تفحص و استكشاف ما خواهد نمود .\r\nگويند : سيرس در فارسى به معنى آفتاب است ، و همين معنى ظاهر كورش نام عبرى است كه در تورات به اين پادشاه داده شده است . خور در پهلوى به معنى آفتاب است ، و سيرس پيش از آنكه به تخت ملك برآيد ، اكرادات نام داشت ، و چنين مىنمايد كه از خور داد گرفته شده باشد . اما كيخسرو لقبى است كه غالب سلاطين ايران را بدان لقب خوانده‌اند ، مثل سلسلهء ساسانيان را هميشه در تاريخ روم كسرو « 1 » ناميده‌اند ، كه فى الحقيقه خسرو است .\r\nريچارسن صاحب كه در كتب اهل شرق تتبعى تام دارد گويد كه : بعد از آنكه هرقدر تفحص و تتبع كه در حيّز امكان داشت نمود ، مطابقتى كه بين اخبار يونانيان در باب ايران و اخبار خود ايرانيان يافت ، مثل مشابهت تاريخ انگلند و چين بود ، يعنى اخبارى كه از اين دو طايفه منقول است به هيچوجه با يكديگر مناسبت ندارد . « 2 » و اين قطعا صحيح نيست ، زيرا كه مؤلفين هردو ملت حقيقت را با افسانه آميخته‌اند و ، احتمال دارد كه به جهت بعضى ملاحظات ملى ، در هرطرف بعضى از وقايع را مخفى داشته و در بعضى ديگر مبالغه نموده و اغراق گفته‌اند .\r\nو همين معنى بايد مكرر سبب اين شود كه از طرفين اخبارى كه از يك واقعه مىدهند ، اختلاف كلى داشته باشد ، و چون به اين معنى منظم شود ، قدم زمان و عدم تاريخ و اختلاف اسماء و القابى كه به هريك از سلاطين و بهادران داده‌اند ، در اتفاق اخبار ، اگرچه گاهى باشد ، جاى تعجب بيش است تا در اختلاف اگرچه\r\n\r\n\r\n","description":"","footnote":"\r\n( 1 ) - كسرو ( خسرو ) بضم كاف ( حاشيه ) .\r\n( 2 ) - در اصل : بهيچوجه اخباريكه ازين دو طائفه منقول است به هيچوجه .\r\n","page_name":" 144 ","page_number":218},
  {"content":"\r\n\r\nمكرر شود . و همچنين هيچ عجب نيست كه واقعه‌اى بزرگ كه در كتب يكى از طرفين مذكور است ، در تواريخ طرف ديگر محذوف « 1 » باشد .\r\nو صاحب مشار اليه گويد كه : تاريخ كتاب مقدس را به زور با تاريخ خيالى يونانيان موافقت داده‌اند . و همچنين گويد : جزء تاريخى تورات مناسبت با وقايع منقوله در تاريخ ايران بيشتر دارد . و بعد از آنكه اگر اختلاف تاريخ يهود و گريك را بالنسبه به حكومت سيرس مىكند و مىگويد : قريب به دويست سال اختلاف دارند ، به اثبات اين مطلب مىپردازد كه ، يكى از امراى ايران كه بخت‌نصر نام داشت ، و بنابر قول يكى از مؤلفين معتبر اسلام ، از جانب لهراسب حاكم اطراف غربى مملكت بود ، همان بناخاد نزر است كه در تورات مذكور است .\r\nو بنابر همين قول گويد كه : بخت‌نصر فاتح بيت المقدس و معذب بنى اسرائيل بود . و همچنين گويد كه ظلم و تعدى پسر بخت‌نصر كه در تورات « 1 » بلشازر است ، سبب اين شد كه اردشير درازدست بر وى غضب كرده كورش نام نوادهء لهراسب را كه مادرش يهوديه بود بر جاى وى نصب كرد . و همين قرابت نسبى كورش سبب شد كه يهود را از قيد اسار استخلاص داده به عمارت بيت المقدس ايشان را مدد كرد . و در تقويت اين مطلب از تورات نقل مىكند كه ، كورش يا سيرس در محاصرهء بابل از جانب داريوش پادشاه ميديا مأمور بود ، نه بالاستقلال . و چنين مىپندارد كه داريوس كه در فارسى دارا گويند ، لقب اردشير است ، چنان كه لقب ساير سلاطين ايران . بالاخره صاحب مشار اليه گويد كه : سبب مشابهت اسماء و موافقت تاريخ ، بايد اين كورش كه مؤلف مزبور ذكر مىكند ، با سيرس كه در تورات مسطور است يكى باشد .\r\nقبل از اين نگارش رفت كه تاريخ ايران قبل از ظهور اسلام خالى از تعيين اوقات و ايام است و ، ما فقط حسابى كه مىتوانيم بكنيم ، از عدد سنواتى است\r\n\r\n\r\n","description":"","footnote":"\r\n( 1 ) - محذوف بالفتح ، اسب دنبال بريده و ، در اصطلاح نحويان : كلام متروك را گويند ( ح ) .\r\n","page_name":" 145 ","page_number":219},
  {"content":"\r\n\r\nكه به جهت هر سلطنتى معين كرده‌اند ، و اين قسم حساب لابد بايد هرقدر زمان قديم‌تر مىشود ، خطا بيشتر كند ، و در اين ماده كه ما صحبت مىداريم ، به‌قدرى اختلاف و تناقض ما بين مؤلفين شرق است كه نمىتوان اعتماد به هيچكدام كرد ، چنانچه مكرر در ايام سلطنت يك پادشاه بيست و سى و بعضى اوقات پنجاه سال اختلاف مىكند . و چون ملاحظه شود كه تاريخ اوقات كه در تورات است ، چندان قابل اعتماد نيست ، زيرا كه مورخين را هنوز در باب تعيين اوقات به وقايعى كه در تورات مذكور است ، اختلاف است و نسخ را با يكديگر نيز در اين باب مباينت « 1 » است . بعلاوه اينكه ذكر سلاطين ايران در تورات اتفاقى است ، پس نمىتوان اعتقاد به وقوع يا لاوقوع وقايعى كه به اين‌گونه دلايل مستظهر باشد نمود . و بالنسبه به رهام گودرز كه گويند نام بخت‌نصر بر خويش گذاشت و به سبب مشابهت خيالى اين نام بر بناخاد نزر ، يا به دليل واقع شده است .\r\nقبل از اين گفتيم كه ، در تمام تاريخ ايران يك مثل ديگر نداريم كه كسى از امراى ايران به نام عربى خوانده شده باشد . و همچنين نيابت پادشاه ايران منافات كلى دارد با سلطان ذوى الاقتدار مملكت آسيريا بودن ، چنانچه كورش با سيرس بزرگ مباينت دارد . تاريخ بخت‌نصر و كورش را ديگران نيز از تاريخ طبرى نقل كرده‌اند ، لاكن فردوسى ذكرى از اين قبيل نامها نمىكند . و چون ما به تحقيق مىدانيم ، كه فردوسى پيروى مورخين پهلوى مىنمايد ، همين سكوت او مىتواند ، دليل قوى باشد بر اينكه اين نامها در تاريخ قديم ايران نبوده است .\r\nمؤلف تاريخ طبرى شايد كوشش كرده است ، تا تطبيق « 2 » ما بين تاريخ يهود و تاريخ پريشان ايران كند ، لاكن چنانچه واضح نموديم ، كوشش به جهت اين نوع تطبيق از روى اشتقاق « 3 » غيرمعين اسماء و تاريخ اوقات مظنونه « 4 » سبب\r\n\r\n\r\n","description":"","footnote":"\r\n( 1 ) - مباينت بالضم ، از يكديگر جدا شدن ( ح ) .\r\n( 2 ) - تطبيق بالفتح ، موافق گردانيدن چيزى با چيزى ( ح ) .\r\n( 3 ) - اشتقاق : گرفتن كلمه‌اى از كلمه‌اى و سخن را در چپ‌وراست كردن ( ح ) .\r\n( 4 ) - مظنون بالفتح و با ظاى منقوطه ، گمان برده شده ( ح ) .\r\n","page_name":" 146 ","page_number":220},
  {"content":"\r\n\r\nاين است كه در وقايع مسلمه شك پيدا شود . و همان كسانى كه در استكشاف حقيقت رنج مىبرند در استبطال آن كوشيده باشند .\r\nوقايع سلطنت لهراسب را كه بعد از كيخسرو صاحب سرير گشت مختلف نوشته‌اند ، تقريبا جميع مورخين اسلام هريك نوع ديگر ذكر كرده‌اند ، نه در نسب او اتفاق دارند نه در اخلاق او و نه در تاريخ او .\r\nفردوسى در سلطنت لهراسب و سلاطين بعد از او ، وقايعى كه بتوان تاريخ گفت ، كمتر دارد ، و اين معنى شايد بيشتر به جهت تعصب ملى است ، كه رواياتى مشتمل بر اخبار ايام اقبال ملت است ضبط كرده ، و حكايات نكبات و ادبار را يا از قلم بالمره مىاندازند ، يا در پردهء افسانه مىپوشند . و هرقدر اين‌گونه چيزها اعتبار ايرانيان را در نظر مىكاهد ، از يونانيان را مىافزايد . زمان لهراسب قريب زمانى است كه هيرودوتوس در آن زيست ، و لهذا كتاب حكيم مزبور درين وقت بيشتر قابل التفات است . فردوسى گويد كه : امراى ايران تمام به سلطنت لهراسب رضا ندادند ، لاكن شمايل اخلاق او جلب قلوب عامهء ناس نموده رقبهء « 1 » ايشان را در ربقهء « 2 » اطاعت آورد ، و پس از صدسال پادشاهى تاج و سرير را به پسر خود گشتاسب واگذاشته خود در بلخ گوشه‌اى گزيد . و چون زردشت ظهور كرد ، به كيش او درآمد ، و در قتل‌عام پيروان زردشت در بلخ ، او نيز عرضهء شمشير گشت . دليل بسيار است بر اينكه ايام حكومت لهراسب همان حكومت كمبيس سميرويس است ، اگرچه مطابقت تاريخ وقت خالى از اشكال نيست ، لاكن وقايع مطابقت دارند .\r\nفتوحات لشكر لهراسب در مغرب چنين مىنمايد كه فتح مصر است كه كمبيس نمود ، و نوعى كه كشته شد واضح است كه راجع به قتل‌عام پارسيان است .\r\nمورخين ايران گشتاسب را پسر لهراسب دانند ، لاكن اگر گشتاسب همان\r\n\r\n\r\n","description":"","footnote":"\r\n( 1 ) - رقبه بفتحتين ، گردن‌بند : و ريسمانى كه بر گردن ستور بندند ( ح ) .\r\n( 2 ) - ربقه بالكسر ، گردن‌بند زنان ( شمس اللغه ) .\r\n","page_name":" 147 ","page_number":221},
  {"content":"\r\n\r\nداريوش هيستاسب است كه يونانيان گويند ، چنان كه غالب را عقيده اين است ، نسب او بنابر قول هيرودوتوس با نسب لهراسب چنان كه از ايرانيان رسيده است ، مناسبت بيشتر دارد .\r\nبالجمله ، اگر چيزى بتوان گفت ، اين است كه ايام پادشاهى او كه مورخين شرق شصت سال نوشته‌اند ، شامل سلطنت داريوش هيستاسب است ، و پسر او زركزس مشهور است . و اگر اين مقدمه را اختيار كنيم ، نتيجه اين خواهد بود كه ، كسى كه لشكر به ممالك يونان كشيد ، پسر مشهور گشتاسب اسفنديار بود كه هميشه سردارى سپاه پدر داشت . و فردوسى گويد كه : از جمله كارهاى بزرگ او ، يكى جنگ با روم بود . از مورخين ايرانى در اين باب چيزى جز افسانه نيست ، و محرران يونان نيز به سبب اغراق بىنهايت كه در عدد دشمن مىگويند ، پردهء شك و شبهه بر اين واقعهء بزرگ كشيده‌اند ، به‌طورى كه نمىتوان به هيچيك از آنچه روايت مىكنند ، اعتماد نمود ، مگر اينكه لشكرى قوى به سردارى يكى از امراى ايران به مملكت ايشان حمله بردند و شكست خوردند . يونانيان سلطنت داريوش هيستاسب را سى و شش سال مىنويسند و از زركزس را بيست و يك سال ، سه سال تفاوت دارد با زمانى كه ايرانيان به جهت سلطنت گشتاسب معين كرده‌اند . لاكن به اين‌طور مطابقت وقت ، كه برحسب اتفاق است ، نمىتوان استشهاد نمود ، مگر در وقتى كه تقويت دليلى قوىتر كند .\r\nبنابر يونانيان ، آرتاكزرسس لنجمين كه به معنى درازدست است ، پسر زركزس بعد از فوت پدر بر تخت برآمد . مؤلفين شرق گويند كه : بعد از گشتاسب ، اسفنديار بر جاى او ننشست بلكه بهمن پسر زادهء گشتاسب كه او را اردشير درازدست خوانند به تخت مملكت برآمد ، و ازين مشابهت نام و مواحدت معنى لقب معلوم مىشود ، و بدون شك و ريب كه آرتاكزرسس وارد شيريك كس است . و همچنين در كتب گريك مسطور است كه ، آرتابان كه از اقارب زركزس و از امراى مقتدر بود ، او را كشت و ، پسر او آرتاكزرسس را بر جاى پدر به پادشاهى برداشت ،\r\n\r\n","description":"","footnote":"","page_name":" 148 ","page_number":222},
  {"content":"\r\n\r\nبه خيال اينكه خود سلطنت را متصرف شود . و هم از مؤلفين يونان منقول است كه ، آرتابان را متعلقان بسيار بود ، و پسران او به شهامت و شجاعت ذاتى از ميانهء صناديد و ابطال رجال ايران امتياز داشتند . آرتاكزرسس چون بر ارادهء آرتابان وقوف يافت ، او را به قتل رسانيد . و ازين سبب جنگ برپا شد و جمعى از بهادران ايران در آن جنگ سر برباد دادند ، بالاخره غلبه پادشاه را شد و چراغ دودمان آرتابان را خاموش ساخت ، و به انتقام خون پدر ، هركس در قتل او دمى كشيده يا قدمى نهاده بود ، عرضهء دمار و هلاك نمود . اگر اخبارى كه ايرانيان در اين مقام مىدهند ، مقابلهء با اين خبر شود ، بعد از وضع مضامين شاعرى ، يافته مىشود كه ، ما بين اصول وقايع مطابقتى تمام است . به نوعى كه واضح مىشود كه ، مؤلفين ايران و يونان در اين جزء تاريخ قديم يك واقعه حكايت مىكنند .\r\nرستم اباعن‌جد امارت سيستان را به ميراث و ، همچنين قرابتى نزديك به خانوادهء سلطنت داشت ، و او بنابر مورخين شرق در كمال اقتدار مىزيست ، نه تنها به سبب شجاعت ذاتى و حكومت ، بلكه به جهت كثرت اقارب و متعلقان و پسران او نيز در شهامت و تهور ، جريدهء دوران و بيت القصيدهء شجعان ايران بودند . رستم اسفنديار را كشت ، لاكن پسرش اردشير را حمايت كرد تا بواسطهء او بر تخت پادشاهى برآمد .\r\nپس از آن اردشير بر رستم حسد برده اسباب قتل او را فراهم آورد ، و بعد از قتل او لشكر به ملك موروثى او كشيده آن ملك را در تحت تصرف آورد ، و به بهانهء انتقام خون پدر ، جميع خانوادهء او را طعمهء هلاك ساخت . اين است خلاصهء مطلب . آنچه ايرانيان در اين باب ذكر مىكنند ، و مطابقت كلى كه اين حكايت با روايت محررين گريك دارد ؛ بعلاوه موافقت نام اردشير درازدست با نامى كه يونانيان به جهت اين پادشاه مىگويند ، دليلى است بسيار قوى بلكه در آن هيچ مجال شك نيست كه زركزس مشهور يونانيان همان اسفنديار مؤلفين شرق است .\r\nدر كتب اهالى شرق مسطور است كه ، اردشير پادشاهى نيك‌سيرت و بزرگ منش بود ، سيستان كه ملك موروثى رستم بود ، مسخر كرد و در سمت مغرب فتوحات\r\n\r\n","description":"","footnote":"","page_name":" 149 ","page_number":223},
  {"content":"\r\n\r\nبزرگ نمود . گويند در حق ملت يهود عنايات پادشاهانه مبذول داشت ، و جميع مؤلفين را اتفاق است بر اينكه بهمن كار حكومت را به اصلاح آورد و قوانين نيكو وضع و امور را نظم‌ونسقى بجا داد . اين تاريخ اردشير غالبا با تاريخ آرتاكزرسس كه از گريك منقول است ، موافقت دارد . يعنى در باب تمام كردن خانوادهء آرتابان و تصرف نمودن املاك او و لشكر به بكناريه كه اكنون به عراق معروف است به جنگ برادرش كشيدن ، و حكومت ممالك خويش را به نظم‌ونسق كردن . آرتاكزرسس در تورات هاسورس ناميده شده است ، و شايد كه اين لفظ لقب باشد ، مثل خسرو پرويز را كه به چند نفر از سلاطين ايران اطلاق شده است . و بعضى را عقيده آن است كه ، پادشاهى كه استر را در حبالهء ازدواج آورد ، اوست . و محبت استر و خدمات عموى او مردخاى سبب عنايت پادشاه در حق يهود و حمايت ايشان شد . و اقوال جمعى از مورخين اسلام نيز مؤيد اين معنى است ، چنانچه گويند سبب رعايت اين پادشاه مر يهود را اين بود كه ، يكى از خواتين او كه با وى تعلق خاطر داشت ، از سلسلهء يهود بود . و همچنين مىتوان گفت كه : قبر استر « 1 » و مردخاى كه در وسط همدان واقع است هم ، تقويت مطلب مزبور مىكند . مورخين ايران سلطنت اين پادشاه را يكصد و دوازده سال نوشته‌اند ، لاكن محررين يونان كه در تاريخ اين اوقات به ايشان بيشتر اعتماد است ، چهل و يك سال شمرده‌اند . و در اين مقام بايد ملاحظه شود كه كتاب شرق ، پادشاهى ديگر به نام اردشير ذكر نكرده‌اند . ممكن است كه مشاركت نام كه ما بين اين اردشير و نبيرهء او كه او را نيز يونانيان آرتاكزرسس خوانند ، و همچنين وليعهد او اكوس كه او را نيز به همين نام در كتب گريك ذكر نموده‌اند ، سبب شده است كه تاريخ سلطنتشان را به هم آميخته و در تحت يك نام مذكور ساخته‌اند . و جميع ايام سلطنت سلاطين مزبوره ، چنان كه از يونانيان نقل است ، با ايام سلطنت اردشير درازدست بنابر قول ايرانيان ، چند سالى تفاوت دارد .\r\nنام زركزس ثانى و سغديانوس كه ايام سلطنتشان من حيث المجموع از هشت ماه بيش\r\n165\r\nهماى\r\n\r\n\r\n","description":"","footnote":"\r\n( 1 ) - قبر استر و مردخاى در همدان ( ح ) .\r\n","page_name":" 150 ","page_number":224},
  {"content":"\r\n\r\nنمىشود ، در كتب ايرانيان مذكور نيست ، الا اينكه چون طرز تاريخ‌نويسى ايشان ملاحظه مىشود ، ذكر اين‌گونه حكام يك دو روزه را متوقع نبايد بود . لاكن وضع حيلهائى كه سبب برداشتن و افكندن سلاطين مزبوره شد ، خاطر را مايل مىكند به اينكه اخبارى كه از هماى نقل مىكنند ، قدرى باور كنيم .\r\nگويند : هماى سى و دو سال ملكهء ايران بود ، و بعد از آن از تاج‌وتخت استعفا جسته به پسر خود داراب اول گذاشت . و همچنين گويند كه ، هما دختر اردشير است ، و چون بهمن مرد اين دختر از وى آبستن بود ، ولى به جهت شرمى كه داشت ، تولد پسر را مخفى داشته امر كرد تا طفل را به قتل رسانند ، اما طفل به قدرت الهى محفوظ مانده ، تا اينكه يكى از امراى معتبر لشكر گشت . چون مادر پسر خويش را شناخت ، ترك تاج گفته پادشاهى را به او واگذاشت . و پسر چون بر تخت برآمد ، نام داراب بر خويش گرفت . ذكرى از نام پيش وى نكرده‌اند . هركس اخبارى كه محررين يونان ، از عادات و اخلاق سلاطين ايران در اين اوقات ، مىنويسند مطالعه نمايد ، خواهد دانست كه ربط اردشير با دخترش كه كتّاب شرق تحرير كرده‌اند ، بىحقيقت نيست . و در هرج‌ومرجى كه مقارن فوت اين پادشاه واقع شد ، مىشود كه دخترش را به پادشاهى برداشته باشند . و از تاريخ بعد ايران هم معلوم مىشود كه ، در وقتى همين شريعت داشته‌اند ، و قوانين هم يك بوده . ملت ابائى از اين معنى نداشته‌اند كه زنى برايشان فرمانروا باشد ، مثل اينكه دو دختر خسروپرويز به نوبت پادشاهى كردند . و از جاهاى ديگر هم معلوم مىشود كه ، ملكه‌هاى آن ايام خيلى مقتدر بوده‌اند .\r\nپريزاد كه كتاب يونان مىنويسند ، كه دختر آرتاكزرسس زن برادر خود داريوس بود ، نوشته‌اند چنان رسوخ در امور مملكت و حكم در حكومت داشت ، كه قريب به همائى كه در كتب ايرانيان منقول است . لاكن اتفاق ايرانيان و يونانيان بر اينكه داراب يا داريوس از نسل حرام بود ، و اينكه بعد از ارتقاى به مدارج سلطنت نام داريوس يا داراب بر خويش گذاشت ، بر خلاف اين مطلب است . و نمىتوان هم به كلى رد قول فردوسى و ساير محررين شرق در باب سلطنت هماى كرد ، زيرا\r\n\r\n","description":"","footnote":"","page_name":" 151 ","page_number":225},
  {"content":"\r\n\r\nكه ، اگرچه نام جمعى از سلاطين را از فهرست پادشاهان قديم ايران انداخته‌اند ، لاكن نمىتوان گفت كه ، نامى زياد كرده‌اند . ولى قبل ازين مرقوم شد كه ، از تاريك‌ترين ازمنهء تاريخ ايشان و در افسانهائى كه از اين زمان نقل مىكنند ، بسيار كم است كه واقعه‌اى كه با وقايعى كه ملل ديگر ضبط كرده‌اند ، مطابقت داشته باشد ، بتوان يافت . اگر اين مطلب كه داراب ايرانيان و داريوس كه يونانيان مىنويسند يكى است ، حقيقت نداشته باشد ، بايد بالمره زير حكومت هماى بزنيم و بگوئيم ، قصهء هماى راجع است به اخبار مبهمه‌اى كه از اقتدار و بزرگى پريزاد نقل است ، و مخلوط با حكايت ربط آرتاكزرسس نمون با دخترش آلوسا . پس اگر ايام حكومت داريوس و آرتاكزرسس را مورخين ايران داخل حكومت اردشير شمرده‌اند ، مدت تقريبا موافقت دارد ، زيرا كه ايام سلطنت اردشير را يكصد و دوازده سال نوشته‌اند ، و ايام پادشاهى اردشير و داريوس و آرتاكزرسس نمون بنابر مورخين يونان يكصد و شش سال مىشود . و در اين صورت اكوس يونانيان ، داراب اول ايرانيان خواهد بود . اما در اينكه داراب ثانى همان داريوس كودومان است كه يونانيان مىنويسند ، جاى شبهه نيست ، به جهت اينكه ايران در عهد او به دست اسكندر مفتوح شد .\r\nاخبار مؤلفين شرق در باب اسكندر خيلى ناقص است ، و بر پايهء چند وقايع تاريخى بنياد افسانهء غريبى نهاده‌اند . لازم نيست ملاحظهء ما بين تاريخ ايشان در باب اسكندر با تاريخ يونانيان . از طرفين در اصول وقايع اتفاق دارند ، مثل لشكر كشيدن او به ايران و گريختن و كشته شدن دارا و مروت اسكندر دربارهء [ او 
  ] و اثرى كه اين حركت در خاطر دشمن كه در شرف موت بود نمود ، لاكن ايرانيان در تعريفى كه از دارا مىكنند ، با يونانيان موافقت ندارد . گويند كه دارا ناقص الخلقه و بد سيرت بود ، و اين تعريف معلوم است به جهت اين است كه پرده بر شرمسارى ملت كه ملك را از دست داده‌اند بپوشند . اشاره‌اى هم در كتب ايشان به دوستى اسكندر با تكسيلس يا امفيس مىنمايند ، و خبرى نيز از جنگ اسكندر با پوروس و لشكر\r\n\r\n","description":"","footnote":"","page_name":" 152 ","page_number":226},
  {"content":"\r\n\r\nكشيدن او به طرف توران مىدهند ، لاكن در هيچ‌يك ازين اخبار بجز اصل وقايع ، چيزىكه قابل اعتماد باشد نيست . و باقى تاريخ اسكندر حتى قضيهء موت او ، همه افسانه است . اسكندر ايرانيان مجتمع جميع فضايل و منبع همهء صفات بزرگ است ، و اقتدار و تجمل او از جميع سلاطين روى زمين بيش ، نامش زينت‌ده هر افسانه و ، قدرش عالىتر از هر انسان و انسانه است .\r\nبعد از فوت اسكندر ، هرج‌ومرجى كه در ايران واقع گشت ، سبب اين شد كه ، تا مدتى دراز ، تاريخ اين مملكت از ميان رفت . و مورخين اين ملك چنان كه مذكور شد ، ذكرى از خلفاى اسكندر نمىكنند . و قريب پانصد سال كه دو طايفه از ارساسيان كه به اشكانيان معروفند ، در ايران حكومت كرده‌اند ، كمتر از سيصد سال ذكر شده است .\r\nو مورخين غرب تصريح نموده‌اند كه ، بيست پادشاه از شعبهء اول ارساسيان ، دويست و هفتاد سال بر پارسيا مستولى بوده‌اند ، و يازده نفر از طبقهء ثانى دويست و بيست و يك سال سلطنت داشته‌اند . و از اخبار ناقصه و متناقضهء اهالى ايران در اين باب معلوم مىشود كه ، چيزىكه از آن زمان در دست ايشان است ، فقط فهرستى است از نامهاى « 1 » سلاطين آن هم غيرصحيح .\r\nفردوسى چنان مختصر اين مطلب را ذكر مىكند كه ، گويا هيچ تاريخ از آن زمان در دست نيست . گويد بعد از فوت اسكندر ، مملكت بزرگ ايران تا دويست سال در هرج‌ومرج و در تحت حكومت ملوك طوايف بود ، كه هميشه با هم در جنگ و جدال بودند ، و بنياد حكومت اين طائفه چنان متزلزل و بىثبات بود كه ، مىتوان گفت كه ، ايران در تمام اين اوقات ملتى بود بدون سلطان . و بعد ازين تقرير مجمل ، شروع مىكند قصهء اردشير را كه سرسلسلهء پادشاهان ساسانيه است . و همين معنى كه فردوسى تاريخ اين ايام را به كلى از قلم انداخته است ، سبب ازدياد و اعتبار و اعتماد بر قول اوست ، زيرا كه ، اگرچه خيالات و مضامين شاعرى به جهت تزئين مطالب خود بسيار به كار برده است ، اما در اينكه مواد مطالب مزبوره را همه كلّيتا از نوشتجات\r\n\r\n\r\n","description":"","footnote":"\r\n( 1 ) - در اصل : كه از نامهاى .\r\n","page_name":" 153 ","page_number":227},
  {"content":"\r\n\r\nپهلوى اخذ كند هم ، كمال سعى و احتياط كرده است .\r\nپس مىتوان گفت كه ، همين سكوت او دليل بر اين است كه ذكرى از سلسلهء سلاطين پارثيا در تاريخ باستان نيست . و سبب اين امر به نظر واضح مىآيد ، زيرا كه در اين ملت ، چنان كه در ملل ديگر كه در چنين حالت هستند ، لفظ عالم و متشرع اشتراك معنوى دارند ، يعنى مباشرين امور شريعت ، علماى ملت هستند ، و فتور عظيمى كه در عهد اشكانيان عارض كيش زردشت شد ، مىتوان گفت كه ، سبب كلى است بر اينكه چرا مورخينى كه سبب اشتهار اعمال و اعتلاى اعلام اردشير و جانشينان او شده‌اند اين طائفه را در مطمورهء فراموشى انداخته كأن لم يكن انگاشته‌اند .\r\nيكى از فضلاى فرانس از مورخين يونان نقل مىكند كه ، علماى مجوس قبل از اردشير به زمانهاى دراز ، جمعيتى بوده‌اند ، الا اينكه احترامى نداشته‌اند ، حتى اينكه قضات و كفات ملك نيز با ايشان به تمسخر و استهزا سلوك مىكرده‌اند . پس متوقع نبايد بود كه مذهبى كه علماى آن را خوارى باشد ، احكام آن جارى باشد .\r\nو همچنين شاهد ديگر اينكه ، بر سكه‌اى كه از اشكانيان مانده است ، به‌هيچ‌وجه صورتى كه اشارت به مذهب زردشت داشته باشد نيست . و در سكهء ساسانيان صورت محراب و آتش مقدس است كه علامت آتش‌پرستى است .\r\nمحررين غرب در اينكه اشك يا ارساس از نسل پادشاهان قديم ايران است موافقت دارند ، الا اينكه تقريبا همه اتفاق دارند كه سلاطين پارثيا اصلا از توران يا از تاتارند كه قرون عديده بر ايران مسلط بوده‌اند ، لاكن دلايل بسيار بر خلاف اين مطلب هست . و يكى از محققين مورخين قديم تصريح مىكند بر اينكه اهالى پارثيا را كه ممالك ايشان در سواحل دجله بود ، در زمان قبل كاردوشى مىناميدند .\r\nو چون ملاحظه شود ، وضع زمين كاردوشيا كه حال معروف به كردستان است و طبيعت وحشى اهالى آن مملكت و عادات هميشگى ايشان با سلاطين ايران ، احتمال قوى مىرود كه ، چون هرج‌ومرج مملكت را بعد از اسكندر ديدند ، سيل‌آسا از كوههاى خود سرازير گشته مگر در خرابيهاى ملك ايشان را نيز بهره‌اى باشد .\r\n\r\n","description":"","footnote":"","page_name":" 154 ","page_number":228},
  {"content":"\r\n\r\nعلى الجمله ، بىفايده است دانستن ، چنانچه مشكل است تحقيق كردن اين مطلب ، كه آيا اصلا اهالى پارثيا بعبارة اخرى ، اول طايفه‌اى كه اين نام بر ايشان اطلاق شده است ، از سواحل جيحون بوده‌اند ، يا از اطراف دجله ؟ به علت اينكه ظاهر است كه وقتى كه اين نام در مملكت ايران صورت اطلاق يافته است ، برضد طايفهء ديگر استعمال شده است . به غير از كسانى كه مؤلفين كوشيده‌اند تا به ايشان مخصوص كنند . لفظ پارثيا بر محررين آسيا غير معلوم است . آنچه بدون مكابره مىتوان گفت اين است كه ، زمانى كه بيشتر مملكت ايران را در يورپ پارثيا مىناميده‌اند ، وقتى بوده است كه ملك در چنگ امراى متعدد بوده ، و امراى مزبور متصل بر سر ملك با هم در نزاع و جدال بوده‌اند . اما در اين‌كه در هنگام مخاطرهء عام چند نفر از سلاطين پارثيا با هم اتفاق كرده و لشكرى گران به جنگ دشمن خارجى مىكشيده‌اند ، هيچ مجال شك نيست . و اين معنى نيز معلوم ، كه هريك ازين سلاطين كه به سبب چنين حادثه يا به سبب رجحان و مزيت طبيعى بر ديگران برترى مىيافت ، تجملات منيعه و القاب رفيعه بر خود مىبست ، لاكن اخبار ثابت نمىكند كه اشكانيان گاهى در رتبت و منزلت و شئونات پادشاهى به درجهء سلسله سلاطين سابق يا لاحق رسيده‌اند .\r\nاحكام پارثيا را مانند اميران طوايف و سرداران ايل و احشامات مىتوان شمرد ، اگرچه سببى كه تاريخ ملت را تا مدتى دراز بر طاق نسيان نهند چيز ديگر ، به‌جز جهالت تعصب مذهبى نخواهد بود ، الا اينكه هيچ آثارى باقى نمانده است كه سلاطين آن اوقات را و ممالكى كه در تحت حكومت ايشان بوده ، از ننگ جهالت و وحشىگرى برهاند .\r\nاز بدايت سلسلهء ساسانيان ، تاريخ ايران وضعى جديد پيدا مىكند ، و چنان كه از مؤلفين دو ملت مختلف متوقع است ، اتفاق ما بين تواريخ محررين شرق و غرب يافت مىشود . مورخين ايران را تاريخ اوقات نيست ، حتى در اين زمان ، الا اينكه سنواتى كه براى هريك ازين سلاطين ذكر مىكنند ، غالبا با تاريخهاى خوب و درست محررين غرب موافقت مىكند و ، به اين سبب اعتماد به حقيقت اخبارى كه\r\n\r\n","description":"","footnote":"","page_name":" 155 ","page_number":229},
  {"content":"\r\n\r\nازين سلسله مىنويسند مىتوان كرد . سلسلهء ساسانيان تا زمان خلفاى عرب كه دولت عجم در دست ايشان منقرض شد ، در ايران سلطنت داشتند .\r\nپس تاريخ ايران بنابر تفصيلى كه مورخين اين مملكت مىنويسند ، منقسم به سه زمان معيّن مىشود : زمان افسانه كه قبل از سلطنت كيقباد همه داخل در اين زمان است ،\r\nو ديگر زمان شاعرى كه در آن قدرى وقايع يافت مىشود ، و مابقى خيالات شاعرى است ، و آن از بدايت امر كيانيان تا سلطنت اردشير بابكان است .\r\nسيوم زمان تاريخى است ، كه از شروع سلطنت اردشير بابكان تا انقراض دولت عجم است ، در اوايل ظهور اسلام .\r\nاما از زمان اول كه زمان افسانه است ، غيرممكن است كه تاريخ اوقات و سنوات قريب به صحت معلوم شود . و در زمان دوم اگرچه مددى از يونانيان داريم ، لاكن اختلاف ما بين يونانيان و مؤلفين ايران از زمان كيقباد تا لشكر كشيدن اسكندر به ايران قريب سيصد سال است ، لاكن چون ملاحظه شود كه ايرانيان را از اين ايام تاريخى بجز روايات مجهوله كه در باب تعيين ايام پادشاهى هريك از سلاطين نقل مىكنند در دست نيست ، اين اختلاف چندان ضررى نخواهد داشت .\r\nچنانچه ايام سلطنت جمعى از سلاطين را بيش‌از صد سال مىنويسند ، و در همين اغراق ، مدت غير محقق غالبا دو نفر با هم اتفاق ندارند ، و استدلال به مطابقت اين گونه تواريخ وقت ضايع كردن است .\r\nبنابراين ، مسوّد اين اوراق در مقابلهء ما بين اخبار منقوله از مؤلفين شرق و يونان ، مطابقت و عدم مطابقت تواريخ ايام را شرط جرح و تعديل مطالب ندانسته ، اخذ نتايج از وقايع محققهء متناسبه نمود ، و از فوت اسكندر تا جلوس اردشير بابكان هم غيرممكن است كه تطبيق تاريخ ايرانيان را يا با مورخين يونان يا روم نمائيم .\r\nفقط به سبب اينكه محررين آسيا از آن ايام خبرى كه نام تاريخ بر آن توان نهاد ندارند . و چنان‌كه مرقوم شد ، جز فهرستى از نام پادشاهان آن‌زمان در ميان نيست .\r\n\r\n","description":"","footnote":"","page_name":" 156 ","page_number":230},
  {"content":"\r\n\r\nو چون حساب ايام سلطنت سلاطين مزبوره مىنمايند ، به قرنها كمتر از زمانى كه بالفعل پادشاهى كرده‌اند مىشمارند و نمىتواند بود كه ما در تخمين ايام پادشاهان پارسيا بر خطا باشيم ، به علت اينكه ايشان معاصر قياصرهء روم بوده‌اند در وقتى كه ، آفتاب دولت روم در نهايت درجهء ارتفاع بود . تاريخ ايام و اصول وقايعى كه ايرانيان از طلوع اردشير بابكان تا زوال كوكب يزدجرد نقل مىكنند « 1 » ، به‌قدرى مطابقت با اهالى غرب دارد كه ، بتوان گفت اين ايام تاريخى است . تاريخ ساسانيان با قدرى افسانه آميخته است و غالبا با اغراقات شاعرى آراسته ، لاكن هيچ‌يك از كتب اهالى شرق بالمره ازين قسم چيزها خالى نيست . از جمله آثارى كه اثر عظيم در خاطر مىكند ، خرابهاى سراهاى سلطنت است . وقتى كه انسان خيال مىكند كه عمارتى كه در بناى آن خزانه مملكتى خالى و صنايع عالمى در تزئين آن صرف شده است ، امروز نه تنها خراب و بىصاحب افتاده است ، بلكه بانى آن غيرمعلوم ، و زمانى كه اهالى آن به آن متكلم بوده‌اند ، متروك است ، چنان كه شاعر گويد :\r\n پرده‌دارى مىكند در قصر قيصر عنكبوت * بوم « 2 » نوبت مىزند در گنبد افراسياب \r\nو در ايران از اين‌گونه عمارات ويران بسيار است ، لاجرم عنان خامه بدان جانب انعطاف مىيابد . خرابهاى سراى سلطنت اصطخر فارس از بزرگترين خرابهائى است كه هنوز در زمين باقى هستند ، و آنچه ازين بناى رفيع ديده مىشود ، مىتوان گفت كه ، وقتى برابرى با بهترين عمارات يونان و روم مىكرده است ، مقام اقتضاى تعداد محاسن آن را كماينبغى ندارد ؛ مسافران هنرمند در اين باب اظهار حذاقت خويش نموده‌اند . و همچنين در باب بانى آن‌كه سبب اختلاف آراست ، و هم در معنى آثار آن سخنى نخواهيم گفت ، زيرا كه خطوطى كه بر جدار آن ثبت است ، تا مفهوم نشود ، غالبا مطالب مزبوره معلوم نشود . ايرانيان نسبت بناى آن به جمشيد مىدهند و آن را تخت جمشيد خوانند ، و گويند هماى دختر اردشير بر عمارت آن\r\n\r\n\r\n","description":"","footnote":"\r\n( 1 ) - در اصل : مىكند .\r\n( 2 ) - بوم بضم اول و واو ، نام جانورى است كه به نحوست و شآمت اشتهار دارد ( ح ) .\r\n","page_name":" 157 ","page_number":231},
  {"content":"\r\n\r\nافزود و تخت‌گاه خويش ساخت ، و اسكندر آن را خراب كرد . شهر اصطخر كه تخت جمشيد قريب به آن است ، تا مدتى ديرباز ، پس از خرابى آن بنا برپاى ماند .\r\nو از معتمدين مورخين منقول است كه ، سكنهء آن شهر به بعض فاتحين مملكت امتياز داشتند و قرنهاى عديده بعد از آنكه ايران به چنگ اعراب افتاد ، اهالى آن ديار بر تجبر و تهور خويش باقى بودند ، چنان كه گويا مشاهدهء آن آثار سبب اين معنى مىشد . نه تنها سراى اصطخر بلكه سطح كوهى كه سراى مزبور در پاى آن واقع است ، و بسيارى از كوههاى دور و حوالى ، مزين است از آثارى كه ، مىتوان ربط آن را با كتاب فردوسى داد . و از اين صور به خوبى يافت مىشود ، كه ايرانيان را عادت بوده كه رسومات مذهبيه و معظمات امور تاريخيه را به توسط صور و آثار بر صفحهء روزگار بنگارند . بسيارى از صور منقوشه در اصطخر را در حالت پرستش آتش نموده‌اند .\r\nو در نزديكى شاپور كه شهرى است كه به مسافت هشتاد ميل تقريبا در جانب مغرب شيراز واقع و تختگاه شاه‌پور اول بوده ، صورت اين پادشاه را بر كوهى نقش كرده‌اند ، به هيئتى كه امپراطور روم والرين را مانند اسير گرفته و سفراى روم به طلب استخلاص قيصر در حال ضراعت و ابتهال در خدمت او ايستاده‌اند ، و در مقابل آن مجلسى است كه در آن صورت پادشاهى است كه با لباس سلطنت در ميان جمعى نشسته ، و يكى از آن اشخاص دو سر بريده به نظر پادشاه مىرساند .\r\nو همچنين شهر شوشتر را مورخين نسبت به شاپور مىدهند ، و اين شهر واقع است در كنارهء كارون ، تقريبا سى ميل به جانب شرقى پاىتخت قديم كه شوش يا سوسامى ناميده‌اند . گويند شوش لفظى است پهلوى به معنى خوب و نيكو ، و شوشتر به معنى نيكوتر . و همچنين گويند كه ، شاپور اسراى روم را به بنا كردن آن شهر به كار داشت . و برجى كه والرين بدبخت به عقيدهء ايرانبان در آن حبس بوده به مسافرين نشان مىدهند .\r\n\r\n","description":"","footnote":"","page_name":" 158 ","page_number":232},
  {"content":"\r\n\r\n\r\nبند كارون\r\nو يكى از آن آثار عظيمه‌اى كه يادگار بزرگى ايران است ، بندى است كه در نزديكى آن شهربانى آن بر رود كارون بسته است به جهت برگرداندن مجراى آب به نوعى كه به كار زراعت بيشتر برخورد و ، اين بند را از سنگهاى تراشيده ساخته كه به آهك ضم و با بندهاى آهن مستحكم نموده‌اند . عرض آن بيست پا و طول آن از هزار و دويست كم نيست . گويا جميع اين بند يك‌پارچه است ، مگر درميان كه دو چشمهء كوچك ساخته‌اند تا قدرى از آب رودخانه هم به قرار سابق خود بگذرد ، و اين بند بيشتر قابل التفات است ، به‌جهت اينكه در همهء آثار قديمه غالبا همين يكى است كه براى فائده ساخته‌اند ، و همانا به همين سبب از همه درست‌تر و بهتر برجا مانده ، و اندك خرابى كه به مرور از آب كارون به آن رسيده بود ، چندسال قبل تعمير شده و تا هنوز كما فى السابق صحراى دزفول را هميشه سبز و خرم دارد .\r\nشهر شوشتر اگرچه به حالت قديم باقى نيست ، لاكن هنوز دار الملك پركنه‌ايست ، در پاى كوهى واقع شده است و رود كارون از پيش آن مىگذرد و راه آمدوشد به كنارهء ديگر رود ، از پلى است كه بر آن بسته‌اند ، و آن پلى است كه مبناى آن بر يك طاق است و ، بيش‌از هشتاد پا ارتفاع آن است . و در جانب مغرب شوشتر ، در سى و شش ميلى ، خرابهاى شوش قديم يافت مىشود ، و خرابهاى مزبور ما بين دزفول و كنارهء شرقى رود قراسو افتاده است ، كه در آن كناره تا دوازده ميل يا بيشتر مىرود و ، اين ويرانها مثل خرابهاى بابل همه بناهاى بزرگ است كه از آجر و سفال ساخته شده است .\r\nكينير صاحب ، در كتابى كه در جغرافياى ايران نوشته است مىگويد : در مسافت قليلى از قراسو بناى بزرگى است كه محوطهء آن قريب يك ميل است ، و ارتفاع آن به خط مستقيم تقريبا صد پاست . و در عقب آن يكى ديگر است ، كه\r\n\r\n","description":"","footnote":"","page_name":" 159 ","page_number":233},
  {"content":"\r\n\r\nاگرچه ارتفاع آن ، به‌قدر اول نيست ، لاكن محوطهء آن دو مقابل است ، اين بناها را شباهتى است به گنبدهاى بابل با اين فرق كه به عوض اينكه جميع از آجر باشند از گل و سفال آنها را ساخته‌اند ، مگر جاىجاى بدون ترتيب ، پايهائى از آجر و آهك كه ثخن « 1 » آن پنج‌پا يا شش‌پا مىشود ، و به جهت قوام ساخته‌اند .\r\n\r\nقبر دانيال پيغمبر\r\nدر پاى يكى از اين ابنيه ، قبر دانيال پيغمبر است ، و آن بناى كوچكى است ، و جمعى از دراويش در آنجا سكنى دارند ، و به وجه تصدق كه از زوار آن قبر يافت مىشود ، روزگار مىگذرانند ، و فقط سكنهء سوسا همين دراويشند ، و در جائى كه عالىترين سراهاى پادشاهان برپا بود ، اكنون هر قسم جانوران وحشى را مقام است . چند قطعه سنگ مرمر بزرگ در آن خرابها يافت شد ، و بر جميع آن قطعات نقوشى مثل حروف و نقوش آثار قديمهء مصر . و چون ازين قبيل سنگ در ساير صفحات ايران هرگز يافت نشده است ، عقيدهء كاتب حروف اين است كه ، سلاطين سوسا كه فتح مصر نموده‌اند ، براى علامت فتح ، اين سنگها را از آن ملك نقل كرده‌اند .\r\nذكرى از قصور خسروپرويز در شرح احوال اين پادشاه رفت ، لاكن در همان سمت ايران ، يعنى مملكت عراق كه شامل بيشتر از ممالك ميدياى قديم است و قصور مزبوره در آن واقع شده‌اند ، بعضى از آثار يافت مىشود كه نه‌تنها بر قصور خسرو ، بلكه بر اصطخر مشهور فارس نيز رجحان دارد .\r\nدر شش ميلى كرمانشاه ، صورى چند در طاق بستان نقش كرده‌اند ، و چنان استادانه قلم زده‌اند ، كه خيال بيشتر مىرود به اينكه صنعتگران يونان و روم بر خواهش پادشاه ايران اين كار را به پايان برده‌اند . كوهى كه طاق بستان در آن واقع است ، حد شمالى صحراى كرمانشاه است . عالىتر و خوش‌آيندترين طاقهائى كه در آن كوه بريده‌اند ، طاقى است كه پنجاه يا شصت‌پا ارتفاع و بيست\r\n\r\n\r\n","description":"","footnote":"\r\n( 1 ) - ثخن بكسر اول ، بمعنى حجم و سطبرى ( ش ) .\r\n","page_name":" 160 ","page_number":234},
  {"content":"\r\n\r\nو چهار عرض آن است . بر بالاى كمان طاق در وسط ، صورت هلالى است ، و در هرطرف تصوير ملكى است كه در يك دست عقدى يا تاجى و در دست ديگر جامى دارد . صورتى كه بر طرف راست است ، بالنسبه تمام است ، ولى از صورت سمت چپ جز دست و بازوئى باقى نيست ، به جهت اينكه پاره‌اى بزرگ از كوه افتاده است .\r\nو چنين مىنمايد از تركيب كوه ، كه بايد بعضى صور و آثار ديگر بالاى آن بوده باشد ، الا اينكه مرور زمان آن را خراب كرده است . در قعر اين غار تمثال عظيمى است از مردى تمام سلاح كه بر اسبى سوار است و ، سه صورت ديگر بالاى آن است ، مانند سه شخص ايستاده ، لاكن چنان محو شده‌اند كه چيزى جز خطوط و حدود آنها معلوم نيست . در سمت راست زنى است كه تاجى در دست راست دارد ، و به سمت مردى كه در ميان ايستاده است دراز كرده ، چنان كه گوئيا تاج را به او مىدهد و ، در دست ديگر جامى دارد ، مثل اينكه بخواهد شراب به كسى بدهد ، و بر بالاى سر تصويرى كه در ميان است صورت هلالى است ، و مىنمايد كه ، در دست راست حلقه‌اى به مشاركت صورتى كه در دست چپ است گرفته است . و در دست چپ شمشيرى راست كه نوك آن را بر زمين نهاده و در ميان دو پاى خود دارد . تمثالى سمت چپ جامهء بلند دارد لاكن نمىتوان معلوم كرد كه در دست چپ چه دارد ، صورتش هنوز برجا است ، ريشى طويل دارد و بر سر او خودى است و بر آن كره‌اى است . و اطراف اين غار از تصاوير خرد پر است . در يك طرف صورت شكار گراز است در كنار رودى ، و شكارچيان بعضى در كشتىهاى كوچكند و بعضى بر فيلها سوارند ، و در طرف مقابل همان صور را نقش كرده‌اند بر اسب و فيل ، چنان كه عقب آهو كرده‌اند . و اقسام تماثيل ديگر در طاق بستان است .\r\nسيلوستروساسى كه از علماى فرانس است و در پهلوى رنج برده است ،\r\n\r\n","description":"","footnote":"","page_name":" 161 ","page_number":235},
  {"content":"\r\n\r\nبعضى از خطوط پهلوى را ترجمه « 1 » كرده است كه به آن واسطه صورت شاپور ذو الاكتاف و پسر او بهرام كه در آن كوه كنده‌اند ، شناخته مىشود ، و آن ترجمه اين است :\r\n« اين صورت بندهء خداى شاپور عزيز شاهنشاه ايران و آن ايران است كه از سلسلهء آسمانى پسر بندهء خداى هرمزد عزيز شاهنشاه ايران و آن ايران از سلسلهء آسمانى پسر بزرگ شاهنشاه نرسى عزيز است » و همين‌گونه بعينه شرحى در باب بهرام نوشته ، الا اينكه لفظ بهرام را وراهرام مىنويسد پسر شاپور و پسرزادهء هرمزد .\r\nمؤلف اوراق گويد كه : اين ترجمه را به ملا فيروز كه يكى از علماى فارسيان است در بمبئى نمودم ، او گفت : ترجمه صحيح است ، و لفظ آن ايران و همزه را در معنى كفار معنى كرد ، به اين معنى كه اير در پهلوى به معنى مؤمن است و ايران جمع آن است ، و همزهء آن در فارسى ، چنان كه در يونانى و سانسكريت ، چون بر سر لفظى درآيد ، سلب معنى مىكند ، پس آن ايران به معنى غيرمؤمن يعنى كفار است .\r\nمع القصه ، در طرف ديگر صورت دو پادشاه است كه دست در يك حلقه دارند ، و بر زير يك نفر عسكر رومى كه بر وى در افتاده است ، ايستاده‌اند . و صورتى كه آن را تمثال زردشت دانند بر جانب ايشان برپاست . پاى اين تمثال بر ستاره‌اى است ، و بر سر آن تاجى از نور است . شك نيست كه اين تماثيل در عهد بهرام كه بانى كرمانشاه است به كار برده‌اند ، و دو صورت تصوير او و پدر او شاپور است ، و حلقه‌اى كه در دست ايشان است ، شايد علامت كرهء زمين ، و از افتادن عسكر رومى بدان هيأت ، مراد زوال و انحطاط دولت روم باشد .\r\nآثاريكه از بابل برجاست ، مكرر تعريف و تحديد شده است ، خرابهاى بزرگ بىتركيب‌اند كه هيچ‌يك از آن برقرار سابق باقى نيست .\r\n\r\n\r\n","description":"","footnote":"\r\n( 1 ) - ترجمهء خطوط پهلوى كه در طاق بستان حوالى كرمانشاهان است ( ح ) .\r\n","page_name":" 162 ","page_number":236},
  {"content":"\r\n\r\n\r\nطاق كسرى مداين\r\nاز مداين طاقى هنوز باقى است كه صد و شصت پا ارتفاع و هشتاد و پنج دهنه آن است . از سلوسيا جز نامى بجا نمانده است ، لاكن اگر بخواهيم فقط فهرستى از نامهاى شهرها و پلها كه وقتى زيب‌بخش دجله بوده‌اند بنويسيم ، سخن بدرازا خواهد كشيد ، همين كفايت است كه امروز در كنار اين رود ، به عوض عمارات سلاطين ، چيزى جز خيام قطاع الطريق اعراب كه جز زياد كردن صحرا خواهش ديگر ندارند ، ديده نمىشود .\r\nدر سمت شمال و مغرب ايران از آثار قديمه كم يافت مىشود .\r\nدر اروميه كه شهرى است در آذربايجان و مسقط الرأس زردشت است ، چيزى جز معابد و هياكل آن بجا نمانده .\r\nو در تبريز كه پاىتخت ميديا است و در تحت تريدات پادشاه ارمنيه ، نام اكبتانا بر آن نهادند ، به ندرت اگر علامتى از بزرگى ايام قديم يافت شود . همانا طبيعت با آدميان به خرابى اين شهر اتفاق كرده است ، زيرا كه از صدمهء زلزلهء مكرر بيشتر خرابى به اين شهر رسيده است تا از جنگهاى متعدد ، حتى در اكبتانا خود كه حال به همدان معروف است ، چيزى جز قبر مردخاى و استر « 1 » به نظر نمىآيد . گنبد اين دو قبر ، قريب به وسط شهر است .\r\nاوسلى صاحب كه چندى قبل سفارت ايران به او تعلق داشت ، ترجمهء خط عبرى كه در آن گنبد يافته بود ، به مؤلف فرستاد ، و آن اين است :\r\n« پنجشنبه پانزدهم ماه آوار در سنهء چهار هزار و چهار صد و هفتاد و چهار از خلقت عالم بناى اين عمارت بر قبر مردخاى و استر صورت اتمام يافت به دست برادران نيك‌دل الياس و شموئل پسران مرحوم اسماعيل كاشانى » ازين تاريخ معلوم مىشود كه از بناى عمارت تا حال هزار و صد سال است ، و قبرها كه از چوب\r\n\r\n\r\n","description":"","footnote":"\r\n( 1 ) - ترجمهء خطوط عبرى بر قبر استر و مردخاى كه در وسط شهر همدان است ( ح ) .\r\n","page_name":" 163 ","page_number":237},
  {"content":"\r\n\r\nسياه‌رنگ ساخته‌اند ، مىنمايد كه بسيار قديم است ، ولاكن چوب ضايع نشده است ، و خطوط عبرى را كه بر آن كنده‌اند ، هنوز به خوبى مىتوان خواند .\r\nاز رى كه در قديم راج مىناميده‌اند ، اثرى نيست .\r\nدار الملك مازندران سارى كه نامش در اول طلوع تاريخ ايران مذكور است ، هنوز به همان نام و اعتبارى قليل باقى است .\r\nتا صد سال قبل ازين ، چهار آتشكده از ايران هنوز در آن شهر برپا بود ، فقط چيزىكه از دست زمانه و تاخت مسلمين باقىمانده بود ، و آن معابد را برج مانند ساخته‌اند ، قريب سى پا قطر و صد و بيست پا ارتفاع آنهاست .\r\nو همچنين در نزديكى باكو در مازندران هنوز چند آتشكدهء بسيار قديم است . اين آتش‌خانها را از سنگ ساخته‌اند . مىتوان گفت ، طاقها هستند كه ارتفاع بلندترين آنها از پانزده پا زياده نمىشود . به يكى از كوچك‌ترين آنها زوار هنود تا هنوز مىروند . لوله‌اى در زمين قريب به محراب نصب كرده‌اند و از ميان آن شعله‌اى كه رنگ آبى كم‌رنگى دارد بيرون مىآيد ، مثل شعله‌اى كه از سوزاندن عرق حاصل مىشود ولاكن صافىتر ، اگرچه اين صورت در ساير اطراف باكو هم اگر زمين را كه همين حالت دارد ، يعنى آتش‌خيز است بشكافند ، حاصل مىشود ، ولى آتش اين معبد را زوارى كه از سواحل رود گنگ مىآيند ، معجزه مىدانند و مقدس مىدارند .\r\nو شك نيست كه در خراسان آثار قديمه بايد بسيار و در بلخ كه مدتى دراز تختگاه مملكت بوده ، بايد بيشتر داشته باشد . ممالك مزبوره تا به حال درست ملاحظه نشده است . و شايد كه در آينده مورد التفات مسافرين شوند .\r\nسيستان ملك موروثى خانوادهء رستم غالبا « 1 » بيابان است ، لاكن بقايا و اطلال و دمن شهرهاى بزرگ در كنار هيرمند ، شهادت به آبادى و معمورى اين ملك دارد و نام هر جاى و هر طايفه ، اثبات اخبارى كه از اين ملك رسيده است مىكند .\r\n\r\n\r\n","description":"","footnote":"\r\n( 1 ) - در اصل : غالبان .\r\n","page_name":" 164 ","page_number":238},
  {"content":"\r\n\r\nيكى از صاحب منصبان دولت انگريز در سنهء هزار و هشتصد و ده عيسوى ، به آن صفحات سفر كرده و تعريفى كرده است ، از آن جمله در باب سيستان مىگويد كه :\r\nسيستان بايد وقتى به بزرگى اصفهان بوده باشد ، خانه‌هاى آن را با خشت خام بنا نهاده‌اند ، و سقف خانه‌ها را چون گنبد زده‌اند . شهر جلال‌آباد در ميان اين خرابها است ، و قريب دو هزار نفر سكنهء آن است . والى آنها بهرام خان است كه خود را كيانى مىخواند و از نسل كيان مىداند . صاحب مشار اليه قبيله‌اى را ديده است كه نوشيروان نام داشته‌اند ، و بر دره‌اى عبور كرده كه آن را سهراب مىخوانده‌اند ، و از شهرى گذشته كه نام آن كيقباد بوده .\r\nبالجمله ، جائى كه وقتى محل سلاطين و صناديد بوده ، امروز ملاذ و مأمن مشتى از طوايف است كه جز تاخت و تاراج پيشهء ديگر ندارند .\r\nدر ولاياتى كه در حدود آن واقعند ، مثل مكران و بلوچستان ، كم است علامتى كه بتوان دانست كه گاهى از آنچه ديده مىشوند بهتر بوده‌اند . نظر در آثار قديمهء ايران منجر به ملاحظهء رسوم و عادات اهالى و سكنهء اوايل آن مملكت است ، لهذا مختصرى نيز در اين باب مرقوم مىشود . از ايام پيشين هنوز علامات به‌قدرى باقى است كه سبب اعتقاد به اين معنى مىشود كه ، مردم نخستين ايران در جميع صنايع و علومى كه باعث انتظام امور ملك و ارتباط جمهور ملت مىشود به خوبى ترقى كرده بودند ، و در تحت حكومت بعضى از سلاطين رفاه و آسايشى داشته‌اند ، كه از آن زمان ديگرباره نديده‌اند . اگرچه بر اين مطلب كليتا چنان اتفاق است كه شك كردن در آن مكابره مىنمايد ، لاكن بحث و فحص هيچ‌وقت ضررى به حقيقت نمىرساند ، و هيچ جزء تاريخ از جزئى كه متعلق به وضع حكومت و رسوم و عادات ملت است ، زياده قابل تجسس و تفحص نيست .\r\nمبناى بسيارى از دلايل اثبات ترقى اوايل ايران بر وجود عماراتى است\r\n\r\n","description":"","footnote":"","page_name":" 165 ","page_number":239},
  {"content":"\r\n\r\nكه ، هنوز برپا يا آثار آن برجا است ، لاكن بايد ملاحظه شود كه از جميع خرابها و آثارى كه در اطراف مملكت است ، بجز بند كارون در شوشتر عمارتى كه در حقيقت به جهت فائدهء عموم ملت كرده باشند كم است .\r\nآثار سراهاى پادشاهى و بقاياى صور و تماثيل ، فقط دلالت بر اين دارد كه سلاطين مقتدر و متمول بوده‌اند نه اينكه رعيت آسايش داشته يا تربيت شده‌اند .\r\nمقصود از جاه‌طلبى در جميع سلاطين مشرق اين است كه ، با تجمل زيست كنند و نامى بزرگ بگذارند و تجمل را در شكوه و شأن و شوكت شخصى و سراهاى عالى دانند ، و نام و شهرت را در فتح بلاد . اين است غالب آمال سلاطين ، مثل كيخسرو و اردشير و نوشيروان و چنگيز و تيمور و نادر . و پرواضح است كه به جهت اجراى اين‌گونه مطالب ، پادشاه طبيعت شخصى او هرچه باشد ، بايد حاكم على الاطلاق باشد ، و رعيت او مقيد به قيد رقيت و از عالم آزادى بىخبر باشند .\r\nو در اينكه ايران از اول امر تابه‌حال در تحت اين قسم حكومت بوده است ، هيچ مجال شك نيست ، بلى در بعضى اوقات اميران پركنه و سران قبايل ، گردن از اطاعت سلطان پيچيده علم استقلال برافراشته‌اند ، لاكن چون اصل مرام و مقصد پيشينيان از اقتدار چنان كه مذكور شد ، همه خودبينى و كامروائى بوده است ، لابد بايد گفت ، اينان نيز به طلب همان مقاصد سر برداشته‌اند . بناءعلىهذا ، در اندك تأمل ، معلوم مىشود كه طلب اقتدار اين طايفه را جز جمعيت جباران و خرابى رعايا به سبب نزاع ملتى هيچ اثر و ثمر ديگر نبوده است .\r\nدر كتب يونانيان مسطور است كه : مردم ايران در قديم الايام مردمى دانشمند و حكيم بوده‌اند و حكومتى با عدل و انصاف داشته‌اند . و در تورات نيز مذكور است كه ، قواعد و قوانين اهالى ميديا و ايران تغييرپذير نبود . هركس وقايع عديدهء تاريخيه كه از مورخين يونان منقول است ، مطالعه كند ، دريافت خواهد كرد كه آنچه ايشان نقل مىكنند ، مخالف با آنچه ما بيان كرديم نيست ، لاكن بايد به دقت ما بين وقايع حقيقى و افسانهائى كه در كتب ايشان است ، فرق كرد .\r\n\r\n","description":"","footnote":"","page_name":" 166 ","page_number":240},
  {"content":"\r\n\r\nاهالى يونان با تاريخ حقيقى ايران كماينبغى آشنا بودند ، و بدين سبب ميدانى وسيع به جهت جولان خيالات مؤلفين بود ، و چون مقصود مورخين مزبور تعليم حكام و القاى حب صلاح و رشاد در مردم مملكت بود ، لهذا نسبت جميع صفاتى كه سبب بزرگى طبيعت انسان است به سلاطين و مردم قديم ايران داده‌اند .\r\nاز حقيقت نوع حكومت ايران همين‌قدر مىتوانيم بگوئيم كه ، پادشاهى به وراثت و حكومت پادشاه مطلق بوده است ، و شخص پادشاه را به نظر احترامى بيش‌از اندازه مىديده‌اند ، و سلاطين ايران هميشه القاب بزرگ بر خود نهاده‌اند و ، با تجمل بسيار زيسته‌اند . لاكن امراى لشكر هميشه در كارهاى ايشان مداخلت كرده و در بعضى اوقات ايشان را تابع راى خود ساخته‌اند ، زيرا كه سرداران سپاه بيشتر از خانوادهء سلطنت ، و معظم اضلاع مملكت در تصرف ايشان بوده .\r\nو چنين مىنمايد كه از اوايل ، اين امرا در جلوس سلطان جمعيت مىكرده‌اند ، و رضاى ايشان در پادشاهى او شرط بوده است ، زيرا كه از پدر بر پدر سردارى سپاه داشته‌اند ، و سپاه خويش را از اضلاع خويش مىداده‌اند . وزراى مملكت را نيز چنين مىنمايد ، كه در قديم چنان كه در اين زمان ، مردمان فاضل و مجرب ولى از نژاد پست اختيار مىنموده‌اند . در غالب اوقات سران قبايل بزرگ غصب مسند وزارت نموده‌اند ، لاكن هرگز به ايشان داده نشده است ، به جهت اينكه منصب صدارت وقتى در قبضهء اميرى مقتدر باشد ، در اين نوع حكومت معنيش اين است كه ، پادشاه يا جسمى است بيجان يا جانى است در زندان ، يعنى بر وى از سلطنت جز نامى نيست .\r\nتجمل سلاطين ايران را اعيان مملكت نيز تقليد كردند ، و در زمان اقبال دولت ، بايد به جميع ممالك اثر كرده باشد . و در اينكه اين قسم تجمل بدون بسيارى از علوم ادارهء مملكت و نوعى از ترقى در رعيت نمىتواند پايدار بماند ظاهر است . و ترقى رعيت به سبب مجادلات و منازعات داخليه كه لازمهء قواعد\r\n\r\n","description":"","footnote":"","page_name":" 167 ","page_number":241},
  {"content":"\r\n\r\nحكومت ايشان بود ، يا به جهت محاربات خارجيه با طوايف وحشى كه از سواحل درياى روم و خزر و كنارهء رود جيحون و سيحون از دو طرف مملكت حمله‌ور بودند ، متصل به تعويق افتاد .\r\nبالجمله ، دليل بسيار است بر اينكه مبناى بزرگى سلطنت قديم ايران مانند ساير ممالك در حالت جاهليت ، بر قوت لشكر بوده است . و به جهت دانستن احوال ملت ، شايد راهى بهتر از رجوع به وضعى كه حكام ماليه از ايشان مىگيرند نباشد .\r\nهيرودوتوس گويد : گشتاسب اول كسى است كه مملكت خود را به بيست حكومت قسمت كرده و بر هر قسمت ماليه‌اى معين نمود ، و بنابر قول مصنف مزبور معادل دو ملين و هشتصد و هفت هزار و چهار صد و سى و هفت پوند پول انگريز است . مترجم گويد كه مبلغ مزبور قريب يازده كرور و ربع كرور اشرفى محمد شاهى مىشود .\r\nبالجمله ، گشتاسب بر هر حكومتى خراجى معين مقرر كرد . و هم او گويد كه :\r\nاين بدعتى بود كه گشتاسب گذاشت . سيرس جز هدايا و تعارفات ، از مردمان چيزى نمىگرفت ، و بدين سبب گشتاسب را تاجر و سيرس را پدر لقب دادند ؛ لاكن اين القاب بايد به طبيعت سلاطين مزبوره راجع باشد نه به قاعدهء جمع ماليه ، به علت اينكه اخذ تعارفات ، هم بىشرميش بيشتر و هم ثباتش كمتر و هم ظلمش زيادتر است .\r\nگويند اين قاعده قبل از زمان او نيز در ايران جارى بود و تا به امروز بلاى اين ملك است . پادشاه در اعياد يا در اوقات خوشى ، مثل تولد پسرى يا عروسى دخترى از اعيان ، توقع تعارف و پيشكش دارد نه ، بلكه به حكم مىگيرد . و اعيان نيز با نواب و خدام خويش همين معامله مىكنند . مبلغ اين‌گونه تعارفات حدى معين ندارد ، تحديد آن موقوف به مقدار بخل و مايه مكنت و اقتدار بر تعدى و اجحاف و اسباب مقاومت است . جميع اين اسباب متناقضه و متضاده بايد هميشه بدترين اثرى در آسايش خلق داشته باشد .\r\nاما در باب قوانين ملتى ايران قديم ، اگر ازين لفظ ، مراد قواعدى ملكى\r\n\r\n","description":"","footnote":"","page_name":" 168 ","page_number":242},
  {"content":"\r\n\r\nباشد كه وضع آنها به جهت سزاى بدكاران به نوعى مقرر و حفظ نفوس و اموال مردم از ظلم و حمايت زيردست از زبردست شده است ، بىمخاطره مىتوان [ گفت 
  ] كه اين نوع قوانين هرگز در ملتى كه هميشه در تحت حاكمان مطلق و نافذ الامر بوده‌اند ، وجود نداشته . بلى در تورات ذكرى از قوانين مردم ميديا و ايران شده است . ولى به ملاحظه معلوم مىشود كه ، حكم پادشاه در ايام قديم ، چنان كه درين ايام ، قانون مقرر ملك بوده است ، به اين معنى كه چون حكمى از پادشاه صادر شد ، اگرچه بر خلاف عدل و انصاف شد ، خود هم نمىتواند از آن تجاوز كند .\r\nقصهء انداختن دانيال پيغمبر در كنام شيران كه در كتاب مقدس مذكور است ، شاهدى است قوى بر اين معنى از تاريخ و ، همچنين خرابهاى وسيعى كه از قديم در اطراف مملكت مانده است ، ثابت مىشود كه ، اهالى ايران در روزگار پيشين در قرى و شهرها مىزيستند ، و از قرارى كه از كتب معلوم مىشود ، بيشتر در باب غذا به اكل نباتات مىپرداختند ، زيرا كه گويند ، كه كسانى كه اكل حيوان مىكردند ، ايشان را مكروه مىداشتند . و از همين كتب نيز منقول است كه ، در همان اوايل نيز قبايل متعدده در خيام و سياه‌چادرها زيست مىكرده‌اند . سياق حكومت و آب‌وهواى مملكت نيز با اين نوع زندگى موافق است . زنان را در روزگار سابق در غايت محترم مىداشته‌اند . از آنچه مذكور شد ، اهالى قديم ايران معلوم مىشود خالى از نوع ترقى نبوده‌اند ، و امراى لشكر رعايت قواعد فتوت و جوانمردى نيز مىكرده‌اند ، لاكن دليلى نيست كه بتوان خيال كرد كه گاهى با حكمت ، حكومتى يا به انصاف قانونى داشته‌اند .\r\nدر باب اخلاق و آداب اهالى ايران چيزى در دست نيست . مورخين اين ملت هرگز احوال عامه را نمىنويسند و نمىتوان جميع خلق را قياس از سلاطين و صناديد ايشان كرد ، زيرا كه سلاطين و امثال آنها در هر عصر و در هر ملك خود را از تكاليف عوام خلق آزاد مىدانند و معاف مىدارند .\r\n\r\n","description":"","footnote":"","page_name":" 169 ","page_number":243},
  {"content":"\r\n\r\nاما در باب علوم ، مشكل است بتوان گفت تا چه پايه مردم به كسب علوم مشغول بوده‌اند . گويند : نوشيروان اول پادشاهى است كه بنياد مدارس نهاد ، لاكن مؤبدان كتب شريعت داشتند و تاريخ سلاطين با دقتى هرچه تمامتر محفوظ بود .\r\nعلماى اين طائفه ، در زمان اوايل ، مشهور به علم نجوم بوده‌اند . و اين علم نيز مانند ساير علوم مخصوص به مؤبدان بوده است . و ظاهر است كه لاف علوم و فضايل كه در زمان سلاطين ساسانيه مىزنند ، چندان پايه‌اى ندارد ، و در زمان بزرگترين سلاطين اين سلسله ، علوم در ايران خيلى كمتر از روم بوده است . منقول است كه بعضى از حكماى روم به ايران سفر كرده و از دربار نوشيروان مأيوس مراجعت كردند به اين معنى كه كسى قابل صحبت نيافتند .\r\nبالجمله ، خزاين علوم ايران هرچه بوده است ، يا خراب شده يا از ميان رفته است .\r\nاهالى قديم ايران بايد به سبب غذا و آب‌وهوا قوى و در نظر خوش‌آيند باشند .\r\nيكى از مؤلفين مشهور فرنگستان گويد كه : سكنهء قديم ايران بايد مثل مردمى كه حال در اين مملكت سكونت دارند نباشند ، يعنى در نظر فروتر نمايند ، زيرا كه به سبب مخالطت و مزاوجت با مردم گرجستان و چركس ، بر حسن اندام مردم ايران افزوده است . بنابراين اگر ما نسل ايرانيان قديم را كه در گجرات و بمبئى مقام دارند ، و بلاشك خون ايشان مخلوط نشده است ، به علت اينكه مزاوجت با طائفهء ديگر نمىكنند ، با مردم حال قياس كنيم ، و ظاهر اين طائفه را بعد از هزار و صد سال سكونت در هواى گرم و تغيير كلى در بشره و اعضا كه لازم اين نوع تبديل افتاده است ، بايد گفت كه مردم قديم ايران از خلق حال كه از زمان يزدجرد نسلشان با صد طائفهء ديگر آميخته است در نظر فروتر نه ، بلكه بهتر بوده‌اند .\r\n\r\n","description":"","footnote":"","page_name":" 170 ","page_number":244},
  {"content":"\r\n\r\n\r\nفصل هشتم در حكومت خلفا در ايران و سلطنت صفاريان و سامانيان و ديلميان\r\nبعد از فرار يزدجرد ، سرداران عساكر خلفا از نهر فرات گرفته تا رود جيحون ، بر جميع اطراف ايران تاختند و هرچه سودمند يا بزرگ يا مقدس يافتند ، پايمال تعصب ساخته عرضهء دماروبوار نمودند . خلقى انبوه از سكنهء بلاد اين ملك ، ترك مذهب را بر قتل و تطاول رجحان داده دين جديد را گردن نهادند . و كسانى كه نتوانستند متحمل شوند ، ترك خانمان گفته به بلاد دوردست جلا اختيار كردند . ترقى مسلمين سريع ، بل عجيب بود ؛ قبايل متعدده از بيابان آتش‌خيز عربستان بر ممالك سردسير خراسان و بلخ پراگنده شدند ، و نسل و نتيجه در آن بلاد نهادند . اعقاب و انسال ايشان هنوز در آن صفحات باقى است ، اگر زبان آباواجداد را فراموش كرده‌اند ، ولى هنوز بر عادات و رسوم اعراب برقرارند . مؤلف را با يكى از قبيلهء بنى شيبان در چهار منزلى بخارا اتفاق صحبت افتاد كه در اطوار و كردار بعينه مانند يكى از اهالى يمن بود ، و سبب را گفت ، به‌جهت اينكه قبيلهء ما با اهل ملك مزاوجت نمىكنند . اعراب خراسان و بلخ و همچنين در اطراف بخارا هنوز بسيارند ، لاكن به غيراز در خراسان ، اميرى معتبر ندارند ، زيرا كه مصلحت ملكى امراى تاتار و افغان اقتضا مىكند كه اين طائفه ضعيف و پراگنده باشند .\r\n\r\n","description":"","footnote":"","page_name":" 171 ","page_number":245},
  {"content":"\r\n\r\nعلى الجمله ، چون امر تسخير ايران به انجام رسيد ، نواب و حكام به جهت اضلاع مملكت معين شدند ، و تا دويست سال بل متجاوز ، ايران جزئى از حكومت عرب بود . تاريخ ملك درين مدت مديد در كتب اعراب بالتبع مذكور است ، فقط وقايعى كه قابل ذكر است ، خروج امرا و ولات است ، كه چون بنيان خلافت تزلزلى مىيافت ، دم از استقلال مىزدند ؛ و چون ديگرباره استحكامى مىپذيرفت ، گردن اطاعت مىنهادند .\r\nقصهء امين و مأمون دو پسر هارون الرشيد ، بر هركس كه ربطى به تاريخ مشرق دارد ، معلوم است . امين پسر زبيده بود و زبيده مستغنى از تعريف است و ، مادر مأمون كنيزكى بود ، لاكن مأمون به جهت همت و شجاعت و حكمتى كه داشت ، در انظار ناس او را اعتبارى تمام بود به خلاف امين . هارون به ملاحظهء نژاد يك پسر و رعايت صفات پسر ديگر ، مملكت را بر دو قسمت نموده هر قسمت به يكى واگذاشت ، لاكن امين نام برادر را از خطبه انداخته لشكرى به حرب او فرستاد . مأمون ، طاهر ذو اليمينين را به مقابله گسيل كرد . طاهر لشكر امين را شكسته و عاقبت او را به قتل رسانيد .\r\nدر حكومت خراسان تا سه نسل از طاهر بر مسند رياست پا نهادند . و چون خليفه مأمون خواست كه پسرزادهء طاهر را از عمل عزل نمايد ، مجبور شد كه عم وى را برانگيزد تا با وى درآويزد . دليل قوى بر اينكه اين سياق حكومت ، همان اوقات سبب اين شد كه جمعى از امرا بهم رسيدند كه خلفا در اجراى حكم بر ايشان بدين‌گونه حيل متمسك شوند . در چنين حالت ملك دير نخواهد ماند ، تبى كه از حرارت دين برخاسته بود ، فرونشست . عهد خلفاى صدر اول گذشت ، آن اطاعت تعبّدى از ميان رفت . ديگر خليفه را اعتبارى نماند و حكمش را اعتنائى نه . در سراى خلافت بغداد ، خليفه چون صورت تمثالى نشسته و دست‌نشين يكى از امرا كه در ظاهر از بندگان محسوب مىشد بود . حكومت دنيوى خلفا نيز چون خلافت دينى ايشان در رجعت قهقرا بود . چنان سركشى و بىنظمى در عساكر بغداد بود كه اگر دشمنى به اطراف دار الخلافه مىتاخت ، نمىتوانستند مدافعت كنند ، و در بلاد\r\n\r\n","description":"","footnote":"","page_name":" 172 ","page_number":246},
  {"content":"\r\n\r\nدوردست نيز حكام جز ذكر نام خليفه در خطبه اظهار اطاعت و احترامى نمىنمودند .\r\nچون بدين نوع عنان رياست ايران از پنجهء ضعيف جانشينان على و عمر بيرون رفت ، هر اميرى كه جرئتى در دل و قوتى در بازو يافت ، به گرفتن آن دست يازيد . اين هوا بايد سرها بر باد داده باشد ، تا بالاخره مردى كه اگرچه از حيثيت نژاد از ادانى ناس نسب داشت ، ولى به جهت شهامت و مروت و تدبير و حكمت ، بر مدارج عاليه ارتقا يافته بود ، از پى اين مطلب قدم جلادت پيش گذاشت ،\r\n\r\nذكر يعقوب بن ليث صفار\r\nاز آن جمله ، يعقوب بن ليث پسر روىگرى بود از سيستان ، لاكن هرچه از حرفت يا از پدر مىيافت ، خرج رفقا و همسالان خويش همىكرد . و هم از اوان طفوليت ، جلادت و سخاوت او او را محبوب همگنان و محسود اقران داشتى ، چون از سن صبى ترقى كرده به رهاق و شباب رسيد ، مداخل وى كفايت مخارج او و احباب او را نمىكرد ، لهذا هرج‌ومرج ولايت را غنيمت دانسته بناى دزدى گذاشت ، و رفقاى او نيز او را متابعت نمودند .\r\nرفته‌رفته اصحابش زياد شد ، كارش بالا گرفت ، شهرت و دولت يافت ؛ و همچنين طريقهء مروت كه با تاراج‌زدگان مرعى مىداشت ، سبب ازدياد شهرت او شد . درين قسم ملك و مردم ، دزد فيروز روزبه به زودى و آسانى اميرى مشهور شد . بديهى است مردى كه غيرت و شجاعتى داشته باشد و بتواند جمعى مصاحب نگاهدارد ، به‌زودى صاحب جاه و اعتبار خواهد گشت .\r\nصالح بن نصر كه به تغلب بر سيستان مستولى شده بود ، چون شنيد كه طاهر بن عبد اللّه والى خراسان لشكرى به دفع او نامزد كرده ، معاونت يعقوب را فوزى دانسته او را به خدمت خويش بداشت . يعقوب نيز چنان در رتق‌وفتق آثار كفايت نمود كه ، درهم بن نصر چون جاى برادر گرفت ، امارت لشكر خويش را به رأى و رؤيت يعقوب مفوض كرد .\r\nخواند امير گويد : تا حيات درهم ، سردارى لشكر با وى بود ، و بعد از فوت\r\n\r\n","description":"","footnote":"","page_name":" 173 ","page_number":247},
  {"content":"\r\n\r\nدرهم ، لشكر او را به حكومت برداشتند . لاكن صاحب زينة التواريخ گويد كه : چون امارت لشكر يافت ، اول كارى كه كرد اين بود كه ، درهم بن نصر را گرفته و مقيد ساخته به بغداد فرستاد ، و در ازاى اين خدمت ، كه حاكمى ياغى را از پاى درآورده ، حكومت موطن مالوف خويش را از سدهء خلافت مستدعى شده ، به وعدهء اينكه مادام العمر در تعداد يكى از بندگان امير المؤمنين محسوب باشد . شايد خليفه در آن وقت متوكل بود ، زيرا كه ترقى يعقوب به حكومت سيستان قبل از قتل متوكل واقع شد ، و قتل متوكل در سنهء دويست و چهل و هفت هجرى اتفاق افتاد . بالجمله ، چنين مىنمايد كه ، خليفه استدعاى او را تلقى به قبول « 1 » كرد . يعقوب فرصت از دست نداده به ازدياد اقتدار خويش پرداخت .\r\nدر زينة التواريخ مسطور است كه : اول لشكر به جانب خراسان كشيده هرات را از تصرّف گماشتكان حاكم منتزع ساخت . بعد از آن عطف عنان به جانب كرمان كرده آن ملك را به قبضهء اقتدار آورد . و پس از تسخير آن بلاد ، عزم شيراز نموده آن مملكت را نيز ضميمهء مفتوحات ساخت . و چون از شيراز مراجعت نمود ، هديه‌ها به خدمت المعتمد على اللّه پسر متوكل كه در آن وقت بر مسند خلافت بغداد متمكن بود فرستاد ؛ مصحوب يكى از معتمدان كه در حضرت خليفه اظهار انقياد نموده بگويد كه : يعقوب يكى از پست‌ترين بندگان خليفه است . لاكن چون بار ديگر لشكر به شيراز كشيد ، خليفه بر عمل او ملامت كرد و پيغام داد كه : اگر دست از شيراز بدارد ، منشور ايالت بلخ و بخارا را ضميمهء حكومت سيستان نموده به او فرستاده خواهد شد . يعقوب راضى گشت و لقب نيابت خليفه بر خويش نهاده به جانب بلخ روان شد و به‌زودى آن ملك و كابل را در تحت تصرف آورد ، و بعد از آن به صوب خراسان شتافت . و در همان سال قريب به نيشابور جنگى با آخرين سلسلهء طاهريه نمود و او را در قيد اسار آورده با صد و شصت نفر از آن خاندان به سيستان فرستاد .\r\nاز آن سپس سارى را وجههء همت ساخته عزم مازندران نمود ، و با حسن بن زيد علوى\r\n\r\n\r\n","description":"","footnote":"\r\n( 1 ) - تلقى : پيش رفتن به ملاقات ( ح ) .\r\n","page_name":" 174 ","page_number":248},
  {"content":"\r\n\r\nكه حاكم آن ديار بود ، مصاف داده لشكر او را منهزم ساخت . حسن به جانب گيلان گريخت ، يعقوب او را تعاقب كرد ، لاكن قريب تمام لشكر او به سبب بدى آب‌وهواى آن صفحات در معرض تلف درآمدند .\r\nبعد از وقوع اين حادثه ، اجبارا به سيستان برگشت . و على الفور سفيرى به جانب بغداد فرستاده پاداش خدماتى كه در خراسان و طبرستان ، چنانچه رسم خدام جان‌نثار است ، از گريزاندن ياغيان و برانداختن باغيان بجاى آورده بود ، طلب داشت .\r\nخليفه اين‌گونه پيغام را از ادب خارج دانسته حكم كرد تا در جميع مساجد ممالكى كه به دست يعقوب مفتوح شده بود ، على رؤس الاشهاد ، بر وى لعنت كنند ، زيرا كه با خليفه در مقام تمرد و طغيان است .\r\nچون اين خبر گوش‌زد يعقوب گشت ، زهرخندى زده ، به سمت فارس لشكر آراست ، و با محمد بن و اصل كه در آن اوقات به تغلب بر فارس استيلا يافته بود ، مصاف داده او را هزيمت نمود و فارس را به قهر و غلبه در تحت حكم آورد . چون علم دولت يعقوب بالا گرفت ، عزم تسخير بغداد از نهادش سر برزد . معتمد چون از عزيمت او آگاه شد ، هراس بر وى راه يافته منشور ايالت خراسان و طبرستان و فارس را به او فرستاد كه ، اين ممالك نيز ضميمهء حكومت و تميمهء « 1 » رياست او شود .\r\nلاكن يعقوب رد اين احسان نموده با ايلچى گفت كه : به صاحب خود بگو كه ، من در باب اين ممالك مشكور و ممنون شمشير خود هستم ، منشور را براى كسانى نگاهدارد كه قبول اين منت از وى و ياراى مقابلت با من دارند .\r\nاين خبر چون به خليفه رسيد زياده موجب وحشت گرديده به تهيه و تجهيز سپاه فرمان داد . و موفق برادر خويش را به سردارى عساكر منصوب ساخته ، به استقبال يعقوب فرستاد ، و در حوالى بغداد ، تلاقى فريقين و تقارب قئتين دست داده شكست بر يعقوب افتاد . لاكن از اين صورت خللى در بنيان راسخ عزيمت يعقوب راه نيافته ، مجددا به جمع‌آورى سپاه پرداخته به جانب بغداد علم برافراخت . خليفه از عاقبت\r\n\r\n\r\n","description":"","footnote":"\r\n( 1 ) - تميمه : مهرهء سياه و سفيد كه در گردن طفلان آويزند ( ح ) .\r\n","page_name":" 175 ","page_number":249},
  {"content":"\r\n\r\nامر انديشيده ، سفرا به جانب وى ارسال داشت ؛ و چون رسولان دار الخلافه به اردوى يعقوب رسيدند ، يعقوب را بيمارى صعب عارض گشته بر بستر خفته بود ، ولى چون خبر ورود سفرا به وى رسيد . فرمود تا ايشان را حاضر كنند ، و همچنين حكم داد تا شمشير او و قدرى نان خشك و پياز در نزد او گذاشتند . چون رسولان نزد وى درآمدند گفت : با صاحب خود بگوئيد كه ، اگر من زنده مانم ، اين شمشير ما بين ما حاكم خواهد بود ، اگر فتح مرا باشد ، آنچه مقصود من است معمول خواهم داشت ، و اگر غلبه او را شود ، اين نان و پياز غذاى من است ، نه خليفه و نه روزگار بر كسى كه عادت به خوردن اين‌گونه طعام كرده است دست نخواهند يافت . بعد از دو روز ازين مقدمه ، يعقوب وفات يافت و برادرش عمرو بر جاى او برآمد .\r\nاتفاق مورخين است بر اينكه يعقوب صاحب ملكات نيكو بود و در وضع زندگى به غايت بىتكلف زيستى ، و متابعين خويش را در نهايت درجه رعايت خاطر فرمودى ، همگنان طفوليت خويش را هريك مكانتى منيع و منصبى رفيع داد ، و در صحبتى كه با ملازمان خليفه ازو منقول است ، معلوم مىشود كه به قناعت مفتخر بود .\r\nو همچنين گويند : خيمه‌اى داشت چون خيمهء يكى از سپاهيان . صفات مزبوره و بىاعتنائى او به تجمل دنيوى ، منضما به شجاعت و شهامتى كه در ذات او بود ، او را مستحق بزرگى ساختند . در ايام بزرگى ظلم و تعدى از او نقل نشده است ، لاكن تاريخ يعقوب را مورخين ملل به غرض نوشته‌اند . ايرانيان كه مذهب شيعه دارند ، غالبا تمجيد و تحسين دشمنان خلفاى سنّى را مىكنند ، و حكايتى دليل بر شيعه بودن يعقوب نقل مىكنند . وقتى به او گفتند كه ، ابو يوسف نام ، يكى از سرداران لشكر او بر عثمان لعنت مىكند ، يعقوب به خيال اينكه عثمان سنجرى است كه يكى از حكام و با وى اسباب مصادقت مستحكم داشت ، على الفور فرمود تا ابو يوسف را در معرض عقوبت آوردند . وزير يعقوب كه « 1 » از اهل سنت بود ، خواست تا آتش افروخته را\r\n\r\n\r\n","description":"","footnote":"\r\n( 1 ) - فوت يعقوب در چهاردهم شوال سنه 265 در اثناى سفر بغداد روى داد .\r\nمدت سلطنتش يازده سال بود ( ح ) .\r\n","page_name":" 176 ","page_number":250},
  {"content":"\r\n\r\nبيشتر مشتعل سازد ، به جانب ابو يوسف با دست اشارت كرد و گفت : اينست كسى كه به سب صحابهء رسول خدا جرات كرده . يعقوب چون اين كلام شنيد ، فرمان داد تا ابو يوسف را رها كنند و گفت : غلط فهميدم ، چنين دانستم كه لعنت به شخصى ديگر كرده است ، مرا به عثمان رابطه‌اى نبست .\r\nيعقوب سرسلسلهء صفاريان است كه مدتى قليل در ايران سلطنت كرده‌اند .\r\nو صفار به معنى روىگر است كه كاشف از حرفت اول بانى اين سلسله است .\r\n\r\nسلطنت عمرو بن ليث صفار\r\nعمرو چون جاى برادر گرفت ، بر خلاف وى با خليفه راه سلوك پيش گرفت . مكتوبى با احترام به بغداد فرستاد ، و چون ايالت عراق عجم و فارس و خراسان و سيستان و طبرستان و بعبارة اخرى مملكت ايران را بر وى عرضه كردند ، با بشاشت خاطر قبول كرد .\r\nدر زينة التواريخ مسطور است كه ، چون عمرو بر مسند سلطنت جلوس كرد ، فرمود تا سردار هر هزار سوار با گرزى زرين در دست در پيش او حاضر شوند . و چون عدد سرداران سپاه سواره به صد رسيد ، عمرو نظرى كرده آهى كشيد و گفت : كاش ارادهء الهى اين بود كه ، من با چنين لشكر در صحراى كربلا به معاونت حسين بن على حاضر بودمى . مورخين اهل اسلام برآنند كه به جهت اين آرزو ، جاى اين پادشاه در اعلى عليّين است .\r\nالقصه ، تا چندسال امور عمرو در ترقى و با خليفه در مقام اطاعت بود ، هرساله هدايا به دار الخلافه مىفرستاد و ، چون شحنگى بغداد به او محول بود ، از جانب خويش نواب بر آن شغل خطير مىگماشت . اول علامت نكبتى كه به او روى نمود ، شورش مردم خراسان بود ، اهالى آن ملك از خليفه استدعا كردند كه ايشان را از چنگ تطاول و تعدى عمرو رهائى دهد . امور دار الخلافه در آن اوقات كليتا به راى و رؤيت موفق برادر خليفه مفوض بود . و آن امير عاقل چون ديد كه بنى ليث خطرناك شده‌اند ، و سركوفتن مار چيره لازم است ، حاكمى به جهت خراسان تعيين\r\n\r\n","description":"","footnote":"","page_name":" 177 ","page_number":251},
  {"content":"\r\n\r\nنموده لشكرى به جهت تقويت او فراهم آورد ، و حكم كرد تا عمرو را در مساجد خراسان لعن كنند . از آن سمت نيز لشكر بغداد با عمرو ملاقى شده ، خدمتش را شكستى فاحش روى داد . گويند : عمرو بعد ازين شكست از راه شيراز به سيستان گريخت . ازين فرار بايد جنگ در سمت جنوبى عراق واقع شده باشد . مدتى طول كشيد تا عمرو توانست دوباره خود را جمع كند ، چون كارش رونقى يافت ، دوباره لشكر به خراسان كشيده با والى آن مملكت ملاقى شد و وى را شكست داده عرضهء شمشير ساخت .\r\nصاحب زينة التواريخ گويد كه : محمد بن زيد علوى كه در آن وقت خروج كرده و خود را خليفه مىخواند ، بر خراسان استيلا يافته بود ، و عمرو با وى مصاف داد .\r\nخواندمير گويد كه : با رافع بن هرثمه كه از جانب محمد بن زيد سردار لشكر بود ، جنگ كرده او را به قتل رسانيده و مملكت خراسان را به تصرف آورد .\r\nعلىاىحال سر والى را با هدايا به عتبهء خلافت فرستاده ، مستدعى عفو و اغماض گشت .\r\nدر زينة التواريخ مسطور است كه ، از جملهء هدايا بتى به نحو غريب بود ، كه چهار دست داشت و دو گوهر گران‌بها در دو گوشوارهء او تعبيه كرده بودند ، و آن را بر گاوى كه به اندازهء شيرى بود ، نشانده چنين مىنمايد كه ، يكى از بتهاى هنود بوده است . درهرصورت ، خليفه از اين معنى مسرور گشته خواست او را در دوردست عملى دهد ، حكومت خراسان و سيستان و بلخ و بلاد ماوراء النهر را به نام وى كرده ، فرمود تا در بغداد نام عمرو را بعد از نام وى در خطب ذكر نمايند . لاكن عمرو به اين معنى راضى نشده ، تدبيرى انديشيد كه خليفه را به چنگ آرد و حكومت بغداد را صاحب شود ، و به جهت انجام اين مطلب ، به جانب بغداد حركت كرد .\r\nچون به حوالى بغداد رسيد ، خود با چهارصد سوار از اردو سوار شده به عزم عرض نياز به خدمت خليفه شتافت . خليفه از قصد عمرو آگاه شده تدبير گرفتن او را كرد .\r\nبالجمله ، در سراى خلافت جنگى صعب روى نمود و غالب همراهان عمرو پىسپر\r\n\r\n","description":"","footnote":"","page_name":" 178 ","page_number":252},
  {"content":"\r\n\r\nبيابان عدم گشتند ، خود نيز بعد از آنكه يك چشمش معيوب شد به مدد اسبى سريع السير كه در زير ران داشت ، از آن مهلكه جان بدر برد . و چون به اردوى خويش كه در حلوان مقام داشتند رسيد ، على الفور حكم مراجعت داد .\r\n\r\nحكومت امير اسماعيل سامانى\r\nآتش غضب خليفه از اين حركت بالا گرفته حكومت ماوراء النهر را به امير اسماعيل سامانى كه در آن اوقات صيت شهامت او در آن صفحات بلند آوازه شده بود بخشود .\r\n\r\nگرفتار شدن عمرو بدست امير اسماعيل سامانى و نهايت كار او\r\nعمرو چون از كيفيت مستحضر گشت ، لشكرى به دفع امير اسماعيل نامزد كرد ، و چون لشكر شكست‌خورده رجعت كردند ، خود بر خلاف نصايح جميع اصحاب خويش با هفتاد هزار كس از جيحون عبور كرد ، و سپاه امير از بيست هزار بيش نبود ، ولى به مصداق :\r\n « كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً » .  « 1 »\r\nشهامت بر عدد غالب آمده شكست بر عمرو افتاد . خود خواست بگريزد ، اسبش به سر درآمده گرفتار گشت . اين است قول صاحب زينة التواريخ .\r\nلاكن خواندمير ذكرى از اين واقعه و شكست لشكر ديگر عمرو نمىكند ، فقط مىگويد كه ، بعد از تقابل عسكرين ، اسب عمرو سركشيده عمرو را به صف سپاه دشمن برده گرفتار ساخت . « 2 » و پس ازين كيفيت ، شكستن سپاه بىسردار آسان بود . زوال دولت عمرو يكى از علامات بزرگ بىثباتى اقبال روزگار است .\r\nچنان‌كه ازين حكايت كه مرقوم مىگردد ، معلوم مىشود كه ، در عرض چند ساعت زمانه چه بازيها دارد . گويند ، در روز گرفتارى عمرو بر زمين نشسته و يكى از سپاهيان\r\n\r\n\r\n","description":"","footnote":"\r\n( 1 ) - سورهء بقره ، 249 .\r\n( 2 ) - مدت سلطنتش قريب به بيست و سه سال امتداد يافت ( ح ) .\r\n","page_name":" 179 ","page_number":253},
  {"content":"\r\n\r\nدر ظرفى كه غذاى اسبان را ترتيب مىدادند ، به جهت وى غذائى مىپخت ، سگى سر در آن كرده و به‌سبب تنگى دهن ظرف نتوانست سر بيرون كند ، ازاين‌جهت متوحش شده با ظرف غذا گريخت . چون اين صورت مشاهدهء عمرو افتاد قاه‌قاه خنديدن گرفت . يكى از قراولان سبب آن خنده پرسيد ، گفت : امروز صبح ناظر كارخانه شكايت داشت كه سيصد شتر به جهت حمل اسباب آشپزخانه كفايت نمىكند ، و حالا سگى به آسانى حمل‌ونقل اسباب كارخانه و غذاى مرا با هم مىكند . ازين حكايت ، اختلاف حالت عمرو با يعقوب كه خوراكش نان و پياز بود ، و سبب ترقى اين و تنزل آن معلوم مىشود .\r\nبالجمله ، عمرو را به بغداد فرستادند ، و در حبس بود ، تا وقتى كه معتضد در سكرات موت حكم به قتل وى داد . و بعضى برآنند كه بعد از فوت خليفه رها شد .\r\nعمرو بيست و سه سال بر مسند اقتدار كامروا بود .\r\nآورده‌اند كه يكى از عادات او آن بود كه ، غلامان خرد خريدى ، و چنان كه بايد ايشان را تربيت كردى ، پس هريك را به اميرى يا وزيرى بخشيدى ، و به اين واسطه بر اسرار نهان اعيان ملك مطلع گشتى ، چنان‌كه بسيارى از صورت واقعه مستحضر نبودند ، گمان مىبردند كه او به قوهء الهى و الهام غيبى از اسرار خفيه مستحضر است .\r\nاگرچه عمرو هيچ‌يك از صفات بزرگ يعقوب را نداشت ، الا در جلادت و كياست از وى كم نبود .\r\nآورده‌اند كه روزى سان سپاه را مىديد ، يكى از سپاهيان را ديد كه اسبى بسيار لاغر داشت ، گفت : سپاه ما همه اسبهاشان لاغر و زنهاشان فربه است ، مردى كه اين كنايت با او بود گفت : زن من خيلى از اسب من لاغرتر است ، و اگر پادشاه را در اين شكى است ، زن را نيز حاضر كنم . عمرو تبسم كرده قدرى وجه بدان مرد داده تا هردو را فربه سازد .\r\nپسرزادهء او طاهر چندى در طلب رياست در سيستان كوشيده بعضى از صفحات فارس را نيز متصرف شد ، لاكن بعد از شش سال حكومت ، يكى از امراى او سبب\r\n\r\n","description":"","footnote":"","page_name":" 180 ","page_number":254},
  {"content":"\r\n\r\nاستيصال وى گشته و او را مقيد نموده به بغداد فرستاد .\r\nو فقط ديگر كسى كه از بنى ليث امارت كرد خلف است ، كه دختر زادهء يعقوب بن ليث است ، به مظاهرت « 1 » و معاضدت منصور سامانى رياست سيستان يافت ، و تا زمان سلطان محمود غزنوى بر امارت آن ديار متمكن بود ، تا اينكه لشكر سلطان او را شكسته اسير ساختند . تاريخ خلف با يكديگر متناقض است . در همان كتاب كه تعداد مساوى و معايب شنيعهء او را مىنمايند ، اطراء « 2 » و اطناب « 3 » در مدح بذل و كرم و حكمت و فضيلت او مىكنند . و تطبيق بين تناقض اقوال را بدين‌وجه مىتوان نمود كه ، بگوئيم خلف بن احمد معاصر سلسلهء سامانيه و غزنويه است كه در روزگار ايشان بازار فضل و كياست را رواجى بوده است ، و امراى ساير بلاد نيز به تقليد اين دو سلسله در تربيت اهل فضل و شعر ، خوانى نهاده و دستى گشاده داشته‌اند .\r\nو چنين مىنمايد كه ، به وضعى كه خلف بن احمد رعايت خاطر اين طايفه نموده است ديگرى نتوانسته است ، زيرا كه مىبينيم « 4 » نامى كه بايد مقرون به لعن و شتم اعقاب باشد ، مورخان را در مدايح او غلو است ، و شعرا او را رب النوع كمالات نفسانيه دانند .\r\nصاحب زينة التواريخ گويد كه : مقصود كلى خلف فتح كرمان بود ، و در آن اوقات ملوك ديالمه بر آن ملك فرمان‌روا بودند ، لشكرى به سردارى پسر بزرگ خويش گسيل نموده ، در اول‌دفعه فيروزى با ايشان بود ، ولى پس از آن هزيمت يافته جمعى كثير به قتل رسيدند . و چون پسر هزيمت خورده به سيستان برگشت پدر او را بكشت . بعد از آن چنين وانمود كه از اين معنى متأثر شده به تعزيت پسر قيام نمود و گفت : بايد انتقام او را از والى فارس بخواهم ، زيرا كه وى سبب قتل فرزند\r\n\r\n\r\n","description":"","footnote":"\r\n( 1 ) - مطاهرت : يكديگر را يارى دادن و هم‌پشت بودن ( ح ) .\r\n( 2 ) - اطراء بالكسر ، نهايت كردن در ستايش ( ح ) .\r\n( 3 ) - اطناب بالفتح . جمع طناب ، و بالكسر ، مبالغه كردن در سخن و دراز كردن ( ح ) .\r\n( 4 ) - در اصل : مىبينم .\r\n","page_name":" 181 ","page_number":255},
  {"content":"\r\n\r\nمن است . اما اهالى سيستان ديگرباره در باب فتح كرمان با وى موافقت نكردند .\r\nدرين حيص « 1 » و بيص « 2 » تدبيرى انديشيده از قاضى سيستان كه مردى بود به زهد و صلاح معروف ، درخواست كرد كه به كرمان به‌عنوان رسالت رفته و به نوعى كه داند يا تواند ، اصلاح ذات بين نمايد . قاضى به اين معنى راضى شده راه كرمان پيش گرفت .\r\nو بعد از ملاقات اول با والى كرمان شخصى كه از جانب خلف با وى بود در خفيه او را مسموم ساخته ، در افواه انداخت كه مردم كرمان اين كار كردند . چون اين خبر به مسامع اهل سيستان رسيد ، به انتقام قاضى بيچاره برخاسته بر كرمان حمله بردند و مفتوح ساختند . پسر خلف كه سردارى سپاه داشت ، همانا بوئى از عمل پدر برده گردن از اطاعت پيچيده كوس استقلال كوفت . خلف به جانب پسر حركت كرد ، لاكن امراى سپاه با وى اتفاق نكردند و او را مجبور ساخته تا به قلعه گريخت و قلعهء مزبور در شرف گرفتن بود كه ، چاره‌اى انديشيده خود را به بيمارى زد ، چنان وانمود كه مردمى كه در اطراف او بودند گمان كردند كه در سكرات موت است ، در اين حالت پيغام به پسر فرستاد كه ساعتى چند از عمر من بيش نمانده و كسى به‌غير از تو ندارم كه ملك و دولت خويش را به او حوالت كنم ، خزانه كه خاندان ما جمع كرده‌اند ، بايد به دست بيگانه نيفتد ، شتاب كن تا در نفس آخرين دعا در حق تو نموده و خزاين مخفى را به تو بنمايم . پسر فريب خورده به جانب پدر شتافت ، پدر چون پسر را ديد ، از جاى جستن كرده جگرگاه او را با خنجر شكافت ، ازين عمل معلوم شد كه بيمارى حيله بوده است ، و به مستقر حكومت خويش رجوع كرد ، در وقتى كه خلق بر وى سب‌وشتم مىكردند . و بعد از اين قضيه ، عرضه داشتى به سلطان محمود فرستاده او را به فتح سيستان دعوت نمودند . محمود با سپاهى جرار متوجه سيستان گشت ، چون عسكر خلف از وى روىگردان شدند ، در خود تاب\r\n\r\n\r\n","description":"","footnote":"\r\n( 1 ) - حيص بالفتح ، بربستن و يكسو شدن از راه ( ح ) .\r\n( 2 ) - بيص بالفتح ، كلمه‌اى است كه مركب سازند و گويند : وقعوا فى حيص و بيص و سختى و تنگى ( شمس اللغه ) .\r\n","page_name":" 182 ","page_number":256},
  {"content":"\r\n\r\nمقاومت نديده در قلعهء طاق متحصن شد ، و محمود آن قلعه را محاصره نمود ، خندق را از چوب انباشتند و عساكر از خندق گذشته يورش بردند ، فيلى دروازهء قلعه را از جاى كند . خلف چون حال بدين‌گونه ديد ، امان طلبيد . گويند در حين ابتهال و ضراعت ، محمود را سلطان خواند ، و اين لفظ محمود را خوش آمده او را عفو كرده به غزنين فرستاد . و مدت چهار سال بعد از اين مقدمه زيسته راه نياكان پيش گرفت .\r\nو او آخرين امراى بنى ليث است .\r\nاز سقوط كوكب دودمان بنى ليث تا طلوع نير سلطان محمود غزنوى كه قريب به صد سال است ، كشور ايران در ميان سلسلهء سامانيه و ملوك ديالمه منقسم بود . ديالمه را آل بويه نيز گويند . سلسلهء سامانيه بر خراسان و سيستان و بلخ و ماوراء النهر تا بخارا و سمرقند مستولى بوده‌اند ، و غالب به اطراف عراق نيز تاخته ، و بعضى اوقات در تصرف داشته‌اند . اين سلسله اگرچه نخست به استحضار خلفا عروج بر معارج امارت نمودند ، اما بالاخره از بادهء اقتدار سرمست شده سر از اطاعت ايشان باز زدند ، لاكن ملوك ديالمه كه رقبا و اعداى اين سلسله بودند ، همواره دم از اطاعت و انقياد خلفا مىزدند تا اينكه يكى از اين طائفه صاحب‌دست وزارت شده و ادارهء جميع امور بغداد به راى و رؤيت او مفوض گشت . لاكن اگرچه ملوك ديالمه خود را بندگان امير المؤمنين خطاب مىكردند ، بيشتر در اطراف عراق و كرمان و خوزستان و لارستان در جنگ و صلح به استقلال فرمانروا بودند ، و تا انقراض دولت سامانيه برقرار بودند . لاكن وهن و فتور به ايشان نيز راه يافته بود ، تا ورود طغرل‌بيك به بغداد كه به كلى مستأصل شدند . و طغرل بيك سرسلسلهء سلجوقيان است . فايده‌اى بر تفصيل محاربات سلاطين مزبوره و متعلقان ايشان متصور نيست . مختصرى در شرح حالات شخص اول هر سلسله و احوال بعضى از مقتدرترين و مشهورترين ايشان و وقايع معظمه كه در زمان دولت هر طايفه روى داد ، به جهت اطلاع و استحضار بر مجارى امور آن ازمنه كفايت است .\r\nصاحب زينة التواريخ نسب اسماعيل را كه اول پادشاه سامانيه است ، به بهرام\r\n\r\n","description":"","footnote":"","page_name":" 183 ","page_number":257},
  {"content":"\r\n\r\nچوبين نسبت مىدهد .\r\nمورخين فرنگستان گويند : سامان جد اعلاى اسماعيل ، شبانى بود يا قطع طرق مىكرد ، ولى اين مطلب فقط ثبوت حرفت امير تاتار مىكند ، اما در اينكه از خاندان شرافتند ، شكى نيست ، زيرا كه محقق است كه مأمون در آن اوان كه در مرو بود ، از والى ماوراء النهر خواهش كرد كه نوادهاى سامان را تربيت كند ، زيرا كه هم قابليت حسب دارند ، هم اصالت نسب . نوح كه برادر بزرگتر بود به حكومت سمرقند معين شد . احمد به تسخير فرغانه مأمور گشت . برادر ديگر را به ايالت هرات فرستادند .\r\nبرادر چهارم به سپهسالارى سپاه ماوراء النهر نامزد شد .\r\nبابرشاه كه بانى خانوادهء سلطنت دهلى است ، در فرغانه متولد شده است ، و اين پادشاه در تحديد اين ملك مىنويسد كه : در سمت مشرق آن كاشغر واقع است ، و در مغرب آن ، سمرقند ، در طرف جنوب ، كوهستان حدود بدخشان ، و در شمال آن بلاد ماكليغ و ماتو و ماكا بوده‌اند . ولى بلاد مزبوره در تاخت‌و تاز اوزبك خراب شده حال بيابان است . اگرچه اين مملكت خرد است ، لاكن حاصل‌خيز است و غله و ميوهء آن بسيار است . اطراف مملكت همه كوه است مگر از طرف مغرب به جانب سمرقند ، و از همان يك‌طرف نيز در معرض تاخت‌و تاز است . رود سيحون كه بعضى اوقات آن را رود خجند نيز نامند ، از جانب شمال و مشرق آمده در ميان ملك گذشته به سمت مغرب مىرود ، و بعد از آنكه از شمال خجند و جنوب فناكت كه حال شمرخيا خوانند مىگذرد به طرف شمال ميل مىكند و از ميان تركستان بدون اينكه به رودى ديگر متصل شود ، گذشته در بيابان به ريگ فرو مىرود .\r\n\r\nحكومت نصر\r\nعلى الحديث ، احمد را كه به فرغانه فرستاده بودند ، بعد از برادرش نوح به حكومت سمرقند مأمور شد ، و اين در ايام دولت طاهريه بود ، و او به نيابت ايشان حكومت مىكرد . احمد را هفت\r\n\r\n","description":"","footnote":"","page_name":" 184 ","page_number":258},
  {"content":"\r\n\r\nپسر بود ، پسر بزرگتر خود نصر را قبل از فوت جانشين خويش ساخت . چون يعقوب بن ليث طاهريه را برانداخت ، خليفهء بغداد منشور ايالت ماوراء النهر را به نام نصر فرستاد ، به اميد اينكه تربيت نصر سد راه و موجب ضعف يعقوب خواهد شد . نصر چون خود نمىخواست سمرقند را رها كند ، برادر كوچك خويش اسماعيل را به نيابت خويش به بخارا فرستاد .\r\n\r\nپادشاهى امير اسماعيل\r\nاسماعيل با رافع بن هرثمه كه در آن اوان از جانب محمد بن زيد علوى والى خراسان بود ، بنيان مصادقت مستحكم ساخته و به واسطهء او حكومت خوارزم را نيز ضميمهء حكومت بخارا ساخت . نصر را چنين معلوم شد كه اين عمل برادرش مقدمهء محاصرهء سمرقند است ، بنابراين به جمع لشكر پرداخت تا به دفع برادر پردازد . اسماعيل از رافع استمداد جست ، رافع به او پيوسته در اصلاح ما بين كوشيد ، لاكن اين اصلاح مدتى طول نكشيد ، نصر دوباره لشكر به بخارا كشيده شكست يافت و ، خود به دست امير اسماعيل گرفتار گشت . لاكن اسماعيل به‌عوض سختى با او به غايت نرمى نمود ، حتى اينكه در حضور وى ننشست و گفت : اگرچه بدگويان فرصت يافتند ، اما هيچ از محبت و احترام برادرى كم نشده .\r\nبالجمله ، اسماعيل نصر را مجددا بر سر حكومت خويش به سمرقند فرستاده در حين وداع گفت كه : من بخارا را به نيابت تو خواهم داشت .\r\nنصر از اول باور نمىكرد كه اسماعيل ، در آنچه مىگويد صادق است .\r\nبالاخره چون اعمال اسماعيل شاهد اقوالش بودند ، چنان ديگ محبت نصر به جوش آمد كه تا دم مرگ فرو ننشست . اگر چيزى بيش‌از فتوت و جوانمردى امير - اسماعيل متصور شود جلادت اوست ، زيرا كه فيروزى او را بر عمرو با لشكرى كه در عدد ، كم از نصف سپاه دشمن بود ، بر هيچ حمل نمىتوان كرد مگر بر شجاعتى خارق عادت . بعد ازين جنگ احكام او بر خراسان و بلخ و سيستان و سمرقند و\r\n\r\n","description":"","footnote":"","page_name":" 185 ","page_number":259},
  {"content":"\r\n\r\nبخارا و خوارزم نفاذ يافت .\r\nآورده‌اند كه ، چون عمرو ليث را به بغداد فرستاد ، معتضد خليفه منشور حكومت سيستان و مازندران و اصفهان و رى را با خلع گران‌بها به دو ارسال فرموده و ، او پيش از پوشيدن هريك از خلعتهاى خليفه ، دو ركعت نماز مىكرد .\r\nو اگر به مورخان ايران بتوان اعتقاد كرد ، حامل خلع و احكام را هفتصد هزار دينار داد .\r\nقبل از واقعهء عمرو ليث آوازهء شجاعت امير « 1 » در افواه افتاده بود ، و به سبب جنگى كه با پادشاه تركستان نموده سپاه وى را هزيمت داده خود او را دستگير ساخت . گويند در آن جنگ هر سوارى را از غنايم به‌غيراز اسب و شتر ، هزار درهم قسمت رسيد . و به اندك مدتى بعد از واقعهء عمرو ليث ، ملك رى و جميع طبرستان و بعضى از ممالك عراق را در حيطهء تصرف آورد . و بعد از رجوع از ايران ، ديگرباره به سمت شمال و مشرق تركستان لشكر كشيده ، بسيارى از بلاد آن صفحات را مسخر ساخت . بعد از قطع شصت مرحله زندگى ، تخت‌وتاج را وداع گفت .\r\nجميع مورخان متفق‌اند براينكه ، امير اسماعيل پادشاهى بود به شجاعت و فتوت و عدل و انصاف و ديانت موصوف . گويند چون عمرو ليث را گرفتار نمود ، عمرو خزاين خويش را بر وى عرضه كرد . امير اسماعيل ازين مطلب سر باز زده گفت : قبيلهء شما روىگران بودند ، بخت يك‌روزه شما را مساعدت « 2 » كرد و ، شما قدر نعمت ندانسته به تاراج اموال مسلمين پرداختيد ، اين عمل شنيع موجب زوال نعمت شد ، و به همان نوع كه برخاسته « 3 » بوديد ، بر زمين خورديد . اگر من دست\r\n\r\n\r\n","description":"","footnote":"\r\n( 1 ) - فوت امير اسماعيل سامانى ، در منتصف صفر سنه 295 روى به عالم عقبى آورد .\r\nمدت حياتش شصت سال بود . بعد از اسر عمرو مدت هفت سال ديگر در غايت كامرانى بسر برد ( ح ) .\r\n( 2 ) - مساعدت بالضم ، يارى كردن ( شمس اللغه ) .\r\n( 3 ) - در اصل : برخواسته .\r\n","page_name":" 186 ","page_number":260},
  {"content":"\r\n\r\nبدان مال حرام بيالايم ، مظلمه‌اى كه حال در گردن شما است ، در گردن من خواهد افتاد . و همچنين آورده‌اند كه ، چون هرات به حوزهء « 1 » ديوان وى انضمام يافت ، با اهالى ملك وعده كرد كه چيزى از ايشان نگيرند . لاكن سپاهيان ، قدمت خدمت و احتياج حالت خود را عرضه داشته ، او را بر شكستن عهد ترغيب كردند . اسماعيل خواهش ايشان را به سمع رضا اصغا نفرمود ، و چون حاجت و شكايت لشكريان هرساعت صورت ازدياد مىپذيرفت ، حكم داد تا از شهر كوچ كنند ، كه مبادا فاقه « 2 » سپاهيان موجب نقض پيمان شود . هنوز قدرى مسافت طى كرده بودند كه گردن‌بند ياقوتى از خاتون حرم را ، غليواجى خيال گوشت كرده درربود ، لهذا سواران بر اثر غليواز تاختند تا بالاخره مرغ گردن‌بند را در قناتى افكند . و چون به جستجوى آن برآمدند ، گردن‌بند را يافته ، به علاوه ، چند صندوق ديگر به دست آوردند . كه پس از استعلام بعضى از خزاين عمرو ليث بود كه ، يكى از چاكران او سام‌نام از سيستان در خفيه بدر برده بود . امير از صورت اين واقعه مسرور شده لشكريان را از فاقه رهائى بخشوده فرمود ، تا از حدوث اين حادثه پند گيرند و بدانند كه ، حضرت رب الارباب جلت كبريائه ، هرگز كسانى كه در شدايد صبر كنند و عهد خويش به پايان برند ، به دست بلا رها نكند ، و عنايت بىنهايت خود را از ايشان بازنگيرد .\r\nدر خلاصة الاخبار مسطور است كه چون لشكريان او بر نقض پيمان تحريض كردند ، گفت : خداوندى كه اسب عمرو را به تازيانهء قدرت نزد من دوانيد ، تواند كه بدون خلاف عهد من با مخلوق او ، حوايج عساكر مرا مهيا سازد .\r\n\r\n\r\n","description":"","footnote":"\r\n( 1 ) - حوزه بالفتح ، ناحيه و ميان مملكت و وادى حجاز ( ح ) .\r\n( 2 ) - فاقه : درويشى و حاجتمندى ( ح ) .\r\n","page_name":" 187 ","page_number":261},
  {"content":"\r\n\r\n\r\nسلطنت احمد بن اسماعيل سامانى\r\nمع القصه ، احمد بن اسماعيل جاى پدر گرفت و او مردى بدخوى و ظالم بود ، با عم و برادران و ساير اقرباى خويش بر سر ملك پدر نزاع كرد ، و بعد از هفت سال سلطنت به دست بعضى از غلامان به قتل رسيد . گويند دو شير هرشب بر در خوابگاه او پاس مىداشتند ، و چنان اتفاق افتاد كه ، در شب جمعه 23 جمادى الاخرى سنه 301 هجرى ، از بستن شيران غفلت كرده بودند ، و در همان شب غلامان فرصت يافته او را كشتند .\r\n\r\nپادشاهى نصر سامانى\r\nچون احمد به گذشتگان پيوست ، پسر او نصر كه در آن وقت هشت‌ساله بود ، بر تخت بخارا و خراسان پا نهاد . اين امير از پدر سعيدتر بود ، بعد از چند جنگ با امراى مملكت كه علم طغيان برافراشته بودند ، عاقبت بر ايشان فيروز گشته تمامت بلاد جد خويش را بلامنازع در قبضهء اختيار آورد . « 1 » و در اين اثنا فاتك كه صاحب رى بود ، با مقتدر خليفه ياغى شده مقتدر نصر را منشور حكومت رى فرستاده به دفع فاتك نامزد فرمود . بعد از فتح مملكت رى ، اصفهان و قم را نيز از عراق مفتوح نمود . و مدتى دراز به اقبال گذرانيد . و چون در بخارا وفات يافت « 2 » ، جميع ممالك او در رفاه و آسايش بودند . اين پادشاه به ملكات نيكو و صفات پسنديده خاصه سخاوت و عدالت اشتهار دارد .\r\n\r\nرودكى شاعر\r\nرودكى شاعر كه يكى از شعراى ايران معاصر اين پادشاه است ، و اگرچه نابينا از مادر آمده بود ، ولى\r\n\r\n\r\n","description":"","footnote":"\r\n( 1 ) - مدت سلطنتش پنج سال و چهار ماه بود ( ح ) .\r\n( 2 ) - مدت سلطنت نصر بن احمد سى و سه سال بود ( ح ) .\r\n","page_name":" 188 ","page_number":262},
  {"content":"\r\n\r\nبه سبب فرط كياست و حدت ذكا به زودى در حضرت نصر ترقى كرده ، بر اعيان ملك تقدم يافت . در تاريخ ديگر شاعرى را ننوشته‌اند كه به اين پايه به ملوك تقرب جسته باشد . نوشته‌اند كه دويست غلام در خدمت او اشتغال داشتند ، و چون در ركاب پادشاه سفر كردى ، چهارصد شتر در زير اسباب و اثاثهء او رفتندى .\r\n\r\nسلطنت نوح بن نصر سامانى\r\nالقصه ، چون نصر عروس دهر را وداع گفت ، پسرش امير نوح دست اعتناق به گردن ملك درآورد . ايام حيات اين پادشاه غالب به محاربات گذشت ، و بيشتر آن محاربات با يكى از امراى خويش بود كه او را ابو على گفتندى ، تا بالاخره بر وى فايق گشته او را از ملك خويش گريزاند ، لاكن ابو على به توسط يكى از خاندان ملوك ديالمه كه در آن اوان وزارت مطيع عباسى داشت ، حكومت خراسان يافت و بدان جانب شتافته ملك را متصرف گشت . و بر رؤس منابر و وجوه دنانير ، خطبه و سكه به نام خليفه خواند و زده شد . در خلال اين احوال ، امير نوح وديعت حيات را سپرده به رفتگان ملحق شد .\r\n\r\nسلطنت عبد الملك بن نوح « 1 »\r\nپسر وى عبد الملك جاى وى گرفت ، و او نيز روزى در گوىبازى از اسب افتاده هلاك شد « 2 » .\r\n\r\nسلطنت منصور سامانى\r\nچون برادرش منصور بر جاى او برآمد ، يكى از ديالمه را كه حكومت فارس و عراق داشت ، خراج‌گذار خويش ساخت و بر وى ساليانه صد و پنجاه هزار دينار طلا مقرر نمود . و به جهت\r\n\r\n\r\n","description":"","footnote":"\r\n( 1 ) - مدت سلطنت امير نوح هفت سال و شش ماه بود ( ح ) .\r\n( 2 ) - و او نيز در سنهء 350 در حين گوىبازى از اسب افتاده از مركب حيات پياده شد . مدت هفت سال و كسرى سلطنت كرد ( ح ) .\r\n","page_name":" 189 ","page_number":263},
  {"content":"\r\n\r\nتشييد مبانى مصالحت ، دختر ركن الدوله را كه از ديالمه به نفاذ حكم و جلالت شأن امتياز داشت ، در قيد ازدواج آورد . و بعد از پانزده سال سلطنت به ديگر سراى خراميد « 1 »\r\n\r\nسلطنت امير نوح ابو القاسم سامانى\r\nپسر او ابو القاسم نوح كه او را امير ثانى گويند ، پاى بر جاى پدر نهاد . در ايام سلطنت اين پادشاه ، امور غريبه از تغييرات روزگار اتفاق افتاد . دو نفر از امراى مقتدر او كه يكى فايق و ديگرى ابو على سيمجور نام داشت ، يكى به سبب طغيان پىدرپى ، از حكومت هرات و بلخ معزول ، و ديگرى به امارت خراسان منصوب بود ، به قصد استيصال او كمر بستند . و بغراخان پادشاه تركستان را كه بر فرغانه و كاشغر و ختن تا حدود چين فرمانروا بود ، به طمع ملك او دعوت نمودند ، چنانچه امير نوح مجبور شده از بخارا گريخت . اما باز بخت مساعدت نموده چون بخارا به تصرف بغراخان درآمد ، بعد از چندى وى را تبى عارض شده اطبا مصلحت در مراجعت به ملك خود ديدند . بغراخان از بخارا كوچ داده ، چون سه منزل دور شد ، تب شدت كرده بدان درگذشت . امير نوح ديگرباره بر سر ملك خويش آمده ، ابو على و فايق از روى اضطرار به خراسان گريختند و ، از فخر الدولهء ديلمى كه در آن وقت فرمانرواى فارس و عراق بود ، استمداد جستند . مسؤل ايشان به اجابت مقرون افتاد از اين طرف چون صورت گوشزد امير نوح گشت ، سبكتكين را كه صيت شهرتش در آفاق و در ولايت غزنين فرمانرواى على الاطلاق بود ، با خويش همدست ساخته بر سر دشمنان تاخت ، در نزديكى هرات از طرفين تسويهء صفوف و استعمال اسنه و سيوف نموده ، عاقبت نسيم ظفر بر پرچم امير نوح و يارانش وزيده ، اعدا هزيمت يافتند و شكستى فاحش بر ايشان رسيد . پسر سبكتكين محمود گويند در آن معركه ، دادمردى داد . بعد ازين فتح ، امير نوح ، سبكتكين را\r\n\r\n\r\n","description":"","footnote":"\r\n( 1 ) - منصور را مدت حكومت پانزده سال بود ( ح ) .\r\n","page_name":" 190 ","page_number":264},
  {"content":"\r\n\r\nپاداشى بجا فرمود وى را ناصر الدين و پسرش را سيف الدوله لقب داد و ، حكومت خراسان را به نام محمود كرد ، كه تا ايام حيات امير نوح ، ايالت آن ملك با وى بود . و هم چندى بعد كه ايلك خان پسر بغراخان به اغواى فايق قصد بخارا نمود ، امير نوح ديگرباره از سبكتكين استعانت جسته ، سبكتكين قدم قبول پيش نهاد ، ولى قبل از آنكه آتش حرب بالا گيرد ، نايرهء حرارت جانبين به آب مصالحت فرونشست . و از جملهء شرايط آن صلح ، حكومت فايق در سمرقند بود .\r\nبعد از امير نوح پسرش منصور اندكى متجاوز از يك سال سلطنت كرد . آن نيز با رسوائى و بدبختى اول ، كه از همان امرائى كه با پدرش مخالفت كرده بودند گريخت و ، پس از آنكه از در دولتخواهى درآمدند ، زمام امور پادشاهى را در دست كرده بر وى جز نامى نماند . اول كار ايشان اين بود كه حاكمى جديد به خراسان فرستادند . در آن ايام سبكتكين وفات يافته و محمود بر جميع ممالك پدر فرمان‌روا بود ، چون از صورت حال مستحضر شد ، به مقابلهء والى جديد شتافته وى را از پيش بدر كرد . و چون شنيد كه امراى مزبور منصور را از حليهء بصر عارى ساخته برادرش عبد الملك را بجاى او برداشتند ، در خفيه سفيرى به جانب وى روان كرده او را از مكايد اعدا مستحضر ساخت ، لاكن عبد الملك را نيز اختيارى نبود . امراى مزبور وى را به جانب مرو به محاربهء محمود روان ساختند . محمود با وى مصاف داده هزيمت داد و خلقى بىشمار از لشكر بخارا بر خاك افتاد . عبد الملك به بخارا گريخت . و از آن طرف ، ايلك خوارزم را به تصرف آورده در حوالى بخارا رسيد ، و چون اظهار دوستى و معاونت با خاندان سامانيه اظهار كرد ، او را به شهر راه دادند ، داخل شدن به شهر همان و تصرف كردن همان ؛ عبد الملك « 1 » را بند كرده به اورگنج كه پاىتخت ممالك او بود فرستاد ، و در همان بلاد روز عبد الملك به آخر رسيد\r\nو منتصر فقط پسر ديگرى كه از امير نوح باقى مانده بود ، در لباس زنان گريخته از بخارا به ماوراء النهر رفت . ايلك خان جمعى را به تعاقب او روانه كرد ،\r\n\r\n\r\n","description":"","footnote":"\r\n( 1 ) - حكومت عبد الملك هشت ماه و هفده روز بود ( ح ) .\r\n","page_name":" 191 ","page_number":265},
  {"content":"\r\n\r\nمنتصر پناه به اعراب باديه برد ، مهروىنامى كه از قبل سلطان محمود رئيس آن طائفه بود او را على الفور بقتل رسانيد .\r\nبعضى ذكر كرده‌اند كه ، جمعى پيرامون منتصر گردآمده تا هفت سال به تاخت‌وتاراج امر مىگذرانيد . اين قسم تاريخ از اوايل سامانيه نوشتن مناسب‌تر است تا اواخر ايشان .\r\nبالجمله ، محمود يا از باب مصالح ملكى ، يا غضب ، بر عمل مهروانكارى بليغ فرموده او را به قتل سزا داد .\r\n\r\nدر نسب سلاطين ديالمه\r\nخوشامدگويان ملوك ديالمه ، نسب اين طائفه را به سلاطين قديم ايران مىرسانند . ديلم نام دهى است كه مسقط الرأس ايشان است ، و بويه نام يكى از اجداد ايشان . در تواريخ مسطور است كه اول اين سلسله ابو شجاع بويه ماهىفروشى بود در ديلم . بعضى گويند كه ، چون ماكان بر طبرستان مستولى گشت ، ابو شجاع در سلك خدام او منتظم شد ، و چون ماكان از اسفار بن شيرويه گريخت ، پسران بويه خود را به او بستند . بايد ترقى ايشان به مدارج عاليه ، طول نكشيده باشد ، زيرا كه بعد از چندسال ، چون مرداويج كه پسر و جانشين اسفار بود كشته گشت ، پسر بزرگ ابو شجاع ، على بن بويه سردارى بيشتر لشكر داشت ، و با همان لشكر با ياقوت كه در آن اوان از قبل خليفه حاكم اصفهان بود ، مصاف داده او را هزيمت نمود . ازين فتح و غنايم غير محصورى كه در اين جنگ به چنگ آورد ، نام او در افواه و رعب او در دلها قرار يافت . بعد از اين فتح ياقوت را تعاقب كرده به فارس رفت ، و مجددا او را شكسته جميع فارس و كرمان و خوزستان و عراق به حوزهء ديوان وى درآمد .\r\nو چون بىنظمى اوضاع خلافت ، او را مشاهده و مسموع افتاد ، با دو برادر خويش حسن و احمد متوجه بغداد گشت . خليفه از پيش ايشان گريخت ، لاكن ايشان خليفه را خاطر جمعى داده بازپس آوردند . پس على بن بويه متقبل شد كه سالى\r\n\r\n","description":"","footnote":"","page_name":" 192 ","page_number":266},
  {"content":"\r\n\r\nششصد هزار دينار طلا به خزانهء خلافت رساند . خليفه نيز سلطنت فارس و عراق را بر وى مسلم داشت و او را منصب امير الامرائى بخشود ، و عماد الدوله لقب نهاد .\r\nاحمد برادرش لقب معز الدوله يافت ، و به وزارت خليفه منصوب گشت . حسن برادر ديگرش را به لقب ركن الدوله امتياز دادند ، و تا ايام حيات عماد الدوله با وى در مقام اطاعت و انقياد بود . ترقى اين سلسله بيشتر به جهت خزانهء ياقوت حاكم فارس بود ، كه برحسب اتفاق به دست على بن بويه آمد .\r\nآورده‌اند كه ، چون بر شيراز استيلا يافت ، روزى در سراى ياقوت بر تختى تكيه داده بود كه ، ناگاه نظرش بر ديوار افتاده ديد مارى مكرر سر از سوراخى بيرون كرده به درون مىكشد ، لهذا حكم كرد تا آن ديوار را بيندازند ، چون عمله قدرى از آن ديوار كندند ، صناديق چند بيرون آمد ، كه بعد از استخبار معلوم شد كه خزاين ياقوت بود . و همچنين از علامات اقبال او نوشته‌اند كه ، روزى خياطى را كه در سابق خدمت ياقوت مىنمود به جهت وى آوردند تا قدرى لباس ترتيب دهد ، چنين مىنمايد كه ، عماد الدوله چوب خواست به جهت گز كردن قماش ، لاكن خياط نوع ديگر ترجمه كرده بر خاك افتاده گفت : اى خداوند ، چوب ضرورت ندارد ، آنچه لباس ياقوت در نزد من است ، حاضر مىكنيم . عماد الدوله متعجب شده او را به آوردن البسه امر نمود ، و خياط هفده صندوق لباس كه ياقوت در هنگام گريز نزد او پنهان كرده بود ، به‌نظر عماد الدوله رسانيد . اين قضيه سبب شد كه ، در استفسار اموال ياقوت مبالغه رفت ، بسيار چيزها از همين قبيل به‌دست آمد ، و اين صورت سبب ازدياد دولت و شوكت على بن بويه گشت . مرداويج برادر بزرگ وى بر وى حسد برده خواست با وى درآويزد ، اجل گريبانش گرفته به دست غلامان خويش ايام حياتش سپرى شد . و على بن بويه را بدون منازع از خراسان تا حوالى بغداد مستصفى گشت . و معز الدوله برادرش كه همواره مؤيد اقتدار او بود ، مستكفى را از خلافت معزول و مطيع بن مقتدر را به جاى او منصوب ساخت .\r\nگويند : معز الدوله چون در مذهب شيعه غلوى داشت ، حكم كرد تا هر ساله\r\n\r\n","description":"","footnote":"","page_name":" 193 ","page_number":267},
  {"content":"\r\n\r\nده روز اول محرم را به هيچ كار ديگر جز تعزيت بر حسين بن على ابن ابى طالب ( ع ) كه در سنهء شصت هجرى در كربلا كشته شد ، نپردازند . و از آن وقت اين رويت در ميان شيعه شيوع يافت .\r\nعلى بن بويه را فرزند نبود ، چون آخر ايام خويش را نزديك يافت ، از برادر خويش ركن الدوله كه از جانب او حاكم عراق بود ، خواهش كرد كه پسر بزرگ خود عضد الدوله را بفرستد تا در اجراى امور مملكت ممد و معاون او باشد . ركن الدوله برحسب استدعاى برادر ، عضد الدوله را گسيل نمود . در روز ورود عضد الدوله به شيراز ، او را احترامى عظيم نمود ، و على الفور ادارهء مهام امور و رتق‌وفتق نظام جمهور را ، به رأى و رؤيت او مفوض فرمود . و پس از يك‌سال ، داعى اجل را لبيك گفت . و بر فقدان هيچ پادشاهى ، رعايا ازين بيش متأسف نشدند . مادام الحيات « 1 » با رعايا و زيردستان به عطوفت ، و با برادران به الفت و اتفاق زيست . و ائمهء مورخان ايران ، بر مروت و فتوت او متفقند .\r\nركن الدوله قائم‌مقام او گشت ، خود در عراق ساكن شده و امور فارس را برقرار سابق ، به عضد الدوله گذاشت . در مرض موت ، ممالك را بر پسران خويش قسمت كرده و همه را به اطاعت و متابعت عضد الدوله وصيت نمود . و چون چند سال از حكومت عضد الدوله گذشت ، عم او معز الدوله را در بغداد روز به سر آمد .\r\nو پسرى عز الدوله نام از وى ماند ، اما از قابليت و استعداد پدر بهره‌اى نداشت .\r\nاول كارى كه كرد ، نزاع با عضد الدوله بود ، لهذا جنگى شروع و به باختن جان عز الدوله ختم شد .\r\n\r\nسلطنت عضد الدوله\r\nوزارت بغداد مر عضد الدوله را نيز ضميمهء حكومت فارس و عراق گشت و تا آخر ايام حيات بر بهترين ممالك ايران و بعضى از بلاد عربستان على الاطلاق فرمانروا بود . اگرچه بنابر مصلحت\r\n\r\n\r\n","description":"","footnote":"\r\n( 1 ) - در اصل : الحيوات .\r\n","page_name":" 194 ","page_number":268},
  {"content":"\r\n\r\nوقت ، خويش را بندهء امير المؤمنين خواندى ، چون وزرا در حضرت او ظاهر شدى ؛ الا اينكه امراى اطراف با وى چون ملوك سلوك كردندى ، و الحق شايسته بود . در تعمير بغداد بذل جهد فرمود ، و خرابىهائى كه از محاصره‌هاى پيش روى داده بود ، همه را به اصلاح آورد ، و باج از زوار امكنهء متبركه و مشاهد مشرفه برگرفت ، و عمارات مقدسهء مدينه و كربلا و نجف را به حال اول بازآورد و بيمارستانها به جهت فقرا و ضعفا در بغداد بنا كرد و ، ما يحتاج بيمارستانها را از اطبا و ادويه فرمود تا مهيا سازند و ، وظايف به جهت اطبا مقرر فرمود . و همچنين پرتو عنايت به حال عراق و فارس انداخته به تعمير خرابيهائى كه از حروب سابقه به بلاد مذكوره رسيده بود پرداخت . از جمله كارهاى بزرگ او ، يكى بندى است كه بر رود كر كه در صحراى مرودشت مىگذرد ، بسته است ، و اين بند قريب به خرابهاى اصطخر است و آن را بند امير خوانند ، و آن رود سبب آبادى اراضى قريبه است . و بعضى از مسافرين اوايل ندانسته آن رود را اين نام نهاده‌اند .\r\nمورخين اگرچه در مدح عضد الدوله مبالغه دارند ، لاكن گويند سه بدعت سخت گذاشت : يكى آنكه بر خراج اراضى افزود ، و خراج بر چهارپايان مقرر نمود ، و فروش برف و يخ را مخصوص به ديوان اعلى نمود .\r\nمورخان ايران نوشته‌اند كه ، خليفه بر جنازهء او نماز كرد ، و اين پادشاه از جملهء سلاطينى است كه در جرگهء پادشاهان شرق كم مثل ايشان يافت مىشود .\r\nمدتى طويل اقتدار سلطنت داشت ، و در اواخر ايام حياتش رعايا و ملوك اطراف نسبت به او احترامات و لوازم آداب سلاطين مقتدر به جاى مىآوردند . و از مصدر خلافت حكم صادر شد كه وى را سلطان خطاب كنند ، و به‌جز جنگى كه با عز الدوله كرد ، و بيرون كردن برادرش فخر الدوله از رياست خراسان كه به غلبه غصب كرده بود ، ديگر جنگى معتنابه ازو نقل نشده است . در سى و چهار سال ايام حكومت ، در آسايش و رفاه خلايق ، مساعى جميله مبذول داشت ، چنانچه تا هنوز نامش به احترام بر السنه دائر و ذكر خيرش در افواه سائر است . اين پادشاه آخر كسانى\r\n\r\n","description":"","footnote":"","page_name":" 195 ","page_number":269},
  {"content":"\r\n\r\nاست كه درين سلسله قابل الذكرند « 1 » .\r\nاز روز وفات عضد الدوله ، ملك و دولت او سبب نزاع پسران و برادران و برادرزادگان او گشت ، و پس از مضى سىسال ، برادرزادهء او مجد الدولة بن فخر الدوله كه مدتى قليل بر خراسان مستولى و به جهت خويش اسباب سلطنت چيده بود ، در رى به دست سلطان محمود غزنوى گرفتار گشت . مجد الدوله در هنگام فوت فخر الدوله ، خرد بود ، و بعد از فوت فخر الدوله به‌سبب صغر سن مجد الدوله ، ادارهء امور به رأى و رؤيت مادرش مفوض بود . و او زنى بود عاقله و از نژاد بزرگان . گويند سلطان محمود به دو پيغام فرستاد كه ، سكه و خطبه به نام من كن و الا جنگ را آماده باش . جواب داد كه ، اگر اين پيغام در حيات شوهر من فرستاده شده بود ، سبب دهشت و اضطراب خاطر مىشد ، لاكن حال اين‌طور نيست ، من سلطان را مىشناسم و مىدانم كه بدون تأمل و تعمقى تمام ، كارى پيش نگيرد . و مهم حرب در غيب ، اگر غلبه او را شود ، زنى ضعيف را شكستن نامى نباشد ، و اگر بالعكس غلبه مرا شود ، تا دامن قيامت رقم اين عار از صفحهء حال او محو نگردد . محمود به اين سبب يا اسباب ديگر متعرض بلاد رى نگشت ؛ تا مجد الدوله به سن شباب رسيده ، خود متصدى امور گشت . پس لشكرى بدان جانب گسيل كرده ، امير لشكر مجد الدوله را فريب داده طالب ملاقات وى شد ، و در حين ملاقات ، او را گرفته به غزنين فرستاد ، و ممالك و خزاين وى به سلطان محمود منتقل شد . ازين به‌بعد ، جز فارس و كرمان در تصرف اين طائفه نماند . بلى بر عراق عرب يا اراضى « 2 » حوالى بغداد نيز فرمانشان جارى بود . و منصب بزرگ امير الامرائى نيز با ايشان بود . تا زمانى كه طغرل‌بيك سلجوقى بغداد را عرضهء نهب و غارت ساخت ، و ملك رحيم را كه در آن وقت وزير بود ، گرفته در قيد داشت تا زمان\r\n\r\n\r\n","description":"","footnote":"\r\n( 1 ) - وفات عضد الدوله در هشتم شوال سنه 372 روى نمود . قبرش در نجف اشرف در پايان روضهء مقدسهء شاه مردان ، و بر صندوق مرقد او اين آيت كنده‌اند :\r\nو كلبهم باسط ذراعيه بالوصيد ( ح ) .\r\n( 2 ) - در اصل : با عراضى .\r\n","page_name":" 196 ","page_number":270},
  {"content":"\r\n\r\nحياتش به سر آمد . و تا چهل سال نيز بعضى از ايشان از جانب سلاطين سلجوقى در شيراز حكومت داشته‌اند . و آخرين ايشان كه نامش در تاريخ مذكور است ، در خدمت الب ارسلان روزش به آخر رسيد .\r\nدر ايامى كه ممالك ايران ما بين سلسلهء سامانيه و ديالمه منقسم بود ، و جمعى از امرا در بلاد مختلفه مستقل بوده‌اند ، از آن جمله وشمگير است كه ابتدا در رى و بعد از آن در جرجان حكومت داشته‌اند . و چون اين خانواده از اعاظم امراى وقت‌اند ، لهذا ذكرشان در جميع تاريخ آن زمان شده است . بعد از فوت وشمگير پسرش بيستون جاى او گرفت ، ولى از وى چيزى منقول نيست .\r\n\r\nسلطنت قابوس بن وشمگير شمس المعالى\r\nلاكن ، شمس الملوك قابوس از مشهورين اين خانواده است ، به سبب مروتى كه در حق فخر الدولهء ديلمى نمود ، در وقتى كه از برادران خويش معز الدوله و عضد الدوله گريخته به وى پناه برد . مبالغى كرامند به او عرضه كردند قبول نكرده دست از حمايت فخر الدوله نكشيد ، تا اينكه جميع ممالك خويش را از دست داده در كربت غربت و رنج و نكال فخر الدوله شريك و سهيم وى گشت ، و تا امور وى انتظام نيافت از پاى ننشست . و چون فخر الدوله بر سر اقتدار آمد ، فقط حق‌شناسى او را در ازاى اعمال خويش كفايت دانست .\r\nبالجمله ، قابوس به فضل و حكمتى زياد از حد اشتهار دارد . كلمات او كه جامع حكم بود ، در افواه و السنه بر سبيل مثل دائر و بنابر قول صاحب روضة الصفا ، در جميع صفات كماليهء انسانيه از جميع اهل عصر خود ممتاز و مستثنى بود . ولى با كياست وافر ، سياستى به افراط داشت ، تا اينكه دلها از وى\r\n\r\n","description":"","footnote":"","page_name":" 197 ","page_number":271},
  {"content":"\r\n\r\nرميده گشت و به دست امراى خويش به قتل رسيد « 1 »\r\n\r\nحكومت منوچهر\r\nبعد از قتل وى ، پسرش منوچهر صاحب سرير گشت و با سلطان محمود از در اطاعت و انقياد پيش آمده ، سلطان جميع ممالك موروثى او را به او گذاشته دختر خويش را نيز در حبالهء ازدواج او آورد . منوچهر در سنه 462 هجرى وفات يافت .\r\n\r\nحكومت گيلان شاه\r\nو پسرش گيلان شاه به حكومت جرجان برآمد .\r\nامراى اين خانواده را در تعداد سلاطين شمرده‌اند ، لاكن حق است كه به‌هيچ‌وجه استحقاق اين مرتبه ندارند « 2 » ، زيرا كه در هرج‌ومرج وقت ، فرصتى يافته چند صباحى بر بعضى از ممالك مستقل بوده‌اند ، بدون اينكه حكومتشان قوامى گرفته يا ملكشان وسعتى يافته باشد .\r\n\r\n\r\n","description":"","footnote":"\r\n( 1 ) - چون سياست شمس المعالى قابوس به نهايت رسيد ، امرا بر وى عاصى شده او را گرفته در قلعهء نجاشك محبوس نمودند گويند كه يكى از امرا در خدمت شمس المعالى قابوس به جانب آن قلعه روان شد ، در اثناء راه قابوس از آن شخص پرسيد كه سبب خروج شما چه بود . جواب داد كه : چون تو در قتل مردم افراط مىنمودى من و پنج كس ديگر اتفاق نموده ترا از درجهء سلطنت افكنديم .\r\nقابوس گفت : اين سخن غلط است ، بلكه اين بليه به واسطهء قلت خون ريختن پيش آمده ، زيرا كه اگر ترا و آن پنج كس ديگر را مىكشتم ، بدين روز گرفتار نمىشدم\r\n( ميرزا محمد على كشكول ) .\r\n( 2 ) - بر خلاف نظر مؤلف اين سلسله آل زيار مدت 144 سال در ايران و قسمتى از گيلان حكومت كرده‌اند . ( ناشر ) .\r\n","page_name":" 198 ","page_number":272},
  {"content":"\r\n\r\n\r\nفصل نهم در تاريخ سلاطين غزنويه\r\nالب‌تكين كه يكى از امراى معظم بخارا در ايام عبد الملك سامانى والى خراسان بود ، چون سر از اطاعت اين خانواده پيچيد ، به جانب غزنين كه در آن وقت قريه‌اى بود شتافت و علم استقلال برافراشت . و سبب اين امر اين‌كه چون عبد الملك دست تصرف از امور اين جهان كوتاه كرد ، منصور پسرش هنوز به سن تميز نرسيده بود ، مردم بخارا با الب‌تكين ، كه در آن ايام در خراسان بود در باب امر سلطنت مشورت كردند ، او پيغام داد كه منصور هنوز جوان است و سزاوار سلطنت عم او است ، اما قبل از وصول اين جواب ، امر اتفاق كرده منصور را بر تخت نشاندند . و چون منصور از صورت حال مستحضر گشت ، الب‌تكين را به بخارا طلب كرد لهذا الب‌تكين مستشعر گشته با معدودى چند از خواص خويش قدم از جادهء متابعت بيرون نهاده ، به طرف غزنين رفت . چنين مىنمايد كه ، در اول اين قضيه ، جز هفتصد يا هشتصد نفر با وى بيش نبودند ، و او با همين عدد قليل ، جمعى كثير را كه به تعاقب وى فرستاده بودند شكست ، و بدين سبب و اسباب ديگر ، ملك كوچكى به دست آورده پاىتخت آن را غزنين نمود . و چون الب‌تكين سفر آخرت اختيار كرد ، پسرش اسحاق « 1 » كه مردى ضعيف و عياش بود به اندك مدتى او نيز راه پدر را گرفت .\r\n\r\n\r\n","description":"","footnote":"\r\n( 1 ) - در اصل : اسحق .\r\n","page_name":" 199 ","page_number":273},
  {"content":"\r\n\r\n\r\nسلطنت سبكتكين\r\nپس لشكريان اتفاق كرده سبكتكين را به امارت برداشتند . سبكتكين مردى ترك بود ، بعضى گويند غلام زرخريد الب‌تكين بود ، و بعضى ديگر برآنند كه از قراولان خاصهء او بود ، و بدين سبب او را غلام شاه مىخواندند چنان كه در ملل اهالى شرق اين رسم است و از القاب امتياز مىدانند ، و اين قول احتمالش بيشتر است ، لاكن نسب اين قسم مردم چندان محل اعتبار نيست ، مگر اينكه نسب هرقدر پست‌تر است شهرت بيشتر است . الب‌تكين جمال اخلاق و شمايل صفات وى را ديده در تربيت او كوشيد ، و بعد از وى ، چنان كه مذكور شد ، همگنان سبكتكين سلامت و سعادت خويش را در ترقى او ديده ، متفق الكلمه به امارت وى سر نهادند . انديشهء ايشان خطا نكرد ، غزنين در تحت ادارهء سبكتكين عروس ممالك گشت . مملكت را وسعت و ابطال ملك را دليرى افزود ، و خود سرسلسلهء قبيله گشت . اگرچه ايام سلطنتشان قليل بود ، ولاكن در وقتى از اوقات ، به تجمل و شكوه و بسط ممالك وصيت جلادت از جميع پادشاهان آسيا گوى سبقت ربودند .\r\nاول فتوحات او فتح بست بود ، و بست شهرى است به مسافت سيصد ميل از غزنين ، و رود هيرمند از پهلوى آن مىگذرد .\r\nتفصيل اين اجمال آنكه ، طغان‌نامى حاكم آن بلده ، و شخصى ديگر بر وى خروج و وى را از آن ملك اخراج نموده ، طغان از سبكتكين استمداد جست ، سبكتكين او را مدد كرده به حكومت خويش باز رسانيد . در ازاى اين خدمت ، طغان متقبل خراج شده خويش را از متعلقين حكومت غزنين قلم داد ، ولى چون چندى ازين مقدمه گذشت و اثرى از ايفاى عهد طغان به ظهور نرسيد ، سبكتكين فرصت يافته وقتى در شكارگاه او را بر حركت خويش ملامت نمود . طغان را بعضى از عبارات سبكتكين ناهنجار به‌نظر آمده ، و در غضب رفته ، بر سبكتكين حمله نمود ، و پيش از آنكه سبكتكين تواند به حفظ خويش پردازد ، وى را زخمى\r\n\r\n","description":"","footnote":"","page_name":" 200 ","page_number":274},
  {"content":"\r\n\r\nزخمى منكر زد . متابعان طرفين چون صورت حال مشاهده كردند ، درهم ريختند ، و چند ساعتى جنگ شديد برپا بود ، اما بالاخره طغان و كسان وى منهزم شده به بست گريختند ، و سبكتكين على الفور به محاصره پرداخت ، و طول نكشيد كه مفتوح شده به تصرف گماشتگان وى درآمد . طغان از بيم جان گريز بر ستيز اختيار كرد .\r\nپس از اين فتح حبّ جاه و مال و امتثال احكام خدا و رسول وى را مايل به غزاى كفار هندوستان نمود . در نهضت اول جيپال را كه فرمانفرماى بلاد شماليهء هندوستان بود ، شكست و كابل را تسخير كرد و تاخت‌وتاز ممالك پنجاب نمود .\r\nضلعهء پنجاب ، كه چنان كه از نامش معلوم مىشود ، پنج رود مشهور دارد . ستلج و بيا و ، راوى و ، چناب و ، بهت به ترتيب نام آنها است . خلق بسيار و زراعت زياد و ، آب‌وهوائى در غايت موافق دارد . حال در تصرف سيك است كه طايفه‌اى هستند جنگى و شريعت و عادات غريب دارند . و در كرت ثانى نيز بر جيپال غالب شد .\r\nو صاحب زينة التواريخ درين جنگ همان افسانه‌اى كه در تاريخ فرشته مذكور است ، نقل مىكند و ، آن اين است كه : در اردوى هنديان چشمهء صافى بود كه اگر اندكى از نجاسات در آن مىريختند ، اثرى غريب مىكرد . سبكتكين شخصى را برگماشت تا خفيه قدرى از قاذورات در آن چشمه افكند . به مجرد انداختن ، ابرى سياه اطراف آفاق فرو گرفت و طوفانى عظيم برپا شد و سرما چنان شدت كرد كه بنابر مصنفين اسلام ، اشك در چشم و خون در عروق منجمد گشت . آسيب طوفان شامل هر دو لشكر شد ، ولى هندوان را كه معتاد نبودند از كار انداخت .\r\nبالجمله ، جيپال به اسباب صلح متوسل شده ، ابواب مراودت گشود و متقبل شد كه هداياى بسيار به سبكتكين بفرستد و ، هرساله خراجى مقرر به فرمانروايان غزنين بدهد .\r\nمحمود پسر سبكتكين ازين معنى ابا كرد و پدر را گفت با كفّار به‌هيچ‌وجه معاهدت ننمايد ، زيرا كه انهدام بنيان كفر و استيصال كفره ، عند الناس مورث مباهات ،\r\n\r\n","description":"","footnote":"","page_name":" 201 ","page_number":275},
  {"content":"\r\n\r\nو عند اللّه سبب احراز « 1 » مثوبات [ است 
  ] . جيپال گفت : طائفهء ما را عادتى است كه اگر چه اكنون در نظر آرام و حقير مىنمايند ، ولى در هنگام نزول حوادث ، چون راه خلاص از هر طرف مسدود يافتند ، اطفال و عورات خود را با دست خويش عرضهء شمشير ساخته ، اسباب و اثاثهء خويش در آتش مىسوزانند ، پس موى گشاده بر دشمن مىتازند . و روى برنگردانند تا انتقام از خصم بستانند ، يا از دروازهء عدم ، خود را به عزيزان و اقربا برسانند . اكنون ما را آن حالت پيش است ، باقى اختيار است .\r\nسبكتكين دانست كه جيپال در آنچه گفت صادق است ، بنابراين ، از نصيحت محمود سر باز زد . امّا چون بعد از اقرار معاهده سبكتكين رجعت فرمود ، معلوم شد كه محمود در تدبيرى كه انديشيده بود ، بر صواب بوده ، زيرا كه جيپال كسانى را كه به جهت اخذ خراج از جانب سبكتكين نزد او مانده بودند ، در زندان نموده ، و در اداى هيچيك از شرايط معاهده اقدام ننمود ، ولى از عاقبت امر هراس كرده به جمع لشكر از تمام اطراف ممالك خويش فرمان داد .\r\nو بنابر قول صاحب زينة التواريخ ، از فهرست امرائى كه به او پيوستند ، معلوم مىشود كه ، از رود اتك تا پرگنهء مالوه از يك طرف و ، تا بنگاله از طرف ديگر ، از جميع ممالك لشكر برخاست . گويند زياده از سيصد هزار لشكر بود .\r\nو با اينكه سپاه سبكتكين از خمس آن عدد كمتر بود ، با دشمن مقابله كرده جمعيت ايشان را متفرق ساخت .\r\nوضع جنگ غزنويان اين‌طور بود كه : سواران جوق‌جوق بر دشمن حمله مىبردند به اين معنى كه جرگه‌هاى متعدد به شكل دايرهء متحرك بودند كه متّصل يك جرگه پيش مىرفت .\r\nيك جرگهء عقب مثل اينكه جرگهء اول حربهاى خود را به كار برده ، فى الفور به عقب مىكشيدند . هنوز اين زمره عقب نرفته بودند كه ، جرگهء ثانى جاى ايشان را گرفته ، اين جرگه نيز حملهء خود را تمام كرده جا خالى مىكردند ، و بىتأمّل طايفهء\r\n\r\n\r\n","description":"","footnote":"\r\n( 1 ) - احراز بالكسر ، استوار كردن و جمع كردن و در حرز آوردن ( شمس اللغه ) .\r\n","page_name":" 202 ","page_number":276},
  {"content":"\r\n\r\nديگر بر جاى ايشان مىتاختند . و هكذا و ، اين قاعده هنوز در سوارهء ايرانى معمول است كه تفنگهاشان را مانند تير پارسيان قديم استعمال مىكنند ، يعنى هنوز تير خالى نكرده كه از نظر غايب‌اند .\r\nبالجمله ، غزنويان چنان خصم را خسته كردند ، كه بالاخره روى به گريز نهادند و ، غنيمت بىشمار به جهت دشمنان گذاشتند . پيشاور وليمغام به تصرف سبكتكين درآمد ، كه منضما « 1 » به حكومت غزنين و كابل ، مملكتى شد كه يك حد آن خراسان و حدّ ديگر آن پنجاب بود . وليمغام شايد ضلعه‌اى است كه ، حال تابع كابل است و آن را لينغام خوانند « 2 » و ، به پيشاور منتهى مىشود ، و شهر ، پيشاور هنوز معتبر است ، و ده هزار سكنه دارد .\r\nالقصّه ، سبكتكين اگرچه نام پادشاهى بر خود نگرفته بود ، ولى قبل از آنكه امير نوح سامانى از وى استمداد جويد ، اقتدار سلطنت او را حاصل بود . و اطاعت چنان سردارى بايد خيلى به امير ضعيف بخارا خوش آمده باشد . گويند در اول ملاقات با نوح ، چون چشم سبكتكين بر وى افتاد ، حالتى بر وى رويداد كه ، زمام تمالك و تماسك از دست داد و از اسب فروجسته ركاب ملك نوح را ببوسيد .\r\nو از جمله حكاياتى كه دلالت بر نرم‌دلى سبكتكين مىكند اين است كه :\r\nدر ايامى كه در سواران الب‌تكين محسوب بود ، روزى به شكار رفته و بره آهوئى به دست آورده همراه گرفت و روى به شهر نهاد . در حين مراجعت اتفاقا نظرش بر عقب افتاده چشمش بر مادر آن آهوبرّه افتاد كه مضطرب الحال از پى بچهء خويش روان است .\r\nسبكتكين را عرق شفقت در حركت آمده آهو برّه را رها كرد و ، آهو برّه با مادر روى به صحرا نهادند و ، نگاهى كه از بيم به عقب مىكردند حمل « 2 » بر شكر گذارى نمود . خيال روز در شب جلوه كرده پيغمبر خويش را در خواب ديد كه\r\n\r\n\r\n","description":"","footnote":"\r\n( 1 ) - در اصل : منظما .\r\n( 2 ) - در اصل : و حمل .\r\n","page_name":" 203 ","page_number":277},
  {"content":"\r\n\r\nبه جهت ترحمّى كه بر آن حيوان بيچاره كرده بود ، به وى نويد پادشاهى داد .\r\n\r\nسلطنت سلطان محمود غزنوى\r\nعلى الجمله ، سبكتكين بعد از فتوحات مزبوره ، قليلى زيست نموده روى به عالم جاويد نهاد . و اگرچه محمود به سبب سن و ساير صفات لازمه ، استحقاق وراثت دولت و حراست مملكت داشت ، ولى سبكتكين در مرض موت ، اسماعيل را كه پسر كوچكتر وى بود ، وليعهد و جانشين خويش مقرر نمود .\r\nمحمود در آن اوان در خراسان بود . اسماعيل چون جاى پدر گرفت ، تأليف قلوب را در بذل و بخشش دانسته دست تصرّف به خزاين سبكتكين دراز كرده تمام را به سپاهيان بخشود ، ولى اين كرامت بى جا در حق عساكرى كه سالها به نظم و قناعت و قاعده خوى گرفته بودند ، نتيجه به عكس داد و ، به عوض اينكه شاكر نعمت « 1 » شوند ، جانب نقمت شدند . آتش آز و شره ايشان چنان بالا گرفت كه به هيچ چيز فروننشستى و ، هرچه بيش يافتندى نعرهء هل من مزيد « 2 » زدندى . بالاخره هيچ‌كس راضى نشد و ، حاصل اين شد كه ، چون محمود نمودار گشت ، اسماعيل را گذاشته به دو پيوستند . و اسماعيل بعد از حركت مذبوحى ، مجبور شد كه به برادر پناه برد و خويش را به مروت او واگذارد . محمود در به دو امر آنچه لازمهء جهد بود نمود كه كار منجر به مجادلت و مقابلت نشود . به اسماعيل پيغام داد كه ملك موروث حق من است ، زيرا كه ارشد و اكبر اولادم و ، از اثبات حق خويش نيز عجز ندارم ، ولى مقصود اين است كه بر سر ملك دنيوى تيغ بر روى يكديگر نكشيم . بالاخره راضى شد به اينكه ملك موروث [ را 
  ] برادروار تقسيم كنند . اسماعيل به هيچ راضى نشد تا از پاى درآمد .\r\nالقصه ، سلطان چشم از سيّأت عمل وى پوشيده ، اگرچه اسماعيل را قيد ابدى فرمود ، ولى جز آزادى ، ساير اسباب آسايش او را فرمود تا مهيا داشتند .\r\n\r\n\r\n","description":"","footnote":"\r\n( 1 ) - نقمه ، نقمت بكسر ، كينه و عقوبت ( ح ) .\r\n( 2 ) - سوره ق ، 30 .\r\n","page_name":" 204 ","page_number":278},
  {"content":"\r\n\r\nتفصيل حروب سلطان محمود را مجلدى جداگانه بايد . اما محاربات او نيز نوعى نيستند كه بتوان مختصر كرد ، چون ملك سبكتكين وى را مصفى گشت ، سلطان محمود در سن رشاد بود ، و در امور رياست لشكر و سياست كشور مجرّب و آزموده . حب نام و اعلاى أعلام مذهب كه از اوان صبى وچههء « 1 » همت او بود و در زمان حيات سبكتكين به ملاحظات چند ، ظهورى چندان نداشت ، پس از سبكتكين ممانعى نماند ، چنان بروز كرد كه باعث تعجب عالميان گرديد . نام او در اطراف آفاق دائر ، و رعب او در قلوب وضيع و شريف سارى و ساير گشت .\r\nدر آن اوقات ، القادر باللّه خليفهء بغداد بود . محمود نسبت به وى اظهار ارادت مىنمود ، حتى اينكه علويهء مصر در ائتلاف خاطر وى غايت جهد نمودند ، فائده‌اى بر آن مترتب نگشت . قادر خليفه نيز دوستى چنين كسى را فوزى عظيم دانسته او را بر نشر احكام و اعتلاى « 2 » اعلام دين محمدى ترغيب نمود ، و او را يمين الدوله و امين المله لقب داد . محمود نيز عهد كرد كه مادام الحيات « 3 » در خدمت شريعت از پاى ننشيند و شمشير در نيام نكند .\r\nپس از آنكه به دوستى خليفه مستظهر گشت ، و بندوبست حكومت خراسان و رى نمود . دختر ايلك خان پادشاه تركستان را به حبالهء ازدواج آورد . و چون ازين امور فراغت يافت ، به عزم غزاى كفار هندوستان ميان بربست ، و بيشتر ايام سلطنتش در جنگ هندوستان صرف شد . و در سفر اول او به هندوستان از همه جهت ظفر همعنان وى بود و دشمنان را هزيمت داده و قريب جميع ممالكى را كه حال به پنجاب معروف است مسخر كرده ، ضميمهء ممالك متصرّفه خويش ساخت . جيپال اگرچه از جنگ با پدر بهره‌اى نيافته بود ، خواست به امتحان با پسر پنجه زند ، ولى در اين\r\n\r\n\r\n","description":"","footnote":"\r\n( 1 ) - در اصل : وجه\r\n( 2 ) - اعتلا بالكسر ، بلند شدن و بزرگوار شدن و غالب شدن و بر مبرز چيزى شدن ( شمس اللغه ) .\r\n( 3 ) - در اصل : الحيوات .\r\n","page_name":" 205 ","page_number":279},
  {"content":"\r\n\r\nسفر نيز ادبار قرين روزگارش گشته لشكرش منهزم شدند . و چون حال چنين يافت ، سبب اين صورت قهر الهى دانسته و گناهان خويش موجب نزول انتقام آسمانى پنداشته ، بنابراين حكومت را به پسر خويش گذاشته ، فرمود تا آتشى بزرگ برافروخته و ، تا كفّارهء گناهان كرده باشند در آتش رفته بسوخت .\r\nانندپال پسر جيپال نيز مانند پدر با محمود مصاف داده در جنگ دوم روى از معركه برتافت و مملكت ملتان به تصرف مسلمين درآمد . گويا سبب اينكه در جنگ دوم ، انندپال شكست يافت ، اين است كه در سنه 394 هجرى قدرى از لشكر محمود به هندوستان بود ، زيرا كه در همين سال ، فتح سيستان و گرفتارى خلف بن احمد كه آخر سلسلهء صفاريه است واقع شد . و احتمال قوى دارد كه در آن اوقات اگر خبر وحشت‌انگيز ، از طرف خراسان نمىرسيد جميع هندوستان را مسخر كرده بود .\r\nتبيين اين مقال آنكه : چون خبر اشتغال سلطان به غزاى هندوستان در تركستان مسموع ايلك خان گشت ، غياب سلطان را غنيمت دانسته ، دو لشكر به تسخير ممالك خراسان گسيل نمود . لاكن موكب سلطان قبل از آنكه دست‌بازى يا تركتازى از جانب مخالف شود ، رسيده و جمعيّت اعدا را پراگنده ساخت . چون اين خبر به ايلك خان رسيد ، نائرهء خشم در كانون سينه‌اش اشتعال يافته با جميع لشكر از جيحون عبور كرد . قدر خان پادشاه ختن نيز با پنجاه هزار سوار به دو پيوست ، مملكت ختن قريب به كاشغر است ، و در ايام سابق از معتبرين بلاد ، و نام سلاطين آن ملك مكرر در تواريخ مذكور شده است .\r\nاهالى چين در سنه 1757 ، ختن و كاشغر و يارقند و ساير بلاد آن صفحات را گرفتند و حال ، بلاد مزبوره جزء سلطنت چين است .\r\nيكى از معتمدين كه بيست سال قبل شهر ختن را ديده است مىگويد : گرچه ختن از يارقند كوچكتر است ، اما رو به ترقى است . و ، هم او از مشك اين ملك تعريف مىكند و گويد كه : بعد ختن از يارقند قريب يكصد و چهل ميل است .\r\n\r\n","description":"","footnote":"","page_name":" 206 ","page_number":280},
  {"content":"\r\n\r\nمع الحديث ، محمود با سپاه غنيم در حوالى بلخ مقابله كرده ، ميمنهء خود را به التون‌تاش كه از بهترين سرداران وى بود سپرد و ، ميسره را به ارسلان نام يكى از امراى افغان و ، خود در قلب قرار گرفت . ايلك خان نيز ترتيب جناحين داده ، شروع به جنگ نموده ، بر قلب سپاه چنان حمله برد كه هم در آن يورش ، تزلزل در اركان سپاه افتاده نزديك بود كه پريشانى بديشان راه يابد . كه محمود چون حال چنين ديد ، از اسب به زير آمده ، « 1 » بر فيلى نشست ، چنانچه همهء لشكر او را ديدند . پس سپاه را بر محاربت تحريض نموده و گفت : مردان معركه را يا فتح بايد يا حتف « 2 »\r\n يا با مراد بر سر گردون نهيم پاى * يا مردوار بر سر همت كنيم سر \r\nاين بگفت و بر صف اعدا تاخت ، لشكريان را از اين گفتار و از آن كردار عرق غيرت به حركت آمده يكباره بر سپاه دشمن حمله برده ، ولوله و زلزله در ايشان انداختند . فيلى كه سلطان بر وى سوار بود ، با يك ضرب خرطوم كار علمدار را ساخت .\r\nالحاصل ، سپاه تركان از هرطرف هزيمت كردند و عساكر سلطان ايشان را تا رود جيحون تعاقب نموده ، بسيارى كه از سيف قاطع رسته بودند ، در سيل قالع « 3 » بنيان وجودشان از هم ريخت . ايلك خان تا چهار سال بعد از اين واقعه به گمنامى و شكسته حالى زيست كرده ديگر خيال تسخير خراسان ننمود . سلطان اگرچه عزم تعاقب ايلك خان داشت ، ولى زمستان آن سال چنان سخت شد ، كه جمعى كثير از لشكريان در معرض تلف درآمدند ، و سلطان تاچار عنان عزيمت به جانب پيشاور انعطاف داده بدان صوب نهضت نمود . و سبب اين حركت آن بود كه خبر رسيد كه يكى از امراى هندو كه اول مسلمان شده و بنابراين از حضيض ذلت به اوج عزت ارتقا « 4 »\r\n\r\n\r\n","description":"","footnote":"\r\n( 1 ) - در اصل : اينجا و بيشتر جاهاء بجاى تحريض تحريص آمده است .\r\n( 2 ) - حتف بالفتح ، مرگ ( ح ) .\r\n( 3 ) - قالع بالفتح ، بركننده از بيخ ( ح ) .\r\n( 4 ) - ارتقا بالكسر ؛ بالا رفتن ( ح ) .\r\n","page_name":" 207 ","page_number":281},
  {"content":"\r\n\r\nيافته بود ، چون سلطان را غايب يافت ، به دين آباواجداد خويش رجوع نموده سر از اطاعت سلطان پيچيد . و چون منهيان صورت واقعه را معروض داشتند ، محمود كيفر آن مرتد را جازم گشته عازم بلاد وى گشت ، و بيچاره هنوز از خواب پندار سرمست بود ، كه عساكر سلطان مانند اشعهء آفتاب با تيغهاى كشيده و بازوهاى گشاده كشورش را چون حلقهء انگشترين در ميان گرفتند . و سلطان پس از آنكه مبلغى خطير از وى به رسم جريمانه گرفت . او را به قيد ابدى حكم فرمود ، و چون از كار وى فراغت يافت و كار ملك را به منسق كرد . به دار الملك خويش مراجعت نمود و ، در ابتداى سال مجددا استعداد سفر هندوستان كرد .\r\nتفصيل اين اجمال آنكه ، لشكرى گران از اقصى بلاد هندوستان در زير سنجق « 1 » انندپال جمع شده بودند ، به قصد اينكه حتى الامكان بكوشند تا راه بر غازيان اسلام ببندند . « 2 » انندپال قريب رود اتك لشكرگاه ساخت و ، گويند عدد آن لشكر از سيصد هزار زياده بود . و چنين مىنمايد كه از مشاهدهء آن جمعيت ، هراسى بر سلطان راه يافت ، زيرا كه فرمود تا خندقى عميق گرداگرد اردو كندند ، و تا چهل روز در برابر غنيم نشسته به حرب مبادرت ننمود . دشمنان چون چنين ديدند يورش به اردوى مسلمين برده در اول حمله خندق را از تصرف مبارزان بدر برده جمعى كثير از ايشان را شربت هلاك چشانيدند . و اگرچه تا مدتى حال از حال معلوم نبود . ولى عاقبت محمود را عاقبت محمود شد و ظفر قرين غازيان اسلام گشت .\r\nگويند در بحبوحهء گيرودار كه تنور حرب گرم بود و مبارزان طرفين دست و گريبان بودند . فيلى كه انندپال بر وى سوار بود ، بىسببى ظاهر رم كرده روى به گريز نهاد . چون سپاه هنود را اين‌حال مشاهده افتاد ، پنداشتند كه راى روى به گريز نهاده لاجرم پشت دادند .\r\n\r\n\r\n","description":"","footnote":"\r\n( 1 ) - سنجق بالضم و الفتح ، كمربند و علم و دامن قبا و پرچم و ساختگى آن علم ( شمس اللغه ) .\r\n( 2 ) - در اصل : به‌بندند .\r\n","page_name":" 208 ","page_number":282},
  {"content":"\r\n\r\nيكى از مؤلفين فرنگستان از بعضى از معتبرين مصنفين اسلام نقل مىكند كه آواز توپ سبب وحشت جانور شد . لاكن در آن زمان هنوز باروت در فرنگستان اختراع نشده بود . اگر توپ و تفنگ يا ازين قبيل اسلحه در آسيا مستعمل بوده است ، بايد چيز ديگر هم باشد .\r\nالقصه ، مسلمين كفار را دو روز تعاقب كرده زياده از بيست هزار آن طائفه [ را 
  ] روانهء شهر بند عدم ساختند ، و بعد ازين به تاراج لشكرگاه هنود پرداختند و غنيمت بىشمار به دست مسلمين افتاد . پس محمود به سمت ممالك داخليه حركت كرده هرجا بتخانه‌اى بود خراب كرد ، و هرجا بتى يافت شكست . بتخانهء مشهور نكركوت درين سفر خراب شد . و هم درين سفر بهيم‌گر را گرفت ، و بيشتر غنايمى كه از هندوستان به غزنين برد ازين قلعه بود .\r\nگويند چون به غزنين مراجعت كرد ، جشنى عظيم و طوى ملوكانه « 1 » نموده ، تختهاى طلا و نقره در بارگاه نهاد ، و از غنايم ، آنچه در حساب آمد ، هفتصد من اوانى سيم و زر و چهل من زر ناب و دو هزار من سيم خام و بيست من جواهرآلات زنانه بود .\r\nو در همين سال داد والى ملتان را كه علم طغيان برافراشته دم از استبداد مىزد ، مقيد ساخت . و اراضى غور را كه در تصرف افاغنهء سورى بود تسخير نمود .\r\nو محمد سورى كه سردار افاغنهء غورى بود ، پس از آنكه با اصحاب خويش حتى الامكان پاى ثبات فشرده داد مردانگى داد ، در كمند محمود گرفتار گشت . ولى چون در حيات لذتى نيافت ، مرگ اختيار كرد ، زهرى كه همراه داشت نوشيده از ننگ زندگى رست و از چنگ زندگان جست .\r\nسفر ديگر محمود به سمت تناسر بود ، تناسر يكى از پرستش خانه‌هاى مشهور هنود است كه قريب به هفتاد ميل در شمال دهلى واقع است ، و در اين اوقات تخت‌گاه\r\n\r\n\r\n","description":"","footnote":"\r\n( 1 ) - طوى ( تركى ) : عروسى ( دهخدا ) . در اينجا منظور از : طوى ملوكانه ، جشنى شاهانه است .\r\n","page_name":" 209 ","page_number":283},
  {"content":"\r\n\r\nامير سيك است و ، او از متعلقان به دولت انگريز است . درين سفر معلوم مىشود كه از انندپال به جهت عدم قدرت ممانعتى نشد ، و از لاهور قدم بيرون نگذاشت .\r\nبتخانهء تناسر را خراب كرده و بت مشهور آن را كه جك سوم مىناميدند شكسته پارهاى آن را به غزنين برده پازينهء مسجد ساختند ، تا راست روان در دخول خانهء خداى راستين ، پاى بر صورت خداى دروغين نهند .\r\nبعد از فراغت ازين امر خير غازيان اسلام با دولت بسيار و اسير بىشمار وارد غزنين شدند . از آن پس ، دو سال متوالى در گشادن كشمير و بلاد حوالى آن صرف شد و بسيارى از سكنهء آن ملك را مانند ساير ممالك كه در تحت حكومت غزنين‌اند مجبور به قبول اين شريعت غرا ، كه برهانش قاطع و انوارش ساطع بود نمودند .\r\nدر آن سال كه محمود به بندوبست بلاد خوارزم مشغول بود ، هندوستان اندك آرام يافت ، اما امر بلاد خوارزم چندان طولى نكشيد ، هنوز فيصل امور آن صفحات را نكرده بود ، كه به عزم تسخير قنوج كه از مشاهير شهرهاى هندوستان است كمر بست .\r\nقنوج شهرى است به مسافت دو ميل در كنار رود گنگ ، طول شرقى آن هشتاد درجه و سيزده دقيقه و عرض آن از جانب شمال ، بيست و هفت درجه و سه دقيقه است .\r\nالقصه ، مسافت بعيد بود و موانع بسيار از آن جمله سه ماهه تخمين شد كه لشكر بايست در حركت باشد . محمود به جهت انجام اين كار ، صد هزار سوار و سى هزار پياده از مردان كارديده انتخاب نموده از كوهستان كشمير به برارى هندوستان رفت .\r\nاحتمال دارد كه اخنيار اين راه ، به جهت اين كرد كه با رود پنجاب دوچار نشود . و چنان بسرعت به جانب قنوج رفت كه ، تا هنگام ورود عساكر ، راجهء قنوج كه كوره نام داشت ، از قصد و حركت مسلمين بىخبر بود . و چون راه گريز و\r\n\r\n","description":"","footnote":"","page_name":" 210 ","page_number":284},
  {"content":"\r\n\r\nستيز از پس و پيش و تاب مدافعت و مقابلت در خويش نديد ، به حكم ضرورت شهر را تسليم و تخت‌وتاج را تقديم نموده خود را به زنهار سلطان سپرد .\r\nسلطان سه روز در قنوج توقف فرموده ، بتسخير ميرت شتافت ، گويند كه ، در آن زمان مملكتى آباد بوده است .\r\nو يكى از شهرهاى بزرگ كه در اين سفر گرفت و ويران كرد ، شهر متهورا بود ، و هنود آن شهر را ، چنان كه درين زمان شهر مقدّس مىدانند ، مىدانستند .\r\nشهرى است كه در سمت راست رود جمنا ما بين دهلى و آگره واقع است .\r\nاگرچه در كسر اصنام « 1 » به رسم معهود تعللى نرفت ، الا اينكه خرابى بتخانها بالتمام كارى بود از قوهء او بيرون . در فتحنامهائى كه به غزنين نوشته است ، چنان كه در تاريخ فرشته مسطور است ، تعريفى زياد از محسنات و وضع ابنيهء آن معابد مىكند .\r\nدر اين سفر بجز اينكه مرقوم شد ، قلاع و شهرهاى بسيار فتح نمود ، و چون در مستقر عزت خويش رجوع كرد ، غنايمى كه مخصوص خزانهء پادشاهى بود ، بيست ملين درهم وجه نقد و پنجاه و سه‌هزار برده و اسير و سيصد و پنجاه فيل با مقدارى كثير از جواهر كه تعيين قيمت آن مشكل است در شمار آمد . و مذكور است كه بهرهء لشكريان از غنايمى كه قسمت سلطان شد ، بيش بود .\r\nبعد از اين فتوحات ، چندى در غزنين آرام گزيده و اموالى كه از نهب بلاد و تاراج عباد فراهم آورده ، صرف تعمير و تزئين دار الملك خويش نمود . اعيان حضرت نيز تقليد پادشاه كرده در قليل مدتى غزنين در بزرگى و تجمل عمارات خاصه و عامه لاف برابرى با بهترين شهرهاى شرق مىزد .\r\nولى مسجدى كه محمود بنا كرد ، از ساير ابنيهء آن شهر ممتاز و مستثنى بود ، وضع طراحى و احجار رخام كه در آن به كار برده بودند و فرش‌هاى ملون و قناديل مذهب و ساير اسباب زينت آن ، مورث فسحت خاطر و عبرت ناظر گشتى .\r\n\r\n\r\n","description":"","footnote":"\r\n( 1 ) - كسر اصنام : شكستن بتها .\r\n","page_name":" 211 ","page_number":285},
  {"content":"\r\n\r\nخوشامدگويان و متملقان آن را عروس ملك خواندند .\r\nپس اخبار فتوحات خود را فرمود تا شعرا به نظم كشيده با اقسام هداياى ملوكانه به بغداد فرستاد . خليفه فرمود تا آن فتحنامه را بر خلايق خواندند و آنچه لازمهء تحسين و توصيف كه سبب ترغيب و تحريض محمود به جاى آوردند .\r\nدر خلال اين احوال ، خبر رسيد كه كوره راجهء قنوج را به سبب اينكه با پادشاه اسلام طريقهء مصالحت پيموده بود ، امراى اطراف هندوستان با وى منازعت آغاز نهاده روانهء ديار عدم ساخته‌اند . منشاء اين فتنه و مادهء اين فساد ، ننداراجهء كالنجر بود ، و كالنجر از قلاع مستحكمهء نندل كند است . محمود به عزم انتقام وى از جمنا عبور كرد . نندا از بيم جان به بعضى از جزاير گريخته ، محمود بر وى دست نيافت . در اثناى مراجعت به غزنين ، بعضى از قلاع ديگر را مفتوح و خلقى كثير را مسلمان نمود .\r\nسال ديگر باز به عزم تسخير ممالك نندا لشكر كشيد ، امّا چنين معلوم مىشود كه ، در اين سفر هرچه كوشش در فتح قلعهء كواليار و كالنجر نمود ، نتوانست كارى از پيش ببرد .\r\nمورخان اسلام برآنند كه ، راجهاى قلاع مزبوره هداياى فاخره و پيشكشهاى لايق فرستادند ، و نندا نيز قصيده‌اى در مدح محمود انشا كرده به دو فرستاد ، تا محمود از سر محاصره برخاست . مضايقه نيست كه چون محمود ديد كه گرفتن اين قلاع ممكن نيست و كارى ساخته نخواهد شد ، اين‌گونه چيزها بهانه‌اى به جهت موقوف كردن محاصره و مراجعت شده باشد .\r\nو يكى از معظم فتوحات او ، فتح سومنات است .\r\nتفصيل اين مقدمه اين‌كه وقتى به عرض محمود رسانيدند كه ، بتخانه‌اى است در كجرات كه دولت بىپايان در آن است و ، عقيدهء برهمنان آنجا آن است كه ، صنم آن بتخانه كه نام آن سومنات است ، از ساير بتان هندوستان مقتدرتر است و ، گويند جميع مصايبى كه به بلاد شماليهء هندوستان روى نمود ، به سبب فساد و الحاد\r\n\r\n","description":"","footnote":"","page_name":" 212 ","page_number":286},
  {"content":"\r\n\r\nسكنهء آن ديار است ، و همچنين به جهت ضعف اصنام ايشان كه از حمايت عبدهء خويش عجز داشتند ، بناء عليه محمود عزيمت آن طرف تصميم داده ، از وسط ملتان به صحارى جودپور ، و از آنجا به اجمير ، و از اجمير به طرف سومنات لشكر كشيد .\r\nو چنين مىنمايد كه ، در اين سفر لشكر را زحمتى نرسيد . زيرا كه محمود احتياطهاى غريب كرد ، از آن جمله اين بود كه بيست هزار شتر آب‌كش همراه داشت .\r\nاز مورخين ايران منقول است كه ، سومنات قلعه‌اى بود حصين در گجرات بر كنار دريا ، كه از سه طرف آن آب محيط بود .\r\nدر تاريخ فرشته مسطور است كه ، چون محمود ظاهر سومنات را لشكرگاه ساخت ، يكى از هنود از بالاى قلعه آواز برآورد كه ، سومنات مسلمانان را به پاى قلعهء خويش آورده تا ايشان را به سخط و غضب خود گرفتار سازد . محمود در تبسم شده حكم كرد تا بهادران مهيّاى قتال شوند . روز ديگر مقارن طلوع صبح صادق غازيان با جيش وافر و جاش « 1 » ثابت و نيّت صادق و كوكب موافق ، يورش به قلعه برده ، هندوان را از سر ديوار حصار گريزانيدند . هنود از روى اضطرار پناه به معبد سومنات برده و از بت استدعاى معاونت كردند كه ، ناگاه صداى تكبير مبارزان اسلام از بالاى حصار برخاست .\r\nهندوان دانستند كه هركرا غم جان است وقت آنست كه از ذكر خدا به فكر خود آيد ، و از عبادت به شجاعت گرايد . لاجرم از خداى ضعيف برگشته ، رو به خصم قوى نهادند ، و چون سبيل استخلاص از هر جانب مسدود يافتند ، ترك جان گفته با جلادتى هرچه تمامتر حمله برده ، به نوعى كه مسلمانان را پاى ثبات متزلزل ساختند ، و تا شام از طرفين در كشش و كوشش بودند . شب قطع منازعهء\r\n\r\n\r\n","description":"","footnote":"\r\n( 1 ) - جاش : انبار غله پاك كردن در خرمن ، و قيل با جيم فارسى ، و در تازى : رميدن از ترس ( شمس اللغه ) .\r\n","page_name":" 213 ","page_number":287},
  {"content":"\r\n\r\nروز كرد ، اما روز ديگر به شدتى بيش‌ازپيش حمله بردند ، از هر طرف ديوار قلعه برآمدند و ، از هر طرف هنود ايشان را سرنگون به زير انداختند . محمود چون صورت واقعه چنان ديد ، حكم داد تا لشكر برگشتند ، و عزم كرد تا قطع محاصره كرده و از سر سومنات برخيزد ، كه درين اثنا لشكرى به مدد هندوان رسيده سلطان مجبور شد تا با ايشان درآويزد . و هنوز به جنگ شروع نكرده كه دو نفر از راجگان با سپاهى گران به مدد لشكر اول رسيدند . اين معنى بر جلادت هنود افزود و آثار وهن بر عساكر سلطان ظاهر گشت . چون محمود ديد مسلمين در شرف هزيمت‌اند از اسب جستن كرده روى نياز بر خاك نهاده فتح و نصرت از درگاه بىنياز مسئلت نموده ، دوباره بر باره برآمده بر دشمن حمله برد . لشكريان چون سلطان را ديدند ، عرق حميّت و عصبيّتشان به حركت آمده به يكبارگى چنان حمله بردند كه ، هم در آن حمله ، دشمن را از پيش برداشتند . شكستى فاحش بر هنود روى داده در اطراف بيابان متفرق شدند . اهل قلعه را چون اميد ديگر نماند ، قلعه را رها كرده فرار كردند . و بيشترى با عيال و اموال در كشتيها نشسته از طرف دريا بدر رفتند .\r\nمحمود بعد از تصرف قلعه ، چند كشتى مشحون بر مردان كارديده فرستاده ايشان را تعاقب كرده برخى را اسير و بعضى را غرقهء موج فنا ساختند .\r\nاصول وقايعى كه مورخان ايران درين باب نقل مىكنند غالبا صحيح است ، الا اينكه بسيار كم است كه تعريفى صحيح و مفصل يا از امكنه و يا مطالبى كه مربوط به اصول مذهب هنود است داشته باشند .\r\nيكى از دوستان مؤلف كه بر فضل و دانش او اعتبار است و خود نيز در آن صفحات بوده ، مىنويسد كه ، بتخانهء سومنات در مملكت سورت است كه اكنون به كاتيوار مشهور است .\r\nو در پوران كه از كتب مقدسهء هنود است ، وارد است كه ، خداوند اين ملك را به پنج چيز خوب اختصاص داده است :\r\n\r\n","description":"","footnote":"","page_name":" 214 ","page_number":288},
  {"content":"\r\n\r\nيكى رود گومتى ، ديگر زنهاى جميله ، سيم اسبهاى شكيل ، چهارم سومنات ، پنجم دواركاد .\r\nو در ميان اماكن مقدسهء هنود كه در آن ملك يافت مىشود ، سومنات از همه معروف‌تر است و آن را سومنات پتن نيز گويند . مقدار يك يا دو ميل از دريا مسافت دارد و در جائى واقع است كه سه رودخانه ملاقات مىكند . رود هرنا و كپولا و سرستى . و محل تلاقى اين سه رود به مسافت سه ميل در سمت شرقى تلاول است ، كه بنابر خريطهء « 1 » گجرات ، در بيست و يك درجه و پنجاه و هشت دقيقه عرض شمالى و هفتاد درجه و سى و يك دقيقه طول شرقى واقع است .\r\nو عقيدهء هنود آن بود كه : سومنات يكى از آيات دوازده‌گانهء مهاديو يعنى خداى بزرگ [ بود 
  ] كه از آسمان نازل شده . و شهرت و آوازهء اين معبد در بلاد مشرق محمود را چنانچه مذكور شد ، از جاى برانگيخت . تمثالى كه در آن بتكده بود ، بنابر مسلمين شكسته شد و ، بنابر قول هنود از ميان مردم كناره گرفته به دريا رفت .\r\nو اگرچه در آن وقت ، جميع اموال آن بتكده به غارت رفت ، لاكن باز به زودى اموال خطير و كرامند در آنجا جمع شد . و ازين سبب بسيارى از سلاطين اسلام ، نهب و غارت آن را وجههء همّت ساختند ، تا اينكه سنهء 877 هجرى سلطان محمود گجرانى آن بتكده را از بيخ كنده بر جاى آن مسجدى بنا كرد . و از آن روز باز ، ملك كاتيوار در تحت حكومت مسلمين بود .\r\nو چون به مرور زمان ، مسجد روى به خرابى نهاد ، يكى از خواتين هنود بتكده بر جاى آن بنياد نهاد . و يكى از علامات مهاديو كه مخصوص ، طالبان فرزند را كامروائى مىكند ، در آن بتكده نهاده‌اند\r\nالقصه ، اتفاق كلمهء مورخان ايران است كه ، دولت بىپايان از آن بتكده به دست مسلمانان افتاد . و بتى كه محمود شكست ، پنج‌گز مقدار قامت آن بود ، محمود گرزى بر سر آن زده فرمود تا آن بت را شكسته دو قطعهء آن را به غزنين برده ،\r\n\r\n\r\n","description":"","footnote":"\r\n( 1 ) - خريطه : نقشهء جغرافيا ( معين ) .\r\n","page_name":" 215 ","page_number":289},
  {"content":"\r\n\r\nيكى در آستانهء مسجد سلطان اندازند و يكى در صحن سراى « 1 » سلطنت و دو پارچهء آن را نيز به حرمين ، يكى را به مكّه و ديگرى را به مدينه بفرستند . برهمنان را چون قضيّه معلوم شد ، در خدمت سلطان آمده مبالغ خطير عرض كردند كه به خزانه رسانند ، اگر حكم شود كه گماشتگان اين عزيمت را به امضا نرسانند اعيان حضرت نيز مصلحت در آن ديدند كه ، مبالغ معروضه قبول شود و از سرشكستن درگذرند ، ولى محمود لقب بت شكستن را بر بت‌فروش رجحان داده به شكستن فرمان داد و ، چون بت شكسته شد ، اضعاف مبالغى كه برهمنان عرضه مىكردند از جوف آن بيرون آمد .\r\nبالجمله ، درين سفر بلاد ديگر نيز از گجرات مفتوح گشت و ، سلطان حكومت آن ملك را به يكى از براهمه داده مقرر كرد كه ، هرساله مبلغى مقرر به رسم خراج به خزانه برساند و ، خود را در حكومت از جملهء نواب سلاطين غزنين شناسد .\r\nدرين باب حكايتى از صاحب فرشته و ديگران منقول است و آن اين است كه : سلطان يكى از براهمه را كه از سلسلهء دابشليميان و به رياضت مشغول بود ، به جهت حكومت آن بلاد اختيار كرد . و چون برهمن مذكور از يكى از اقارب مقتدر خود اظهار خوف نمود ، سلطان به جانب وى رفته او را گرفتار ساخت . و چون قتل پادشاهان آئين مملكت نبود ، از سلطان درخواست كرد كه وى را با خويش به غزنين برده تا پس از آنكه استعداد بيش و مخاطره كمتر شود ، او را طلب داشته على الرسم محبوس دارد . محمود به اسعاف مرادات وى تن در داده اسير را به غزنين برده ، چند سالى بعد بازپس فرستاد . راجه‌اى كه حاكم بود ، زندانى به جهت وى در زير تخت خود مهيا كرده ، خود به استقبال بيرون شتافت ، تا از مكانى كه قراولان محمود او را بسپارند ، بيچاره مانند بندگان تا شهر در ركاب خود بدواند .\r\nيك روز پس از آنكه اسير مزبور در قبضهء اقتدار او افتاد خستگى عارض وى شده بر زمين خوابيد ، و به جهت منع شعاع آفتاب رومانى سرخ بر روى انداخت ، اتفاقا بازى\r\n\r\n\r\n","description":"","footnote":"\r\n( 1 ) - در اصل : صحرا .\r\n","page_name":" 216 ","page_number":290},
  {"content":"\r\n\r\nدر پرواز بود ، دستمال « 1 » را گوشت خيال كرده فرود آمد و با منقار يك چشم وى را از كار انداخت . و آئين ملك چنان بود كه ناقص الخلقه را شايستهء سلطنت نمىدانستند .\r\nبه مجرد معلوم شدن كيفيت ، همه بر سلطنت دابشليم اتفاق كرده ، اسير امير و امير اسير گشته او را در ركاب تا زندان معهود دوانيدند و ، در همان خانه قيدش نمودند .\r\nو مضمون كلمهء .\r\nمن حفر بئرا لاخيه « 2 » وقع فيه .\r\nبه ظهور انجاميد .\r\nالحاصل ، در مراجعت زحمت زياد بر سپاهيان و امراى لشكر سلطان وارد آمد .\r\nچنين مىنمايد كه ، فريب شخصى را خورد كه ادعاى دانستن راه‌ها را كرده ايشان را از بيراهه به بيابان بىآب‌وعلف برده ، بعد از تقرير خود آن شخص معلوم گرديد كه ، يكى از براهمه بود كه خدمت سومنات مىنمود و از در انتقام متصدى آن كار شده بود .\r\nبعد از اين سفر يا طايفه‌اى در حوالى ملتان ساز حرب داده و با كشتيهاى ايشان در رود پنجاب ملاقى شده ايشان را هزيمت نمود . جت طايفه‌اى از هنودند و مردمان شجاع و بهادر دارند و مدتها حكومت بزرگ داشته‌اند ، بسيارى از راجه‌هاى هنود و امراى هندوستان از اين طايفه‌اند ، وقتى بيشتر ممالك پنجاب و ملتان در تصرف ايشان بوده است و ، بسيارى از طايفهء سيك كه در ممالك مزبوره سكنى دارند يا جت يا از نسل جت هستند .\r\nخلاصه ، در همين سال لشكرى از تركان سلجوقى را كه بر ممالك او در ايران تاخته و بر امراى او غلبه كرده بودند شكست .\r\nآخر همهء فتوحات او فتح غالب ممالك عراق بود . پس پسر خويش مسعود را\r\n\r\n\r\n","description":"","footnote":"\r\n( 1 ) - در اصل : دست‌مال .\r\n( 2 ) - هركه براى برادر خويش چاهى بكند ، خود در آن افتد\r\n ( چه مكن بهر كسى * اول خودت دوم كسى ) \r\n.\r\n","page_name":" 217 ","page_number":291},
  {"content":"\r\n\r\nبر عراق و رى و بعضى از بلاد ديگر فرمانروا ساخت . و پسر ديگر خويش محمد را وارث تاج‌وتخت نمود . و در ابتداى سال ديگر به مرض سل يا سوء القينه كه مدتى به زحمت آن مبتلا بود ، در گذشته در قصر فيروزهء غزنين مدفون گشت . « 1 »\r\nگويند قبل از فوت ، حكم داد تا اعيان ملك و امراى عسكر خزانهء او را از نظر او گذرانيدند ، و او در آنها تأملى كرده آهى كشيد . تاريخ محمود را مسلمين نوشته‌اند كه ، به جهت تعصب ملتى او را مستجمع جميع صفات و شايستهء جميع مدايح مىدانند ، لاكن حق اين است كه جز شجاعت و هنرهاى مخصوص به سلحشورى و سپاهيگرى كمتر مستحق مدايح ديگر است . در ايام حكومت او چيزى بجز اينكه ملك آسوده بود نقل نيست . و اين معنى به سبب فتوحاتى است كه در خارج وى را دست داد و سياستى كه در ملك داشت .\r\nمنقول است كه مرد فقيرى از وى تظلم جست كه جوانى از اهل دربار هرشب به خانهء وى درآمده او را از خانه بيرون كرده با زن او مىخوابد . محمود گفت : چون دفعهء ديگر بيايد وى را خبر دهد ، مرد برحسب فرموده عمل كرد .\r\nمحمود به خانهء وى درآمده چراغ را خاموش نمود ، و جوان را يافته سر وى را با شمشير برداشت .\r\nبعد ازان چراغ طلبيده ، چون جوان را ديد به سجده افتاد و ، چون سر برداشت آب طلبيده به افراط نوشيد ، پس روى به مرد آورده گفت : از آن زمان كه تو حال خويش گفتى نخفته‌ام و ، نه آب و طعامى خورده و ، چنين دانستم كه كسى را بر ارتكاب اين‌گونه عمل جرئت نيست مگر يكى از فرزندان مرا و ، ازين سبب چراغ را خاموش كردم كه مبادا چون روى او ببينم محبت پدرى مانع شود . و چون ديدم كه پسر من نبود ، خداوند را شكر كردم . و چون از تشنگى قريب به هلاكت بودم ، اين بود كه آب طلبيدم .\r\n\r\n\r\n","description":"","footnote":"\r\n( 1 ) - وفات سلطان محمود كه در سنه 421 هجرى روى داد . اوقات حياتش شصت و سه سال و مدت سلطنتش به استقلال سى و يك سال بود ( ح ) .\r\n","page_name":" 218 ","page_number":292},
  {"content":"\r\n\r\nاو را به بخل منسوب ساخته‌اند ، لاكن دليلى حق بر اثبات اين مدعا نيست .\r\nعساكر او به او تعلق قلبى داشته‌اند ، بلكه به اين صفت مشهور بوده‌اند . و اين معنى در اين‌گونه اشخاص بدون سخاوت صورت نمىگيرد . تجمّل و احتشام دربارش از جميع سلاطين آفاق ممتاز بود . عمارات عاليه بنياد نهاد ، و در تربيت فضلا و شعرا غايت مبالغه داشت .\r\nشاهنامه در زمان و به نام وى نوشته شد ، و شاهنامه اگرچه سبب بقاى نام وى شد ، الا به همين سبب نيز خال عارى بر چهرهء ذكر خيرش باقى ماند . گويند بعد از اتمام شاهنامه او را از ايفاى به عهد منع كردند ، و مبلغى كمتر از آنچه مقرر شده بود به فردوسى فرستادند . فردوسى را آن عمل ناهنجار آمده از قبول مبلغ ابا كرد و محمود را هجوى گفته و در آن آنچه مكنون ضمير داشت اظهار نمود ، و آن هجو را به كتاب ملحق ساخته خويش راه ملك طوس ، كه مسقط الرأس وى بود ، پيش گرفت . محمود بعد از چندى بر خطاى خود واقف گشته ، مبلغى كرامند به فردوسى فرستاد . اتفاقا روزى كه خزانهء مزبور از دروازهء طوس وارد مىشد ، جنازهء فردوسى را به جانب مدفن مىبردند . پس وجه را به دخترى كه از وى مانده بود عرضه كردند ، دختر را نيز سر همت به قبول آن زخارف فرود نيامد .\r\nمع الحديث ، بسطت مملكت محمود برابرى با ممالك شاپور و نوشيروان مىكرد ، در حين وفات محمود ، يك حد ملك از جانب مغرب و جنوب و مغرب گرجستان و بغداد بود ، و از سمت شمال و شمال و مشرق به بخارا و كاشغر منتهى مىگشت ، و حد شرقى و جنوب و مشرق به بلاد بنگاله و دكهن تا درياى هند مىرسيد .\r\n\r\nسلطنت مسعود غزنوى\r\nطلوع اين سلسله سريع‌تر از غروبشان نبود ، مىتوان گفت كه سلطنت به محمود شروع و هم به او ختم شد ، زيرا كه كسانى كه بعد از او بر تخت برآمدند ، چندان قابل ذكر نيستند . نظر پيش بين محمود اختلاف ما بين فرزندان خويش را ديده بود و اين معنى صورت وضوح يافت\r\n\r\n","description":"","footnote":"","page_name":" 219 ","page_number":293},
  {"content":"\r\n\r\nدر وقتى كه از پسر بزرگ خود مسعود پرسيد كه بعد از وى با برادر چگونه سلوك خواهد كرد ؟ مسعود گفت : چنان كه تو با برادر خود اسماعيل كردى . و حقيقت همان‌طور كه گفته بود كرد . زيرا كه هنوز خبر فوت پدر نشنيده بود كه به جانب غزنين در حركت آمد .\r\nگويند كه در به دو حركت به برادر پيغام فرستاد كه ، مرا ايالت عراق و رى و آذربايجان بالاستقلال كفايت است ، ولى توقع آنست كه ، چون من برادر بزرگترم ، نام مرا در خطبه بر نام خويش مقدم دارد . محمد به ممالك و خزاين پدر مغرور شده بدين مطلب رضا نداد ، و نتيجه اين شد كه همهء لشكر از وى برگشته و بعد از پنج ماه حكومت به دست مسعود افتاده از حليهء بصر عارى و در قيد ابد متوارى گشت . مسعود اول لشكر به جانب كج و مكران كشيده آن بلاد را مفتوح ساخت ، و چون راجگان و نواب هندوستان اظهار طغيان نمودند ،\r\nچند كرت به جهت انطفاى نايرهء فساد به هندوستان تاخت . از فتوح او در آن مملكت جز فتح قلعهء سرستى « 1 » وهانسى خبر ديگر منقول نيست ، اما فرصت اينكه به ساير بلاد پردازد نبود ، زيرا كه طايفه‌اى از تراكمه كه به سلاجقه معروف بودند ، از مدتى در اطراف خراسان و ساير اطراف مملكت تاخت‌وتاز مىكردند ، چنان كه بيم آن بود كه سلطنت را متصرف شوند . مسعود ابتدا از در صلح درآمده و با داود كه سردار ايشان بود در بلخ ملاقات نموده قرار برين شد كه مسعود زمينى در ميان مملكت خويش به جهت چراگاه ايشان معين نمايد كه ايشان در آن سرزمين به رفاه روزگار گذرانند . ولى چندى بعد از حركات ناموافق آن طائفه ، معلوم شد كه هيچ‌چيز جز شمشير دو رويه كار يك رويه نخواهد كرد . لاجرم كار از تيغ زبان به زبان تيغ كشيد ، و مسعود تا چندى با قبايل مختلهء ايشان زد و خوردى داشت ، تا اينكه جنگى بزرگ در صفحات خراسان واقع شده پاى ثبات غزنويان يك سره از جاى برآمد . گويند مسعود در آن معركه كارزارى فوق العاده كرد ،\r\n\r\n\r\n","description":"","footnote":"\r\n( 1 ) - سرستى ، بكسر اول و فتح سين ثانى ( حاشيه ) .\r\n","page_name":" 220 ","page_number":294},
  {"content":"\r\n\r\nولى چون شيرازهء كارش به كلى از هم گسيخته بود ثمرى بر آن همه جلادت مترتب نگشت ، الا اينكه خود را از آن مهلكه نجات داده على الفور خزاين خويش را جمع‌آورى و به جانب لاهور گريخت ، به ارادهء اينكه آن ملك را پاىتخت سازد .\r\nلاكن در كنار رود سند لشكر وى شورش كرده خزانه را يغما نمودند . و چون از سوء عاقبت خويش انديشيده دانستند كه اين عمل بىپاداشى سخت نخواهد بود مگر اينكه تغييرى در امارت دهند ، لهذا به اتفاق نزد محمد مكحول ، كه در آن وقت در اردو بود ، رفته او را به پادشاهى برداشتند . مسعود پيش از آنكه درست از صورت واقعه مستحضر شود گرفتار گشته با عيال و متعلقان به قلعه كيرى كه خود به جهت محبس خود اختيار كرد فرستاده شد ، و چندسال بعد ، احمد بن محمد بدون اطلاع پدر وى را كشت . گويند چون اين كيفيت مسموع محمد گشت ، بگريست و كاغذى به مودود بن مسعود كه در آن وقت در بلخ بود ، نوشته او را از قتل پدر اعلام نمود و گفت كه : اين امر شنيع بدون علم و ارادهء او واقع شده .\r\n\r\nپادشاهى مودود\r\nمودود چون از اين حال آگاه شد ، على الفور نام شاهى بر خويش نهاده به انتقام پدر لشكر كشيد ، و در حوالى رود سند با محمد مصاف داده وى را با پسران و اعوان و انصار گرفتار ساخته تمام را به قتل رسانيد . مگر رحيم نامى را كه در ايام ابتلاى مسعود با وى محبت كرده بود . در زمان سلطنت مودود ، ممالكى كه در ايران داشتند از تصرف اين خاندان بيرون رفت . و تاريخ اين سلسله از سلطنت مودود تا زمانى كه به كلى پادشاهى ازين خانواده قطع شد ، كه از صد سال متجاوز است ، جز جنگ و شورش و قتل‌عام نيست .\r\n\r\nقطب الدين محمد غورى\r\nقطب الدين محمد غورى داماد بهرام شاه غزنوى بود ، بهرامشاه بىسببى ظاهر به قتل وى فرمان داد ، بدين سبب برادرش سيف الدين سورى غزنين را از بهرام شاه انتزاع نمود ، ولى چون\r\n\r\n","description":"","footnote":"","page_name":" 221 ","page_number":295},
  {"content":"\r\n\r\nاهالى غزنين دل با بهرام شاه داشتند ، وى را مدد كرده دوباره بر سر سلطنت خويش آوردند ، و سيف الدين اسير گشت . چون سيف الدين به چنگ افتاد ، او را عريان و روى او را سياه كرده بر گاوى لاغر او را باژگونه نشانيده در بازارهاى غزنين گردانيدند . و بعد از آن به سختى هرچه تمامتر او را كشته سر او را به سلطان سنجر سلجوقى كه در آن اوان بر ايران فرمانروا بود فرستاد .\r\nهنوز اين خبر به علاء الدين برادر سيف الدين نرسيده بود ، كه اتباع خويش را جمع‌آورى نموده به انتقام برادر به جانب غزنين شتافت . بهرام شاه هرچه خواست به تمهيد و تخويف ، كار به صلح بگذرد ، ممكن نشد . عاقبت جنگى سخت روى داده غوريان مردانه كوشيدند . لشكر بهرام به كلى پراكنده شدند و خود با اشكال تمام جان بدر برده به هندوستان گريخت . علاء الدين وارد غزنين گشت و هشت روز متوالى كار قتل و غارت و خرابى به نوعى جارى بود كه تعريف نمىتوان كرد . بر خرد « 1 » و بزرگ و اناث و ذكور ابقا نكرده‌اند . سراى سلطنت تا كلبهء مسكنت ، و از خانهء خدا تا كاشانهء گدا ، هرجا عمارتى بود با خاك يكسان گشته بر باد بيداد رفت . جمعى كثير از اعيان و علماى آن شهر را به غور برده به قتل رسانيدند ، و خون ايشان را با خاك مخلوط ساخته تعمير ديوار قلعه نمودند . آتشى كه بهرام افروخت ، عاقبت خرمن‌سوز اعقاب و احفاد او گشت .\r\nمحمد كه از اقارب علاء الدين بود ، چون بر سرير آمد ، به قصد خسرو شاه ثانى پسر زادهء بهرام شاه ، استعداد حرب نموده در لاهور بر سر وى تاخت . خسرو در مقابل حركت مذبوحى نموده بالاخره گرفتار گشته و بعد از چندى به قتل رسيد . و او آخرين آل سبكتكين است .\r\nپس از آن غوريان را دست تصرف بر غزنين و همچنين بر ممالك هندوستان دراز شد ، لاكن سلطنتشان دوامى نكرد . بعد از فوت محمد ملك به دست غلامان\r\n\r\n\r\n","description":"","footnote":"\r\n( 1 ) - در اصل : خورد .\r\n","page_name":" 222 ","page_number":296},
  {"content":"\r\n\r\nوى افتاد . گويند غوريان را نسب به ضحاك مىرسد .\r\nاسماء سلاطين غزنويه ازين قرار است :\r\nسبكتكين و او در سنه 365 هجرى جلوس بر تخت نمود .\r\nاسماعيل در سنه 387 .\r\nمحمود در سنه 387 .\r\nمحمد در سنه 421 .\r\nمسعود در سنه 422 .\r\nمودود در سنه 433 .\r\nمسعود در سنه 441 .\r\nعلى در سنه 441 .\r\nعبد الرشيد در سنه 443 .\r\nفرخ زاد در سنه 444 .\r\nابراهيم در سنه 450 .\r\nمسعود در سنه 492 .\r\nارسلان شاه در سنه 507 .\r\nبهرام شاه « 1 » در سنه 512 .\r\n\r\n\r\n","description":"","footnote":"\r\n( 1 ) - در نفحات مسطور است كه : سبب توبهء شيخ سنائى آن شد كه : در زمستانى كه سلطان محمود به غزاى كفار بيرون رفته بود ، سنائى قصيده‌اى در سلك نظم كشيده متوجه اردوى سلطان شد . در اثناء راه ، به در گلخنى رسيد كه يكى از مجذوبان مشهور به لاى خوار ساقى خود را مىگفت : قدحى پر كن به كورى محمودك غزنوى ! ساقى گفت : محمود پادشاهى است مسلمان و به امر جهاد مشغولى مىنمايد . لاىخوار گفت : مردكى است ناخوشنود ، آنچه در دست وى آمده است ضبط نمىتواند كرد . مىرود كه مملكت ديگر بگيرد ، و آن قدح را دركشيده باز گفت : قدحى ديگر پر كن به كورى سنائيك شاعر ! ساقى گفت : سنائى شاعرى است فاضل و لطيف طبع . لاىخوار گفت : اگر وى را از لطف طبع بهره‌اى بودى به كارى اشتغال نمودى كه وى را به كار آمدى ، گزافى چند نوشته كه به كار وى نمىآيد و نمىداند كه او را براى چه آفريده‌اند . سنائى معاصر و مداح بهرام شاه بوده است ( حاشيه ، حرره ميرزا محمد على كشكول )\r\n","page_name":" 223 ","page_number":297},
  {"content":"\r\n\r\nخسرو شاه در سنه 547 .\r\nخسرو ملك در سنه 555 .\r\nزمان اقبال آن سبكتكين صد و هشتاد و هشت سال بود .\r\n\r\n","description":"","footnote":"","page_name":" 224 ","page_number":298},
  {"content":"\r\n\r\n\r\nفصل دهم در تاريخ سلاطين سلجوقى و مختصرى در باب خوارزم شاهيان\r\nآل سلجوق نسب به سلجوق مىرسانند . سلجوق يكى از امراى معتبر دشت خزر كه به قبچاق معروف است بود و به جهتى از بيغوخان كه در آن ايام بر آن ملك استيلا داشت متوحش گشته آن بلاد را رها كرده با قبيلهء خويش به جانب بخارا ، و بعد از زندگانى دراز ، از بخارا به خاك و خارا رفت . پسر وى ميكائيل را با سلطان محمود رابطهء محبت مستحكم گشت . گويند سلطان در احترام او مبالغه نمودى . و جمعى برآنند كه محمود وى را گفت كه ، از جيحون عبور نموده در صفحات خراسان مقام گيرد . لاكن اين مطلب سند صحيحى ندارد ، زيرا كه از همين مؤلفان منقول است كه در آن اوقات به كثرت عدد و حشمت عدت مشهور بودند ، چنانچه حكايت كنند كه ، محمود از ايلچى ايشان پرسيد كه ، هنگام ضرورت چه‌قدر لشكر مىتوانند به مدد بيارند ، ايلچى دو تير در دست و كمانى در بازو داشت ، يكى از آن دو تير را به سلطان داده گفت : اين تير را بفرست ، پنجاه هزار سوار حاضر خواهد شد . محمود گفت : اگر بيشتر احتياج افتد ؟ سفير تير ديگر را داده همان مطلب را اعاده كرد . محمود گفت : اگر وقت بيش‌ازينها اقتضا كند ؟ ايلچى كمان خود را گشاده گفت : اين كمان را فرستاده دويست\r\n\r\n","description":"","footnote":"","page_name":" 225 ","page_number":299},
  {"content":"\r\n\r\nهزار سوار فرمان ترا سر خواهند نهاد . سلطان را باطنا وحشت روى داد . گويند از همان‌روز دانست كه سلطنت در خانوادهء وى نخواهد ماند .\r\n\r\nسلطنت طغرل\r\nاول زمينى كه اين طائفه گرفتند ، در عهد مسعود بود ، و نتيجهء آن نيز مرقوم گشت .\r\nبعد از هزيمت مسعود ، خراسان ايشان را مسلم گشت . و پيش از آن نيز از خراسان تا رود سيحون را در تصرف داشتند .\r\nو طغرل كه در آن اوان امارت ايشان مىنمود ، در نيشابور نام پادشاهى بر خويش نهاده ، و چون اخبار ضعف و هرج‌ومرج و بىنظمى دار الخلافه و بلاد متعلقهء به آن را شنيده بود ، عزم تسخير آن صفحات را نمود و برادر خويش داود را در خراسان گذارده خود به جانب عراق عرب نهضت كرد .\r\nبعد از فتح عراق لشكر به بغداد كشيده آن ملك را به قبضهء اقتدار آورده .\r\nبعد از آن به جانب موصل شتافت . و چون از تسخير موصل و حوالى آن فارغ گشت ، به بغداد مراجعت فرمود .\r\nالقائم بامر اللّه در روز ملاقات وى تكليف و تجشمى بىاندازه و با احترامى زياده بر زياد وى را ملاقات كرد . گويند : طغرل چون خليفه را ديد ، از اسب پياده شده و با امراى خويش پياده به حضور مقدس خليفهء پيغمبر رفتند ، و خليفه بر تختى نشسته بود و پردهء سياهى بر روى آن تخت كشيده بودند . برداسود كه شعار عباسيان بود بر دوش و عصاى رسول در دست داشت . طغرل زمين بوسيده و چون اندكى بر پاى ايستاد ، او را بر تختى كه نزديك تخت خليفه نهاده بودند نشاندند ، و پس از آن فرمان نيابت وى را كه از جانب خليفهء رسول مقدس و امير المؤمنين صادر شده بود خواندند . هفت خلعت بر وى پوشانيدند و هفت غلام به وى بخشيدند ، علامت اينكه از جانب امير المؤمنين فرنرواى « 1 » هفت اقليم گشت . و پردهء زرين كه با مشك\r\n\r\n\r\n","description":"","footnote":"\r\n( 1 ) - در اصل : اينجا و ديگر جاها : فرمان‌روا .\r\n","page_name":" 226 ","page_number":300},
  {"content":"\r\n\r\nمعطر ساخته بر سر وى انداخته دو تاج بر آن گذاردند . يكى به جهت حكومت عربستان و ديگر به جهت سلطنت ايران . و دو شمشير بر كمرش بستند ، علامت اينكه بر مشرق و مغرب امرش جارى گشت .\r\nالقصه چون لشكر به گرجستان و اسيريا كشيد ، چند جنگ با لشكر روم اتفاق افتاد ، و در همه غلبه و فيروزى او را بود . پيش ازين وقايع ، جميع ايران را به تصرف آورده بود ، و تدابيرى كه لازمهء دوام سلطنت وى در آن كشور بود نيز نمود ، و از آن جمله ، مواصلت با خاندان خلفا را سبب ازدياد و اقتدار دانست ، لهذا چون خواهر خويش را عروس منصه « 1 » خلافت ساخت ، دختر خليفه را خواستگارى نمود . اگرچه قائم در به دو امر ابا كرد ، الا اينكه بعضى ملاحظات بالاخره او را برين بازداشت « 2 » كه از قرابت طغرل سر باز نزند ؛ لهذا دختر را فرستادند و اسباب عروسى چنان كه بايد فراهم آمد . اما طغرل بعد از چند ماهى به‌سبب بيمارى كه در كوهستان رودبار او را عارض شده بود ، درگذشت . « 3 »\r\nرودبار به مسافت پنجاه ميل تخمينا ، در شمال قزوين واقع است . طغرل را حرارت هواى رى باعث اين شد كه ، تبديل آب‌وهوا را به جبال رودبار رود .\r\nو طغرل را مزاجى سخت بود و شوقى غريب به تسخير بلاد داشت ، و به شهامت و جوانمردى ضرب المثل خاص و عام بود . قبيلهء او مسلم بودند ، و شايد كه از وقتى كه سلجوق به بخارا رفت ، قبول اسلام كرده باشد ، زيرا كه در آن مملكت اعراب قرون عديده قبل از وصول سلجوقيان به آن صفحات اجراى حكومت او ، اعلاى أعلام شريعت كرده بودند . و طغرل مراعات ظاهر اسلام بسيار مىكرد ، چنانچه از خليفه ركن الدين لقب يافت . مساجد بسيار بنياد نهاد و با علماء و زهاد\r\n\r\n\r\n","description":"","footnote":"\r\n( 1 ) - منصه بالفتح و تشديد صاد مهمله ، حجلهء عروس ؛ و بالكسر ، چيزى بلند كه عروس را بر آن نشانند و جلوه دهند ( ح ) .\r\n( 2 ) - بازداشت - واداشت و وادار كرد .\r\n( 3 ) - فوت طغرل در هشتم رمضان سنهء 455 به علت رعاف روى داد . ايام حياتش هفتاد و مدت سلطنتش بيست و شش سال بود ( ح ) .\r\n","page_name":" 227 ","page_number":301},
  {"content":"\r\n\r\nبه احترام سلوك مىنمود .\r\nدر زمان سلطنت سلجوقيان ، خلفا را آسايش و احترامى بيش‌از زمان ديالمه بود ، چنانچه ديالمه در اواخر مراعات لوازم ظاهر آداب مجلس خلفا نيز نمىنمودند .\r\n\r\nپادشاهى الب ارسلان\r\nالپ ارسلان پسر داود بيك كه بعد از فوت پدر از جانب عم حكومت خراسان بر وى قرار گرفت ، بر جاى وى نشست . و او پادشاهى بود به شجاعت و سخاوت موصوف ، و به حب فضايل و علوم معروف . مسلمين وى را بهترين سلاطين آسيا مىدانند ، ولى بدون شك از مشهورترين پادشاهان است . چون لشكر به گرجستان كشيد ، و آتش ظلم و بىدادى كه در آن بلاد افروخت ، سبب وحشت قيصر روم گشت . گويند عيسويان را فرمود ، تا حلقهء آهنين و بنابر قول خواندمير نعل اسبى برگردن نهند تا علامت امتياز باشد . و چون عساكر اسلام تا افرنجيه پيش رفت . رومانوس ديوجانس كه در آن وقت قيصر روم بود ، و ايرانيان او را اورمانوس مىخواندند ، به جمع سپاه از اقصاى مملكت فرمان داده مسلمين را استقبال كرد ، و به حسن تدبير و جلادت ، لشكر ايرانيان را كه در اطراف ملك پراگنده بودند ، پس نشانيده تا سرحد ايران دوانيد ، و با عساكر روم در عقب ايشان به ارمنيه و آذربايجان تاخت ، و در نزديكى قريهء كونونكو به سپاه الپ ارسلان رسيده . الپ ارسلان چنان كه مداحين وى گويند ، از اتلاف دماء مسلمين انديشيده ، طالب مصالحه گشت ، اما قيصر اين معنى را نوع ديگر حمل كرده گفت كه : معاهدت صورت نبندد مگر اينكه پادشاه ايران لشكرگاه خود را به عساكر روم واگذارد ، و پايتخت خويش بلاد رى را نيز به گماشتگان اين دولت سپارد . « 1 »\r\n\r\n\r\n","description":"","footnote":"\r\n( 1 ) - در اصل : اينجا و ساير جاها : پاىتخت .\r\n","page_name":" 228 ","page_number":302},
  {"content":"\r\n\r\n\r\nجنگ الب ارسلان با قيصر روم\r\nچون اين جواب مسموع الپ ارسلان شد ، مهياى حرب گشت .\r\nاز مورخان ايران منقول است كه ، عدد سپاه روم به سيصد هزار مىرسيد و لشكر الپ ارسلان زياده از دوازده هزار نبود ، لاكن برين قول اعتبارى نيست ، زيرا كه محال بود كه دولت روم در آن ايام بتواند اين‌قدر لشكر به جهت جنگ يكى از ثغور مملكت بفرستد . و همچنين ممكن نيست كه الپ ارسلان باوجود لشكر بزرگ به معدودى چند اعتماد نموده ، جان و سلطنت خود را در معرض خطر آرد . مورخان معتبر بر آنند كه عدد مسلمين به چهل هزار مىرسيد ، و احتمال دارد كه روميان نيز خيلى ازين بيش نبودند . و از محرران روم منقول است كه ، ايرانيان زياده بودند .\r\nرومانوس يقين بر فيروزى داشت . الپ ارسلان عزم كرد كه روى از آن معركه برنتابد ، يا خلعت نصرت پوشد يا شربت شهادت نوشد . با دست خويش دم اسب خود را بالا بسته و كفنى كه با مشك معطر ساخته بودند پوشيده تير و كمان را انداخت و گرز و شمشير برگرفت ، و با اين هيأت سپاهيان را گفت كه :\r\nاگر كلاه فيروزى بر كفار امروز بر سر نهيم فردا تاج شهادت بر سر خواهيم گذاشت .\r\nسپاه روم به حرب شروع كردند ، و در ابتداى امر ظفر قرين حال ايشان گشت ، لاكن رومانوس به اين سبب مغرور شده زمام احتياط از دست داده و در سپاه دشمن زياده از آنچه بايد پيش رفت . چون ارادهء مراجعت نمود ، اغتشاش در جمعيت او پيدا شد ، و سبب اين بود كه يكى از سرداران معظم از راه خوف يا خيانت جمعى كثير را به طرفى كشيده از مدد وى بازداشت . آلپ ارسلان چون اين صورت را ديد ، فرصت غنيمت دانسته ، با جميع لشكر به يكبارگى حمله كرد و روميان را شكستى عظيم داد . رومانوس هرقدر كوشيد ، نتوانست نظامى به افواج خويش دهد\r\n\r\n","description":"","footnote":"","page_name":" 229 ","page_number":303},
  {"content":"\r\n\r\nلاجرم مردانه كوشيد تا اينكه زخم‌دار شده بر زمين افتاد ، و به دست يكى از صاحب‌منصبان بىنام‌ونشان گرفتار گشته او را به نزد الپ ارسلان برد . گويند همان شخص را روز پيش در هنگام عرض لشكر به جهت دنائت ظاهر و حقارت جثه استخفاف كرده بود ، چون قيصر را نزد الپ ارسلان بردند ، قبول نمىكرد تا اينكه به شهادت سفرائى كه پيش به دربار قيصر فرستاده بود ، و گريهء ساير اسارا كه ، به مجرد ديدن قيصر رقت بر ايشان دست داد ، يقين حاصل نمود . الپ‌ارسلان در نهايت مودت و اعزاز با وى سلوك كرد ، او را بر اعمال او ملامت نمودن و بيغاره زدن در آن حالت روا نداشت . بلكه تشنيع و تعيير بر جبن و بىغيرتى كسانى كرد كه چنان سردارى را در چنين وقتى رها كردند .\r\nگويند الپ ارسلان از قيصر در اول ملاقات سؤال كرد كه ، اگر محاربت به عكس مىشد و قيصر بر وى دست مىيافت ، با او چسان حركت مىنمود . قيصر گفت :\r\nترا تازيانه بسيار مىزدم . سلطان تبسم كرد و دوباره پرسيد كه چون بر خلاف خواهش تو شد اكنون چه مأمول است تا دربارهء تو معمول آيد ؟ گفت : اگر ظالمى بكش ، و اگر مردى ببخش ، و اگر خودستائى در زنجير كن و به پايتخت خويشم ببر\r\nالب ارسلان شق ثانى را اختيار نموده او را رها كرد و ، جميع امراى روم كه در قيد اسار « 1 » بودند مستخلص فرموده مشمول عنايات ملوكانه ساخت .\r\nرومانوس در ازاى اين كرامت هزارهزار دينار طلا به رسم پيشكش گذرانيد ، و متقبل شد كه هرساله سيصد و شصت هزار دينار خراج به ديوان اعلى برساند .\r\nلاكن ديگران در غياب او سلطنت وى را متصرف شده بودند ، و او ديگر نتوانست كه ملك رفته را استرداد كند ، اما به قدرى كه در حيز امكان او بود ، در ايفاى عهد غايت جهد مبذول داشت . الپ ارسلان ازين معنى متأثر شده عزم كرد كه لشكر به روم كشد و رومانوس را به تخت‌وتاج خويش رساند ، ولى در اين اثنا خبر\r\n\r\n\r\n","description":"","footnote":"\r\n( 1 ) - اسار - اسارت .\r\n","page_name":" 230 ","page_number":304},
  {"content":"\r\n\r\nرسيد كه رومانوس را رعايا قيد كرده به قتل رسانيده‌اند .\r\nپس عزم تسخير دشت قبچاق و خزر كه مسقط الراس آل سلجوق بود ، از نهادش سر برزد . و در اين اوقات از بلاد عربستان تا رود جيحون خطبه به نام او مىخواندند . و دولتى بىپايان از تاراج روم به دست آورده بود و ، دويست هزار لشكر پابه‌ركاب داشت . بعد از شكستن رومى ، بيشتر ممالك خوارزم را مسخر نموده فرمود تا بر جيحون پل بستند و بدون ممانعت از جيحون گذشت . ولى ازين طرف جيحون ، داعى اجل او را به جانب دشت خاموشان خواند .\r\nتبيين اين مقال آنكه ، در محاصرهء يكى از قلاع كه برزم نام داشت و حاكم آن يوسف‌نامى معروف به يوسف كوتوال بود ، مدتى لشكريان و سلطان را زحمت رسيده بود ، و صورت فتح در آينهء مراد جلوه نمىكرد ، و ازين باب تعويق كلى در فتوحات خوارزم افتاد ، تا بالاخره قلعه مفتوح و والى آن دستگير گشت . بر سلطان غضب مستولى گشته حكم كرد يوسف را به حضور آوردند ، و چون يوسف را حاضر ساختند وى را خطابهاى عنيف كرد و او را بر لجاجت و سرسختى كه در محافظت قلعه به مخالفت سپاه ايران نمود ، سرزنش و تقريعى « 1 » سخت و شنيع نمود . يوسف در جواب سخنان درشت گفت : سلطان حكم به قتل وى كرد . يوسف چون از جان نااميد گشت ، دست به دشنه و به سلطان حمله كرد . غلامان خواستند وى را نگذارند .\r\nسلطان ايشان را فرمود مانع نشوند . و چون در تيراندازى خود را بىعديل مىدانست ، دست به تير و كمان برده تيرى به جانب يوسف انداخت . تير خطا شد و پيش از آنكه دست به تير ديگر برد ، از تيغ يوسف سرش به خاك آمد . يوسف را در همانجا پاره‌پاره كردند ، و سلطان را به خيمهء ديگر بردند . سلطان با ياران خطاب فرموده گفت : به خاطرم مىآيد دو حرفى كه وقتى از عاقلى شنيدم . يكى اينكه مرا گفت :\r\nهيچكس را به ديدهء استحقار و استخفاف منگر . و ديگر آنكه خود را بزرگ مشمار و بر شجاعت خويش اعتماد مكن ، و من هردو اين پند را سهل انگاشتم . ديروز بر\r\n\r\n\r\n","description":"","footnote":"\r\n( 1 ) - تقريع : سرزنش و ملامت كردن ( ح ) .\r\n","page_name":" 231 ","page_number":305},
  {"content":"\r\n\r\nسر تلى ملاحظهء لشكر مىكردم ، چنان دانستم كه هيچ‌چيز تاب مقاومت من ندارد .\r\nامروز بر شجاعت و حذاقت خود اعتماد كردم و ديگران را از مساعدت خود منع نمودم ، و حال به سزاى خطاهاى خود جان مىدهم . و موت من دليلى ظاهر است بر اينكه چقدر ضعيف است « 1 » قوت انسانى و قدرت سلطانى در مقابلهء تقدير ربانى\r\nپس فرزند خويش ملكشاه را وارث تاج‌وتخت نموده ، امرا را به متابعت وى امر كرد و او را در معضلات امور مملكت و مشكلات مهام سلطنت به استعانت از راى رزين « 2 » و خرد پيش‌بين وزير بىنظير خواجهء بزرگوار ، خواجه نظام الملك كه از غايت اشتهار مستغنى از تعريف و توصيف است ، وصيت فرموده ، نفس آخرين كشيد .\r\nاو را در مرو مدفون ساختند و بر تربت وى مضمون اين بيت نگاشتند :\r\n بالاى چرخ ديدى الب ارسلان به‌قدر * در مرو بين كنون كه به زير تراب شد \r\nالپ‌ارسلان « 3 » پادشاهى بود ، به شمايل صورى و خصايل معنوى آراسته و ، از رذايل « 4 » دنيه پيراسته ، در حسن اندام بر اقران و همگنان سبقت مىبرد و در شهامت ذات و فتوت فطرى ، بر اهل زمان تفوق مىجست . ظلم از وى كمتر منقول است ، مگر در حق كسانى كه معاندين دين مىدانست ، كه اگر دين آباواجداد خويش را رها و كيش پيغمبر عرب را اختيار نمىكرد ، قتل و تعذيب ايشان را لازمهء همّت مىشناخت . عمر الب ارسلان در لشكر گذشت .\r\n\r\n\r\n","description":"","footnote":"\r\n( 1 ) - شهادت الب ارسلان در ماه ربيع الاولى سنه 465 در كنار آب آمويه . مدت حياتش چهل و پنج و سلطنتش ده سال بود ( ح ) .\r\n( 2 ) - رزين بالفتح ، آرميده و گران بودن و چيزى گران و استوار ( ح ) .\r\n( 3 ) - از جملهء افاضل جهان كه معاصر آلب ارسلان بودند ، ابو بكر عتيق بن محمد الهروى مشهور به سورآبادى است كه تفسيرى به لغت فارسى تأليف نمود ( ح ) .\r\n( 4 ) - در اصل : رزايل .\r\n","page_name":" 232 ","page_number":306},
  {"content":"\r\n\r\n\r\nنظام الملك\r\nكفايت امور ملك و كفالت جمهور ملت چنين مىنمايد كه كليتا به رأى و رؤيت وزير مشهور نظام الملك مفوض بود . در ايام وزارت وى ، ممالك الب ارسلان هر روز نمايشى تازه و هر سال افزايشى بىاندازه داشت . بازار عدل و انصاف را رواجى بود ، مساجد و مدارس در هر شهر برپاى و مردم را به تحصيل علوم ترغيب نمود . فقرا و ضعفا در كنف حمايت او در مهد امن و امان مىزيستند . به يمن كفايت و حسن درايت اين وزير صايب تدبير .\r\nبالجمله ، سكنهء ايران كه زمان سلطنت وحشيان تاتار را از بدترين بلاها مىپنداشتند ، از بهترين ايام شمردند لاكن او را در فن سپاه‌كشى هنرى نبود و ، در قليل محارباتى كه خود حضور داشت ، چنين مىنمايد كه ، اعتمادش بيشتر به نماز و عبادت بود و نه به سلاح و رشادت .\r\nمنقول است كه ، يكى از امراى الپ ارسلان ، قرا ارسلان را كه از سلاجقهء كرمان بود ، شكست داده ، و الپ ارسلان وى را به ازاى اين خدمت ، بر يكى از قلاع فارس حاكم ساخت ، و امير مذكور بعد از چندى علم طغيان برافراشت . و خواجه خود بنفسه عازم تسخير آن قلعه گشت . و چون مدت محاصره طول كشيد و و كارى پيش نتوانست برد ، غالبا خويش را به اين كلمات حكمت‌آميز تسلى مىداد كه :\r\nمرد نبايد كه تنگ حوصله باشد\r\nزيرا كه بىصبرى از مرض نمىكاهد ، ولى بر درد مىافزايد . و چون از قلت آب ، قلعه به دست افتاد فتح آن قلعه را از اثر دعاى خويش دانست . و متملقان بدون تأمل اين صورت را از خوارق عاداتى كه مكرر از وى به ظهور رسيده بود دانستند ، اما پادشاه مبارز را حاجت به شمشير وزير فيلسوف نبود ، حاجت به تدبير وى بود . او را به جهت نظام كشور مىخواست نه ادارهء لشكر ، و در اين معنى نظام الملك سرآمد ابناى زمان خويش بود .\r\nو الحق اين پادشاه و وزير هريك نادرهء دهر و اعجوبهء روزگار بوده‌اند ،\r\n\r\n","description":"","footnote":"","page_name":" 233 ","page_number":307},
  {"content":"\r\n\r\nنامشان تا هنوز در السنه و افواه جارى است . اگرچه در تاريخ كم است كه پادشاهى به اين‌قدر اعتماد بر كسى كرده باشد ، اما همچنين كمتر است مثلى كه عهد بندگى را اين‌گونه به پايان برده باشد .\r\n\r\nسلطنت ملكشاه سلجوقى\r\nچون ملكشاه بر تخت جلوس كرد ، عموى وى قاورد بيك كه از سلاجقهء كرمان بود ، به طمع تاج‌وتخت با ملكشاه نزاع نموده كار به محاربت انجاميد و ، شكست بر قاورد بيك افتاده اسير گشت . او را در يكى از قلاع خراسان محبوس نمودند .\r\nگويند در اين اثنا لشكر خراسان شورش كردند و طلب مشاهره زياده بر ما فى السابق نمودند و گفتند كه ، اگر خواهش ايشان مجرى نشود ، قاورد بيك را به سلطنت بر خواهند داشت .\r\nنظام الملك گفت : عريضهء ايشان را به نظر سلطان خواهد رسانيد . و در خفيه كس فرستاده قاورد بيك را پيش از آنكه به تخت رسد به تخته كشيدند . و اين صورت سبب سكون فتنه و تفرقهء فرقه شد . فتنهء ديگر كه به شهامت ملكشاه فرونشست ، طغيان برادرش ترتوش بود ، كه بالاخره مجبورا ملك را رها كرد .\r\nالقائم بامر اللّه ملكشاه را سلطان خواند . و جلال الدولة و الدين لقب نهاد . و لقب امير المؤمنين كه تا آن زمان خاص خلفا بود ، بر ساير القاب وى مزيد ساخت . و اعطاى اين گونه القاب از خلفا چنين مىنمايد كه ، اول در زمان ديالمه شيوع يافت و ، بعد از آن رفته‌رفته در جميع ممالك اسلام شايع گشت . چنانچه تا حال خاندان سلطنت دهلى كه وظيفه خواران دولت انگريزند ، چنان القاب مىدهند كه گويا هنوز در وسط السماء دولت و اقتدارند . بسيارى از امناى ملك : اژدر جنگ و ، شير جنگ و ، ببر جنگ لقب . و جمعى از امراى سپاه : عماد الدوله و زينة الملك خطاب دارند . و حكام صوبهء دكن نيز كه خود را از بندگان سلاطين دهلى مىخوانند همين‌گونه القاب مىبخشند .\r\n\r\n","description":"","footnote":"","page_name":" 234 ","page_number":308},
  {"content":"\r\n\r\nمع الحديث ، قليل مدتى بعد از جلوس ملكشاه ، قائم بامر اللّه جهان را بدرود كرد و ، چون صاحب ملك در حقيقت ملكشاه بود ، تعيين خليفهء ديگر معوق و موقوف به استشارهء او ماند ، و او يكى از پسران نظام الملك را فرستاده فرمان داد تا مقتدى را به خلافت بردارند .\r\nغالبا جميع ممالك شام و مصر در دست لشكر ملكشاه مفتوح شد و ، بخارا و سمرقند و خوارزم كه تسخير آن پدرش را ميسر نشد ، هم به حوزهء ديوان وى درآمد .\r\nو قبايل ماوراىنهر سيحون ، احكام وى را گردن نهادند . و والى كاشغر خراج بر گردن گرفته و در كاشغر سكه به نام وى زدند .\r\nگويند : وقتى كه از سيحون گذشت ، كشتى بانانى كه نقل احمال و اثقال نموده بودند ، شكايت به درگاه بردند كه اجرت ايشان را برات به انطاكيه كرده‌اند . سلطان سبب اين كيفيت را از وزير استفسار نمود . وزير گفت : نه به جهت تعويق اجرت ملاحان است ، بلكه مقصود ظاهر نمودن بسط و فسحت ممالك پادشاه است .\r\nسلطان را اين خوشامد خوش آمد . و ملاحان چون يافتند ضررى بر آن قسم برات مترتب نيست زبان تظلم دركشيدند .\r\nمنقول است كه ملكشاه دوازده كرت در جميع ممالك خويش سفر كرد ، ازين مطلب بايد مراد ممالكى باشد كه بدون واسطه در تحت حكومت خود ملكشاه بوده‌اند ، زيرا كه اگر ممالكى كه به دست وى مفتوح شده و خراج‌گذار وى بوده‌اند نيز داخل باشد ، از درياى روم تا قريب به ديوار چين داخل مملكت وى خواهد بود . چنانچه مشهور است كه هر روز در بيت المقدس و مكه و مدينه و بغداد و اصفهان و رى و بخارا و سمرقند و اورگنج و كاشغر ، خلق به جهت صحت مزاج او دعا مىكردند .\r\nدر سنه 481 هجرى با كوكبهء تمام و دبدبه « 1 » مالاكلام به زيارت مكه رفت .\r\nبسيارى از منازل كاروان‌سراها بنا كرد ، و باجى كه از زوار مىگرفتند برداشت .\r\n\r\n\r\n","description":"","footnote":"\r\n( 1 ) - دبدبه : نقاره باشد ، و آن را دمدمه نيز گويند ( ح ) .\r\n","page_name":" 235 ","page_number":309},
  {"content":"\r\n\r\nو ديگر حكايات چند از مورخين شرق در باب نيك‌سيرتى و بزرگى ملكشاه منقول است ، از آن جمله آورده‌اند كه ، قبل از آنكه با برادرش ترتوش مخالفت آغازد ، روزى به مسجد رفته بعد از فراغ از نماز ، چون از مسجد بيرون آمد ، از نظام الملك پرسيد ، از خداوند چه حاجت خواستى ؟ گفت : دعا كردم كه ترا بر برادر ظفر دهد . ملكشاه گفت : من از خداوند مسئلت نمودم كه ، اگر برادر من لياقت سلطنت مسلمين بيش‌از من دارد ، جان مرا بگيرد و پادشاهى به برادر من دهد .\r\nالحق اين نوع صلاحيت نفس بايد سبب جميع ترقيات وى شده باشد .\r\nلاكن عزل و رسوائى نظام الملك در آخر ايام حيات كه سبب قتل وى شد ، خال تغييرى است بر صفحات حال اين پادشاه ، كه دست تغيير ازمنه آن را محو نتواند كرد . و از روز عزل خواجه ، كوكب اقبال خود ملكشاه ميل به زوال كرد . اخبار اين واقعه اندكى اختلاف دارند ، ولى به آسانى مىتوان تطبيق كرد . و تركان خاتون حرم سلطان را با خواجه عداوت بود به سبب اينكه ، او مىخواست پسر خود محمود را كه هنوز طفل بود وليعهد سازد ، و خواجه به اين معنى راضى نمىشد ، زيرا كه بر كيارق پسر بزرگ سلطان را مستحق اين امر مىدانست ، بنابراين تركان خاتون به قدر امكان در حضور سلطان در افشاى معايب و مساوى خواجه كوتاهى نمىكرد .\r\nتا اينكه روزى گفت : نظام الملك را دوازده پسر است ، و هريك در قطرى از اقطار مملكت حاكم بالاستقلال و فرمانفرماى على الاطلاق است ، و جميع فوايد حكومت و عوايد سلطنت راجع به خانوادهء او است ، و سلطان باوجود ايشان بمنزلهء صفر در اعداد است . و در خلال اين احوال حركتى ناشايست از مؤيد الملك سر زده كه مؤيد مقالات اعدا گشته ، سلطان را بر آن داشت كه رقم عزل بر ناصيهء عمل خواجه كشيد .\r\nتفصيل اين اجمال آنكه ، سلطان شخصى عادل نام را كه در حق وى اظهار عنايتى مىكرد نزد مؤيد الملك فرستاده تا وى را به كارى بدارد . مؤيد الملك متمسك به اين شده كه آن شخص را لياقت عمل نيست و از قبول حكم سر باز زد . معاندان\r\n\r\n","description":"","footnote":"","page_name":" 236 ","page_number":310},
  {"content":"\r\n\r\nفرصت جسته اسباب عدم اطاعت او را به وجه ديگر بيان كرده ، به نوعى كه سلطان متغير شده ، مؤيد الملك معزول و همان شخص را به جاى وى منصوب نمود .\r\nنظام الملك از اين صورت درهم رفته بعضى كلمات در جوش غضب بر زبان آورده ، و غمازان اين صورت را نيز به سلطان رسانيدند . چنانچه سلطان عنان تمالك و تماسك از دست داده ، فى الفور حكم داد تا قلمدان از پيش و دستار از سرش بردارند . در وقتى كه اجراى حكم سلطان مىنمودند وزير گفت : شايسته است كه دست از اختيار ملكى كه خود نظام داده و آرام نموده‌ام بكشم ، تا در دريا طوفان بود ، ملكشاه بر من اعتماد داشت ، و چون باد حوادث و موج فتن فرونشست ، گوش به قول دشمنان من نبود . ولى به زودى خواهد دانست كه قلمدان و دستار من به فرمان غيب با تاج‌وتخت وى مربوط است ، زوال يكى مستلزم و بال ديگرى است .\r\nبالجمله ، به اندك مدتى بعد از اين قضيه ، سلطان از اصفهان عازم بغداد شده ، نظام الملك نيز متابعت اردو نمود . در عرض راه ، يكى از گماشتگان وزيرى كه منصب خواجه را به او داده بودند ، خواجه را به ضرب كارد از پاى درآورد « 1 » . و اين شخص از متابعان حسن صباح بود كه بعد از اين حالش رقم زدهء كلك بيان خواهد شد .\r\nالقصه ، چون نظام الملك از حيات مأيوس شد ، اين قطعه نوشته به سلطان فرستاد :\r\n يك چند به اقبال تو اى شاه جهاندار * گرد ستم از چهرهء ايام ستردم \r\n\r\n\r\n","description":"","footnote":"\r\n( 1 ) - شهادت خواجه نظام الملك در ماه رمضان سنه 495 اتفاق افتاد . حكيم انورى در مرثيهء آن جناب اين رباعى در سلك نظم انتظام داده ، رباعى :\r\n حامى جهان ز جور افلاك برفت * بنياد نظام عالم خاك برفت\r\nآن زهر زمانه را چو ترياق برفت * او رفت و سعادت از جهان پاك برفت \r\n( ح )\r\n","page_name":" 237 ","page_number":311},
  {"content":"\r\n\r\n طغراى نكونامى و منشور سعادت * پيش ملك العرش به توقيع تو بردم\r\nآمد ز قضا مدت عمرم نود و سه * واندر سفر از ضربت يك كارد بمردم\r\nبگذاشتم آن خدمت ديرينه به فرزند * او را به خدا و به خداوند سپردم \r\nجسد او را به اصفهان نقل كرده به خاك سپردند . خلق در تشييع جنازه غايت تبجيل و تعظيم نمودند و در تعزيت او از دموع مضايقت نكردند .\r\nملكشاه بعد از خواجه ، چند ماهى زيست . اراده داشت كه بغداد را پاىتخت خود مقرر كند ، و در اين باب با خليفه مقتدى صحبت داشت و خواست كه خليفه ديگر شهر را مستقر خلافت سازد . مقتدى ده روزه مهلت طلبيد ، و هنوز مدت منقضى نگشته ، ملكشاه را بيمارى صعب عارض گشته به همان درگذشت .\r\nاز خلاصة الاخبار منقول است كه ، هيجده روز بعد از فوت نظام الملك ، او نيز وفات كرد . عمرش سى و هشت سال بود .\r\nكم پادشاهى به اقتدار ملكشاه آمده است .\r\nدر تاريخ ايران پادشاهى ديگر را ننوشته‌اند كه ملكش به اين وسعت رسيده باشد . بيست سال على الاستقلال از صحارى تاتار گرفته تا بر شامات ، بر جميع ممالك در كمال آسايش و اقتدار فرمان‌روا بود ، و جز اندك فتنه‌اى كه در اول جلوس وى به جهت طغيان عم و برادرش روى داد ، ديگر چيزى در مدت سلطنت ، صفاى وقت وى را مكدر ننمود . و همين دليل بزرگى است بر خوبى حكومت او .\r\nبا وزارت نظام الملك . ممالك ايران در عهد وى به غايت معمور و آباد شد . مدارس و مساجد بسيار برپاى گشت ، قناتها و كاريزهاى زياد ساختند كه سبب ترقى زراعت شد . مردم به تحصيل علوم راغب شدند ، و جمعى از منجمين از اطراف بلاد مجتمع گشته سالهاى دراز در تصحيح زيج جهد بليغ نمودند . و تاريخ جلالى را كه\r\n\r\n","description":"","footnote":"","page_name":" 238 ","page_number":312},
  {"content":"\r\n\r\nمنسوب به جلال الدين ملكشاه است ، مقرر كردند . و از همين معلوم مىشود كه ، در آن اوقات تا چه حد اعتناى به علوم شريفه و نفيسه بوده است .\r\nمنقول است كه ملكشاه چندين ملك بخشيد ، و حكام آن ممالك ، تا حين حيات ملكشاه ، چون نواب وى مىزيستند . اما بعد از فوت او ، علم استقلال برافراشتند . از آن جمله ، سليمان بن قتلمش سرسلسلهء سلجوقيان قونيه است .\r\nدر تاريخ سلجوقيان از فوت ملكشاه تا جلوس سنجر چيزى غير از تفصيل جنگهاى كوچك و مختصر نيست . بيان اصول وقايع كفايت مىكند .\r\nچهار پسر ملكشاه ، بر كيارق و محمد و سنجر و محمود ، هريك به نوبت سلطنت نمودند .\r\nمحمود پسر خرد در فوت پدر چهارساله بود ، لاكن مادرش تركان خاتون ، بعد از وفات ملكشاه ، تاج بر سر وى گذاشته و آن‌قدر كوشش كرد ، تا خليفه مقتدى خطبه به نام وى خواند . تركان خاتون جسد ملكشاه را برگرفته عازم اصفهان گشت .\r\nبركيارق كه پسر بزرگ سلطان بود ، در اصفهان اقامت داشت . چون خبر توجه تركان خاتون شنيد و تاب مقاومت در خويش نديد ، از اصفهان به اتفاق مؤيد الملك پسر نظام الملك به رى گريخت . و چون مؤيد الملك و جميع اقارب او با بركيارق دم از هنواخواهى مىزدند ، به‌زودى اسباب فراهم آورده بر كيارق به اصفهان مراجعت كرد . تركان خاتون مجبور شد كه مبلغى از خزاين خود بدهد و اصفهان را نگاهدارد . لاكن همهء تدابير بزرگى او بعد از قليل مدتى ، با حيات خود و پسرش به آخر رسيد . محمود به مرض آبله درگذشت ، و اين واقعه در اصفهان رويداد .\r\n\r\nسلطنت بركيارق\r\nصاحب خلاصة الاخبار ، فوت مادر را قبل از پسر مىنويسد . در همان اوقات ، مقتدر خليفه زندگى را وداع گفت . و بركيارق به بغداد رفته مستظهر را بر جاى وى نشاند ، و خود نيز از سدهء\r\n\r\n","description":"","footnote":"","page_name":" 239 ","page_number":313},
  {"content":"\r\n\r\nخلافت لقب سلطان يافت ، دوازده سال از سلطنت برخوردار بود ، لاكن على الاتصال با اقارب و عشاير خويش و امراى بزرگ مملكت در جنگ بود . بركيارق غالبا در بغداد اقامت داشت ، و برادرش محمد حكومت آذربايجان مىكرد .\r\nاما سنجر بر بلاد خراسان و ماوراء النهر استيلا يافته به جانب غزنين تاخت آورد ، و امراى ملك را كه خرابى و پريشانى به حالشان راه‌يافته بود خراج‌گذار خويش نمود .\r\nعلى الجمله ، بركيارق چنين مىنمايد كه پادشاهى نيك‌سيرت و حميده سريرت بوده ، و همچنين در جلادت و رشادت از همگنان پاى كم نداشته . در سفرى كه از اصفهان به جانب بغداد مىرفت ، در بروجرد سفر آخرت اختيار كرد .\r\nبروجرد را دار الملك پرگنه‌اى است به همين نام ، و حال على التخمين ، دوازده هزار جمعيت دارد .\r\n\r\nسلطنت محمد شاه\r\nو اندكى قبل از آنكه تيغ اجل رشتهء حياتش را قطع كند ، بركيارق بر فوت خود متيقن گرديده ، امراى لشكر را طلبيده ، از ايشان پيمان گرفت و سوگند داد كه : با پسر وى ملكشاه ثانى در مقام اطاعت و هواخواهى باشند . ولاكن بعد از فوت وى ، محمد شاه برادرش ، به خدعه بغداد را گرفته امير اياز را كه به حصافت عقل و شهامت ذات موصوف و اتابكى ملكشاه با او بود ، به قتل رسانيده ملكشاه را مقيد نمود . و لقب سلطان بر خويش نهاد . محمد شاه « 1 » در ايام پادشاهى همواره خود در ممالك خويش جنگ داشت ، و سرداران وى در بلاد شام با عساكر فرنگستان ، كه در آن اوقات به عزم\r\n\r\n\r\n","description":"","footnote":"\r\n( 1 ) - فوت محمد شاه بن ملكشاه در سنه 511 هجرى و ، ايام حياتش سى و هفت سال و ، سلطنتش سيزده سال بود . سعد الملك آوجى و فخر الملك و ضياء الملك احمد بن نظام الملك در سلك وزراء سلطان محمد منتظم بودند ( ح ) .\r\n","page_name":" 240 ","page_number":314},
  {"content":"\r\n\r\nجهاد و استخلاص بيت المقدس و اراضى فلسطين از چنگ مسلمين فراهم آمده بودند ، به محاربت اشتغال داشتند .\r\nو چون در اصفهان قالب تهى كرد ، پسرش محمود بر جاى وى برآمد ، لاكن با عمش سنجر مقابلت نموده شكستى فاحش يافت ، و از آن بعد ، از جانب وى حكومت عراق بر وى مقرر شد ، ولى نام سلطانى از خويش نينداخت .\r\nسنجر نيز به جهت اينكه برادرزاده را در تحت اداره داشته باشد ، گاهى با مخالفين وى اظهار محبت مىكرد ، و وقتى هم اتفاق افتاد كه ، او را مجبور كرد تا دبيس نام ، يكى از امراى عرب كه بصره و بغداد را يغما و تاراج نموده بود ، دوباره بر سر كار آورده او را اقتدار پيشينه دهد .\r\nبالجمله ، محمود در همدان وفات يافت . و گويند پادشاهى حليم و عادل بود . خواست بعد از خويش پسر خود داود را ملك دهد ، لاكن برادرانش مسعود و سلجوقشاه حكومت را غصب كردند و به مخالفت سنجر متفق شدند . چون صورت واقعه مسموع سلطان گشت ، لشكر به ايران كشيده و برادرزادهء خود طغرل ابن محمد را تاج نهاده ، او را بر ممالك جنوبيهء ايران و عربستان فرمانروا ساخت .\r\nاما هنوز سنجر به خراسان رجوع نكرده بود كه ، جنگ شروع شد و مملكت به اين سبب در اختلال و اغتشاش عظيم افتاد . محاربات عديده واقع گشت ، و بيشتر منشاء آن فتنه و موقد « 1 » آن مشغله ، دبيس مزبور ، و زنگى كه امارت حلب و موصل بالاستقلال به او تعلق داشت ، بودند .\r\nو از وقايع عظيمه كه هم در اين اوقات روى داد ، قتل مسترشد و راشد باللّه است به دست فدائيان ملاحده كه در آن ايام در اطراف ايران پراگنده بودند و اثر شرارتشان به همه‌جا رسيده بود . تاريخشان عن‌قريب مذكور خواهد شد .\r\n\r\n\r\n","description":"","footnote":"\r\n( 1 ) - موقد بالفتح ، آتش افروخته شده ( ح ) ، در اينجا بايد به صيغهء فاعلى و كسر قاف خواند ، يعنى : آتش‌افروز .\r\n","page_name":" 241 ","page_number":315},
  {"content":"\r\n\r\n\r\nسلطان السلاطين سنجر بن ملكشاه\r\nغالب ائمه تواريخ مسلمين برآنند كه سلطان سنجر از بهترين سلاطين سلاجقه بود ، چنان كه مذكور شد ، سنجر يكى از چهار پسر ملكشاه است و در حين وفات پدرش ايالت خراسان داشت ، و بعد از فوت ملكشاه نيز اعتنائى به هرج‌ومرجى كه به سبب آن واقعه در ايران روى داد ننمود . لاكن پس از فوت برادرش سلطان محمود ، مىتوان گفت كه ، بالفعل سلطنت ايران به او مسلم بود ، زيرا كه برادرزادگان وى كه بر عراق و بغداد تسلط داشتند ، احكام او را اطاعت مىنمودند . محل اقامت و مركز ايالت وى هميشه خراسان بود . و از خراسان گرفته از يك طرف تا ماوراى رود اتك و ، از طرف ديگر تا نهر سيحون تسخير كرد .\r\nبهرامشاه كه يكى از سلاطين غزنويه و در آن اوقات پاىتخت وى لاهور بود ، خراج‌گذار وى شد . و علاء الدين حسين غورى ملقب به جهان‌سوز ، بعد از آنكه با او مصاف داده و پس از هزيمت ، به قيد اسار درآمد ، استخلاص خود را در قبول كردن خراج ديد .\r\nو همچنين سمرقند و بخارا را به حيطهء تصرف درآورد . و كارش به غايتى بالا گرفت كه مملكت خوارزم را به طشت‌دار خويش بخشيد . و طشت‌دار مزبور بعد از تعيين منصب ، تا چند ماه در لباس سلطنت به خدمت پيشين خويش اقدام مىنمود . و ازين سبب ، متملقان سنجر را سلطان السلاطين خواندند . و تا مدتى دراز به نوعى غريب زمانه مساعد بود و اقبال معاضد « 1 » . اما چون روزگار بر عادت خويش برگشت و بخت سرسختى آغاز نهاد و معاضدت زمانه به معاندت بدل گشت ، هم نكبات غريب بر وى روى داد :\r\n\r\n\r\n","description":"","footnote":"\r\n( 1 ) - معاضد بالضم ، با كسى يار و مصاحب بودن ( ح ) .\r\n","page_name":" 242 ","page_number":316},
  {"content":"\r\n\r\nاول خال نكبتى كه بر چهرهء حالش نشست اين بود كه ، به سمت طايفهء فراختاى رفته با گورخان محاربت نموده شكستى عظيم خورد ، چنان كه در آن شكست قريب جميع لشكر از دم شمشير بران و تير تيز ريزريز شدند . حرم سلطان اسير گشت و سرادق سلطنت بر باد نهب و غارت رفت . سلطان با قليلى به طرف خراسان گريخت . در اين واقعه فريد الدين نام كاتب ، يكى از شعراى خوشامدگو رباعى گويد ، و آن اين است :\r\n شاها ز سنان تو جهانى شد راست * تيغ تو چهل سال از اعدا كين خواست\r\nگر چشم بدى رسيد آن هم ز قضا است * كان كس كه به يك حال بمانده است خداست \r\nو صدمهء عظيم‌تر قضيهء تركمانان غز بود .\r\nتبيين اين مقال آنكه ، تركمانان هرساله چهل هزار گوسفند به مطبخ سلطان مىرسانيدند . و چون در اداى خراج معهود ، تهاون ورزيدند ، سلطان به جانب ايشان كوچ كرد تا ايشان را گوشمالى دهد . جنگى صعب روى داد ، شكست بر عساكر سلطان افتاده سلطان اسير گشت . در اوايل ، غزان با وى در كمال احترام سلوك نمودند ، لاكن رفته‌رفته مشاق بسيار و سختىهاى بىشمار به دو رسانيدند .\r\nگويند كه غزان در روزها او را بر تخت مىنشاندند و شبها در قفس آهنين مىنمودند . چهار سال تمام در چنگ تركمانان بدين نوع روزگار گذرانيد .\r\nاهالى خراسان عرايض به احمد بن سليمان نوشته به وى استغاثت كردند و از وى استعانت جستند . و از جملهء مكاتيب كه به واسطهء كمال الدين فرستاده شد ، قصيدهء انورى بود ، از آن جمله ، اين چند شعر بيت افتاد .\r\n بر سمرقند اگر بگذرى اى باد سحر * نامهء اهل خراسان ببر خاقان بر\r\nنامه‌اى مطلع او رنج تن و آفت جان * نامه‌اى مقطع او درد دل و سوزجگر \r\n\r\n","description":"","footnote":"","page_name":" 243 ","page_number":317},
  {"content":"\r\n\r\n نامه‌اى بر رقمش آه غريبان پيدا * نامه‌اى در شكنش خون شهيدان مضمر « 1 »\r\nنقش تحريرش از سينهء مظلومان خشك * سطر عنوانش از ديدهء محرومان تر\r\nريش گردد ممر صوت ازو گاه سماع * خون شود مردمك ديده ازو گاه نظر\r\nتاكنون حال خراسان و رعايا بوده است * بر خداوند جهان خاقان پوشيده مگر\r\nنى نبود است كه پوشيده نباشد بر وى * ذره‌اى نيك‌وبد نه فلك و هفت اختر\r\nبه خدائى كه بياراست به نامت دينار * به خدائى كه بيفراخت به فرقت افسر\r\nخسرو اعظم خاقان معظم كز جد * پادشاه است و جهاندار به هفتاد پدر\r\nدانمش فخر بدين است كه در پيش ملوك * به سرش خواندى سلطان سلاطين سنجر\r\nاى كيومرث بقا پادشه كسرى عدل * اى منوچهر لقا خسرو افريدون فر\r\nقصهء اهل خراسان بشنو از سر لطف * چون شنيدى ز سر رحم در ايشان بنگر\r\nبر بزرگان زمانه شده خردان سالار * بر كريمان جهان گشته لئيمان مهتر\r\nبر در دونان احرار حزين و حيران * در كف رندان ابرار اسير و مضطر \r\n\r\n\r\n","description":"","footnote":"\r\n( 1 ) - مضمر بضم يكم و فتح سيوم ، پوشيده ( ح ) .\r\n","page_name":" 244 ","page_number":318},
  {"content":"\r\n\r\n شاد الا بدر مرگ نبينى « 1 » مردم * بكر جز در شكم مام نيابى دختر\r\nمسجد جامع هر شهر ستورانشان را * پايگاهى شده نى سقفش پيدا و نه در\r\nبر مسلمانان زان شكل كنند استخفاف * كه مسلمان نكند صد يك آن با كافر\r\nخلق را اين غم فريادرس اى شاه نژاد * ملك را زين ستم آزادى اى پاك سير !\r\nاز تو رزم اى شه و از بخت موافق نصرت * از تو عزم اى ملك و از ملك العرش ظفر\r\nاى سرافراز جهانبانى كز غايت فضل * حق سپردست به عدل تو جهانى يكسر\r\nبهره‌اى بايد از عدل تو نيز ايران را * گرچه ويران شده ، بيرون ز جهانش مشمر\r\nتو خور روشنى و هست خراسان اطلال * نه بر اطلال قدم چونكه بر آبادان خور\r\nهست ايران به مثل شوره تو ابرى ، و نه ابر * هم بيفشاند بر شوره و بر باغ مطر ؟ \r\nو در ايام اسار وى ، حرم سلطان ، تركان خاتون ، دايره‌مدار و مرجع‌مهام ملك و ملت بود . در فوت او سنجر كوششى كرده از قيد اسار رهائى يافت . اما پس از خلاصى ، قليلى زيست كرد ، چون خرابى و پريشانى كه در ايام غياب وى از تركتاز غزان به حال ممالك و رعايا راه يافته بود ، مشاهده نمود ، اندوه كثير بر ضميرش استيلا يافته سبب فوتش شد . و در سال هفتاد و سيوم از عمر ، ملك را\r\n\r\n\r\n","description":"","footnote":"\r\n( 1 ) - در اصل : نه‌بينى .\r\n","page_name":" 245 ","page_number":319},
  {"content":"\r\n\r\nوداع آخرين « 1 » گفت .\r\nهمهء مورخان مشرق متفق‌اند بر اينكه ، او پادشاهى بود به عدل و انصاف موصوف و ، به جلادت و بسالت معروف .\r\n\r\nطغرل ثالث\r\nبعد از فوت سلطان سنجر هرج‌ومرج به حال ايران راه يافته ، تا چهل سال طوايف مختلفهء سلاجقه با هم بر سر ملك در جنگ و جدال بودند . آخرين اين سلسله طغرل ثالث است ، كه پس از آنكه بسيارى از دشمنان را مقهور و جمعى از اعيان ملك را كه به قصد وى كمر بسته بودند ، مخذول و منكوب نمود ، فارغ البال به عيش و عشرت مشغول گشته ، چنان كه به كلى از مهمات ملك فارغ ماند . امراى مملكت كه از حركات وى دل ناخوش داشتند ، والى خوارزم را كه بعد از فوت سنجر دم از استقلال مىزد ، به استيصال طغرل دعوت نمودند . حرب واقع شد ، و طغرل گويند بعد از آنكه جلادتى عظيم ظاهر نمود ، از پاى درآمد .\r\nدر حبيب السير مسطور است كه ، طغرل در آن روز از غايت غرور شباب و شرور شراب مست طافح « 2 » در برابر دشمن رفته اين ابيات را از شاهنامه برخواند :\r\n چو زان لشكر گشن برخاست گرد * رخ نامداران ما گشت زرد\r\nمن آن گرز يك زخمه برداشتم * سپه را همان جاى بگذاشتم . \r\nلاكن بر خلاف ، بهادر سيستان گرزى كه برداشته بود ، به عوض سر دشمن بر زانوى اسب خويش فرود آورده از پاى درآمد ، و سوار بر زمين افتاده ديگر برنخاست « 3 » . و بنابر همين قول ، قتلق اينانج كه قبل از اين واقعه از رعاياى او\r\n\r\n\r\n","description":"","footnote":"\r\n( 1 ) - وفات سلطان سنجر در بيست و پنجم ربيع الاولى سنه 505 روى داد و مدت سلطنتش چهل و يك سال بود ( ح ) .\r\n( 2 ) - طافح : مست و پر شده از شراب ( ح ) .\r\n( 3 ) - در اصل : برنخواست .\r\n","page_name":" 246 ","page_number":320},
  {"content":"\r\n\r\nبود ، او را كشت .\r\nطغرل آخرين سلاجقهء ايران است . و اين سلسله از جلوس طغرل اول تا فوت طغرل ثالث « 1 » يك صد و پنجاه و هشت سال در ايران سلطنت كرده‌اند .\r\nو طايفه‌اى از ايشان نيز در كرمان حكومت داشته‌اند ، و اگرچه هميشه خويش را سلطان خوانده‌اند ، ولى فى الحقيقه به منزلهء حكام و نواب بوده‌اند كه به مقتضاى وقت اظهار ضعف و قوت مىنموده‌اند .\r\nسلاجقهء تاتار تقريبا بر جميع ممالك روم و شام و مصر مستولى بوده‌اند .\r\nسردارانى كه فتح اين بلاد كردند ، چون اقتدار يافتند ، سر از اطاعت پيچيده كوس استقلال فرو كوفتند .\r\nسلسلهء سلاطين قونيه و حلب به سبب جنگى كه در باب بيت المقدس و اراضى فلسطين با اهالى فرنگستان نمودند ، در تاريخ اين ملت مذكور شده‌اند . و چون كار صلاح الدين بالا گرفت ، اين هردو سلسله از هم گسيخته شد .\r\n\r\nسلطنت صلاح الدين ايوبى\r\nصلاح الدين پسر نظام الدين ايوب است . شادى ابن مروان پدر نظام الدين ايوب از كردستان است ، و در عهد يكى از سلاطين سلاجقه به كوتوالى تكريت منصوب شد . و بعد از وى آن منصب به پسر وى نظام الدين رسيد . و چون برادر نظام الدين اسد الدين شيركوه ، يكى از نجباى شهر را به واسطهء اينكه به زنى بيچاره و سترپرست متعرض شده بود ، به قتل رسانيد . نظام الدين اجبارا دست از منصب كشيده با برادر پناه به نور الدين محمود ، والى بعلبك برد . و بعد از چندى اسد الدين به سردارى لشكرى كه به مدد عاضد اسماعيلى والى مصر مقرر شده بود به جنگ كفار فرنگ رفت . صلاح الدين در آن‌وقت جوان بود و ، به همراهى عم\r\n\r\n\r\n","description":"","footnote":"\r\n( 1 ) - طغرل بن ارسلان شاه بن طغرل ثانى بن محمد بن ملكشاه ( حاشيه ) .\r\n","page_name":" 247 ","page_number":321},
  {"content":"\r\n\r\nخود به مصر رفت و ترقى كرده به وزارت مصر رسيد . و بعد از فوت عاضد سلطنت مصر را صاحب شده و در اندك مدتى جميع بلاد شام را به حيطهء تصرف آورد . و اين تفصيل از كتابى مأخوذ است كه تاريخ اكراد نامند .\r\nمؤلف كتاب مزبور گويد كه : صلاح الدين را در موت عاضد دولتى بىكران به چنگ افتاد ، و از جملهء جواهرات ، عصائى بود از زمرد . و همچنين كتابخانه‌اى به دست وى افتاد كه صدهزار مجلد از كتب نفيسه در آن بود . اين مختصر را گنجايش تفاصيل حالات و كارهاى وى نيست .\r\nالحق چنان كه گويند ، پادشاهى بود به عدل و نصفت و به هنر و شهامت نفس و عقل و حكمت مشتهر و متّصف .\r\n\r\nسلطنت محمد خوارزمشاه\r\nتكش پادشاه خوارزم ، كه در عهد او دولت سلجوقيان به آخر رسيد ، از نژاد يكى از امراى آن ديار است كه طشت‌دار سنجر يا به قول صاحب خلاصة الاخبار ، طشت‌دار ملكشاه بود .\r\nبعد از فوت او ، پسرش محمد صاحب سرير گشت ، اگرچه مبادى سلطنت سلطان محمد خوارزمشاه به فتوحات عديده و شكوه و احتشام زياد امتياز يافت ، اما بالاخره بنياد سلطنتش از تندباد غضب مخرب بنيان بنى نوع انسان ، چنگيز خان از بيخ برآمد . و بعد از شكستهاى متواتر و نهب و غارت جميع ممالك و اسر و قيد حرم و قبيله ، در يكى از جزاير در درياى خزر قريب استرآباد داعى اجل « 1 » را لبيك گفت .\r\n\r\n\r\n","description":"","footnote":"\r\n( 1 ) - فوت سلطان محمد در جزيرهء آبسكون در سنه 618 روى داد ، مدت سلطنتش بيست و يك سال بود . ( ح ) .\r\n","page_name":" 248 ","page_number":322},
  {"content":"\r\n\r\n\r\nسلطنت جلال الدين خوارزمشاه\r\nپسرش جلال الدين كه آخرين اين سلسله بود ، با شجاعتى بىنظير و ثباتى بىبديل ، خويش را در مقابل سيل حوادثى كه پدرش را پايمال ساخت ، نگاهداشت ، ولى در آخركار دستخوش تواتر نوائب و مغلوب تراكم « 1 » مصائب گشته به حدى كه استعجاب خلق به استخفاف و استحقار بدل شد ، و كسى كه از فرط تهور اسب در آب سند جهانيده بر دشمن حمله كرد و دشمنان را ازين جلادت انگشت تحير به دندان ماند ، در آخر عمر ، جز تن‌آسانى و افراط لهو و لعب ، هيچ از وى ديده نمىشد .\r\nبالجمله ، كارش كه به نام شروع شده بود ، به ننگ ختم شد ، از فوجى از مغل « 2 » كه تعاقب وى كرده بودند ، گريزان گشته به كوهستان كردستان پناه برد ، و در آنجا به دست يكى از اراذل كه برادرش بردست وى كشته شده بود به قتل رسيد .\r\n\r\n\r\n","description":"","footnote":"\r\n( 1 ) - تراكم : موجهاى پياپى زدن ( ح ) .\r\n( 2 ) - مغل - مغول .\r\n","page_name":" 249 ","page_number":323},
  {"content":"\r\n\r\n\r\nفصل يازدهم نظر اجمالى در باب اتابكان آذربايجان و فارس و لرستان با تاريخ اجمالى حسن صباح و اعقاب او\r\nاز زوال دولت سلاجقه تا فتح هلاكو خان كه بيش‌از يك صد سال مىشود ، مملكت به سبب جنگهاى امرا و حكام كه ايشان را اتابكان خوانند ، متصل اختلال و اغتشاش داشت . چون در اواخر سلاجقه سلطنت ضعيف شد ، و بعد از غروب كوكب اين طايفه هرج‌ومرج به حال ملك راه يافته ، ايشان فرصت غنيمت دانسته بر بعضى از اضلاع مملكت مستولى شدند . و بسيارى از ايشان در ملكى كه استيلا يافتند ، چنان مشهور و نيك‌نام شده‌اند كه تا امروز ذكرشان به احترام و اعتنا مىشود ، و در جميع تواريخ ايران مذكورند . بنابراين نمىتوان از ذكر ايشان اعراض كرد .\r\nمشهورترين ايشان ، اتابك ايلدكز است و ، او غلامى بود تركىنژاد ، كه يكى از تجار با چهل غلام ديگر به جهت سلطان مسعود سلجوقى خريده بود ، و چون غلامان را بر وزير عرضه كرد ، سى و نه نفر ايشان را پسنديده قبول ، و ايلدكز را به‌سبب دنائت ظاهر حال ، رد كرد . ايلدكز از اين حال در گريه افتاده گفت : اگر سى و نه غلام براى پادشاه خريدى ، مرا براى خدا بخر . وزير ازين سخن متأثر شده او را نيز خريد . و چون وى را قابل كارى نمىدانستند ، به مطبخيان سپرده كه در شستن اوانى و خدمت ادانى به سر برد . و چون بعد از چندى آثار ادراك و جسارت از وى ظاهر شد به زودى ترقى كرده خوان‌سالارى سراى سلطنت\r\n\r\n","description":"","footnote":"","page_name":" 250 ","page_number":324},
  {"content":"\r\n\r\nبه دو مفوض گشت . و از آن نيز به مدارج عاليه ارتقا نموده ، تا رفته‌رفته معتمدعليه سلطان و مشاراليه اعيان آمد . و سلطان تربيت يكى از شاهزادگان را به وى واگذاشته لقب اتابك يافت . و بعد از فوت طغرل ثانى حرم او را به حبالهء نكاح آورد . و قليلى بعد از اين مقدمه به حكومت آذربايجان ، و در فوت وزير اعظم برجاى وى منصوب گشت .\r\nبالجمله ، در عرصهء قليلى ، غلامى كه از خريدن آن ننگ داشتند ، و شاگرد آشپزى كه از كثافت بشرهء آن اكراه مىنمودندى ، پاى خداوندى بر دست صدارت مملكت نهاد ، و دست جلادت از آستين صرامت بيرون كرده مدبر كشور و مشير عسكر آمد . در همدان دورش به آخر رسيد .\r\nپسرش اتابك محمد قايم‌مقام او گشت . و چون طغرل ثالث در سن هفت سالگى بر تخت برآمد ، اتابك محمدنام وزير و در حقيقت سلطنت ايران داشت .\r\nو اين اتابك عم طغرل بود ، زيرا كه طغرل ثالث پسر ارسلان بن طغرل ثانى است كه زن او را ايلدكز نكاح كرد . و محمد از آن زن متولد شد .\r\nالقصه ، بعد از سيزده سال كه در كمال اقتدار گذرانيد ، قصر حيات را بدرود نموده ، برادر وى قزل ارسلان جاى وى گرفت . و قزل‌ارسلان به معيت ناصر خليفه سلطان طغرل را گرفته قيد كرد و خواست كه سرير سلطنت را صاحب شود . روزى به جهت تاج نهادن معين كرده لاكن يك روز قبل از آن ، فدائيان تاج حيات از سرش برداشتند . بعد از قزل ارسلان برادرزادهء او اتابك ابو بكر بود .\r\nو چنين مىنمايد كه ، او به آذربايجان قناعت كرد . تبريز را دار الحكومت خويش قرار داد ، و مدتى دراز حكومت آن بلاد با وى بود . مردم در ايام وى آسوده بودند . فقط جنگى كه اتفاق افتاد ، با برادرش قتلق بود ، و در آن جنگ ظفر وى را بود . اما گريز برادرش سبب استيصال خاندان سلجوق شد ، زيرا كه قتلق چون شكست خورد ، به خوارزم گريخت . تفصيل اختلال امور و اغتشاش اطراف مملكت را بيان كرده تكش خان را بر جنگ طغرل ترغيب و تحريض نمود . و چنان كه مرقوم گشت ، سبب هلاك طغرل و برانداختن اين سلسله شد . لاكن خود\r\n\r\n","description":"","footnote":"","page_name":" 251 ","page_number":325},
  {"content":"\r\n\r\nقتلق را از اين خيانت فايده‌اى عايد نگشت ، زيرا كه اندك مدتى بعد از اين واقعه ، با يكى از امراى خوارزم نزاع كرده به قتل رسيد .\r\nبعد از اتابك ابو بكر ، برادرش اتابك مظفر بر آذربايجان و غالب صفحات عراق مستولى گشت . و چون پانزده سال از حكومت او گذشت ، سلطان جلال الدين خوارزم شاه به جانب آذربايجان عنان‌ريز گشته و آن مملكت را تسخير نمود .\r\nمظفر به قلعهء النجق پناه برده و هم در آن قلعه آفتاب حيات وى و اقتدار خاندان ايلدكز به كسوف ابدى گرفتار گرديد .\r\n\r\nاتابكان فارس\r\nاتابكان فارس از نژاد سلغرند ، و سلغر يكى از امراى تركستان بود و در خدمت سلاطين سلاجقه به مناصب ارجمند رسيد . عاقبت تربيت يكى از نوباوگان بوستان پادشاهى را به وى گذاشته ، لقب اتابكى و حكومت فارس و نواحى آن ملك را ضميمهء لقب و تميمهء « 1 » منصب وى ساختند .\r\nمادام الحيات خود حاكم آن نواحى بود ، و هفت نفر از نسل وى به حكومت آن ديار رسيدند :\r\nاول ايشان مودود بن سلغر .\r\nو دوم فضلويه « 2 » شبانكاره كه در عهد الپ ارسلان حكومت فارس يافت ، و بعد چون عصيان ورزيد ، نظام الملك او را گرفته .\r\n[ سوم 
  ] ركن الدوله « 3 » ، به حكومت آن بلاد برآمد .\r\nچهارم اتابك جلال الدين جلولى .\r\n\r\n\r\n","description":"","footnote":"\r\n( 1 ) - تميمه : مهرهء سياه و سفيد كه در گردن طفلان آويزند . ( ح )\r\n( 2 ) - مؤلف فيضلان نوشته است ، همچو ميدانم غلط باشد ( حاشيه ) .\r\n( 3 ) - گويا ركن الدين باشد ، و اللّه اعلم ( ح ) .\r\n","page_name":" 252 ","page_number":326},
  {"content":"\r\n\r\nپنجم اتابك قراچه كه مدرسه‌اى در شيراز و قصرى در طرف كوهى ساخته و نام آن قصر تخت قراچه نهاد .\r\nلاكن اين عمارت خراب شد ، و آقا محمد خان عمارتى در پهلوى آن بنا كرده ، و فتحعلى شاه كه حال فرمانروا است آن را به اتمام رسانيده نام آن را تخت قاجاريه نهاد .\r\nششم اتابك منكوس است كه از وى همان‌قدر خبر هست كه مدرسه‌اى در شيراز بنا كرده و در آن مدفون است .\r\nهفتم بوزابه است كه گويند حاكمى عادل و عاقل بود .\r\nبعد از فوت بوزابه كه آخرين اين حكام است ، اتابك مظفر الدين سنقر كه از احفاد سلغر است ، بر مسند رياست برآمده دم از استقلال زد ، و از سلجوقيان حسابى برنگرفت . لشكرى بر سر وى فرستاد شده شكست يافت . و احكام او بر بلاد كرمان نيز جارى گشت .\r\nدر زينة التواريخ گويد كه ، در عهد وى جميع ممالكى كه در تحت حكم اين پادشاه عالىمقدار بود ، آباد و معمور گشت ، على الخصوص شيراز كه مقر عزت و مستقر سلطنت اين خانواده بود .\r\nبعد از فوت وى ، برادرش مظفر الدين زنگى رياست يافت ، و در زمان وى مملكت آرام و مردم شادكام بودند .\r\nو چون وى درگذشت ، پسرش تكله برجاى وى قايم گشت و وزارت وى به خواجهء صالح امين الدين كازرونى مفوض .\r\nو بعد از وى برادرش سعد ، وارث ملك گشته لشكر به اصفهان كشيده آن ولايت را مسخر ساخت و جمعى از معتمدين سكنهء آنجا را به شيراز برد .\r\nآورده‌اند كه ، وقتى از شيراز به عزم زيارت خليفه جانب بغداد حركت كرده و قريب به نواحى رى با سپاه سلطان محمد خوارزم‌شاه برخورد ، و با اينكه با وى از هشتصد نفر بيش نبود ، على الفور بر ايشان حمله كرده و ايشان را متفرق ساخت .\r\n\r\n","description":"","footnote":"","page_name":" 253 ","page_number":327},
  {"content":"\r\n\r\nلاكن در اثناى گيرودار ، اسبش به سر درآمده او را گرفته نزد سلطان بردند .\r\nسلطان سبب آن حركت پرسيد . گفت : طلايهء لشكر سلطان ديده پنداشتم جمعى از دشمنان منند . لهذا اين حركت صادر شد ، و الا بر سلطان ظاهر است كه ، كسى با هفتصد هشتصد نفر با بهادران بىحدوشمار عساكر منصورهء پادشاه جهان چنين جسارت نتواند كرد . سلطان را صرامت نفس و حسن محاورهء او خوش‌آمده با وى در غايت تبجيل « 1 » و اكرام سلوك كرد و وى را خلعتى شاهانه عنايت نموده با هزار سوار به سمت شيراز گسيل نمود . لاكن عنايات مزبوره بدون شرايط نبود ، اتابك متقبل شد كه ، دختر خويش را به شرط زنى به سراى جلال الدين فرستد . و پسرش زنگى ملازم ركاب و مواظب جناب شهريارى باشد ، و هر ساله خراجى مقرر از اتابكان فارس به خزانهء سلاطين خوارزم و اصل شود .\r\nبالجمله ، چون بعد از قبول شرايط مزبوره مرخص شده به جانب شيراز رفت ، در عرض راه با پسرش زنگى برخورده ، پسر چون از معاهدهء پدر مستحضر شد ، از موافقت سر باز زده ، جمعى را در كمين گذاشته بر سواران خوارزم حمله برد . و بعضى از مقدمهء ايشان كشته و برخى را متفرق ساخت . سردار سواران را چون اين صورت غير متوقع مشاهده افتاد حمل بر غدر كرد . از سعد پرسيد كه ، مگر ارادهء نقض پيمان دارد ؟ سعد برائت ذمهء خويش را به ايمان نموده وى را خاطرجمع ساخت ، و تنها به جانب پسر شتافته تا وى را از آن عمل بازدارد و ، پسر چون پدر را تنها ديد ، بر او حمله برد ، ولى از يك ضرب گرز پدر بر خاك افتاده گرفتار گشت . و بعد از آن مقيدا به قلعهء اصطخر فرستاده محبوس شد . و تا رجوع سلطان جلال الدين « 2 » از سند به عراق در همان حبس بود .\r\nبالجمله ذكر اتابك سعد تا امروز به خير مىشود . ديوار دور شهر از بناهاى اوست . و همچنين مسجد جامعى در شهر بنا كرده است كه هنوز برپا است .\r\n\r\n\r\n","description":"","footnote":"\r\n( 1 ) - تبجيل بالفتح ، بزرگ داشتن و تعظيم كردن . ( ح )\r\n( 2 ) - سلطان جلال الدين بعد از آنكه از چنگيز خان شكست خورد و به آب‌زده از رود اتك گذشت ، از طرف سند رو به مكران و از آن راه به ايران رفت ( حاشيه ) .\r\n","page_name":" 254 ","page_number":328},
  {"content":"\r\n\r\nاتابك ابو بكر بن سعد برجاى پدر برآمد ، و او الحق پسرى بود از هر جهت شايستهء آن پدر .\r\nصاحب زينة التواريخ گويد كه : بحرين و جميع جزاير خليج فارس به تصرف وى درآمد . در بدايت حال سفيرى با هداياى نفيسه به خدمت چنگيز خان فرستاده ، دم از دوستى و هواخواهى زد . چنگيز خان را اين صورت خوش افتاده هداياى وى را قبول نموده لقب قتلق‌خانى به وى فرستاد . و بدين سبب در وقتى كه خرابى از عساكر مغول به اطراف ديار فارس رسيد ، آن مملكت از بليهء عام معاف ماند .\r\nو اين كار دلالت مىكند كه ، اتابك پيش‌بينى و مآل‌انديشى غريبى داشته است .\r\nو در ايام حكومت او كه طولى كشيد ، مملكت وى روى در ترقى داشت .\r\nو چون دار فانى را گذاشت ، پسرش سعد ثانى كه بنابر قول زينة التواريخ در آن اوان در لشكر هلاكوخان بود استحضار يافت . بر جناح استعجال به جانب دار الملك موروث در حركت آمد ، لاكن پيش از آنكه به شيراز رسد ، بيمارى عارض وى شده بدان درگذشت .\r\nپسر خردسال وى را به مسند برآورده ، زمام ادارهء مهام را به رأى تركان خاتون مادر طفل كه به حسن طلعت و اصالت نسب و سخاوت مفرط امتياز داشت ، حواله نمودند . خزاينى كه اين خانواده به سالها جمع كرده بودند ، همه را به اصدقاى همگنان و لشكر و سپاهى بخشيد . لاكن بعد از دو سال و نيم از فوت « 1 » فرزندش كه از بام سراى افتاده برجاى سرد شد ، رخنهء عظيمى در بنيان حكومت وى انداخت .\r\nيكى از سلغريان كه نام وى محمد بود ، به اتابكى برداشتند ، ولى تركان را حركات وى مطبوع نيفتاده او را مقيد نموده به هلاكو خان فرستاده ، و برادر وى سلجوق را از قيد بيرون آورده به حكومت نشانيد .\r\nسلجوق شاه چنين مىنمايد كه در مبادى حال سيرتى نيك ظاهر كرده و تركان خاتون را نيز به حبالهء ازدواج آورد . لاكن چندى بعد صاحب زينة التواريخ\r\n\r\n\r\n","description":"","footnote":"\r\n( 1 ) - در اصل : كه .\r\n","page_name":" 255 ","page_number":329},
  {"content":"\r\n\r\nگويد : وقتى كه از شرور شراب خراب بود ، فرمود تا سر تركان خاتون را بردارند ! حسب الحكم ، سر پرغرور مقبول وى را بريده در طشتى طلا به نظر وى درآوردند .\r\nچون سر را ديد ، برداشته لعلى كه در گوش داشت چنان كشيد كه گوش را دريد و به نزد مطربان انداخت . بعضى از صاحب‌منصبان هلاكو خان كه حضور داشتند ، بر آن امر انكارى عظيم كردند ، و بنابراين على الفور به قتل رسيدند .\r\nچون اين اخبار به مسامع ايلخان رسيد ، نايرهء غضب وى بالا گرفت ، و فى الحال از ديوان پادشاهى حكم به قتل برادر سلجوقشاه محمد كه در آن اوقات به وكالت در اردوى ايلخان بود جارى شد ، و همچنين دو لشكر قوى نيز مأمور به جانب فارس گشت . سلجوقشاه چون از حالت مستى بازآمده بر افعال خويش واقف شد ، و از كيفيت حادثه در اردوى ايلخان و كشته شدن برادر ، و مأمورى لشكر مستحضر گشته ، از عاقبت انتقام ايلخان پاى ثباتش متزلزل گشته جاى درنگ نديد ، از شيراز گريخته به جانب كازرون رفت . لاكن لشكر تعاقب وى نموده او را دستگير كرده به جزاى اعمال خويش رسانيدند .\r\nبعد از وى حكومت فارس و متعلقات آن به آبش خاتون رسيد كه نسب از سلغر داشت و زن منكو تيمور پسر هلاكو بود ، و او نيز در تبريز وفات يافته چراغ دودمان اتابكان فارس فرونشست « 1 » .\r\n\r\n\r\n","description":"","footnote":"\r\n( 1 ) - چون خبر فوت آبش خاتون به شيراز رسيد ، مصنف تاريخ وصاف ، ميرزا فضل اللّه ، در مرثيهء آبش خاتون ، اين چند شعر انشا نمود :\r\n تخت را گر بخت بودى كى شدى شه زو جدا * تاج را گرديده بودى برابش بگريستى\r\nوارث ملك سليمان رفت در خاك اى دريغ * كو سليمان تا بدان بلقيس خوش بگريستى\r\nچرخ هرساعت به چشم كوكب و اشك شفق * شايدى گر در غم آن ماه‌وش بگريستى\r\nكوس نوبت گر بنالد ناله اين دم درخور است * جام مجلس گو كه تا در ماتمش بگريستى\r\nگل به ياد روى او چون چهره خون‌آلود كرد * شايد ار نرگس بر آن چشمان‌كش بگريستى \r\n( ح ) .\r\n","page_name":" 256 ","page_number":330},
  {"content":"\r\n\r\nاين طايفه از صد سال متجاوز بر فارس و حوالى آن حكومت داشته‌اند .\r\nاتابكان لرستان اگرچه در اقتدار به اتابكان فارس نمىرسند ، الا اينكه مختصرا ذكرى از ايشان نيز بىمناسبت نخواهد بود .\r\nكوهستان اين ملك ، از اوايل حال نشيمن مردمى وحشى بوده است كه هرگز كليتا در تحت حكم هيچ پادشاهى نبوده‌اند ، حتى مقتدرترين سلاطين ايران نيز به كلى اين طايفه را در تحت اطاعت نداشته‌اند . بسيارى از اين طائفه نسلابعدنسل از اهل ملكند . و زبانى هم كه حال تكلم مىكنند ، شعبه‌اى از پهلوى قديم است . سلاطين تركستان نيز كه فتح ايران كرده‌اند ، گاهى بدان صفحات لشكر نكشيده‌اند . و اگر هم‌چنين كارى مىكردند ، احتمال دارد كه فايده‌اى بر آن مترتب نمىشد ، به سبب اينكه اسباب ايشان به حكم طبيعت فراهم است .\r\nولى باوجود اين‌حال ، برحسب اتفاق گاهى چند زمانى تابع امراى اجانب شده‌اند . بعد از آنكه قبايل تاتار در اطراف عالم به انحاء عديده متفرق شده‌اند ، از آن جمله جمعى از بلاد شام با خود به ايران رفته‌اند يا ايشان را كوچ داده فرستاده‌اند ، چنان كه ايل شاملو ، امروز شايد بزرگتر و پرجمعيت‌تر از جميع ايلاتى است كه نژاد از ترك دارند . قراگوزلو و ، بهارلو و بسيارى از طوايف ديگر شعب ايل شاملو هستند كه امير تيمور گوركان از شام به ايران برد .\r\nبارى ، صد خانوار از يكى ازين قبايل وقتى به كوهستان لرستان افتادند ، روزى يكى از امراى ملك ضيافتى كرده و چند نفر از جوانان اين طائفه در مجلس وى حاضر شدند .\r\nپيشخدمت در وقت غذاچيدن به غلط اول ظرف غذا را نزد يكى از ايشان كه ابو الحسن نام داشت نهاد ، و او بدين صورت تفأل كرده با رفقاى خويش گفت : يقين است كه سردارى اين گروه به ما خواهد رسيد . اين سخن در افواه افتاده ، بعضى را عرق حسد در حركت آمد . و چنين اتفاق افتاد كه ، چند روز\r\n\r\n","description":"","footnote":"","page_name":" 257 ","page_number":331},
  {"content":"\r\n\r\nبعد ازين كيفيت ، على پسر ابو الحسن را با جمعى از طايفهء مخالف منازعه اتفاق افتاد ، و اين صورت در يكى از كوهها در وقتى كه ايشان گلهء خود را به صحرا كرده بودند واقع شد . و ايشان على را چندان بزدند كه از حس و حركت افتاده ، او را مرده پنداشتند و جسد وى را در غارى انداختند . سگ على چون ديد كه كارى نمىتواند كرد ، و در دور مراقب آن جماعت بود ، تا اينكه يكى از ايشان كه در آن هنگامه دستى قوى داشت ، اتفاقا خم شد ، سگ على فرصت يافته برجست و در حلقش آويخت و حلقومش را چنان بدريد كه در ساعت جان بداد . و بعد از آن روى به چادر صاحب خويش نهاد . چون اقارب على سگ را بىصاحب ديدند ، دانستند كه واقعه‌اى پيش‌آمده ، بالاخره به اشارهء سگ راه به غار برده جسد على را نيم مرده يافتند . على صورت واقعه را برايشان نقل كرد .\r\nنزاعى ميان طايفهء ايشان و لران روى داد و منجر به اين شد كه قبيلهء على به فارس مهاجرت كردند . و در شيراز پسر بزرگ على را آوازهء شجاعت بلند شد .\r\nابو طالب پسرزادهء على به جهت فتح شبانكاره « 1 » در نظر اتابك سنقر كه در آن اوان حكومت فارس داشت ، چنان جلوه كرد كه اتابك وى را مخاطب نموده گفت : چيزى بخواه . ابو طاهر گفت : اسبى مىخواهم كه در روز جنگ مرا بخوشى بكشد . اتابك گفت : باز چيزى بخواه . گفت : اگر مصلحت دانى لقب اتابكى عنايت فرما . اتابك گفت : باز هم اگر حاجتى دارى بگوى : گفت قدرى لشكر به من ده تا لرستان را جهت اتابك مستخلص كنم . اتابك جميع ملتمسات وى را مبذول داشته ، و ابو طاهر با پنج هزار سوار به جانب لرستان رفت و آن ملك را به حيطهء تصرف درآورد .\r\nتفأل ابو الحسن دربارهء نبيره‌اش صورت وقوع يافت . لاكن شكرانهء حقوق نعمت و تربيت چنين مىنمايد كه ، از صفات ابو طاهر نبود ، زيرا كه بعد از تصرف ملك ، اول كارش اين بود كه سر از اطاعت حكام فارس پيچيده ، پسرش هزار\r\n\r\n\r\n","description":"","footnote":"\r\n( 1 ) - شبانكاره دهى است مستحكم در دشتستان به مسافت چند ميل از بوشهر ( حاشيه ) .\r\n","page_name":" 258 ","page_number":332},
  {"content":"\r\n\r\nاسب گويند حاكم على الاطلاق لرستان گشت . در عهد وى آبادى مملكت درجهء اعلى يافت . و حكومت اتابكان لرستان وسعت يافت ، به سبب فتوحات او در نواحى مملكت ، جمعى از قبيلهء خويش را از شام طلب داشت و به وجود ايشان حكومت خويش را قوام داد .\r\nچون هزار اسب درگذشت ، پسر وى تكله پاى بر مسند نهاد ، و در وقتى كه هلاكو خان خاندان خلفا را برانداخت ، او اتابك بود .\r\nو به سببى مورد قهر ايلخان گشته او را مقيدا به تبريز بردند . و به قول خلاصة الاخبار كشتند .\r\nحكومت به برادرش الب ارغون تعلق گرفت . الب ارغون و اعقاب وى در خدمت سلاطين چنگيزخانى مشغول شدند .\r\nبالجمله ، ترتيب نامهاشان سودى ندارد . مشهورترين ايشان يوسف شاه بهادر است . منقول است كه لقب بهادر به او از سلطان اباقا عنايت شد به جهت رشادتى كه از وى در جنگ گيلان ظاهر شده بود .\r\nو همچنين به همين به سبب حكومت چندى از ممالك معموره در حوالى لرستان يافت .\r\nپيش ازين به تفصيل ساير بلاد و وقايع اين اوان فترت نشان پرداختن ، تطويل لاطايل خواهد بود . و همين‌قدر ميزانى به دست مىدهد كه معلوم شود از زمانى كه ضعف سلاجقه بروز كرد ، تا ظهور لشكر تاتار در تحت رايت هلاكو خان ، ايران و ايرانى را حال چه بوده است .\r\n\r\nذكر احوال حسن صباح و اسماعيليه\r\nلاكن طايفه‌اى ديگر نيز هستند در اين اوقات كه قابل ذكرند . طايفه‌اى كليتا بر خلاف طوايفى كه تا حال مذكور شد ، جمعى معيار جهالت و تعصب بنى نوع را دانسته ، بنياد رياستى بر آن انداختند ، و چنان رسوخى در طباع تبعهء خويش\r\n\r\n","description":"","footnote":"","page_name":" 259 ","page_number":333},
  {"content":"\r\n\r\nو به اين واسطه رعب در دلها پيدا كردند كه تا قريب مدت دويست سال ، پشت ملوك و بنيان ممالك از ايشان در لرزه بود . رئيس ايشان كه مىتوان از روى انصاف گفت كه ، امير دزدان و قطاع الطريق بود و بر سر كوهى منيع مقام داشت و جان خلايق در قبضهء او ، زيرا كه مريدان متابعت حكم وى را به هر صورت و شكل در مىآمدند و ، از هيچ تهلكه و خطر نمىانديشيدند ، متجاوز از پنجاه هزار مرد به نام باطنيه و فدائى فخر مىكردند و ، هريك ازين مردم چنان اطاعت مىكرد كه دادن جان خويش و گرفتن روان ديگرى نزد وى يكسان بود . اول اين طائفه حسن صباح است كه متابعين وى را حسنى گويند ، و وى در اوايل حال در خدمت الب ارسلان بود . و به سبب مناقضتى كه ما بين او و خواجه نظام الملك وزير روى داد ، دست از خدمت بازداشته به جانب رى رفت ، و از آنجا به مصر شتافته به خدمت يكى از امراى اسماعيليه رسيده مذهب آن طائفه اختيار كرد .\r\nعقيدهء ايشان اين است كه خلافت حق و دودمان اسماعيل بن امام جعفر صادق است ، و اسماعيل پسر بزرگ جعفر صادق ( ع ) كه امام ششم دانند ، هم در حيات « 1 » پدر فوت كرد ، و بنابراين از امامت موسى بن جعفر و نسل او اعتراض دارند .\r\nو همچنين گويند كه ، مادر امام موسى كنيز بود و كنيززاده را امامت نرسد .\r\nحسن بعد از قبول اين مذهب به ايران رجوع كرد . ولاكن از خوف نظام الملك خود را پنهان مىداشت . منقول است كه در اصفهان در خانهء رئيس ابو الفضل لمبانى مىزيست . روزى با وى گفت كه ، اگر دو يا سه يار موافق داشتم ، مملكت را برهم مىزدم . رئيس از اين سخن كه ، به دو يا سه نفر مملكتى را كه از انطاكيه تا كاشغر مىرود مىتوان برهم زد ، تعجب نمود و به جواب نپرداخت .\r\nو چنين دانست كه خبطى عارض دماغ حسن شده ، با طبيبى درين باب گفتگو نموده دوائى حاصل نمود ، و از حسن درخواست كرد كه دوا را استعمال كند .\r\n\r\n\r\n","description":"","footnote":"\r\n( 1 ) - در اصل : حيوة .\r\n","page_name":" 260 ","page_number":334},
  {"content":"\r\n\r\nحسن تبسمى كرده از آن به بعد ، اين گونه گفت‌وشنودها در دربست . و اندكى بعد ازين كيفيت از آنجا نقل‌ومكان كرده به رى مراجعت نمود . در آنجا چند نفر يافت كه با وى پيمان كردند كه از معاونت وى به هيچ‌چيز از خويش به قصور راضى نشوند ، و عمدهء اينان رئيس مظفر بود كه چنين مىنمايد كه از معتبرين مملكت بود .\r\nاول مطلب حسن اين بود كه قلعه‌اى به دست بياورد . بالاخره حيله كرده قلعهء الموت « 1 » كه نزديك قزوين است به چنگ آورد ، و از آنجا شروع به تاخت‌و تاراج بلاد اطراف شد . و ازين سبب لشكرى از جانب ملكشاه به استيصال او مأمور گشت . در آن وقت جز هفتاد نفر با حسن كسى نبود ، و نزديك بود كه گرفتار شود ، كه سيصد نفر از رى بر وقت به مدد او رسيده ، از قلعه بيرون آمده بر دشمن حمله برد و ، غنيم را مجبور كرد تا محاصره را موقوف كردند و راه خويش گرفتند . و در همين اوقات بود كه ، غبار نقار ما بين ملكشاه و نظام الملك بالا گرفته ، و چنان كه مذكور شده خواجه از دست فدائيان به قتل رسيد . اغتشاشى كه بعد از قتل خواجه و فوت ملكشاه در ايران واقع شد ، كمال موافقت با خيالات حسن داشت . فدائيان دست جلادت از آستين وقاحت بيرون كرده ، از قتل و حرق و نهب و سرق تقصير نكردند . شرارت اعمال و سيئات افعالشان ، به اطراف بلاد و اصناف عباد از دور و نزديك و ترك و تازيك رسيده ، هيچكس بر جان خويش ايمن نبود .\r\nبنابراين سلطان سنجر قلع‌وقمع اين طائفه را وجههء همت ساخته ، تا پيش از آنكه بيشتر قوت گيرند ، ايشان را از بيخ براندازد . ولى چون چند منزل به طرف الموت حركت كرد ، روزى بامداد سر از خواب برداشته پهلوى خوابگاه خويش خنجرى بر زمين تا دسته نشسته و كاغذى نبشته ، بر دستهء آن بسته ديد . از اين صورت متعجب گشته ، نظر بر آن كاغذ انداخت ، نوشته بودند هان اى سلطان سنجر بپرهيز « 2 » اگر رعايت خاطر تو نبود ، دستى كه خنجر بر زمين سخت فروبرد ، بر سينهء نرم\r\n\r\n\r\n","description":"","footnote":"\r\n( 1 ) - إله اموت - الموت .\r\n( 2 ) - در اصل : به‌پرهيز .\r\n","page_name":" 261 ","page_number":335},
  {"content":"\r\n\r\nتو آسان‌تر مىتوانست .\r\nدر تاريخ گزيده گويد : يكى از فدائيان راهى با يكى از خواتين حرم سلطان يافته ، اين كار را به انجام رسانيد . درهرحال ، سلطان مستشعر گشته فسخ عزيمت نمود .\r\nآورده‌اند كه چندى قبل از اين واقعه ، رئيس ابو الفضل به الموت بديدن حسن رفت ، چون وى را ديد ، تبسم كرده پرسيد ، هيچ دارو به جهت علاج دماغ من همراه آورده‌اى ، يا قبول مىكنى كه اگر دو يا سه مرد كاردان اتفاق كنند ، مظهر عجايب و مظهر غرايب توانند شد ! رئيس گفت : هميشه مرا به قابليت ذاتى تو كمال اعتماد بود ، لاكن هيچ در گمان نداشتم كه آنچه كردى از تو صورت بگيرد .\r\nحسن گفت : كار هنوز نيمه است ، تا امروز تدبير ملكى به كار بردم ، ازين بعد معيار شريعت را بر محك امتحان خواهم زد تا چه شود . اصول عقايدى كه حسن در مذهب احداث كرد ، كليتا مخالفت با قواعد دينيهء اهالى ايران داشت . در قبول امامت تا اسماعيل دليل او با اسماعيليه موافق بود .\r\nلاكن مسائل جديده و احكام تازه از آراى متصوفه و حكماى متألهين اخذ كرده در احكام شريعت مقرره و معمولهء ملت داخل كرد . چنانچه گفت : قرآن كتاب خداست ، لاكن مراد اطاعت معانى تحت اللفظ آن نيست ، بلكه متابعت بطون « 1 » و تأويلات آنست . و همچنين گفت كه : عبادت حقيقى كار روح است و اعمال اركان و اعضا به وضع مخصوص ، اگر به سبب اشتغال باعث مباعدت « 2 » از مبداء نشود ، قطعا مساعدت در طريق قربت نخواهد كرد . و همچنين از اصول قواعدى كه آموخت يكى اين بود كه : مريدان او و اعقاب و انسال او را ملجاء و مرجع دنيا و\r\n\r\n\r\n","description":"","footnote":"\r\n( 1 ) - در اصل : به طول .\r\n( 2 ) - مباعده ، مباعدت بالضم ، از كسى دور شدن و كسى را دور كردن ( ح ) .\r\n","page_name":" 262 ","page_number":336},
  {"content":"\r\n\r\nعقبى خويش دانند ، و پيروان وى نه تنها او را مربى جسمانى ، بل معلم روحانى شناسند . و از اثرى كه عقايد مزبوره بخشيد ، مىتوان دانست كه ، اسباب رسوخ آن قوى بوده است .\r\nآورده‌اند كه ، چون سفير ملكشاه نزد وى رفت ، حسن يكى از فدائيان را حكم كرد تا خود را كشت . و ديگرى را گفت تا خود را از بلندى به زير انداخت ، و بعد با سفير خطاب كرده گفت : صورت متابعت پيروان ما را چنانچه مشاهده افتاد به عرض سلطان برسان . صاحب دبستان گويد كه ، كتابى از حسن هست كه در آن قواعد مقررهء وى مندرج است . و هم در آن مانند ساير متصوفه گويد كه :\r\nمريد بايد بالنسبه به مرشد كالميت بين يدى الغسال « 1 » باشد ، و او امر و نواهى وى را به‌طور تعبد قبول كند ، انتهى .\r\nو از جملهء اسباب غوايت مريدان نوشته‌اند اين‌كه به ايشان افيون خورانيده خوابى سنگين بر ايشان غلبه كردى و در آن حالت خويش را در قصرى ملوكانه و باغها و بوستانهاى متلون و خوش‌آيند ديدند ، و تا چند روز در آن امكنهء خياليه معنى :\r\nما تشتهيه الانفس و تلذ الاعين « 2 » .\r\nصورت مىيافت . و هنگام ديگر چون افيون زور و نشاء شور كردى ، بر مريد چنان معلوم مىشد كه منزل وى به وى نمودند ، و به او حالى گرديد كه ، لذت بهشت جاويدان هم در اين نشاء در متابعت حسن متصور است ، لاكن چنين مىنمايد كه اينها افسانهائى است كه معاندين اين طائفه تراشيده‌اند .\r\nشرب خمر در اين مذهب به شدت ممنوع است ، و عفاف نفس و كفاف اكل به غايت محمود .\r\nگويند كه ، حسن در اجراى احكام و حدود سخت گرفتى ، چنانچه دو پسر\r\n\r\n\r\n","description":"","footnote":"\r\n( 1 ) - همچون مرده در ميان دستان مرده‌شوى .\r\n( 2 ) - سورهء زخرف ، 71 .\r\n","page_name":" 263 ","page_number":337},
  {"content":"\r\n\r\nخويش را به جهت عدم رعايت حد زده عرضهء هلاك ساخت . و حالت زيست خود ازين حكايت معلوم مىشود كه ، در ايامى كه محاصره بود ، زن و دو دختر خود را نزد رئيس مظفر فرستاد و سفارش كرد كه ، در حفظ و حمايت ايشان اهمال نورزند ، الا اينكه به ايشان غذا و لباس ندهند مگر آنچه از دسترنج خود بافتن يا رشتن تحصيل كنند . البته اين قسم حركت در نظر مريدان سبب ظفر وى و رسوخ در خاطر ايشان گشت .\r\nچند قلعهء ديگر جز الموت در زمان وى مفتوح شد .\r\nاز آن جمله قلعهء رودبار كه آن هم نزديك قزوين است ، و در آن وقت ثانى قلعهء الموت بود .\r\nلقب وى شيخ الجبل است ، بعد از فوت « 1 » او كيابزرگ اميد برجاى او منصوب گشت . سلطان محمود سلجوقى لشكرى به حرب او فرستاد ، و سپاه مزبور بعد از چندى زحمت بىحاصل در دور رودبار مجبورا رجعت كردند .\r\nبناى مصالحه شد . ايلچىكيا به جهت انجام اين امر به اصفهان رفت . آنچه لازمهء احترام بود در دربار با او معمول داشتند ، لاكن عوام به جهت تعصب جاهليت يا به اغواى علماى مذهب ، شورش كرده به خانهء ايلچى ريختند و او را پاره‌پاره كردند . سلطان بعد از وقوع اين قضيه رسولى نزد كيا فرستاده براءت ذمهء خويش را ظاهر ساخت . كيا قبول معاذير وى ننموده گفت : اگر سلطان در آنچه مىگويد صادق است كشندگان را به من سپارد تا قصاص كنم . لاكن اين امرى بود محال ، زيرا كه خلقى انبوه در اين امر شريك بودند ، و كدام يك يا چند نفر به اين امر مرتكب شده بودند ، معلوم نبود . و كيا نيز چون از انجاح مطلب خويش اثرى نيافت ، جمعى را به قزوين فرستاده در لباس تبديل ، بىخبر وارد شهر گشته حمله نمودند ، و در آن مقدمه ، چهارصد نفر از سكنه و يك نفر از اشراف قزوين كشته گشته مبالغى خطير مال مردم بر باد نهب و يغما رفت . و سبب منازعه ما بين\r\n\r\n\r\n","description":"","footnote":"\r\n( 1 ) - فوت حسن صباح در سنهء 518 اتفاق افتاد ، زمان دولت و اقبال او سى و پنج سال بود . بعد از وى هفت كس ديگر از اتباع او در رودبار حكومت كردند ( ح ) .\r\n","page_name":" 264 ","page_number":338},
  {"content":"\r\n\r\nكيا و سلطان محمود شد . اتفاقا سلطان هم در آن اوقات روى به سراى عدم نهاد ، و لشكرش نيز از كيا روىگردان شده . كار كيا قوت گرفت ، و گيلان را نيز مسخر نموده حاكم آنجا را كه ابو هاشم مىناميدند بكشت .\r\nو چون در رودبار دست اجل گريبانش گرفت ، پسرش محمد ، قايم‌مقام او گشت .\r\nدر زينة التواريخ گويد كه : محمد بعد از سه سال از حكومت استعفا نموده امارت قوم را به يكى از امراى اسماعيليه كه حسين بن ناصر نام داشت و از شام به رودبار گريخته بود ، گذاشت و خود به وزارت وى اقدام نمود . احتمال دارد كه به جهت مصلحت وقت و بعضى ملاحظات مذهبى اين كار را كرده .\r\nبالجمله ، كشتگان اين طائفه روزبروز بيشتر مىشدند ، هركس را خصم پنداشتند ، با نوك خنجر از زمين برداشتند . يك خليفه را در بغداد كشتند . و راشد خليفه را كه گفته بود انتقام از ايشان خواهد كشيد ، در بستر بيمارى از قيد حيات خلاصش كردند . اكابر علما و اعاظم فضلاى ايران از اين معنى متوحش گشته ، صورت حال را معروض سلطان سنجر نموده از وى استمداد جستند ، مگر سطحهء مملكت را از لوث ملاحدهء بىباك پاك كند . لاكن سلطان خود بىخبر نبود .\r\nاستجابت خواهش ايشان را رسولى به رودبار فرستاده تا از صادرات افعال اسماعيليان استفسار نمايد . حسين بن ناصر سوگند ياد نمود كه پيروان وى به عبث متهم شده‌اند ، و اسماعيليه « 1 » مسلمان صحيح الاعتقادند . سلطان يكى از فقها را به جهت تحقيق اين مطلب فرستاد . حاصل اين شد كه بر سلطان معلوم گشت ، يا مصلحت در آن ديد كه قبول كند كه اين طائفه صاحب ديانت‌اند .\r\nچون محمد بن كيا به پدر پيوست . حسين بن ناصر كسى را برجاى او اختيار نكرد و زمام مهام را كليتا دريد اقتدار خود گرفت ، و از اشتغال ملاهى و ارتكاب مناهى دقيقه‌اى فروگذاشت ننمود .\r\n\r\n\r\n","description":"","footnote":"\r\n( 1 ) - تسلط و اقتدار اين طبقه صد و هفتاد و يك سال امتداد يافت ( ح ) .\r\n","page_name":" 265 ","page_number":339},
  {"content":"\r\n\r\nحسين بن ناصر از نسل اسماعيليهء مصر است كه به خلفاى فاطميين مشهورند .\r\nسرسلسلهء اين طائفه ابو القاسم در سنه 296 هجرى بر مسند خلافت عروج كرد ، و در سنه 567 ، حكومت از عاضد كه آخرين ايشان است ، به صلاح الدين ايوب نقل كرد .\r\nو قاسم كه ششم خلفا و از اجداد حسين است ، در حكومت خويش حكم كرد تا درختهاى انگور را بريدند كه مبادا پيروان ايشان به آب رز لب تر كنند .\r\nبالجمله ، جمعى بر اعمال وى انكار بليغ نموده ، بالاخره به دست يكى از اقوام خويش به قتل رسيد . و پسرش علاء الدين محمد جاى وى گرفت . اول كار وى بعد از جلوس ، اين بود كه ، كسانى كه در ارتفاع قصر سلطنت وى سعى كرده بودند ، جزاى بىشمار داد .\r\nمنقول است كه امام فخر الدين رازى معاصر وى بود ، بعضى گمان بردند كه امام مذهب اسماعيلى دارد . امام چون مستحضر شد ، رفع تهمت را لازم دانسته بر منبر رفت و بر اسماعيليان لعنت كرده ابراء ساحت خود نمود . چندى بعد ازين مقدمه ، تلميذى تازه در مجلس درس بناى مراودت گذاشت ، و تا چند روز مواظب خدمت بود ، تا روزى فرصت يافته خود را در خلوت امام رسانيده ريش امام را گرفته خنجر حوالهء سينهء او نمود . امام مضطرب شده از وى سبب سئوال نمود . آن مرد گفت : تو بر اسماعيليان لعنت كردى : گفت غلط كردم و توبه كردم كه ديگر نكنم . گفت سوگند ياد كن گفتهء خود را تأويل نكنى . امام بر گفته عمل نمود . مرد گفت حكم به قتل تو نداشتم و الا در ريختن خون تو تقصير بر خود جايز نداشتمى . علاء الدين به شما سلام مىرساند و مىگويد : در آينده ملاحظهء افعال و اقوال خويش بنمائيد و كيسهء زرى در نزد امام نهاده گفت : اين سيصد و شصت دينار زر است كه مولانا براى شما فرستاده است . و هر سال همين مبلغ به شما خواهد رسيد . امام سالها آن وظيفه را گرفت و زبان به طعن اسماعيليان\r\n\r\n","description":"","footnote":"","page_name":" 266 ","page_number":340},
  {"content":"\r\n\r\nنگشاد . وقتى از وى سبب پرسيدند ، تبسمى كرده گفت : چون برهان قاطع ايشان را ديدم ، يافتم كه سكوت با اين طايفه اولى است .\r\nرياست علاء الدين چهل و شش سال بود .\r\nامور اسماعيليه در عهد وى روى در ترقى داشت .\r\nجلال الدين حسن پسر وى بعد از وى بر سرير امامت متمكن گشت . و او اول كسى است از اسماعيليان كه با ملوك اطراف به وسايط رسل و رسايل در دوستى كوفت . خليفهء بغداد با رسول وى در غايت احترام و تبجيل سلوك نمود .\r\nخواندمير گويد كه ، سبب دوستى خليفه با وى اين بود كه ، جلال الدين انكار بر دين نياكان خود نموده جميع كتب اين طائفه را سوخت ، لاكن اسماعيليه اين قول را قبول ندارند . علىاىحال ، والى گيلان به خليفه نوشته بود كه :\r\nجلال الدين خواهش دارد خواهر وى را خطبه كند . خليفه در جواب نوشت كه :\r\nاين وصلت فخر شريف‌ترين خاندانى است كه در حوزهء مملكت يافت شود .\r\nجلال الدين را در ايام حكومت ، جنگى اتفاق نيفتاد مگر با حاكم عراق و ، او نيز در جنگ اول چنان كه مأمول بود ، به طريق معمول به دست فدائيان مقتول گشت .\r\nبروز فتوحات چنگيز خان در آن اوقات بود . و جلال الدين ايلچى به ماوراءالنهر فرستاده ، دم ايلى و انقياد زد . و سال ديگر به ديگران پيوست .\r\nدر تاريخ مسطور است كه ، جلال الدين مردى بود نيك‌سيرت و كريم الطبع .\r\nو همچنين گويند كه : وى در حسن اندام و صباحت منظر از ابناى زمان خويش امتياز داشت .\r\nبعد از وى پسرش علاء الدين محمد ، كه در آن وقت در سن ده سالگى بود ، وارث مسند پدر گشت . و چون بر سرير فرمانروائى متمكن گشت ، جمعى از رؤساى ملت را كه امناى حضرت بودند ، به بهانهء مسموم ساختن پدر ، معدوم ساخت .\r\nاگرچه چنين مىنمايد كه به جهت رعايت مسند در معرض انتقام درنيامد ، لاكن عمل وى سبب نفور خلق گشته پيروان از وى روىگردان شدند . و بدين سبب\r\n\r\n","description":"","footnote":"","page_name":" 267 ","page_number":341},
  {"content":"\r\n\r\nماليخولياى صعب بر وى طارى گشت . لهذا وزرا مصلحت چنان ديدند كه به جهت استخلاص از آن حالت ، خواجه نصير الدين محمد بن حسن طوسى كه از معارف حكماى عصر و در حكمت و رياضى و هيأت سرآمد ابناى روزگار بود به صحبت وى طلب دارند . و خواجه در آن اوان در بخارا مىزيست . آنچه كردند به اين امر راضى نشد ، لاجرم حكمى از علاء الدين به حاكم قهستان صادر شد كه اين كار را به انجام رساند . روزى خواجه در باغهاى قريب شهر تفرج مىنمود كه ، ديد چند نفر با اسبى دور او را گرفته اشارت كردند بر آن اسب سوار شود ، و پيش از آنكه كسى خبر شود از نيمهء راه به طرف قهستان « 1 » گذشته بود . والى قهستان با وى در غايت توقير و تبجيل سلوك نمود و هزارها معذرت از آن حركت خلاف خواست ، و تا مدتى طويل او را در قهستان نگاه داشت . و خواجه در آن ايام اخلاق ناصرى را به اسم ناصر الدين عيد الرحيم كه نام والى قهستان بود ، تصنيف كرد . و چون علاء الدين به دست يكى از خدام خويش به قتل رسيد ، پسر وى ركن الدين معروف به خورشاه ، جاى او گرفت . و خورشاه بعد از حركت مذبوحى در مقابلهء هلاكو خان از پاى درآمد . منقول است كه در آن واقعه قريب صد قلعه از قلاع اين طائفه در معرض تسخير و تخريب آمد . و متجاوز از دوازده هزار نفر از ايشان عرضهء تيغ گرديد .\r\nتاريخ استيصال و قلع‌وقمع اين طائفه را مىتوان از آن روز گفت ، اگرچه قدرى از ايشان تا زمان شاهرخ ميرزا حكومت مختصرى داشتند . والى گيلان ايشان را به كلى برانداخت . و از آن زمان باز ، گاهى اسماعيليه ايالت و رياست نداشته‌اند .\r\nطائفهء بهره كه فى زماننا هذا در هندوستان غالبا به تجارت روزگار مىگذرانند از اسماعيليه هستند . و اگرچه هنوز همان عقيده را كه امام ، حاكم على الاطلاق است دارند ، اما اثرى كه بر اجتماع طايفهء قوىدست مترتب شد ، از مشتى ضعفا و كسبه كه نه قوت و نه مكنت ايشان اقتضاى شرارت مىكند مأمول و متوقع نيست .\r\n\r\n\r\n","description":"","footnote":"\r\n( 1 ) - از بخارا تا قهستان از ششصد ميل متجاوز است ( حاشيه م ) نشان م ، شايد مقصود : ميرزا محمد على كشكول باشد .\r\n","page_name":" 268 ","page_number":342},
  {"content":"\r\n\r\n\r\nفصل دوازدهم در بيان تسخير لشكر مغول ايران را و سلطنت هلاكو خان و اعقاب و انسال او در ايران\r\nتموچين پسر يكى از خانان طوايف مغول بعد از تحمل مشاق بسيار و تكاليف و زحمات بىشمار ، بر جميع دشمنان خويش ظفر يافته در سن چهل و نه سالگى اونك خان كه سردار طايفهء قرايت بود ، شكست داده به اتفاق خوانين تاتار بر مسند خانيت متمكن گشت . و اونك خان پس از آنكه چهل هزار نفر از عساكرش عرضهء شمشير گشتند ، روى از معركه بر تافته به خان نايمان پناه برد و در آنجا به غدر هلاك شد .\r\nدر روز جلوس تموچين ، خوانين مغل در محل تولد « 1 » وى قريلتاى نمودند .\r\nو تموچين برخاسته با زبانى فصيح و جنانى « 2 » فسيح « 3 » ، خوانين تاتار را مخاطب\r\n\r\n\r\n","description":"","footnote":"\r\n( 1 ) - تولد چنگيز خان در ديلون يدلدوق سنهء 549 روى داد ، چنانچه يكى از شعرا مىگويد :\r\n در آن يورت فرخنده خاتون بزاد * به چنگيز خان شاه والانژاد\r\nمر آن طفل را بد به مشت اندرون * به‌قدر يكى كعب افسرده خون\r\nكه بر كشتن دشمنان بددليل * شد اندر كفش غير يزدان ذليل \r\n( ح )\r\n( 2 ) - جنان بالفتح ، درآمدن و تاريك شدن شب و دل و جامه . و بالكسر ، باغها و سبزها ( ح ) .\r\n( 3 ) - فسيح بالفتح ، فراخى و شادمانى ( ح ) .\r\n","page_name":" 269 ","page_number":343},
  {"content":"\r\n\r\nساخته و بعد از تقرير خطبه بر نمدى سياه كه به جهت وى گسترده بودند نشست .\r\nپس خطيبى از جانب خلق بر پاى خاست و او را خطاب كرده از لوازم آداب جهاندارى و رعيت‌پرورى يادآورى نمود . از آن پس هفت نفر از خوانين تموچين را برداشته بر تختى رفيع كه در ميان مجلس نصب بود نهادند ، و بر وى به خاقانيت سلام كردند . و جميع حضار مجلس از اعالى و ادانى ، چنان كه رسم آداب حضور خواقين بزرگ و اظهار اطاعت رعايا بود ، نه دفعه زانو زدند و او را چنگيز خان خوانده ، هلهلهء شادى بر فلك ابتر رسانيدند .\r\nنسب چنگيز خان از اكابر قبايل تاتار است ، ولى خوشامدگويان نژاد وى را به سكان آسمان مىرسانند ، به اين نوع كه گويند :\r\nآلنقوا كه نسب به يلدوز خان مىرسانيد ، از شعاع آفتاب حمل برداشته ، و چنان كه خود خبر داده بود ، سه پسر زائيد ، و چنگيز خان نسب به بوزنجر كه يكى از آن پسران است ، مىرساند .\r\nدر حبيب السير مسطور است : كه آلنقوا « 1 » در خواب ديد كه شخصى نورانى نزد وى مىآيد ، و آن نور را ديگران نيز ديدند ، و پسران وى را فرزندان نور ناميدند .\r\nبالجمله ، شرح صادرات افعال و واردات احوال چنگيز خان درين مختصر نگنجد ، لاكن ذكر ياساورسومى كه اين پادشاه بزرگ به جهت نظم لشكر و ضبط كشور نهاده است ، خالى از فائده نيست .\r\nاگرچه قوانين ملكى وى پس از وى جارى نماند ، الا اينكه قواعد لشكرى بر همان نهج كه او احداث كرد ، در جميع اعقاب و انسال او مجرى بود . بيشتر\r\n\r\n\r\n","description":"","footnote":"\r\n( 1 ) - چنانچه يكى از شعراى خوشامدگو در اين باب مىگويد :\r\n حكايات مريم اگر بشنوى * به آلنقوا همچنان بگروى \r\n( ح )\r\n","page_name":" 270 ","page_number":344},
  {"content":"\r\n\r\nرعاياى وى پرستش اصنام مىنمودند ، لاكن بر همه حكم بود كه ستايش صانعى قديم و خلاق و بندگى قادر على الاطلاق نمايند . در وضع عبادات كسى را سخنى نبود ، هركس هر نوع پسنديده دانستى ، خالق خويش را نيايش نمودى . و همچنين مقرر نمود كه هيچ‌يك از خوانين و امراى تاتار را نرسد كه بر خود نام خاقان گيرند ، مگر اينكه مجلسى منعقد شود و در آن مجلس جمعى از رؤساى قبايل به خاقانيت وى اتفاق آرا كنند ، چنان كه در جلوس خود معمول داشتند . و قدغن كرد كه هيچكس بر خويش القاب قرار ندهد ، و او را نيز جز به يك لقب كه خان يا خاقان باشد ، زياده خطاب نكنند . و امر كرد با ملتى كه قبايل تاتار يك دفعه جنگ كرده باشند . صلح نشود ، مگر وقتى كه به قيد تسخير و متابعت آيند . و هريك از رعايا به نوعى به خدمت حكومت مشغول بودند . آنان كه از فنون سپاهيگرى عارى بودند ، در سال چند روز مقرر بود كه به جهت فايدهء مملكت كار كنند . و در هر هفته كار يك روز حق پادشاه بود . و در باب سرقت اگر متاعى بود كه قيمتى داشت ، سارق را به قتل مىرسانيدند ، و اگر جزئى بود ، تازيانه مىزدند ، يا اينكه اگر دزد راضى مىشد ، نه برابر قيمت آن‌چيز را مىگرفتند . و هيچ مغولى از ملت خود خدمتكار نمىتوانست گذاشت . و اين يكى از قوانين مهمه است ، زيرا كه هم بر جلادت و هم بر عدد سپاه مىافزايد . و همچنين سبب اين مىشود كه سپاهيان در محافظت اسراى خود بكوشند تا به كار خدمتهاى پست و جزئى بدارند .\r\nتعدد ازدواج در مذهب ايشان جايز بود ، لاكن فرزندانى كه از زن تولد مىشد ، بر فرزندان كنيزان رجحان مىنهادند ، اگرچه فرزند كنيزان را نيز عزيز مىداشتند .\r\nسزاى زناكاران قتل بود ، مگر يكى از قبايل را عادت چنان بود كه ، زنان خويش را به احباب به رسم عاريت مىدادند و بر قبول اين حكم انكار كردند .\r\nلهذا ايشان را استثنا كرد ، لاكن فرمان داد تا كسى اين طائفه را احترام نكند و به استخفاف با ايشان سلوك كنند . و از جملهء امور بسيار مهمه ، قطع نزاعهائى بود كه\r\n\r\n","description":"","footnote":"","page_name":" 271 ","page_number":345},
  {"content":"\r\n\r\nدر ميان قبايل تاتار اتفاق مىافتاد ، و يكى از اسباب فيصل اين امر ، مواصلت و مناكحت طرفين بود . و چنگيز خان به جهت تقويت اين معنى فرمود كه : در صورت فقدان فرزند حى عقد مناكحت ما بين فرزندان ميت بندند و نسبت قرابت بر همان وضع كه در حال حيات طرفين محقق مىشد . گويند تا هنوز اين رسم در ميان مغول تاتار جارى است . عقدنامه را نوشته در آتش مىاندازند ، به اين عقيده كه دود آن به اطفال رسيده و در عالم ديگر زفاف خواهد شد .\r\nاين است بعضى از اصول قواعدى كه او نهاده است . قوانين وى كامل نيست لاكن به حال جمعى كه به جهت ايشان وضع شده است ، مناسبت تمام دارد . و قوانين مزبوره را اعقاب و احفاد وى كه بعد ازو به معارج رياست ارتقا جستند ، رعايت مىنمودند . احتمال دارد تا زمانى كه سلاطين مغول به دين اسلام درآمدند ، جارى بود .\r\nيا ساى لشكر وى نيز نقلى ندارد .\r\nلاكن به جهت عساكرى كه در تحت حكم وى بودند ، خوب بود . سپاه منقسم به تومانهاى متعدده مىشد ، و تومان عبارت از ده هزار است و ، هر تومانى را سردارى معين و ، هر تومان منقسم به دو قسم مىشد و ، هر فوجى را سرهنگى ، و همچنين هر فوج منقسم به دو دسته و ، هر دسته منقسم به ده جوقه ، كه هر دسته عبارت از صد و ، هر جوقه ده نفر باشند . و بر هر دسته و جوقه‌اى يك يوزباشى و ده‌باشى مقرر . و جميع صاحب‌منصبان از امير تومان تا ده‌باشى ، نامشان ثبت و متكفل امور تبعهء خود بودند .\r\nو به جهت هريك از چهار پسر خود ، اردوئى مقرر بود ، كه هر اردوئى متضمن چندين تومان لشكر بود .\r\nو در باب غنيمت كه از غنيم به دست مىافتاد ، نظم و نسق شديد بود . كسى بدون حكم غارت نمىتوانست كرد ، ولى چون حكم صادر مىشد ، هركس آنچه به چنگش مىافتاد ، ديگرى را در آن تصرفى و مدخلى نبود ، و در اين باب سرباز\r\n\r\n","description":"","footnote":"","page_name":" 272 ","page_number":346},
  {"content":"\r\n\r\nو سردار مساوى بودند .\r\nعساكر چنگيزخانى از ششصد هزار متجاوز بود ، و هرگز بىكار نمىماندند ، يا مأمور به پيكار بودند ، يا مشغول به شكار . و شكار ايشان از پيكار با دشمن صعب‌تر بودى .\r\nيكى از ياساق چنگيز خان اين بود كه : از مارس « 1 » تا اكتوبر ، كسى به‌هيچ‌وجه از هيچ قسم شكار نكشد « 2 » . پس ميدانى وسيع به جهت جميع سباع و وحوش معين نموده ، لشكر به مسافت صد ميل در اطراف بيابان متفرق مىگشتند به نوعى كه دايرهء بزرگ احداث مىشد ، و بعد از آن با دقت و احتياط هرچه تمامتر از هر سو نخجيران را رانده از وسعت دايره مىكاستند ، و به تدريج بر ازدحام جانب مركز مىافزودند ، و چون قريب به نخجيرگاه مىشدند ، لشكر از هر طرف صف كشيده راه خلاص بر جانوران مىبستند . و اين كارى بود بس مشكل ، زيرا كه برحسب حكم خان نمىتوانستند جانوران را بكشند . و چون به مكان معين مىرسيدند ، تختى به جهت خان بر بالاى بلندى نصب مىكردند ، چنان كه مشرف بر شكارگاه بود . و جوانان هر قبيله به جهت اظهار جرأت و جلادت ، در آنجا حاضر مىشدند . احيانا خود چنگيز خان دست‌وپنجه به خون شكاران مىآلود ، و الا مىفرمود تا نوئينان با ساير رعايا مشغول شكار شوند . و تمام فصل زمستان بدين نوع صرف مىشد .\r\nدرين دو فايده بود : يكى آنكه مردان بر تحمل مشاق و مصايرت بر تكاليف عادت مىگرفتند ، و ديگر آنكه چنگيز خان را بدين سبب معيار هنر و جلادت و مقدار خرد و رشادت سپاهيان و امرا معلوم گشتى .\r\nپس جمعى از شاه‌زادگان صنعار در پاىتخت خان زانو زدندى و ابقاى\r\n\r\n\r\n","description":"","footnote":"\r\n( 1 ) - در اصل : مارچ .\r\n( 2 ) - از اوايل بهار تا اواخر پائيز ( م ) .\r\nقاعده و قانون چنگيز خان در شكار كردن ( حاشيه ) . م\r\n","page_name":" 273 ","page_number":347},
  {"content":"\r\n\r\nبقاياى جانوران را درخواست كردندى . خان ملتمس ايشان را به اجابت مقرون داشته ، بر جان ساير جانوران ببخشودى . و علامت ظاهر شده صفها از هم گشاده گشتى و جانوران به هر سمت گريختندى .\r\nاول قصد چنگيز خان بعد از جلوس بر سرير خانيت ، تسخير جميع ممالك تاتار بود ، و آخر بعد از چند جنگ عظيم ، بر مراد فايز گشت . پس از آن تسخير ممالك ختارا وجههء همت ساخته آن بلاد نيز بعد از دو جنگ كه در هر دو فتح وى را بود ، مفتوح شد .\r\nختا بنابر مورخين اسلام عبارت است از : هفت يا به قول بعضى ، پنج پرگنه كه در شمال چين واقع است . و ممالكى است كه به تصرف چنگيز آمد .\r\nيكى از اهالى فرنگستان كه در قرن سيزدهم عيسوى به آن صفحات سفر كرده است ، مىنويسد كه كمپالو پاىتخت ختا است ، و شهرى عظيم است ، و بيست و چهار ميل دور آن است .\r\nلاكن شك نيست كه اين محوطه شامل باغات خاقان و امرا هم هست .\r\nكمپالو شهرى بود بر كنار رودى كه از وسط يكى از بهترين ممالك شماليهء چين مىگذشت .\r\nميجرپريس « 1 » از حبيب السير نقل مىكند كه قبلا قاآن نبيرهء چنگيز خان بناى شهر خان‌باليغ را گذاشت . و خان‌باليغ به معنى جاى خان يا پاىتخت است .\r\nاگر كمپالو تحريف خان‌باليغ باشد ، بايد گفت كه اين اسم در اوقات مختلفه به امكنهء مختلفه داده شده است .\r\nمع الحديث تفصيل خرابى خاندان خوارزمشاهيه مرقوم گشت . و جنگ بزرگى كه ما بين چنگيز خان و سلطان جلال الدين در كنار آب سند واقع شد ، استيصال اين خانواده را تكميل كرد .\r\nگويند كه چون شكست بر سلطان افتاد ، اسب در آب دريا انداخته از رود\r\n\r\n\r\n","description":"","footnote":"\r\n( 1 ) - بفتح را يكى از مؤلفين فرنگستان است ( ح ) .\r\n","page_name":" 274 ","page_number":348},
  {"content":"\r\n\r\nعبور كرد . در حينى كه در موجهء بحر ذخار شناور بود ، با تير خارا شكاف دشمنان را خسته مىساخت . چنگيز خان از آن جلادت تعجب كرده حكم كرد كسى او را تعاقب نكند ، و روى به فرزندان خويش نموده گفت : خوشا حال پسرى كه اينش پدر است . هركه از چنين مهالك نينديشد ، از هزارگونهء ديگر باك ندارد . عاقل كسى است كه با چنين دشمن هرگز غافل ننشيند .\r\nاثر صدمت لشكر چنگيز خان به تمام ممالك ايران رسيد ، و چنگيز در اواخر ايام حيات ، از رود اتك تا درياى روم و از سواحل نهر ولگا « 1 » تا صحارى چين و ، از خليج عجم تا بر سبيريه « 2 » ، بر جميع بلاد فرمان‌روا بود . خرابيهاى وى در اطراف زمين بيرون از حد وصف ، لاكن چون نقلهء اخبار اين پادشاه ، مورخان اهل اسلام‌اند ، و چنگيز نيز از مذهب ايشان خارج است ، احتمال دارد تعريفشان خالى از اغراق نباشد . نوشته‌اند كه چون بخارا به تصرف لشكر مغول درآمد ، علما و زهاد ملت را به عنف كار اداتى خدام مىفرمودند .\r\nيكى از مؤلفين گويد : كتابخانهاى شهر را اصطبل اسبان نمودند ، و كتابها را در معرض تلف و تضييع درآوردند . و قرآن را در زيردست و پاى اسبان انداختند .\r\nالقصه ، گويند : چنگيز در اواخر عمر از كرده پشيمان شد ، و اراده كرد كه به تعمير بسيارى از بلاد كه پايمال عسكر قيامت اثر وى شده بود پردازد ، لاكن پيرى و ضعف كه دو علامت صحيح وصول هادم اللذاتند « 3 » ، او را مانع آمدند .\r\nچون آثار موت در خود يافت . فرزندان و اقارب خويش را جمع و به اتفاق ما بين و رعايت ياسا و يا ساقى كه نهاده بود ، وصيت فرمود .\r\nگويند يك تير به ايشان داده فرمان داد تا بشكنند . و چون يك تير به سهولت\r\n\r\n\r\n","description":"","footnote":"\r\n( 1 ) - بضم واو و كاف فارسى ( ح ) .\r\n( 2 ) - بفتح سين ( ح ) .\r\n( 3 ) - هادم اللذات : ويرانگر خوشيها يعنى عزرائيل .\r\n","page_name":" 275 ","page_number":349},
  {"content":"\r\n\r\nشكسته شد ، پس چند تير منضما به ايشان داده همان حكم كرد ، چون از شكستن آنها عاجز شدند ، فرمود نفاق و اتفاق ملت را همين مثل است كه ، چون نفاق ورزند به سهولت دستخوش مصايب شوند ، و چون اتفاق آرند دست تطاول اعدا از ايشان كوتاه باشد . همه سر اطاعت بر زمين نهادند و به قبول وصاياى او ميثاق بستند .\r\n دمى چند بشمرد و ناچيز شد * به سخره جهان گفت كو نيز شد . \r\nهفتاد و سه سال عمر يافت ، و به هريك از چهار پسر خود ، مملكتى وسيع به ميراث گذاشت .\r\nاگرچه چنگيز را پسران ديگر بسيار بودند ، لاكن چهار پسر در ايام حيات وى به مناصب ارجمند ، و بعد از فوت به معارج سلطنت ارتقا يافتند . گويا به‌سبب اينكه ، از طرف مادر بر ساير فرزندان رجحان داشتند ، زيرا كه در همهء خواتين پنج‌نفر « 1 » به اعزاز و اكرام امتياز داشتند . و از آن پنج برته قوچين دختر ذى نويان كه اين چهار پسر از وى بودند به مزيد عنايت و رعايت مخصوص بود .\r\nبالجمله ، چنگيز خان ممالك دشت قبچاق را به پسر بزرگ خود جوجى خان گذاشته ، لاكن جوجى خان چند ماه قبل از فوت پدر به عالم ديگر شتافت . و پسرش باتو خان وارث امارت گشت . و بعد از آن به تسخير بلاد پرداخته ، روس و بلغار را مسخر كرد . و لشكر به صفحات فرنگستان كشيده ، در پولند و مراويا و الماطيه ، خرابيهاى بسيار نموده به خيال تسخير قسطنطنيه به جانب بلاد هنكاريه شتافت ، لاكن لشكر مرگ بر سرش تاخته به عالم ديگرش فرستاد .\r\nبعد از فوت چنگيز خان ، پسر بزرگش اوكتاى بر بلاد تاتار و ممالك شماليهء چين بر مسند خانيت متمكن گشت . و او پادشاهى بود به صفات « 2 » حميده و\r\n\r\n\r\n","description":"","footnote":"\r\n( 1 ) -\r\n وزين پنج خاتون بافر و گاه * فزون بود هم بر ته قوخين به راه\r\nكه از شاه فرزند بسيار داشت * چه زو پنج دختر پسر چار داشت . \r\n( ح ) .\r\n( 2 ) - در اصل : صفحات .\r\n","page_name":" 276 ","page_number":350},
  {"content":"\r\n\r\nملكات پسنديده موصوف ، و به رأفت و مروت و سخاوت و فتوت معروف . بر زخم درونهاى خسته كه ، از تير بيداد پدرش مجروح بود ، مرهم نهادى ، و همواره در ايام سلطنت تخم محبت در زمين دلها كاشتى ، و داد نيكنامى دادى ، و مجارى امور و مصالح جمهور از رأى رزين و عقل پيش‌بين برادر خود جغتاى كه به فرط امانت و ديانت و وفور فضايل از ساير ابناى چنگيز خان امتياز داشت ، استعانت جستى . و اگرچه به حكم وصيت چنگيز خان ، فرمانفرماى بلاد ماوراءالنهر و بلخ و بدخشان و كاشغر به جغتاى مفوض بود ، ولى از جانب خويش نواب بدان اراضى فرستاده ، خود در مصاحبت و مرافقت اوكتاى بسر بردى . و اوكتاى قاآن نيز به چشم احترام چنان كه تلميذ با استاد يا مريد به مراد نگرد ، در وى نگريستى ، و در تبجيل و توقير وى مبالغت فرمودى ، نه تنها قاآن بلكه اهالى تاتار نسبت به وى در مقام عقيدت و ارادت بوده‌اند . و دليل قوى بر اين معنى اينكه ، يكى از قبايل ، نام وى بر خود نهاده ، خويش را آلوس جغتاى خواندند . و هم تاكنون بدان نام معروفند . و همچنين صحيح‌تر و نيكوترين زبان اتراك را جغتاى گويند . ازآن‌رو كه وى به تهذيب و تنقيح زبان پرداخته ، ديگران را نيز ترغيب و تشويق نمود .\r\nعلى الجمله ، ممالك ايران و خراسان و كابل به پسر چهارم چنگيز ، تولى خان مقرر شد ، لكن ، بعد از سه سال بعد از فوت چنگيز ، او نيز متعاقب پدر رفته چند پسر به يادگار گذاشت كه از ايشان دو نفر غايت اشتهار دارند ، يكى منكوقاآن كه از كيوك خان پسر اوكتاى ، در ممالك تاتار بر مسند خانيت برآمد . و ديگر هلاكو خان كه بعد از فتح تمام ايران به جانب مغرب در حركت آمده ، بقيهء دولت خلفاى عباسيه را برانداخت .\r\nآورده‌اند كه چون هلاكو خان از جانب منكوقاآن به تسخير ايران مأمور گشت ، يك صد و پنجاه هزار سوار كارديده در ركاب وى بود . و از جملهء اسباب تهيهء سفر و تجهيز عسكر ، هزار خانوار مغل از ارباب حرفت و صنعت بودند ، كه كارشان ترتيب و تعمير آلات حرب و اعداد و استعمال ادوات حرق بود . و اول\r\n\r\n","description":"","footnote":"","page_name":" 277 ","page_number":351},
  {"content":"\r\n\r\nكار وى در ايران ، چنانچه مذكور شد ، استيصال ملاحدهء اسماعيليه و استخلاص خواجه نصير الدين طوسى است ، كه از اين معنى جميع اهالى مملكت را قرين امن و اطمينان و رهين برو امتنان ساخت . گويند كه : در خلاصى نصير الدين فرحى بر وى دست داد و او را به مصاحبت خويش نگاهداشته ، و همواره در غايت اعزاز و اعتماد با آن فيلسوف بزرگوار سلوك نمودى .\r\nمنقول است كه هلاكو بعد از تسخير ايران ، عزم قسطنطنيه كرد ، اما نصير الدين وى را از اين اراده مانع آمده به فتح بغداد تحريض نمود . و چون منجمى مشهور بود و گفت حكم كواكب است كه رياست از آل عباس به خاندان چنگيز نقل شود .\r\nبناء عليه ، هلاكو فسخ عزيمت نموده رايت اقبال وى به جانب بغداد در اهتزاز آمد .\r\nو به زودى بهانه‌اى به جهت جنگ يافته شد ، به اين معنى كه گفتند : بر مستعصم لازم ، بلكه واجب بود كه در استيصال ملاحده كه دشمنان خدا و خلق بودند ، لشكر تاتار را مدد دهد . و چون اين معنى از وى صورت نگرفت ، لياقت امامت مؤمنين ندارد .\r\nبهادران مغول به جانب بغداد در حركت آمدند ، و چنانچه جمعى از مورخين برآنند ، مستعصم فريب وزير خود را خورده در استعداد حرب نكوشيد ، و خواست كه سدى از لعنت در مقابل حريفى كه هم بر وى و هم بر دين وى مىخنديد ، ببندد .\r\nعادتا مورخان هر ملك از دست رفتن مملكت را نسبت به خيانت اشخاص مىدهند نه به ضعف حكومت . تقريبا جميع مؤلفين اهل اسلام برآنند كه ابو طالب وزير مستعصم شيعه بود و به سبب تعدى و اجحافى كه بر اين طايفه مىرفت ، با خليفه عداوت مىورزيد ، و خليفه را خواب خرگوش داده تا وقتى كه شد آنچه شد . ولى بر كسى كه تدرب در امور دارد ، واضح است كه اين‌گونه چيزها اسباب خرابى بغداد در دست سپاه مغول نمىشود . فتح بغداد و قتل اكثر سكنهء آن ملك ، كشته شدن مستعصم و پسرانش ، تسخير بقيهء بلاد ايران و جزيرة العرب و شامات ، كه همه در يك سال اتفاق افتاد ، سلطنت را از خلفاى عرب به امراى تاتار نقل كرد .\r\nكاين دولت و ملك مىرود دست‌بدست .\r\n\r\n","description":"","footnote":"","page_name":" 278 ","page_number":352},
  {"content":"\r\n\r\nدر باب عدد قتلى در واقعهء بغداد ، ايرانيان اغراق غريبى مىنويسند ، از هفتصد تا هشتصد هزار منقول است كه عدد مقتولين رسيد ، چنانچه از موج خون آب دجله زياد شد .\r\nدر هنگامهء گيرودار مغولان در جزيرة العرب ، هركس سر مكاوحت سخت كرد و پاى مشاجرت « 1 » پيش‌نهاد ، چون دستگير گشت به عقوبتى وى را هلاك كردند كه مزيدى بر آن متصور نبود . از جمله قلعهء ميافارقين كه از اضلاع ديار بكر است ، چون در معرض حملات مغول درآمد ، اهل قلعه پاى ثبات فشردند ، و پس از آنكه به سبب قحط و عدم آذوقه ، قلعه مفتوح گشت ، اهالى را على الفور از شمشير گذرانيدند . و ملك كمال يا به قولى ملك اشرف ، حاكم آنجا را تا چند روز شكنجه و عقوبت مىنمودند ، و هنگام غذا گوشت از بدن وى بريده در دهانش مىنهادند . اخبار اين‌گونه اعمال در اطراف بلاد منتشر گشته ، ديگر كسى را ياراى مقاومت نماند . و قلعه‌ها بود كه بدون منازعت مفتوح مىشد .\r\nالقصه ، هلاكو بعد از فتوح مزبوره ، عزم بلاد تاتار كرد از آن‌رو كه خبر فوت برادرش منكوقاآن به دو رسيد ، و تخت خانيت از وجود خانى شايسته خالى بود . اما به سبب شكستى عظيم كه به يكى از امراى لشكر وى كه به بلاد شام فرستاده بود ، از ملك مظفر سيف الدين امير مصر رسيد ، سبب فسخ عزيمت او شد . و بعد از آنكه امور شام را سرانجام داد ، به جانب آذربايجان نهضت كرده مراغه را محط رحال و مأمن رجال ساخت .\r\nمراغه شهرى خوش‌وضع و در زمينى خصيب واقع است ، و رود كوچكى كه منبع آن كوهستان سهند است ، از قريب به ديوار مىگذرد و به درياچهء اروميه « 2 » كه در همان حوالى است مىريزد . و آب آن رودخانه صاف و گوار است ، و تا\r\n\r\n\r\n","description":"","footnote":"\r\n( 1 ) - مشاجره بالضم ، با كسى خلاف كردن ( ح ) .\r\n( 2 ) - آب درياچهء اروميه شور است ، لاكن طعمش با آب دريا تفاوت دارد ، و در اين درياچه ماهى نيست ( ح ) .\r\n","page_name":" 279 ","page_number":353},
  {"content":"\r\n\r\nهنوز مراغه به خوبى آباد است . و در آذربايجان بعد از تبريز شهرى به آن معمورى نيست .\r\nو رودخانه چغتى نيز ، كه از كوهستان كردستان برمىخيزد ، از نزديكى مراغه به مسافت چند ميل گذشته به درياچهء اروميّه مىريزد ، و اطراف آن رود ، مشتمل بر مراتع خصبه و چمنهاى خرّم و مرغزارهاى پرآب‌وعلف است .\r\nهلاكو اواخر عمر را چنين مىنمايد به نوعى كه شايستهء خواقين عظام است به پايان رسانيد . در اقصى بلاد ممالك وى ، حكما و اصحاب نجوم در حضرت وى جمع بودند ، و از آن جمله رأس رئيس خواجه نصير الدين بود ، « 1 » كه در ترحيب و تعظيم وى مبالغه نمودى . به فرمان وى ، خواجه در مراغه رصد بست . و مقر رصد بر زبر كوهى خرد قريب به شهر است ، سر كوه را مسطح ساخته و بر آن طرح رصد انداخته است .\r\nبنيان آن هنوز باقى است و استخراج زيج ايلخانى از آنست .\r\nپريس صاحب در باب رصد مزبور از حبيب السير نقل مىكند كه : در طرف شمال مراغه بر زبر پشتهء رفيع به بناى رصدخانه اشتغال نمود ، مشتمل بر تماثيل اشكال افلاك ، و تدويرات و حوامل و دواير موهومه و صور و بروج دوازده‌گانه .\r\nو آن رصد بر وجهى ساخته و پرداخته شد كه ، هر صباح پرتو نيز اعظم از ثقبهء قبهء بالا بر سطح عتبه مىافتاد . و درج و دقايق حركت آفتاب و كيفيت ارتفاع در فصول اربعه و مقادير ساعات از آنجا معلوم مىگشت . و صورت كرهء زمين و تقسيم ربع مسكون بر اقاليم سبعه و طول ايام و عرض بلده و هيات جزاير و بحار ، چنان روشن و مبرهن گرديد ، كه هيچ‌چيز مشتبه نماند . و به واسطهء حركت اوج آفتاب ميان زيج ايلخانى و زيجات پيشين ، در طالع سال تفاوتى فاحش ظاهر گشت .\r\n\r\n\r\n","description":"","footnote":"\r\n( 1 ) - خواجه نصير الدين طوسى در تاريخ فوت هلاكو خان گويد :\r\n چون هلاكو ز مراغه بزمستان كه شد * كرد تقدير ازل نوبت او را آخر\r\nسال بر ششصد و شصت و سه شب يكشنبه * كه شب نوزدهم بد ز ربيع الآخر \r\nمدت عمر هلاكو خان چهل و هشت سال و زمان سلطنتش نه سال بود ( ح ) .\r\n","page_name":" 280 ","page_number":354},
  {"content":"\r\n\r\nو هنوز عمارت رسد ناتمام بود كه كوكب طالع هلاكو خان به قاطعى رسيده ، اجل موعود از مرصد « 1 » تقدير كمين بگشاد ، انتهى .\r\nهلاكو در مراغه و به قول صاحب حبيب السير ، از مراغه كوچ كرده و در منزل جغتو رخت به ديگر سراى كشيد .\r\n\r\nپادشاهى اباقا خان\r\nپسرش اباقا خان به حكم وراثت ، صاحب تخت و رايت گشت ، و او پادشاهى بود كه عقل و شجاعت و رحم و عدالت با هم جمع داشت . اول مطلب او اين بود كه خرابىهائى كه در زمان پدرش از دست‌اندازى سپاه به عباد و بلاد رسيده بود ، به اصلاح آرد . و به اين سبب قانونى به جهت حركات عساكر احداث ، و در اجراى آن قدغن اكيد فرمود .\r\nدر ايام حكومت دو جنگ بزرگ با لشكر تاتار كرد : يكى با بركه خان كه از نسل جغتا بود ، و از دشت قبچاق با لشكرى گران به گرجستان رسيده ، كنار نهر كر را مضرب خيام ساخت ، لاكن پيش از آنكه طرح جنگ اندازد ، چنگ اجل گريبانش گرفته كار بر وى تنگ ساخت . و چندسال بعد از آن واقعه ، براق اوغلان كه هم از نژاد جغتاى بود ، با جنودى نامعدود از جيحون عبور كرده اضلاع خراسان را بر باد نهب و يغما داد ، و در نزديكى هرات ما بين او و اباقا جنگ سلطانى واقع شده شكست بر وى افتاده ، سلامت در گريز ديد . از ستيز روى برتافت .\r\nبنابر قول حبيب السير ، جنگ اول قبل از فوت هلاكو واقع شد ، و به سبب مصيبتى كه در آن جنگ روى نمود ، اندوهى عظيم بر ضمير ايلخان استيلا يافت .\r\nعلىاىحال شكستى كه در شام به سپاهى كه مصحوب برادرش منكو تيمور فرستاده بود رسيد . و حيلهائى كه ما بين امراى دربار خويش ظهور نمود ، در اواخر عمر ،\r\n\r\n\r\n","description":"","footnote":"\r\n( 1 ) - مرصد : جاى انتظار و نگاهداشت ، و بالكسر ، راه فراخ باشد ( ح ) .\r\n","page_name":" 281 ","page_number":355},
  {"content":"\r\n\r\nصفاى وقت اباقا را مكدر كرد .\r\nجمعى برآنند كه شمس الدين وزير وى را مسموم ساخت . و سبب اين بود كه :\r\nبعضى از حسّاد و اعداى وزير ، در حضرت پادشاه درجهء اعتبار حاصل كرده ، به نوعى كه نزديك بود كه پاى وى را از دست وزارت چندين‌ساله بلغزانند ، بنابرين شمس الدين بدان امر اقدام نمود .\r\nدر شمايل اخلاق و مكارم صفات و محامد ذات اباقا خان اتفاق كلمهء ائمهء تاريخ شرق است . ولى بعضى برآنند كه در اواخر ايّام حيات در شرب خمر افراط مىكرد ، چنانچه از حبيب السير منقول است كه ، از كثرت شرب صحّت مزاج وى روى در تراجع نهاد و ، عارضهء قوى بر مزاجش طارى گشت . روزى در حالت ضعف بر كرسى افتاده به خواب رفته ، كه در آن اثنا غرابى آواز داده او را بيدار ساخت . از آن صورت تطيّر نموده ، چنان واهمه‌اى بر وى مستولى شد كه درحال جان بداد « 1 » .\r\nاز جملهء افاضلى كه معاصر وى بودند جلال الدين مشهور به رومى است . و اگرچه تولّد وى در بلخ بود ، ولى در آناطولى مىزيست .\r\nو همچنين شيخ سعدى شيرازى گويد كه : به صحبت اباقا خان رسيده است .\r\nنام اباقا خان در اهالى غرب نيز مشهور است . دختر ميكائيل قيصر روم را كه نامزد پدرش هلاكو بود ، وقتى به مراغه رسيد كه هلاكو عروس حيات را وداع گفته بود . لهذا اباقا خان او را خطبه نموده به سراى برد .\r\nاين كيفيّت و مرابطهء وى با بعضى از سلاطين فرنگستان در محاربهء شام و مصر سبب اين شد كه ، او را عيسوى دانستند . لاكن دليلى خاطرخواه برين مطلب نيست . و محقق است كه در باطن هرچه اعتقادش بود ، هرگز در ظاهر اقرار به اين شريعت نكرد .\r\n\r\n\r\n","description":"","footnote":"\r\n( 1 ) - مدت سلطنت اباقا خان هفده سال بود ( ح ) .\r\n","page_name":" 282 ","page_number":356},
  {"content":"\r\n\r\n\r\nسلطنت سلطان احمد « 1 »\r\nبعد از فوت اباقا امرا مجمعى كرده و برادرش نكودار را به پادشاهى اختيار كردند .\r\nگويند كه : وى در جوانى دين عيسى قبول نموده و غسل تعميد يافته و نام نيكولا بر خويش گرفته بود ، ولى مصلحت ملكى يا عقيدت باطنى سبب شد كه دين محمدى را بر كيش عيسوى اختيار نموده و خود را احمد خان نام گذاشت . و چنان در مذهب جديد اظهار تعصّب كرد ، كه حكم داد تا جميع كليساها و معابد نصارا كه در اطراف و اكناف مملكت بود خراب ، و عيسويان را از محوطهء مملكت اخراج نمايند .\r\nاما اين تدبير سبب زوال وى شد . امراى مغول اگرچه عيسوى نبودند ، ولى سالها با اين طايفه در دوستى زيسته و ، كينهء مسلمين نيز علاوه گشته شكايت به دربار قبلا قاآن ابن منكوقاآن كه در آن وقت بروسادهء خانيّت ممالك تاتار متكى بود ، برده نايرهء غضب قاآنى را به حركت آوردند . و اول كسى كه شاكى شده بود ، برادر خود سلطان احمد بود . و احمد از اين معنى مطّلع شده برادر را به قتل رسانيد . و همچنين برادرزادهء خود ارغون را نيز گرفت ،\r\n\r\nسلطنت ارغون خان\r\nاما ارغون به مدد امراى مغول استخلاص يافته ، سلطان احمد را از تخت محروم ، و از عمر مأيوس ساخت .\r\nولى نام سلطنت بر خويش نگرفت ، تا اينكه خبر فوت احمد خان به تاتار رسيده ، از قبل قبلا قاآن منشور پادشاهى ايران و عربستان و شام به وى رسيد . از عهد ارغون خان بن اباقا خان ، چنان وقايعى در دست نيست . شمس الدين را كه از كار دست كشيده به اصفهان رفته بود ، و از آن‌جا خيال عزيمت هندوستان داشت ، طلبيده و دوباره بر سر كار آورد . اما هنوز بر امرى قيام نكرده بود كه حسّاد وى بر ارغون\r\n\r\n\r\n","description":"","footnote":"\r\n( 1 ) - مدت سلطنت سلطان احمد دو سال و سه ماه بود ( ح ) .\r\n","page_name":" 283 ","page_number":357},
  {"content":"\r\n\r\nمسجّل نمودند كه ، شمس الدين پدرش را زهر داد . بنابراين او را بجلاد سپردند .\r\nچنين مىنمايد كه ، دليلى واضح بر تقصير وى نيست ، و قتل او سبب طعن و ملامت بر سلطان گشت .\r\nبعد از قتل شمس الدين ، امير بوقا كه خصم وى بود ، چنان صاحب اقتدار گشت كه سوداى پادشاهى پخته ، درصدد آن برآمد كه آزمايشى كند ، اما پيش از آنكه به تخت رسد ، به تخته‌اش كشيدند .\r\nپس از وى شخصى يهودى كه در تاريخ اهل شرق به سعد الدوله مشهور است ، و در مبادى حال طبيب بود ، به سبب حسن محاورت و آداب معاشرت ، در خاطر ارغون رسوخى پيدا كرده بود ، پاى بر دست صدارت نهاد و كمال اختيار و اقتدار حاصل كرد . در ايام وزارت وى عيسويان را كار بالا گرفت و كوكب اقبال مسلمين راجع گشت « 1 » ، تا كار به جائى رسيد كه اهالى اسلام را در هيچ‌كار معتبر ، مداخلت نماند ، بلكه حكم شد كه در دربار شاهى حاضر نشوند .\r\n\r\nآمدن سفير پاپ نكولاى چهارم به دربار ارغون خان\r\nو چون پاپاى روم نكولاى چهارم ، سفرا به دربار ارغون فرستاد تا اظهار امتنان از عنايات ايلخان نسبت به پيروان دين مسيح نمايند ، يكى از مؤلفين اسلام مىنويسد كه مؤمنين از اين معنى بر خويش لرزيدند ، كه مبادا خانهء مقدس كعبه را كليساى نصارى كنند . اما فوت « 2 » ارغون قطع بيم و اميد طرفين كرده ، و هنوز بدنش سرد نگشته بود كه گرم‌گرم خون سعد الدوله ريخته شد .\r\nچون ارغون از معمورهء وجود به مطمورهء عدم خراميد ، و از زبر اورنگ\r\n\r\n\r\n","description":"","footnote":"\r\n( 1 ) - راجع گشت كوكب . . . - ستارهء بخت و شانس برگشت و بدشانسى به آنان روى كرد .\r\n( 2 ) - مدت سلطنت ارغون خان هفت سال بود . ( ح )\r\n","page_name":" 284 ","page_number":358},
  {"content":"\r\n\r\nدر زير سنگ خفت ، جمعى از امرا كيخاتو برادرش را كه در آن اوان والى آناطولى بود ، انها كرده به ديهيم سلطنت دعوت نمودند ، و او نيز بر سبيل استعجال به سمت تبريز كه مقر خلافت و مستقر ايالت بود ، عنان‌ريز گشت ، و اگرچه در هنگام ورود ، جميع اعيان دولت و اركان ملت ، وى را استقبال كرده اظهار اطاعت نمودند ، الا اينكه معلوم بود كه بسيارى از امراى مقتدر به آن امر راضى نبودند .\r\nمنقول است كه او پادشاهى با مروت و رأفت ، لاكن تن‌آسان بودى ، و به عيش و عشرت ميل مفرط داشتى ، و در مصارف اسباب لهو و لعب اسراف و تبذير نمودى . چون از زحمت اكراه داشت ، زمام مهام مملكت را در دست وزيرى نهاده و ، چون مايل به مصاحبت زنان بود ، هرروز دست تعدى بر زنان و دختران رعايا دراز كردى . و به سبب بىمبالاتى در خرج ، در قليل مدتى خزانهء مملكت را برباد داد .\r\nفى الحقيقه سلطنت كيخاتو كه نه نامى داشت و نه دوامى ، قابل ذكر نيست ، مگر به جهت يك امر ، كه در زمان وى اتفاق افتاد ، و آن اين است كه : چون مصارف بيهودهء وى خزانهء ملك را خالى ساخته و به‌علاوه ، قرض زياد بر وى جمع شد ، چنان كه به جهت مخارج سراى سلطنت ، تحصيل وجه ممكن نبود ، يكى از عمال تدبيرى انديشيد كه به عوض سيم و زر ، كاغذ در مملكت رواج دهند .\r\n\r\nدر وضع چاو و ابطال آن\r\nبسط اين مقال و شرح اين اجمال آن‌كه ، عز الدين مظفر كه يكى از عمل‌داران خزانه و به حذاقت و شيطنت چنان كه از شرير كه لقب اوست معلوم مىشود ، ضرب المثل اهل زمانه بود ، اظهار كرد كه ، مصلحت در آنست كه به دستور ولايت چين ، كاغذ در عوض زر رواج يابد . و چون در جميع محال بيع و شرى و تجارت رايج كرد ، و جنس سيم و زر تمام بدون آنكه به كسى زيان رسد ، و اصل خزانهء عامره و سلطنت را حياتى تازه و دستگاهى جديد پيدا شود . لهذا وزير كيخاتو و صاحب منصب مزبور ، كه\r\n\r\n","description":"","footnote":"","page_name":" 285 ","page_number":359},
  {"content":"\r\n\r\nابتدا با وزير خاقان چين مشورت نموده ، مطلب را به عرض پادشاه رسانيدند .\r\nپادشاه محتاج را بدون رويت ، اين راى پسند افتاد ؛ فرمان صادر شد كه كسى استعمال طلا و نقره ننمايد اعم از اينكه در معاملات و دادوستد تجارت باشد ، يا در اسباب و ادوات صناعت ، مگر وقتى كه به جهت سلطان ضرورت پيدا كند .\r\nو حكم شد تا در هر شهرى از شهرهاى ايران ، چاوخانه بنياد نهند . و چاو به مردم دهند . و همچنين حكم دادند تا زرگران و زردوزان و صرافانى كه به اين سبب از كار عاطل ماندند ، وظيفهء ساليانه به جهت ايشان مقرر شود كه ، از چاوخانه دريافت كنند .\r\nو چاو « 1 » كاغذپاره‌اى مربع مستطيل بود كه بر آن كلماتى چند به خط ختائى نوشته و ، در هر طرف آن كلمهء شهادتين و ، لفظ ايران چى و روچى - كه بنابر قول حبيب السير و صاحب تاريخ دلگشا ، چنين مىنمايد كه القابى است كه خوانين تاتار ، سلاطين ايران را به آن خطاب مىكرده‌اند - ثبت بود و ، در ميان كاغذ دايره‌اى كشيده و ، در آن از نيم درم تا ده درم ، بنابر اختلاف [ قيمت 
  ] چاو مرقوم ، و ايضا سطرى چند كه مضمون آن تاريخ ظهور چاو و ، اينكه هركس از رعايا قبول نكند ، چنان كه بايد به ياسا خواهد رسيد ، مسطور بود .\r\nاين كيفيت در سال هزار و دويست و نود و چهار عيسوى واقع شد .\r\nو بيست سال قبل از اين تاريخ ، يكى از اهالى فرنگستان كه در دربار خاقان چين بود مىنويسد كه رواج مملكت پول كاغذى است و ازين معلوم مىشود كه ، در وقتى كه فرزندان چنگيز خان بر آن بلاد فرمانروا بوده‌اند ، چاو رواج داشته است . لاكن چنين مىنمايد كه : بعد از چندسال موقوف شده است .\r\nو تقريبا پس از صد سال ازين مقدمه ، قلت نحاس در مملكت به حدى رسيد كه\r\n\r\n\r\n","description":"","footnote":"\r\n( 1 ) - يكى از شعرا در باب چاو گويد :\r\n چاو اگر در جهان روا باشد * رونق ملك جاودان باشد \r\n( ح ) .\r\n","page_name":" 286 ","page_number":360},
  {"content":"\r\n\r\nخاقان بر آن شد تا تجديد اين رسم كند ، ولى به‌هيچ‌وجه از پيش نرفت .\r\nچينيان گفتند كه : اقتضاى فهم رزين و عقل شريف آن نيست كه ، مبلغى فلز وزين با پاره‌اى قرطاس خفيف سودا شود .\r\nبالجمله ، اجراى قائمه كاغذ به جاى وجه مسكوك ، در مردمى كه در غايت تربيت و ترقى و حكومتى كه در نهايت قوام و اقتدار است مطلقا موقوف است ، به اعتماد خلق بر استحكام پايه و استعداد مايه و اعتبار بر ديانت و امانت حكومت ، نه قهر و غلبهء حكام . و از تمهيد اين مقدمه معلوم مىشود كه ، اجراى قائمه اگرچه در حكومت قوى و قويم و ملك آزادى سبب سهولت در معاملات و دادوستد در تجارت است ، الا اينكه در سلطنتى كه بنيان آن متزلزل و خزانهء آن خالى است ، اختيار اين گونه امور ، بدترين جميع تدابير است . در ملتى مانند مردم ممالك چين كه پادشاه را قريب به پايهء خدائى مىرسانند ، و وضع قوانين بيشتر به جهت رعايت سلطان است نه حمايت رعيت ، و مردم هم به‌سبب تربيت ، خود را بنده مىدانند .\r\nپيغام اجبار مثل اينكه اگر كسى قبول نكند معاقب خواهد بود ، احتمال دارد تا چندى به گوش مردم فروبرود . لاكن در مملكتى مثل ايران كه هميشه اسباب حكومت ناتمام و بدوضع بوده ، و مردم هميشه در طبيعت نوع آزادى دارند كه هرگز از سركشى و شورش خالى نيستند ، فقط اظهار چنين مطلبى كفايت است كه پادشاه بسيار مقتدر را خراب كند .\r\nپس جاى تعجب نيست كه كيخاتو كه بالطبع تن‌آسان و بىثبات بود ، چون خبر شورش مردم را بشنود ، خوف و هراس بر وى دست يابد . بالجمله ، تدبير مزبور به‌هيچ‌وجه از پيش نرفت ، و تا سه روز بيشتر قائمه جارى نبود .\r\nصاحب دلگشا گويد كه : مظفر را كه مبدأ اين بدعت بود ، پاره‌پاره كردند .\r\nاگرچه آتشى بود كه هنوز نيفروخته فرو نشست . لاكن سبب بىاعتمادى وضيع و شريف نسبت به سلطان گشت . و بعد از چند ماه بايدو خان يكى از نباير هلاكو به‌سبب اذيتى كه از وى ديده بود ، بر وى خروج كرده ، كيخاتو پس از حركتى\r\n\r\n","description":"","footnote":"","page_name":" 287 ","page_number":361},
  {"content":"\r\n\r\nمذبوح مانند اسير گشته و جمعى از امرا كه از اعمال وى ناراضى بودند ، به قتل وى اتفاق نموده نخل حياتش را از پاى درانداختند « 1 » .\r\nبايدو خان فقط چند ماهى سلطنت ايران كرد .\r\nغازان خان بن ارغون خان بر وى خروج كرده از زبر كاخ « 2 » به زير خاكش كشانيد .\r\nمورخان معاصر وى گويند كه ، بايدو قصد وى كرده و او به جهت حفظ خود ، اين كار كرد . درهرصورت چون غنيم « 3 » از ميان برخاست ، در روز جلوس وى قريلتاى جمع شده چنان كه رسم خانان بزرگ از نياكان او بود ، به سلطنت وى اتفاق كلمه و ائتلاف جمله نمودند و وى در همان مجلس امرا را مخاطب ساخته بعد از تقرير مواعظ دلنشين ، خاطرنشان ايشان كرد كه ارادهء وى آن است كه ، اعوجاج حكومت را تعديل نمايد و ، در اصلاح امور رعايا سعى كند . و امور مزبوره صورت‌پذير نخواهد بود مگر به مدد و معاونت ايشان . و اگر از كسى عملى بر خلاف ارادهء او ظهور كند ، به عقوبت شديد و ياساى سخت معاقب خواهد گشت .\r\nالحاصل ، از فوت هلاكو تا جلوس « 4 » غازان خان ، مملكت در قبضهء اقتدار جمعى از امراى مقتدر بود كه فى الحقيقه هريك دعوى سلطنت مىكردند .\r\nو به اين واسطه متصل در هرج‌ومرج بود .\r\nيا ساوتزك چنگيزخانى بر طاق نسيان نهاده شد ، و آن نگهبانى و خبردارى حكومت و نظم و نسق شديد كه موجب حفظ رعايا از تعدى و تطاول ديگران است و ، بدين واسطه تلخى سلطنت ظلمه را در مذاق ايشان گوارا دارد ، در ملك\r\n\r\n\r\n","description":"","footnote":"\r\n( 1 ) - سلطنت كيخاتو خان سه سال و پنج ماه بود ( ح ) .\r\n( 2 ) - در نسخهء اصل : سرير كاخ .\r\n( 3 ) - در نسخه طبع 1323 ه هند ، بجاى غنيم خصم آمده .\r\n( 4 ) - جلوس سلطان محمود ( غازان ) هفدهم جون سنه 1265 مسيحى مطابق ذيحجه سنه اربع و تسعين و ستمائه روز عيد اضحى روى نمود ( ح ) .\r\n","page_name":" 288 ","page_number":362},
  {"content":"\r\n\r\nايران به كلى از ميان رفته از سلطنت جز نامى نمانده بود .\r\nمقدمهء قوانين غازانى كه به‌جهت اصلاح مفاسدى كه در ايام پادشاهى دو يا سه سلطان ضعيف العقل برپا شده بود نوشته شده است ، بهترين شاهدى است كه از آن استنباط توان كرد كه ، نايرهء فساد تا چه پايه ارتفاع يافته بود .\r\nاين پادشاه عاقل عادل احياى ياساى چنگيز نموده و قواعدى چند كاملتر و جامع‌تر به‌جهت ترفيه عباد و تنظيم بلاد و عموم فوايد نصفت و شمول عوايد عدالت ، بنياد كرد . و در باب جمع ماليه و انقسام اراضى به‌جهت اقطاع و مدد معاش عساكر و بناى كاروانسراها براى مسافران و اصلاح چاپارخانها به‌جهت صاحب‌منصبان و چاپاران حكومت در جميع اطراف ممالك محروسه و قلع‌وقمع قطاع الطريق و تعيين عيار سيم و زر و تعدى مكيال و اوزان ، قوانين نيكو احداث نمود . و همچنين قوانين بسيار كه نمىتوان در تحت يك اصل جمع كرد به‌جهت صلاح و سداد رعيت و ، قوام و رشاد حكومت وضع نمود .\r\nبعضى از معتبرين مورخان ايران ، قوانين غازانى را نقل كرده و سلاطينى كه بعد از وى آمده‌اند نيز قوانين مزبوره را كليتا موجب ترقى بلاد و رفاه عباد دانسته ، اختيار كرده‌اند . چاپارخانها هنوز در بلاد عثمانى و بعضى اطراف فرنگستان بر همان قاعدهء ناتمام كه اول در ايران وضع شده است ، باقى است ، ولاكن در ايران نيست . شايد به‌سبب اختلافى است كه در اين اواخر در سلطنت اين مملكت روى داد . چاپارخانهاى ايران حال منازل خرابى است كه در هريك چند اسب است « 1 » ، و هركس حكمى داشته باشد به او مىدهند . و فساد اين‌گونه پستخانه‌ها « 2 » ، اگر نظم و نسقى چنان كه بايد نداشته باشد ، بايد خيلى باشد .\r\nالحاصل ، جنگهاى اصلى غازان‌خان با سلاطين مصر بود ، و در آن اوقات به اقتضاى مصلحت وقت ، با سلاطين فرنگستان دم دوستى زده از ايشان مدد خواست ،\r\n\r\n\r\n","description":"","footnote":"\r\n( 1 ) - در نسخه طبع 1323 ه هند ، چند اسب نگاهداشته‌اند .\r\n( 2 ) - در اصل : پوستخانه‌ها .\r\n","page_name":" 289 ","page_number":363},
  {"content":"\r\n\r\nو پاياى روم كه ملقب به بونيفاس « 1 » هشتم است ، به‌واسطهء رابطه‌اى كه با غازان خان اظهار مىنمود ، امراى ملت عيسوى را به جهاد ديگر ترغيب نمود . و گويا به‌سبب همين ارتباط ما بين پاپاى روم ، و غازان خان بود ، كه غالبا محرران فرنگستان را عقيدت اين شد كه ، غازان در دين اسلام استوار نبود . و جنگهائى هم كه غازان على الاتصال با سلاطين مصر داشت ، كه در آن ايام ايشان حامى دين پيغمبر عرب بودند ، تأييد عقيدهء ايشان را نمود . لاكن محرران اسلام در صدق عقيدت و رسوخ ارادت غازان خان شك ندارند . اما چنين مىنمايد كه ، حق اين است كه امير نوروز كه اميرى بزرگ و به جلالت و جلادت معروف ما بين طبقات انام و مشهور جمهور خاص و عام بود ، و غازان خان را در مبادى امر از استمداد وى گريز نبود ، با وى گفت كه : اگر دين مسلمانى را اختيار نكند ، عروج وى بر سرير سلطنت ايران مشكل خواهد بود . و غازان خان اين سخن را پسنديده ، متقلد قلادهء اسلام گشت . و قريب صد هزار از سپاهيان مغل را نيز در قبول مذهب جديد با خود شريك ساخت . و اين واقعه در هفدهم ماه جون سنه 1265 عيسوى در فيروز كوه اتفاق افتاد . و در صحبتى كه در روز جلوس در قريلتاى داشت ، صدق عقيدهء خويش را ظاهر ساخت . و اول پادشاهى است ازين سلسله ، كه از اطاعت خانان تاتار سر باز زده و نام ايشان را كه ازين پيش ، بر وجوه دنانير نقش مىكردند ، از سكه برانداخت و بجاى آن فرمود : تا كلمهء شهادتين ثبت كردند .\r\nو نتيجهء اين عمل آن بود كه ، لشكرى گران از مغل به خراسان تاخت آوردند ، لاكن امير نوروز با آن لشكر مصاف داده ، بعد از آنكه جمعى كثير و جمعى « 2 » غفير « 3 » از ايشان در عرصهء جنگ عرضهء چنگ اجل گشت ، فرار بر قرار و گريز بر\r\n\r\n\r\n","description":"","footnote":"\r\n( 1 ) - بونيفاس در لغت فرانسه بمعنى خوب‌صورت است ( م ) .\r\n( 2 ) - جم بالفتح و التشديد ، چيزى بسيار و آب گردآمده در چاه و پركردن پيمانه ( ح ) .\r\n( 3 ) - غفير بالفتح و كسر فا ، خود آهنى كه تمام سر را بپوشد ( ح ) .\r\n","page_name":" 290 ","page_number":364},
  {"content":"\r\n\r\nستيز اختيار كرده ، دوباره از جيحون عبور نموده سر خويش گرفتند . و بعد از اين جنگ ، كار امير نوروز بالا گرفته تا بالاخره به جائى رسيد كه ، غازان خان از حركات وى متوهم شده ، يا به‌سبب خوف يا ظن بد ، به استيصال وى پرداخت .\r\nبعضى از مورخين سبب قتل امير نوروز و كفران حقوقى كه از غازان خان در اين باب سرزد ، اين‌طور مىنويسند كه : غازان هميشه امير نوروز را دشمن مىداشت به‌جهت اينكه او را بر قبول دين اسلام مجبور كرد و او قلبا از اسلام بيزار بود . و همين معنى سبب جنگ غازان خان با سلاطين مصر بود . و دليل بر اين معنى ، وعده‌اى بود كه بيت المقدس را به تصرف عيسويان بدهد . لاكن همهء وعده‌هائى كه غازان خان با امراى ملت عيسوى كرد ، احتمال دارد كه به‌سبب اقتضاى مصلحت دولتى باشد نه ميل و رغبت مذهبى [ زيرا كه 
  ] با اهالى مصر جنگ داشت ، و در آن جنگ مدد سلاطين فرنگستان ضرور بود ، لهذا هرچه مىدانست كه باعث ميلان خاطر و جذب قلوب ايشان مىشود ، مضايقت نداشت كه وعده كند . مورخان اسلام برآنند كه ، جمعى از امراى مغول كه هنوز به شريعت عيسوى يا به مذهب قديم خود مايل بودند ، و هرچه كار اسلام بالا مىگرفت عداوت ايشان به اين مذهب زياده مىگشت ، اتفاق كرده سبب قتل [ امير 
  ] نوروز شدند .\r\nدر جنگهائى كه در بلاد شام نمود ، در مبادى امر نصرت و فيروزى وى را بود ، ولى در اواخر ، نكبات تمام عارض حال لشكر او شده ، ازين سبب اندوه كثير بر ضمير وى استيلا يافت ، و سبب قطع رشتهء حيات او گشته بعد از اندك مدتى در شهرى كه قريب تبريز بنياد و نام آن را شام غازان نهاده بود ، به سراى جاويدان رفت « 1 » .\r\n\r\n\r\n","description":"","footnote":"\r\n( 1 ) - وفات سلطان محمود غازان روز يكشنبه يازدهم شوال سنه 703 هجرى اتفاق افتاد . مدت سلطنتش هشت سال و نه ماه و ايام حياتش سى و سه سال بود . قوانين غازان خان در تواريخ مذكور است . ( ح )\r\n","page_name":" 291 ","page_number":365},
  {"content":"\r\n\r\nاز نام شهر مزبور معلوم مىشود كه تا چه حد خيال فتح بلاد شام در ضميرش رسوخ يافته بود .\r\nغازان قامتى قصير و صورتى به غايت كريه داشت ، ولى ضميرش خزانهء كمالات انسانى و منبع ملكات نفسانى بود ، چنان كه يكى از قسيسين نصارى كه مدتى در دربار وى اقامت داشت ، بعد از تفصيل وقايع يكى از محاربات وى با سلطان مصر ، و تعريف كفايتى وافر و شهامتى باهر كه از وى در آن جنگ ظاهر شد ، مىنويسد كه محل تعجب است كه چگونه اين همه خصال نيكو و بزرگ ، در شخصى چنين خردجثه و كريه المنظر جمع شده است .\r\nبالجمله ، غازان خان به‌سبب حب جاه و تخت ، متقلد قلادهء شريعت اسلام گشت ، لاكن عمرش در دوستى نصارى و دشمنى مسلمين گذشت . و ازين سبب بايد هيچ طايفه‌اى « 1 » را بر وى اعتماد نباشد ، زيرا كه عيسويان مشكل است كه اعتماد به كسى كنند كه به‌جهت حب جاه از دين برگشته باشد . و همچنين مسلمين به طريق اولى ، بدين جهت كه سلوك او با دشمنان ايشان يعنى عيسويان على رؤس الاشهاد بود ، اما باوجود اين صورت ، غريب آنست كه محرران شرق او را از كاملترين سلاطين مىنويسند . و مؤلفان غرب بر فوت او افسوس مىخورند . از اين سبب كه عماد ملت و سناد « 2 » مذهب عيسوى وى را مىدانند . لاكن گويا اين افسوس به‌جهت اين باشد كه او آخر سلطانى بود از ايران كه على الظاهر در استرداد فلسطين مايل به معاونت پيروان صليب بود .\r\n\r\nسلطنت سلطان محمد خدابنده\r\nبعد از غازان خان ، ملك به برادرش سلطان محمد خدابنده كه نام تركى وى الجاىتو « 3 » سلطان است رسيد . در\r\n\r\n\r\n","description":"","footnote":"\r\n( 1 ) - در نسخه طبع 1323 ه : هيچيك از اين دو طايفه .\r\n( 2 ) - سناد بالكسر ، گوناگون آوردن ( ح ) .\r\n( 3 ) - الجاىتو - الجايتو\r\n","page_name":" 292 ","page_number":366},
  {"content":"\r\n\r\nايام سلطنت وى ، فقط جنگى در خراسان با طايفهء جغتاى اتفاق افتاد . و شورشى هم در گيلان واقع شد . تاتاريان را شكست ، لاكن لشكرى كه به گيلان فرستاده بود هزيمت يافتند ، و در آن جنگ قتلق شاه كه در عهد غازان خان سردار كل عساكر و در جنگ شام ، امارت جميع سپاه به دو مفوض بود ، كشته گشت .\r\nگويند سلطان محمد « 1 » پادشاهى عادل بود و اول پادشاهى است از ايران كه مذهب شيعه اختيار كرد و فرمود تا نام دوازده امام پاك را بر وجوه دنانير نقش كنند ، و تا هنوز نام او در ايران به خير مذكور است . لاكن گويا بيشتر به‌سبب مذهب وى باشد نه به‌جهت صلاحيت نفس .\r\nشهر سلطانيه از بناهاى اوست ، آن را بنياد نهاده پاىتخت ممالك خويش نمود ، و بعد از وى جانشينان وى نيز آن مملكت را دار الملك مقرر نمودند . عمارات خوب در آن شهر بسيار بود ولى بهترين و عالىترين آنچه باقىمانده است ، قبربانى آنست . و آن شهر در اين اوقات به‌كلى خراب است و از آبادى سابق آن قليلى مانده است ، قدرى از قبر خدابنده هنوز برقرار است ، و از آنچه برقرار است معلوم مىشود كه عمارتى نيكو بوده است . قطر عمارت از صد پا بيش است ، و ارتفاع گنبد تخمينا صد و بيست پا مىشود . قبر در وسط گنبد است ، و قدرى از سنگهاى رخام آن قبر هنوز باقى است ، لاكن جميع از حال كار بيرون است ،\r\nفتحعلى شاه كه در اين اوقات پادشاه ايران است ، سراى كوچك تابستانى در آنجا ساخته ، هرسال با لشكر تا چند هفته در سلطانيه به‌جهت خوشى آب‌وهوا به‌سر مىبرد .\r\n\r\nسلطنت سلطان ابو سعيد\r\nبعد از محمد خدابنده پسرش ابو سعيد كه ملقب بهادر خان است ، در سن دوازده‌سالگى بر تخت برآمد .\r\n\r\n\r\n","description":"","footnote":"\r\n( 1 ) - وفات سلطان محمد خدابنده در شب عيد فطر در سنه 716 روى نمود . ايام حياتش سى و شش سال و سلطنتش دوازده سال است ( ح ) .\r\n","page_name":" 293 ","page_number":367},
  {"content":"\r\n\r\nدر اوايل سلطنت او به‌سبب نزاع ما بين امرا كه مقدم ايشان امير چوپان و امير حسين گوركان بود ، اختلال به حال ملك راه يافته بود . و چون ابو سعيد صغير السن بود ، زمام حل‌وعقد امور جمهور به كف كفايت و قبضهء درايت امير چوپان مفوض و موكول بود . و امير چوپان خواهر ابو سعيد را به حبالهء ازدواج درآورده ، چنان ترقى كرد كه غالبا اقتدار وى با [ اقتدار 
  ] ابو سعيد قدم‌به‌قدم مىرفت . اول واقعه‌اى كه سبب تزلزل اركان جلالت وى شد طغيان تيمورتاش پسر او بود ، كه در آن اوقات ايالت شام داشت . امير چوپان لشكرى گران فراهم و به دفع وى تعجيل كرد ، لاكن پسر به عوض اينكه با پدر در ميدان رزم مقابلت كند ، از كرده پشيمان گشته خود را بر پاى او انداخته از گناه معذرت خواست . پدر او را مقيد نموده به سلطانيه برد و به حضور ابو سعيد رسانيده ، جزاى عمل وى را به خاطر او حوالت نمود . ابو سعيد ازين اظهار دولتخواهى چنان خوشنود گشت ، كه تيمورتاش را عفو نموده دوباره ايالت ممالك شام به او واگذار نمود . چندى بعد از اين واقعه ، چوپان به خيال ازدياد اقتدار خويش افتاده دختر خود بغداد خاتون را به امير حسين كه از امراى مغول بود عقد بست . بغداد خاتون را صباحت منظرى تمام ، و ابو سعيد او را ديده و در هواى « 1 » او دل از دست داده بود ، لهذا چون عشقش بر عقل غلبه جست ، متمسك به رسمى كه در ميان مغل بود كه اگر پادشاه بخواهد زنى را نكاح كند ، شوهر آن زن بايد وى را طلاق گويد كشته ، [ كس 
  ] به خواستگارى بغداد خاتون فرستاد . لاكن نه پدر و نه شوهر دختر ، به اين معنى راضى بودند ، و چون هردو از اميران مقتدر بودند ، مجبور كردن ايشان ممكن نبود . چوپان چون ديد كه اين صورت سبب خرابى و رسوائى خاندان است به خيال اينكه سفر و غيبت هواى دختر را از سر ابو سعيد بيرون كند ، او را بر آن داشت كه به جانب بغداد حركت كند ، و امير حسين را با بغداد خاتون به\r\n\r\n\r\n","description":"","footnote":"\r\n( 1 ) - اين بيت از خاتمهء غزلى است كه سلطان ابو سعيد در آن اوقات در هواى بغداد خاتون در سلك نظم كشيده :\r\n بيا به مصر دلم تا دمشق جان بينى * كه آرزوى دلم در هواى بغداد است \r\n( ح )\r\n","page_name":" 294 ","page_number":368},
  {"content":"\r\n\r\nسمت مراغه كه پرگنه‌اى است « 1 » در سمت يسار رود ارس فرستاد . اما عشق ابو سعيد روزبه‌روز سمت ازدياد مىپذيرفت . و چون ديد كه چوپان به خواهش وى تن درنداد ، با وى بناى عداوت گذارده تا بالاخره او را مجبور كرد كه طغيان كند . جنگ واقع شد و چند دفعه بخت يارى چوپان نمود ، اما بالاخره از پاى درآمده ، پناه به يكى از امراى خراسان برد . و او چوپان را گرفته به قتل رسانيد . امير حسين ديد كه چاره‌اى نيست مگر اينكه دست از منكوحهء خويش بشويد ، لهذا بعد از اندكى از كشته شدن پدر ، اسباب عروسى دختر فراهم آمده پاى به حرم سلطنت گذاشت ، و چنان رسوخى در مزاج سلطان پيدا كرد كه خرابىهائى كه به سبب قتل پدرش به خاندان وى رسيده بود ، تعمير كرد . ابو سعيد اگرچه ضعيف العقل و تن‌آسان بود ، اما چنين مىنمايد كه شجاعت و شهامتى زايد الوصف داشت . چون شنيد كه لشكرى از دشت قبچاق به عزم تاخت‌وتاراج ممالك از سمت شيروان در حركت است ، بر جناح استعجال بدان صوب شتافته ، لاكن هواى آن اطراف با مزاجش موافقت نكرده تبى عارض گشته بيمار گشت ، و هم بدان درگذشت « 2 » . جسد او را به سلطانيه برده در مقبرهء پدرش مدفون ساختند .\r\nمىتوان گفت كه اين پادشاه آخر سلسله‌اى است كه از نسل هلاكو سلطنت كرده‌اند .\r\nچند نفرى كه ازين خانواده بعد از وى بر سرير سلطنت پاى نهادند ، فقط از پادشاهى نامى داشتند . و به‌علاوه امرا بر وفق مصلحت خود هركرا مىخواستند بر كاخ مىنشاندند يا در خاك مىكشاندند .\r\nمعز الدين ارپا خان در سنه 1335 عيسوى تاج بر سر نهاد و پنج ماه سلطنت كرد و در سنه 1336 حيات را وداع گفت .\r\n\r\n\r\n","description":"","footnote":"\r\n( 1 ) - پرگنه : زمينى را گويند كه از آن مال و خراج ميگيرند . بفتح اول و سكون ثانى ، دهات ( دهخدا ) .\r\n( 2 ) - وفات سلطان ابو سعيد بهادر خان در سنه 736 اتفاق افتاد . مدت سلطنتش نوزده و ايام حياتش سى و دو سال بود ( ح ) .\r\n","page_name":" 295 ","page_number":369},
  {"content":"\r\n\r\nموسى خان در همين سال بر تخت برآمد ، دو ماه پادشاهى كرده عزل شد .\r\nمحمد خان در همين سال به تخت نشست و تقريبا دو سال پادشاه بود و در سنه 1338 كشته شد . ساتى بيك خواهر سلطان ابو سعيد را شيخ حسن چوپانى در همين سال به سلطنت برداشته و او را به جهان تيمور در سنه 1339 عقد بست .\r\nجهان تيمور در همين سال از تخت به زير آمده سليمان خان برجايش برآمد ، و او نيز در سنه 1344 ملك را گذاشته به ديار بكر رفت .\r\nنوشيروان در همان سال صاحب سرير گشت .\r\nجمعى از مورخين كه تفصيل وقايع منازعهء امرا را مىكنند ، از اين سلاطين يك دو روزه ذكرى نكرده‌اند . [ و از امرائى كه در اين ايام اختلال و هرج‌ومرج به مدارج عاليه ترقى كرده‌اند 
  ] . معظم ايشان پسران چوپان « 1 » حسين كوچك و اشرف بودند .\r\nحسين به دست زن خود كه حريف او را قيد كرده بود از قيد حيات رست . اشرف نيز ، عمر و امارت را در جنگ خوى با جانى بيك خان حاكم دشت قبچاق ، كه با لشكرى گران به ايران تاخته بود ، باخت .\r\nچون بعد از فوت ابو سعيد ظلم و بيداد پسران چوپان نسبت به خانوادهء او از حد گذشت ، جمعى از ايشان سلامت در فرار ديدند ، از آن جمله حسين بزرگ پسر ارغون ، چندسال بعد از فوت ابو سعيد به بغداد رفته و آن شهر را به تصرف آورده بنياد حكومتى كوچك نهاد . عمرش به‌جهت اينكه حكمش بر اطراف بغداد روان شود ، در جنگ‌وجدل گذشت . ولى قبل از آنكه به مقصد فايز شود درگذشت .\r\nپسرش اويس فتوحاتى كه پدرش شروع نموده بود ، تمام كرده بر جميع بغداد و متعلقات آن فرمانروا گشت ، و بعلاوه اثر شمشيرش به آذربايجان و خراسان رسيد .\r\nمقارن فوت اويس ، امرا به جهت رفع نزاع وراثت ، اتفاق كرده پسر بزرگش حسن را به قتل رسانيدند ، و حسين برادرش لقب جلال الدين بر خود گرفته بر مسند\r\n\r\n\r\n","description":"","footnote":"\r\n( 1 ) - در نسخهء طبع 1323 ه هند : حسن .\r\n","page_name":" 296 ","page_number":370},
  {"content":"\r\n\r\nايالت نشست .\r\nمشهور است كه حسين را سيرتى نيكو بودى و عدل و انصاف دوست داشتى .\r\nبالجمله ، احمد برادر ديگرش به دعوى تاج‌وتخت با حسين مصاف داده او را به پدر و برادر ملحق ساخت و ملك را متصرف شد . احمد حاكمى بيدادگر و غدار بود ، و بالاخره اعمال شنيع وى رعايا را مجبور كرده به امير تيمور تظلم برده استخلاص خود را از وى خواستند . و چون به اين سبب از ملك آواره گشت ، تا امير تيمور در حيات بود ، هميشه حركت مذبوحى مىكرد تا بعد از فوت امير تيمور خواست كوششى كرده ملك از دست رفته را به چنگ آرد ، ولى پيش از آنكه عروس مقصود را در كنار كشد ، چنگ اجل گريبان‌گيرش گشته قرايوسف كه از امراى تراكمهء فراقوينلو بود ، او را گرفته روانهء ملك عدم ساخت .\r\nاز زمان رجوع كوكب اقبال خاندان هلاكو تا هنگام فتح ايران به دست امير تيمور ، پرگنهء فارس در قبضهء تصرف جمعى از حكام بود كه ايشان را آل مظفر خوانند . از آنرو كه مبارز الدين محمد ملقب به مظفر سرسلسلهء ايشان بود .\r\nاين سلسله هفتاد و هفت سال در فارس حكومت داشتند و هفت نفر از ايشان به مسند رياست نشستند « 1 » .\r\nاول - مبارز الدين محمد مظفر\r\nدوم - پسرش شاه شجاع « 2 »\r\nسوم - شاه محمود بن مظفر\r\nچهارم - سلطان احمد بن مظفر\r\nپنجم - شاه منصور بن مظفر\r\n\r\n\r\n","description":"","footnote":"\r\n( 1 ) - در نسخهء اصل : نشست .\r\n( 2 ) - مدت سلطنت شاه شجاع بيست و پنج سال و دو ماه و ايام حياتش پنجاه و سه سال و دو ماه بود ( ح ) .\r\n","page_name":" 297 ","page_number":371},
  {"content":"\r\n\r\nششم - شاه يحيى بن مظفر\r\nهفتم - زين العابدين بن شاه شجاع\r\nدو نفر آخر فقط چندماهى حكومت كردند . بر ذكر تاريخ ايشان فايده‌اى مترتب نيست ، زيرا كه بر عادت معهود ، قتل است و جنگ . شاعر شيراز خواجه حافظ كه از غايت اشتهار از تعريف مستغنى است ، در وقتى كه امير تيمور آن ملك را از تصرف شاه منصور انتزاع نمود در شيراز بوده صحبت امير دريافته به احترام و نوازش آن پادشاه بزرگ اختصاص يافت .\r\nاز تاريخ آل مظفر چنان معلوم مىشود كه ، از فوت سلطان محمد خدابنده ، ديگر خانوادهء هلاكو خان را بر فارس دستى نبوده است .\r\nاز روز جلوس ابو سعيد ، منازعاتى كه در ما بين امرا اتفاق افتاد ، سبب ضعف حكومت گشته ، غالبا هر ضلعه‌اى به دست يكى از امراى مقتدر على الاستقلال بود . بديهى بود كه مملكتى در چنين حالت ، در مقابلهء لشكر تاتار و پادشاهى مانند امير تيمور كه مبارزى چون او در كرهء خاك نيفتاده است ، مقاومت نمىتوانست كرد .\r\nامير تيمور گوركانى\r\n\r\n","description":"","footnote":"","page_name":" 298 ","page_number":372},
  {"content":"\r\n\r\n\r\nفصل سيزدهم « 1 » در باب صادرات افعال و واردات احوال امير تيمور گوركان ، و فتح او ايران را ، و ذكر سلاطينى كه از نسل او در اين ملك سلطنت كرده‌اند على الاتصال « 2 »\r\nامير تيمور را به‌سبب نقصانى كه در خلقت داشت ، تيمور لنگ گويند . مؤلف تاريخ وى گويد كه : تولد او در جائى كه موسوم به سبز است در حوالى شهر كش ، واقع شد . و كش دار الملك ضلعه‌اى است به همين نام . بعد از جلوس بر مسند جهانبانى ، تيمور آن را ييلاقى يعنى محل تابستانى خويش قرار داد و آن را شهر سبز نام گذاشت ، و تا اكنون به همين نام اشتهار دارد . تخمينا به مسافت يك‌صد و سى ميل به سمت مشرق بخارا و ، قريب سى ميل از طرف جنوب و مشرق سمرقند واقع است .\r\nپدر وى امير قبيله يا شعبه‌اى از قبيلهء برلاس بود كه در تحت حكومت خانان تاتار بودند . و آباواجداد او از وزراى جغتاى پسر چنگيز خان بوده‌اند . مورخان خوشامدگو نسب وى را با نسب چنگيز خان ملحق نموده او را از نسل بوزنجر مىدانند .\r\n\r\n\r\n","description":"","footnote":"\r\n( 1 ) - در اصل : باب 13 .\r\n( 2 ) - در نسخهء طبع 1323 ه هند : در اين ملك به ترتيب سلطنت كرده‌اند .\r\n","page_name":" 299 ","page_number":373},
  {"content":"\r\n\r\nميرخواند سلسلهء نسب او را بدين نوع مىنويسد كه : امير تيمور بن ترغاى ابن امير بركل بن اينكيز نويان بن امير انجل بن قراچار نويان بن امير سوغوجيجن ابن ايرومجى بن قاجولى بهادر بن تومنه خان بن بايسنقر خان بن قيدو خان بن دوتومنن خان بن بوقا خان بن بوزنجر قاآن بن آلانقوا . از اينجا به نسب چنگيز خان پيوسته ، و از آلانقوا به ترك بن يافث بن نوح مىرسد .\r\nبالجمله ، اختلال و اغتشاشى كه بعد از اولاد و احفاد جغتاى در مملكت ماوراءالنهر روى داده و منازعات و محاربات امرا بر سر تقسيم مملكت ، و توزيع سلطنت اين خانواده ، با ترقى تيمور مناسبتى تمام داشت . چون تغلق تيمور خان كه امارت بدخشان و كاشغر داشت ، به ادعاى قرابت به خانوادهء چنگيز خان ، بلاد ماوراءالنهر را به وراثت حق خود مىدانست ، به آن صفحات لشكر كشيد ، امير تيمور در آن وقت جوان و اول ظهور جلادت و كفايت وى در اين واقعه بود .\r\nشرح اين مقال آنكه ، عم وى حاجى برلاس كه امير قبيله و والى كش بود ، از خبر حركت تغلق تيمور خان ، [ چنان 
  ] هراس بر وى مستولى گشت ، كه به جانب خراسان گريخت . تيمور عزم كرد كه با خان كاشغر ملاقات كرده اظهار اطاعت كند ، به اين خيال كه ، يا چنان كه خود در تزوك « 1 » مىگويد ، به‌جهت استخلاص ملك از تاخت و قتل و غارت [ دشمن 
  ] يا به اميد اينكه به‌سبب اطاعت ، بدون مقاومت دوستى قوى براى خود بتراشد .\r\nو در اين باب در تزوكى كه از وى منقول است مىنويسد كه در اين امر از پير « 2 » خود كنكاش خواستم . ايشان در جواب من نوشتند كه : از خليفهء چهارم على ( ع ) سئوال كردند كه ، « هرگاه آسمانها كمانها گردند ، و زمينها زه آن\r\n\r\n\r\n","description":"","footnote":"\r\n( 1 ) - يكى از محررين فرنگستان مىنويسد كه : تزوك تيمورى در هندوستان به حكم شاه جهان پادشاه دهلى از تركى به زبان فارسى ترجمه شده ( حاشيه م ) .\r\n( 2 ) - مراد از پير ، مولانا زين الدين ابو بكر تايبادى است كه امير را به آن جناب ارادت بوده ( ح ) .\r\n","page_name":" 300 ","page_number":374},
  {"content":"\r\n\r\nكمانها شوند ، و حوادث تيرها شوند ، و آدميان هدف آن تيرها گردند ، و تيرانداز خداى باشد جل جلاله ، آدميان به كجا بگريزند » ؟\r\nخليفه در جواب فرمود كه :\r\n« آدميان راست كه در خدا گريزند » .\r\nپس تراست كه در اين وقت در تغلق تيمور گريزى و تير و كمان را از دست وى بگيرى . و از رسيدن اين جواب قوى دل گشتم و رفته تغلق تيمور خان را ديدم ، انتهى .\r\nدرهرصورت ، اين تدبير ، سبب ارتفاع پايهء شهرت و اتساع « 1 » مايهء دولت او گشته و در اندك وقتى محلّ اعتماد تغلق تيمور خان واقع شده . بنابر قول مؤلف تاريخ وى ، حكومت كش و ، بنابر قول خود چنان كه در تزوك مىنويسد ، حكومت ماوراءالنهر را به او مسلم داشت . و خود به‌سبب خبر طغيان رعايا كه به وى رسيده بود ، به جانب ممالك خويش بدخشان و كاشغر مراجعت نمود . لاكن چندى طول نكشيد كه ، معاودت نمود و جميع ممالك ما بين سيحون و جيحون را تسخير كرده ، پسر خويش الياس خواجه را بر آن بلاد فرمانروا ساخت . و تيمور را وزير و مشير وى مقرر ساخته ، سردارى لشكر آن صفحات را به وى تفويض نمود . لاكن بعد از چندى ، سر از اطاعت وى پيچيده ، و سنوات عديده على الاتصال در معرض مخاطر و مهالك درآمد و ارتكاب شدايد و مقاسات « 2 » عجيبه نمود . و هم در آن اوقات تجاربى حاصل « 3 » كرد و بدان تجارب مالك نيمهء روى زمين گشت . تفصيل مشاق و اخطارى « 4 » كه به وى رسيد ، اگرچه مختصر ذكر شود ، باز مجلّدى مخصوص بايد . گويا به‌جهت مقاومت با نوائب زمان ، از مادرزاده بود . همان رشد و حكمت و عقل و شهامت و شجاعت كه به سلطنت وى را اختصاص ، هم در ايام جوانى سبب امتياز وى از ديگران گشت .\r\n\r\n\r\n","description":"","footnote":"\r\n( 1 ) - اتساع بالكسر و تشديد تاء مكسوره ، فراخ شدن ( ح ) .\r\n( 2 ) - مقاسات بالضم ، با كسى رنج كشيدن به چيزى ( ح ) .\r\n( 3 ) - در اصل : كه حاصل .\r\n( 4 ) - منظور از اخطار ، خطرات است .\r\n","page_name":" 301 ","page_number":375},
  {"content":"\r\n\r\nو بيشتر اين ايام آوارگى ، در اطراف ملك خويش مىگشت و از هر طرف موت در عقب وى [ روان 
  ] بود . هم اتفاق مىافتاد كه ، با وى از صد نفر بيش بودند ، و بسيار [ بود 
  ] كه با وى يك نفر هم نبود . لاكن درهرحال امير قبيله بود ، و دوست پنهانى بسيار داشت . و دشمنان وى مىدانستند كه ، اگر بر قتل وى اقدام كنند يا او را به دست دشمن قوى سپارند ، خون او بدون انتقام نخواهد خفت .\r\nبالجمله ، در جميع مهالك و مشاق چنين مىنمايد كه ، هرگز يأس به وى دست نداد و دوستان وى هم ، در وقتى كه در نهايت سختى و پريشانى بود ، مردمان بزرگ بودند . چنان كه خود در تزوك گويد : « و همگى با من چهل سوار بودند ، اما همه اصيل و اصيل‌زاده و اميرزاده بودند . و تنكرى تعالى را شكر گفتم كه در چنين پريشانى همچنين مردم بىزر و بىتوشه آمده همراهى و اطاعت مرا قبول مىكنند » « 1 » و با خود گفتم : اللّه تعالى را به من كار بسيار است كه اين نوع همسر مرا مطيع ساخته .\r\nبعد از فوت تغلق تيمور ، چون پسرش الياس مجبور شد كه به كاشغر رود ، كار تيمور روى به بهبودى نهاد . بسيارى از دوستان اقارب وى به وى پيوستند ، و هم كيفيّت منضم شدن بعضى از احباب خود را در تزوك مىنويسد ، گويد : « هنوز از دعا فارغ نگشته بودم كه فوجى از دور نمودار شد كه از برابر بلندى مىگذرد ، و من سوار شده از عقب آن فوج درآمدم تا احوال ايشان را معلوم نمايم كه ايشان چه مردم‌اند ، و ايشان همگى هفتاد سوار بودند . از ايشان پرسيدم بهادران شما چه كسانيد » ؟\r\nايشان گفتند : ما نوكران امير تيموريم كه به طلب او مىگرديم ، و اينك وى را نمىيابيم . من بديشان گفتم كه ، من هم يكى از نوكران اميرم ، چون است كه شما را رهبرى كرده به امير برسانم ؟ يكى از ايشان اسب خود را تاخته و رفته خبر به سرداران\r\n\r\n\r\n","description":"","footnote":"\r\n( 1 ) - منظور خطرات است .\r\n","page_name":" 302 ","page_number":376},
  {"content":"\r\n\r\nبرد ، كه راهبرى يافته‌ايم كه ما را به امير تيمور رساند . ايشان عنان اسبان خود را كشيدند و حكم به احضار من نمودند . و ايشان سه فوج بودند ، سردار فوج اول تغلق خواجه برلاس بود ، و سردار فوج دوم امير سيف الدين ، و سردار فوج سوم توبك بهادر ، چون نظر ايشان بر من افتاد بى خود شده از اسبان پياده شدند و آمده زانو زدند و ركاب مرا بوسيدند .\r\nمن هم از اسب فرود آمدم و هر كدام را در بغل گرفتم و ، منديل خود را بر سر تغلق خواجه نهادم و ، كمربند خود را كه بسيار پركار و زربافت بود ، بر كمر امير سيف الدين بستم و ، جامهء خود را بر توبك بهادر پوشانيدم . ايشان رقت كردند ، مرا هم رقت شد ، و وقت نماز در رسيد و به جمعيت نماز را ادا كرديم و سوار شده و آمده به يورت نزول نموديم ، و مجلس ساخته طوى داديم ، انتهى .\r\nتيمور را با امير حسين كه يكى از امراى مقتدر ماوراء النهر بود ، قرابتى نزديك و مودتى تمام بود . و منظور هر دو اين بود كه دشمنان مملكت را از ميان بردارند . و چون الياس مجبور شد كه به كاشغر رود ، در مراجعت با وى مصاف داده وى را شكست دادند . لاكن الياس چندى نكشيد كه معاودت نموده و امراى مزبور را شكستى فاحش داد ، چنان كه سلامت جز در گريز نديدند . اما مقاومت و ثبات اهالى سمرقند ، و مرگ‌ومير ما بين اسبان اردو ، الياس را مجددا مجبور ساخته به طرف ممالك خويش رفت . و از رفتن وى ، بلاد ما بين سيحون و جيحون از ظلمهء اجانب خالى ماند .\r\nچون پاى الياس از ميان در رفت ، نزاع ما بين حسين و تيمور افتاد و ، مصائب زمانه ايشان را با هم دوست ساخته و ، قرابت آن دوستى را استحكام داده بود ، زيرا كه خواهر امير حسين در حبالهء تيمور بود . امّا امروز كه دشمن رفع و نوايب دفع شد ، اتفاق دو طبيعت متضاده از قبيل محالات مىنمود . امير حسين را خشونت طبع و بخل و حرص و شره « 1 » بر مزاج استيلا داشت ، مىخواست كه جاى ضررهائى كه\r\n\r\n\r\n","description":"","footnote":"\r\n( 1 ) - در اصل : شرح .\r\n","page_name":" 303 ","page_number":377},
  {"content":"\r\n\r\nبه وى رسيده بود ، از اخذ و جلب به‌طور تعدى پركند ، و كسانى را كه ازين سبب به فقروفاقه و احتياج افتاده بودند ، تيمور به‌قدرى كه در حيّز امكان داشت ، هميشه مدد و معاونت به معاش مىنمود .\r\nمنقول است كه ، تيمور جواهرآلات و زرينه كه متعلق به زوجهء خود ، خواهر امير حسين بود ، بعضى از اشراف و اكابر ملك كه از تطاول امير حسين به حال خراب افتاده بودند ، بخشيده تا بدان رفع ضرورت و احتياج خويش نمايند . و امير حسين ايشان را جريمه كرده آن جواهر را به بهاى جريمه از ايشان گرفت .\r\nازين قبيل وقايع اتفاق افتاده ، منضم به اختلاف طبيعت طرفين گشته ، موجب ازدياد وحشت ما بين شد . تيمور را به انديشهء تغلب متهم كردند ، و او اگرچه چنان كه بايد از آن تهمت ابراء ساحت خويش نمود ، امّا اثر آن از خاطر وى محو نگشت .\r\nو در همان اوقات فوت زوجهء امير تيمور كه خواهر امير حسين بود ، اتفاق افتاده ، به كلى علاقهء ما بين را قطع كرد .\r\nچندى بعد ازين قضيه ، تيمور به بهانهء دفاع لشكرى معتمد جمع كرد و جنگ ما بين شروع شد . در ابتداى حال بخت مساعدت طرف مخالف نمود ، ولى چون پريشانى به غايت رسيد ، تيمور به يك نوع بهادرى كه غالبا در تاريخ عالم مثل آن نشان نداده‌اند ، دست از حريف برد . و از همين‌كار معلوم مىشود كه ، اين مرد تا چه حد مستجمع جهات حيل و تدبير ، و تا چه پايه صاحب جرأت و تهور بوده است ، و آن اين است كه :\r\nاز جملهء فوايدى كه امير [ حسين 
  ] را دست داد ، تصرف قلعهء قرشى بود . امير تيمور در تزوك مىنويسد كه ازين جهت غيرت سلطنت من طغيان كرد كه قلعهء قرشى را از وى بگيرم .\r\nبعضى امراى من كنكاش دادند كه رفته به جنگ قلعه را مسخر گردانم .\r\nمن كنكاش « 1 » گرفتن قلعهء قرشى را چنين كردم كه ، اگر خواهم به جنگ مسخر گردانم ،\r\n\r\n\r\n","description":"","footnote":"\r\n( 1 ) - كنكاش بالفتح ، مشورت كردن در امرى ( ح ) .\r\n","page_name":" 304 ","page_number":378},
  {"content":"\r\n\r\nمبادا چشم‌زخمى به لشكر من برسد . كنكاش درين ديدم كه به جانب خراسان متوجه شوم تا خاطر قلعه‌داران جمع شود . و آنگاه برگشته ايلغار كنم و شبيخون به قلعه برده مسخر گردانم ، لهذا كوچ نموده متوجه خراسان شدم ، چون از آب آمويه عبور نمودم ، كاروانى از جانب خراسان آمده متوجه فرشى بود ، قافله‌سالار آن كاروان ارمغانى به من آورد ، من از احوال امراى خراسان از وى پرسش كردم و ، رفتن خود را به ولايت خراسان اظهار نمودم ، و ايشان را رخصت دادم ، و جاسوسى همراه كاروانيان كردم ، و خود در كنار آب مقام نمودم ، تا آنكه جاسوس خبر آورد كه ، كاروانيان خبر رفتن مرا به قلعه رسانيدند . لشكر امير حسين خوشدل شده ، بساط عيش و عشرت بگستردند . چون اين خبر به سمع من رسيد ، از لشكر دو صد و چهل و سه جوان بهادر مردانهء كاركردهء آزموده جدا ساختم ، و از آب گذشته ايلغار « 1 » كردم ، و در موضع شيركنت رسيدم . و يك‌شب و يك‌روز مقام كردم و از آنجا ايلغار كرده ، در يك فرسنگى قلعهء قرشى نزول نمودم و فرمودم كه ، چند نردبان به ريسمانها با هم بسته طيار سازند .\r\nدر اين وقت به خاطرم رسيد كه خود تنها رفته قلعه را ملاحظه نمايم . چهل سوار بهادر همراه گرفته رو به طرف قلعهء قرشى آوردم ، چون سياهى حصار به نظر درآمد ، بهادران را امر نمودم كه ، توقف نمايند . و مبشر و عبد اللّه كه خانه‌زاد بچگان من بودند همراه گرفته ، و چون به كنار خندق رسيدم ديدم كه خندق پر از آب است . نظر به اطراف كردم ترناوى كه آب از آن به قلعه مىرفت و بر روى خندق انداخته بودند ، به نظرم درآمد . اسب را به مبشر سپرده و از بالاى ترناو از خندق گذشته به خاكريز قلعه رسيدم و خود را به دروازه رسانيدم ، دستى بر در زدم و يافتم كه دروازه‌بانان در خوابند ، و پشت دروازه را به خاك و گل انباشته‌اند . اطراف ديوار قلعه را ملاحظه نمودم و جائى كه زينه و نردبان توان گذاشت ، ديدم و مراجعت نموده خود را به بهادران رسانيدم . و فوجى كه در عقب مانده بودند با نردبانها\r\n\r\n\r\n","description":"","footnote":"\r\n( 1 ) - ايلغار : به سرعت به طرف دشمن رفتن ( ش ) .\r\n","page_name":" 305 ","page_number":379},
  {"content":"\r\n\r\nرسيدند و همگى مسلح شده و نردبانها را برداشته رو به قلعه آوردم ، و از خندق بر روى ترناو گذشتند ، و زينها گذاشته به ديوار قلعه برآمدند . چهل و سه نفر از ايشان را به حراست اسبان گذاشتند . و صد نفر به سردارى عبد اللّه از زينه بالا رفته در قلعه داخل شدند ، و قراولان را كه در خواب بودند به قتل رسانيده و دروازه را گشودند .\r\nتيمور با صد نفر ديگر داخل شد ، هنوز داخل قلعه نشده بودند كه به‌جهت ترسانيدن [ دشمن 
  ] در تاريكى شب باد به بوق‌وكرنا كرده روى به ارك گذاشتند ، دهشت عظيم به مستحفظين و اهالى كه از خواب جستند روى داده روى به گريز آوردند .\r\nچون تيمور مىدانست كه دوازده هزار لشكر دشمن قريب به شهر اردو زده‌اند ، چند نفر از اهالى و قراولان را عمدا رها كرده تا بگريزند ، به اين خيال كه خبر وحشت‌آميز اهل قلعه به ايشان رسيده گمان كنند كه ، جمعى كثير در قلعه‌اند ، و بدين سبب به محاصره اقدام ننمايند . لاكن چون روز شد ، امراى امير حسين را معلوم شد كه كسانى كه بر قلعه شبيخون زده‌اند ، فقط معدودى بوده‌اند . عزم نمودند كه به‌قدر امكان از پاى ننشينند تا دوباره قلعه را به چنگ آورده خال ننگ‌وعار را از چهرهء حال خويش و لشكريان محو سازند . اعداد طرفين چنان غيرمناسب بودند كه محال مىنمود كه بهادرانى كه قلعه را بدان جلادت و مردانگى گرفته بودند بتوانند نگاهدارند ، اما اگرچه قليل بودند ، لاكن همه كرام و بهادران بودند ، و امير ايشان تيمور بود . هر حملهء دشمن را به مردانگى رد كردند . و هر روز على الاتصال جمعى از بهادران از قلعه بيرون آمده داد مردى مىدادند . و هنوز چند روزى نگذشته ، كه اختلاف و نزاع در لشكر امير حسين پديد آمده ، يكى از امرا با فوج خود از ايشان جدا گشت و ، ديگران نيز به زودى صلاح در مراجعت ديدند و ، مقدارى كثير از اسباب ايشان به چنگ بهادران افتاد . و در اين باب تيمور گويد به تجربهء من رسيد كه ، غالب شدن به تأييد و تدبير است .\r\n\r\n","description":"","footnote":"","page_name":" 306 ","page_number":380},
  {"content":"\r\n\r\nالقصه ، آوازهء تيمور بدين فتح بلند گشت ، و امير حسين به هر حيله خواست حريف خود را به دام آرد ، ممكن نشد . تا بالاخره بنا بر مصلحت طرفين و مخاطره‌اى كه به‌سبب عداوت ايشان متوجه مملكت بود ، امر به مصالحت انجاميد .\r\nمنقول است كه ، قبل از انجام اين مصالحه ، تيمور چند جنگ با خصم خود نموده و در همه فيروزى وى را بود . در يكى از آن جنگها است كه گويند تيمور لشكريان را خطاب كرده گفت : بهادران ، امروز روز وجد و رقص مردان است . بزم سرور مردان ، ميدان رزم است ، و هلهلهء ابطال و نعرهء كوس‌وكرناى ، آواز موسيقار ، و شراب ، خون دشمن .\r\nبالجمله ، اين مصالحت چندان طولى نكشيد كه باز به منازعت و مكاوحت « 1 » انجاميد ، و بالاخره به قتل امير حسين منجر شد .\r\nمنقول است كه ، چون امير حسين را در بلخ كار از حيّز تدبير گذشت ، و غنيم بر وى غالب شد ، درخواست كرد كه او را بگذارند تا بقيهء عمر را به عزلت گذراند . تيمور مسئول وى را به اجابت مقرون داشت .\r\nشرف الدين ، كه مورخ تاريخ تيمور است مىخواهد پرده‌اى در كار تيمور در باب قتل امير حسين بپوشد ، لاكن پرده‌اى كه او مىپوشد ، بسيار نازك است .\r\nگويد كه : چون امير تيمور مسئول امير حسين را اجابت نمود ، امرا مصلحت نديدند كه به‌سبب اين ترحم ، ملك را عرضهء مخاطرات كنند ، و نجات ملك و صلاح خلق را در قتل وى ديده ، يكى از امرا كه برادرش را امير حسين كشته بود به قتل او مبادرت نمود . اما اين خود پيداست كه ، اگرچه امير [ تيمور 
  ] حكم نكرد ، ولى راضى بود به قتل دشمنى كه از فوت او پادشاهى ملكش به وى منتقل شد .\r\n\r\nسلطنت امير تيمور\r\nبعد از آنكه مملكت ماوراءالنهر او را مستخلص و مستصفى گشته خالى از اغيار ، با عروس ملك دست در\r\n\r\n\r\n","description":"","footnote":"\r\n( 1 ) - مكاوحت : با هم جنگ كردن ، محاربه ، ستيزه ( معين ) .\r\n","page_name":" 307 ","page_number":381},
  {"content":"\r\n\r\nآغوش كرده پاى بر سرير سلطنت نهاد « 1 » ، تا يازده سال به استحكام بنيان حكومت و نظم و نسق امور و ضبط و ربط حدود و ثغور ، و همچنين تسخير بلاد كاشغر و خوارزم اشتغال داشت .\r\nبعد از سرانجام مطالب مزبوره ، عزم تسخير خراسان از نهادش سر برزد .\r\nو ممالك خراسان در آن اوقات در تحت حكومت ملك غياث الدين بود . و ملك غياث بعد از آنكه حركتى كالمذبوح كرده ، چون ديد تاب مقاومت ندارد ، از در اطاعت بازآمد . تيمور بر جان وى ببخشود ، لاكن در هرات و ساير ممالكى كه در قبضهء تصرف وى بود ، دست تعدى به مال مردم دراز كرده ، آن‌قدر گرفتند كه اهالى ديار را به قوت يك‌روزه محتاج ساختند .\r\nبعد از آن قندهار و كابل مسخر وى گشت . لاكن بعضى از قلاع مستحكمه در اين بلاد و در اطراف و حوالى بايد در مقابلهء وى ثبات ورزيده باشند ، زيرا كه چهار سال انطفاى نايرهء طغيان خراسان و فتح سيستان و مازندران طول كشيد ، و جميع بلاد مزبوره با خاك يكسان شد . زيرا كه سيل قتل و غارت مغولان تاتار نه چنان « 2 » بنيان كن بود كه ، اطاعت اهالى آن ديار نيز سدى تواند واقع شد .\r\nبعد از آنكه از قتل و تخريب و نهب و تعذيب اين ممالك به كلى بازپرداخت ، به عزم تسخير ايران از جيحون عبور كرده به آسانى نسل هلاكو را كه به ضعف و نفاق و تن‌آسانى افتاده بودند ، از ميان برداشته ، سلطانيه را كه مستقر سلطنت ايشان بود ، خراب كرد .\r\nو پس از آن از رود ارس گذشته به گرجستان تركتاز نمود ، و خان لزگى و حاكم شيروان او را به اطاعت گردن نهادند .\r\nدر همان اوقات كه خود در اين صفحات به تسخير و تخريب بلاد و تضييق و\r\n\r\n\r\n","description":"","footnote":"\r\n( 1 ) - جلوس امير تيمور گوركان روز چهارشنبه دوازدهم ماه رمضان سنه احدى و سبعين و سبعمائه موافق ايت‌ئيل در سن سى و چهار سالگى در بلخ اتفاق افتاد ( ح ) .\r\n( 2 ) - در اصل : نچنان .\r\n","page_name":" 308 ","page_number":382},
  {"content":"\r\n\r\nتعذيب عباد مشغول بود ، سرداران وى كوهستان لرستان و قبايل الوار را ، كه در آن اوقات قافلهء حاج را تاخته بودند ، ادب كردند .\r\nو در همين اوقات به دفع تركمانانى كه به قطع طريق و قتل‌وغارت در صفحات ارض روم پاى گرفته و دست تعدى و تطاول بر مال و جان عابرين سبيل « 1 » گشاده بودند ، كمر بسته ، قرامحمد كه سردار و امير آن طائفه بود ، سلامت خويش در گريز ديد . شهر وان كه مقر رياست وى بود ، مفتوح شده به باد غارت رفت .\r\nاز آن پس عزم استخلاص عراق عجم و فارس و اصفهان نمود ، و حاكم آن بلاد در آن ايام سلطان زين العابدين بن شاه شجاع ، يكى « 2 » از آل مظفر بود ، كه بر فارس و اصفهان و بيشتر بلاد عراق فرمانروا بود ، پدر وى شاه شجاع در ايام حيات با تيمور دم از موافقت مىزد ، و در حين نزع ، پسر خويش را به حمايت وى سپرد . تيمور فرمان به احضار او فرستاده ، زين العابدين به عوض متابعت ، فرستادهء او را بند كرد . پادشاه مغول همين را بهانه كرده لشكر به اصفهان كشيد .\r\nظاهر شهر را مضرب خيام و معسكر سپاه ستاره احتشام ساخت . حاكم اصفهان عموى زين العابدين بود ، چون ظهور كوكبهء امير را ديد ، مصلحت در مقاومت نديده اظهار اطاعت نمود . امير را اين صورت پسند افتاده حكم كرد تا كسى متعرض اهالى نشود ، ولاكن مالى كثير بر اهالى حمل كرد كه توزيع « 3 » نموده توجيه « 4 » كنند .\r\nو محصلان به تحصيل وجه مشغول گشته ، هنوز قدرى از مبلغ معين باقىمانده بود كه واقعه‌اى اتفاق افتاد كه سبب خرابى ملك و هلاك خلق شد ، و آن اين است كه : جوان آهنگرى شبى به جهت تفريح خود ، طبلى كوچك مىنواخت .\r\nجمعى از اهالى به خيال اينكه طبل مغولان است كه به تاخت‌وتاراج شهر مىروند ،\r\n\r\n\r\n","description":"","footnote":"\r\n( 1 ) - عابرين سبيل : يعنى مسافرين و رهروان ( ش ) .\r\n( 2 ) - در اصل : كه يكى .\r\n( 3 ) - توزيع بالفتح ، بخشيدن چيزى ميان گروهى و پراكنده كردن ( ح ) .\r\n( 4 ) - توجيه ، نيك بيان كردن و گردانيدن روى را بسوى چيزى و فرستادن ( ح ) .\r\n","page_name":" 309 ","page_number":383},
  {"content":"\r\n\r\nجمع شده در آنى خبر منتشر شد . خلق را آتش غضب افروخته گشته بر مغولانى كه در شهر بودند حمله بردند ، و هنوز صبح طلوع نكرده بود كه تقريبا سه هزار نفر از ايشان به قتل رسانيدند . و بعد از آن دروازه‌ها را بسته به محافظت خويش مشغول شدند . لاكن مقاومت محال بود . و چون اين خبر به تيمور رسيد ، نايرهء خشمش چنان بالا گرفت كه چشمش خيره و عقلش تيره گشت . به‌علاوه مصلحت درين يافت كه چون ابتداى فتوحات ايران است ، يك شهر را بايد عبرت سايرين ساخت ، و حال بهانه‌اى به‌جهت اصفهان دردست است . اصفهانيان بيچاره نمىدانستند كه مآل چيست ، لهذا آنچه توانستند پايدارى كردند ، ولى فايده‌اى بر آن مترتب نگشت . شهر به يورش و غلبه گرفته و حكم به قتل عام و تاراج شهر صادر شد . و همچنين امر كرد كه هر سپاهى بايد به عدد مخصوصى سر بيارد .\r\nدر تزوك گويد : اصفهان را مسخر ساختم و بر اهل اصفهان اعتماد كرده قلعه را به دست ايشان سپردم ، و ايشان ياغى شده داروغه‌اى را كه بر ايشان تعيين كرده بودم ، با سه هزار كس به قتل آوردند . من هم حكم به قتل‌عام اهالى اصفهان كردم ، انتهى .\r\nشمار كشتگان محال بود ، لاكن هفتاد هزار سر به‌شمار درآمده ، كه در ميدان كله منار ساختند .\r\nشرف الدين على كه هم مورخ و هم متملق تيمور است ، نمىتواند انكار اين ظلم كند ، لاكن ذكر قتل‌عام را اجمالا نموده تفصيلى در باب احترامى كه تيمور نسبت به قبور علما و فقها نمود مىنويسد .\r\nالحاصل ، تيمور بعد از قتل اهالى و تاراج شهر و حوالى اصفهان ، عنايت عزيمت به جانب شيراز انعطاف داد . زين العابدين را ياراى قرار نماند ، فراريد ، شيراز و تمام فارس مسخر شد ، حكام يزد و كرمان و لرستان نيز اظهار ايلى و انقياد نمودند ، لاكن تيمور هنوز از عزل‌ونصب حكام و نظم‌ونسق بلاد مفتوحه فارغ نشده بود كه خبر حركت توقتمش خان والى دشت قبچاق به سمت ماوراءالنهر\r\n\r\n","description":"","footnote":"","page_name":" 310 ","page_number":384},
  {"content":"\r\n\r\nرسيده از روى ضرورت بدان صوب نهضت فرمود . و پنج سال ديگر در ضبط و ربط ممالك خود و بسط حدود آن به اقصى بلاد تاتار اشتغال ورزيد . افواج منصوره‌اش بعضى به ديوار چين يورش برده ، و برخى در سواحل نهر ايرميش و رود ولگا شورش افكندند .\r\nو چون ديگرباره به ايران معاودت نمود ، از راه مازندران رفته حكام آن اطراف و نواحى را منقاد حكم و مطيع فرمان نمود . و از آن جمله فوايدى كه بر خرابيهاى او مترتب شد ، استيصال طايفه‌اى بود كه نام فدائى بر خود گذاشته ، در ممالكى كه ما بين شمال و مغرب ايران واقع است ، به فتنه و فساد و قتل‌وغارت مشغول بودند . و هيچ شك نيست كه طايفهء مزبور ، از سلسلهء اسماعيليه بودند ، كه شرح احوالشان در ابواب سابقه مرقوم گشت .\r\nدر ابتداى سال ديگر عطف عنان به صوب بغداد داده ، جمعى از سپاه را از سمت آذربايجان و كردستان فرستاده ، و خود از طرف عراق به جانب خرم‌آباد و شوشتر در حركت آمد .\r\nخرم‌آباد تقريبا تا كرمانشاه هشتاد ميل مسافت دارد ، مقام امراى اكراد فيلى است در پاى كوهى افتاده است ، و قلعهء سنگى در وسط شهر بر سر سنگ ، چنان كه مشرف بر اطراف است ساخته‌اند . عرض شماليش سى و سه درجه و سى و دو دقيقه است ، و طولش از جانب مشرق چهل و هفت درجه و چهل و سه دقيقه .\r\nالقصه ، بعد از تسخير بلاد مزبوره ، قلعهء سفيد را كه ذكرش در شرح‌حال رستم مرقوم افتاد ، و كسى جز رستم آن را فتح ننموده بود . مسخر كرده جانب شيراز عنان‌ريز گشت .\r\nشاه منصور پسر سلطان زين العابدين بعد از رفتن امير تيمور به ماوراءالنهر جاى پدر گرفته و بيشتر ممالكى كه در سابق در تحت تصرف آل مظفر بود ، دوباره تسخير كرده بود . چون خبر ورود عساكر تيمورى گوش‌زد وى شد ، قريب سه چهار هزار سوار سراپا مسلح جمع‌آورى نموده به مقابلهء خصم شتافت ، و دو\r\n\r\n","description":"","footnote":"","page_name":" 311 ","page_number":385},
  {"content":"\r\n\r\nمرتبه بر قلب لشكر تيمور حمله برده به كلى شيرازهء نظم ايشان را از هم گسيخته متفرق گردانيد .\r\nمنقول است كه منصور در آن گيرودار خود را به تيمور رسانيده تيغ حوالهء فرق وى كرد ، لاكن شمشير بر خود او كارگر نيامد - ولى چون بخت موافقت نكرد ، هنر مساعدت نتوانست نمود - در وقتى كه خود با جمعى به قلب سپاه تيمور حمله برد ، فرمان داد تا افواج جناحين نيز در حركت آيند ، اما ايشان گريخته و او را در ميان سپاه دشمن گذاردند ، تا بالاخره از پاى درآمد ، شاهرخ ميرزا پسر تيمور ، سر وى را بريده نزد پدر برد .\r\nشرف الدين كه خود در آن جنگ بوده مىنويسد كه : شاه منصور شمشير كين كشيده چون شير خشمناك بىباك مىآمد ، و هرچند خرد صواب‌انديش به هزار زبان به او مىرسانيد كه :\r\n بترس ارچه ، شيرى ز شيرافكنان * دليرى مكن با دليرافكنان \r\nلاكن به حكم سابقه نكبت اجل پردهء غرور به ديدهء بصيرت او فروگذاشت ، و در كوه پاتيله ، وقت نماز جمعه ، بر قلب سى هزار سوار ترك پرخاشجوى حمله كرده و قشونها را برهم زده صف سپاه بشكافت ، و به كوتلها كه در عقب لشكر واداشته بودند رسيد ، و از آنجا عطف عنان كرده مانند اژدهاى دمان روى به جنگ آورد . و از چهرهء وى معلوم بود كه اميد از حيات قطع كرده . تيمور با جمعى از خواص ايستاده ، نظارهء جلادت وى مىنمود . و شاه منصور بر او حمله برد . تيمور خواست كه خود با نيزه به مقابلهء او شتابد ، پولادچوره كه نيزه‌دار وى بود هزيمت نموده ، و تيمور ، با آنكه بيش‌از پانزده كس با او نمانده بود ، از جاى خود نجنبيد تا شاه منصور برسيد و ، دو نوبت شمشير بر خود او رسانيد ، لاكن هيچ ضررى به دو نرسيد و ، چون كوه راسخ هيچگونه تغيير به وضع او راه نيافت .\r\nعادل اختاجى سپرى بالاى سر وى گرفت و قمارى يساول كوششهاى مردانه نموده دستش به زخم شمشير از كار ماند ، انتهى .\r\n\r\n","description":"","footnote":"","page_name":" 312 ","page_number":386},
  {"content":"\r\n\r\nو هم او گويد كه : آخر الامر ميرزا شاهرخ با آنكه هفده ساله بود ، بر منصور حمله برده و سر منصور را بريده نزد تيمور برده بر پاى پدر انداخت و وى را تهنيت گفت .\r\nتيمور پسران و نوئينان را در كنار گرفته مراسم شكر الهى بجاى آورد . و ايرانيان روى به گريز آوردند . شيراز مفتوح گشت . بقاياى آل مظفر گرفتار و عرضهء شمشير گشتند . امراى لشكر به تمشيت ممالك مفتوحه مقرر شدند . بر فرمان ايالت ايشان به عوض التمغاى پادشاهى ، شكل پنجهء سرخ مىنگاشتند ، و اين رسم سلاطين تاتار بود كه ، هر شهرى كه به جنگ و غلبه به دست مىافتاد ، به اين نشان امتياز مىدادند .\r\nپس از تسخير خطهء فارس ، لشكر قيامت اثر به جانب بغداد در حركت آمد .\r\nسلطان احمد ايلخانى در آن اوقات امارت آن ملك داشت ، و چون رعيت از ظلم و بيداد وى به جان آمده بودند ، در معاونت لشكر امير تيمور دم موافقت زدند ، لاجرم او گريخته ، بغداد و مضافات آن ضميمهء فتوحات تيمور گشت .\r\nو بعد از فتح بغداد ، عزيمت قلعهء تكريت را وجههء همت ساخت . و تكريت قلعه‌اى است قريب به دجله ، ما بين بغداد و موصل ، و بر قلهء كوهى واقع و ، به حصانت بنيان و استحكام اركان مشهور . بعضى از مصنفين برآنند كه ، بانى آن اسكندر است .\r\nو بعضى ديگر نسبت بناى آن را به سلاطين ساسانيه مىدهند . علىاىتقدير ، اين قلعه از قلاع قديمهء روزگار است ، و در آن ايام حسن نام ، يكى از امراى دزدان يا از دزدان امرا ، بر آن قلعه مستولى گشته دست تاخت‌وتاراج بر اطراف و حوالى گشاده ، و بدين سبب بنياد دهشت و هراس در ضماير ادانى و اعالى نهاده بود .\r\nچون خبر نهضت موكب امير بدان صواب گوش‌زد وى گشت ، دانست كه نه راه مفر است و نه جاى مقر ، لهذا از حيات مأيوس گشته به ترتيب آلات دفاع و تجهيز اسباب جدال و نزاع پرداخت .\r\nشرف الدين تفصيل وقايع را اين محاصره را مىنويسد ، و احتمال دارد كه چنانچه\r\n\r\n","description":"","footnote":"","page_name":" 313 ","page_number":387},
  {"content":"\r\n\r\nبايد از عهدهء تقرير برنيامده باشد ، ولى وضع كلى كه عساكر تاتار قلاع مصونه را محاصره و مفتوح مىكرده‌اند ، در دست مىدهد .\r\nملخص سخن وى آنكه : تيمور اول لشكر را آراسته گردانيده به نواختن كوس جنگ حكم فرمود . بعد از آن سپاهيان قلعه را احاطه كرده به نقب زدن شروع نمودند ، و امر كرد تا منجنيق‌ها و آلات سنگ‌اندازى نزديك به ديوارهاى قلعه برپاى كردند ، و خيمهء خود را فرمود تا قريب به صفوف يورش زدند ، تا خود بنفسه تحريض و ترغيب لشكريان نمايد ، و حكم داد تا به هر نوع هست قلعه را به غلبه بگيرند ، تسخير قلعه در نظر از قبيل محالات مىنمود ، از آن‌رو كه ديوارهاى قلعه يا كوه بود ، يا اينكه هرجا شعب و شكافى بود ، چنان ساخته بودند كه در اتفاع و ثخن « 1 » و صلابت با كوههاى متصل فرقى نداشت\r\nمنقول است كه عساكر تاتار به جلد دستى و چابكى تمام نقب زده خود را به پايهء ديوار رسانيدند ، و يكى از امرا بر برجى حمله برده آن برج را از تصرف مستحفظين بيرون كردند ، و چون آن برج به تصرف درآمد ، به سهولت ساير باستينها به چنگ افتاده ، مستحفظين بروج به قلعه پناه بردند . بعد از آن ، على الفور حكم شد كه جميع لشكر به يكباره يورش ببرند .\r\nو همچنين از صاحب ظفرنامه منقول است كه ، مهندسان اطراف قلعه را به افواج قشون قسمت نموده ، و قسمت هر طايفه را با خطوط قرمز معين كردند ، و دستور العمل نقب بريدن زير برجها و طايبه « 2 » و استحكامات را نوشته ، به دست امراى هر فوج دادند . نقب اول به عهدهء تومان كپك خان كه از افواج ميسره و به شجاعت و بهادرى از ساير لشكر امتياز داشتند ، محول شد ، و ارسلان كارفرماى ايشان بود . و چون به نوبت كار مىكردند ، بعد از ايشان تومان شاهرخ ميرزا پسر چهارم تيمور به جاى ايشان به كار مشغول شدند ، و چنان چابك‌دستى به كار بردند كه\r\n\r\n\r\n","description":"","footnote":"\r\n( 1 ) - ثخن بالكسر و فتح خاء ، بمعنى حجم و سطبرى ( ح ) .\r\n( 2 ) - طايبه ، همان تعبيه است كه ساختن چيزى عجيب باشد ( ش )\r\n","page_name":" 314 ","page_number":388},
  {"content":"\r\n\r\nدر خيلى قليل وقت ، پنجاه و دو پا و نيم كه سىپنج ذراع باشد ، سنگ را شكافتند . و ساير عساكر جميع به همين نوع اشتغال مىورزيدند .\r\nمروى است كه هفتاد و دو هزار كس تا چند روز على الاتصال به نقب بريدن و كوه كندن مشغول بودند . ازين مىتوان قياس كرد كه استحكامات تكريت چه‌قدر بوده است .\r\nبالجمله ، چون كار نقب زدن قريب به اتمام رسيد ، ما بين محصورين و محاصرين از مصالحت سخنى رفت ، لاكن صورت نگرفته ، محاصرين را در گرفتن قلعه اجتهاد و اشتداد ازدياد پذيرفت . تيمور حكم كرد تا نقبها را پر از هيمه و نفت كنند .\r\nاز تواريخ روميان معلوم مىشود كه ، اين نوع نقب كندن به جهت گرفتن قلاع در ايشان بوده است . چنان كه يا نقب را تا ميان قلعه برده از وسط آن جمعى در شب سر برآورده بدون خبر دروازها مىگشودند ، و لشكر منتظر را داخل كرده قلعه را مىگرفته‌اند يا اينكه زير ديوارها را چوبهاى قوى ستون نموده و نقبها را از هيمه و نفت پركرده آتش مىزده‌اند . هيرودوتوس گويد كه : در عهد داريوش « 1 » ، ايرانيان اين شيوه را مىدانستند .\r\nو بعضى از مصنفين فرنگستان را عقيده آنست كه مردم گريك « 2 » نقب زدن از اهالى شرق فراگرفتند .\r\nالقصه ، در شب بيستم محرم ، شانزده روز بعد از شروع محاصره ، نقب‌ها را آتش زدند ، ابرى سياه از دود برخاست ، تا برق آتش به چوبهائى كه در زير ابنيه ستون كرده بودند رسيده به يك بار رعدآسا آوازى جگرشكاف نموده ، كوهها و ديوارها و بسيارى از بروج مستحكمه يك‌دفعه بر زمين افتاد ، و تاتاريان بدون توقف حمله برده پاى جلادت به درون قلعه نهادند . جنگى صعب روى داد .\r\nچنان كه صاحب ظفرنامه گويد ، محاصرين از پى نام و محصورين از بيم جان ، داد مردى و بهادرى دادند . چنين مىنمايد كه اهالى قلعه پايدارى كرده كه در آن حمله فتح قلعه ميسر نشد . تيمور حكم كرد كه بقاياى ديوارها را نقب زده آتش\r\n\r\n\r\n","description":"","footnote":"\r\n( 1 ) - در اصل : داريوس .\r\n( 2 ) - در نسخه طبع 1323 ه هند : يونان .\r\n","page_name":" 315 ","page_number":389},
  {"content":"\r\n\r\nزنند . باستيانى كه تومانهاى اللّه داد و امانچه در آن كار مىكردند ، از بيخ و بنياد برآمده ، حسن مجبورا با بقيهء ياران خود به قلعهء ارك كه آن نيز در غايت حصانت و استوارى بود ، پناه برد . امراى جلادت شعار زانو زده رخصت طلبيدند كه يورش برده ، آن قلعه را كه آخرين ملاذ دزدان بود ، به قهر و غلبه بگيرند ، و كار را به اتمام رسانند . امير راضى نشده فرمود آن حصار را نيز به نقب خراب سازند . در آن وقت اهل قلعه پيغام فرستادند كه ، اگر امير بر جان ايشان ببخشايد ، قلعه را به تصرف دهند . تيمور ازين مطلب سر باز زده گفت : اگر ايشان خود را بسپارند يا نسپارند ، من بعون اللّه اين مغارهء دزدان را با خاك يكسان خواهم كرد . سپاهيان را از اين سخن ، عرق غيرت بيش‌ازپيش در حركت آمده به جدوجهد هرچه تمامتر ، به قلعه‌گشائى كمر بستند ، و در بيست و پنجم ماه محرم كار فتح به انجام رسيد ، و حسن را با متابعان وى به نظر تيمور رسانيدند .\r\nبنابر قول شرف الدين ، تيمور رعاياى بىگناه را جدا كرده ، فرمود تا ايشان را آسيبى نرسانند . و لشكريان را بر امراى تومان قسمت نموده فرمود تا به شكنجه و عقوبت به سياست رسانند . و اين قسم قسمت معلوم است به جهت آنست كه ، لابد از هر فوجى چند نفر در جنگ كشته يا مجروح مىشود . و چون دشمنى به دست ايشان افتد انتقام خون مردان خويش كشند .\r\nگويند از رؤس كشتگان ، كلهء منارها ساخته ، و بر هريك نوشته بودند كه ، اين است جزاى راهزنان .\r\nو هم شرف الدين على يزدى گويد كه : چون فتح تكريت به انجام رسيد ، تيمور فرمود تا بعضى از طايبه‌ها و برجها را به حال خود باقى بگذارند ، تا به جهت علامت تسخير آن قلعه ، بر صفحهء روزگار به يادگار بماند .\r\nبعد از تسخير تكريت ، تاتاريان در اطراف عراق و جزيرة العرب و كردستان و گرجستان منتشر شده ، جميع آن بلاد را به حيطهء تصرف آوردند . توقتمش خان والى دشت قبچاق جسارت كرده سپاهى به تخريب حدود شيروان فرستاده بود .\r\nلهذا لشكر بر سر ملك وى كشيده و او را هزيمت داده از تاج‌وتخت برانداخت .\r\n\r\n","description":"","footnote":"","page_name":" 316 ","page_number":390},
  {"content":"\r\n\r\nيكى از مصنفين گويد كه : در اين جنگ سپاه تيمور به‌سبب عدم ذخيره و قلت عدد ، چنان پاى عزيمت از جاى برده بودند كه هزيمت متيقن بود ، اما سردار محيل ، علمدار لشكر توقتمش خان را رشوه داده ، و در حين جنگ ، علم را سرنگون نمود . و لشكر به خيال اينكه سردار ايشان كشته شد ، روى به گريز آوردند .\r\n\r\nيورش امير تيمور به بلاد روس و چركس\r\nبعد از آن لشكر به ممالك روس كشيده تا مسكو رفت و آن شهر را گرفته تاراج كرد . شرف الدين على گويد :\r\nسپاه تاتار از اين جنگ عددى كثير از زنان و دختران نيكو شمايل آوردند . « 1 »\r\nسال ديگر استراقان « 2 » را خراب و گرجستان و بلاد چركس را غارت نموده ، جميع قلاع مستحكمهء آن صفحات را متصرف شد .\r\n\r\nمسخر نمودن امير تيمور هندوستان را\r\nبعد از فتوح مزبوره به سمرقند مراجعت نموده عزم تسخير هندوستان نمود . اغلب امرا بر خلاف اين معنى ، راى زدند و گفتند كه : اگرچه هند را مىگيريم ، لاكن اگر اقامت نمائيم ، نسل ما ضايع شود ، و احفاد ما به‌سبب هواى گرم ، مزاج سست و زنانه پيدا كنند . تيمور گويد كه : در اين باب استخاره از قرآن كردم ، اين آيه آمد :\r\n يا أَيُّهَا النَّبِيُّ جاهِدِ الْكُفَّارَ وَ الْمُنافِقِينَ .  « 3 » و بدين سبب امرا راضى شدند . و هم او گويد : چون مجموع لشكر من نود و دو هزار سوار بودند ، موافق و مطابق عدد اسم محمد اين عدد را به فال نيكو و مبارك گرفتم .\r\n\r\n\r\n","description":"","footnote":"\r\n( 1 ) - در نسخه سبع 1323 ه هند : اسير گرفتند .\r\n( 2 ) - هشدر خان معروف است و حاجى ترخان مىنويسند ( ح )\r\n( 3 ) - سورهء توبه ، 73 .\r\n","page_name":" 317 ","page_number":391},
  {"content":"\r\n\r\nالقصه ، تيمور در ربيع سالى كه به هندوستان لشكر كشيد ، تركتازى به جانب مملكت سياه‌پوشان نمود . بلاد اين طايفه در كوهستان بدخشان است ، و از قديم الايام سر به اطاعت هيچ پادشاهى فرود نياورده‌اند . تيمور قلاع ايشان را به قهر و غلبه گرفته ، رقاب ايشان را در سلاسل اطاعت آورد ، و از ايشان عهد گرفت كه دين اسلام قبول كنند . لاكن بعد از مراجعت تيمور ، گماشتگان وى را قريب هزار نفر كشته ، ممالك خود را متصرف شدند . تيمور بار ديگر به آن بلاد تاخته مسخر ساخت . و بنابر قول شرف الدين ، زنان ايشان را جدا كرده ، جميع مردان آن طايفه را به قتل رسانيد ، لاكن با اين همه نه قطع نسل اين طايفه شد ، نه به اطاعت كسى گردن نهادند . و تا امروز به استقلال با عادت و زبان و شريعت مخصوصهء به خود زيست مىنمايند ، و دائما با خلايق اطراف و حوالى در جنگند ، و مسلمين آن صفحات هميشه از ايشان در رعب و هراسند .\r\nبالجمله ، تفصيل وقايع هندوستان ، جز تطويل كشتارهاى بسيار نيست .\r\nقبل از آنكه خود حركت كند سرداران وى به ممالك افغانستان و اكثر بلاذ ملتان تاخت آوردند و تا دهلى مسخر وى گشته ، بعد از محاصرهء مختصرى ، دهلى را نيز به تصرف آورد . آتش بيدادى را كه در آن ممالك افروختند ، از اين واقعه مىتوان قياس كرد . چون عسكر تاتار قريب به دهلى رسيد ، زياده بر صد هزار از اسراى هندوستان در لشكر بود و به‌سبب اينكه مبادا جمعيت ايشان به جهتى عايق حركات سپاهيان شود ، حكم شد كه جميع را به قتل رسانند . و هركس را كه از فحواى اين امر سر باز زند مورد سياست شديد دانند .\r\nشرف الدين على كه اين‌گونه وقايع را غالبا مختصر ذكر مىكند و تا بتواند عذرى به جهت هريك مىگويد ، در اين واقعه بعد از نقل حكايت مىگويد كه : مولانا ناصر الدين عمر كه از بزرگان علما بود ، و هرگز به كشتن گوسفندى راضى نمىشد ، در اين مقدمه مجبور شد كه به قتل پانزده نفر از غلامان خود حكم دهد . مروى است كه ، در آن قضيه يكى از چنگ اجل جان بدر نبرد .\r\nدر تاريخ بشر از اين شنيع‌تر ظلمى نشان نداده‌اند ، لاكن كسى را كه از وى\r\n\r\n","description":"","footnote":"","page_name":" 318 ","page_number":392},
  {"content":"\r\n\r\nاين عمل صدور يافت مورخان و شعرا او را قريب به مرتبهء الوهيّت مىرسانند و راضى نمىشوند كه فقط در صفاتى كه در وى بود مثل شجاعت و تدبير و كاردانى در محاربات او را بستايند ، بلكه مبالغه در فضايل بىشمار خصوص رحم و انصاف وى مىنمايند .\r\nالحاصل ، شهر ميرت را نيز كه بلده‌اى است قريب به دهلى و ما بين رود گنگ و جمنا واقع است ، به غلبه گرفته ، از آنجا به تسخير اهالى كوهستان حركت كرد . چنين مىنمايد كه ، سطحهء هندوستان جميع به تصرف وى درآمده بود .\r\nشرف الدين على در واقعهء ميرت گويد كه : مردان گريخته ، جان بدر بردند ، و زنان و اطفال ايشان در قيد اسار درآمدند . چون از تسخير هندوستان پرداخت ، به سمرقند مراجعت نمود . هنوز از زحمات سفر آسايش نيافته كه خبر رسيد كه جمعى از امراى ايران به سبب بىاعتداليهاى حكومت ميرانشاه ، كه شرف الدين او را مصروع مىخواند « 1 » علم طغيان برافراشته ، و احمد ايلخانى « 2 » دوباره بغداد را متصرف گشته و ، والى گرجستان گردن ياغىگرى كشيده ، بنابراين اخبار موحش ، مجبورا لشكر بر سر گرجستان كشيده ياغيان را گوشمال داد و ، به بغداد رفته طاغيان را پايمال ساخت ، و خلقى از اهالى آن ديار را به سزاى گردن‌كشى ، از بار سر فارغ كرد . و قريب به همين اوقات ، عزم تسخير شام و مصر و روم نمود .\r\n\r\nعثمانيان\r\nيكى از قبايل تاتار به متابعت سلاجقهء قونيه ، در آن ديار رحل اقامت انداخته بودند ، و چون آفتاب دولت آن سلسله روى به زوال نهاد ، عثمان نام بزرگ آن قبيله ، دم از استقلال زده نيكى شهر را كه قريب به برسا واقع است ، محل سلطنت خود ساخت . اين طايفه را عثمانى به‌سبب نام وى خوانند .\r\n\r\n\r\n","description":"","footnote":"\r\n( 1 ) - در نسخهء طبع 1323 ه هندوستان : كه به قول شرف الدين مبتلا به بيمارى صرع شده بود .\r\n( 2 ) - در نسخه يادشده : ايلكانى .\r\n","page_name":" 319 ","page_number":393},
  {"content":"\r\n\r\nاول اقتدار اين سلسله را مىتوان گفت كه از سنهء هفتصد هجرى است كه هزار و سيصد عيسوى است و اعقاب وى صاحب اقتدار شده ، بايزيد به عزم تسخير قسطنطنيه كمر بست ، اما خبر حركت تيمور به او فهمانيد كه بايد در حفظ جان خود بكوشد و از ملك ديگران چشم بپوشد . بايزيد نبيرهء عثمان است و پادشاه چهارم عثمانى به تلون مزاج و ظلم و بيداد موصوف بود ، لاكن در بعضى از محاربات ثباتى وافر و شجاعتى باهر ظاهر نموده و ، چون بسيارى از اوقات در غايت سرعت از يك حد ملك خود لشكر به ديگر حد مىبرد ، لقب ايلدرم يافت . و ايلدرم در تركى به معنى برق است .\r\n\r\nمحاربه امير تيمور گوركان با سلطان بايزيد در انگوريه و شكست بايزيد\r\nيكى از مسئولات تيمور از بايزيد اين بود كه قرايوسف تركمان كه به او پناه برده بود ، به گماشتگان او سپارد . و چون بايزيد از قبول مسئولات وى سرباززد ، جنگ شروع شد ، تا بالاخره در محاربه‌اى كه در نزديكى انگوريه واقع شد ، مغولان منصور و تركان مخذول شده ، كار بايزيد تباه گشت . مروى است كه تركان را پيش از آنكه به حرب اقدام كنند ، از رنج سفر و مشقت عطش به حدى رسيده بودند كه مقاومت [ آنها 
  ] ممكن نبود .\r\nو عرق غيرت بايزيد نيز وقتى به حركت آمد كه دست لشكريان از حركت افتاده و كارشان از دست رفته بود . از بالاى بلندى كه به‌جهت ملاحظهء جنگ‌گاه رفته بود ، پائين نيامد مگر وقتى كه كار لشكر از چاره گذشته بود ، و چون حالت يأس بر عقل غلبه كرد ، خود را در ميان غنيم انداخته ، بعد از اظهار شجاعتى بيهوده گرفتار گشته نزد تيمورش بردند .\r\nبنابر مورخان ايران ، تيمور وى را غايت تعظيم كرده نوازش نمود و فرمود تا اسباب آسايش وى را آماده سازند . تا يك سال يا زياده كه در لشكرگاه بود به احترام با وى سلوك نمودى .\r\nگويند سبب فوت بايزيد اندوه زيادى بود كه به‌سبب اين مصيبت بر خاطر\r\n\r\n","description":"","footnote":"","page_name":" 320 ","page_number":394},
  {"content":"\r\n\r\nوى استيلا يافته ، و چون بيمارى صعب بر مزاج وى طارى گشت ، آنچه « 1 » دوا و علاج بر وى عرضه نمودند ، قبول ننمود .\r\nاين حكايت بنابر قول مورخ چاپلوس او شرف الدين على يزدى است ، لاكن ابن عرب‌شاه كه مؤلف تاريخ تيمور است در عربى ، بر خلاف اين مىنويسد و مىگويد كه : تيمور بايزيد را در قفس آهنين محبوس نمود .\r\nالقصه ، بايزيد شكست يافت ، ممالك وى به تصرف مغولان درآمد . و قبل ازين فتح احكام تيمور بر بلاد شام و مصر و سواحل درياى روم و بغاز قسطنطنيه جريان يافته بود ، و هر شهر كه در مقابلت مقاومت نمود ، آتش بيداد در آن افروختند ، و خرمن عمر اهالى آن را به شمشير آتشبار سوختند . چون به مسامع تيمور رسيد ، كه دولتى عظيم در ازمير جمع است ، درصدد تسخير آن برآمد . گويند در عرض پانزده روز آن شهر فتح شد ، و حال اينكه بايزيد هفت سال در تسخير آن شهر رنج برد [ ه بود 
  ] و ازين فرق ما بين لشكر مغول و ترك را مىتوان قياس كرد .\r\nشرف الدين على قصهء اين محاصره را به تفصيل مىنويسد و گويد : به همان قسم كه در فتح تكريت نقب زدند ، با اين شهر نيز همان نوع سلوك كردند . و اگرچه محصورين غايت جلادت به كار بردند ، اما بالاخره به‌جهت كثرت لشكر تاتار مغلوب گشته ، بجز معدودى كه به شنا خود را به كشتىها رسانيدند ، همه به قتل رسيدند .\r\nو چون تيمور از بلاد شام مراجعت كرد ، جمعى كثير از قبايل اتراك را كه در آن سرزمين توطن داشتند ، كوچانيده بعضى را به ماوراءالنهر و برخى را به ايران فرستاد .\r\n\r\n\r\n","description":"","footnote":"\r\n( 1 ) - در اصل : و آنچه .\r\n","page_name":" 321 ","page_number":395},
  {"content":"\r\n\r\n\r\nتوجه امير تيمور به عزم يورش به چين و ختا\r\nبالجمله ، بعد از فتوحات مزبوره چندى به انتظام ممالك محروسه اشتغال ورزيد و چون آن امور به انجام رسيد ، مجددا خواهش تسخير ممالك - كه مانند ساير خواهشهاى انسانى كه هرچه به استيفاى آن پردازند ازدياد يابد - از نهادش سر برزد ؛ لهذا به احضار قريلتاى فرمانداد و چون امرا حضور يافتند ، اظهار كرد كه خيال تسخير ممالك چين و ختا در خاطرش خلجان يافته . چون نسل چنگيز خان از آن ديار برافتاده بودند ، تيمور گفت : بر ذمت همت قبايل تاتار به‌جهات ملاحظهء نام‌وننگ ، لازم است كه مملكتى كه در سوابق ايام در تحت تصرف ايشان بوده است دوباره به چنگ آرند - امير تيمور در آن وقت هفتاد و يك مرحله از عمر طى كرده بود - جميع امرا سر رضا جنبانيدند ، و حكم صادر شد كه به تهيه و تدارك اسباب سفر پردازند .\r\nتيمور هريك از پسران بزرگ خود را به ممالكى كه در غياب وى فرمان‌روا بودند معين كرده ، و به‌جهت تزويج فرزندان و فرزندزادگان خود طويهاى ملوكانه نموده ، با دويست هزار از مردان كارديده « 1 » و سرداران جنگ‌آزموده ، متوجه صوب مقصد گشت .\r\nشرف الدين گويد : چون قريلتاى جمع شدند ، ايشان را مخاطب ساخته گفت كه :\r\nتسخير ممالك وسيعه و تحصيل فتوحات عظيمه ، بدون تغلب و خرابى جمعى كثير از مسلمانان پاك اعتقاد ، از حيّز امكان وى خارج بود و گفت : حال عزم كرده‌ام كه عملى نيك و بزرگ كنم ، [ تا 
  ] مگر اين حسنه تدارك سيئات اعمال من شود « 2 » .\r\n\r\n\r\n","description":"","footnote":"\r\n( 1 ) - صاحب روضة الصفا از قول ميرزا سلطان احمد بن سيدى ميرزا احمد بن ميرزا ميران شاه كه دفتر سان لشكر امير تيمور در يورش چين و ختا نزد او بود ، مىنويسد كه :\r\nملازمان خاصهء آن حضرت در اين يورش ، سيصد و هشتاد و دو هزار و ششصد و دوازده نفر و ، مجموع سپاه در آن سفر ششصد هزار سوار و پياده مىرسيد ( ميرزا محمد على كشكول ) .\r\n( 2 ) - در نسخه طبع 1323 ه هند : كند .\r\n","page_name":" 322 ","page_number":396},
  {"content":"\r\n\r\nقلع‌وقمع كفار چين در نظر است ، و شماها كه رفقاى من و با گناهان من شريك بوده‌ايد ، هم درين عمل سهيم من خواهيد بود ، به غزاى كفار شتافته نسل ايشان را از زمين براندازيم ، و مساجد بجاى هياكل بنياد سازيم ، مگر اين كردار ما كفارهء مامضى و تدارك مافات شود ، زيرا كه خداوند فرمايد :\r\n إِنَّ الْحَسَناتِ يُذْهِبْنَ السَّيِّئاتِ  « 1 » .\r\nچون از تهيهء اسباب فارغ شد ، نداى الرحيل درداده ، در روز چهارشنبه دوازدهم رجب سنه 807 هجرى در حركت آمد ، و از سيحون در هنگامى كه يخ بسته بود گذشت . لاكن چون به انزار رسيد « 2 » مرضى صعب بر وى طارى شده بعد از چند روز ، او از صدمات دنيا و دنيا از زحمات وى فارغ گشت . در مرض موت پسرزادهء خود پير محمد جهانگير را وليعهد نمود .\r\nتقريبا جميع مورخان شرق كه تاريخ اين پادشاه را نوشته‌اند ، در مدح وى مبالغه و اطرا نموده‌اند ، هنر و شجاعت و فضايل او را به درجهء اعلى ذكر كرده‌اند ، و قبايح اعمال و افعال او را پوشيده ، يا اگر نتوانسته‌اند ، معذور داشته‌اند .\r\nيكى از مشهورترين ايشان كه تفصيل كشتارهاى او را مىكند و مقر است به اينكه ، تيمور قدرى گناه‌كار بود ، لاكن مىگويد كه بر وى تعيين است كه گناهان او پيش از موت آمرزيده شد ، و روح او ازين دار غرور فانى به سراى سرور جاودانى نقل كرد .\r\nاستثناى اين جمع چاپلوس خوشامدگو احمد بن محمد بن عبد اللّه الدمشقى الانصارى المعروف به ابن عربشاه است ، كه بر خلاف اين طاثفه تاريخ تيمور را به‌طوريكه عداوت شديد و حقد حقيد اقتضا مىكند نوشته ، چنان كه ازين عبارت\r\n\r\n\r\n","description":"","footnote":"\r\n( 1 ) - سوره هود ، 114 .\r\n( 2 ) - مؤلف اين لفظ را با تا و دو راى مهمله مىنويسد . در كتب : انزار ، با نون و زاى معجمه به‌نظر رسيده است .\r\nبه قول شرف الدين على هفتاد و شش فرسنگ است تا سمرقند ( حاشيه ) .\r\n","page_name":" 323 ","page_number":397},
  {"content":"\r\n\r\nكه در باب فوت او نوشته است ، معلوم مىشود :\r\nفجال فيهم الشتاء بحراجف عواصفه ، و بث فيهم حواصب قواصفه ، و اقام عليهم نائحات صبابره ، و حكم فيهم زعازع صنابره ، و حل بناديه ، و طفق يناديه ، مهلا يا ميشوم ! و رويد ايها الظلوم الغشوم ! فالى متى تحرق القلوب بنارك و تلهب الاكباد باوامك و اوراك ؟ فان كنت احد نفسى جهنم ، فانى انا ثانى النفسين ، و نحن نحسان اقترنا فى استيصال البلاد و العباد ، فانحس بقران النحسين ، و ان كنت بردت النفوس و برت الانفاس ، فنفحات زمهريرى منك ابرد ، او كان فى جرائدك من جرد المسلمين بالعذاب ، فاصماهم و اصمهم ، ففى ايامى بعون اللّه ما هو اصم و اجرد ، فو اللّه لاجابتيك فخذ ما اتيتك ، و اللّه لا يحمنك يا شيخ من برد ريب المنون لواعج جمر مجمرة ، و لا واهج لهيب فى كانون .\r\nلاكن شناختن اين مرد غريب نه موقوف بر مدح خوشامدگويان نه بر ذم دشمنان وى ، بلكه بر اعمالى است كه ايام حيات از وى به ظهور « 1 » رسيد .\r\nامير تيمور به حسن اندام و گشادگى رو و بياض چهره و صلابت آواز اتصاف داشت ، و از جانب راست لنگ بود .\r\nصفات مخصوصهء وى قابل‌ملاحظه است ، زيرا كه در افراد بشر كسى مثل او صاحب صفاتى كه در طلب بزرگى بدين نوع معين بر فوز مقصود و حصول مرام باشد ، نبوده است ، شجاعت به ميراث داشت ، زيرا كه اميرزادهء يكى از قبايل تاتار بود ، ولى در نوايبى كه در ايام جوانى به وى رسيد ، و در اغتشاش مملكت به تجربت آموخت كه حكمت را بر قوت ، و تدبير را بر شمشير رجحان است . و همچنين در آن ايام بود كه دانست كه در اسباب نيل به مراد و ظفر به مقصود از هيچ [ چيز 
  ] انديشه نبايد كرد ، و از خطرى كه گريز از آن ممكن نيست ، روىگردان نبايد شد . و بعلاوه غور در اسرار و رموز منشاء افعال ناس نموده ، هركس را پايه و درجه معلوم كرد . و بدين سبب جميع كسانى كه در اطراف وى بودند ،\r\n\r\n\r\n","description":"","footnote":"\r\n( 1 ) - مدت سلطنت امير تيمور سى و شش سال بود . ( ح )\r\n","page_name":" 324 ","page_number":398},
  {"content":"\r\n\r\nآلات و ادوات ترقى خويش ساخت . مشكل است كه بتوان گفت كه در مزاج اين مرد ، خدعه بيش بود يا غيرت ، و [ با 
  ] كدام يك از اين دو صفت اغلب دشمنان خويش را مسخر ساخت . در ملكى كه او بود ، امراى قبيله با وى تعلق داشتند ، و مردم وى را به نيكى نام مىبردند . هرچه مىخواست مىتوانست كرد ، و در تمام عمر مقصود تيمور همين بود ، كه على الاتصال اين دو معنى را صورت دهد . همواره « 1 » تتبع در مزاج ايشان مىنمود ، حركاتشان را يك بر صد تعريف و تحسين مىكرد و ديدهء حرص و آزشان بيش‌از توقع سير مىداشت و شجاعتشان را بالمضاعف پاداش مىداد ، و به‌علاوه ، ناملايماتشان را متحمل بود و بر گناهانشان چشم عفو و اغماض مىپوشيد [ لهذا 
  ] افعال او بايد اثر غريبى در مزاج اين قسم مردم داشته باشد .\r\nوقايع ايام جوانى وى افسانهء مادران بود كه به‌جهت ترقى و متابعت براى پسران خود مىگفتند ، و در ايام پيرى و بزرگى نيز در ميدان رزم بيش‌از همه مىايستاد و بيش‌از همه مىكوشيد . چنان كه خود در تزوك گويد . « چون جامهء سلطنت در بر نمودم ، چشم از سلامت و آرام پوشيدم » .\r\nاز بيست سالگى تا سن هفتاد و يك كه بيش‌از پنجاه سال است ، كم روزى از عمرش گذشت كه يا در مخاطره نبود يا در محاربه . و مىتوان گفت كه ، در تجارب سپاهيگرى مثل او به خاك نيفتاده بود ، و قدر قيمت ديگران را نيز از همان صفت كه در خود زياده بود ، قياس مىكرد ، چنان كه در تزوك گويد : « و امر نمودم كه حق سپاهى را ضايع نسازند و هر سپاهى كه به پيرى رسد ، وى را از علوفه و مرتبه محروم و معزول نگردانند ، و كار سپاه را پوشيده ندارند ، و مردم سپاهى كه حيات باقى خود را به مال فانى مىفروشند مستحق جلدوى « 2 » باشند و لايق انعام و تربيت ، اگر\r\n\r\n\r\n","description":"","footnote":"\r\n( 1 ) - در نسخه طبع 1323 ه هندوستان : مقصود تيمور على الاتصال حصول اين مقاصد و وصول بدين مآرب بود همواره .\r\n( 2 ) - جلدوى : به تركى انعام وصلهء بهادران باشد كه در كار پيشدستى نمايند ( ح ) .\r\n","page_name":" 325 ","page_number":399},
  {"content":"\r\n\r\nوى را از انعام محروم سازند و كارش را پوشيده دارند ، بىانصافى كرده باشند .\r\nو يكى از خصايص بزرگ او ، ثبات راى و استقامت بود ، چنانچه در هر كارى كه شروع كردى ، ديگر هيچ‌گونه مشكل سدّ راه وى نگشتى ، و او را در اتمام آن باز نداشتى .\r\nو حوادثى كه در ديگران مورث يأس مىشد در وى موجب اغرا و تحريض بود . و در چنين مقامات ، عادت وى بود كه حكايت مىكرد كه وقتى از دشمنان فرار كرده به خرابه‌اى پناه بردم و ، چند ساعت تنها در آن خرابه به سر بردم و ، درحال پريشانى خود فكر مىكردم ، كه ناگاه نظرم بر مورى افتاد كه دانهء غلهء بزرگتر از خود را گرفته و از ديوار بالا مىرود ، و من شمردم كه دانه شصت و هفت دفعه به خاك افتاد ، لاكن مورچه آن را از دست نداده تا بالاخره آن دانه را بر سر ديوار برد . از ديدن اين صورت درساعت فتوحى دست داده قوتى در من پديد آمد ، و مادام العمر آن را فراموش نكردم .\r\nبالجمله ، اين قسم سردار را بايد سپاهيان بپرستند ، و او با شش يا هفت هزار نفر ازين قبيل متعلق به او ، اعتنايى به خيالات ساير ناس نداشت . مقصود او بلندى نام و فتح بلاد بود . و به جهت تسهيل اسباب اين دو مطلب ، پروا نداشت كه ملكى با خاك يكسان ، يا خلقى با تيغ بىجان شود . چنين وانمود كرد كه به شريعت مقيد است ، و در اجراى لوازم مذهب اهتمام داشت ، و علما را احترام مىكرد ، و ايشان نيز در عوض با وى مىگفتند كه : خدا ملك سلاطين ديگر را به تو داده است . و از گفتن خود اين عبارت را در همه‌جا ، معلوم مىشود كه يا خود معتقد بوده است ، يا مىدانسته است كه ، اين‌گونه صحبتها در خاطرها بىاثر نخواهد بود .\r\nاز شاهرخ پسر وى در كاغذى كه به خاقان چين مىنويسد ، منقول است كه تيمور قواعد چنگيزخانى را نسخ و شريعت محمدى را در ممالك خويش جارى كرد ، لاكن همچنين مىنمايد كه بسيار كم قواعد لشكرى كه چنگيز خان نهاد تغيير داده است . تزوك وى در دست هست ، بد نيست مطالعهء كليات قواعد حكومت كه با\r\n\r\n","description":"","footnote":"","page_name":" 326 ","page_number":400},
  {"content":"\r\n\r\nنيّت خوب تيمور مىگويد گذاشته است . لاكن يكى از قواعدش به دست مىدهد كه نتيجهء ساير چيست .\r\nامير تومان و مينك‌باشى و يوزباشى و ده‌باشىهاى لشكر به منصب قضا و عدالت و تحصيل ماليهء ممالك مفتوحه معيّن شده‌اند . اين قسم مردم كه حذاقت سپاهيگرى و جلادت فقط هنرى است كه مىتوانند دعوى كنند ، البته به كار اين قسم امور نمىخورند ، على الخصوص در مملكتى كه مقصود آبادى آنست . بلى فايده‌اى كه در اين‌گونه مناصب متصور است اين است كه ، امراى مزبور به‌سبب ظلم و اجحافى كه مىورزند ، هميشه اهالى مملكت را پايمال و بيجان نگاه مىدارند ، تا پادشاه خودشان به فراغت به بلاد ديگران تاخت‌وتاز كند .\r\nبعد از تمهيد مقدمات مسطوره ، شايد بتوان گفت كه : تيمور اگرچه از بزرگترين ابطال است ، لاكن از بدترين سلاطين است . در قابليت و شجاعت و جوانمردى او حرفى نيست ، لاكن جبار و متكبر و ظالم بود . حيات و عافيت جميع افراد بشر را در مقابلهء ترقى و استيفاى خواهش خود به پر كاهى نمىسنجيد ، چنان كه از ولاياتى كه ويران و نفوسى كه ضايع ساخت ، معلوم مىشود . دستگاه حكومت او اگرچه فسحتى بىاندازه يافت ، الا اينكه بنيادش بر آب بلكه بر باد بود .\r\nتا خود نامى داشت سلطنتش قوامى داشت ، و هنوز رشتهء حياتش نگسيخته بود كه بنياد مملكتش از هم فروريخت .\r\nاگرچه بعضى از اولادش بر برخى از اطراف ممالك سلطنتى كردند ، لاكن فقط در هندوستان سلطنت ايشان طولى كشيد . يكى از ايشان هنوز مانند بقاياى عمارت از هم فروريخته ، به پشتيبانى « 1 » دولت انگريز بر تخت دهلى نشسته ، و نامى از پادشاهى بر خويش بسته دارد ، و محل عبرت اصحاب خبرت است .\r\nالحاصل ، تيمور در مرض موت ، پسرزادهء خود پيرمحمد را وليعهد خويش ساخت ، لاكن در فوت اميرتيمور پيرمحمد در قندهار بود . خليل سلطان يكى ديگر\r\n\r\n\r\n","description":"","footnote":"\r\n( 1 ) - در اصل : پشت‌بانى .\r\n","page_name":" 327 ","page_number":401},
  {"content":"\r\n\r\nاز فرزندزادگان وى ، كه در آن حين در اردو بود ، جمعى را با خود متفق ساخته سمرقند را كه پاىتخت مملكت بود ، متصرف شده بر تخت نشست . جنگ شروع و بر خلاف مراد پيرمحمد ختم شد . و بعد از آن جنگ طولى نكشيد كه به سبب خيانت وزير خود به قتل رسيد .\r\nخليل سلطان صاحب صفات حميده و حسن‌طبعى پسنديده بود ، و شايد كه در حكومت دوامى مىنمود اگر عشق شاد الملك سبب خرابى وى نمىشد . اين زن قبل ازين با يكى از سرداران تاتار مىزيست و تيمور دو دفعه ارادهء قتل او را نمود ، و مردم را گمان اين بود كه ، در خفيه به عقد خليل سلطان درآمده است . على اى تقدير ، چنان رسوخى در مزاج عاشق مفتون خويش پيدا كرد كه دنيا بىرضاى او در نظرش وقعى نداشت .\r\nخزانهائى كه تيمور از تسخير نيمهء روى زمين فراهم آورده بود ، در مخارج شاد الملك كه اسراف و تبذيرش را حدّى نبود ، صرف شد . اين صور « 1 » سبب رنجش امرائى كه به سلطنت وى اتفاق كرده بودند شده ، و شكايت خاتونان حرم تيمورى كه هريك از تبار بزرگ و خاندان كبار خود را مىدانستند و زبردستى زنى كه به دنائت نسب و ردائت حسب شهره بود ، بر خويش هموار نمىتوانستند نمود ، منضم گشته ، به اتفاق خليل را گرفته و مقيدا به كاشغر فرستادند . و بيچاره به عوض اينكه جهدى نموده ملك موروث را مسترد سازد ، اوقات خود را به گفتن شعر در مفارقت محبوبهء خود صرف نمود . و از آن طرف شاد الملك را در زنجير كشيده در بازار سمرقند گردانيدند ، و مردم سمرقند كه بسيارى از ظلمها كه در ايام خليل سلطان بر ايشان شده ، سببش را او مىدانستند ، و به‌علاوه سبب خرابى سلطنت خليل را هم نسبت به وى مىدادند ، در اين واقعه فرصت غنيمت دانسته ، انواع و اقسام فضايح نسبت به وى به ظهور مىرسانيدند .\r\n\r\n\r\n","description":"","footnote":"\r\n( 1 ) - در نسخه طبع 1323 ه هند : اين گونه حركت .\r\n","page_name":" 328 ","page_number":402},
  {"content":"\r\n\r\n\r\nسلطنت شاه‌رخ بن امير تيمور\r\nو چون خبر عزل خليل سلطان در خراسان گوشزد سلطان شاه‌رخ گشت ، بر جناح استعجال به سمرقند رفته بدون منازعت بر تخت برآمده ، جميع بلاد ماوراء النهر حكم او را گردن نهادند . خليل تاب مقاومت معشوقه نياورده ، متوسل به ذروهء عنايات شاهرخى گشت . پادشاه كريم الطبع فرمان داد تا شاد الملك را به وى سپارند و مملكت خراسان را به وى گذارند . بعد از چندسال خليل سلطان در خراسان نفس آخرين كشيد و شاد الملك بر سر نعش وى خنجرى بر سينهء خود زده به دو ملحق گرديده هردو را در يك قبر در شهر رى مدفون كردند .\r\nسلطان شاه‌رخ پسر چهارم اميرتيمور است ، در وقت فوت پدر به حكومت خراسان اشتغال داشت ، و بعد از فوت اميرتيمور چنين مىنمايد كه نخواست بر سر ملك ماوراء النهر نزاع كند ، لاكن بعد از آنكه خليل سلطان را چنان كه مرقوم گشت از سلطنت بيرون كردند ، صاحب سرير ممالك محروسه گشت . و او پادشاهى بود كريم طبع و شجاع ، لاكن هواى نفس و حب ازدياد جاه و نام ، در مزاج نداشت .\r\nدر سىوهشت سال سلطنت جنگى كه كرد با تراكمهء روم بود كه - سردار ايشان قرايوسف كه از تيمور گريخته و در ايام حيات وى به خمول روزگار مىگذرانيد - بعد از آنكه خبر فوت تيمور در اطراف منتشر شد دست تعدى از آستين بيرون كرده ممالكى كه از دست داده بودند دوباره به چنگ آورده و ، دست تغلّب بر صفحات آذربايجان نيز دراز كردند .\r\nشاه‌رخ كه بنابر مورخين شرق ، در بهادرى مثل ساير فضايل سرآمد اهل عصر بود ، با قرايوسف سه دفعه مصاف داده و در هربار وى را هزيمت نمود . و بعد از فوت قرايوسف ، با پسران وى جهانشاه و اسكندر ، همان سلوك نموده ، تا بالاخره جهانشاه منقاد گشته از جانب وى حكومت آذربايجان يافت و خراج ساليانه بر گردن گرفت و ، اسكندر از ملك فرار كرد .\r\n\r\n","description":"","footnote":"","page_name":" 329 ","page_number":403},
  {"content":"\r\n\r\nبا اين همه ، شاه‌رخ « 1 » را ميل تسخير بلاد نبود . به متابعت اوكتاى قاآن پسر چنگيز مىخواست كه خرابيهائى كه در ايام پدرش به اطراف بلاد و اصناف عباد رسيده بود تعمير كند .\r\nحصار شهر هرات و مرو را فرمود تا دوباره بنا كنند ، و غالبا جميع بلادى كه در مملكت وى بود ، در ايام حكومت او روى به آبادى نهاد . علما را محترم داشتى و تحصيل علم را ترغيب و تحريض نمودى . با سلاطين معاصر به وساطت سفرا و مراسلات ، بنياد مراودت و دوستى نهاد . خواندمير حكايت غريبى از سفارت ما بين وى با خاقان چين مىكند .\r\n\r\nسلطنت الغ بيگ\r\nبالجمله ، چون هفتادويك سال از عمرش گذشت زندگانى را وداع گفت و ملك را به پسرش الغ بيك گذاشت .\r\nو الغ بيك چنان به تحصيل علوم مشغول گشت كه امور سلطنت مهمل و مختل ماند .\r\nجميع منجمين اطراف بلاد در حضرت وى جمع بودند و زيج الغ بيكى كه نتيجهء جمعيت و زحمات ايشان است ، منسوب بدوست لاكن اين كار عاقبت نداشت . از پسرش عبد اللطيف هزيمت يافته ، هم به دست وى گرفتار گشته به قتل رسيد .\r\n\r\n\r\n","description":"","footnote":"\r\n( 1 ) - مؤلف مىنويسد : در حبيب السير مسطور است كه : روز جمعه بيست و سيم ربيع الآخر شاه‌رخ ميرزا به مسجد جامع تشريف حضور ارزانى داشت ، بعد از فراغ از نماز از مصلى برخاست و روان شد .\r\nكينك‌پوشى احمد لرنام فرصت يافته كاردى به شكم پادشاه رسانيد ، اما كارگر نيامد ، احمد لر را فى الفور پاره‌پاره كردند . يكى از فضلا در تاريخ آن واقعه گويد :\r\nقطعه :\r\n سال تاريخ هشتصد و سى بود * روز جمعه پس از اداى صلات\r\nقصه‌اى بس عجيب واقع شد * در خراسان ولى به شهر هرات\r\nكجروى در بساط چون فرزين * خواست تا شه رخى زند شد مات \r\n( حاشيه )\r\n","page_name":" 330 ","page_number":404},
  {"content":"\r\n\r\nو عبد اللطيف نيز بعد از كشته شدن پدر ، فقط ششماه پادشاهى كرده به دست سپاهيان خود كشته شد .\r\nچنانچه مشهور است بعد از فوت الغ بيك « 1 » مىبينيم « 2 » كه جمعى از نسل تيمور بر سر ملك بهم افتاده‌اند ، و مردم را به اين خانواده چنان اعتماد بود كه هركس دعوى كرد كه از نسل تيمور است ، خلقى بر دور وى فراهم آمده تا عاقبت يا تختى با مكنت يافت ، يا قبرى با عزت .\r\nبابر پسرزادهء شاه‌رخ ، بر خراسان و بلاد اطراف و حوالى آن ملك استيلا يافت ، و چون در شرب خمر افراط مىكرد ، در مبادى حال به‌جهت تسكين خاطر اصحاب ، در مرقد امام رضا توبه كرد و تا چندى پيرامون آن امر نگشت ، و لاكن بعد از چندى ، حكم عادت غلبه كرده باز بر سر كار اول رفت ، تا بالاخره سبب بيمارى صعب شده روز عمرش را به آخر رسانيد .\r\n\r\nسلطنت ابو سعيد\r\nابو سعيد ميرزا سلطان محمد بن ميرانشاه به امير تيمور برجاى بابر برآمد و وى در ايام شاه‌رخ حكومت فارس داشت ، و بعد از فوت آن پادشاه ، در خدمت الغ بيك روزگار بسر مىبرد . تا در خلال تغييرات و تبديلاتى كه در آن زمان واقع شد ، در ازدياد و اقتدار كوشيده ، تا در فوت بابر خواست كه سلطنت را مالك و مملكت را والى شود . در مبادى حال ، صورت ظفر در آينهء مرادش جلوه‌گر گشت ، ولاكن بالاخره در يكى از حروب با تركمانان ، قحطى در لشكرش پيدا شده در هنگام مراجعت از قراباغ ، او را عقب كرده و دستگير نموده نزد امير حسن بيك امير تراكمه برده او را به قتل رسانيد . « 3 »\r\n\r\n\r\n","description":"","footnote":"\r\n( 1 ) - روزى در مجلس خاص ميرزا الغ بيك بر زبان آورد كه : عن‌قريب خراسان و ايران را مسخر خواهم نمود . يكى از منجمين كه در آن مجلس حضور داشت گفت : اگر ميرزا عبد اللطيف بگذارد . ( حاشيه )\r\n( 2 ) - در اصل : مىبينم .\r\n( 3 ) - مدت سلطنت سلطان ابو سعيد هفت سال بود ( ح ) .\r\n","page_name":" 331 ","page_number":405},
  {"content":"\r\n\r\nابو سعيد يازده پسر به يادگار گذاشت ، ولى هيچيك قابل ذكر نيستند ، مگر عمر شيخ كه در عهد پدر والى اندجان يكى از اضلاع ماوراءالنهر بود ، و او پدر بابر شاه است ، كه از غايت اشتهار از تعريف مستغنى است . و بابرشاه بعد از جنگهاى طويل و مردانه ، با شاهى خان اوزبك ، آخر الامر خود را به هندوستن كشيده و به خصايص ذات و مكارم صفات ملوكانه ، در آن مملكت بنياد سلطنتى عظيم افكند ، كه اعقاب و انسال وى سالهاى دراز از آن بهره‌ور بودند . تا هنوز نام پادشاهى در آن خانواده است .\r\n\r\nسلطنت سلطان حسين بايقرا\r\nبعد از فوت ابو سعيد سلطان حسين ميرزاى بايقرا يكى از احفاد تيمور ، بر سرير ملك ارتقا جست و به‌جهت فتوحات بزرگ كه بر دشمنان « 1 » و همچنين بر اوزبكان او را دست‌داد ، به غازى ملقب شد .\r\nدر ايام حكومت وى ، مردم بزرگ بسيار به عرصهء ظهور آمدند .\r\nمورخ مشهور خواندمير از رعاياى اوست ، و در كتاب خود ذكر محامد صفات و فتوحات وى را تفصيل مىدهد . لاكن چراغ دولت وى نيز در مقابل آفتاب اقبال محمد خان شيبانى كه بابر را از ملك موروث آواره كرده بود ، از فروغ افتاد .\r\nپسر و وليعهد وى ، بديع الزمان كه آخرين سلسلهء تيمورى است كه در ايران پادشاهى كرده‌اند ، همچون سايرين تاب تطاول اوزبكان نياورده به شاه اسماعيل صفوى كه در آن اوقات بر بلاد شرقيهء ايران استيلا يافته بود پناه برد و در تبريز مقام كرد . و چون سلطان سليم عثمانى آن ولايت را گرفته او را به قسطنطنيه فرستاده [ و او 
  ] در آنجا به آباى خويش ملحق گرديد .\r\nتراكمهء روم كه ذكرى از ايشان رفت ، بر دو شعبه بودند . قراقوينلو و آق‌قوينلو ، يعنى صاحب گوسفند سياه و سفيد ، به‌جهت اينكه ، شكل حيوانات\r\n\r\n\r\n","description":"","footnote":"\r\n( 1 ) - در نسخه طبع 1423 ه هند : بر دشمنان و مدعيان تخت شاهى .\r\n","page_name":" 332 ","page_number":406},
  {"content":"\r\n\r\nمزبوره را بر پرچم علم نقش كرده بودند . قرا محمد كه سرسلسلهء طايفهء اول است ، جزئى مملكتى داشت و پاىتخت او شهروان كه در ارمنيه است بود .\r\nپس از وى پسر وى قرايوسف اقتدارى تمام يافت ، در مقابلهء شمشير تيمورى پايدارى نتوانست كرد ، بعد از فوت تيمور از مصر مراجعت كرده با احمد ايلخانى حاكم بغداد مصاف داده و او را دستگير ساخته به قتل رسانيد . بعد ازين فتح لشكرى زياده بر صد هزار كس جمع‌آورى كرده به عزم مقاتلهء شاه‌رخ ميرزا حركت كرد ، اما چون قريب به تبريز رسيد ، بغتتا بيمار شده در يكى از دهات نفس آخرين كشيد .\r\nهيچ واقعه‌اى مثل فوت قرايوسف ، كاشف از بىثباتى پايهء اقتدارى كه فقط بر لشكر است نيست . هنوز اين مرد نمرده بود كه نظام لشكرش از هم گسيخت . امراى او هريك به خيال خود راى مىزدند ، و جسد كسى كه چند ساعت قبل به احترام سلطنت با وى مىزيستند ، برهنه و با گوش بريده بر زمين افتاده بود . گوشش را به‌سبب آويزهاى قيمتى بريدند ، تا بالاخره جسد متعفن شده را يكى از صاحب‌منصبان رحم كرده به خاك سپرد .\r\nپسر قرايوسف بعد از پدر ، برادر خود ابو سعيد را كشته جاى پدر گرفت . و چنان كه گفته شد با شاه‌رخ مصاف داده هزيمت يافت ، و شاه‌رخ مملكت « 1 » وى را ضميمهء ممالك خويش گردانيده تبريز را به جهانشاه برادر او داد .\r\nو اندك مدتى بعد ازين وقايع ، اسكندر به دست پسر خويش كشته گشت ، و جهانشاه در تبريز استقلال يافته گرجستان و اغلب بلاد عراق و فارس و كرمان را نيز مسخر كرد .\r\nبعد ازين فتوحات عزم تسخير خراسان نمود ، لاكن چون خبر طغيان پسران خويش در بغداد و تبريز شنيد ، لابد شده به دفع دشمن خانگى مراجعت\r\n\r\n\r\n","description":"","footnote":"\r\n( 1 ) - كذا .\r\n","page_name":" 333 ","page_number":407},
  {"content":"\r\n\r\nنمود . يكى از پسرانش پيربداق خان ، كه در بغداد دم از مخالفت مىزد ، قدرى در محافظت آن شهر ثبات ورزيده ، لاكن آخرالامر دستگير گشته مقتول شد . و جهانشاه هنوز از غايلهء فرزندان خود فراغت نيافته بود كه به دفع اوزون حسن يا حسن طويل امير تراكمهء آق‌قوينلو ، كه در آن اوقات قوت گرفته و بر ديار بكر و اطراف آن مستولى شده بود ، مجبور گشته جمع‌آورى لشكر نمود . و هم در جنگ اول ، روزش به آخر رسيد .\r\nپسرش حسين على لشكرى گران فراهم نموده به خون پدر برخاست ، لاكن به خاك پدر خفت ، يعنى او نيز از اوزون حسن هزيمت يافته دستگير گشت ، و با تمام منسوبان و اقارب به قتل رسيد .\r\nبعضى از مورخين گويند كه قتل جميع به‌سبب انتقام حركتى بود كه اسكندر بن قرايوسف نسبت به قراعثمان جد امير حسن بيك كرده بود ، و آن اين است كه : چون اسكندر از شاه‌رخ گريزان گشت ، به حسب اتفاق قراعثمان به چنگ وى افتاد ، و اسكندر او را در ارزنةالروم محبوس ساخت . عمر قراعثمان در آنجا به پايان رسيد . و چون اسكندر به آن ملك آمد گفت تا قبر وى را شكافته و جسد وى را بيرون آورده و گردن‌زده سر او را به علامت فتح نزد سلطان مصر فرستند .\r\nتاريخ امراى آق‌قوينلو با قراقوينلو شباهتى تام دارد . و اين سلسله را بايندرى گويند ، منسوب به شخصى كه نسب اين طايفه به او منتهى مىشود . اول اقتدار ايشان را مىتوان گفت از عهد تيمور است . قراعثمان در خدمت تيمور بوده و ، هم در زمان وى حكومت ارمنيه و جزيرة العرب و بعضى از ممالك روم يافت ، و بعد از فوت تيمور با طايفهء قراقوينلو محاربات نمود ، و خاتمت كارش با انتقامى كه از دشمنان كشيد در سطور قبل مرقوم شد .\r\nاوزون حسن بعد از استيصال طايفهء قراقوينلو ، با سلطان ابو سعيد درافتاد ، و آخر الامر به چابكى و كاردانى و جنگهاى قزاقى ، دست از حريف برد ، و چنانچه مسطور گشت ، ابو سعيد به چنگ وى افتاده به قتل رسيد ، و اوزون حسن بر اغلب\r\n\r\n","description":"","footnote":"","page_name":" 334 ","page_number":408},
  {"content":"\r\n\r\nممالك تيموريه مسلط گشت . و بعد از آنكه ايران مسخر وى گشت ، عزيمت فتح ممالك عثمانى از نهادش سر برزد ، لاكن سلطان محمد ثانى به نيروى بازوى كياست نه چنان بر زمينش زد ، كه ديگر تواند برخاست .\r\nايام عمرش هفتاد و زمان سلطنتش يازده سال بود .\r\nاتفاق ائمهء تاريخ بر عقل و شجاعت اوست . و يكى از سفراى فرنگستان كه در دربار وى بود گويد : مردى بود بلندبالا و گشاده‌رو و متواضع . و هم او گويد :\r\nقريب پنجاه هزار عسكر داشت كه غالب ايشان چندان نقلى نداشتند .\r\nاز فوت اوزون تا عروج شاه اسماعيل صفوى كه بيست و شش سال است ، كم واقعه‌اى است كه قابل ذكر باشد . فرزندان و فرزندزادگان و اقارب وى ، بر سر ملك او به يكديگر افتادند ، و بدين سبب نه تنها خود را خراب كردند ، بلكه راه به جهت سلطنت ديگرى گشادند .\r\nشاه اسماعيل اول صفوى\r\n\r\n","description":"","footnote":"","page_name":" 335 ","page_number":409},
  {"content":"\r\n\r\n\r\nفصل چهاردهم تاريخ سلاطين صفويه از طلوع آفتاب اقبال اين سلسله تا غروب نجم حيات شاه عباس بزرگ\r\n\r\nدر نسب سلاطين صفويه\r\nشاه اسماعيل اول پادشاه است از سلسلهء صفويه .\r\nدر زبدة التواريخ تأليف محمد كمال بن اسماعيل كه يكى از صاحب‌منصبان معتبر شاه عباس ثانى است و در اين اوراق اخبار اوايل اين طبقه از آن كتاب مأخوذ است ، نسب شاه اسماعيل را بدين وجه نوشته است :\r\nشاه اسماعيل بن سلطان حيدر ابن سلطان جنيد ابن شيخ ابراهيم ابن خواجه على ابن شيخ صدر الدين موسى ابن شيخ صفى الدين اسحاق ابن شيخ امين الدين جبرئيل بن شيخ صالح ابن قطب الدين ابن صلاح الدين رشيد ابن محمد الحافظ ابن عوض الخواص ابن فيروزشاه زرين‌كلاه ابن محمد ابن شرفشاه ابن محمد ابن حسن ابن محمد ابن ابراهيم ابن جعفر ابن محمد ابن اسماعيل ابن محمد ابن احمد الاعرابى بن ابو محمد القاسم بن ابى القاسم حمزة ابن الامام الهمام موسى الكاظم امام هفتم .\r\nو غالبا جميع اجداد وى را ، يا ارباب خرقهء تقوى و مسند فتوى مىدانند ، يا از اصحاب كرامات و داراى مقامات مىشمارند .\r\n\r\n","description":"","footnote":"","page_name":" 336 ","page_number":410},
  {"content":"\r\n\r\nمدتها در اردبيل به‌جهت جذب نفوس و تحصيل شهرتى كه دعوى بىاعتنائى به آن مىنمودند ، عزلت‌گزين و زاويه‌نشين بوده‌اند .\r\nاول كسى كه از اين طبقه صيت شهرتش به مسامع جهانيان رسيد ، شيخ صفى الدين بود كه اين سلسله را بدان سبب صفويه خوانند .\r\nبعد از وى صدر الدين صاحب خرقه و هادى فرقه گشت .\r\nو همچنين پس از او خواجه على و جنيد و حيدر به ترتيب ، هريك مسند ارشاد و شهرت زياد يافتند .\r\nمروى است كه سلاطين عصر به خانقاه صدر الدين آمدوشد مىكرده‌اند ، چنان كه منقول است كه امير تيمور وقتى به ديدن وى رفت و وى را گفت كه : اگر حاجتى باشد از اسعاف « 1 » آن مضايقت نخواهد رفت ، صدر الدين گفت : اسراى روم را آزاد كن . اين است قول صاحب زبدة التواريخ ، اگرچه ديگران نسبت اين حكايت را به شيخ صفى الدين مىدهند .\r\nبرهرتقدير ، تيمور بنابر خواهش مرد حق ، به اطلاق اسرا حكم فرمود ، و مردمى كه از قيد اسار رهائى يافتند ، به شكرانه در سلك مريدان محسوب گشتند ، و نسلابعدنسل بر ارادت ، چنان كه بر جمعيت افزودند ، تا كار به جائى رسيد كه اسيرزادگان روم ، به مرور ايام اميرزادگان گشته ، و پيرزادگان خود را از مسكنت رهانيده به سلطنت قويم قديم رسانيدند .\r\nبالجمله ، خواجه على بعد از زيارت مكه ، به بيت المقدس رفته و از آنجا به مقصد اصلى پيوست . قبر او هنوز در آن شهر باقى است ، و او را شيخ العجم خوانند . و چون خرقه و خانقاه برحسب وراثت به جنيد رسيد ، اجتماع مريدان به حدى رسيد ، كه جهانشاه بن قرايوسف كه از تراكمهء قراقوينلو و در آن اوان بر آذربايجان حكمران بود ، از اجتماع ايشان متوهم شده ، جنيد را از اردبيل بيرون كرد . جنيد به ديار بكر رفته . و امير حسن بيك كه از تراكمهء آق‌قوينلو و به اوزون\r\n\r\n\r\n","description":"","footnote":"\r\n( 1 ) - اسعاف : قضاى حاجت ( ح ) .\r\n","page_name":" 337 ","page_number":411},
  {"content":"\r\n\r\nيعنى طويل مشهور است ، و شمه‌اى از احوال وى در اوراق سابق « 1 » سمت تحرير يافت ، با وى در غايت تبجيل و احترام پيش‌آمده ، نهايت رعايت خاطر مرعى داشت و ، خواهر خويش را به حبالهء ازدواج وى آورد . لاكن نه قرابت حسن و نه حمايت مريد ، توانست كارى بكند ، كه دوباره رحل اقامت در اردبيل بيفكند ، لهذا مأيوس شده به طرف شيروان رفت ، و در آن ملك در محاربه‌اى كه ما بين او و عساكر آنجا واقع شد ، به زخم تيرى ترك جان گفت .\r\nپسرش سلطان حيدر ، كه خواهرزادهء حسن بود ، وارث پدر گشت . و سلطان حيدر سياست امارت و رياست ولايت با هم جمع داشت ، و چون از طرف مادر ، اميرزاده و سلحشور بود ، حكومت پيش گرفت و جلادت آغاز نهاد . و اوزون حسن خالوى او كه در آن اوقات جهانشاه و سلطان ابو سعيد را از ميان برداشته ، سلطان بالاستقلال جميع ممالك ايران بود ، دختر خود را به وى داد . بنابر مورخان اسلام ، نام آن دختر عالم‌شاه « 2 » است ، لاكن يكى از محرران فرنگستان ، كه در آن اوقات بوده و مىنويسد ، مىگويد كه : نام آن دختر پارسا و مادرش عيسوى دختر پادشاه طرابزان بود .\r\nعلىاىحال ، سلطان حيدر را از آن دختر سه پسر در وجود آمد : سلطان على و ابراهيم ميرزا و شاه اسماعيل ، و چون پسر بزرگتر از سن صبى به عهد شباب رسيد ، حيدر جمع‌آورى مريدان كرده به انتقام خون پدر ، لشكر به شيروان كشيد ، و با حاكم آن مملكت مصاف داده و هزيمت يافته به قتل رسيد ، نعش وى را به اردبيل برده مدفون و زيارتگاه مريدان ساختند .\r\nو سلطان على پسرش را به جاى وى برداشتند ، لاكن يعقوب بن امير حسن ، كه در آن اوقات بر ايران فرمانروا بود ، از كثرت مريدان او متوهم شده سلطان على و برادرانش را به يكى از قلاع اصطخر فارس محبوس كرد و زياده بر چهار سال در آن حبس بودند ،\r\n\r\n\r\n","description":"","footnote":"\r\n( 1 ) - رجوع شود به ص 334 .\r\n( 2 ) - در نسخه طبع 1323 ه هند : عالم شعاع .\r\n","page_name":" 338 ","page_number":412},
  {"content":"\r\n\r\nتا در فوت يعقوب فرصت به چنگ آورده از حبس استخلاص يافته به جانب اردبيل شتافتند ، و جمعى از مريدان به ايشان ملحق گشتند . لاكن قبل از آنكه به‌قدر كفايت جمعيتى فراهم آيد ، منازعتى روى داد و ، سلطان على به قتل رسيد ، و برادران وى به تبديل لباس به گيلان گريختند .\r\nابراهيم ميرزا در گيلان فوت شد .\r\n\r\nسلطنت شاه اسماعيل\r\nدر ايام وقوع اين حادثات ، اسماعيل پسر كوچك حيدر ، طفل بود و تا سن چهارده‌سالگى چيزى از وى ننوشته‌اند كه مخصوصا قابل ذكر باشد . در چهارده‌سالگى جمع‌آورى مريدان نموده به انتقام آباواجداد به طرف شروان رفته و شروان‌شاه را شكست . چون اين خبر به الوندبيك پسر يعقوب بيك آق‌قوينلو رسيد ، مضطرب شده به استيصال وى لشكر كشيد . لاكن او نيز مانند حاكم شروان هزيمت يافته ، شاه اسماعيل بر بلاد آذربايجان مستولى شد و تبريز را دار الملك ايالت و مستقر سلطنت و امارت خود ساخت .\r\nسال ديگر لشكر به عراق كشيده در نزديكى همدان با سلطان مراد ، يكى ديگر از امراى آق‌قوينلو ، طرح جنگ سلطانى انداخته ، او را نيز منهزم نمود .\r\nو بعد از اين فتح به زودى بر جميع عراق احكام وى نفاذ يافت .\r\nو هنوز چهار سال از روزى كه گيلان را رها كرد نگذشته بود كه فقير كنج خانقاه ، امير گنج و بارگاه شد ، و پسر حيدر درويش ، پادشاه على الاستقلال ايران بىكم‌وبيش گشت .\r\nبالجمله ، فايدهء بزرگى كه شاه اسماعيل را درين باب داشت [ اين بود 
  ] كه از خاندان امرا نبود ، و بدين سبب خاندان وى ، در معرض عداوت كسى برنيامدند ، و غالبا جميع رعاياى وى در وى به چشم عقيدت و ارادت مىنگريستند .\r\nو مشاهير آباواجداد وى ، همه متصوف و موحد بودند ، كه اعتقادشان بلاشك ،\r\n\r\n","description":"","footnote":"","page_name":" 339 ","page_number":413},
  {"content":"\r\n\r\nاعتقاد فلاسفهء متألهين بوده ، اما چون سرشارى از نشاء وحدت و آزادى از علايق كثرت ، مخصوص ايشان ، و دست اوهام اغيار از ادراك آن مقامات كوتاه بود ، لاجرم مريدان را فراخور استعداد و گنجايش حوصله ، پايهء شورى بايد ، و به‌جهت اين امر ، حب على كه هم نسب ايشان به دو منتهى مىشود ، اختيار كردند .\r\n نجد مجانين عشق وجد مريدان حال * مهر نبى بود و اهل حب على بود و آل \r\nعلى مصاحب و پسرعم و داماد پيغمبر است .\r\nچنان كه معتقد اهالى ايران است در چهارده‌سالگى اول كسى است كه به پيغمبر ايمان آورد ، و تا ايام حيات بر عقيدهء خويش ثابت و در ارادت از هيچيك كم نه ، و در شجاعت از همه بيش بود . پسرعمش وى را دوست مىداشت ، و از اين سبب محبوب‌ترين دختران خود را به وى داد و او را وصى خويش ساخت .\r\nلاكن با اين همه ، از حق خويش محروم ماند ، و تا خلاف در امت واقع نشود شمشير از غلاف نكشيد و ، بر نوائبى كه در ايام خلافت ابو بكر و عمر و عثمان به وى رسيد ، صبر كرد . اگرچه بالاخره پاى بر مسند خلافت نهاد ، لاكن خلافت او چندان طول نكشيد . و به‌جهت اينكه قطع منازعه ما بين مؤمنين و باغيان شود ، فيصلهء امر حكومت را به دشمنى محيل حوالت كرد ، و قبل از آنكه به شهادت رسد ، وى را از خلافت خلع كردند .\r\nو به سبب مصائبى كه بر وى وارد آمد ، هم از صدر اسلام ، مسلمين به دو فرقه شدند ، و اين اختلاف به سبب وعدهاى فريب‌آميز كه به حسين بن على داده ، او را به هواى خلافت طلبيدند و در كربلا به خوارى تمام كشتند ، ازدياد پذيرفت . و همچنين بسبب بلائى كه به برادرش [ حسن 
  ] رسيد ، يعنى دشمنان وى ، زن او را فريب داده تا وى را مسموم ساخت .\r\nاز زمان حدوث اين وقايع تا اكنون ، طايفه‌اى بوده و هستند كه عقيدهء ايشان است كه حق با على و اولاد على است ، و هميشه بر وى درود و بر ظلمه و غاصبين حق او لعنت مىفرستند . لاكن چون غالبا رياست در اهل سنت بوده است ، اين طائفه مقهور و منكوب بوده‌اند ، و مكرر ظلمهاى شديد بر ايشان شده است .\r\n\r\n","description":"","footnote":"","page_name":" 340 ","page_number":414},
  {"content":"\r\n\r\nاجداد شاه اسماعيل مريدان را مذهب شيعه آموختند . على اسم مقدسى بود كه على الاتصال بر زبانها مىگذشت و ستمهائى كه بر او و خاندان او رفته بود ، همواره در خاطرها خطور داشت . و لابد مداومت اين خيالات و مواظبت اين عقايد ، بالطبع مورث عداوت دشمنان وى ، و به همين قسم موجب عداوت كسانى است كه به دشمنان وى معتقدند .\r\nاز اينجاست عداوت شيعه و سنى ، و هم از اينجاست كه مريدان صفويه ، نجاح دنيا و نجات آخرت را در بغض با دشمنان على مىدانستند .\r\nبنابرين هيچ اسبابى مثل اين‌گونه عقيدت به‌جهت ترقى مملكت ايران ممكن نبود . آتشى بود كه در هر سينه شعله‌ور شد و تا از اشتغال فرو ننشست ، به‌قدر حب وطن در ملتى كه از قدروقيمت حكومت آزادى و عدل و انصاف مستحضرند ، مؤثر افتاد .\r\nشاه اسماعيل عقايد ملت را آلات ترقى دولت ساخته ، به حذاقت به كار برد و فايده‌اى چنان كه بايد تحصيل كرد .\r\nهفت ايل ترك : استاجلو و شاملو و نيكالو و بهارلو و ذو القدر و قجر و افشار را كه عمدهء اسباب ترقى و ظفر وى بودند . به كلاه سرخ و لقب قزلباش امتياز داده ، چنانچه لقب مزبور در اعقاب و احفاد ايشان نيز جارى ماند .\r\nتفصيل جنگهاى وى ، تطويل بلاطائل خواهد بود . پس از جلوس تا چند سال به تسخير بلادى كه از ايران به سلطنت او گردن نمىنهادند ، اشتغال داشت .\r\nو بعد از انجام اين امور ، بغداد و اطراف و حوالى آن را مفتوج ساخت .\r\nو در سال بعد ازين فتح ، با اوزبك در خراسان مصاف و ايشان را شكست داده ، سردار آن طايفه شاهى بيك خان را به قتل رسانيد . و بدين سبب جميع ممالك خراسان ضميمهء مملكت و تميمهء سلطنت ايران گشت .\r\nبعد از آن ، عطف عنان به جانب بلخ نموده ، آن ديار را نيز مسخر كرده مراجعت به بلدهء قم نمود .\r\n\r\n","description":"","footnote":"","page_name":" 341 ","page_number":415},
  {"content":"\r\n\r\nاما هنوز از رنج سفر آسوده نگشته بود كه خبر رسيد كه لشكر اوزبك مجددا به خراسان تاخت آورده‌اند ، بنابراين مجددا لشكر به آن صوب كشيد و اوزبكان را بار ديگر هزيمت نموده ، جمعى از ابطال رجال خود را به محافظت آن اطراف مأمور ساخت . و تا اين تاريخ ظفر و فيروزى ملازم ركاب و ملتزم جناب وى بود .\r\nاما در اين اوقات سلطان سليم رومى با لشكرى جرار و كارآزموده ، از قسطنطنيه به ايران روى نهاد . بنابر مورخين ترك سلطان سليم لشكر را صلاى جهاد درداد و اين محاربت را غزاى با اعداى دين نام نهاد ، چنانچه در وقايع مورخهء در آن اوقات ، از شاه اسماعيل به شيطان‌قلى « 1 » تعبير مىكند .\r\nو يكى از مؤلفين فرنگستان كه تاريخ اسلام را نوشته است ، نسخهء مكتوبى كه سلطان سليم به شاه اسماعيل نوشته است ، نقل كرده است . در سياق عبارت ، غايت تجبر و تنمر به خرج داده . و همچنين پيش از آنكه لشكريان را ازين جنگ اعلام دهند ، علماى ترك فتاوى نوشته اشتهار دادند كه قتل يك شيعهء ايرانى افضل از كشتن هفتاد عيسوى است .\r\nالقصه ، در حدود آذربايجان جنگ شروع شده ، شكست عظيم بر ايرانيان افتاد . و از بزرگان امرا ، مير سيد شريف صدر الصدور در آن واقعه به قتل رسيد .\r\nمروى است كه در آن جنگ اسماعيل اقصى الغايه مردانگى و تهور به ظهور رسانيد .\r\nچنانچه گويند كه سلطان سليم فرمان داد تا توپها را با زنجيرهاى قوى و محكم در برابر صفوف به‌جهت دفع حملات سوارهء دشمن سقناق « 2 » كنند . و پادشاه بهادر با ضرب شمشير زنجير به آن استحكام را از هم گسلانيد ، ولى با اين همه ، فايده‌اى مترتب نگشته ، ايرانيان هزيمت فاحش يافته ، و اردوى ايشان به تاراج خصم رفت . و اثر اين شكست در ضمير شاه اسماعيل چنان نقش بست ، كه بقية العمر كسى وى را خندان\r\n\r\n\r\n","description":"","footnote":"\r\n( 1 ) - در حاشيه نسخه 1323 ه طبع هند : اين سهو است ، شيطان‌قلى كسى ديگر است ، چنانچه از مطالعهء تواريخ معلوم مىشود ، مترجم .\r\n( 2 ) - سقناق ( واژه‌اى تركى ) - اختيار ( معين ) .\r\n","page_name":" 342 ","page_number":416},
  {"content":"\r\n\r\nنديد . سلطان ترك را ازين فتح ، جز نام و غنيمت كه از لشكرگاه حريف به چنگ افتاد ثمرى حاصل نشد . و به‌سبب قلت آذوقه ، صلاح در معاودت ديد . و تهيهء زيادى كه از آن بعد ، به‌جهت فتح ايران سرانجام داده شد ، به كار محاربهء مصريان و طايفهء چركس رفت .\r\nبالجمله ، چون بعد از چندى سلطان سليم فوت شد ، شاه اسماعيل از ارس گذشته گرجستان را تسخير نمود . و اين آخر فتوحات وى بود . چندى بعد جهت زيارت مقبرهء والد خود به اردبيل رفته از اردبيل به عالم ديگر شتافت . « 1 »\r\nايرانيان در مدايح وى اطناب كنند ، و او را بانى سلطنت قويم و حامى مذهب مستقيم ايران شناسند . و در كتب تواريخ ، او را شاه شيعيان خوانند . اگرچه احتمال دارد كه او سزاوار اين همه اغراق كه در تمجيد و تحسين وى مىكنند « 2 » لاكن شك نيست كه او پادشاهى بود قابل و بهادر . در جميع عمر يك دفعه شكست از دشمن يافت . و سبب حقيقى آن نيز توپخانهء بزرگ ، و علم به قواعد حرب ، كه سلطان سليم به‌سبب مراودت و مخالطت با اهالى فرنگستان بايد فراگرفته باشد ، بود .\r\nالقصه ، وفاتش در دوشنبه نوزدهم رجب سنهء 930 نهصد و سى از هجرت واقع شد . و چهار پسر و پنج دختر از وى ماند . نام پسران وى : طهماسب ميرزا و ، سام ميرزا و بهرام ميرزا و ، القاص ميرزا .\r\n\r\nجلوس شاه طهماسب بر تخت سلطنت ايران\r\nطهماسب در سن ده سالگى به حكم وراثت بر جاى پدر نشست ، و چنان كه مأمول بود ، رشتهء مهام امور در كف كفايت وزرا نهاد . هنوز تخت به وجود او آرايش و او از صعود بر تخت آسايش نيافته بود ، كه به حكم اجبار از\r\n\r\n\r\n","description":"","footnote":"\r\n( 1 ) - در سن يازده‌سالگى جلوس بر تخت نمود و بيست و چهار سال سلطنت كرد ( ش ) .\r\n( 2 ) - در اصل : نيست .\r\n","page_name":" 343 ","page_number":417},
  {"content":"\r\n\r\nپى دفع عبيد اللّه خان اوزبك لشكر به خراسان كشيد . لاكن چون شنيد كه ما بين دو طايفهء قزلباش نزاعى شديد شده است ، و رفع نزاع فقط موقوف به حضور پادشاه است ، و الا سبب برهم خوردن مملكت خواهد شد ، لابد يكى از امرا را به جهت حفظ سرحد گذاشته به قزوين كه مقر سلطنت بود ، مراجعت نمود . و بعد از قطع مادهء نزاع ، على التعجيل به خراسان تاخت . در غياب وى ، اميرى كه براى دفع تركمانان در آن سرزمين گذارده بود ، مصاف داده هزيمت يافته بود ، لاكن عساكر پادشاهى ما بين جام و مشهد با تراكمه دست در كمر زده ايشان را به كلى از جاى كنده از پاى انداختند .\r\nبعد از اين فتح ، به جانب بغداد نهضت نمود و ذو الفقار خان كلهر « 1 » را كه دست تغلب و تصرف بر آن ولايت دراز كرده بود ، گرفته به قتل رسانيد .\r\nبالجمله ، اگرچه بر اعداى خارجيه درهرطرف مظفر و منصور گشت ، اما چنين مىنمايد كه ، در اوايل سلطنت على الاتصال به‌سبب تكبر و تجبر امراى قزلباش ، نزاع خانگى و آشوب ملكى داشته است . و از جمله وقتى قبيلهء شاملو را با ايل تكلو منازعت اتفاق افتاده ، و جهان سلطان را كه امير ايشان بود تعاقب كرده ، تا اينكه از بيم جان به خيمهء پادشاه پناه برد . بالاخره جنگى برپا شد ، و حسين خان شاملو از پا افتاد . كشته شدن امير شاملو موجب جرأت تكلو گشته ، مستعد قتال با ايل شاملو شدند ، و به هيچ چيز آرام نمىيافتند مگر اينكه پادشاه را به ايشان بسپارند . يا بعبارة اخرى ، چون پادشاه جوان به دست افتد ، امير ايشان سلطان ايران شود ، طهماسب در آن اوان شانزده سال از عمرش گذشته بود ، و اين صحبت چنان تحريك غضب وى كرد ، كه يكباره به احضار جميع امراى لشكر فرمان داد ، از ايشان پرسيد كه : آيا راضى مىشوند كه پادشاه ايشان اسير آن طائفهء نابكار شود ؟ چون امرا را به مساعدت خود يكدل يافت ، فرمان داد تا بر ايل تكلو حمله كنند . و اگرچه ايل مزبور ، قدم جرأت و جلادت فشردند ، اما به سهولت\r\n\r\n\r\n","description":"","footnote":"\r\n( 1 ) - اكراد كلهر هنوز در اطراف كرمانشاه بسيار هستند ( م ) .\r\n","page_name":" 344 ","page_number":418},
  {"content":"\r\n\r\nعساكر شاهى بر ايشان غلبه كرده بسيارى از ايشان را به قتل رسانيدند . بقية السيف ، سلامت در گريز ديدند .\r\nاخبار اين قبيل اغتشاش ملكى چون به مسامع اطراف رسيد ، اوزبكان فرصت غنيمت دانسته ، ديگرباره به ممالك خراسان تاختند ، و هرات را تا مدت هيجده ماه محاصره كرده كار بر اهالى شهر چنان تنگ شد كه به گوشت سگ و گربه سد رمق مىكردند . لاكن طهماسب به مدد ايشان رفت . و اوزبك دست از محاصره كشيده روى به بلاد خود نهادند .\r\nچندى بعد از وقوع اين كيفيت ، خبر حركت سلطان سليمان عثمانى به تسخير ايران در افواه شيوع يافته سبب دهشت و اضطراب مردم شد .\r\nتبيين اين مقال آنكه ، يكى از حكام معزول آذربايجان و جمعى از امراى مفتن ايران ، سلطان سليمان را بر تسخير ايران ترغيب كردند . بناء عليه سپاه ترك به بلاد ايران تاخته ، جميع بلادى كه در سمت غربى ارس و ما بين دجله و فرات واقع است ، با بعضى از نواحى كردستان به تصرف آورده تبريز را نيز ضميمهء آن فتوحات ساختند ، و از آنجا به سلطانيه تاختند ، لاكن سختى هواى زمستان آنجا ، مانع از فتح آن صفحه شده ، سليمان به بغداد رجوع نموده آن ملك را به تصرف آورد . سال ديگر به ايران معاودت نمود ، اما زود مجبور شد كه به ممالك خويش مراجعت كند . چون سليمان رجعت نمود ، پادشاه ايران به جانب ارمنيه لشكر كشيده و قريب جميع بلادى كه در دست تركان مفتوح شده بود ، استرداد نمود . طغيان سام‌ميرزا سبب اغتشاش صفحات خراسان شد . و عبيد اللّه خان اوزبك باز به آن صفحات تاخت آورده ، هرات را گرفت . و چون خبر حركت طهماسب را شنيد ، شهر را غارت كرده و با غنايم موفور از جيحون گذشت . پادشاه به جانب قندهار در حركت آمد ، و سام ميرزا كه آن ملك را به تغلب گرفته بود ، خبر توجه وى را بدان سمت شنيده فرار را از قرار انسب دانست . و حكومت آن ملك به پير بداق خان قجر گذاشته شد . اما كامران ميرزا پسر بابر كه در آن اوان سلطنت دهلى\r\n\r\n","description":"","footnote":"","page_name":" 345 ","page_number":419},
  {"content":"\r\n\r\nداشت ، قندهار را فتح نموده از تصرف پيربداق خان انتزاع نمود . اين اول دفعه‌اى است كه اسم اميرى از قجر ، كه حال سلطنت ايران در خانوادهء ايشان است ، به‌نظر مسود اوراق رسيده است .\r\nالغرض ، همايون شاه پادشاه هندوستان در عهد وى از هندوستان گريخته پناه به پادشاه ايران برد . اهالى ايران در هر عهد و اوان ، دعوى نان و سفره و رعايت غربا و مروت با مهمان كرده‌اند ، و ورود همايون ، اسباب خوبى به‌جهت اظهار اين صفت بود . شنيده نشده است كه پادشاهى را به‌غير از وى ، در حال مسكنت به اين احترام با وى حركت كرده و به آن مروت با وى سلوك نموده ، و با آن عزم و همت در استخلاص وى كوشيده باشند . جميع خزاين ملك در اعزاز و توقير و رسانيدن او كرت ديگر به تاج و تخت خود مصروف شد . الحق هرقدر مدح اين مروت از ملت خارج و داخل بشود ، سزاست .\r\nمع الحديث ، القاص ميرزا برادر طهماسب ، خبر فوت برادر شنيد و بدون اينكه تحقيق صدق و كذب مطلب كند ، علم استقلال برافراشت . و چون معلوم شد كه خبر حقيقتى نداشته است ، دوباره سر اطاعت نهاد . اما بعد از آن از جان خود انديشناك شده به جانب روم شتافت و با سليمان نوع معاهدتى در ميان نهاده او را به تسخير ايران ترغيب كرد . القاص را دوستان بسيار بودند ، و اگر مىتوانست ، بر معاهدهء با سليمان برقرار بماند ، شايد خطر عظيم متصور مىشد ، ولى بخت برادرش مساعدت نموده پيمان را نتوانست به سر برد .\r\nبسط مقال آنكه ، چون القاص تا به اصفهان رسيده ، لشكر ترك جميع ممالك آذربايجان را به تصرف آوردند ، سليمان عزم كرد كه القاص را بگيرد . القاص از اين معنى خبر شد به كردستان گريخت ، و از سرخاب‌بيك والى اردلان كه از امراى معتبر آن ملك بود ، و در شهر زور اقامت داشت ، طلب حمايت كرده استعانت جست . سرخاب‌بيك بعد از اخذ رشوه ، او را به شاه طهماسب سپرده ، طهماسب وى را قيد كرده ، هنوز سالى نگذشته بود كه ، روز حياتش به آخر رسيد . گمان\r\n\r\n","description":"","footnote":"","page_name":" 346 ","page_number":420},
  {"content":"\r\n\r\nناس اين بود كه او را كشتند ، زيرا كه سرخاب‌بيك چنين ظاهر ساخت كه ، ما بين برادران را صلح خواهد داد و به القاص مصالحه‌نامه‌اى نمود كه در آن ، طهماسب قبول كرده بود كه ، حكومت شيراز را به القاص گذارد . لاكن فوت القاص ، و مقررى سالى هزار تومان از خزانهء شاهى براى سرخاب‌بيك ، كاشف عمل شد .\r\nبالجمله ، جنگ با اتراك اگرچه تا چندسال طول كشيد ، لاكن كمتر واقعه‌اى روى داد كه قابل ذكر باشد .\r\nطهماسب گرجستان و چند شهر كوچك از روميان گرفت ، اما چون لشكر به سمت سواحل رود ارس پيش رفت سپاه ترك پس نشست . و چون بعد از اندك مدتى اتراك دوباره به مقتضاى ، العود احمد ، عمل كردند ، پادشاه ايران از مدد و معاونتى كه اهالى گرجستان به اتراك كرده بودند ، چنان در خشم رفته كه دوباره آن ملك را لگدكوب اسبان نموده سىهزار نفر از سكنهء آن ديار [ را 
  ] به اسيرى برد . و هم در آن اوقات ، اغتشاشى در ممالك روم رويداد ، به‌سبب اينكه سليمان فريب يكى از زنان خويش را خورده فرزندان خود را مقتول ساخته بود . و چون اين خبر موحش گوشزد اهالى بلاد گشت ، بسيارى از اضلاع مملكت سر از اطاعت پيچيده گردن خودسرى برافراختند . و اين صورت سبب اين شد كه ، چندى اهالى ايران را آرامى حاصل شد ، و اين آرام با سن و مزاج شاه طهماسب نيز موافقتى داشت .\r\nو شاه طهماسب در قزوين به استراحت مشغول شده ، ادارهء سپاه را به عهدهء امرا و سرداران مفوض نمود .\r\nبايزيد پسر سلطان سليمان از پدر گريخته به وى پناه برد . در ابتداى امر ، شاه طهماسب با وى در غايت مروت سلوك كرد ، لاكن آخر ، حركات نامناسب او و ملازمانش پادشاه ايران را مجبور ساخته به حبس او فرمان داد . و چون معاهده ما بين او و سلطان سليمان صورت يافته بود ، او را به پدر سپرده تشييد مبانى معاهدت نمود . از بيست سال آخر سلطنت طهماسب ، اصول وقايعى كه ذكر كرده‌اند ، يكى تاخت‌وتاز ساليانهء اوزبك است به اطراف خراسان ، و ديگر بلاى قحطوغلا است\r\n\r\n","description":"","footnote":"","page_name":" 347 ","page_number":421},
  {"content":"\r\n\r\nكه در تمام ملك روى داد . گويند كار به جائى رسيد كه مردم يكديگر را مىخوردند .\r\nو يكى از مؤلفان معتبر گويد كه : هم در آن ايام ، از آسمان چيزى باريد شبيه به دانهء گندم ، لاكن كوچكتر ، مردم آن را با قدرى آرد مخلوط كرده سد جوع مىكردند ، و از هر غذائى صالح‌تر بود ، و به اين واسطه از قحط نجات يافتند . و ديگر طاعونى بود كه در بعضى از صفحات روى داد . از آن جمله ، در اردبيل سىهزار كس از آن بليه نابود شدند .\r\nايام سلطنت طهماسب زياده بر پنجاه و سه سال بود . شصت و چهار سال عمر كرد . و او پادشاهى بود به مروت و سخاوت موصوف ، و به حزم و عزم معروف . و اگرچه صاحب صفات بزرگ كه سبب امتياز سلاطين است ، نبود ، مگر اينكه از عيوبى هم كه لازمهء مكنت و مكانت وى بود برى بود . در اويل عمر گاهى به ارتكاب ملاهى و مناهى اقدام مىنمود ، لاكن بنابر قول صاحب زبدة التواريخ ، در بيست‌ونه‌سالگى از سوابق اعمال نادم شده ، لوث دامن عفت را به آب توبه شست . و حكم كرد كه جميع شرابخانهاى مملكت را خراب كنند . تعصب غريبى در مذهب داشت ، چنانچه از حركتى كه با يكى از تجار انگريز كرد ، معلوم مىشود .\r\nملكهء انگلند اليزابت ، ميل داشت كه وسعتى در دايرهء تجارت مملكت خويش دهد ، لهذا يكى از تجار را ترغيب به رفتن به ايران نمود ، و مكتوبى مبنى بر سفارش تاجر مزبور و كاشف از ارادهء خود به پادشاه ايران نوشته ، وى را بدان صوب گسيل نمود . يكى از محرران انگليس گويد كه : وقتى تاجر مزبور را به حضور طلبيدند ، پادشاه يك جفت كفش فرستاد كه پوشيده به خدمت پادشاه رود ، كه مبادا پاى عيسوى زمين سراى پادشاه مسلم را نجس كند . و چون به حضور پادشاه رسيد ، سؤالى كه كرد نه اين بود كه به‌جهت چه‌كار آمده ، بلكه پرسيد كه او كافر است يا مسلمان . بيچاره گفت نه كافرم نه مسلمان ، بلكه عيسوىام ، و اعتقاد من اين است كه مسيح بزرگتر از ساير پيغمبران است . پادشاه گفت : ما را به مدد كفار حاجت نيست ، و وى را رخصت داد . چون آن مرد بيرون رفت ، شخصى در عقب وى روان شده\r\n\r\n","description":"","footnote":"","page_name":" 348 ","page_number":422},
  {"content":"\r\n\r\nتا بيرون سراى سلطنت بر جاى پاى او خاك مىريخت . ازين عمل معلوم مىشود كه پادشاه او را چه‌قدر نجس مىدانست .\r\nالغرض ، طهماسب را فرزندان بسيار بودند ، لاكن پسر پنجم او حيدر ميرزا از ساير فرزندان نزد وى عزيزتر بود ، او را همواره نزد خود و برادران ديگر را در حبس مقهور يا به حكومت بلاد دوردست مأمور مىداشت .\r\nبعد از فوت وى ، حيدر ميرزا فرصت غنيمت دانسته ، سراى پادشاهى و خزانه را متصرف شده ، خود را پادشاه خواند . در سلاطين صفويه رسم بود كه ، هريك از فرزندان خود را به يكى از امراى مقتدر مىسپردند ، و به اين واسطه اختلاف ما بين امرا حاصل كرده آن اختلاف را سبب دوام سلطنت مىدانستند . و چون بالفعل فايده‌اى بران مترتب مىگشت ، از سوءعاقبت آن انديشه نداشتند .\r\nايل استاجلو كه حيدر ميرزا به حوالهء ايشان بود ، به سلطنت وى مايل ، اما ايل افشار و چركس به طرف اسماعيل ميرزا پسر چهارم طهماسب بودند . و اسماعيل ميرزا در وقت فوت پدر ، در قلعهء كهك « 1 » در حبس بود . و چون حيدر ميرزا بعد از فوت پدر حاضر بود ، و خزانه را در تصرف داشت ، اگر مىدانست چه بايد كرد ، سلطنت بر وى مقرر مىگشت . لاكن پريخان خانم كه يكى از خواتين حرم شاه طهماسب و به صباحت منظر و قابليت فطرى اشتهار داشت ، او را فريب داده ، روزگار بر وى تباه ساخت . پرى خانم خواهر شمخال خان چركس بود ، و در ايام حيات شاه‌طهماسب در حرم اقتدارى تمام داشت ، و در وقت بيمارى شاه‌طهماسب ، حركتى از وى صادر شد ، كه حيدر ميرزا بايد بداند كه او با وى دشمن است . پرى خانم از اين معنى انديشناك گشته ، هنوز بدن پادشاه سرد نشده بود ، كه گرم‌گرم دويده خود را به پاى حيدر ميرزا انداخته ، بر وى تهنيت پادشاهى گفت و استدعا كرد كه ، او را يكى از بندگان صادق و بردگان مشفق خود داند . حيدر ميرزا گفت كه : اگر برادر خود را\r\n\r\n\r\n","description":"","footnote":"\r\n( 1 ) - مصنف از قول شخص ايرانى كه نزد او تاريخ عالم‌آرا مىخوانده است نقل مىكند در حاشيه كه ، قلعهء كهك قلعه‌اى است كه حال به شيشه معروف است ( م ) .\r\n","page_name":" 349 ","page_number":423},
  {"content":"\r\n\r\nبه طرف من ترغيب كنى ، چنان كه به مصلحت من اقدام نمايد ، از تو ايمن خواهم بود . پرى خانم او را خاطر جمعى داده به طلب برادر بيرون رفت ، و با برادر بندوبست خرابى وى را كرده ، پيش از آنكه دوستان وى جمع شوند ، حيدر ميرزا به قتل رسيد .\r\n\r\nسلطنت اسماعيل صفوى\r\nو على الفور قاصدان به طلب اسماعيل ميرزا فرستاده او را از زندان مسكنت به ايوان سلطنت رسانيدند . از ايام سلطنت وى ، كه طولى نكشيد ، چيزى جز فضايح اعمال و قبايح افعال وى منقول نيست .\r\nخروج يكى از اقارب او سلطان حسين ميرزا « 1 » والى قندهار به دعوى پادشاهى ، چندروزى وى را از متابعت نفس خبيث مانع بود ، و تا وقتى كه بنيان حكومتش بدان سبب متزلزل [ بود 
  ] كارى كه خلاف رضاى رعايا باشد نمىتوانست كرد . اما فوت سلطان حسين ، رفع مانع نموده خباثت فطرتش بروز كرد . جميع شاه‌زادگانى كه در قزوين بودند ، به فرمان وى به قتل رسيدند ، مگر على ميرزا كه او را كور كرد .\r\nمحمد ميرزا پسر بزرگ طهماسب ، به‌جهت ضعف طبيعى كه در بصر داشت ، او را قابل شغل خطير سلطنت نمىدانستند ، در ايام حيات پدر ، ايالت خراسان به دو مفوض بود . و بعد از آنكه او را به حكومت شيراز فرستاد ، طهماسب امر كرد كه ، پسر بزرگ خود حمزه ميرزا را همراه ببرد . و پسر كوچك خود عباس را كه در آن وقت طفل و در بغل لالا و دايه بود ، به حكومت خراسان موسوم . و على قلى خان شاملو را كه از امراى مقتدر بود ، به تربيت طفل و تمشيت ملك مأمور سازد . و چون اسماعيل بر تخت برآمد ، سلامت خود را در استيصال محمد ميرزا و خاندان او يافت ، لهذا در دوازدهم رمضان حكم به شيراز فرستاد تا او و منسوبان او را به قتل رسانند . و\r\n\r\n\r\n","description":"","footnote":"\r\n( 1 ) - سلطان حسين ميرزا چون ادعاى شاهى كرد . ديد كه بعضى از امرا به آن امر راضى نيستند ، بنابرين عزم كرد كه ايشان را مسموم سازد ، لاكن جام زهرآلود را يا به غلط يا به عمد به خود او پيموده هلاك شد ( حاشيه ) .\r\n","page_name":" 350 ","page_number":424},
  {"content":"\r\n\r\nبه همين نوع ، حكمى به خراسان در باب قتل عباس ، به على قلى خان صادر شد .\r\nصاحب زبدة التواريخ گويد كه : حكمى مجدد و مؤكد به خراسان به‌جهت كشتن طفل فرستادند . اما على قلى خان چون ماه رمضان بود ، اجراى حكم را به تعويق انداخت . روز آخر رمضان قاصدى از قزوين به هرات رسيده ، خبر فوت اسماعيل را آورد كه ، در سيزدهم همان ماه يك روز بعد از اجراى حكم ، دست اجل گريبانش گرفته بود . و همچنين خبر به شيراز فرستادند ، يك ساعت قبل از آنكه محمد ميرزا و متعلقان وى را معدوم سازند . قاصد « 1 » خبر نجات آورد و كيفيت فوت اسماعيل نيز سياق و روش زندگانى وى را به‌دست مىدهد .\r\nمروى است كه هميشه عادت او اين بود كه ، در لباس تبديل مست و خرست « 2 » گرد شهر گردش كردى ، و رفيق وى حلوافروشى بود حسين‌بيك‌نام ، و شبى چنين اتفاق افتاد كه تا نزديك صبح با يكديگر گردش كرده ، قريب فجر خستگى بر شاه غلبه نموده به خانهء حسين‌بيك رفت . خدام كه عادت او را مىدانستند ، چون صبح شد و معلوم كردند كه شاه كجاست ، در خانهء حلوافروش مجتمع گشتند . لاكن چون در غرفه از اندرون بسته بود ، كسى را جرأت اينكه پشت در رفته آوازى دهد نبود ، و چون وقت گذشت و بيدار نشد ، متوهم شده خواهر او را خبر كردند .\r\nخواهرش فى الفور آمده حكم كرد تا در را از پاشنه كندند ، و چون داخل شدند ديدند كه ، اسماعيل مرده و رفيقش مست پهلوى او افتاده است . حلوافروش را راست كرده صورت واقعه را استفسار كردند ، از تقرير وى چنان معلوم شد ، كه شاه علاوه بر شراب ، بيش‌از عادت معهود ، معجونى كه به آن معتاد بود خورده . و همچنين گفت : قوطى معجون را كه آوردند باز بود ، به‌خلاف هميشه كه سربسته مىآوردند ، و من با وى بدين معنى اشارت كردم . گفت : پروا نيست ، يكى از زنان\r\n\r\n\r\n","description":"","footnote":"\r\n( 1 ) - قاصد محمدلو يكى از گماشتگان على قليخان بود ( حاشيه ) .\r\n( 2 ) - خرست بفتح اول و ثانى ، مست بيهوش را گويند . و گاهى سياه‌مست و خراب هم گويند ( ش ) .\r\n","page_name":" 351 ","page_number":425},
  {"content":"\r\n\r\nمحارم در حضور من آن را گشود . بنابراين جميع را اعتقاد اين شد كه ، او را مسموم ساخته‌اند . لاكن به شكرانهء اينكه از چنگ چنين ظالمى بىباك استخلاص يافته بودند ، هيچكس درصدد تفتيش حقيقت برنيامد .\r\n\r\nسلطنت محمد شاه\r\nو على الفور محمد ميرزا را به سلطنت برداشتند . و او اول كارى كه بعد از جلوس كرد ، قتل امير چركس و خواهر او بود ، كه هم انتقام خون برادر و هم حفظ نفس خود اقتضاى آن داشت .\r\nيك سال بعد از جلوس او ، سپاه اوزبك و ترك و لشكرى از دشت قبچاق به اطراف مملكت تاخت آوردند ، ولى كارى از پيش نبردند . سردار سپاه دشت قبچاق كه عادل خان نام داشت و به گيلان تاخته بود ، شكست خورده اسير شد ، و پس از آن به قتل رسيد . اما سال ديگر ، برادرش محمد به انتقام ، لشكر به طرف شروان كشيده آن ملك را گرفته ، حاكم و جمعى كثير از سكنه و اهالى را بكشت . سلطان محمد چون مىدانست كه از عهدهء امور پادشاهى كماينبغى نمىتوانست برآيد ، لهذا سررشتهء مهام را به كف كفايت وزير خود ميرزا سليمان حوالت كرد . و در اوايل سلطنت ، ميرزا سليمان چنان كه بايد تمشيت امور نمود . اعداى خارج ملك را بيرون كرده و فتنهء داخل را آرام ساخت .\r\nو فتنهء داخلى اين بود كه ، دو نفر از اوباش ناس در دو طرف مملكت ، اسم شاه اسماعيل ثانى بر خود نهاده ، جمعى بر گرد خود جمع كردند ، و به هواى سلطنت سر بر كرده ، اما هزيمت يافته ، به قتل رسيدند . و از اينجا مىتوان دانست كه ، در ملكى كه بنابر قول صاحب زبدة التواريخ دو نفر درويش گدا به اسم چنين پادشاهى خروج كرده و جمعيتى فراهم آورده ، باعث اغتشاش شوند ، چنين ملك هنوز قوام نيافته بود .\r\nلاكن هنوز نايرهء مفاسد مزبوره فرو ننشسته بود ، كه فتنهء عظيم‌تر\r\n\r\n","description":"","footnote":"","page_name":" 352 ","page_number":426},
  {"content":"\r\n\r\nبرخاست « 1 » امراى خراسان پسر كوچك محمد ميرزا عباس ميرزا را به پادشاهى برداشته و از خراسان حركت كرده تا نيشابور پيش رفتند . چون اين خبر گوشزد محمد ميرزا گشت ، على الفور لشكر به خراسان كشيد ، جنگ اول به گرفتن تربت بود ، ولى كارى نتوانست كرد . بعد از آن هرات را محاصره نمود . در ايام محاصرهء هرات ، امراى قزلباش كمر به قتل ميرزا سليمان بستند ، و ميرزا سليمان از واقعه آگاه گشته ، پناه به پادشاه برد .\r\nدشمنان وى را عقب كرده نزد پادشاه رفتند و گفتند كه : فى الفور ميرزا سليمان را به ايشان واگذار نموده تا از وى انتقام كشند ، و الا بدون توقف نزد عباس خواهند رفت .\r\nمحمد بيچاره رسوائى را بر خطر رجحان داده وزير را به ايشان تسليم نموده تا وى را كشتند ، و نزاعى كه به‌سبب اين مقدمه در مجلس شاه ما بين امرا روى داد ، سبب مراجعت وى شد . و بقيهء عمر وى ، جميع يك سلسله مصائب و نوائب بود .\r\nصاحب زبدة التواريخ مىنويسد كه ، در ايامى كه محمد ميرزا در تبريز بود ، اوقاتش به اشتغال مناهى و ارتكاب ملاهى مصروف مىشد . بنابراين ، محمد خان امير تراكمهء تكلو زبان به نصيحت وى گشوده ، بلكه او را به افراط در شرب و استغراق در ساير معاصى ملامت نمود . پادشاه ازين سخن متألم شده در صدد قتل وى برآمد .\r\nمحمد خان در اول گريخت ، لاكن به زودى مراجعت كرده ، شمشير در گردن خود را به نظر پادشاه رسانيد . از گناه خويش استعذار جست و استغفار كرد . و چون مردى بود جليل القدر و از خاندان بزرگ ، و به اين نوع پيش‌آمده ، همه را يقين بود كه ، پادشاه او را خواهد بخشيد . اما چون نتوانست ببخشد ، اگرچه دروقت سلطان محمد چنان وانمود كه خواهد بخشيد ، و حكم داد تا او را به زندان برند ، لاكن بنابر قول صاحب زبدة التواريخ ، بعد ازان وى را به قتل رسانيد . و به‌سبب بىمروتى و نامردى ، جميع ايل تكلو را با خود دشمن ساخت .\r\nسلطان روم از اغتشاش ايران خبر يافته ، به طمع افتاد . عثمان‌پاشا كه يكى از سرداران مشهور عثمانى بود ، با لشكرى گران به جانب ايران گسيل نمود . و عثمان‌پاشا\r\n\r\n\r\n","description":"","footnote":"\r\n( 1 ) - در اصل : برخواست .\r\n","page_name":" 353 ","page_number":427},
  {"content":"\r\n\r\nاز سرحد تجاوز كرده تبريز را گرفت . و در اوقاتى كه اين همه حوادث روى داد ، پادشاه در حوالى كوه سهند ييلاق كرده ، به خوش‌گذرانى مشغول بود . چون خبر اين حوادث به وى رسيد ، معجلا به‌قدرى كه در حيّز امكان بود ، جمعيتى فراهم آورده به باسميچ كه قصبهء كوچكى است قريب تبريز شتافت ، و جلو دشمن را گرفته بناى زدوخورد گذاشت ، تا اينكه لشكر به‌قدر كفايت برسد . احكام به اطراف ممالك به‌جهت احضار سپاه فرستاده شد ، لاكن امرا چون حركت به سمت اردوى شاهى كردند ، پرده از رازهاى درون برداشته ، دردهائى كه در دل داشتند به يكديگر گفتند و اتفاق كردند براينكه اگر پادشاه جمعى از وزرا را كه ايشان شايستهء مباشرت امور نمىدانستند از كار بر طرف كند ، او را مدد كنند ، و الا فلا . اما پادشاه راضى نشده تا بلكه وزرا كه رسوخ عظيم در خاطر وى داشتند ، رسوائى و خرابى خود را راضى نشده وى را از قبول اين معنى مانع شدند . و بالطبع نتيجه اين شد كه ، به‌علاوهء طغيان عباس در خراسان ، و غلبهء اتراك بر آذربايجان ، و تسخير تبريز به شمشير ايشان ، نزاع و جنگ ما بين امراى مملكت كه عمده مدد و معاونت او از ايشان بود ، واقع شد . اتفاقا در آن اوقات ، عثمان‌پاشا فوت شد ، و بدين سبب عساكر عثمانى مراجعت نمودند . ولاكن افواجى چند به‌قدر كفايت به‌جهت محافظت تبريز گذاشتند . از يك طرف محاصرهء تبريز و از يك طرف تأديب امراى سركش ، هردو لزوم داشت . جلادت و شهامت حمزه ميرزا پسر بزرگ محمد ، حلال مشكلات پدر گشت . و بعد از آنكه امراى ياغى را به اطاعت مجبور كرد ، ديد كه گرفتن تبريز به يورش ممكن نيست . از ارس گذشته آتش قتل و نهب در بلاد عثمانى كه در آن سمت رود بودند انداخت ، و چون تركان حال به دين منوال يافتند ، به مصالحه راضى شدند ، لاكن اين ستارهء دولت\r\nخوش درخشيد ، ولى دولت مستعجل بود .\r\nحمزه ميرزا در خوابگاه خود ، به زخم كارد دلاكى هودىنام از پاى درآمد و قاتل از ميانه بدر رفت . و اين واقعه به جهت محمد ميرزا مصيبتى عظيم بود ، و بنياد\r\nشاه عباس بزرگ\r\n\r\n","description":"","footnote":"","page_name":" 354 ","page_number":428},
  {"content":"\r\n\r\nاقتدارش كه بر حيات وى بود به ممات وى از بيخ برآمد .\r\n\r\nسلطنت شاه عباس اول\r\nجميع مورخانى كه تاريخ عباس را نوشته‌اند ، متفق‌اند كه قبل از فوت حمزه ميرزا ، مكرر فرمان به جهت احضار وى از جانب پدر صادر شد ، و اگرچه خود هميشه اظهار اطاعت و انقياد مىكرد ، لاكن امرائى كه تمشيت مهام خراسان با ايشان بود ، وى را نمىگذاشتند برود . و جواب فرمان پادشاه بدين وجه ادا مىكردند كه ، حضور شاه‌زاده‌اى از خاندان سلطنت درين صفحات به‌جهت آرامى ملك ضرور است . و اگر شاه‌زاده ازين ملك پا بيرون گذارد ، عرصهء خراسان در معرض مخاطرات عظيمه خواهد بود .\r\nمحمد خواست جمعى از امراى ديگر را به خراسان فرستاده آنهائى را كه فرمان وى را معمول نمىدارند معزول سازد ، ولى گماشتگان وى چون نتوانستند در آن بلاد كارى از پيش ببرند به پاىتخت برگشتند . بنابرين مىتوان گفت : خراسان در ايام سلطنت او حكومتى بالاستقلال بوده است .\r\nبالجمله ، اين قسم امور مورث هرج‌ومرج كلى شد . على قليخان و مرشد قليخان دو نفر از امراى مقتدر قزلباش ، در ظاهر به اسم حمايت عباس و در باطن به‌جهت ازدياد استحكام اقتدار خود ، با يكديگر اتفاق كردند ، و شاه‌زادهء جوان در آن اوقات انگشترگردان ايشان بود . لاكن از آنجا كه اتفاق دو جبار متكبر نبايد دوام داشته باشد ، طولى نكشيد كه دوستى به دشمنى بدل گشت و جنگى ما بين اتفاق افتاده ، مرشد قلى خان ظفر يافت . شاه عباس درين جنگ به طرف على قلى خان بود . اسب وى در اثناى گيرودار ، گلوله خورده از پاى درآمد و در وقتى در معرض خطر عظيم واقع شد ، لاكن ايل استاجلو اگرچه ظفر يافتند ، همين‌كه چشمشان بر نوباوهء خاندان صفويه افتاد ، دست از كارزار برداشته خود را برپاى وى افكندند ، و مرشدقلى خان نيز به قدم اعتذار پيش‌آمد و ملتزم ركاب وى به جانب مشهد رفت .\r\nچنان كه قبل ازين مرقوم شد ، امراى خراسان عباس را نام پادشاهى نهاده و\r\n\r\n","description":"","footnote":"","page_name":" 355 ","page_number":429},
  {"content":"\r\n\r\nهرقدر محمد خواست كه مملكت خراسان را در تحت اطاعت آرد ، صورت امكان نيافت ، چون خبر فوت حمزه ميرزا شيوع يافت ، مرشد قلى خان شاه‌زاده را برداشته به قزوين شتافت ، و بدون منازعت شهر را متصرف شد . محمد ميرزا در آن اوقات به جهت اطفاى نايرهء شورش و طغيان به شيراز رفته بود ، و بسيارى از اهالى و سكنهء قزوين كه در سلك قشون پادشاهى انتظام داشتند ، در آن سفر ملازم ركاب بودند .\r\nعساكر عباس را حكم صادر شد كه در منازل كسانى كه غايب بودند فرود آيند ، و فرمانى بدان صوب فرستادند بدين مضمون كه : هركس از لشكريان تا وقتى معين مراجعت نكند ، مال و خانه و عيال وى از كسى است كه در منزل وى متمكن است .\r\nو بدين واسطه رعب بر ضمير اهالى قزوين استيلا يافته ، چون به محمد وابستگى نداشتند ، جميع او را گذاشته به ملك خويش گريختند . بعد از اين واقعه نامى از محمد ذكر نشده است .\r\nهنوز عباس خراسان را رها نكرده بود كه ، اوزبك به خراسان تاخت و هرات را محاصره نموده بعد از نه ماه به تصرف آوردند . والى آنجا و جمعى از امراى معظم به قتل رسيده ، شهر به باد نهب و غارت رفت . بعد ازين فتح ، چون سرجنبانى در خراسان نماند ، به اطراف بلاد آن مملكت تاخته ، دقيقه‌اى از مراسم تخريب و تعذيب بلاد و عباد فروگذاشت نكردند .\r\nعباس در آن اوقات با عثمانى به محاربت مشغول بود . چون اخبار موحشهء خراسان مسموع وى گشت ، با سلطان قسطنطنيه صلحى كرده به اين صفحات نهضت كرد . چون به مشهد رسيد ، مرشد قلى خان را كه لواى اقتدار او چنان ارتفاع يافته بود كه از سلطنت جز نامى بر عباس باقى نمانده بود به قتل رسانيده ، سررشتهء مهام امور را خود در قبضهء اختيار آورد ، و مادام العمر از دست نداد .\r\nبعد ازان ، حوادثى چند روى داد كه پادشاه بدون اينكه به استرداد هرات پردازد ، لشكرى به‌جهت محافظت مشهد رها كرده به دار السلطنه مراجعت نمود . پس از مراجعت وى ، عبد المؤمن خان سردار اوزبك به جانب مشهد در حركت آمد .\r\nو چون اين خبر به عباس رسيد ، استخلاص مشهد را مصمم گشت ، اما در طهران\r\n\r\n","description":"","footnote":"","page_name":" 356 ","page_number":430},
  {"content":"\r\n\r\nبيمارى شديد بر وى طارى شده پنجاه روز نتوانست حركت كند . در عرض مدت مزبور غنيم كار خود را كرد ، مشهد گرفته شد و جميع اهالى به قتل رسيدند . اين اخبار موحش منضما به خبر بيمارى پادشاه ، سبب اغتشاش مملكت گشت ، چنانچه عباس بعد از آنكه صحت يافت تا چندى مشغول نظم و نسق و آرامى مملكت بود .\r\nيكى از امرا كه يعقوب خان نام داشت در آن حيص‌وبيص فرصتى يافته بر فارس مستولى شد ، اما چون خبر صحت پادشاه را شنيد ، از بيم جان به قلعهء اصطخر پناه برد . لاكن دستگير شده مقتول گشت . و پس از آنكه خلق آرام و ملك نظام يافت ، پادشاه دور زده ، از راه يزد به قزوين رفت . و چون عساكر عثمانى هرروز در سرحد اجتماعشان زياده مىشد به‌جهت اينكه از حركات ايشان غافل نباشد ، كنار رود كر را كه از ميان تفليس كه دار الملك گرجستان است ، مىگذرد ، و مضرب خيام و محط « 1 » اثقال « 2 » و احشام ساخت . قبل از آنكه جنگ شروع شود ، حكايتى اتفاق افتاد كه دلالت بر كيفيت مزاج اين پادشاه مىكند .\r\nروزى با دو نفر از خواص سرداران در كنار رود ايستاده بودند ، بعضى از صاحب‌منصبان عثمانى ايشان را ديده ، بدون اينكه معرفتى به حالشان بهم رسانند ، ايشان را دعوت كردند . پادشاه بدون تعلل قبول كرده و بىتوقف روانه شد . بعد از اداى لوازم مهماندارى ، پادشاه نيز رفقاى تازه را به مهمانى طلبيد ، ايشان در قبول اظهار خوشى كردند ، و يكى از ايشان گفت . به شرط اينكه تدبيرى كنى كه پادشاه را بما بنمائى به علت اينكه ، با اين جوانى شهرتش همه‌جا رفته ، و چنين مىنمايد كه ، پادشاه صاحب عزمى شود .\r\nعباس تبسم كرد و گفت كه : آنچه در حيّز امكان باشد ، در استرضاى خاطر ايشان تقصير نخواهد شد . چون روز ديگر امراى ترك به اردوى ايرانى رسيدند ، دانستند كه مهمان ايشان خود پادشاه بوده است . عباس ايشان را دعوتى ملوكانه نموده ، و از انعام و احسان خويش بهره‌ور ساخته ، به لشكرگاه خود فرستاد . هوشيارى و جلادتى\r\n\r\n\r\n","description":"","footnote":"\r\n( 1 ) - محط بالفتح ، جاى فرودآمدن ( ش ) .\r\n( 2 ) - در اصل : عنصر اثقال .\r\n","page_name":" 357 ","page_number":431},
  {"content":"\r\n\r\nكه در اين جنگ به‌كار برد ، و گرفتن گيلان كه حاكم آنجا دم از هواخواهى اتراك مىزد تركان را از قصد خويش بازداشت . و عباس فرصت يافت كه به احوال ديگر صفحات ملك پردازد .\r\nمروى است كه ، طغيان اهالى گيلان چون تكرار يافت ، چنان پادشاه را به غضب آورد كه ، آخر در سنهء هزار و دو حكم به قتل عام سكنهء آن ملك داد . اوزبكان بر عادت معمول ، خراسان را تاخت‌وتاز مىكردند ، و چون جز نهب و غارت مقصدى نداشتند ، تا لشكر ايران در حركت مىآمد ، ايشان ملك را رها كرده بدر مىزدند . عباس نتوانست ايشان را به مقابلت آرد .\r\nدر وقتى كه به تدبير دفع اوزبك و تسخير لرستان و بعضى از صفحات ديگر مملكت ، كه حكام آنجا كما ينبغى به اطاعت گردن نمىنهادند ، اشتغال داشت ، قضيه‌اى روى داد كه وى را از جميع خيالات بازداشت ، و آن اين است كه :\r\nيكى از منجمين گفت كه : از نظرات اجرام سماوى چنان معلوم مىشود كه خطرى عظيم متوجه پادشاه است .\r\nعباس نيز چون ديگران تابع اوهام عصر بود ، لهذا مصلحت در آن ديده شد كه شاه از تخت‌وتاج استعفا كرد و يوسفى نام شخصى كه مورخان ايران گويند كافرى بود و احتمال دارد عيسوى بود ، بر تخت نشاندند . به قول صاحب زبدة التواريخ ، سه روز پادشاهى كرد ، و بعد ازان وى را به قتل آوردند . و ساعتى سعد معين نموده بر تخت برآمده . منجم با وى گفت كه : سلطنت وى طويل خواهد بود و بر دشمنان غالب خواهد شد . و هم اول اتفاقى كه افتاد ، دلالت بر اين معنى داشت .\r\nتعليم خان اوزبك برادرزادهء عبد اللّه خان ، كه بعد از كشته شدن پسر عمش عبد المؤمن خان پسر عبد اللّه خان ، لشكر اوزبك اطاعت وى مىكردند ، به خراسان داخل شد . و اين دفعه عساكر ايران چنان به سرعت حركت كردند ، كه فرار اوزبك از چنگ ايشان محال بود . لابد مصاف دادند ، و در ششم محرم هزار و شش هجرى ، قريب به هرات ، جنگ واقع شده ، شكست عظيم بر اوزبكان افتاد . امير ايشان و جمعى از بهادران\r\n\r\n","description":"","footnote":"","page_name":" 358 ","page_number":432},
  {"content":"\r\n\r\nامرا و بسيارى از لشكر به قتل رسيدند ، و بقية السيف قطع جيحون نموده به بلاد خود گريختند . فرهاد خان كه از كبار امرا بود و نزد شاه عزتى تمام داشت ، درين جنگ ، بد حركت كرده فرمان قتلش صادر شد ، تا موجب عبرت ديگران شود .\r\nيكى از مسافرين معتبر و محترم انگريز كه دو سال بعد ازين واقعه در دربار عباس بود گويد كه : فرهاد خان نسبت به پادشاه خيانت انديشيده بود ، به اين قسم كه ، در جنگ ، عباس را با قليل جمعيتى در مقابل دشمن رها كرد ، اما امرائى كه در تحت اطاعت او بودند ، چون حال چنان ديدند ، بىآنكه اعتنائى به سردار كنند به مدد شاه شتافتند و او را از چنگ غنيم خلاص كرده بر دشمن غلبه نمودند و على ويردىبيك كه از اعاظم امراى مزبور بود ، به منصب فرهاد خان سربلند گشت .\r\nو به‌سبب اين فتح عظيم ، مملكت خراسان تا روزگارى دراز از دستبرد « 1 » طوايف آرام يافت ، و مردم در امن‌وامان زيستند . چون عباس مكرر به زيارت امام على ابن موسى الرضا مىرفت ، به‌دين‌سبب آبادى و معمورى و امنيت هر روزه روى در فزايش بود .\r\nگويند كه ، يك دفعه شاه عباس با جميع امرا از اصفهان پياده به زيارت رفت . منجم‌باشى مسافت را با زنجيرى پنجاه زرعى مساحت كرده ، معلوم شد كه صد و نود و نه فرسخ و هشتاد و يك زنجير و نيم است . « 2 »\r\nالغرض ، در هنگامى كه به حضور خود سبب امن و رفاهيت خراسان بود و ثغور مملكت را توسعه داده تا بلخ رسانيد ، از جانب ديگر سرداران وى به تسخير جزايرى كه در خليج عجم است مشغول بودند ، از آن جمله ، بحرين بود كه به‌جهت بزرگى و نزديكى آن به منبع مرواريد در سواحل عرب ، بهترين جميع فتوحات آن صفحه شمرده شد . و جميع كوهستان لار كه از شيراز تا سواحل گامبرون « 3 » كشيده مىشود منضم به ديوان اعلى گشت . و علىويردى خان از جمله امرائى كه فرستاد\r\n\r\n\r\n","description":"","footnote":"\r\n( 1 ) - در اصل : دست‌برد .\r\n( 2 ) - مسافت از اصفهان تا مشهد مقدس صد و نود و نه فرسخ و ربعى است ( حاشيه ) .\r\n( 3 ) - حال بندرعباس مىگويند ( ح )\r\n","page_name":" 359 ","page_number":433},
  {"content":"\r\n\r\nابراهيم خان لارى كه حاكم آن صفحات و خود را از نسل گرگين ميلاد مىدانست بود . و گويند كه تاج كيخسرو در خانوادهء ايشان بود .\r\nصاحب تاريخ عالم‌آرا گويد : كه در تواريخ مبسوطه آورده‌اند كه ، گرگين ميلاد كه يكى از پهلوانان كيخسرو بود ، حكومت لار داشت ، و حكومت آنجا از وى به اعقاب و انسال وى نقل شد . در زمان ملوك طوايف ، بعضى ديگر را تركتاز نموده ضميمهء حكومت خويش نمودند . قبل از ظهور اسلام و قليلى هم بعد از آن ، تابع سلاطين ايران بوده‌اند خصوص در ايام اكاسره ، لاكن بعد از آن ، اطاعت كسى را گردن ننهاده استقلال يافتند . اول كسى كه از اين طايفه اسلام قبول كرد ، ايرج بود و نام جلال الدين بر خويش گذاشت ، و او معاصر با عمر ابن عبد العزيز بود .\r\nاز ظهور دولت صفويه تا حال « 1 » مطيع بوده و منصب رفيع امير ديوانى داشته‌اند .\r\nنور محمد خان بن انوشيروان كه به شاه عادل معروف است ، در ابتداى سلطنت شاه اسماعيل والى لار بود ، و چون او در عهد سلطان محمد خدابنده وفات يافت ، پسرش ابراهيم بر جاى وى نشست . در وقتى كه شاه عباس به‌جهت تأديب يعقوب خان به شيراز رفت ، از وى اظهار دولت‌خواهى نشد . پادشاه ازين بىاعتنائى و معاذير كاذبهء او در غضب رفته ، علىويردى خان حاكم فارس را به تأديب وى مأمور ساخت . ابراهيم خان چون از مقاومت عاجز بود ، پناه به قلعهء لار برد ، لاكن لشكر شاهى قلعه را گرفته او و جميع اموال او را دستگير ساختند ، از جمله تاجى بود مرصع به در و ياقوت و جواهر نفيسه كه آن را تاج كيخسرو مىناميدند . و از لار پسر گرگين ميلاد به ابراهيم خان رسيده بود ، و جميع اجداد وى آن را از باب ميمنت بر سر مىنهادند .\r\nشهر لار در ايام قديم نام ديگر داشته است ، چون حكومت آنجا از گرگين به پسر وى لار رسيد ، آن شهر را به نام او خواندند ، و كيخسرو آن تاج را به جهت او فرستاد ، و از وى به احفاد او منتقل شد .\r\nگويند كه چون گرگين ميلاد به حكومت آن بلاد منصوب گشت ، تا هفت\r\n\r\n\r\n","description":"","footnote":"\r\n( 1 ) - يعنى : عهد شاه‌عباس ( ش ) .\r\n","page_name":" 360 ","page_number":434},
  {"content":"\r\n\r\nسال در بيرون شهر به جهت تعيين ساعت سعد اقامت نمود ، بعد از انقضاى آن مدت منجمين ساعتى كه بايد اختيار كردند و وى به شهر داخل شد ، و از آن وقت تا حال ، كه قريب چهار هزار سال است ، اولاد او در آن ديار ، گاهى به استقلال و ، اغلب از جانب سلاطين فرمانروا بوده‌اند .\r\nالقصه ، بعد از انجام امور مزبوره ، عباس در فكر تصفيهء ثغور مملكت افتاد ، اگرچه صلحى به مقتضاى وقت با دولت عثمانى كرده بود ، الا اينكه قلعهء نهاوند از يك سمت ، و تبريز و تفليس و تقريبا جميع آذربايجان و گرجستان از سمت ديگر به تصرف اتراك بود . و در چنين حالت ، هيچ‌وقت حوزهء مملكت از تطاول اعدا مصون و مأمون نبود . و همچنين صدمه‌اى كه به شاه اسماعيل در حرب رومى وارد ، و ظفرهاى پىدرپى كه بر محاربات عثمانى در ايران مترتب شده بود ، هم اقتضاى رعايت حزم و احتياط تمام مىكرد . چون ملاحظهء جميع اسباب و تدابيرى كه به‌جهت استخلاص ممالك مزبوره از چنگ چنين دشمنى قوى بشود ، بايد گفت كه : على الاستحقاق شايستهء تبجيل و تعظيم است . اگرچه غالبا منشاء وقايع و حوادث فوق ، امور جزئيّهء اتفاقيه مىشود ، اما عقول سليمه و همم عاليه را هم حقى است كه نمىتوان به آسانى انكار كرد ، مثل اينكه نظرهاى دقيق و ادراكات قويه ، چيزهاى جزئى را كه به‌سبب حقارت به نظرها جلوه ندارد ، اسباب حصول مقاصد عظيمه مىكنند مىتوان گفت مثل دوربين است كه به اشيائى كه به‌سبب بعد مسافت از انظار محجوبند تجسم و تشخيص مىدهد .\r\nبالجمله ، در همين ايام بود كه ، دو نفر از نجباى انگريز كه به شرافت خاندان و شهامت سپاهيگرى اشتهار داشتند ، به ايران رفتند ، و ايشان دو برادر بودند ، برادر بزرگتر سرآنتونى شرلى ، اسباب رفتن به ايران خود را مىنويسد و در شرحى كه از واردات سفر خود نوشته مىگويد كه : ارل آف اسكس « 1 » او را ترغيب كرد كه با چند نفر از مردان كارديده به مدد ديوك‌اف فرارا كه در آن اوقات با پاپ نزاع داشت برود . لاكن قبل از وصول به منزل مقصود ، ديوك منقاد گشته و نزاع رفع شده بود .\r\n\r\n\r\n","description":"","footnote":"\r\n( 1 ) - ارل آف اسكس لقب يكى از امراى انگلند است ( حاشيه ) .\r\n","page_name":" 361 ","page_number":435},
  {"content":"\r\n\r\nاما چون مبلغى خرج و وقتى صرف و اميدى قطع شده بود . ارل نخواست بدون آنكه امرى صورت بدهد ، مأيوس مراجعت كند ، به او نوشت كه به ايران برود ، بدان سبب كه ، چون ابواب تجارت ايران از خشكى با روم و روس و از دريا با پرتگال و هلند مفتوح بود ، اهالى انگلند نيز در آن اوقات به فكر افتاده بودند .\r\nرفقاى سفر سرآنتونى ، برادرش سررابرت شرلى و بيست و شش نفر تبعهء وى بودند ، همه با اسب و يراق و اسباب و سامان شايسته . و در كسانى كه همراه بودند ، بعضى مردمى بودند كه از علوم و صنايع ربطى داشتند ، و يكى خصوصا مذكور است كه در توپ‌ريزى مهارتى تام داشت . سرآنتونى نه ايلچى بود و نه بر خود نام ايلچى گذاشت ، و وقتى به قزوين رسيد كه عباس در خراسان بود . و چون بعد از فتح اوزبك پادشاه مراجعت كرد ، خود را به نظر وى رسانيده نام و نسب خود را بيان كرد و گفت كه : از اهالى انگلند است و پيشهء وى سپاهىگرى است . چون آوازهء پادشاه ايران را شنيده بود ، خواست كه به خدمت او افتخار جويد . و هم در آن وقت ، پيشكش‌هاى لايق به حضرت گذرانيد . پادشاه ايران را اين صورت موافق مزاج افتاده وى را اكرامى بليغ نموده به انعامات ملوكانه و عواطف پادشاهانه مفتخر و مستظهر ساخت .\r\nتفضيل پيشكشها و انعام پادشاهى از قرار نوشتهء خود سرآنتونى اين است :\r\nپيشكش شش‌جفت آويزهء زمرد در غايت نفاست ، و دو جفت ديگر از زبرجد ، و نمكدانى ، و جامى مركب از سه قطعه كه در طلا نشانده و مينا كرده بودند ، و ابريقى خوش‌وضع از بلور كه قاب آن را از نقره به شكل اژدها ساخته منبت و مذهب كرده بودند .\r\nانعام سلطان هزار تومان نقد و چهل سر اسب همه با ساخت و ستام ، و دو اسب را زين مذهب و به ياقوت و فيروزه مرصع بود ، و مابقى زينها بعضى نقره و بعضى مخمل گلابتون‌دوزى ، شانزده قاطر و دوازده شتر كه بر آنها خيمه و اسباب و اثاثهء سفر و حضر بار كرده بودند .\r\n\r\n","description":"","footnote":"","page_name":" 362 ","page_number":436},
  {"content":"\r\n\r\nوزرائى كه جنگ با عثمانى را مصلحت نمىدانستند ، با وى بناى معادات گذاشته و سخن او را در اين باب با عباس حمل بر غرض نمودند به اين معنى كه ، چون دولت انگريز مذهب مسيحى دارند ، مصلحت خود را در معادات مسلمين با يكديگر مىدانند ، و اين مرد را به جهت اشتعال نايرهء فتنه بدين ملك فرستاده‌اند .\r\nعلىويردى بيك كه به منصب امير الامرائى ارتقا يافته و در مودت و حمايت مهمان فرنگى يكدل و يكزبان بود ، بر خلاف ديگران ، راى مىزد . لاكن سرآنتونى بىسبب سلطان را به جنگ عثمانى ترغيب نمىكرد ، بلكه اسباب فتح و فيروزى آن جنگ را نيز به‌دست مىداد . خود برعهده گرفت كه ما بين شاه‌عباس و سلاطين مسيحيه تشييد مبانى مودت كند ، كه يكى از ايشان پادشاه جرمانيا كه با سلطان اسلامبول در جنگ بود ، و دليل بر صدق او همين‌كه ، وقتى كه از جانب شاه عباس به مأموريت مىرفت ، برادرش را در دربار رها كرد . و همچنين زحمتى كه به‌جهت آموختن علم جنگ به ايرانيان كشيد . و هم بر اين معنى دليلى قوى بود . فوج پياده كه عباس به‌جهت مقابلهء با ينگچرى ترك فراهم آورده بود ، احتمال كلى دارد كه به مدد او رفقاى او تربيت شدند . و همچنين منقول است كه ايشان روش استعمال توپ را به ايرانيان آموختند . كاغذهائى كه در باب مأموريت سرآنتونى داده شد مىتوان گفت كه ، غريب‌ترين كاغذهائى است كه تابه‌حال به هيچ ايلچى و سفيرى داده نشده است . پادشاه اسلام به سلاطين مسيحيه مىنويسد كه : هركس معتقد مسيح است ، دوستى وى را قبول كند . و در باب سرآنتونى كه هميشه او را ميرزا آنتونيا خطاب مىكند مىگويد : يكى از نجباى انگلند است و به خواهش خود به ايران آمده است ، و از وقتى كه با من بوده ، مانند دو برادر از يك قاب طعام و از يك جام آب خورده‌ايم .\r\nو همچنين فرمانى ديگر به وى داد در باب اينكه : هركس از تجار مسيحيه كه تجارت ايران كند ، جان و مالش در حمايت پادشاه سالم و ايمن خواهد ماند ، و كسى را در اجراى مراسم مذاهب ايشان منعى نخواهد بود ، و هيچيك از علماى ملت در آن باب مداخله نخواهند داشت .\r\n\r\n","description":"","footnote":"","page_name":" 363 ","page_number":437},
  {"content":"\r\n\r\nاول قرار شد كه يكى از اميرزادگان را همراه او كنند ، لاكن آن قرار بر هم خورد . يكى از صاحب‌منصبان مبتذل « 1 » را كه در حقيقت با خدمتكار او كمى فرق داشت ، به مصاحبت وى تعيين كردند . دولت به‌سبب حسدى كه با انگريزان دارند ، اعتنائى به سرآنتونى نكرده بلكه او را قيد كردند ، و شخص مزبور را كه مصحوب او بود ، درجهء سفارت داده احترامات شايستهء آن منصب نمودند .\r\nو بعلاوه يكى از پادريهاى پرتوگيز « 2 » كه سرآنتونى از ايران همراه برده و او به عوض محبتهاى او از او بدگوئى مىكرد ، در دربار روس معتنابه شد . و چون ايمپراطور روس مجلسى مقرر كرد كه تفتيش و تفحص حركات سرآنتونى را كرده حقيقت حال را دريافت كنند ، شاهد بزرگى كه به‌جهت تشنيع و تكذيب وى در آن مجلس حاضر شد پادرى مذكور بود . سرآنتونى بالاخره از اكاذيب و اباطيل وى در خشم رفت ، و چنان مشتى بر گردن وى زد كه از پاى درآمد . اهالى مجلس صورت واقعه را به عرض پادشاه رسانيدند . لاكن گويند : همين حركت موجب نجات وى شد ، طولى نكشيد كه از قيد رهائى يافته روانه شد ، و به جرمانيا « 3 » رفت . ايمپراطور جرمانيا و ساير سلاطين فرنگستان وى را غايت اعزاز نموده ، و چون سلب سفارت وى معلوم شد ، اظهار كمال مسرت كردند ، زيرا كه دولت عثمانى در آن اوقات ، سبب دهشت جميع فرنگستان بود .\r\nخلاصه ، شاه عباس به محاربت مبادرت جسته ، اول به نهاوند تاخت و آن را گرفته استحكامات آن را با زمين يكسان ساخت . و در آن وقت محمد ثالث بر تخت قسطنطنيه متمكن بود .\r\nدر همان‌سال كه فتح نهاوند دست داد ، شاه عباس چنان وانمود كرد كه عازم فارس است ، و به احضار جميع لشكر فرمان داد ، بعد ازان به بهانهء رفتن مازندران\r\n\r\n\r\n","description":"","footnote":"\r\n( 1 ) - مبتذل بالضم و ذال معجمهء مفتوح ، ذليل و خوار و بىقدر ( ش ) .\r\n( 2 ) - پرتوگيز ، يعنى اهل پرتگال - پرتغال ( ش ) .\r\n( 3 ) - جرمانيا يعنى آلمان ( ش ) .\r\n","page_name":" 364 ","page_number":438},
  {"content":"\r\n\r\nحركت كرد ، و چون به آذربايجان رفت ، اخفاى ضمير اگرچه لازم بود لاكن امكان نداشت .\r\n مشكل همه آنست كه ما مشكل خود را * گفتن نتوانيم و نهفتن نتوانيم \r\nلاجرم به احضار صناديد قوم و رؤساى سپاه فرمان داده ايشان را رعايت نام و ننگ و لحاظ حب وطن يادآورى كرده به روح مقدس على سوگند داد كه ، با وى در محاربهء با دشمنان ملك و اعداى آل پيغمبر ، يكدل باشند .\r\nعلى پاشا كه سردار عسكر عثمانى در آذربايجان بود ، درآن‌وقت به كردستان رفته بود ، چون خبر حركت لشكر ايران را شنيد ، بشتاب هرچه تمامتر مراجعت كرد ، لاكن شكست خورده دستگير شد . و تبريز كه پسرش در آنجا حاكم بود ، به تصرف گماشتگان پادشاهى آمد .\r\nهنوز اين فتح به انجام نرسيده بود كه ، سپاه ايران ايروان و بغداد را محاصره كردند . ايروان به سهولت مسخّر شد ، لاكن چون چغال اوغلى سردار لشكر رومى از اطراف مملكت جمع‌آورى قشون كرده متوجه حرب ايرانيان بود ، شاه عباس علىوردى خان را كه به محاصرهء بغداد اشتغال داشت ، طلبيده روى به دشمن نهاد .\r\nسپاه ترك زياده بر صد هزار و ايرانيان قريب شصت هزار بودند ، و بااين‌حال ، امراى لشكر بر خلاف آن راى زدند . شاه عباس عزم كرد كه با دشمن مصاف دهد .\r\nچون تقارب فئتين و تلاقى فريقين دست داد ، سوارهء ترك حركت كرد و به مدد سواره يك صف پياده با توپخانه روانه شد ، چون نزديك رسيدند ، عباس حكم كرد كه علىويردى خان با جمعى قليل از سواران دور زده از جانب غنيم در حركت آيند ، و با وى گفت كه : در حركت به‌قدرى مسافت قرار بدهد كه تا در ساقهء لشكر در نيايد ، خصم خبردار نشود ، و چوق قفاى دشمن به‌دست آمد ، جمعيت خود را به قدر امكان در اطراف پراگنده نموده چنين وانمود كند كه ، مىخواهد بر حريف حمله برد .\r\nعلىويردى پى كار خود رفت . و چون غبار اين لشكر ساطع شد ، تركان چنان دانستند كه ايرانيان خيال يغماى اردو دارند ، و به اين سبب ، عمدهء لشكر در عقب است . بنابرين\r\n\r\n","description":"","footnote":"","page_name":" 365 ","page_number":439},
  {"content":"\r\n\r\nبيشتر سپاهى كه در پيش بودند مأمور به مقابلهء ايشان شد . در وقتى كه تنور حرب گرم است ، اين قسم حركت بدون خطر ، حفظ سپاه منظم مىتواند كرد . در لشكر بىترتيب كه نظام ندارد ، هر حركت خاصه رو به عقب ، على التحقيق سبب اختلال و اغتشاش است ، و زود به جائى مىرسد كه چاره‌پذير نيست . لهذا افواجى كه برگشتند ، تقريبا بر جميع سپاه ترك و ايرانى يقين شد كه هزيمت كرده‌اند . و شاه عباس اين معنى را دريافته ، با تمام لشكر حمله برد . تركان به گمان اينكه همراهان ايشان روى از معركه برتافته‌اند ، پاى ثباتشان از جاى كنده شد ، و ايرانيان به خيال اينكه اتراك قبل از ستيز از بيم رو به گريز آورده‌اند ، با دلى قوى و عملى فسيح حمله برده به آسانى خصم را از پيش برداشتند . سرداران رومى آنچه لازمهء شجاعت و جلادت است به كار بردند ، اما چون كار از دست رفته بود ، فايده‌اى مترتب نگشت .\r\nپنج نفر از پاشايان به قتل رسيدند ، و پنج نفر ديگر به قيد اسار گرفتار شدند . تركان از هر سمت پراگنده شده ميدان رزم را به ايرانيان گذاشتند . اگرچه جنگ قبل از غروب آفتاب تمام شد ، اما ايرانيان تا چند ساعت بعد تركان را تعاقب كردند .\r\nبعد از اين فتح ، حكايتى روى داد كه ، چون كاشف از مخصوصات آن زمان است ، قابل شنيدن است . گويند كه ، شاه عباس چون ميدان را خالى ديد هم در وسط بيابان نشسته با امرا و بعضى از اعاظم اسرا صحبت مىداشت . مقارن اين‌حال ، جوانى رسيده شخصى قوى هيكل و سپاهى شكل را اسير كرده به‌نظر رسانيد . پادشاه پرسيد كيستى ؟ آن شخص گفت : از اكراد مكرى . اتفاقا يكى از صاحب‌منصبان شاهى مكرى بود كه رستم‌بيك نام داشت ، و شاه مىدانست كه ادعاى خونى با قبيلهء اين اسير دارد ، لهذا گفت : او را به رستم‌بيك بسپارند . رستم‌بيك قبول نكرد و عذر خواست كه ، اگرچه انتقام اقتضاى خون اين شخص را مىكند ، الا اينكه من نذر كرده‌ام كه ، از دشمن ذليل دست‌بسته انتقام نكشم . پادشاه سرهنگ قراولان را گفت ، گردن وى را بزند . كرد بيچاره چون اين حكم را شنيد ، قوت كرده ريسمانى كه وى را بران بسته بودند ، از هم گسيخت ، و دست به خنجر به طرف شاه عباس دويد . شاه به طرف\r\n\r\n","description":"","footnote":"","page_name":" 366 ","page_number":440},
  {"content":"\r\n\r\nوى رفت و حضار به مدد پادشاه دويدند ، اما به‌سبب حركت بىتحاشى ايشان ، همهء چراغها يك دفعه خاموش شد ، و در آن تاريكى كسى را ياراى اين نبود كه دست برآرد ، مبادا كه ندانسته پادشاه را آسيبى برسد ، لهذا دهشت بر همه غلبه كرد ، بعد از دقيقه‌اى پادشاه آواز داد كه ، دستش را گرفتم . چراغ آوردند و بيچاره اسير را پاره‌پاره كردند . و شاه عباس دوباره نشسته تا نيم‌شب به تجرع اقداح بادهء ناب و تماشاى سرهاى دشمنان كه على التوالى مىآوردند ، مشغول بود .\r\nيكى از محرران فرنگستان مىنويسد كه ، عدد سرهائى كه در آن شب به‌نظر وى رسانيدند به بيست هزار و پانصد و چهل و پنج رسيد .\r\nازين تاريخ تا شاه عباس در حيات بود ، ديگر ترك را ياراى مقاومت نماند .\r\nايرانيان متواليا اتراك را از سواحل بحر خزر و آذربايجان و كردستان و بغداد و موصل و ديار بكر بيرون كرده ، و به ضرب شمشير شاه عباس جميع ممالك مزبوره منضم به سلطنت ايران گشت . عثمانى آنچه در حيّز امكان داشت ، به‌جهت اينكه فتوحات خود را از دست ندهند نمودند ، حتى اينكه وقتى از دشت قبجاق معاونت خواستند ، لاكن با اين حال عساكر متفقه با قراچىخان سردار ايرانى ، قريب شبلى كه كاروان‌سراى كوچكى است ما بين سلطانيه و تبريز ، مصاف داده شكستى فاحش يافتند ، پاشاهاى وان و ارزنة الروم در آن معركه كشته شدند . خليل پاشا سر عسكر عثمانى ، در كاغذى كه به ايلچى انگريز در قسطنطنيه مىنويسد ، ادعاى فتح مىكند و مىگويد كه : قراچىخان تبريز را به لشكر ترك رها كرده تا يغما كنند ، اما هم قبول مىكند كه در جنگى كه بعد از آن در نزديكى شبلى واقع شد ، قدرى از لشكرش تباه شدند . و اين عبارت درين‌گونه كاغذها اقرار به شكست خوردن است .\r\nبالجمله ، اين آخرين جنگى است كه در عهد عباس قابل ذكر است . و بعد از آن تا ايام حيات شاه عباس ، ما بين ايرانى و عثمانى مصالحه بود . ولى اگرچه هردو دولت دم از مصافات مىزدند ، اما به اندك خيال فائده مكرر رجوع به معادات داشتند . و رسم معمول اين بود كه ، هروقت مىخواستند اظهار عداوتى كنند ،\r\n\r\n","description":"","footnote":"","page_name":" 367 ","page_number":441},
  {"content":"\r\n\r\nسرحدداران را اغواى به تعدى مىكردند ، و از طرفين بنابر مصلحت وقت و تدابير ملكى يا معاندت مىورزيدند ، يا مسالمت مىطلبيدند .\r\nحقيقت اين است كه ، تعصب مذهبى نيز مكرر سبب نزاع ما بين دو ملت مىشد ، چنانچه مورخان شيعه هروقت ذكر قتل و فوت يكى از سر عسكرهاى سنى مىكنند ، روحش را به جهنم مىفرستند ، چنانچه گويا مقام مخصوص و شايستهء اين طايفه است .\r\nاسترداد بغداد و نجف و كربلا و كاظمين و سامره در نظر اهالى ايران ، از جميع فتوحات شاه عباس بهتر مىنمود ، به‌سبب اينكه بلاد مزبوره مدفن على و جمعى از اولاد اوست . شاه عباس در باب ازدياد ارادت و عقيدت خلق نسبت به وى نيز جهدى بليغ داشت . و چون ملاحظه شود كه از روى نسب وارث خرقهء اولياى اردبيل ، و به نفس نفيس ماحى اعداى ملت و دولت و حامى حوزهء مذهب و شريعت اهالى ايران بود ، هيچ عجب نيست كه او را سجده كنند .\r\nلاكن اگرچه نتوان بر مورخان ايران اعتماد كرد ، احترام خلق نسبت به اين پادشاه نه به‌جهت امور مزبوره بوده است ، بلكه خود وى را صاحب مقامات عاليه و كرامات متعاليه مىدانند ؛ چنانچه مذكور است كه روزى در اردبيل ، شاه عباس داخل مطبخ‌سرا رفته ، و سرپوش يكى از ظروف كه پادشاه به جانب آن حركت مىكرد ، دو دفعه از روى ظرف بلند شد ، به‌قدرى معتابه و به نوعى كه ، اهل سراى مطبخ و امراى خاص كه در آن وقت همه همراه بودند ديدند . و اين واقعه در سنهء هزار و نوزده هجرى اتفاق افتاد .\r\nصاحب زبدة التواريخ مىگويد كه ، در وقوع قضيهء مذكوره هيچ شائبه شك و ريب نيست .\r\nدر عهد شاه عباس ، ذوذابه « 1 » اى ظاهر شد منجمين گفتند : علامت جنگ است\r\n\r\n\r\n","description":"","footnote":"\r\n( 1 ) - ذوذوابه بالضم و حرف سوم ذال معجمهء مضموم ، ستارهء دنبال‌دار كه ستاره‌اى است منحوس به شكل جاروب ، گاهگاهى برمىآيد ( ش ) .\r\n","page_name":" 368 ","page_number":442},
  {"content":"\r\n\r\nدر بسيارى از ملل ، لاكن در ايران اگرچه جنگ نخواهد شد ، ضررى ديگر خواهد رسيد . و طاعون و زلزلهء خراسان و هرقدر فوت و قتل كه تا دو يا سه سال ديگر واقع شد ، همه را از اثر نحس آن دانستند .\r\nدر تاريخ عالم‌آرا مسطور است كه : در سنهء هزار و بيست و هفت هجرى ذوذابه‌اى ظاهر شد ، در اوايل كه ديده شد ، مثل شمشير كج بود ، سر در جانب مشرق و دم به سمت جنوب داشت ، چند روز بعد از بروز اين ذوذابه ، ستارهء ديگر كه مانند آتش مىدرخشيد ، در طرف مشرق ديده شد ، و به جانب شمال مايل بود .\r\nو ذوذابهء مزبور تا قريب چهل روز خيلى روشن و درخشان بود ، بعد از آن به تدريج كم‌نور شده تا از نظرها غايب شد .\r\nاز اواسط عهد شاه‌عباس تا آخر ، دست تطاول اوزبك از خراسان به كلى كوتاه و ثغور ما بين شمال و مغرب ايران كمال آرامى داشت . و ما بين او و جهانگير پادشاه هندوستان هميشه رابطهء مودت و مصافات مستحكم بود ، و چيزىكه خلل در بنيان دوستى كند ، واقع نشد مگر فتح قندهار ، و آن نيز معلوم مىشود كه ، مورث عداوت نشد ، به‌سبب اينكه ، جهانگير در حفظ ممالك خود در هندوستان به‌قدرى مشغول بود ، كه به بلاد دوردست نمىپرداخت ، خصوصا وقتى كه منجر به محاربهء با دولتى قوى مانند دولت ايران شود .\r\nو به‌علاوه شاه عباس با رعاياى دول فرنگستان كه در هندوستان بودند ، ابواب مراسلات دوستانه مفتوح مىداشت . جمعى از تجار انگريز و فرانسه و اهالى هلند در گامبرون اقامت داشتند ، و به قاعدهء معمول تجارت ، به‌جهت هم‌چشمى ، هرقدر كه مىتوانستند در خفيه از خرابى يكديگر مضايقت نمىكردند . و شاه عباس چون از فوايدى كه از تجارت براى ملك حاصل مىشد آگاه بود ، جميع تجار مزبور را رعايت و حمايت مىكرد ، اما مردم پرتگال « 1 » را نمىتوانست ببيند .\r\nدر ايام آلفونسوالبوكريت كه يكى از سلاطين مشهور پرتگال است ، اين\r\n\r\n\r\n","description":"","footnote":"\r\n( 1 ) - پرتگال - پرتغال .\r\n","page_name":" 369 ","page_number":443},
  {"content":"\r\n\r\nطايفه تمام جزايرى كه در خليج عجم است ، به تصرف آوردند ، اما در عهد شاه عباس ، پرتگال را در ميان ممالك فرنگستان عظمى نبود ، و على الاتصال بلاد دوردست كه در تصرف اين دولت بود ، از دست مىرفت و از جميع جزايرى كه البوكريت در درياى فارس گرفت ، هرموز اول بود . و در آن وقت ، غالبا همان يك جزيره باقى مانده بود . اين جزيره قريب به حوز خليج واقع و چند فرسخى از گامبرون دور است ، محوطهء اين ، بيست ميل نيست ، و كوه و زمين آنجا همه نمك‌زار است ، نه گياه مىرويد و نه آب شيرين يافت مىشود ، و نمك به حدى است كه بر روى آب مثل برف مىبندد . و گرماى آنجا در تابستان به‌سبب طبيعت زمين ، از جميع جزايرى كه در حوالى آن است ، بيشتر اذيت مىكند . اگر به‌جهت خوبى لنگرگاه و وضعى كه آن جزيره واقع شده است نباشد ، مىتوان گفت كه ، آخر جائى است از همهء روى زمين ، كه انسان بخواهد در آن زندگى كند .\r\nدر اوايل متوطنين اين جزيره جمعى از اعراب بوده‌اند ، و در غلبهء تاتار بر ايران مجبورا آن جزيره را رها كردند ، اين طايفه نام هرمز بر اين جزيره گذاشتند ، و هرمز نام پرگنه‌اى است كه خود به اجبار رها كرده بودند . و در وقتى كه اين طايفه رسيدند ، فقط ساكن آن جزيره ماهىگيرى بود كه جردن نام داشت و جزيره در تصرف ايشان ماند تا البوكريت آن را فتح كرد و زياده بر صد سال در تصرف پرتگال ماند . در آن ايام مركز تجارت خليج فارس بود و در غايت معمورى و آبادى رسيد ، از اطراف ربع مسكون مال التجاره در آنجا جمع و از آنجا به ايران و عربستان و روم مىرفت .\r\nبه‌سبب اينكه اموال و دماء مردم از تعدى و ظلمى كه در ساير بنادر و جزاير ممالك مزبوره مأمول بلكه معمول بود ، محفوظ و مصون مىماند ، عباس در آبادى هرمز حسد مىبرد و نمىتوانست بفهمد كه سبب آن چيست ، و فتح آن را مورث ازدياد دولت و موجب افتخار ملت ايران مىدانست ؛ امام‌قلى خان حاكم فارس به تسخير آنجا مأمور شد ، لاكن شاه عباس مىدانست كه ، انجام آن بدون ترتيب\r\n\r\n","description":"","footnote":"","page_name":" 370 ","page_number":444},
  {"content":"\r\n\r\nكشتيهاى جنگى محال است ، انگريزان به مدد حاضر بودند . قرار چنان شد كه مال التجاره‌اى كه به گامبرون « 1 » مىرود از گمرك معاف باشد ، و حصه‌اى هم از گمركى كه از مال ديگران گرفته مىشود داشته باشند ، و همچنين وعدهاى بىحد و نهايت از محبتهاى مابعد ، بالجمله ، وكلاى كمپانى هندوستان اين رشوت را قبول كرده به‌زودى كشتيهاى حربى مهيا و لشكر ايرانى مهيا گشته حمله بردند .\r\nاهالى پرتگال مردانه كوشيدند و دليرانه دفاع كردند ، اما بالاخره از گرسنگى و خستگى مفلوك‌وارند و مأيوس و به تسليم مجبور شدند . شهر را به تصرف ايرانيان دادند ، و اين طايفه نيز آنچه در آن شهر قيمتى داشت بردند . شاه عباس از خبر اين فتح به غايت مسرور شد ، و فرمان داد تا ازان به‌بعد ، گامبرون را به اسم وى يعنى بندرعباس خوانند . اميدهائى كه نوكرهاى كمپانى در اخراج پرتگال از هرمز « 2 » و ساير متصرفات ايشان داشتند ، به كلى مبدل به يأس شد . در معاهده‌اى كه ما بين ايشان و شاه عباس شده قرار چنان بود كه ، اموال منهوبه بالسويه قسمت شود و از هرطرف حاكمى معين كنند و از گمرك هرمز و بندرعباس حصه و بهرهء طرفين مساوى باشد ، اما بعد از فتح ، كسى به عهدنامه اعتنائى نكرد . و يكى از معتبرين وكلاى كمپانى كه قبل از انجام به انگلند نوشت كه : اگر پادشاه به عهد خود وفا كند ، اطفال عزيز ما حيات تازه خواهند « 3 » يافت . هم او بعد از فتح هرمز مىنويسد كه ، هيچ فايده‌اى از اينجا مترتب نيست ، مگر اينكه به‌كلى در تصرف انگريز باشد . و اگر هم خيال ضعيفى از اينكه روزى فايده‌اى مترتب شود باقىمانده آن هم وقتى كه شاه‌عباس اذن نداد كه انگريز استحكامات در هرمز يا در ساير بنادر خليج بسازد ، قطع شد .\r\nچنين مىنمايد كه ، حكومت كمپانى در هندوستان ، درين ايام ، از حيلهاى سررابرت شرلى ، كه برادرش او را در ايران گذاشته و واسطه و رابطهء ايران و فرنگستان\r\n\r\n\r\n","description":"","footnote":"\r\n( 1 ) - گامبرون - بندرعباس .\r\n( 2 ) - در اصل : هرمزد .\r\n( 3 ) - كنايه از كاروبار تجارتى است كه در بندرعباس داشتند ( ح ) .\r\n","page_name":" 371 ","page_number":445},
  {"content":"\r\n\r\nشده ، خيلى متوهم شده بودند ، اسپانيول در آن اوقات مملكتى معظم بود و شاه‌عباس مىخواست كه ، سررابرت را از جانب خود به سفارت در آن ملك بفرستد ، و گمان اين بود كه ، قصد عباس ازين سفارت آن بود كه ، تجارت ابريشم را مطلقا با آن مملكت مقرر كند ، لاكن اخراج پرتگال از هرمز سبب تغيير اين تدبير شد . و دو سال بعد ازين مقدمه ، سررابرت از جانب شاه عباس به عهدهء سفارت وارد انگلند شد . و در آن وقت ، جمس اول پادشاه انگلستان بود ، و سفير مزبور در باب مكنت و عظمت ايران به‌قدرى اطناب كرد و اغراق گفت كه مزيدى بران متصور نبود . اگرچه ناظرهاى كمپانى هندوستان به خوبى واضح ساختند كه آنچه او گفت ، محض كذب و دروغ صرف بود ، اما اولياى دولت انگريز به خيال اينكه درهرصورت مراودهء با ايران خالى از فايده نخواهد بود ، دم دركشيدند . و سررابرت در ضمن مطالب دولتى ، بندوبست كارهاى شخصى خود را نمود .\r\n\r\nآمدن ايلچى پادشاه انگلند به دربار شاه عباس صفوى\r\nيكى از اعاظم انگلند سرداومركاتن مأمور شد كه با جمعى كثير از تبعه و لحقه مصحوب سررابرت به سفارت ايران برود . و ايلچى معظم‌اليه اول در مازندران در شهر اشرف خدمت پادشاه رسيد .\r\nچون به دربار رفتند ، قبل از آنكه ايلچى و كسانى را كه همراه بودند به حضور ببرند ، در يكى از حجرات كه به جهت ايشان مهيا كرده بودند بردند ، و به عوض قهوه كه غالبا در اين‌گونه مقامات رسم است ، خوان ملوكانه چيده بودند ، كه جميع ظروف آن طلا بود ، و تنگهاى طلا پر از شراب با جامهاى زرين از هرطرف نهاده ، و ازين حجره ايشان را از ميان دو حجرهء ديگر گذرانيدند كه به انواع و اقسام جواهرآلات و اوانى زرين آراسته بودند ، و در آنجا گل و شراب به كار برده ، بعد ازان ايشان را وارد بارگاه پادشاهى كردند ، كه در اطراف آن ، امراى مملكت مانند تماثيل بىروح و تصاوير بىجان نشسته ، نفس كسى بيرون نمىآمد ، جوانان نيكو\r\n\r\n","description":"","footnote":"","page_name":" 372 ","page_number":446},
  {"content":"\r\n\r\nشمايل با دستارهاى شلاله‌دار و لباسهاى زربفت و گلابتون‌دوزى ، جامهاى طلا مملو از شراب بر دست گرفته بر باده‌نوشان خموش مىپيمودند . عباس لباس سرخى ساده در برداشت و بجز قبضهء شمشيرش ، كه از ذهب بود ، زيورى بر خويش نبسته بود ، و امرائى هم كه نزديك وى نشسته بودند ، همه ساده پوشيده بودند . منقول است كه ، از روزى كه صفى ميرزاى پسرش كشته شد ، ديگر زينت بر خود قرار نداد و هميشه لباس ساده پوشيد .\r\nايلچى بيان مطالب خويش را نمود ، و مطالب مزبوره اين بود . كه :\r\nدولت ايران و انگريز در جنگ عثمانى با يكديگر معيّت جويند . و ديگر اينكه ، سر رابرت شرلى را كه در خدمت پادشاه ايران بود ، نقدعلىبيك‌نام ، يكى از امراى ايران ، كه هم در آن اوقات فوت كرده بود ، فريب داده و صدمه زده ، آن را بر وفق خواهش تدارك كنند . و مطلب آخر اينكه ، در ازدياد رابطهء تجارت ما بين دو مملكت همّت مصروف دارند .\r\nجواب پادشاه بسيار خوب بود . اما در باب عثمانى گفت : ازان حقيرترند كه در دفع ايشان احتياج به معاونت افتد . و در باب سررابرت حكم خواهد شد كه ، فرزندان نقدعلى بيك بر وفق انصاف تدارك خطاى پدر كنند . و در باب تجارت ، هر ساله ، گماشتگان شاهى در بندرعباس ده هزار عدل ابريشم تسليم وكلاى دولت انگريز نموده ، در عوض آن ماهوت عريض دريافت كنند .\r\nمنقول است كه ، شاه عباس در آن مجلس ، با ملاطفتى هرچه تمامتر با ايلچى سلوك كرد . چون ديد كه ايلچى نمىتواند مثل ديگران مربع بر زمين بنشيند ، خيلى خنديد ، و بعد ، به‌جهت خوشامد مهمان ، جامى از شراب گرفته به اسم پادشاه انگلند نوشيد . ايلچى چون نام پادشاه خود را شنيد ، برپاى خاست و كلاه از سر برداشت ، عباس تبسم كرده و او نيز عمامه از سر برداشت . وضع اين مجلس سبب اميدهاى بزرگ شد ، الا اينكه جز مأيوسى فائده‌اى نبخشيد . بعد از انقضاى اين مجلس ، مطالب ايلچى به توسط محمد على بيك وزير به پادشاه مىرسيد ، و محمد على بيك با\r\n\r\n","description":"","footnote":"","page_name":" 373 ","page_number":447},
  {"content":"\r\n\r\nدشمنان سررابرت متعلق بود ، و به اين سبب با ايلچى انگريز مطلقا عداوت مىروزيد .\r\nبعد از چند ماهى از ورود ايلچى ، سررابرت و سر داومركاتن مردند ، و متعلقان ايشان به انگلند مراجعت كردند .\r\nاگرچه شاه عباس بر دشمنان و رعاياى طاغى ابقا نمىكرد ، ولى در اكثر بلكه جميع موارد ، بجز در خانهء خود ، چنين مىنمايد كه ، آنچه كرد از باب مصالح ملكى بود نه القاى هواجس نفسانى ، مطلب او اين بود كه ، ملك آرام و خلق در رفاه باشند .\r\nو مىدانست كه ، در حكومتى كه يك نفر حاكم على الاطلاق است ، اين معنى ممكن نيست مگر در وقتى كه رعب سلطان در ضمير خلايق غالب باشد و احكام وى را مردم به‌طور تعبد تابع باشند . و بر مطلبى كه داشت به همين نهج فايز گشت . و آرامى كه بعد از آن در ايران رويداد ، بيشتر به‌سبب تدابير حكيمانهء او بود .\r\nبيش‌از جميع سلاطين ماتقدم ، در راه و ترقى مملكت سعى كرد . اصفهان را پاىتخت مملكت خود قرار داد و جمعيت آن شهر هم در عهد وى زياده بر مضاعف گشت . خيابان چهارباغ و پل بزرگ زاينده‌رود ، بسيارى از عمارات عاليه در شهر و حوالى آن ، از بناهاى اوست .\r\nيكى از محرران فرنگستان تفصيل عمارات و مساجد اصفهان را نوشته مىگويد : شاه‌عباس آب از جويها و رودهاى ديگر به زاينده‌رود وصل كرده آب آن را زياد كرد و در منضم كردن آب كارون به زاينده‌رود ، كه شاه طهماسب نيز كوششى كرده بود ، زحمت زياد كشيد ، لاكن آخر نتوانست انتهى .\r\nمشهد در عهد وى خيلى آباد شد . و ابنيهء رفيعه و سراهاى شاهانه در اشرف و فرح‌آباد مازندران برپا كرد .\r\nولى اين كارهاى كوچك اوست . يكى از كارهاى بزرگ او ، راهى است كه در مازندران ساخته است و مبلغى خطير و كرامند در آن خرج كرده ، و آن راهى است كه در جميع مملكت مىرود ، چنان كه لشكر و مسافران در هر فصلى مىتوانند درين ولايت صعب المرور سفر كنند .\r\n\r\n","description":"","footnote":"","page_name":" 374 ","page_number":448},
  {"content":"\r\n\r\nدر يكى از تواريخ انگريزى مسطور است كه : راه مازندران در طول ، تخمينا سيصد ميل است ، و از كسكار كه در سمت جنوب و مغرب درياى گيلان است ، تا چند فرسخ از استرآباد گذشته ، به طرف جنوب و مشرق مىرود . سنگ‌فرش اين راه ، در غالب جاها همانطور كه بوده است هست ، اگرچه مىنمايد كه گاهى تعمير نشده است . در بعضى جاها وسعت راه بيش‌از بيست زرع است ، و در دو طرف ، جوى مانند كنده‌اند و پلهاى بسيار بر آن راه ساخته‌اند به‌جهت گذاشتن آبهائى كه براى زراعت برنج مىبرند ، انتهى . تقريبا بر جميع رودخانهاى ايران پل بست . و براى سهولت و رفاه مسافران در هرطرف ، كاروان‌سراهاى وسيع محكم بنا نمود .\r\nنوشته‌اند و حق هم همين است كه ، نسبت به امراى گرجستان و سكنهء آن ديار ، كمال ظلم و جور كرد ، اما حركتش به ارامنه كه در محاربهء با ترك به دست آورد ، بر خلاف بود ، به عوض اينكه آنها را غلام و كنيز كند ، و به رها كردن دين آبا و اجداد مجبور نمايد ، چنان كه ديگران در امثال اين‌گونه مواضع كرده‌اند ، ديد بهتر اين است كه از دانش و دست‌رنج ايشان فائده‌اى به ملك برسد ، و بدين سبب ايشان را در اطراف مملكت جاى داد و فرمان داد ، تا معابد و كليساها بنا كنند ، و چنان كه بايد و دانند ، شفاها به رسوم مذهب خود پردازند ، و كسى ايشان را به هيچوجه متعرض نشود . بعلاوه دربارهء ايشان اقسام عنايات ملوكانه مبذول داشت ، و به نفس نفيس ايشان را حامى بود و در كارها ترغيب مىكرد . بزرگتر و بهتر جاهاى ايشان جلفا بود ، كه قصبه‌اى است در بيرون شهر اصفهان ، و شاه عباس بنا كرد به‌جهت ارامنه‌اى كه قصبهء ايشان در ارمنيه همين نام داشت . و هم در عهد شاه عباس جلفا زياده از آنچه مأمول بود معمور گشت ، و اهالى آنجا به‌سبب تجارتى كه با هندوستان و ساير بلاد داشتند ، نه تنها خود متمول بلكه كليه سبب ازدياد معمورى و آبادى مملكت شدند .\r\nيكى از محرران فرنگستان مىنويسد كه ارامنهء جلفا به‌قدر كفايت دولتمند\r\n\r\n","description":"","footnote":"","page_name":" 375 ","page_number":449},
  {"content":"\r\n\r\nبودند . و در وقتى كه ايشان را از مسكن مألوف جدا كردند ، آنچه داشتند با خود گرفتند ، و شتر به‌جهت حمل‌ونقل احمال و اثقالشان « 1 » از گماشتگان شاهى رسيد . و عدد ايشان پنج‌هزار بود .\r\nگاردين صاحب درين باب مىگويد : وقتى كه ايشان به جلفا آمدند چيزى نداشتند ، لاكن در عرض سىسال ، چنان صاحب مكنت شدند ، كه در ميانهء ايشان ، كسانى كه مالك صد هزار تا چهار كرور كرون « 2 » بودند ، از شصت نفر زياده يافت مىشد ، انتهى .\r\nعباس مىخواست كه در مازندران هم ، چنين بنائى بگذارد ، چنانچه گاهى به‌طور مزاح مىگفت كه : مازندران بهشت عيسويان است ، به‌سبب اينكه پر از خوك و شراب است ، اما اين خيال صورت نگرفت ، و هواى بد و متعفن آنجا ، در عرض مدت چند سالى ، بيشتر ارامنه‌اى كه بدانجا فرستاده بودند ، از پا درآورد .\r\nاما در باب خوبى ادارهء امور داخليه شاه عباس ، اتفاق ائمهء تاريخ است .\r\nبلى ، چه‌بسيار چيزها است كه در اين زمان ، يا در حكومتى كه نوع ديگر وضع شده است ، ظلم شديد به‌نظر مىآيد ، از قبيل سياست امرا و وزرا ، چنان كه گويند : بعضى از حكام را كه به اعتساف « 3 » و جور متهم شدند ، گوش و دماغ بريد . و بعضى از امرا كه به غلام‌باره‌گى « 4 » مرتكب بودند ، تخته كلاه كرد به اين معنى كه ، كلاهى از كاغذ با زنگوله‌هائى ازان آويخته ، بر سرش گذاشته و بر خر نشانده گرد شهر مىگردانيدند ، و گاهى مىزدندش كه با اين صورت برقصد . اما بايد دانست ، كه در ايران قانون ملكى حكم پادشاه است ، و اجراى قانون نيز او بايد بكند .\r\nدر وقتى كه عباس صاحب سرير گشت ، ملك آرام و قوام نداشت ، امرا جسور\r\n\r\n\r\n","description":"","footnote":"\r\n( 1 ) - در اصل : اثقال‌شان .\r\n( 2 ) - كرون بكسر كاف و فتح را و سكون واو ، سكه‌اى است كه دو روپيه و نيم قيمت دارد ( ح ) .\r\n( 3 ) - اعتساف بالكسر ، بيراه رفتن و ناخوش آمدن و كراهيت داشتن چيزى را ( ح ) .\r\n( 4 ) - كذا در اصل .\r\n","page_name":" 376 ","page_number":450},
  {"content":"\r\n\r\nو سركش بودند ، و هر پرگنه از مملكت مستعد شورش ، بايد به حكم لزوم ، خونها ريخته و سرها از دارها آويخته ، كله منارها ساخته ، بلكه شهرها از اهالى پرداخته شود ، تا چنين ملكى آرام يابد . و پس از آرامى نيز ، سياستى قوى و عقوبتى شديد بايد ، تا عموم ناس از آن بهره توانند برد . و البته دراين‌صورت ، شخصى كه به اقتضاى مصالح عموم ، مرتكب اين گونه امور شده و اجراى اين‌گونه احكام مىكند ، عجب نيست كه در نظرها ظالم به قلم رود . اگر هم هست بسيار كم است جائى كه بتوان گفت ، بدون لزوم عقوبتى كرده باشد ، مگر وقتى كه جان خود را در معرض خطر مىپنداشت ، چنان‌كه در اواخر ايام حيات غالبا اين خيال بر وى غلبه داشت ، و به هركس گمانى ازين قبيل برد ، على الفور در انهدام بناى وجودش كوشيد .\r\nاز اوايل ايام سلطنت ، تأديب و تعذيب امراى معظم طايفهء قزلباش كه تعدى و تحببرشان از حدواندازه گذشته بود ، پيش‌نهاد خاطر كرده ، جمعى از ايشان را به قتل رسانيد . و هم تدبيرى ديگر به‌جهت دفع زحمات اين طايفه نمود ، و آن اين بود كه ، فوجى ترتيب داده خاصه به خود و نام آن را شاه‌سون يعنى شاه‌دوست گذاشت ، و ايشان را به حمايت خاص و عنايت عام امتياز بخشيد ، و فرمان داد تا هركه خواهد ، نام ايل خود را برداشته به اين ايل تازه درآيد و اين نام بر خود گذارد ، و با سائرين در بهره از عنايات شاهى سهيم و شريك باشند .\r\nصاحب زبدة التواريخ گويد كه : در يك روز ده هزار نفر داخل شدند . و هنوز در ايران ازين طايفه بسيارند . وقتى عدد ايشان به صد هزار خانوار رسيد ، لاكن حال اين‌قدرها نيستند . و تدبير ديگرى كه به‌جهت استخلاص خود و اعقاب خود ، از زحمات قزلباش نمود ، اين بود كه : قورچيان شاهى كه همه قزلباش بودند ، عددشان از پنجاه تا شصت هزار سوار رسيد . و اين سواران بجز با امراى ايل خود ، به هيچ‌كس اطاعت نمىكردند . و بدين‌سبب ، پادشاه نمىتوانست كسى را در لشكر منصبى بدهد مگر اينكه از امراى قزلباش باشد ، بنابرين ، شاه عباس عدد اين دشمنان دوست‌مانند را كم كرده ، به سى هزار رسانيد ، و به عوض ده هزار سوار و دوازده هزار پياده ، مقرر\r\n\r\n","description":"","footnote":"","page_name":" 377 ","page_number":451},
  {"content":"\r\n\r\nكرد كه ، مواجب از پادشاه گرفته ، و صاحب‌منصبان ايشان نيز از جانب پادشاه معين شود . و نام سواران را قول‌لر نهاد . و اين لفظ ، جمع قول است ، در تركى به معنى غلام ، و صاحب منصب ايشان را قوللر آقاسى مىگفتند ، يعنى سركردهء غلامان شاهى .\r\nو افواج پياده را تفنگچى گفتند . و اين اول تفنگچى است كه در ايران به‌طور فوج جمع شد . گويند كه ، شاه عباس بيشتر اين افواج را به‌جهت مقابله با ينگچرى « 1 » عثمانى ترتيب داد ، لاكن به‌جهت مدافعهء با امراى طاغى هم فائده داشت . لفظ ينگچرى تركى است . ينكى به‌معنى جديد ، و چرى مخفف چريك است به معنى لشكر . اگرچه در ايام حيات شفاها به شرب مدام اقدام مىكرد ، لاكن در ساير مراتب اظهار ديانت و خداپرستى بسيار مىنمود . در ايام سلطنت كم سالى مىگذشت كه به يكى از مشاهد مشرفه به زيارت نمىرفت .\r\nدر زبدة التواريخ مذكور است كه : وقتى دو هفته در نجف اقامت داشت ، و هرروز قبر مبارك على را جاروب مىكرد . و چنان كه مرقوم گشت از اصفهان پياده به زيارت مشهد رضا رفت . و ازين كارها و كارهاى ديگر ازين قبيل ، بر مردم معلوم كرد كه ، اگرچه گاهى بر خلاف حكم شريعت عمل مىكند ، لاكن بالطبع متدين است .\r\nقبل از جلوس وى بر تخت ، هميشه نزاع ما بين ملاهاى شرع سبب زحمات كلى سلطان مىشد ، و به‌جهت اينكه از هرطرف مريدان و معتقدان داشتند ، مكرر در منازعهء ايشان احتمال برهم خوردن ملك مىرفت . و عباس به حكمت عملى ما بين اين سلسله را همواره به صلح قايم داشتى .\r\nمنقول است كه ، روزى در سر سوارى ، ميرمحمد باقر داماد و شيخ بهاء الدين عاملى با وى بودند . شاه خواست كه بداند ما بين اين دو حسدى و نفاقى هست يا نه ! اسب ميرمحمد باقر بازى مىكرد ، و اسبى كه شيخ بر او سوار بود ، آرام مىرفت . شاه روى به مير كرده گفت : اسب شيخ به غايت كاهل است و شيخ نمىتواند\r\n\r\n\r\n","description":"","footnote":"\r\n( 1 ) - در فرهنگ معين ، بنى جرى آمده ، به معناى : سپاه جديد . نام سپاه منتخبى در ارتش قديم عثمانى ( معين ) .\r\n","page_name":" 378 ","page_number":452},
  {"content":"\r\n\r\nوى را براند . مير گفت : عجب اين است كه با اين‌بار دانش و فضلى كه بر اوست ، حركت مىكند . عباس پس از چند لحظه روى به شيخ آورده گفت : اسب مير خيلى بازى مىكند . شايستهء علما نيست كه اين قسم اسب برانند . شيخ گفت : اسب چون سوار خود را مىشناسد ، ازين سبب مىرقصد . پادشاه شكر خداى را بجاى آورد كه در سلطنت وى اين قسم مردم يافت شدند .\r\nحركت عباس به خانوادهء « 1 » خود از بدترين و قبيح‌ترين اعمال وى است ، لاكن بايد ملاحظه شود كه بدترين وضعى كه سلطان قهار در آن واقع است اين است كه ، بايد وارث تاج‌وتخت خود را از بزرگترين دشمنان خود داند ، و هرقدر نيكنامى و مردم‌دارى وى زياده شود ، از وى بيشتر حذر نمايد .\r\nعباس را چهار پسر بود و در ايام طفوليت وى را با ايشان تعلقى تام بود .\r\nچون به سن شباب رسيدند ، غيرت پادشاهى اقتضاى آن نمىكرد كه ، چشم رعايا بجز خود به ديگرى برگردد . و كسانى كه به صدق و ارادت با فرزندانش خدمت مىكردند ، دشمنان خويش مىپنداشت . و امرائى كه نزد وى بودند نيز ، به‌جهت خرابى رقبا و همگنان خود ممد اين معنى شده ، تا اينكه او را اعتمادى بر فرزندان نماند . و عدم اعتماد پدر مورث توحش پسران گرديده . مىتوان گفت كه : چون ديدند دولتخواهى ايشان را از خطر مصون نخواهد داشت ، استخلاص خود را در استهلاك پدر دانستند . صفى ميرزا پسر بزرگ وى به شجاعت و شهامت و جوانمردى اتصاف داشت . و عباس يكى از امرا را كه با صفى ميرزا دم از هواخواهى مىزد ، به قتل رسانيده بود . بنابراين به عرض وى رسانيدند كه صفى ميرزا از اين صورت رنجيده قصد استيصال وى دارد . گويند عباس از اين خبر متوحش گشته ، قراچىخان را كه در جنگ شبلى لشكر عثمانى را شكسته بود ، طلبيده به قتل صفى ميرزا فرمان داد . قراچىخان خود را برپاى وى انداخته استدعا كرد كه او را ازين امر معاف دارد ، و الا به قتل خود وى فرمان دهد ، و گفت جان دادن نزد\r\n\r\n\r\n","description":"","footnote":"\r\n( 1 ) - در اصل : خانه‌واده .\r\n","page_name":" 379 ","page_number":453},
  {"content":"\r\n\r\nمن آسان‌تر است تا دست به خون شاه‌زاده‌اى مثل صفىميرزا آلودن . شاه او را معاف داشته ، بهبودخان‌نام را كه وقتى از صفى ميرزا اذيتى ديده بود ، بدين امر شنيع مأمور كرد . و بهبود خان به همان بهانهء عداوت پيش ، در وقتى كه صفى ميرزا به سلام مىرفت ، او را به زخم كارد از پاى درآورده به اصطبل شاهى گريخت .\r\nدر عالم‌آرا مسطور است كه صفى ميرزا پسر شاه عباس بود ، و هم از مدتى مديد ما بين پدر و پسر صفائى نبود . جمعى به شاه رسانيدند كه ، صفى ميرزا قصد جان وى دارد ، و پادشاه قبول نمىكرد ، اما دو نفر از امراى صفى ميرزا را كه سبب اغواى شاه‌زاده مىدانست به قتل رسانيد . بهبود خان يكى از غلامان خاصهء شاهى بود ، چون يقين كرد كه صفى ميرزا قصد جان پادشاه دارد ، او را كشته به اصطبل شاهى پناه برد ، انتهى . و پادشاه به اين بهانه كه سر طويله بست است ، بهبود خان را قصاص نكرد و گفت : در اين كار تأمل ضرور است ، و بهتر اين است كه در قتل وى تعجيل نشود . تا پسر صفى ميرزا كه در آن‌وقت كودك بود ، بزرگ شده انتقام خون پدر كند . لاكن بيرون رفتن بهبود خان از بست و ترقى وى به مناصب بزرگ ؛ زود كاشف مدعا شد .\r\nگويند كه ، عباس بعد از قتل صفى ميرزا از كرده پشيمان شد ، تا يك ماه از سراى سلطنت بيرون نيامد ، و تا ده روز چشم از هم نگشاد ، و تا يك سال سياه پوشيد و بعد از آن هرگز زينت بر خود نگرفت ، و جائى را كه صفى ميرزا فوت كرد بست قرار داد . و هروقت بهانه‌اى جست ، امرائى كه در باب او سعايت كرده بودند ، از بيخ برانداخت . اما بهبود خان را از همه بدتر جزا داد ، حكم داد تا سر پسر خود را بريده به حضور برد ، و آن حرام‌زاده اطاعت كرد . چون سر پسر را به نظر پادشاه رسانيد ، عباس پرسيد چگونه مىيابى خود را ؟ گفت به بدترين\r\n\r\n","description":"","footnote":"","page_name":" 380 ","page_number":454},
  {"content":"\r\n\r\nحالى ! عباس گفت : بايد خوش باشى ، به‌سبب اين‌كه درين باب با پادشاه برابرى مىكنى .\r\nبالجمله ، اگرچه عباس اين ولدزنا را نكشت ، لاكن يكى از غلامان وى در وقتى كه مست خرست خفته بود ، او را به كارد زده از ننگ اين‌گونه زندگى رهانيد .\r\nهنوز چندى از قتل صفى ميرزا نگذشته بود ، كه از دو پسر ديگر نيز كه باقى مانده بودند ، متوهم شده ايشان را از حليهء بصر عارى ساخت .\r\nطهماسب ميرزا پسر دوم او ، قبل از قتل صفى ميرزا ، به اجل طبيعى درگذشت و رضا ميرزاى ملقب به خدابنده ، كه جوانى بود به هنر و شجاعت موصوف ، بعد از قتل صفى به احتياط تمام حركت مىكرد ، و نه فقط متملقان و خوشامدگويان را از خود دور مىداشت ، بلكه از شنيدن مدحى كه شايستهء آن بود ، احتراز مىنمود .\r\nهمين معنى بيشتر سبب شهرت وى و حركت عرق غيرت عباس گشته ، اول كارى كه كرد ، معلم و للهء وى را كه با او تعلقى تام داشت ، به قتل رسانيد . چون اين خبر به دو رسيد ، در حالت غضب نزد پدر رفت و كلمات خشن گفت و حركات ناملايم كرد ، تا اينكه دست به شمشير برد . شاه عباس اول حكم به قتل وى نمود . بعد از آن از خون او گذشته ، فرمان به كندن چشم او داد .\r\nشاه‌زاده ديده از جهان بسته و در گوشهء تنهائى نشسته و روزى به نفرين پدر مىگذرانيد . و او را دو طفل بود : يك دختر فاطمه‌نام ، و شاه عباس را با آن دختر الفتى تمام و استيناسى « 1 » مالاكلام بود . شاهزاده از اين معنى مستحضر گشته ، چون دختر نزد وى آمد ، او را گرفته با دست خويش رشتهء حيات او را قطع كرد . مادرش كه در آنجا حاضر بود ، فرياد زد كه دختر تست كه مىكشى ! بيچاره پدر به عوض اينكه جواب گويد ، دست به جانب پسر خود دراز كرد تا او را به خواهر رساند .\r\n\r\n\r\n","description":"","footnote":"\r\n( 1 ) - استيناس بالكسر ، خوگر شدن و خوگرفتن به چيزى و طلب الفت ( ح ) .\r\n","page_name":" 381 ","page_number":455},
  {"content":"\r\n\r\nلاكن مادرش او را از پيش پدر بدربرده ، خبر به عباس رسانيد . و بعد از آن شاه‌زاده نيز زهر خورده ، از مشاق حيات و حسن مذاق احباب خلاص يافت .\r\nبه اين نوع ، اواخر ايام حيات شاه عباس به تلخى گذشته . تا آخر به سبب فرط اندوه بيمارى كه داشت زياد گشته در هفتاد سالگى در قصر فرح‌آباد مازندران به اسلاف خويش پيوست .\r\nايام سلطنتش على الاستقلال ، چهل و سه سال بود ، ولاكن هم از اوان خرد « 1 » سالى نام سلطنت بر وى مىرفت . شاه عباس چهرهء نيكو و بينى بزرگ و چشمى نافذ داشت . ريش مىتراشيد و بروت مىگذاشت . قامتش قدرى پست بود . به شكار ميل تمام داشت ، چنانچه تا آخر عمر ، غالب هروقت فرصتى يافتى به شكار گذرانيدى .\r\nالحاصل ، خطاهاى اين پادشاه و فضايح اعمال وى ، به تفصيل مرقوم گشت .\r\nولى قبل از آنكه ملامتى شود يا تشنيعى « 2 » رود ، بايد دانست كه ، كارهائى كه على الظاهر ظلم و سفاكى به‌نظر مىآيد ، تا چه حد سبب آرامى و رفاه مملكت بوده است . ممكن است كه به‌سبب قتل فرزندى طاغى « 3 » ، خون خلقى از هبا و هدر مصون و محفوظ مانده است . مقصود اين نيست كه پرده بر سيئات اعمال وى پوشيده شود ، لاكن بايد معلوم شود كه بسيارى از اين‌گونه امور ، محض به جهت لزوم حفظ مملكت است ، و وضع حكومت اقتضا مىكند ؛ پس اگر در حقيقت ملامتى وارد آيد ، بر وضع خاص سلطنت است ، نه بر حركات سلطان . و چنانچه در ضمن تاريخ معلوم مىشود ، كمتر پادشاهى است كه به‌قدر شاه عباس در تعمير بلاد و ترفيه عباد بذل « 4 » جهد نموده باشد . چنانچه يكى از مصنفين معتبر فرنگستان مىگويد كه : ترقى مملكت ايران بسته به وجود اين پادشاه بزرگ بود . چون او در خاك خفت ، اين برباد رفت .\r\n\r\n\r\n","description":"","footnote":"\r\n( 1 ) - در اصل : خورد .\r\n( 2 ) - تشنيع : زشت گفتن به كسى و زشت نمودن چيزى را ( ح ) .\r\n( 3 ) - طاغى : از حد درگذرنده ( شمى اللغه ) .\r\n( 4 ) - در اصل : و بذل .\r\n","page_name":" 382 ","page_number":456},
  {"content":"\r\n\r\nالحق پادشاهى بود دلير و كريم و عاقل و حكيم . به‌سبب كارهائى كه در اواخر عمر از وى صادر شد ، بهتر آنست كه زبان از قدح و تعرض وى كوتاه دارند ، زيرا كه آثار خيرات و مبرات او هنوز باقى است . و آنچه ازو نقل كرده ، محض خبر است ، و كسى از حقيقت حال بجز ذات ذو الجلال آگاه نيست ، و هو اعلم بحقايق الامور .\r\n\r\n","description":"","footnote":"","page_name":" 383 ","page_number":457},
  {"content":"\r\n\r\n\r\nفصل پانزدهم « 1 » در بيان وقايعى كه بعد از فوت شاه عباس بزرگ در ايران روى داد تا استعفاى شاه سلطان حسين از تاج‌وتخت و فتح ايران بدست افغان\r\nفسحت و بسطت اين ملك اگرچه در ازمنهء مختلفه بيش‌از زمان صفويه بوده است ، اما آبادى و استحكام آن در هيچ‌يك از سوابق ازمان و سوالف ايام به‌قدر اواخر عهد شاه عباس بزرگ نبوده است . تاريخ سلطنت اين پادشاه و پدران او را بسيارى از مورخين نوشته‌اند . ولى چندى بعد از فوت او ، تاريخ اين سلسله از دست مىرود .\r\nزبدة التواريخ كه تابه‌حال از آن نقل شده است ، محرر آن معاصر شاه عباس ثانى است . و آن كتاب نيز از وقايع اواسط سلطنت وى را شامل است ، و بعد از آن ختم مىشود . و ديگر تاريخ فارسى ، كه تفصيلى يا خبرى كه بتوان اعتماد كرد ، از وقايعى كه بعد از آن زمان تا جلوس نادرشاه داشته باشد كم است ، بلكه هيچ نيست . و سبب اين تعطيل آنست كه قريب صد سال گذشت كه هيچ واقعهء ملكى كه قابل ذكر باشد روى نداد ، و امرا و اعيان ملك را اگرچه نه از دشمن خارج بر دل\r\n\r\n\r\n","description":"","footnote":"\r\n( 1 ) - در اصل : باب 15 .\r\n","page_name":" 384 ","page_number":458},
  {"content":"\r\n\r\nغمى و نه از طغيان داخل المى بود ، ولى على الاتصال جان و مال ايشان دستخوش سلاطين عياش بىباك سفاك بود .\r\nساير طبقات ناس را بالنسبه رفاه و آرامى بود ، امّا همين رفاهيّت موجب تن‌آسائى و تن‌آسائى مورث ويرانى و پريشانى گشت ، مانند كسى كه مالى تحصيل كند و از محافظت آن عاجز باشد ، و چون بالمآل آن مال عرضهء خطر است ، هرچه بر اصل آن بيفزايد ، از فايدهء آن مىكاهد . لاجرم درين مدت ، امرى كه سبب نام ملت شود ، وقوع نيافت ، و كسى كه نامش را بتوان ثبت تواريخ كرد ، پا نگرفت . مىتوان گفت كه : در عرض اين مدت ، ملت فقط بر نامى كه از آن پيش حاصل كرده بودند ، مىزيستند . تا اينكه رفته‌رفته خلل در بنيان سراى اقتدارى كه ساخته و بعد از آن به تعمير و اصلاح آن نپرداخته بودند ، افتاده چنان متزلزل شد كه ، به حملهء مشتى افغان با خاك يكسان گشت .\r\nو حق اين است كه فتح افغان ، چنان خال عارى بر چهرهء حال ايران نگذاشت كه ، دست مرور ايّام آن را محو تواند ساخت . بنابراين عجب نيست كه مورخان از تحرير وقايع اين ايام فضيحت‌آميز اعراض كردند . اما كارى كه ايشان مهمل گذاشتند ، محرّران مذهب ديگر بهتر از پيش بردند .\r\nتبيين اين مقال آن‌كه : به‌سبب تدابير خوب شاه عباس بزرگ ، بسيارى از اهالى فرنگستان در ايران جمع شدند . و چون به جميع طبقات ترغيب و حمايت مىكرد ، و قبل از فوت او سفراى ملكى و سپاهيان جنگى و تجّار و علماى ملّت ، از اطراف ممالك مسيحيّه در ايران بودند . عداوت با عثمانى كه در جبلّت او مركوز « 1 » بود و ، خواهش اصلاح قواعد حرب ، و ازدياد فوايد تجارت ، ولى تعصّبى در مذهب ، اسباب استمالت خاطر اين طايفه بود . و اين اسباب بعد از فوت او نيز مهيا ، چنانچه سلاطينى كه بعد از وى بر تخت نشستند همه ، حتى سفّاك‌ترين ايشان نيز ، از اهالى فرنگستان رعايت مىكردند . و نتيجه اين بود كه ، جمعى كثير\r\n\r\n\r\n","description":"","footnote":"\r\n( 1 ) - مركوز بالفتح ، نهاده شده ( ح ) .\r\n","page_name":" 385 ","page_number":459},
  {"content":"\r\n\r\nازين مذهب در ايران اجتماع كردند ، از آن جمله ، بعضى مردم بزرگ از اهل علم و فضل بودند ، و وقايع اين‌زمان را در دفاتر خود ثبت‌وضبط نمودند .\r\nشك نيست كه حوادثى كه در آن ايام به عرصهء ظهور رسيده است ، نفرت‌انگيز است ، اما چون مقصود مؤلف از تحرير آن كماهوحقه ، تعليم است ، مطالعه كنندگان را از آن پندى حاصل آيد . و استحضار بر وقايع مزبوره ، سبب مىشود كه كسانى كه در تحت حكومت با عدل و انصاف به حريت زندگى مىكنند ، بيشتر قدر اين نعمت عظمى ، كه از اعظم نعماى الهى است ، خواهند دانست .\r\n\r\nسلطنت شاه صفى\r\nمع الحديث ، در مرض موت شاه عباس ، در باب وارث تاج‌وتخت پرسيدند ، گفت : سام ميرزاى پسر صفى ميرزا ، منجمين به عرض رسانيدند كه ، سلطنت او طولى نخواهد كشيد . عباس گفت : خواهش من اين است كه تاج سلطنت كه حق پدر اوست بر سر وى گذارند .\r\nلهذا بنابر وصيت پادشاه ، امرا به تعجيل به اصفهان شتافته سام ميرزا را كه در آن وقت هفده ساله بود ، از حرم‌سرا بيرون آورده ، قبل از آنكه خبر فوت شاه‌عباس گوش‌زد خلايق شود ، بر سرير پادشاهى نشاندند .\r\nچون سام ميرزا بر تخت برآمد ، نام شاه صفى بر خويش گذاشت ، و او ظالمى بىباك و فاسقى سفّاك بود . در عرض چهارده سال سلطنت وى ، هيچ‌كس بر جان خويش ايمن نبودى ، چون بلاى عام بر اجانب و اقارب ابقا نكردى ، و مانند قضاى مبرم بر قوى و ضعيف نبخشودى ، از آب تيغ وى آتش دودمانهاى بزرگ فرو نشست ، و از صرصر قهر او چراغ خاندانهاى قديم خاموش گشت .\r\n دلى نماند كه از بيم او دو نيم نشد * سرى نبود كه از جور او ز پا نفتاد \r\nخلاصه ، از شاه‌زادگان عظام و وزراى معظم و امراى محتشم كمتر كسى ماند كه يا خرمن عمرش سوخته ، يا چشم جهان‌بينش دوخته نگشت ،\r\nحتى خواتين ملك را جوى خون چون آب جوى روان شد ، از آن جمله ،\r\n\r\n","description":"","footnote":"","page_name":" 386 ","page_number":460},
  {"content":"\r\n\r\nدختر شاه عباس زوجهء اسحاق خان بود . و ديگر مادر خود او كه او را به درشتى ملامت كرد و به زشتى ترك سلامت گفت . ازين طرفه‌تر اينكه ، روزى از سرمستى ، بانوى حرم خود را كه با وى تعلقى تام داشت با كارد رشتهء حياتش را گسيخت و خونش را چون آبروى مروت بر خاك ريخت . چون به خويش آمد ، بر كرده تأسف نمود ، و حكم داد تا هرجا شرابخانه در مملكت باشد خراب كنند ، و خمهاى باده را چون دلهاى آزاده بشكستند .\r\nو از جملهء امراى معظم كه قاطبهء ناس بر قتل او افسوس خوردند ، امام‌قلى خان پسر علىويردى بيك بود . پدرش در ايام شاه عباس از سرداران معتبر ، و خود [ او 
  ] هم در زمان آن پادشاه خدمتهاى شايان كرد ، كه از آن جمله فتح پرگنه لار و جزيرهء هرموز بود . سنوات عديده در صفحات جنوبيهء مملكت از جانب عباس فرمانروائى داشت ، و مدرسه‌اى در شيراز ، و كاروان‌سراها و پلها در اطراف بلاد فارس از آثار اوست . مروت وى به حدى بود كه جميع مايملك خود را در خيرات و مبرات صرف نمود .\r\nگويند روزى شاه عباس با وى گفت : امام‌قلى مىخواهم روزى يك درهم كمتر خرج كنى ، تا اندك فرقى ما بين مصارف امير و سلطان باشد .\r\nخلاصه ، شاه صفى او را طلب كرد . اگرچه دوستان وى او را از خطر آگاهى دادند ، ولى باوجود خدمات قديم خود و پدر ، و اطاعت و انقيادى كه كسى را در آن مجال شك نبود ، محال مىدانست كه پادشاه با وى بدى انديشد ، رفت و مصداق .\r\n فَإِذا جاءَ أَجَلُهُمْ  « 1 » را با وى گفتند . و پسرانش نيز به خيال اينكه ، مبادا به انتقام پدر برخيزند ، مانند پدر در زير تيغ خفتند .\r\nچون خبر فوت عباس انتشار يافت ، اوزبكان جرأت يافته به خراسان راندند ،\r\n\r\n\r\n","description":"","footnote":"\r\n( 1 ) - سوره اعراف ، 34 .\r\n","page_name":" 387 ","page_number":461},
  {"content":"\r\n\r\nو عساكر ايرانى كه به محارست آن حدود مأمور بودند ، به يك حمله ايشان را برجاى خود نشاندند .\r\nقندهار در عهد شاه صفى به تصرف عساكر هندوستان آمد .\r\nبسط مقال آنكه ، شاه صفى حاكم قندهار را طلب كرد و او بر جان خود خائف شده ملك را به هنديان گذاشته به دربار دهلى رفت و پناه به آن دولت برد .\r\nو چون احوال ايران به مسامع اولياى دولت عثمانى رسيد ، به عزم تسخير آن مملكت كمر بستند . و اگرچه اول وهله ايرانيان مقاومتى نمودند ، اما بالاخره بغداد را از دست دادند . و سلطان مراد با لشكرى گران به آذربايجان رفته تبريز را تسخير كرد ، لاكن زمستان آن ملك و قلت ذخيره ، اتراك را مجبور به مراجعت نمود ؛ و در معاودت ، سواران ايرانى فرصت يافته بسيارى از ايشان را عرضهء تلف ساختند .\r\nاهالى گيلان ياغى شده طغيان آغاز نهادند ، و شاه صفى بدان ملك رفته طاغيان را برانداخت . قلعه ايروان را پس از محاصرهء طويل مفتوح ساخت .\r\nمتملقان او گويند كه : در آن محاصره شجاعتى اقصى الغاية از وى به ظهور رسيد ، لاكن حق اين است كه ، همين‌قدر گفت كه : عزم كرده‌ام كه ، يا اين حصار را به غلبه بگيرم ، يا بر سر اين حصار بميرم . وزرا و خواتين حرم استدعا كردند كه ، اجراى اين عزم را به تعويق اندازد . و چون بر وقت ايروان مفتوح شد ، معلوم نشد كه اين سفاك غدار اين‌قدر هم غيرت داشته است يا نه .\r\n\r\nشهر ايروان\r\nدر تاريخ ايران كه مؤلف آن كيسنير صاحب است مسطور است كه : شهر ايروان بر كنارهء رود زنگى واقع است ، و در آن قلعه‌اى است كه ، زياده بر شش هزار ذرع محوطهء آنست . سمت شمال و غربى شهر مشرف به رودخانه است . و ارتفاع زمين شهر از سطح آب دو هزار ذرع مىشود . قلعه سركوب شهر است ، و دو ديوار آن‌كه در غايت استحكام است و بر اطراف آن\r\n\r\n","description":"","footnote":"","page_name":" 388 ","page_number":462},
  {"content":"\r\n\r\nبرجها ساخته‌اند ، ازين سمت است ، انتهى .\r\nمورخانى كه تاريخ شاه صفى را نوشته‌اند ، پرده بر فضايح وى مىپوشند و در تعداد فضايل و فواضل وى مىكوشند .\r\nيكى از منجمين ، قتل جمعى از امرا را نسبت به زايچهء طالع ايشان مىدهد و پادشاه را به اين دليل بىگناه مىداند . و هم او گويد : در ايامى كه اردوى شاهى در حوالى كوه سهند كه در آذربايجان است بود ، روزى پادشاه به صيد ماهى مايل گشته ، و جمعى از امرا نيز درين حرفت شريف با وى موافقت كردند ، و شاه در آن‌روز پانصد ماهى گرفت ، و از حركت امرا خوشوقت گشته ايشان را خلعتهاى ملوكانه بخشيد لاكن از اتفاقات سيّئهء ، در آن وقت ، قمر در برج اسد بود ، و نتيجه اين شد كه ، چند روز بعد ، پادشاه در حالت مستى به‌جهت واقعهء جزئى كه رويداد متوهم گشته جميع را به قتل رسانيد .\r\nبلى يكى از اعمال نيك او آنست كه ، سيصد نفر از ارامنهء بيچاره را به وطن اصلى و مسكن مألوف خود رخصت انصراف داد . و اين سيصد نفر بقيهء هفت هزار نفر بودند كه شاه عباس به اشرف مازندران فرستاده بود . اگرچه كليتا با پيروان مذهب عيسوى به رأفت سلوك مىكرد ، لاكن ، اول كسى كه از اين طايفه در ايران على رؤس الاشهاد به قتل يا به قصاص رسيد ، در عهد او بود .\r\nتفصيل اين اجمال آنكه ، ساعت‌سازى ازين مذهب در خدمت شاه صفى بود ، اتفاقا وقتى مرد ايرانى را در خانهء خود يافت ، به گمان اينكه با زنش راهى دارد او را به قتل رسانيد ، و خبر به پادشاه داد . پادشاه از جرم او گذشت . ولى وزرا گفتند كه : اين خلاف قانون است ، بايد موافق شرع ، ساعت‌ساز قصاص شود ، مگر اينكه دين اسلام اختيار كند . پادشاه سعى بسيار كرد كه ساعت‌ساز اسلام قبول كند و گفت كه : اگر بدين دين حنيف درآيد ، جزاى او ده هزار تومان نقد و زنى نيكو شمايل خواهد بود . ساعت‌ساز ترك جان بر ترك ايمان رجحان داده ، بنابراين ، او را به اقارب مقتول سپردند ، و در آخر اكتوبر سنه 1637 عيسوى وى را به قتل رسانيدند . پادشاه حكم\r\n\r\n","description":"","footnote":"","page_name":" 389 ","page_number":463},
  {"content":"\r\n\r\nكرد كه جسد او را به ارامنه سپردند . روز ديگر كشيش ارامنه حكايت كرد كه ، در شبى كه او را دفن كردند ، ديده شد كه ملائكه بر دور قبرش طواف مىكردند .\r\nالغرض ، يكى از مسافرين معتبر فرنگستان كه رساله‌اى در باب حكومت ايران نوشته است ، ظلمهاى شاه صفى را از باب مصالح ملكى مىداند و مىگويد كه : چون امرا اقتدار زياد يافته بودند ، به نوعى كه ادارهء ايشان مشكل بود ، خود عباس خيال داشت كه ايشان را برانداخته ، اسرا و غلامان را به مناصب عاليه منصوب كند . و چون عمر او وفا نكرد صفى فقط مطلب او را به انجام رسانيد . لاكن اين خطاى فاحش است . بلى عباس مىخواست كه ، خود را از تجبر و تكبر امراى مقتدر خلاص كند ، اما قتل آنها منظور وى نبود . بلكه هميشه ايشان را در كمال قوت و قدرت نگاه مىداشت و ايشان را عماد مملكت و پشتيبان « 1 » دولت خود مىدانست ، و بدون خوف و بدون بدگمانى ، امرا را مانند ساير رعايا سياست و پاداش مىداد . رشادت و دليرى او مايهء خوف و رجا و مصدر بيم و اميد ايشان بود .\r\nاما طبيعت صفى با عباس به‌كلى مضادت داشت . « 2 » كارهاى صفى يا از روى غضب ، يا بخل ، يا تلون مزاج ، يا حسد ، يا ترس بود . و عجب اينست كه ، با اين حال سلطنت وى به آرامى گذشت . لاكن اين معنى شك نيست كه ، نه به‌جهت خوفى بود كه مردم ايران از جور و تعدى او داشتند ، بلكه به‌جهت احترام خانواده و نيكيهاى جد او شاه عباس بزرگ بود .\r\nالقصه شاه صفى در كاشان مرحوم « 3 » و در قم مدفون شد .\r\n\r\nدر بيان بناى شهر قم\r\nدر تاريخ كيسنير صاحب مسطور است كه ، بناى شهر قم در سنهء دويست و سه هجرى گذاشته شد . گويند كه ،\r\n\r\n\r\n","description":"","footnote":"\r\n( 1 ) - در اصل : پشتىبان .\r\n( 2 ) - مضادة ، مضادت بالضم ، با كسى دشمنى كردن ( ح ) .\r\n( 3 ) - فوت شاه صفى در سال يك هزار و پنجاه و دو ، مدت ملكش سيزده سال و شش ماه ( ح ) .\r\n","page_name":" 390 ","page_number":464},
  {"content":"\r\n\r\nدر به دو حال ، هفت شهر در آن صفحات ، و عبد الرحمن‌نامى بر آن بلاد فرمانروا بود .\r\nچون عبد الرحمن را دشمنان برانداخته آن بلاد را خراب كردند ، سكنهء آن ديار بناى شهر قم را گذاشته و به هفت محله تقسيم كردند ، و به‌هريك از محلات نام يكى از شهرهاى مزبور نهادند . بعد ازان ، يكى از شهرهاى معظم ايران گشته و سالها كارگاه حريربافى آن شهر غايت امتياز و اشتهار داشت . و آن شهر در صحرايى وسيع بر كنار رودى كوچك واقع است . سرچشمهء رود از همان حوالى است و چندان مسافتى ندارد و آبش به شوره‌زار مىرود . عرض شمالى آن سى و چهار درجه و چهل و پنج دقيقه است ، و طول آن از مشرق پنجاه درجه و بيست و نه دقيقه . در سنه 1722 عيسوى ، در فتنهء افغان ، قم به كلى خراب شد . و اگرچه ازان بعد ، قدرى آبادى يافت ، اما هنوز مثل خرابهء وسيع به‌نظر مىآيد . مدرسهء خوش‌وضع دران بنا كرده‌اند ، و قبر فاطمه خواهر امام رضا ( ع ) در آنجا است . و حتّى به‌جهت آن مقبره ساخته‌اند .\r\nو در آن صحن ، شاه صفى اول و شاه عباس ثانى مدفونند انتهى ،\r\nآورده‌اند كه ، شاه صفى در صباحت منظر از اقران امتياز داشت . و احتمال دارد كه بالطبع نيك‌سيرت بود ، و اعمالى كه از وى سرزد ، نتيجهء پرورش وى بود ، زيرا كه چنانچه مرقوم شد ، سلاطين صفويه قبل از شاه عباس فرزندان خود را به امرا مىسپردند ، و امرا ايشان را سپاهيگرى مىآموختند . لاكن شاه عباس چون خطر ازين تدبير معلوم كرد ، بعد از فوت فرزندان خود ، حكم كرد كه ، شاهزادگان را در سن طفوليت در حرم نگاهدارند ، چنانچه با ايشان كسى جز زنان و خواجگان حرم كسى مراودت نكند . و پادشاهى كه تا حين جلوس درين قسم زندان محبوس باشد ، غالب اين است كه زنانه طبع و عاجز بار خواهد آمد . نمىتوان توقع داشت كه چون فرمانفرماى على الاطلاق مملكت شود ، از بادهء پندار و غرور مست نگردد . و عدم تجربت نيز ممد اين معنى شده ، لابد استيفاى لذات و استغراق در اقسام شهوات ، نتيجهء\r\n\r\n","description":"","footnote":"","page_name":" 391 ","page_number":465},
  {"content":"\r\n\r\nآن خواهد بود . بنابرين ، مىتوان گفت كه : شاه صفى كه سررشتهء امور ملك را به دست وزرا گذاشته ، خود منهمك « 1 » و مستهلك در اجراى شهوات بهيمى بود ، احتمال دارد كه در سفك « 2 » دماء و سلب « 3 » ارواح ، پيروى عجز و جبن كه لازمهء اين‌گونه حالات است مىكرده است . به اين معنى كه هركس هرچه مىگفت ، بدون رويت قبول مىكرد . امروز بعضى از سعايت وزرا به خاك ، و فردا وزرا از غمازى ديگران به باد مىرفتند .\r\n\r\nسلطنت شاه عباس ثانى\r\nپسر شاه صفى عباس ثانى در سن ده سالگى بر مسند جهانبانى نشست .\r\nصاحب زبدة التواريخ كه معاصر اين پادشاه است گويد كه : تولد وى در هجدهم جمادى الاخرى هزار و چهل و سه هجرى واقع شد ، و جمعه بيست و ششم صفر هزار و پنجاه و دو صاحب بخت‌وتخت گشت .\r\nبه اقتضاى سن پادشاه وزرا كافل امور جمهور گشتند ، از آن جمله وزير اعظم ميرزا تقى عماد الدوله بود كه چندى بعد ، امرا اتفاق كرده او را كشتند . و چون پادشاه ازين قضيه مستحضر شد ، به قتل ايشان فرمان داد .\r\nمنقول است كه در بدايت حال ، كه هنوز پادشاه به سن شباب نرسيده بود ، وزرا در اجراى احكام شرع استقصا مىفرمودند ، چنانچه كسانى كه به ارتكاب شرب خمر متهم بودند ، از عمل سلطانى اخراج مىنمودند . و كسانى را كه على الظاهر مراعات ظاهر شرع مىكردند ، بر جاى ايشان مىگماشتند ، تا كار به جائى رسيد كه ، در دار السلطنه كسى جز آواز موذن نشنيدى .\r\nدر زبدة التواريخ مسطور است كه محمد قلى خان نام شخصى را كه به زهد\r\n\r\n\r\n","description":"","footnote":"\r\n( 1 ) - منهمك بالضم و ميم مكسور ، كوشيده در كارى و مبالغه كننده در آن ( شمس اللغه ) .\r\n( 2 ) - سفك : ريختن خون و بسيار گفتن سخن ( شمس اللغه ) .\r\n( 3 ) - سلب بالفتح ، ربودن و نيست بودن ( شمس اللغه ) .\r\n","page_name":" 392 ","page_number":466},
  {"content":"\r\n\r\nو تقوى معروف بود به حكومت قلعهء ايروان كه در ارمنيه است منصوب كردند .\r\nچون اين خبر به اهالى آن بلد رسيد ، عريضه به دربار سلطنت فرستادند و استدعا كردند كه ، پادشاه آن حاكم را برايشان نگمارد ، زيرا كه چنان به خوردن شراب معتاد شده‌اند كه از كسى كه آب مىخورد وحشت مىكنند . حق اين است كه نصاراى آن ملك ، در استعمال مسكرات اصرارى داشتند . چون شنيدند كه يكى از مقدسين قوم بر ايشان حاكم خواهد شد ، فهميدند كه حال چيست . و درست فهميدند كه حال چيست . و درست فهميدند . حاكمى از اين قبيل در اين‌گونه بلاد ، اگر به كشتن بيچاره‌اى كه لبى تر كرده حكم ندهد ، بارى بهانهء خوبى است به‌جهت نهب اموال و خراب كردن حال و استقبال او . و بعلاوه هرجا گمان مالى ببرند ، با اينكه صاحب مال احتمال دارد كه در جميع عمر از شراب جامى نخورده ، بلكه نامى نبرده ، همين مطلب را بهانه كرده به انواع حيل آنچه توانند از وى بستانند .\r\nالحاصل ، امرا مصلحت چنان ديدند كه عريضهء ارامنه را اجابت كنند . جواب بدين مضمون صادر شد كه : چون شرابخواران ايروان را سعادت يار نبود كه مردى پرهيزگار بر ايشان حاكم و والى شود ، حسين‌بيك چركس را كه با مزاج و مذاق آن فساق زياده مناسبت داشت ، برجاى وى تعيين نمودند . چون عباس را موسم ريعان جوانى و عنفوان شباب رسيد ، اوضاع در خانه تغيير يافت . شايد همان منع وزرا مايهء اغراى او گشته به شرب خمر حريص شد . و چنين مىنمايد كه ، در شرب به نوعى افراط كردى كه از حالت انسانيت و شئونات سلطنت بىخبر گشتى . اصناف نصارى از مسافرين و تجار و كشيشان و ارباب حرف ، على رؤس الاشهاد ، حريف جام و سمير « 1 » لاكلام وى بودند . و اين طايفه تفصيل مجالس سلطانى مهمل ، بلكه حيوانى لايعقل را به نوعى مىنويسند كه تكرار آن موجب\r\n\r\n\r\n","description":"","footnote":"\r\n( 1 ) - سمير بالفتح ، افسانه‌گو و زمانه و ، آنكه شب افسانه گويد و ، انباء سمير روز و شب را گويند ( شمس اللغه ) .\r\n","page_name":" 393 ","page_number":467},
  {"content":"\r\n\r\nضجرت و مورث نفرت است . بعينه تصوير طبيعت انسانى است در پست‌ترين مراتب بهيميت . چون سورت « 1 » خمر بر شعورش غلبه يافتى ، احكام شديد از وى صادر گشتى ، و غلامان به اجراى آن احكام پرداختندى ، حتى اينكه فاجرترين امرا از صحبت او در اين‌گونه موارد اجتناب و احتراز لازم دانستندى ، و بر اجابت دعوت وى جسارت نكردندى ، زيرا كه همگنان را در مجلس به شرب زياد مجبور و پس از آن به اندك حركت خلاف ، به انتقام مخذول داشتى .\r\nقندهار كه در عهد پدرش از دست رفته بود . در سلطنت او مفتوح گشت .\r\nصاحب زبدة التواريخ گويد : عباس خود لشكر كشيده آن ملك را تسخير نموده با آنكه در آن وقت هنوز شانزده سال تمام از عمرش نگذشته بود .\r\nمنقول است كه ، حكم شد سيورسات لشكر را از اهالى به قيمت بخرند ، و دست تعدى بر مال كسى دراز نكنند . شاه جهان به جهت استرداد آن شهر ، مكرر كوشش كرد ولى فايده‌اى برآن مترتب نگشت .\r\nصاحب زبدة التواريخ كه غالبا اخبار سلاطين صفويه تا اين زمان از وى نقل شده است گويد كه : او در قندهار به منصب حكيم‌باشى و منجم‌باشىگرى منصوب شد ، و وقايع اين جنگ را به تفصيل مىنويسد و مىگويد : در وقتى كه سردار لشكر ايران اراده كرد كه طرح جنگ سلطانى بيندازد ، روز چهارشنبه و مريخ در جنوب بود ، من او را منع كردم و گفتم جنگ را به تعويق بيندازد ، تا روز يك‌شنبه كه مريخ به طرف مغرب خواهد رفت ، و اگر غير از اين مىكردند ، لابد شكست بر ايرانيان مىافتاد . ازين معلوم مىشود كه ، هركس بخواهد در جنگى به‌طور يقين فتح او را باشد ، بايد مريخ در جانب راست وى باشد ، و اگر مقابل باشد ، البته هزيمت خواهد يافت .\r\nو هم در عهد عباس ثانى كه اختلالى عظيم در اوزبكان واقع شده بود ، يكى از امراى آن طايفه ، امام‌قلى خان نام از مملكت خويش آواره گشته پناه\r\n\r\n\r\n","description":"","footnote":"\r\n( 1 ) - سورت بالفتح ، تيزى شراب و تيزى تب و تيز شدن غضب ( شمس اللغه ) .\r\n","page_name":" 394 ","page_number":468},
  {"content":"\r\n\r\nبه دولت ايران برد . شاه عباس وى را زايد الوصف تبجيل نموده در حق وى احترامات ملوكانه مبذول داشت . پانزده هزار سوار تا كاشان پيش بازفرستاد . خود با رجال دولت تا دو فرسخى اصفهان او را استقبال نمود ، و در روز ورود ، تمام راههائى كه ممر سلطان و مهمان و اعيان بود ، فرش حرير گستردند . و مادامى كه امير مزبور در ايران بود ، در تبجيل و تعظيم وى دقيقه‌اى نامرعى نگذاشت . و نادر محمد نام ، يكى از امراى ديگر همين طايفه ، به‌سبب تغلب شاه جهان ، از بلخ كه دار الحكومت او بود روىگردان شده ، به دربار ايران گريخت و ، خود را به حمايت پادشاه انداخت . عباس دربارهء او نيز فوق المأمول احسان فرمود ، و لشكرى گران از خراسان به مدد وى مأمور ساخت . و چون عساكر هندوستان خبر حركت لشكر ايران را شنيدند ، بلخ را خالى كردند ، و او بدون منازعت ، بر سر ملك خود رفت .\r\nاما بعد از چندى ، باز اسباب فرار وى فراهم آمده ديگرباره به ايران شتافت .\r\nعباس در اين دفعه نيز از در رأفت پيش‌آمده ، بيش‌ازپيش ، در رعايت خاطر وى كوشيد . و چون در ايران وفات يافت ، بنابر وصيت او ، نعش او را به مشهد فرستاده ، به اعزاز تمام دفن كردند ، و مبلغى خطير در آن روز به حكم پادشاه ، به فقرا و ضعفا دادند ، و جميع متعلقات وى را از نقد و جنس كه زياده بر صد هزار تومان بود ، به پسر وى عبد العزيز فرستاد . و او به‌سبب اين همت ملوكانه ، مادام العمر رهين برو « 1 » امتنان گشت .\r\nمعاهدهء دولت ايران با عثمانى در ايام سلطنت عباس برقرار سابق بود .\r\nمنقول است كه در آن اوان ، دو نفر ايلچى از قسطنطنيه به ايران رفتند ، كه فيلى به‌جهت سلطان تحصيل كنند . ازين حكايت معلوم مىشود كه مسئله مهمى كه باعث مناقشهء دولتين بشود كم بوده است . در ايام او مملكت آباد و دولت معتبر بود . سفراى اغلب فرنگستان و هندوستان و اقصى بلاد تاتار در حضرت وى جمع بودند . بازار تجارت رواج داشت . و به‌سبب اعتنائى كه به رعاياى بلاد\r\n\r\n\r\n","description":"","footnote":"\r\n( 1 ) - بر بالكسر و تشديد راء ، بمعنى بذل و بخشش ( شمس اللغه ) .\r\n","page_name":" 395 ","page_number":469},
  {"content":"\r\n\r\nخارجه داشت ، خلقى بىشمار ، از اقطار « 1 » زمين در اطراف ممالك ايران فراهم آمده بودند .\r\nو از آثار مروت و فتوت او منقول است كه : طهمورث خان والى گرجستان كه هميشه با وى دم از معادات مىزد به دست يكى از سرداران لشكر وى اسير گشت ، پادشاه از جرم او درگذشت و به‌علاوه وى را مشمول عواطف خسروانه نمود ، و نبيرهء او كه نزد پادشاه روس به‌طور گروگان محبوس بود ، به توسط او استخلاص يافت .\r\nالقصه ، عمرش بنابر صاحب زبدة التواريخ ، سى و چهار سال و ، ايام سلطنتش بيست و پنج سال بود . در سراى خسروآباد دامغان در سنهء هزار و هفتاد و هفت به سراى ديگر خراميد . سبب فوت او را بعضى نوشته‌اند كه ، حرارتى در گلو به‌سبب افراط شراب پيدا شده او را هلاك ساخت . برخى نسبت به بيمارى ديگر مىدهند . و بعضى را گمان اين است كه ، او را مسموم ساختند . افراط در شرب ، سبب جميع خطاهاى وى بود ، و بدين سبب حركات ناشايست او غالبا نسبت به رجال دولت بود . اهل مملكت كليتا او را از بهترين و عادل‌ترين سلاطين ايران مىدانستند . اگرچه با رجال دولت سخت‌گير بود ، اما با رعيت و فقرا به نرمى و مروت سلوك مىكرد . اهالى جميع مذاهبى كه در محوطهء مملكت بودند ، از تعصب وى و تغلب ديگران ايمن بودند ، خصوصا عيسويان ، كه ايشان را زايد الوصف رعايت مىنمود . غالبا مىگفت : خداوند عالم حاكم قلوب است نه من .\r\nصاحب زبدة التواريخ كه حوادث زمان صفويه تا اواسط سلطنت اين پادشاه غالبا از وى نقل شد ، چهارده سال قبل از فوت عباس ثانى ، كتابش ختم مىشود . و بعد از آن ، تاريخ معتبرى كه تفصيل وقايع باقى اين سلسله را ذكر كرده باشد در دست نيست .\r\nتاريخى از يكى ازين خانواده محمد ميرزانام كه در لكهنو نوشته و گويد\r\n\r\n\r\n","description":"","footnote":"\r\n( 1 ) - اقطار بالفتح ، كناره‌ها ( شمس اللغه ) .\r\n","page_name":" 396 ","page_number":470},
  {"content":"\r\n\r\nتاريخ اجداد اوست ، در دست افتاد ، لاكن غالبا نمىتواند صحيح باشد ،\r\nبه علت اينكه مؤلف آن هرچه شنيده است نوشته است نه آنچه بر وى معلوم شده .\r\n\r\nاحوال شيخ محمد على حزين\r\nاز اتفاقات حسنه ، كتابى در فتنهء افغان از شيخ محمد على حزين به چنگ آمد ، و شيخ محمد على از فضلاى بزرگوار و زياد عالى مقدار است ، و در ايام محاصرهء اصفهان ، خود حضور داشته ، و آنچه مىنويسد ديده و سنجيده مىنويسد .\r\nبنابراين در تحرير وقايعى كه در كتاب وى از اين سلسله مسطور است ، بر قول وى اعتماد نموده شد . قبر شيخ محمد على حزين در هندوستان است ، زيرا كه در فتنه‌اى كه در آن اوقات در ايران روى داد ، جلاى وطن كرده به هندوستان رفت ، و در بنارس توطن جست .\r\nو هم در آنجا فوت شد .\r\n\r\nسلطنت شاه سليمان صفوى\r\nمع الحديث ، صفى ميرزا پسر بزرگ عباس ، در فوت پدر بيست‌ساله بود و برادرى ديگر داشت حمزه ميرزا ، در فوت پدر در خسروآباد بود ؛ و برادر بزرگش در اصفهان .\r\nيكى از مسافرين معتبر فرنگستان كه ، در عهد شاه سليمان در ايران بود ، مىنويسد كه : چون شاه عباس ثانى رحلت كرد ، در افواه افتاد كه پسر بزرگش صفى از ديده نابينا شده است ، لهذا رجال دولت اتفاق كردند كه حمزه ميرزا را به سلطنت بردارند ، و احتمال هم دارد كه ازين معنى قصد كردند كه طفلى را پادشاه نموده سررشتهء امور مملكت به‌دست خود گيرند . وزير اعظم بر طبق اين مدعا دلايلى چند اقامه نمود كه ديگران نيز به اين معنى راضى شدند ، مگر آغامبارك كه\r\n\r\n","description":"","footnote":"","page_name":" 397 ","page_number":471},
  {"content":"\r\n\r\nيكى از خواجه‌سرايان معتمد و تربيت حمزه ميرزا به عهدهء وى بود ، از اين معنى سرباززده گفت : اين امر بر خلاف انصاف و حكم خدا و رسول است . دليل شما براينكه طفلى را به سلطنت اقليمى برداريد ، اين است كه برادرش يا مرده است يا نابينا است ، و اين هيچ‌كدام نيست ، بلكه هم زنده است و هم مىبيند . و سر من در اثبات اين مطلب گرو است . اگر نه اين‌طور بود ، از من مخفى نمىماند ، و اگر شما اين رأى را اختيار كنيد ، سبب اغتشاش و اختلال مملكت خواهيد شد .\r\nامراى ديگر و رعاياى ملك ، قطعا به اين ظلم راضى نخواهند شد ، و به عداوت شما برخواهند خاست ، و شما مبغوض عامهء خلايق خواهيد بود . و همچنين حمزه ميرزا نيز روزى شما را خاين خواهد دانست ، كه به‌جهت اجراى مطلب خود ، با پادشاه خود و خدا و خلق خدا خيانت كرديد . بارى اگر شما در اين باب اصرار كنيد ، من با دست خود حمزه ميرزا را خواهم كشت . و پس از آن شما مجبوريد كه صفى ميرزا را كه وارث حقيقى ملك است ، به پادشاهى برداريد . و چون وى بر تخت برآيد ، بر شما معلوم است كه جزاى كردار شما چه خواهد بود ! اين گفته از مجلس بيرون رفت ، امرا دانستند كه مطلب آغامبارك جز خيرخواهى ملك و ملت و اعطاى حقوق به ذوى الحقوق چيز ديگر نيست لاجرم ، فسخ عزيمت نموده به سلطنت صفى اتفاق كردند . و چون صفى ميرزا بر تخت برآمد ، نام شاه سليمان بر خويش نهاد و آغامبارك را چنان كه بايد مشمول عواطف خسروانه فرمود . گويند كه : مناصب بزرگ بر وى عرضه كرد اما او از قبول آن امتناع نمود .\r\nشاه سليمان پادشاهى ضعيف العقل و تن‌آسان بود ، غالبا اوقات او يا به مصاحبت زنان يا به منادمت اكفا و اقران مصروف گشتى . در عهد وى ، اوزبك هرساله اطراف خراسان را تاخت ، و اتراك دشت قبچاق ، سواحل بحر خزر را لگدكوب اسبان نمودند . و يكى از جزاير معتبر خليج فارس به تصرف اهالى هلند رفت .\r\n\r\n","description":"","footnote":"","page_name":" 398 ","page_number":472},
  {"content":"\r\n\r\nاز امراى معتبر عهد او ، يكى علىقلى خان است كه مردى دلير و باجود و جودت بود ، اما مزاح بر مزاجش غلبه داشت . در عهد شاه عباس ثانى غالبا در حبس بود ، مگر در وقتى كه او را به مقابلهء دشمنان مىفرستادند . ازين جهت او را شير ايران لقب دادند ، از آن‌رو كه هميشه در زنجير بود مگر وقت جنگ .\r\nچون خبر جلوس شاه سليمان شنيد ، به تدبير از حبس رهائى يافته خود را به دربار رسانيد ، و دوستان وى مدد كرده در اندك مدتى منظورنظر پادشاه گشته اعتبار تمام يافت .\r\nگويند : روزى شاه سليمان با وى گفت ، شنيده‌ام بعضى از مردن پدر من خوشنودند ، اگر بدانم چه‌كسانند ، ايشان را سياست خواهم كرد . علىقلى خان خنديد و گفت : هيچ‌كس بيش‌از من و مادرت از اين قضيه خوشنود نيست ، زيرا كه هردو در عهد پدرت قيدى بوديم و حال حكومت ايران مىكنيم . پادشاه خنديد و گفت : تو ديوانه‌اى ! و علىقلى خان مردى نيك‌سيرت بود ، و در ايام اعتبار ، مصدر كارهاى نيك واقع شد .\r\nيكى از امراى ديگر كه به صلاح و تقوى و امانت و ديانت و تجارب در امور ملك و دولت موصوف و معروف بود ، شيخ على خان زنگنه است ، كه در آن اوان ، منصب وزارت يافت ، و همواره پادشاه را از كردار ناپسند منع مىكرد .\r\nمنقول است كه روزى شاه سليمان سرمست از نشاء شراب به احضار وى فرمان داد ، و چون حاضر شد ، با وى گفت : تو بايد چندى تغيير در اوضاع خود بدهى ، و الا ما بين ما موافقت نخواهد شد . وزير گفت : من چنانچه شايستهء كبر سن و طبيعت من است زندگى مىكنم . پادشاه گفت : راست است ولى كردار تو ملامتى است بر رفتار من ، و مرا بيش‌از اين طاقت تحمل نيست ، تو امروز بايد يا جامى شراب بنوشى يا مقدارى معجون تناول كنى ! مختصر ، وزير بيچاره شق ثانى را اختيار كرده ، چون بر خلاف عادت بود ، او را بىهوش ساخت . پادشاه به غايت مسرور شد . جميع اهالى دربار را طلبيده تا وزير را بدان‌حال مشاهده\r\n\r\n","description":"","footnote":"","page_name":" 399 ","page_number":473},
  {"content":"\r\n\r\nكنند . بعد از آن حكم كرد تا ريش وى را تراشيده او را به خانهء خويش فرستند ! روز ديگر كه شيخ على خان به هوش آمد ، و از حال خويش استحضار يافت ، از خدمت استعفا كرد . پادشاه از كرده پشيمان گشت ، و هرچه در استرضاى خاطر وى كوشيد فايده نبخشيد . و كارهاى ملكى هرروز به وى نمودى ، كه مردى بزرگ را از دست داد ، اما قريب چهارماه ازين مقدمه گذشت .\r\nروزى در حالت مستى حكم به قطع يد يكى از مطربان داد . سرهنگى كه به اجراى اين حكم مأمور بود ، چنين دانست كه اين حكم از سرمستى شده به تعويق انداخت . و چون پادشاه از خواب بيدار شده آن مطرب را سالم يافت ، در غضب رفته حكم كرد تا دست‌وپاى مطرب را با دست سرهنگ مزبور ببرند .\r\nيكى از امرا رفت شفاعت كند ، پادشاه گفت تا او را نيز ثالث ثلاثه قرار دهند .\r\nبنابراين كسى ديگر جرأت نكرد . جلاد در شرف بود كه شيخ على خان درآمده خود را بر پاى پادشاه انداخت و بخشيدن خون ايشان را درخواست كرد . پادشاه گفت : جسارت كردى ، زيرا كه تو فرمان مرا اطاعت نمىكنى ، و در حق ديگران شفاعت مىنمائى . گفت : من يكى از بندگان پادشاهم و به هر حكم مطيع و منقاد .\r\nپادشاه گفت : ايشان را به تو بخشيدم ، مشروط بر اينكه تو بر سر كار خود روى . و من عهد مىكنم كه كردار خود را اصلاح نمايم و با تو بيش‌ازپيش در مقام رعايت باشم . گويند هم درآن‌وقت عهد كرد كه ، من بعد پيرامون شراب نگردد ولاكن اگر هم‌چنين عهدى نموده وفا نكرد .\r\nدر سن چهل و نه‌سالگى از تخت به تخته و از كاخ به خاك رفت . ايام سلطنتش بيست و نه سال بود . فوتش در هزار و صد و شش هجرى واقع شد . به مرضى كه سبب موت وى شد طول كشيد ، چنانچه وقتى اتفاق افتاد كه تا چندسال از حرم بيرون نيامد . و اگرچه درين بين ، خللى به اوضاع مملكت و احوال رعايا راه نيافت ، لاكن امر به‌دست خواجه‌سرايان افتاده ايشان از حركات ناپسند ، اركان دولت\r\n\r\n","description":"","footnote":"","page_name":" 400 ","page_number":474},
  {"content":"\r\n\r\nو امراى سپاه را رنجانيدند ، و امور ملت روى در تراجع « 1 » نهاد .\r\nدر عهد شاه سليمان مردم از اقصى بلاد عالم خصوصا فرنگستان ، روى به ايران نهادند . و چنانچه مذكور شد ، شرح وقايع اين ايام غالبا ازين طايفه مأخوذ است .\r\n\r\nسلطنت سلطان حسين\r\nمنقول است كه ، در مرض موت سليمان ، امرائى كه حضور داشتند مخاطب ساخته گفت : اگر آرامى مىخواهيد ، سلطان حسين را به سلطنت برداريد . و اگر افتخار ملك و ملت مقصود است ، عباس ميرزا را به شاهى اختيار كنيد . لاكن خواجه‌سرايان كه درآن‌وقت ، صاحب مناصب عاليه بودند ، به‌جهت مصلحت خود ، سلطان حسين را اختيار كردند . سلطان حسين پادشاهى ملايم‌طبع بود ، و در مراعات ظاهر مذهب به اقصى الغايت مىكوشيد ، لاكن ، اين محاسن وى از معايب پدرش بيشتر سبب خرابى مملكت شد . ملاها و سادات به مناصب عاليه سربلند شدند ، و هركجا مدرسه‌اى بود ، مانند حريم حرم ،  مَنْ دَخَلَهُ كانَ آمِناً  « 2 » ، گشت .\r\nهركس به هر عملى اقدام كردى ، و چون از همه‌جا دستش كوتاه شدى ، به مدرسه پناه بردى ؛ و آن مدرسه بست بود . و اينها همه به دستور العمل يكى از افراد متعصب بود .\r\nگويند چند روز بعد از جلوس سلطان حسين ، به دستور وى ، حكم كرد جميع شرابها و گلابهائى كه متعلق به پدرش بود بريزند ، و ظروف آنها را نيز بشكنند . و همچنين به‌سبب او جميع طوايف و فرق مذهب اسلام صدمه خوردند ، از آن جمله ، فرقهء متصوفه كه آباء و اجداد حسين خود ازين فرقه بودند . حكم شد كه هرجا خانقاهى از ايشان بود خراب كنند ، و اكابر ايشان يا به اخراج بلد يا به جلاى وطن در\r\n\r\n\r\n","description":"","footnote":"\r\n( 1 ) - تراجع بضم جيم ، بازگشتن و منقلب شدن و با يكديگر رجوع كردن ( شمس اللغه ) .\r\n( 2 ) - سوره آل عمران ، 97 .\r\n","page_name":" 401 ","page_number":475},
  {"content":"\r\n\r\nاطراف عالم پراگنده شدند . از آن جمله « 1 » شيخ محمد على حزين است كه به هندوستان رفته در بنارس فوت شد .\r\nبالجمله ، در بيست سال اوايل سلطنت سلطان حسين ، ملاهاى مدرسه ، مشير امور ، و خواجه‌سرايان حرم ، مدير دايرهء جمهور بودند . اگرچه در عرض اين مدت ، ملك آرام بود ، لاكن اين آرامى مثل دريا قبل از طوفان مورث فتنهء قوى و محرك افغانانى كه از ظلم و بيداد حكام ايرانى به جان آمده بودند گشته ، بنيان كن خاندان سلطنت چندين‌ساله گشت .\r\nقبل از آنكه به تفصيل اسباب اشتغال نايرهء فتن شروع شود ، كلمه‌اى در باب اصل‌ونسب افغان بىمناسبت نخواهد بود . مورخان در نسب اين طايفه كه در كوهستان ما بين خراسان و رود اتك مقام دارند ، اختلاف كرده‌اند ، بعضى برآنند كه افغانان نسب خود را به دو طايفه مىرسانند : برخى خود را از نسل قبطيان مصر ، و بعضى از اسباط بنى اسرائيل مىشمارند . و امراى بزرگ اين طايفه را از نسل داود و طالوت مىدانند .\r\nدر يكى از تواريخ افغان مسطور است كه : چون بخت‌نصر بسيارى از بنى اسرائيل را به قتل رسانيد ، بقيه را به كوهستان غور فرستاد ، و در آنجا جمعيت ايشان زياد شده آن صفحات را به تصرف آوردند ، و هميشه ما بين ايشان و يهودان عربستان ابواب مراسلات مفتوح بود . چون يهودان اعراب دين اسلام اختيار كردند ، خالدنام يكى از ايشان كاغذى به افغانان فرستاده ايشان را بدان دين دعوت كرد ، بنابراين جمعى از امراى افغان به عربستان رفتند . يكى از اعاظم ايشان كه قيس نام داشت ، به چهل و هفت واسطه نسب خود را به اسباط ، و به پنجاه و پنج واسطه به ابراهيم مىرساند . خالد ايشان را به حضور پيغمبر برد ، پيغمبر ايشان را مشمول عنايات ساخت ، و قيس را از ميان ايشان به عواطف خاص امتياز بخشيد و او را عبد الرشيد نام نهاد ،\r\n\r\n\r\n","description":"","footnote":"\r\n( 1 ) - شيخ محمد على حزين در فتنهء افغان و قحطوغلاى اصفهان جلاى وطن كرد ، نه چنانچه مؤلف مىگويد ( ح ) .\r\n","page_name":" 402 ","page_number":476},
  {"content":"\r\n\r\nو لقب ملك به وى ارزانى داشت و فرمود كه : اين لقب شايستهء اوست ، زيرا كه از نسل پادشاه بنى اسرائيل است . و ايشان بعد از قبول دين اسلام در فتح مكه متابعت كردند ، و آثار جلادت در آن واقعه به ظهور رسانيدند . بعد از آن قيس به ملك خود مراجعت كرد . پيغمبر در حق وى دعاى خير فرمودند و چند نفر از اهل مدينه را مصحوب وى گردانيد تا در رواج دين حنيف و اجراى مراسم شرع شريف در كوهستان غور او را معاونت نمايند . و قيس در آن امر چندان مساعى جميله مبذول داشت كه قبل از فوت او ، كه در سال چهلم از هجرت واقع شد ، جميع رعاياى او به دين اسلام درآمده بودند . هشتاد و هفت سال عمر كرد ، و سه پسر از وى ماند ، و تا هنوز نام وى به نيكى مذكور مىشود و امراى افغان كوشش مىكنند كه نسب خود را به وى رسانند ، انتهى .\r\nاگرچه اغلب مورخان نسب اين طايفه را به سلاطين بنى اسرائيل مىرسانند ، و شجرهء نسبى نيز كه در دست مولف اين اوراق افتاد بر اين معنى دلالت مىكند ، لاكن چون مشابهتى ما بين لسان عبرى و زبان پشتو « 1 » نيست ، و همچنين اثرى در آن ملك كه دلالت جزئى بر اين مطلب داشته باشد يافت نشده است ، نمىتوان به مجرد تقرير خبرى مجهول ، حكم به صحت اين مطلب نمود . فقط به چيزىكه اندك استدلالى در اين باب مىتوان كرد اين است كه : اين طايفه از همه جهت با مردم ايران و اتراك تاتار و اهالى هندوستان امتياز و اختلاف كلى دارند . پس بايد اصلشان از طايفهء ديگر باشد .\r\nو در باب تسميهء افغان ، بعضى گويند كه : از همين معنى كه در فارسى مستعمل است گرفته شده است . و گويند كه : چون بخت‌نصر ايشان را از مساكن مألوف خود اخراج كرد ، ايشان ناله و افغان مىكردند ، و بدين سبب اين نام يافتند . بعضى ديگر برآنند كه افغان نبيرهء طالوت است ، كه حضرت سليمان ( ع ) در بناى هيكل يعنى مسجدى كه منسوب به اوست ، مأمور ساخت . علىاىتقدير ، در اينكه اين طايفه از\r\n\r\n\r\n","description":"","footnote":"\r\n( 1 ) - پشتو ، زبان حاليهء افغان است ( شمس اللغه ) .\r\n","page_name":" 403 ","page_number":477},
  {"content":"\r\n\r\nاوايل ظهور اسلام بدين دين درآمده‌اند مجال شك نيست . و از وقتى كه تاريخ ايشان بر نهجى كه بتوان اعتماد كرد در دست است ، بسيار كم تغييرى به ايشان راه يافته است . هميشه مردم وحشى و امراء خودسر بوده و ازين سبب هرگز اتفاق نكرده‌اند .\r\nو اگر پادشاهى زبردست ، مانند محمود و چنگيز و تيمور بر ايشان تاخت ، مقاومت نتوانستند نمود . و ممالك ايشان سالهاى دراز ما بين سلاطين هندوستان و ايران منقسم بود ، لاكن با اين حال متابعت ايشان هرگز خالى از خطر نبوده است . و هروقت فرصتى يافته‌اند فتنه كرده‌اند . چنانچه وقتى بر غزنين مسلط شدند و طايفه‌اى از ايشان در دهلى سلطنت كرده‌اند . چون شاه عباس بزرگ قندهار را تسخير كرد ، طوايف غليزائى و ابدالى در قيد اطاعت درآمدند . و چون حاكمى كه برايشان معين كرده بودند ، ظلم و تعدى بسيار مىكرد . ايشان مجبور شده دو برادر از طايفهء ابدالى سدو و احمد را به شكايت به دربار شاه عباس گسيل كردند . فصاحت و ذكاوت سدو در نظر پادشاه وقعى تمام يافت ، شاه عباس در استرضاى خاطر او كوشيده حاكم مزبور را معزول و وى را برجاى وى منصوب ساخته ، فرمانى به وى داد و او را ريش‌سفيد افغانان مقرر نمود . در ايام حكومت وى چنان راضى و شاكر شدند ، كه حكومت را حق خانوادهء او دانستند ، و نسل او بعد ازان به سدوزائى يعنى نسل سد و اشتهار يافت .\r\nو به مرور ايام احترام خلايق در حق اين خانواده چنان ازدياد يافت ، كه كشتن سدوزائى را كفر مىدانستند . و اگر احيانا كسى بر سدوزائى شمشير مىكشيد او را از ميان قبيله بيرون مىنمودند . و اگر سدوزائى كسى را مىكشت انتقام كشيدن از وى را روا نمىدانستند .\r\nميرزا سيد محمد اصفهانى كه در اين اواخر از سند به سفارت نزد كورنر جنرال هندوستان رفت ، رساله‌اى نوشته است . در آن رساله مذكور است كه : در زمان سلاطين صفويه حكام بر افغانان ظلم مىكردند ، تا اينكه مردم به‌جان آمده چند نفر به دربار ايران فرستاده درخواست كردند كه ، حاكم ايشان را معزول سازند . اولياى دولت مسؤل ايشان را به اجابت مقرون داشته ، دو نفر از طايفهء ابدالى را ريش‌سفيد\r\n\r\n","description":"","footnote":"","page_name":" 404 ","page_number":478},
  {"content":"\r\n\r\nو كدخداى ايشان مقرر نموده فرمان به حكومت آن دو نفر صادر كردند . يكى از آن‌دو نفر سدو نام داشت از قبيلهء غليزائى ، و احمد شاه كه سرسلسلهء پادشاهان كابل است از نسل اوست . و ديگرى را احمد نام بود از قبيلهء باركزائى ، و امراى افغان مثل سرفراز خان و فتح خان نسب به او مىرسانند . افغان از اين معنى راضى و شاكر شدند ، و به مرور دهور بنيان احترام اين دو خانواده در دلها ثبات يافت . اعقاب سدو مرتبهء رياست ، و بر احفاد احمد درجهء امارت مقرر شد . و ترقى اين دو نفر در عهد شاه عباس بزرگ بود ، انتهى .\r\nطائفهء ابدالى را دراين‌زمان درانى گويند . احمد شاه اول اين لقب را به‌سبب خوابى كه درويشى ديده بود ، بر خويش نهاد و بعد ازان بر طايفه اطلاق كرد .\r\nدر تاريخ غليزائى « 1 » آنچه در دست است اين است كه : در زمان محمود غزنوى وقتى جرأت كرده بعضى از اثقال و احمال وى را غارت كردند ، و به دين سبب بيشتر اين طايفه ، از تيغ بىدريغ آن پادشاه از پاى درآمدند . بعد ازان ذكرى از ايشان در ايام سلطنت تيمور مىشود . و چنين مىنمايد كه ، در آن زمان خالى از قوتى نبوده‌اند . اما در وقتى كه شاه سلطان حسين بر تخت ايران جلوس كرد ، از جميع طوايف صفحات مغرب افغانستان قوىتر بودند ، در چادرها مىزيستند و ييلاق و قشلاقشان « 2 » در حوالى قندهار بود .\r\nبعد از تمهيد اين مقدمه ، به تفصيل اسباب فتنه‌اى كه در ايران برپا كردند شروع مىشود ، از آن جمله اين است كه ، طايفهء غليزائى كه در اطراف و جوانب قندهار سكونت داشتند ، مكرر آثار بغى و طغيان به ظهور مىرسانيدند ، و اولياى دولت ايران نمىدانستند كه در اطفاى نايرهء ايشان چه حيلت انديشند ، تا بالاخره مصلحت در اين ديدند كه ، گرگين خان والى گرجستان را به‌جهت دفع فساد ايشان به حكومت\r\n\r\n\r\n","description":"","footnote":"\r\n( 1 ) - غليزائى - غليجائى .\r\n( 2 ) - ييلاق : جاى سرد و هوادار كه تابستان در آنجا مىمانند و ، قشلاق : جاهاى گرم كه زمستان در آن بسر برند ( شمس اللغه ) .\r\n","page_name":" 405 ","page_number":479},
  {"content":"\r\n\r\nقندهار مأمور سازند . گرگين خان از شجاع‌ترين و مدبرترين و امراى ايران بود ، وقتى در گرجستان ياغى شده دم از استقلال زد ، و چون مقهور شد ، دين عيسوى را بدل به اسلام كرده ، سلطان حسين از گناه او عفو كرد . و در اين اوقات او را به حكومت قندهار مأمور ساخته ، اسبابى كه براى فرونشاندن شرارهء فتنه لازم بود ، به‌جهت وى فراهم آورده او را بدان صوب فرستادند . و چون گمانى به مداخلهء پادشاه دهلى مىرفت بيست هزار لشكر ايرانى و جمعى از مردان كارديدهء گرجستان نيز همراه وى نمودند ، كه اگر از خارج نيز دشمنى روى آرد ، به دفع وى توانند پرداخت . به مجرّد خبر حركت وى ، آبها از آسياب افتاد . گردن‌كشان سر به گريبان فرو بردند و سرفرازان پاى در دامن كشيدند . و چون لشكر ايران به حوالى قندهار رسيد ، اهالى آن ديار از در اطاعت و انقياد پيش آمدند . اما گرگين خان به اين كفايت نكرد . كمينه‌كشى پيش‌نهاد خويش ساخت و قوام رياست را در دوام سياست شناخت ، لشكر را فرمان داد تا دست تعدى بر اموال و دماء و نواميس خلق گشادند ، و مصداق .\r\n إِنَّ الْمُلُوكَ إِذا دَخَلُوا قَرْيَةً  « 1 » .\r\nبه ظهور پيوست . هركجا عزيزى بود ، ذليل گشت و هرجا اميرى بود اسير . تا بالاخره خلق از تطاول او بجان آمده ، در پنهانى سفرا به دربار ايران گسيل كردند ، و شرح مصايب خويش را عرضه داشت نمودند ؛ اما كسى به حضور پادشاه راه نمىيافت ، تا اينكه از كوششهاى زياد ، يك دفعه عريضهء ايشان به نظر پادشاه ايران رسيد . دوستان گرگين خان گفتند كه : اين عرضه داشت ياغيان است و شايستهء اعتنا نيست ، لهذا جوابى سخت از سدهء « 2 » سلطنت صادر شده ، سفرا مأيوس به دربار خود مراجعت\r\n\r\n\r\n","description":"","footnote":"\r\n( 1 ) - سورهء نمل ، 34 .\r\n( 2 ) - سده بفتحتين ، دهم روز بهمن‌ماه كه جشن مغان است ، و ماندن آفتاب در برج حوت ، و نام درختى است كه به تازى شجرة البق گويند : و بضم سين و تشديد دال ، درگاه ( شمس اللغه ) .\r\n","page_name":" 406 ","page_number":480},
  {"content":"\r\n\r\nنمودند ، و صورت واقعه را با ياران در ميان نهادند . گرگين خان كه از جميع وقايع مزبوره استحضار داشت ، پى فرصت مىگشت تا در صدد انتقام برآيد . از جملهء امراى مقتدر طايفهء غليزائى كه نام خود را در عريضه ثبت كرده بودند ، مير ويس بود ، كه جلالت نسب با مكانت حسب جمع داشت . از روى نسب ، امير قبيلهء بزرگ ، و به‌علاوه كلانترى قندهار كه منصبى جليل بود داشت ، و در انظار و قلوب خلايق به‌جهت حسن رفتار و نيكى گفتار و ملايمت طبع و جودت خاطر وى را وقعى تمام و رسوخى مالاكلام بود . گرگين خان او را مصدر فساد و منشاء فتنه دانسته ، و بهانهء جزئى يافته ، حكم به حبس او داده و او را مقيدا به اصفهان فرستاد ، و مكتوبى نيز به اولياى دولت نوشت كه : آرامى قندهار موقوف به حبس اين مرد است . لاكن او بايد رجال دولت ايران را بهتر ازين شناخته باشد . چون ميرويس به اصفهان رسيد ، چندى طول نكشيد كه از اوضاع در خانهء ايران و ضعف عقل سلطان و نفاق امرا و اعيان ، به‌خوبى مستحضر شده ، به حيله با دشمنان گرگين خان در ساخته ، تا فرصتى خاطرخواه يافته خود را به‌نظر پادشاه رسانيد ، و به تفصيل ، مطالب خود و بدرفتاريهاى گرگين خان را معروض داشت .\r\nبالجمله ، به خدعه عقل پادشاه را دزديده و به رشوه زبان امرا را خريد ، و به يك‌دفعه از ذل اسار رهائى يافته در جرگهء « 1 » امراى كبار انتظام يافت . در آن اوقات ، اگر مىخواست به قندهار مراجعت نمايد مىتوانست ، لاكن اوضاع در خانهء ايران او را به خيالات ديگر انداخت . و چون مىدانست كه ، تا گرگين خان در قيد حيات است « 2 » نيل مرام از قبيل محالات است ، لاجرم همت بر استيصال وى گماشت .\r\nلاكن چون ديد كه ، به تعجيل و شتاب‌زدگى كار پيش نمىرود ، به عزم زيارت مكه رخصت طلبيد و ، در مكه فتاوى از علماى اهل سنت گرفت ، كه محاربه با شيعه و قلع‌وقمع اين طايفه ، موافق قانون شرع شريف و مطابق احكام ملت حنيف است .\r\n\r\n\r\n","description":"","footnote":"\r\n( 1 ) - جرگه بالفتح و كاف فارسى مفتوح ، صف كشيدن و انبوه مردم و ، نوعى از شكار كردن كه اطراف صيد را احاطه مىكنند ( شمس اللغه ) .\r\n( 2 ) - در اصل : حيواتست .\r\n","page_name":" 407 ","page_number":481},
  {"content":"\r\n\r\nچون از مكه معاودت نمود ، واقعه‌اى غريب اتفاق افتاد ، كه ميرويس به آن واسطه كارهاى خود را صورت داد ، و آن اين است كه : شخصى مجهول النسب و مجعول الحسب از ارامنه ، كه از بعضى السنهء اهل اسلام استحضار داشت ، و در ممالك عثمانى بعضى خدمات از وى نسبت به دولت روس به ظهور رسيده بود ، به ازاى آن خدمات ، از امپراطور استدعا كرد كه ، او را به سفارت ايران مأمور سازد . مسئول وى به اجابت مقرون گشت ، و به پاداش خدمات سابقه ، عنايات ديگر در حق وى مبذول داشت ، كه از آن جمله اين بود كه : هرقدر مال التجاره كه مصحوب ايلچى و تبعهء اوست ، از گمرك معاف باشد . بنابراين ، ايلچى مزبور به خيال اينكه از اين ممر فائدهء كلى به خود و احباب خود برساند ، جمعى از ارامنه و ديگر قوم بر دور خود جمع كرده ، و چون نزديك به ايران رسيد ، مشهور ساخت كه او از نسل پادشاهان ارمنيه است . اين خبر و جمعيت تبعه و عهدهء سفارت دولت روس ، بهانهء خوبى به‌جهت ترسانيدن رجال دولت ايران به دست ميرويس داد . هرجا نشستى به تعريض « 1 » گفتى كه : نصارى خيال دارند كه ارمنيه و گرجستان را بگيرند .\r\nو در ضمن رساندى كه ، گرگين خان مصدر اين امر است . و جديد الاسلامى و اقتدار و شهرت زياد گرگين خان نيز ، صورت ظاهرى به اين حرف مىداد .\r\nمختصر آخر الامر كارى كرد كه اولياى دولت را از گرگين خان متوهم ساخت .\r\nولى چون نمىتوانستند كه على رؤس الاشهاد با وى اظهار معادات نمايند ، نتيجه اين شد كه منصب سابق ميرويس را به او داده او را به قندهار فرستادند ، به خيال اينكه اگر گرگين خان طغيانى كند ، ميرويس بنابر عداوت قديم سد راه خواهد شد .\r\nگرگين خان از اين صورت در غضب رفته درصدد انتقام برآمد .\r\nميرويس را دخترى بود كه آوازهء حسن و شمايل وى در افواه افتاده بود .\r\nگرگين خان بهانه‌اى به‌جهت ذليل كردن دشمن يافته ، پيغام كرد كه دختر را به سراى وى فرستد . و چون پيغام به‌طور تحكم بود ، ميرويس رؤساى قبايل را جمع كرده\r\n\r\n\r\n","description":"","footnote":"\r\n( 1 ) - تعريض : به كنايه سخن گفتن ( شمس اللغه ) .\r\n","page_name":" 408 ","page_number":482},
  {"content":"\r\n\r\nصورت واقعه را با ايشان در ميان نهاد ، افغانان را از استماع اين حديث عرق حميت در حركت آمده ، ميرويس را به مقاومت ترغيب كردند و سوگند ياد نمودند كه به معاونت وى از جان و مال دريغ نخواهند داشت . ميرويس در باطن خوشنود گشت ، اما در ظاهر ايشان را به صبر امر فرمود و گفت : بهتر اين است كه شير را در خواب عرضهء تلف سازيد . راز خود را مخفى داريد و بر قول خود ثابت باشيد و بر من اعتماد نمائيد و يقين كنيد كه انتقامى شديد از دشمنان شما خواهم كشيد . ايشان سكوت كردند و به نان و نمك و شمشير و قرآن ، بر وفاىعهد و ثبات قول خود سوگند خوردند و گفتند : هركس مخالفت كند ، زن طلاق است . ميرويس دخترى نيكو منظر كه در خانه پرورش يافته بود ، به نام دختر خود به گرگين خان فرستاد . گرگين خان فريب خورده چنان دانست كه ميرويس سر انقياد دارد ، لهذا از آن به بعد اقصى الغايت به مراعات خاطر وى پرداخت . ميرويس نيز چنين وانمود كرد ، كه صدمات پيش را فراموش كرده ، و اظهار عقيدت و دولتخواهى را به جائى رسانيد كه گرگين خان را بر وى كمال اعتماد حاصل شد . تا روزى ميرويس او را به يكى از باغهاى بيرون شهر دعوت كرد و ، گرگين خان نيز بدون خيال اجابت نمود . حاصل اينكه ، حاكم و جميع تبعهء او در آن ضيافت به قتل رسيدند . و ميرويس جامهء گرگين خان را پوشيده بر اسب وى سوار گشت و با افغانان كه همه لباسهاى غلامان گرگين خان را بر خود گرفته بودند روانهء شهر گشت . وقتى وارد شهر شدند ، تاريك بود و كسى خبر نشد ، چون به ميان شهر رسيدند ، بر مستحفظين قلعه حملهء سخت بردند . افغانان شهر و جمعيتى كه در نزديكى به‌جهت همين امر گذاشته بود ، نيز به وى پيوسته و بىخبرى مستحفظان هم با هم دست داده شهر به آسانى مسخر شد . پس از آن در اطراف محلات ندا دردادند كه ، هركس از خانه بيرون نيايد و عسكر ايرانى را پناه ندهد ، در امان خواهد بود . بنابراين افواج گرگين خان كه پناه‌گاهى نداشتند ، غالبا عرضهء شمشير گشتند .\r\nاتفاق چنين افتاد كه ششصد نفر سوارهء گرجستانى در وقتى كه اين واقعه\r\n\r\n","description":"","footnote":"","page_name":" 409 ","page_number":483},
  {"content":"\r\n\r\nروى داد ، به جنگ يكى از قبايل مأمور شده غايب بودند ، بعد از سه روز با غنيمتى وافر مراجعت كردند ، و هنوز به دروازه نرسيده بودند ، كه از گلولهء توپ و تفنگ كه از سر ديوارهاى قلعه رو به ايشان مىآمد ، دانستند كه قندهار از دست رفته و حاكم از پاى درآمده . ميرويس با پنج هزار سوار به مقابلهء ايشان بيرون تاخت . گرجيان در آن واقعه جلادتى فوق العاده به ظهور رسانيدند ، و پاى شجاعت استوار داشتند ، تا چند روز جنگ قايم بود ، بالاخره به نيروى شهامت و زور بازوى مردانگى از چنگ دشمنان رهائى يافته ، پس از صدمات زياد به خراسان رسيدند .\r\nو ازين خبر وحشت اثر ، دهشت ايرانيان از افغانان سمت ازدياد پذيرفت .\r\nاز آن‌طرف ، چون قندهار از وجود معاندين مستصفى و مستخلص گشت ، ميرويس امراى قبايل را جمع كرده ، ايشان را از عوايد حريت و شدايد رقيت يادآورى نمود و گفت : اگر ، با من اتفاق كنيد ، زنجير اين ذلت از گردن اندازيم و سر به آزادى و آزادگى در ميان ملل عالم برافرازيم ! علاوه ، اينكه برانداختن اين فرقهء ضاله از لوازم همت جميع مسلمين است و جنگ با ايشان جهاد فى سبيل اللّه .\r\nاين گفته و فتاوى علماى مكه را به ايشان نمود و گفت : بر صدق اين مدعا شاهدى به ازين اقامت نمىتوانم نمود . و چون آنچه به مقتضاى غيرت و شريعت بود بيان شد ، اكنون هركه دل رقيت بر عز حريت ترجيح دهد ، و خدمت ملحدان ظالم را بر متابعت اخوان مشفق اختيار كند ، بايد از سكونت اين ملك چشم بپوشد ، و در اقامت با ما طمع ندارد . همگنان بر صدق قول وى اذعان كردند و او را به ايمان « 1 » مؤكده به متابعت و موافقت خويش اطمينان دادند .\r\nو از آنسو ، چون اين خبر به ايران رسيد ، رجال دولت به عوض اينكه لشكرى به تأديب وى مقرر كنند ، محمد جامى خان نامى را نزد وى فرستادند تا او را تهديد نموده به اطاعت خواند . فرستاده چون به قندهار رسيد و با ميرويس ملاقات كرد ، خواست از عظمت ايران و سوء خاتمت عمل وى را تخويف نمايد ؛\r\n\r\n\r\n","description":"","footnote":"\r\n( 1 ) - ايمان : بفتح اول ، سوگندها .\r\n","page_name":" 410 ","page_number":484},
  {"content":"\r\n\r\nميرويس سخن از دهان وى گرفته گفت : تو پندارى كه عقل و حكمت فقط در ناز و نعمت متصور است و در كوهستان يافت نمىشود ؟ پادشاه تو اگر مىتوانست كارى از پيش ببرد ، احتياج به اين سخنان لاطايل تو نبود . اين گفته و به قيد ايلچى حكم داد . اين حركت نيز ايرانيان را از خواب غفلت بيدار نكرد . چون خبر حبس فرستاده شنيدند ، محمد خان حاكم هرات را كه در سفر مكه با ميرويس رفيق راه بود ، مأمور ساخته كه نايرهء فساد او را به زلال موعظت تسكين دهد . و چون محمد خان ميرويس را به اطاعت و انقياد خواند ، ميرويس در جواب گفت :\r\nخداى را شكر كن كه حق مصاحبت تو مانع است ، و الا تو نيز چون ديگران پاداش مىيافتى ! مردان ما دوباره به قيد بندگى نخواهند افتاد .\r\nشيران زنجير گسيختند و شمشيرهاى كشيده شده دوباره در نيام نخواهد رفت ، مگر اينكه پادشاه شما منكوب و مملكت شما مسلوب شود . انتقام الهى نزديك است . بهادران افغان آلات دست جبار منتقم‌اند ، كه به جهت سزاى ملحدان ايران انتخاب كرده است .\r\nبالجمله ، اگرچه با محمد خان بهتر سلوك شد ، لاكن او نيز چون فرستادهء پيش مقيد گشت .\r\nآخرالامر ، چون اولياى دولت ديدند جز جنگ چاره‌اى نيست ، به حكام خراسان نوشتند كه ، بر سر افغانان روند ولى از شكست پىدرپى كه به ايرانيان افتاد ، معلوم شد كه به لشكر خراسان تنها كفايت كار نخواهد شد .\r\nبعد از تعويق زياد لشكرى فراهم آورده خسرو خان والى گرجستان را كه برادرزادهء گرگين خان و در جلادت و رشادت از عم كم نبود ، سردار سپاه ساخته به انتقام خون عم به سمت قندهار گسيل نمودند . خسرو خان با ميرويس مصاف داده او را شكست و قندهار را محاصره نمود . افغانانى كه به محافظت اشتغال داشتند ، خواستند به شرط قلعه را تسليم كنند ، خسرو خان راضى نشد . افغانان چون دانستند كه از مرگ مفرى نيست ، دست از جان شسته مردانه كوشيدند و در هر حمله\r\n\r\n","description":"","footnote":"","page_name":" 411 ","page_number":485},
  {"content":"\r\n\r\nايرانيان را پس نشاندند . و از جانب ديگر ، ميرويس پراگندگان سپاه خود را جمع‌آورى كرده و هروقت از هرطرف خود را به اردوى ايرانيان زده تاخت‌و تاز شديد مىكرد ، و راه وصول ذخيره را نيز مسدود ساخت ، تا اينكه خسرو خان به‌سبب عدم آذوقه ، لشكر خسته را از محاصره ، دوباره به مقابلهء ميرويس برد . و در اين سفر هزيمت ايرانيان را بود ، و سردار ايشان نيز در آن معركه افتاد .\r\nگويند : از بيست و پنج هزار ايرانى فقط هفتصد نفر جان بدر بردند .\r\nلشكرى ديگر به سردارى محمد رستم خان به دفع ميرويس نامزد شد . ميرويس وى را نيز هزيمت نمود . و بعد از اين فتح ، مالك على الاطلاق بلاد قندهار گشت . و اگر خيالى بالاتر ازين در خاطر داشت عمرش به انجام آن وفا نكرد .\r\nاز وى دو پسر ماند : پسر بزرگ او در وقت وفات پدر هيجده‌ساله بود ، لهذا بعد از فوت ميرويس برادر او مير عبد اللّه را به حكومت برداشتند . مير عبد اللّه مايل به صلح با دولت ايران بود . افغانان به اين معنى راضى نبودند ، بلكه بعضى از ايشان سخت‌گوئى آغاز نهادند و گفتند : اگر بر خداى برادر توكل ندارى و بر خداى برادر نمىتوانى حركت نمود ، بارى در مصالت تعجيل و شتاب‌زدگى مكن .\r\nمير عبد اللّه با بعضى از ياران موافق مشورت كرده ، بعد از تقديم استشاره ، چند نفرى به‌عنوان رسالت به دربار ايران فرستاد ، و مبناى معاهدت را بر سه شرط نهادند :\r\nيكى آنكه خراجى كه در ازمنهء سابقه از افغان مىگرفتند ، معاف دارند .\r\nديگر آنكه لشكر ايرانى در صفحات قندهار نگذارند .\r\nو سيوم اينكه حكومت آن ملك مخصوص به خانوادهء مير عبد اللّه بوده ، سلطنت ايران ديگرى را به حكومت آن ديار نفرستد .\r\nچون امراى مقتدر افغان از كيفيت معاهده استحضار يافتند ، در خشم رفته ، پسر بزرگ ميرويس محمود كه هم از اوان خردى آثار بزرگى در ناصيهء او هويدا بود ، و مير عبد اللّه را به‌سبب اينكه غاصب حق خود مىدانست ، دشمن مىداشت ، در ساخته و محمود با چهل نفر از احباب اتفاق كرده به سراى مير عبد اللّه رفت ، و خود قدم در\r\n\r\n","description":"","footnote":"","page_name":" 412 ","page_number":486},
  {"content":"\r\n\r\nوثاق او گذاشته ، با دست خود روز حيات « 1 » او را به آخر رسانيد . و پس از آن بيرون آمده به احضار امرا فرمان داد ، و از حق خود و بددلى مير عبد اللّه و خاتمت كار او سخن رانده ، كاغذهائى كه عمش در باب معاهده نوشته بود به ايشان نمود . لاجرم امرا به حكومت او اتفاق كرده او را پادشاه قندهار خواندند .\r\nدر آن اوقات ، هرج‌ومرج عظيم به حال سلطنت ايران راه يافته بود ، از يك سمت ، تاخت‌وتاز قبايل كردستان كه مذهب اهل سنت دارند ، تا پشت ديوار اصفهان رسيده بود ، و از سمت ديگر طايفهء اوزبك به معيت آزادخان ابدالى ، صفحات خراسان را در معرض نهب و غارت درآوردند . و آزاد خان قبل ازين مقدمه هرات را گرفته لواى استقلال برافراشته بود . اولياى دولت ايران دفع اوزبك و ابدالى را مقدم دانسته ، سى هزار لشكر به سردارى صفى قلى خان به مقابلهء ايشان نامزد كردند .\r\nصفى قلى خان به جانب هرات در حركت آمد ، و در عرض را با دوازده هزار اوزبك برخورده ايشان را هزيمت نموده ، قدم جلادت پيش نهاد آزادخان با پانزده هزار سوار ابدالى سر راه بر وى گرفته ، از طرفين به اشتعال نايرهء قتال و جدال اشتغال ورزيدند ، و از طلوع آفتاب تا زوال شمس از وسط السماء حرب ما بين فريقين قايم بود ، و غالب از مغلوب ممتاز نمىشد ، در اين اثنا اتفاقى افتاد كه سبب هزيمت ايرانيان گشت و آن اين بود كه : توپچيان ايرانى جمعى از سوارهء لشكر خود را به غلط ، سوارهء افغان پنداشته ، توپ بر ايشان بستند . و چون افغانان توپ نداشتند ، سوارهء ايران اين صورت را حمل بر غدر نموده كوچه دادند ، و بدين سبب اختلال و اغتشاش در عساكر ايران پيدا شده . غنيم مطلب را دريافت و فرصت غنيمت دانسته يكباره حمله برد ، پاى ثبات ايرانيان از جاى كنده به اطراف بيابان پراكنده شدند ، و افغانان ايشان را تا چند فرسخ تعاقب كردند . صفى قلى خان كه سردار لشكر بود و پسرش و هشت هزار نفر از پياده سپاه ايران در آن جنگ عرضهء دماروبوار گشتند . و بيست عراده توپ و جميع اسباب و اثاثهء ايرانيان به دست دشمن افتاد . و سه هزار\r\n\r\n\r\n","description":"","footnote":"\r\n( 1 ) - در اصل : حيوة .\r\n","page_name":" 413 ","page_number":487},
  {"content":"\r\n\r\nنفر از ابطال ابدالى در آن معركه بر خاك افتاد .\r\nاما بعد ازين فتح ، پايهء آزادى آزادخان استحكام يافته ، حكومت ابدالى هرات مانند غليزائى قندهار استقلال يافت .\r\nو در همين اوقات بود ، كه اعراب مسقط دست تغلب بر جزاير خليج فارس گشاده ، آن صفحات را متصرف شدند . اولياى دولت از پرتوگزان « 1 » حكومت گوا « 2 » استعانت جسته ، جهاز جنگى به‌جهت اين مطلب طلبيدند ، لاكن با اعراب برنيامدند . و لطف‌على خان سردار لشكر ايرانى ، چون از مدد مأيوس شد ، به‌جهت محافظت بنادر كه در آن اوقات در معرض حملات اعراب بود ، قريب بندرعباس اردو برپا كرد .\r\nاين بود اسبابى كه سبب اغواى محمود به تسخير ايران شد .\r\nچون اين اخبار گوش‌زد وى گشت طمع در سلطنت كرده از راه كرمان به ايران لشكر كشيد . اگرچه در اين راه صحراى بىآب و گياه سيستان به‌جهت حركت لشكر مانعى قوى بود ، اما چون اين مانع بالنسبه به موانع صفحات ديگر اسهل بود ، اين راه اختيار كرد . و با آنكه به‌قدر امكان ، در تجهيز و ترتيب اسبابى كه معين بر سهولت راه شود كوشيد ، قبل از آنكه به صفحات كرمان برسد ، جمعى از مردان و اسبان وى در آن صحرا تلف شدند ، ولى چون وصول افغان به حوالى كرمان بغتتا و ناگاه بود ، اهالى آن ديار را تاب مقاومت نماند بدون منازعت ملك تسليم نمودند .\r\nمحمود ابواب جور و ظلم را بر اهالى و سكنهء آن بلاد مفتوح داشته ، افغانان دست وقاحت بر اموال و دماء ناس گشادند . لطف‌على خان از بندرعباس به اخراج ايشان مأمور گشته ، در يك جنگ افغانان را چنان فرارى كرد ، كه تا قندهار جائى قرار نگرفتند . لاكن حال اهالى كرمان بعينه مثل :\r\n\r\n\r\n","description":"","footnote":"\r\n( 1 ) - پرتوگز و پرتوگزان : مقصود از اين دو واژه : پرتغالى و پرتغاليها است .\r\n( 2 ) - گوا بضم كاف فارسى و فتح واو ( شمس اللغه ) .\r\n","page_name":" 414 ","page_number":488},
  {"content":"\r\n\r\nكالمستجير من الرمضآء « 1 » بالنار ، بود چنانچه وقتى لطف‌على خان از كرمان بيرون رفت ، معلوم نبود كه مصادمت « 2 » سپاه افغان بيشتر سبب خرابى ملك شده بود ، يا معاونت لشكر ايران . علىاىتقدير لطف‌على خان چون مىدانست كه محمود كرت ديگر مراجعت خواهد كرد . به استجماع سپاه مشغول شد و لشكرى گران در شيراز فراهم آورد . لاكن ، يا به‌سبب اقتضاى وقت ، يا بىنظمى سرباز ، تعدى زياد بر اهالى آن صفحات شده سيورسات از همه قبيل نقد و جنس و دواب برايشان حمل شد . و اين صورت فرصتى به دست دشمنان لطف‌على خان داده ، اسبابى فراهم آوردند كه از سردارى معزول گشته ، و لشكرى كه فراهم آورده بود پراگنده شدند .\r\nچون عزل لطف‌على خان مربوط با خرابى برادرش فتح‌على خان است كه وزير اعظم مملكت بود ، و نسبت به سلاطين داغستان مىرسانيد ، ذكر آن نيز بىمناسبت نيست زيرا كه در ضمن اين حكايت نيز معلوم مىشود كه ، در خانهء سلطنت ايران در آن اوقات بر چه وضع بوده است .\r\nيكى از ملاهاى معتبر با حكيم‌باشى دار السلطنه نيم‌شبى به خوابگاه سلطان رفته و او را از خواب بيدار كرده مىگويند كه : فتح‌على خان قصد كشتن وى و استيصال خانوادهء سلطنت دارد و كاغذى درين باب از فتح‌على خان كه به والى كردستان نوشته بود نشان مىدهند . سلطان حسين از استماع اين واقعه تا مدتى از خويش بىخبر بود ، و چون به حال آمد حكم كرد تا وزير بيچاره را به قتل رسانند . اما كسانى كه اين حكم به ايشان شده بود ، ابتدا فتح‌على خان را از چشم محروم ساختند و به‌جهت اين‌كه نقود خود را كه بروز بدهد ، او را شكنجه نمودن گرفتند تا طلوع آفتاب . و چون بنابر كاغذى به پادشاه نموده بودند ، بايد مقارن طلوع شمس سه هزار سوار كرد به اصفهان حمله كنند ، و اثرى از ايشان معلوم نشد ، سلطان متشكى شده حكم كرد كه وزير را از\r\n\r\n\r\n","description":"","footnote":"\r\n( 1 ) - المستجير من الرمضاء بالنار : يعنى كسى كه از سنگ تافته به آتش افروخته پناه برد ( شمس اللغه ) .\r\n( 2 ) - مصادمه بالضم ، با يكديگر دو چيز را كوفتن چندانكه صدا برآيد ( شمس اللغه ) .\r\n","page_name":" 415 ","page_number":489},
  {"content":"\r\n\r\nعقوبت بازدارند و به معالجهء زخمهاى وى پردازند . و امرا به جهت تحقيق اين مطلب مجمع كنند .\r\nچون مجلس منعقد شد ، مطالبى كه خواستند بر او الزام كنند سه بود : يكى آنكه ، اكراد را به‌جهت گرفتن پادشاه دعوت كرده بود . و ديگر اينكه چون مذهب اهل سنت داشت ، در خفيه با طايفهء لزگيه مراسلات و مكاتبات مىكرد . سوم اينكه چون پدرش را شاه سليمان كشته بود ، روزى بر سر قبر او از وى شنيدند كه مىگفت :\r\nانتقام خون پدر را از سلطان حسين و جميع خاندان سلطنت خواهم خواست .\r\nفتح‌على خان كذب مدعيان را ثابت ساخته ، و بر نهجى كه صدق قول او بر پادشاه يقين شد ، تهمتهائى كه بر وى زده بودند ، بر دشمنان خود وارد آورد . سلطان دانست كه او را فريب داده‌اند . و انصافى كه در آن مقدمه به خرج داد اين بود كه :\r\nبعد از وضوح مطلب ، بر حال وزير گريه كرد .\r\nالقصه ، در سال بعد از عزل ، لطف‌على خان وقايعى چند رويداد كه بيشتر باعث انزعاج خاطر و انكسار قلوب گرديد . سفيرى از قسطنطنيه آمد و قبل از آنكه مقصود معلوم شود ، به خيال آنكه ايلچى براى گرفتن بعضى از ممالك آمده است ، ورود وى سبب دهشت عظيم شد ، وقتى كه معلوم شد خيال بيهوده بود ، موجب انبساط و نشاط اهالى در خانه گشت . از اين امر واضح مىشود كه ، تا چه حد اركان سلطنت ضعيف و عقول اولياى دولت خفيف بوده است .\r\nو ديگر از وقايع ، اينكه بعضى از طوايف لزگى در غياب والى گرجستان به آن بلاد تاخته و آنچه لازمهء تاخت‌وتاراج بود بجاى آوردند ، و چون والى فرصتى به جهت انتقام ايشان يافت ، دشمنان اوامر را بر سلطان حسين مشتبه كرده ، او را برآن داشتند كه فرمانى به والى فرستاد كه متعرض لزگيه نشود . بنابراين ، والى سوگند ياد كرد كه ، مادام العمر در خدمت اين پادشاه شمشير از نيام نكشد .\r\nلزگيه از اين معنى دلير گشته شيروان را تاختند و ، شماخى را نيز گرفته جمعى از اهالى را به قتل رسانيده ، مابقى را يغما كردند . و افاغنهء ابدالى غالب بلاد خراسان را\r\n\r\n","description":"","footnote":"","page_name":" 416 ","page_number":490},
  {"content":"\r\n\r\nمالك شده داعيهء گرفتن مشهد داشتند .\r\nو زلزله در تبريز شد كه شهر را به‌كلى خراب كرد ، و به قول بعضى قريب هشتاد هزار خلق از آن بليه به ورطهء هلاك افتادند . و اتفاقا كثافتى فوق العاده در آن اوقات عارض جرم هوا گشته چنانچه قرص آفتاب در نظرها سرخ مىنمود ، مردم عوام از اين معنى متوهم شده آن را آثار غضب الهى دانستند . و منجمين اتفاق كردند بر اينكه آن صورت علامت خرابى اصفهان است ، يا به آتش يا به زلزله .\r\nبعضى از اهالى فرنگستان كه در آن واقعه حضور داشته‌اند مىنويسند كه در تابستان آن‌سال هوا كثيف‌تر از سنوات سابق بود .\r\nلهذا رنگ آفتاب تا قريب دو ماه مثل خون به‌نظر مىآمد . منجمين گفتند كه : علامت خونريزى زياد است ، و بدين واسطه دهشت مردم زياده گشت .\r\nخلاصه ، سلطان حسين و خواجه‌سرايان و خوانين ملك و خواتين حرم ، همه از شهر بيرون رفتند و در حوالى شهر چادر زدند ، و هر تدبيرى كه وسواس و تعصب در رفع قضاى آسمانى مىتوانست بكند كردند ، و زنهاى فاحشه را از شهر اخراج نمودند ، و استعمال اقسام شراب به‌كلى ممنوع شد . و ملاها در كوچه و بازار افتاده مردم را به توبه و استغفار و انابت امر مىكردند ، مثل اينكه توبه و انابت فقط سد بلاى آسمانى است . دلهاى مردم افسرده گشت و چنان مىنمود كه ، گويا ملتى بزرگ مستعد مردن ايستاده‌اند .\r\nدر اين اوقات بود كه خبر آوردند كه ، محمود با بيست و پنج هزار لشكر افغان و بلوچ داخل ايران شد . مردم يقين كردند كه همين اسباب غضب الهى و خرابى خلق است كه ملاها و منجمين وعده كرده‌اند ، و واهمه آن را مجسم ساخته بود . در سنه 1135 ، محمود مجددا از صحراى سيستان گذشته به كرمان درآمد و بدون زحمت شهر كرمان را به تصرف آورد . لاكن ، هرچه كرد قلعهء ارك را نتوانست بگيرد ، تا آخر الامر راضى شد به اينكه دو هزار و پانصد تومان گرفته از سر قلعه برخيزد . و به عوض اينكه از راه شيراز كه راه پرآب و علفى است به جانب\r\n\r\n","description":"","footnote":"","page_name":" 417 ","page_number":491},
  {"content":"\r\n\r\nاصفهان برود ، از راه باير به طرف يزد رفت . و خواست يزد را بگيرد ، نتوانسته به جانب پاىتخت در حركت آمد . چون به چهار منزلى اصفهان رسيد ، دو نفر از نزد سلطان حسين نزد وى به رسالت آمده ، پانزده هزار تومان بر وى عرضه كردند ، مشروط بر اينكه دست از تاخت‌وتاراج كوتاه كرده ، به جانب قندهار مراجعت كند . محمود چون از اين معنى ضعف ايرانيان و هراسى كه از وى بر ايشان غالب بود استنباط كرد ، به جواب نپرداخت و حركت كرده به گلناباد كه دهى قريب دو فرسخ و ربع به اصفهان رسيد . و چون يقين داشت كه با ايرانيان در آنجا مصافى روى خواهد داد ، خندقى دور اردوى خود به‌جهت حفظ اردو كند .\r\nدر باب لشكر افغان اختلاف بسيار است : بعضى گويند قريب به چهل هزار مىرسيد ، و برخى برآنند كه از بيست هزار بيش نبود . قدرى از ايشان در هنگام قطع بيابان باير تلف شده بودند ، و بعضى ديگر در محاصرهء ارك كرمان و شهر يزد از پا درآمده بودند ، لاكن معدودى از طايفهء گبران به اميد اينكه اگر محمود منصور شود ، از ظلم و بيدادى كه سالها به آن مبتلا بوده‌اند ، رهائى خواهند يافت ، به لشكر او ملحق شده بودند . توپ در لشكر افغان نبود ، زنبورك چند عدد داشتند . اين بود وضع و عدد و استعداد لشكرى كه در تحت رايت محمود ايران را تسخير كردند .\r\nشهر اصفهان بر كنار شمالى زاينده‌رود واقع است . در دور شهر حصارى كشيده شده است ، و رودخانه از جانب جنوب شهر مىگذرد ، و در بهار ، آب رودخانه زياد مىشود به نوعى كه گذشتن از آن ممكن نيست . و در همين موسم بود كه محمود به اصفهان آمد . و در آن وقت ، قريب ششصد هزار خانوار در اصفهان بود . و راه به شهر از طرف رودخانه ، فقط به واسطهء پلهائى بود كه بر رود مزبور به‌جهت مرور ساخته بودند .\r\nبزرگترين آنها پلى است كه سى و سه چشمه دارد . چهار برج در چهار طرف آن است ، و در هرطرف آن نيز غرفه مسقف ساخته‌اند . و يك خيابان بزرگى كه\r\n\r\n","description":"","footnote":"","page_name":" 418 ","page_number":492},
  {"content":"\r\n\r\nسه هزار قدم طول و هفتاد قدم عرض آن است ، بدين پل مىپيوندد ، و آن را خيابان چهارباغ مىنامند . و از دو حد خيابان درختهاى چنار به غايت بلند است . و در هر دو سمت آن ، از چپ و راست ، عمارات سلطنت و باغهاى نيكو آئين ساخته‌اند .\r\nدر يك سمت خيابان كه به طرف جنوب رودخانه است ، قصبهء عباس‌آباد افتاده ، و در سمت ديگر جلفا . لشكرى كه در پاىتخت جمع بودند ، اقلا ضعف عدد افغانان بودند . و اين واضح بود كه اگر محمود جلفا و عباس‌آباد را متصرف مىشد ، امكان نداشت كه بدون توپ بتواند پل را بگيرد و بجز پل ، راه ديگر به شهر نبود ، بنابراين بايد وسواس و جبن و بددلى و فضولى همه با هم جمع شود ، تا سلطنتى بدين عظمت را بعد وى با اين قلت ، كه نه استعداد و نه اميد مدد از جائى داشت ، از دست بدهند .\r\nچون واهمه بر سلطان حسين غلبه كرد ، با امرا در باب دفع محمود مشورت نمود ، محمدقلى خان كه در آن ايام وزارت داشت ، از روى عقل مصلحت ديد كه در شهر بمانند ، و مردان به محافظت حصار معين كنند ، و گفت : لشكر افغان در محاصرهء يزد و كرمان كارى نتوانست از پيش ببرد ، پس از همين معلوم مىشود كه ، ايشان اگرچه در ميدان حرب گوى سبقت از ديگران مىربايند ، الا در محاصره دستى ندارند ، بنابراين ، شق سالم سكونت در شهر است . و به‌خلاف ، اگر به قتال پردازيم ، با اين لشكر خورده و خوابيده و اهالى اصفهان كه به نازونعمت پرورده شده‌اند ، ممكن نيست كه كارى از پيش ببريم . سلطان حسين را اين راى مقبول افتاد ، لاكن والى عربستان كه در آن مجلس حضور داشت ، آن را حمل بر جبن و عجز كرد ، و به تندى هرچه تمامتر دليل بر خلاف آن اقامه نمود و گفت : اگر دزدى مثل محمود با مشتى افغان بىسروپا ، پاىتخت سلطنت ايران را محاصره كند ، و ما در ميان شهر از خوف لرزان و هراسان بنشينيم ، بهتر اين است كه شهرى كه به اين قسم نگاهداشته مىشود ، به دشمن بدهيم ، و الا بگذاريد على الفور بيرون تاخته مردانه بكوشيم و سزاى دشمنان چنان كه بايد ، در كنارشان نهيم .\r\n\r\n","description":"","footnote":"","page_name":" 419 ","page_number":493},
  {"content":"\r\n\r\nاز جمله صفاتى كه جزء طبيعت ايرانى و باعث امتياز اين طايفه از ساير ملل است ، خودپسندى و خودنمائى غريبى است كه در هر مرتبه از مراتب زندگى در ايشان ظاهر است . و صحبت والى محرك اين صفت بود ، حتى پادشاه جبان نيز كه اول راى وزير را قبول كرده بود ، حكم به جنگ داد . لاكن از همان وضع لشكر فرستادنى كه اختيار كرد ، معلوم بود كه فيروزى و غلبه بر دشمن محال است زيرا كه امارت سپاه را به همين دو نفر كه در يك مجلس به ضد يكديگر راى دادند ، واگذاشت .\r\nبالجمله ، پنجاه هزار لشكر شاهى با بيست عرادهء توپ از شهر بيرون رفت ، چون به گلناباد رسيد ، مقابلهء دو لشكر خالى از تماشا نبود .\r\nاز يك طرف لشكر ايرانى تر و تازه و ملبس به البسهء فاخره ، ساخت و ستام اسبان همه زرين و مرصع ، اسبان فربه و سراپردهاى ملوكانه تا نظر كار مىكرد ، اسباب تجمل و احتشام بود .\r\nو از سمت ديگر افاغنه با اسبان لاغر ، روهاى زرد ، رختهاى پاره‌پاره ، غالبا سايبانى كه رفع حرارت خورشيد از ايشان كند نداشتند . و در تمام لشكر چيزىكه درخشان بود ، نيزه و شمشير ايشان بود .\r\nممينهء لشكر ايران در تحت ادارهء رستم خان سرتيپ فوج خاصه و برادر والى گرجستان بود . و ميسره را كه محمدقلى خان وزير حكم مىكرد . والى عربستان با پانصد نفر عرب به مدد ميمنه ، و والى لارستان علىمردان خان با پانصد نفر به معاونت ميسره معين شدند .\r\nجناحين مزبور همه سواره بودند . و عدد ايشان قريب به سى هزار مىرسيد .\r\nو پياده و توپچى نيز قريب بيست هزار در شمار مىآمد . و پيادگان و توپچيان در عقب سواران صف آراستند به نوعى كه سطحهء زمينى كه فاصلهء ما بين جناحين بود در مقابل ايشان واقع شد .\r\nمحمود ميمنهء خود را به امان اللّه سپرد و ، خود با جمعى از بهادران افاغنه\r\n\r\n","description":"","footnote":"","page_name":" 420 ","page_number":494},
  {"content":"\r\n\r\nدر قلب قرار گرفت . و ميسره را كه غالبا گبران بودند به نصر اللّه خان نامى كه يكى از ايشان بود واگذاشت . و چنان كه سابقا مرقوم شد ، افاغنه اسباب آتشخانه از قبيل توپ و غيره نداشتند مگر صد شتر زنبورك . و زنبوركها را در اول جنگ در عقب ميمنه نگاهداشتند .\r\nمحمود بر فيلى سوار گشته در ميانهء صفوف رفت و لشكريان را به جنگ ترغيب و ايشان را از نامى كه در ايام گذشته تحصيل كرده بودند ، و اميدى كه در آينده داشتند ، يادآورى نمود و گفت : اگر فتح كنيد ، دولت اصفهان پاداش شما است ، و اگر بگريزيد ، چون گريزگاهى نداريد ، لابد به رسوائى زهر اجل خواهيد نوشيد . گبران را نيز از ظلم و بيدادى كه در ايام سابقه بر ايشان رفته بود متذكر ساخته ، به كشيدن انتقام تحريض نمود .\r\nالقصه ، جنگ شروع شد ، ميمنهء ايرانى بر ميسرهء افغان حمله برده ايشان را متزلزل ساخت . و والى عربستان دوره زده از عقب درآمد و ، اردوى افغانان چاپيدن گرفت . ميسرهء ايرانى كه در تحت محمدقلى خان بود ، بر ميمنهء افغان حمله برد .\r\nامان اللّه كه سردار ميمنهء افغان بود ، بناى جنگ گريز گذاشت . ايرانيان دلير گشته ايشان را تعاقب كردند ، كه به يك ناگاه افغانان كوچه داده صد شتر خوابيده و بر پشت هريك زنبوركى ظاهر شد ، و به يك شليك ، صف پيش سوارهء ايرانى مثل برگ درخت فروريخت ، و تا مابقى رفتند بدانند كه چه شد ، افغانان به يك حمله ايشان را از پيش برداشتند . و امان اللّه خان قدرى ايشان را تعاقب كرده چرخى زد و از عقب توپخانهء ايرانى سردرآورد ، چون ديد لشكرى به محافظت توپخانه نيست ، فرصت غنيمت دانسته توپچيان را عرضهء شمشير ساخته ، حكم كرد تا بر سربازانى كه در وسط ايستاده بودند ، توپ بستند . سربازان چون ديدند كه از توپخانهء خود به ايشان توپ بسته‌اند ، پراگنده شدند . و گريختن ايشان سبب دهشت ديگران شده شكست بر ايرانيان افتاد . و بسيارى از سرداران سر خود گرفته با تبعه به ممالك خود شتافتند .\r\n\r\n","description":"","footnote":"","page_name":" 421 ","page_number":495},
  {"content":"\r\n\r\nمنقول است كه ، در اين جنگ ، بيست و پنج عرادهء توپ ، بىآنكه يك دفعه به دشمن انداخته شود ، از دست دادند .\r\nعدد مقتولين ايرانى از دو هزار زياده نبود . كشتگان افغان نيز همين‌قدر مىرسيد .\r\nگويند كه : بعد از شكست ، به خيال اينكه مبادا حيله كرده باشند ، افغانان ايرانيان را تعاقب نكردند . چون خبر اين واقعه در شهر شايع شد ، قلق و اضطرابى تمام به مردم روى داد ، و سلطان حسين ديگرباره با امرا مشورت نموده مصلحت در آن ديد كه ، اصفهان را رها كند و به احضار عساكر محروسه فرمان دهد . و گفت :\r\nچون شهر از خزانه و پادشاه خالى ماند ؛ در نظر افاغنه عظمى نخواهد داشت . و از آن‌طرف عساكر شاهى ايشان را احاطه كرده كار برايشان تنگ خواهند ساخت .\r\nاين راى اگرچه على الظاهر موافق مصلحت بود ، و محمدقلى خان و جمعى از امراى ديگر نيز بر اين اتفاق كردند ، اما والى عربستان نپسنديد « 1 » و گفت : خروج پادشاه از پاىتخت گريز است . و پادشاهى كه نتواند خود را به مجرد شكست جزئى نگاهدارد ، زود موجب بيزارى رعايا خواهد شد . و چون خود گريخت ، ديگران را از گريز منع نتواند نمود .\r\nراى والى اختيار شد ، به تهيهء اسباب محصورى پرداختند . پلها را استحكام دادند ، ديوارها را تعمير نمودند ، و برجها برپا كرده توپها را بر برجها كشيدند .\r\nارامنهء جلفا در عهد شاه عباس بزرگ مورد اقسام عواطف و اصناف عنايات پادشاهى بودند .\r\nاز آن جمله اينكه ، شاه عباس ايشان را از خدمت معاف داشت ، و كلانترى از خود اين طايفه بر ايشان مقرر كرد و ، فرمود تا اهالى دربار نيز با وى به تعظيم و توقير « 2 » سلوك كنند . و همچنين مبلغى خطير از خزانه به تجار ايشان به قرض\r\n\r\n\r\n","description":"","footnote":"\r\n( 1 ) - در اصل : نه پسنديد .\r\n( 2 ) - توقير بالفتح ، بزرگ داشتن و آزموده كردن و آرميده كردن ( شمس اللغه ) .\r\n","page_name":" 422 ","page_number":496},
  {"content":"\r\n\r\nداده تا در دايرهء تجارت خود وسعت دهند . و به‌جهت اينكه از تعدى و اجحاف مسلمين مصون مانند ، مقرر نمود كه در جميع قواعد سياست خصوص قصاص با مسلمين شريك باشند . و بدين‌سبب ، آن طايفه هم در عهد او از همه حيثيت ترقى كردند . و در عهد سلاطينى كه بعد از وى سلطنت كردند ، بيشتر از بيشتر در امن و رفاه مىزيستند . اما از ابتداى سلطنت سلطان حسين به‌كلى ورق برگشت . و چون اين پادشاه ضعيف العقل از حمايت طبقات ناس عاجز بود ، اين طايفه به‌سبب مال و مذهب ، در معرض بغض و حسد وزراى دولت و ملاهاى ملت درآمدند . اموال ايشان رفت ، و احكام عديده صادر شد كه ، اگر مسلمانى عيسوى را بكشد ، قصاص بر او نيست ، مگر اينكه قدرى معين غله به ورثهء مقتول بدهد . و اين اسباب ايشان را از نظرهاى مردم انداخته ، عرضهء استخفاف و استحقار ناس كه از هر ظلم شديدى بيشتر سبب بيزارى رعيت از حكومت است ساخت .\r\nعجب نيست كه در چنين وقتى ، امناى مملكت به طايفه‌اى كه اين نوع سلوك كرده‌اند ، اعتماد نتوانند كرد . بنابراين تدبيرى انديشيدند ، فرمانى به نام ارامنه صادر شد كه ، چون پادشاه به ارامنه بيش‌از ساير رعايا وثوق دارد ، مىخواهد فوجى خاصهء خود از ايشان ترتيب دهد ، لهذا بايد در روز معين همه با سلاح به دربار پادشاهى حاضر شوند . بيچارگان ساده‌دل اين معنى را موجب مباهات و اعتبار دانسته برحسب فرمان به‌قدرى كه در حيّز امكان داشتند ، سلاح با خود گرفته ، روز ديگر به سراى سلطنت شتافتند . ولى به عوض اينكه به ايشان خدمت رجوع كنند ، اسلحه از ايشان گرفته گفتند كه : پادشاه را بر ايشان اعتماد نيست . و فوجى ايرانى به محافظت جلفا فرستاده خواهد شد . اما با اين همه ، ارامنه مردمى نبودند كه در اين مقدمه ، خيانتى از ايشان ، چنان كه گمان اعيان ملت بود ، صادر شود ، به‌علت اينكه اگرچه از جور و تعدى حكومت بيزار بودند ، لاكن ، نه اين بود كه حكومت افغان را بهتر از ايرانيان دانند ، بلكه به مراتب بدتر مىدانستند . و به‌همين سبب بود كه قبول كردند كه هر فوجى كه به محافظت جلفا مأمور شود ، مواجب و\r\n\r\n","description":"","footnote":"","page_name":" 423 ","page_number":497},
  {"content":"\r\n\r\nمصارف ايشان را از خود بدهند . و چون ديدند كه فوج مزبور كفايت حراست نمىكند به جهد و كوشش جاى نقصان را پر كردند .\r\nالغرض ، بعد از فتح گلناباد ، محمود مىنمايد متردد بود كه چه بايد كرد ، تا اينكه جواسيس وى خبر رعب و هراسى كه از افغانان بر اهالى ايران استيلا يافته بود ، به وى رسانيدند ، و او مطمئن شده به طرف فرح‌آباد حركت كرد .\r\nفرح‌آباد قصرى بود كه سلطان حسين بنا كرده بود و از آنجا تا اصفهان سه ميل راه بود . و آن قصر ديوارى مستحكم داشت ، و باستيانها به‌جهت حفظ آن بنا كرده بودند . و اگر آن قصر را نگاه مىداشتند ، اقلا تا چند روز مانع حركت غنيم مىشد . لاكن حكم به مراجعت مستحفظان قصر رسيده ، و بيچارگان در شتابى كه به اجراى حكم داشتند ، توپى كه به‌جهت حراست قصر بود ، به دشمنان گذاشتند .\r\nبعد از گرفتن فرح‌آباد ، محمود به جلفا يورش برده ، يكى از برجهاى بيرون را از تصرف محصوران بيرون كرد . ارامنه جلادتى زايد الوصف به ظهور رسانيدند ، و از والى عربستان درخواست كردند كه ، اگر آتشخانه به ايشان بدهد ، خصم را از جاى خود بيرون خواهند كرد . لاكن اين مطلب به والى حالى نشد ، و از دادن آتشخانه ابا كرد .\r\nشب ديگر ، افغانان سوراخ كوچكى در ديوار حصار نموده و فيلى بدانجا برده سوراخ را به‌قدر كفايت وسعت دادند ، و مهيا شدند كه در طلوع آفتاب يورش ببرند . ارامنه اين معنى را دريافته به تسليم قلعه راضى شدند . و به اظهار اين مطلب ، كس فرستادند . قرار بر آن شد كه ، هفتاد هزار تومان و پنجاه دختر باكره وقايهء « 1 » نفوس و اموال خود كنند ، و بقايا در امان باشند . و چون در اداى مبلغ مزبور تهاونى رفت ، جميع مال التجاره كه در جلفا بود غارت كردند ، و چند نفر از اعاظم آن قصبه را در شكنجهء سخت « 2 » كشيدند .\r\n\r\n\r\n","description":"","footnote":"\r\n( 1 ) - در اصل : وقايع .\r\n( 2 ) - سخت - سختى .\r\n","page_name":" 424 ","page_number":498},
  {"content":"\r\n\r\nاين همه وقايع رويداد و گذشت و اهالى پاىتخت حركتى كه سبب رنجش افغانان شود نكردند .\r\nمحمود پس از انجام امور جلفا ، به تسخير اصفهان عازم شد . سمت جنوبى رودخانه از جلفا تا عباس‌آباد ، جميع در دست افغانان بود . عمارات شاهى و باغهاى بهشت‌آئين كه شاه‌عباس و سلاطين صفويه در آن سمت ساخته بودند ، كاروانسراى افغان و اصطبل دواب ايشان گشته ، زحمت قرنها به خرابى يكروزه برباد رفت .\r\nمركز لشكر افغان درين وقت خيابان چهارباغ بود . محمود به جنگ شروع كرده به يكى از برجها يورش برد . اما ايرانيان افغانان را به ضرب توپ و تفنگ پس نشاندند .\r\nمحمود انديشه كرد كه مبادا ازين سبب هراس اهل شهر كم شده كار مشكل شود . روز ديگر با جمعى از ابطال افاغنه به يكى از پلها كه استحكامات آن از ساير بيش بود ، چنان به شدت حمله برد كه فتح شهر متيقن شد . الا اينكه احمدآغا ، يكى از خواجه‌سرايان ، سبب نجات اصفهان گشته بر افغانان حمله كرد ، و بعد از حرب قوى ، ايشان را به مراجعت مجبور كرد .\r\nمحمود ازين قضيه زياد انديشناك گشته ، به مصالحت پيغام فرستاد . و از شروط مصالحه اين بود كه : ممالك قندهار و خراسان و كرمان به او و اولاد او نسلابعدنسل على الاستقلال واگذار شود . و پادشاه نيز دختر خود را به شرط زنى به سراى وى فرستد . و پنجاه هزار تومان نقد به او بدهند . مطالب مزبوره مقبول نشد . محمود تدبير ديگر كرده ، ابتدا عزم كرد كه به تخريب قرى و دهات اطراف شهر پردازد ، و قصبه‌جات اطراف و حوالى اصفهان را مىتوان گفت كه در آن اوقات از جميع قرى و دهات عالم معمورتر و آبادتر بودند . قوهء طبيعت و عقل و تجربت اهل خبرت و وفور دولت و مكنت ، همه دست بهم داده در سالهاى دراز و قرون عديده به تعمير و تزئين آن حوالى پرداخته بودند . آب صافى زاينده‌رود به توسط نهرهاى بىشمار\r\n\r\n","description":"","footnote":"","page_name":" 425 ","page_number":499},
  {"content":"\r\n\r\nدر هرطرف ، سبب سرسبزى زراعت و خرمى باغ و بوستان بود . يك شبر « 1 » زمين از سبزه خالى نبود ، مگر جاهاى دهات و قرى و قصور امرا ، كه هريك با قصر سلطنت دم مساوات مىزد . و اين همه در عرض يك ماه چنان از تيشهء عدوان افغان ريشه‌كن شد ، كه بعد از آن قرنها گذشت و روى آبادى نگرفت ، تا هنوز آثار خرابى آن طايفه در آن اطراف مشهود ناظران مىشود .\r\nالقصه ، محمود بعد از آنكه غلهء بسيار و ذخيرهء فراوان به‌جهت لشكر خود جمع كرد ، حكم فرمود كه ، بقاياى غلات را كه از جمع آن عاجز بودند ، بسوزانند .\r\nعدم آذوقه سبب اين شد كه اهالى دهات به طرف شهر گريختند ، و اعيان ضعيف العقل نيز به خيال اينكه عدد زياد سبب تقويت است ، ايشان را به شهر راه دادند . اگرچه اين قضيه قدرى سبب گرانى شد ، لاكن چون شهر از يك طرف محاصره بود ، كسى گمان قحط نمىبرد .\r\nبنابراين افغانان يورش به پل ديگر برده ، و چون گرجيانى كه به محافظت آن اشتغال داشتند ، از شراب سرمست بودند ، نتوانستند مقاومت نمود ، و پيش از آنكه لشكرى ديگر به مدد ايشان برسد ، آن پل به تصرف افغانان آمد ، و مبلغى از ايشان از پل گذشته اطراف شهر را گرفتند . اينواقعه سبب ازدياد دهشت خلايق گشته ، جمعيت كردند و از اولياى دولت به اصرار هرچه تمامتر درخواست كردند كه ، جنگ افغانان را به ايشان گذارند . لاكن اعتنائى به اصرار ايشان نشد .\r\nمقارن اين‌حال خبر رسيد كه ، دوبارخانه ذخيره را كه به شهر مىآورده‌اند ، افغانان گرفته ، و جمعيت بختيارى و لارى را كه به محافظت آن دوبارخانه مأمور بوده‌اند ، گريزانيده . از اين خبر بر مردم يقين شد كه اصفهان از دست رفت .\r\nولى برحسب اتفاق قضيه‌اى روى داد كه دوباره چراغ اميدشان نورى يافت .\r\nبن اصفهان كه در اين ايام به اصفهانك مشهور است ، دهى است مستحكم ، و در سه ميلى اصفهان در دامنهء كوهى واقع است . در خرابى افغان جمعى از سكنهء دهات\r\n\r\n\r\n","description":"","footnote":"\r\n( 1 ) - شبر بالكسر ، بمعنى وجب كه آن را بدست نيز گويند ( ش ) .\r\n","page_name":" 426 ","page_number":500},
  {"content":"\r\n\r\nحوالى بدانجا پناه برده بودند . و چون جمعيتشان زياد شد ، جرأت كرده هروقت فرصتى مىيافتند ، بر افغانانى كه در آن حوالى مىديدند ، حمله مىبردند . اتفاقا در وقتى كه امان اللّه بارخانه از برادر والى لارستان گرفته به اردوى خود مىرفت ، اهالى اصفهانك خود را بر ايشان زده ، جمعى از افغانان را سگ‌كش كردند ، و بيشتر بارخانه را گرفتند . محمود از صورت واقعه مستحضر شده ، به مدد ايشان شتافت . بهادران ده بدون تأمل بر وى تاختند و ، پس از آنكه جمعى كثير از افاغنه كشتند ، ايشان را به مراجعت مجبور ساختند . بسيارى در معركه افتادند و بيشتر اسير گشتند ، از جملهء اسرا عموى محمود و برادر و دو پسر عم وى بودند ، و محمود مانند خوك تيرخورده برگشت ، و اگرچه ازين عار چون مار بر خود پيچان بود ، لاكن انديشهء نجات اقارب در نظرش اهم مىنمود . لهذا كس به سلطان حسين فرستاد و درخواست كرد كه ، اقارب وى را نگذارد بكشند .\r\nسلطان حسين بيچاره ، ميرزا رحيم نام يكى از صاحب‌منصبان معتمد را على الفور به اصفهانك فرستاده ، حكم كرد كه تعرض جانى به اسرا نرسانند . لاكن فرستاده وقتى رسيد كه ، اسرا را به درك فرستاده بودند . از اين خبر آتش خشم محمود اشتعال يافته به قتل جميع اسرائى كه در اردوى وى بودند فرمان داد . و به سبب فرط اندوه ، معجلا به تمثيت و استحكام جاهائى كه در تصرف افاغنه بود ، از قبيل پل عباس‌آباد [ و 
  ] غيره پرداخته به قصر فرح‌آباد رفت .\r\nدر اين اوقات همهء مردم را گمان اين بود كه ، محمود محاصره را موقوف خواهد نمود . و همچنين ظاهر بود كه افاغنه هرروز از ظفر مأيوس‌تر و در كار سست‌تر مىشوند . بنابرين چشم مردم همه به پادشاه بود كه در چنين وقتى چه خواهد كرد .\r\nو چون شنيدند كه ارادهء پادشاه اين است كه به دشمن تاخت كند ، مردم گويا جانى تازه گرفتند .\r\nارامنه پيغام كردند كه ، هروقت لشكر از شهر روى به خصم نهد ، ايشان نيز افغانانى كه به محافظت جلفا اشتغال دارند ، از پاى درخواهند آورد . لاكن همهء\r\n\r\n","description":"","footnote":"","page_name":" 427 ","page_number":501},
  {"content":"\r\n\r\nاين خيالات به‌سبب خوف يا خيانت والى مىباشد ، زيرا كه اول كسى كه به ارادهء جنگ از شهر بيرون تاخت او بود ، ولى هرروز بهانه‌اى كرده از جاى نجنبيد ، تا اينكه يأس ديگر به‌جهت مردم حاصل شد . و مقارن اين‌حال خبر رسيد كه ، بار خانهء ديگر از ذخيره به چنگ افغانان افتاده . فقط اميدى كه مانده بود ، به معاونت والى گرجستان بود . و چون معلوم شد كه بر وجود او نيز به‌سبب عهدى كه كرده بود كه در خدمت اين پادشاه شمشير نزند فائده‌اى مترتب نيست ، يأس كلى به خلايق روى داد .\r\nمنقول است كه سلطان حسين را چهارده پسر و چهار دختر بود . پسر چهارم خود طهماسب ميرزا را وليعهد كرده بود . در اين اوقات چون از همه طرف مقطوع الطمع شد ، طهماسب ميرزا را فرمان داد كه جمعى از سواره برداشته و به يكى از اضلاع مملكت گريخته جان بدر برد . طهماسب ميرزا از ميان افغانان بدر زده به قزوين گريخت و در آنجا هرچه كرد كه بتواند لشكرى فراهم آرد و به استخلاص پدر پردازد ، ممكن نشد . منتهى قبايل شاه‌سون كه مخصوص به خدمت خاندان صفويه بودند ، به اين بهانه تمسك جستند كه ، پادشاه بشخصه بايد ايشان را فرمان دهد ، و الا ايشان مأمور به اطاعت ديگرى نيستند . طهماسب كيفيت حال را به پدر آنها كرد .\r\nقحطى از اول محاصره شروع و روزبروز زياد شد تا اينكه ، مردم به فرياد و فغان آمده از تحت اداره خارج شدند ، و هرروز اصرار داشتند كه ايشان را به جنگ فرستند . درين حيص‌وبيص خبر رسيد كه بارخانهء ذخيره به طرف شهر مىآيد ، و معلوم بود كه ، اگر همتى در محافظت آن نشود ، باز به دست دشمن خواهد افتاد .\r\nمردم شهر دور حرم سلطان حسين را گرفته فرياد كشيدند كه ، بيرون آمده با ايشان به محاربهء خصم پردازند . سلطان پيغام فرستاد كه ، روز ديگر جواب خواهد داد ، اما خلق به بوسه و پيغام آرام نمىگرفتند ، تا بالاخره خواجه‌سرايان بناى تفنگ انداختن گذاردند ، و اين حركت بيشتر موجب ضجرت خلق گشته بويهء اين بود كه ازدحام عام شود ، كه درين اثنا ، احمدآغا كه قبل ازين نيز نام وى مذكور شد ، سبب نجات\r\n\r\n","description":"","footnote":"","page_name":" 428 ","page_number":502},
  {"content":"\r\n\r\nپادشاه گشته ، با جمعى از بهادران كارديده بيرون تاخت و سيل شورش عوام را از خانهء پادشاه به كاشانهء غنيم متوجه ساخت . و چنان به شدت بر افغان حمله برد كه بعضى از جاهاى ايشان را گرفت . لاكن اعرابى كه در تحت والى درين جنگ مرافقت كرده موافقت نكردند .\r\nيكى از محرران فرنگستان گويد كه : چون احمدآغا آن حال ديد ، در غضب رفته مردان خويش را گفت تا تفنگ به طرف ايشان خالى كنند . و اين امر سبب منازعت گشته ، افغانان كه در اين عرصه مدد به ايشان رسيد ، صورت واقعه را ديدند و دليرانه بر حريف تاخته ، ايشان را بعد از آنكه جمعى كثير از ايرانيان به قتل رسيد ، به شهر گريزاندند . والى از حركت احمدآغا شكايت برد و سلطان حسين بر وى ملامت كرده او را از قلعه بيگى كه منصب او بود ، معزول ساخت .\r\nاحمدآغا بعد ازين پاداش عمل ، به خانه رفته روز ديگر نعش وى را از خانه به قبرستان بردند . و جميع مردم را اعتقاد اين بود كه ، او زهر خورد ، گويند بعد از اين واقعه ، سلطان حسين بوئى بر خيانت والى برده ، خواست او را از امارت لشكر معزول كند ، و بدين سبب لطف‌على خان برادر فتحعلى خان وزير را كه شرح رسوائى هر دو سابقا مرقوم گشت طلبيده آن شغل خطير را بر وى عرضه كرد ، اما لطف‌على خان قبول نكرد .\r\nمرگ احمدآغا موجب سرور افغان و نزع عظيم اهالى اصفهان گشت . ديگر به كسى اميد نماند . سلطان حسين رسولى نزد محمود فرستاده بر قبول مطالبى كه پيش مذكور شد گردن نهاد ، لاكن محمود در اين كرّت امتناع نمود و گفت : چيزى در تصرف پادشاه ايران نمانده است كه ببخشد . حال حرف از سه مملكت نيست ، بلكه مسئله بر سر خود او و جميع ممالك اوست .\r\nدر اثناى اين مراسلت ، خبر رسيد كه ملك محمود سيستانى با ده هزار مردان جنگى عازم استخلاص اصفهان گشته و تا گلناباد رسيده است . دلها از اين خبر قوت گرفت ، اما محمود به زودى به تدبير اين‌كار پرداخته ، هداياى قيمتى مصحوب بعضى\r\n\r\n","description":"","footnote":"","page_name":" 429 ","page_number":503},
  {"content":"\r\n\r\nاز معتمدان خود به حاكم سيستان فرستاده ، پيغام داد كه : اگر فسخ عزيمت كند ، مملكت خراسان به ضميمهء حكومت سيستان بروجه استقلال به او و اولاد او واگذار خواهد شد . حاكم سيستان را اين رشوت ، پردهء ديدهء مروت گشته به ضبط ممالك موعوده در حركت آمد . كه بر اهالى اصفهان از استماع اين كيفيت رويداد ، بوجه آن توان دانست . چون اميدها به‌كلى مأيوس و راه نجات از همه طرف مسدود شد . شيرازهء حالتى امور از هم گسيخت ، كارها از دست رفت ، و دستها از كار افتاد . خزانه خالى شد ، كار به قرض رسيد . و چون وجه قرض نيز به تمامى رسيد ، اوانى ذهب و فضّهء پادشاهى را گداختند و مصروف ساختند . لشكر بىنان مانند تصاوير بىجان بودند ، و حال رعايا از لشكريان خراب‌تر ، تا كار به جائى رسيد كه ، هرروز هزارها خلق از جوع تلف مىشدند .\r\nيكى از معتبرين محرران اسلام مىنويسد كه : درين اوقات قيمت قرص نان جوين به چهار تومان رسيده بود . و از قرارى كه معلوم مىشود ، تومان آن اوقات ضعف تومانى است كه در اين ايام است .\r\nاز بعضى از معاصرين منقول است كه : بعد از مراجعت امير سيستان ، محمود دانست كه كار بر مراد است . وجهات چند سبب شد كه كار محاصره را به تطويل و فتح شهر را به تعويق انداخت . مىدانست كه ، هروقت بخواهد به يك حمله شهر را مىتواند گرفت .\r\nاما لشكر افغان به بيست هزار نمىرسيد . و چون از جائى هم به نقد اميد مدد نبود ، مىترسيد در يورش ، ازين لشكر هم كم شود . و ديگر اينكه به ملاحظهء اين بود كه ، اگر شهر به غلبه گرفته شود و اموال شهر به غارت افغان رود ، مبادا در ضمن ، چيزىكه منظور خود باشد به دست ديگرى افتد .\r\nو همچنين منقول است كه ، چون جمعيت شهر زياد بود ، مىخواست بدون اينكه مرتكب قتل‌عام شود ، از قحطوغلا عدد ايشان كم شود . و بنابر جهات مزبوره ، تا دو ماه گفتگو در ما بين بود ، و هرروز به بهانه‌اى تمسك مىجست و امروز و فردا مىكرد ، و راه وصول ذخيره را از اطراف شهر به‌كلى مسدود كرد . اين تعويق دانسته\r\n\r\n","description":"","footnote":"","page_name":" 430 ","page_number":504},
  {"content":"\r\n\r\nدمار از روزگار مردم اصفهان برآورد .\r\nمنقول است كه : گوشت اسب و شتر چنان گران شده بود ، كه كسى جز پادشاه و اعيان دولت و متمولين ملك نمىتوانست بخرد يا بخورد . و تا يافت مىشد ، مردم گوشت سگ و هر جانور ديگر ، اگرچه در شريعت ممنوع يا ذائقه از آن متنفر بود ، مىخوردند . و چون جانورى نماند به برگ و پوست درختان و چرم و پوست كه در آب جوشانده و نرم كرده سد رمق مىكردند . و بعد از آنكه از اين‌گونه اشيا نيز اثرى نماند ، به خوردن گوشت انسان اقدام كردند . بر سر يك نعش مرده خلقى انبوه با چشمهاى فرونشسته و چهرهاى از هم گسيخته ، صورت تشريح متحرك به بويهء اينكه پاره‌اى بيابند در هلاك يكديگر مىكوشيدند . تا كار به جائى رسيد كه يكديگر را مىكشتند .\r\nچنانچه در بعضى اوقات پدران و مادران ، فرزندان خود را كشتند و خوردند .\r\nبعضى كه فايده در اين‌گونه زندگى نديدند ، به دست خود رشتهء حيات خويش و اقارب را بريدند . مرده بود كه در هر كوچه‌وبازار و بر سر هر راه گذار بر سر هم ريخته بود . آب زاينده‌رود چنان از كثرت مردار متعفن شده بود ، كه خوردن آن ممكن نبود . و هركس خواستى كه ازين مهلكه جان بيرون برد ، به تيع عدوان افغان از پاى درآمدى .\r\nچون كار بدين‌جا رسيد ، در روز بيست و يكم اكتوبر سنه هزار و هفتصد و بيست و دو عيسوى ، مقارن هزار و صد و سى و پنج هجرى ، سلطان حسين از حرم لباس سياه پوشيده بيرون آمد ، و با جمعى از امرا در كوچه و بازار اصفهان گردش كرد ، و بر مصائبى كه در ايام سلطنت وى بر بلاد و عباد روى نمود ، گريست و مردم را گفت كه : همه به‌سبب خيانت ناصحان و عدم ديانت مشيران بود . و اكنون اراده آنست كه از تاج‌وتخت استعفا كرده ، ملك را به افغان گذارد . و مردم چون وى را بدان حال مشاهده كردند ، مصائب خود و معايب وى را فراموش كرده ، سيل اشك از چشمها گشادند . روز ديگر قرارنامه را كه نوشته بودند و بنابر شروط\r\n\r\n","description":"","footnote":"","page_name":" 431 ","page_number":505},
  {"content":"\r\n\r\nمقررهء در آن بايد اصفهان را تسليم كند و تخت‌وتاج را به محمود واگذارد ، مهر كرده در بيست و سوم ماه مزبور با جمعى از امرا و سيصد نفر سوار از اصفهان بيرون رفته به جانب اردوى افغان در حركت آمد .\r\nچون نزديك چادرها رسيد ، به بهانهء اينكه محمود در خواب است ، مدتى آن جمعيت را نگاهداشتند . و بعد از آن وى را به قصر فرح‌آباد نزد محمود بردند . چون داخل شد و محمود را نشسته يافت ، او را خطاب كرده گفت : فرزند ، ارادهء خداوند عالم نيست كه من بيش ازاين پادشاه باشم . و وقت آن رسيده است كه تو بر تخت ايران جلوس كنى . من سلطنت خود را به تو گذاشتم ! خداوند ترا مؤيد بدارد . و بعد از آن طرّهء شاهى را از سر برداشته به وزير محمود داد . لاكن چون وزير خواست طرّه را بر سر محمود زند . محمود ابا كرد . بنابراين سلطان حسين خود برخاسته طرّهء سلطنت بر منديل وى نهاد .\r\nمنقول است كه چون سلطان حسين وارد بر محمود شد ، تا وسط وثاق ، محمود از جاى حركت نكرد .\r\nبالجمله ، بعد از صرف چاى و قهوه ، محمود زبان تكلم گشود و سلطان حسين را مخاطب ساخته گفت : چنين است بىثباتى اقبال دنيا . مالك الملك او تعالى است .\r\nبه هركس خواهد مىبخشد ، و از هركه بايد انتزاع مىكند . از يكى مىگيرد و به ديگرى مىدهد « 1 » . لاكن من عهد مىكنم كه تو را بجاى پدر خود دانم ، و در هيچ‌كار بدون صلاح و صوابديد تو اقدام ننمايم . روز ديگر در بارگاه اصفهان پادشاه افغان بار عام داده ، سلطان حسين و اركان دولت وى شفاها بر وى به سلطنت سلام كردند .\r\nو بعد از آن ، وى را در يكى از سراهاى سلطنت حبس كردند . و هفت سال ايام حبس وى طول كشيد . بعد از آن هم به دست افغانان از پاى درآمد .\r\nمدت سلطنت او بيست و هشت سال بود . مىتوان گفت كه سلسلهء سلاطين\r\n\r\n\r\n","description":"","footnote":"\r\n( 1 ) -\r\n يك قوم را ز تارك برداشتند تاج * يك قوم را جواهر بستند بر جبين ( ح ) \r\n.\r\n","page_name":" 432 ","page_number":506},
  {"content":"\r\n\r\nصفويه به سلطان حسين ختم شد . پسرش شاه طهماسب اگرچه چند سالى نام سلطنت داشت ، اما فى الحقيقت پادشاه نبود . آنقدر شد كه ، به اسم او نادرشاه بنياد حكومتى بزرگ براى خود كرد .\r\nتمام شد جلد اول تاريخ ايران « 1 » تأليف نواب مستطاب سرجان مالكم ، سفير كبير دولت بهيهء انگليس ، ترجمهء جناب فضايل‌مآب آقاميرزا اسماعيل المتخلص به حيرت ، در بندر معمورهء بمبئى .\r\nحرره اقل الكتاب ، ميرزا محمد على الشيرازى الشهير به كشكول ، به تاريخ چهاردهم شهر صفر سنه 1304 هجرى ، مطابق يازدهم نوامبر سنه 1886 مسيحى .\r\n\r\n\r\n\r\n","description":"","footnote":"\r\n( 1 ) - در مطبع دست پرسات طبع شده ( ح ) .\r\n","page_name":" 433 ","page_number":507}
  ]