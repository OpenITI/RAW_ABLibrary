[
  {"content":"\r\n\r\nكتاب پلوتارخ\r\nايرانيان و يونانيان\r\nبه روايت پلوتارخ\r\nبا ويرايش جديد\r\nترجمه و انتخاب\r\nاحمد كسروى\r\n1380\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nپلوتارك ، 46 ؟ - 120 ؟\r\nPlutarchus\r\nايرانيان و يونيان به روايت پلو تارخ ، نوشته ? لو تارخ ؛ ترجمه احمد كسروى .\r\n- تهران : جامى ، 1380 .\r\nسى و دو 560 ص .\r\nISBN 964 - 5620 - 93 - 7\r\nفهرستنويسى بر اساس اطلاعات فيپا .\r\nعنوان ديگر : حيات مردان نامى ( پلوتارخ )\r\nعنوان روى جلد : ايرانيان و يونيان .\r\nعنوان اصلى : Lives = The Lives of the\r\nnoble Greelans and Romans .\r\nاين كتاب توسط مترجمان و ناشران مختلف در سال هاى متفاوت نيز منتشر شده است .\r\n1 . يونان - سرگذشتنامه . 2 . روم - سرگذشتنامه . الف . كسروى ، احمد ، 1269 - 1324 . مترجم . ب . عنوان . ج . عنوان : ايرانيان و يونانيان ( گلچين پلوتارخ ) .\r\n9 ح 8 پ / 7 DE\r\n038 / 920\r\nكتابخانه ملى ايران\r\n3662 - 79 م\r\nخيابان دانشگاه ، كوچه ميترا ، شماره 7\r\nتلفن 6469965\r\nايرانيان و يونانيان\r\nبه روايت پلوتارخ\r\nترجمه : احمد كسروى\r\nچاپ اول با ويرايش جديد 1380\r\nچاپ : فراين\r\nشمارگان : 2500 جلد\r\nحق چاپ محفوظ است\r\n7 - 93 - 5620 - 964\r\nISBN - 964 - 5620 - 93 - 7\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nفهرست\r\nمقدمه 5\r\nديباچه 11\r\nثميستوكليس 33\r\nآريستيديس 71\r\nكيمون 105\r\nآلكبياديس 129\r\nلوساندير 161\r\nارتخشتر 189\r\nآگيسيلاوس 227\r\nالكساندر 263\r\nلوكولوس 337\r\nپومپيوس 361\r\nكراسوس 425\r\nآنتونيوس 449\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\nمقدمه\r\n« قصد من از نگارش اين كتاب ، بيان حوادث تاريخى نيست بلكه منظورم تجسم شرح زندگانى جمعى از مردان نامور روم و يونان است . اعمال بزرگ و قهرمانانه انسانها همواره مبين خوبى و بدى يا پاكدامنى و شرارت آن افراد نيست بلكه بسيارى موارد ذكر يك واقعه كوچك يا يك عمل جزئى بيشتر و بهتر از وصف يك نبرد عظيم و مرگبار بيان‌كنندهء كردار و رفتار آن افراد است .\r\nآنان كه صورتگرند و چهره‌هاى قهرمانان را ترسيم مىكنند نيك مىدانند كه چگونه سايه و روشن صورتها را نقاشى كنند و اين تصاوير به ما نشان مىدهد كه اين افراد چگونه به نظر مىرسيدند . من نيز مىكوشم مانند يك نقاش ، به يارى قلم خود ، روان اين مردان نامور را براى شما مرتسم كنم . هدف من روز نخست بيان سرگذشتهاى مردان نامى براى آگاهى ديگران بود اما به مرور چنان با اين انسانها خو گرفتم كه دلم نمىخواهد آنان را از خانه دل خود بيرون كنم و مشتاقم همواره با آنان زيست كنم .\r\nسيرتهاى پسنديده اين مردان بزرگ در چشم من نظير آيينه‌هايى است كه وقتى به آنها مىنگرم قادرم نقصانهاى خود را جبران كنم و در رفع معايب خود بكوشم . زيستن با آنان اين امكان را مىدهد كه من به فضائل و شيوه‌هاى پيروزى آنان آشنا شوم و خود به همان طريقى گام بردارم كه آنان رفته‌اند . اين سودى است كه از اين خدمت خود برده‌ام . . . »\r\nپلوتارك - سال 105 بعد از ميلاد مسيح - ديباچه كتاب زندگيهاى هم‌نظير\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nاين كتاب عظيم را كه متضمن شرح حال جمعى ناموران يونان و روم است ، پلوتارك نوشت ، انديشمندى كه در تاريخ ادب جهان به عنوان يك فيلسوف ، شرح حال‌نويس و معلم اخلاق شناخته شده است ، و در عين حال ، نقادان ادب گيتى او را نخستين متفكرى مىدانند كه در پهنهء زمين به كار خطير و سودمند « بيوگرافى نويسى » پرداخته است . « 1 » طى قرون متمادى ، از قرن يكم ميلادى تا امروز ، بزرگترين خردمندان و اديبان و هنرآفرينان عالم از مطالعه كتاب او سود برده‌اند و چه بسيار كه مطالب آن را منشاء و مآخذ خلق نمايشنامه‌ها و داستانها و منظومه‌هايى قرار داده‌اند ، چنان كه ويليام شكسپير درام‌نويس تواناى انگليس ، مبناى تراژدى مشهور جوليوس قيصر خود را همين كتاب پلوتارك قرار داد و حتى قسمتهايى از مضامين آن را كه به نثر بود به نظم برگرداند . بسيارى از شرح حال نويسان از شيوهء او پيروى كرده‌اند « 2 » و جمعى از تاريخ نويسان ، به نوشته‌هاى او استناد كرده‌اند . « 3 »\r\n\r\n\r\n","description":"","footnote":"\r\n( 1 ) . پلوتارك در شرح حال يكى از قهرمانان خود اشاره مىكند كه وى شرح حال نويسى را از شخصى به نام « آريستوسن »  Aristosene  آموخته و اين نويسنده اخير شرح حال چند تن از رجال معروف را نگاشته بود ، اما از اين كتاب اثرى در دست نيست . ضمنا گفته شده كه قبل از پلوتارك نويسنده ديگرى به نام پوليبى  Polybe  به اين شيوه اثرى داشته ، اما آنچه مسلم است اين است كه هيچ‌يك از اين نويسندگان زندگانى قهرمانان را اين چنين با هم مقايسه نكرده است .\r\n( 2 ) . براى نمونه سطور مربوط به معرفى « كاسيوس » را از دو اثر پلوتارك و شكسپير مىتوان مقايسه كرد .\r\nپلوتارك در كتاب زندگانيهاى هم‌نظير مىنويسد :\r\n« سزار نسبت به كاسيوس احساس حسادت مىكرد و حتى به او مظنون بود . بارها به دوستانش مىگفت :\r\n« شما دربارهء اين مرد چگونه مىانديشيد ؟ من از نگاههاى مات او خوشم نمىآيد . من از چهره لاغر و رياضت كشيده‌اش هراسناكم . . . »\r\nشكسپير در نمايشنامه جوليوس قيصر چنين مىسرايد :\r\nبگذاريد بگرد من مردانى گرد آيند كه فربه باشند ، مردانى كه سيمايى آراسته‌اى دارند و شب هنگام به راحتى به خواب مىروند ، آن كاسيوس سيمايى استخوانى و نگاهى گرسنه دارد ، او بسيار مىانديشد و در نظر من اين‌گونه مردان خطرناكند . . . » در يك مورد شكسپير عينا سخن پلوتارك را نقل كرده است ، آنجا مارك‌آنتونى خطابه‌اى بر جنازه قيصر ايراد مىكند ، مىگويد :\r\n« آه مرا عفو كن ، اى قطعه خونبار زمين ، كه من با اين قصابان اين‌گونه با تواضع و فروتنى رفتار مىكنم . . . »\r\nاينكه شكسپير مستقيما از نوشتهء پلوتارك به خط « ايونى » يا لاتين استفاده كرده باشد ترديد است . كتاب زندگانيهاى بىنظير پلوتارك در سال 1559 ميلادى به وسيله ژاك آميو  Jacques Amyot  به فرانسه ترجمه شده بود و قريب بيست سال پس از او سرتوماس نورث  Sir Thmas North  همين كتاب را به انگليسى برگردان كرد . از آنجا كه نمايشنامه جوليوس قيصر به سال 1601 به روى صحنه آمده مىتوان تصور كرد كه شاعر و درام‌نويس عاليقدر انگليسى ، ترجمه سرتوماس نورث را خوانده باشد .\r\nدر سه نمايشنامه ديگر شكسپير زير عناوين « آنتونى و كلئوپاترا » « كوريالانوس  « Coriolanus  و تايمون آتنى »  Timon of Athens  ( نخستين اجرا به سال 1605 ) نمونه‌هايى هست كه نشان مىدهد شكسپير حتى توطئه‌هاى اصلى اين نمايشنامه‌ها را از پلوتارك اقتباس كرده است .\r\n( 3 ) . در مورد اخير ادوارد گيبون نويسنده « تاريخ زوال و سقوط امپراطورى روم » را مىتوان مثال زد .\r\n","page_name":" 6 ","page_number":6},
  {"content":"\r\n\r\nپلوتارك از دورانهاى افسانه‌اى « رومولوس » « 4 » و اوديسه سخن مىراند تا قريب نيم قرن پيش از حيات خود وى . او نيك مىدانست كه سازندگان اصلى قدرت فكرى و نيروى سياسى اين دو سرزمين چه افرادى هستند و از اين رو سعى وى اين بود كه زندگانى ناشناخته و دنياى مجهول آنان را براى نسلهاى آينده روشن كند و باقى گذارد . در فصول مختلف كتاب عظيم خود مىكوشيد شرح دهد كه چه عواملى آنان را به صوب موفقيت و اشتهار رهنمون شد و در عين حال چه خطاهايى آنان را به سوى سقوط و فنا كشاند . كتاب او تنها متضمن سنه و فهرست اعمال خطير نيست بلكه بسيارى موارد داخل خانه‌هاى در بسته و زندگانيهاى خصوصى افراد مىشود و از آنچه در پس پرده مىگذشته راز گويى مىكند .\r\nاز آنجا كه با بيان شرح حال يك قهرمان يونانى ، شرح زندگى يك قهرمان رومى را نيز به ميان مىكشد و از دنياى او سخن به ميان مىآورد از اين رو هميشه مقايسه در ميان است . مقايسه بين دو تمدن روم و يونان - و سبب اينكه پلوتارك نام كتاب خود را زندگانيهاى هم‌نظير گذارد همين بود كه دائما از دو شرح حال مشابه و همدوره و از دو قهرمان يونانى و رومى گفتگو مىكند .\r\nمردان با نام و نشانى كه پلوتارك از آنان ياد كرده ، از چه صنف و طبقه بوده‌اند و تعداد آنان روز نخست چه بوده است ؟\r\nپلوتارك چهار طبقه از ناموران روم و يونان را در كتاب خود انتخاب كرده و از آنان مطالب مستند نگاشته است . اين چهار طبقه عبارتند از سرداران ، قانونگذاران ، خطيبان و سياستمداران . از اصل كتاب و شيوهء دقيق تنظيم آن اثرى در دست نيست . مىگفته‌اند كه روز نخست تعداد مجلدات كتاب پلوتارك ده جلد و افراد منتخب او يكصد نفر بوده‌اند كه دو به يكى از يونان و يكى از رم ، در پنجاه فصل از آنان سخن به ميان مىآورده است اما امروز بيست و دو بخش متضمن شرح حال چهل و چهار نفر باقى مانده است . بقاياى آن طى قرون و سالها از ميان رفته است . به گفته بعضى محققان ، نحوهء تنظيم شرح حالها بدين‌گونه كه امروز هست نبوده است و آنچه امروز در دست است بعدها به وسيلهء بعضى استادان يونانى تدوين شده است . سبب اين ترديد ، تناقضى است كه در نوع بعضى شرح حالها\r\n\r\n\r\n","description":"","footnote":"\r\n( 4 ) . رومولوس  Romulus  را بنيانگزار افسانه‌هاى رم مىدانند . او و برادرش رموس  Remus  فرزندان سيلويا  Sylvia  فرمانرواى سرزمين خيالى آلبا هستند كه هر دو برادر به وسيله شير گرگ بزرگ شده‌اند .\r\n","page_name":" 7 ","page_number":7},
  {"content":"\r\n\r\nديده مىشود . در زمينه بيوگرافى نويسى ، پلوتارك شرح حال هشت نامور ديگر هم نوشته است كه بعدها به اين مجموعه اضافه شده است . اما پرسشى كه در ميان مىآيد اينست كه پلوتارك منابع و مآخذ عظيم خود را از كجا تهيه ديده و اين كتاب بزرگ در چه دورانى نگاشته شده است ؟\r\nقرائن و شواهد نشان مىدهد كه زندگانيهاى هم‌نظير طى ساليان متمادى ، شايد دورانى بيش از چهل سال نگاشته شده و در اين مدت نسبتا طولانى ، نويسنده مدام در پى جمع‌آورى اسناد و مدارك لازم بوده است . اين نويسندهء تواناى يونانى به خاطر تهيه منابع كتاب خود ناگزير از شهرى به شهرى سفر مىكرده و به كتابخانه‌ها و افرادى كه صاحب‌نظر بوده‌اند مراجعه مىكرده است . به منظور گردآورى اسناد پيرامون رجال رومى ، به ايتاليا سفر كرده و دير زمانى در شهر رم اقامت داشته است .\r\nخود او طى اشاراتى كه در مقدمهء مجلدات زندگانيهاى هم‌نظير كرده مىنويسد :\r\nمردى كه مصمم است شرح حال انسانهايى را بنويسد كه نه در دوران حيات او مىزيسته‌اند و نه در شهر و موطن او اقامت داشته‌اند خواهى نخواهى بايد به هر سرزمينى كه فكر مىكند و مىتواند در آنجا آثارى از زندگى گذشته او به دست آورد سفر كند و به افرادى كه به نحوى با او آشنايى داشته‌اند مراجعه نمايد . . .\r\nو بعد ضمن سفر به رم ، در ديباچه شرح حال دمستن « 1 » خطيب نامور يونانى ، اضافه مىكند كه :\r\nمن به اندازه‌اى در دوران اقامتم در شهر رم و ساير شهرهاى ايتاليا مشغول حل مسائل سياسى و سرگرم تدريس فلسفه بودم كه كمتر وقت مىيافتم به تكميل دانش خود بپردازم از اين رو در سالهاى پيرى زبان و ادبيات لاتين را آموختم . . .\r\nبراى آشنايى بيشتر با اين انديشمند دنياى قديم و اثر برگزيدهء او بهتر است در زندگىنامه خود او سيرى بكنيم :\r\nپلوتارك به سال 46 بعد از ميلاد مسيح در شهر « كرونيا » « 2 » از بلاد يونان پاى به عرصه وجود گذاشت . در آتن به تحصيل فلسفه اشتغال ورزيد و در عين حال علوم عقلى و نظرى و علوم بديع را نيز آموخت و به تدريج به اخلاقيات توجه فراوان پيدا كرد . به منظور آشنايى با متفكران عصر ، چنان كه معمول زمان بوده است ، به سفر پرداخت و به بسيارى از شهرهاى يونان سفر كرد و از آنجا در دوران فرمانروايى - « وسپازيان » « 3 » عازم پايتخت امپراطورى روم شد . مدت اقامت او در رم و ديگر شهرهاى\r\n\r\n\r\n","description":"","footnote":"\r\n( 1 ) .  Demosthenes \r\n( 2 ) .  Chaeronea \r\n( 3 ) .  Vespasian \r\n","page_name":" 8 ","page_number":8},
  {"content":"\r\n\r\nايتالى به درازا كشيد و قريب ده سال در آن سرزمين رحل اقامت افكند . كار او در اين دوران تدريس فلسفه و نگارش كتابهاى خود بوده است .\r\nپس از آن تاريخ ، يعنى به سال 79 ، به زادگاه خود كرونيا بازگشت و دورانى در مقام رييس هيأت قضات و زمانى نسبتا طولانى در مقام نماينده دولت در معاملات بازرگانى به خدمت مردم اشتغال ورزيد . « 1 » ضمن اقامت در كرونيا ، به منظور آنكه در سلك كاهنان معبد « دلفى » « 2 » درآيد ، به اين شهر كه فاصله آن تا كرونيا زياد نبوده سفر مىكرده و با كاهنان اين پرستشگاه آميزش داشته است . ضمنا در آموزشگاهى كه خود تأسيس كرده بود به تدريس ادب و فرهنگ يونان و روم نيز مىپرداخته است .\r\nشرح حال او نمايشگر آنست كه پلوتارك در عمر هشتاد ساله خود داراى اشتغالات عديده بوده و كمتر فرصت خانه‌نشينى و كتاب نويسى داشته است ، در اين صورت چگونه مىتوان تصور كرد كه او خالق دو اثر بزرگ ادب يونان باشد ، يكى كتاب موراليا « 3 » كه آن را مىتوان اخلاق‌نامه ترجمه كرد و متضمن افكار او پيرامون مذهب ، فضائل انسانى ، سياست ، ادب و غيره است و ديگرى كتاب زندگانيهاى هم‌نظير كه مشتمل بر شرح حال جمع كثيرى از مردان نامور يونان و رم است . قاعدتا اين انديشمند بزرگ مىبايستى شبانه‌روز به كار و فعاليت اشتغال داشته باشد تا بتواند اين همه وظائفى را كه خود براى خويش تعيين كرده بود انجام دهد . به موجب پاره‌اى اشارات كه به وسيلهء وقايع‌نگاران\r\n\r\n\r\n","description":"","footnote":"\r\n( 1 ) . كرونيا كه در دوران باستان شهرت فراوان داشته و امروز دهكده‌اى به همين نام به روى تلهاى خاكى آن وجود دارد ، در روزگاران گذشته مركز بازار تجارت روغن زيتون و انواع عطريات بوده و پيشه‌وران و معامله‌گران از هر سو براى معاملات كلان به اين شهر روى مىآوردند . به خاطر اهميت تجارت ، پلوتارك كه مردى شريف و درستكار و در حقيقت معتمد محل بود از جانب دولت عنوان  Market Commissioner  يا نماينده دولت در معاملات تجارى را يافته بود .\r\n( 2 ) . دلفى  Delphi  شهرى باستانى بود كه در مرتفعات پارناسوس  Parnassus  در دماغه خليج كورينت  Corinth  بنا شده بود و از ديرباز مقدسترين و باستانىترين تحصن‌گاه و پرستشگاه مردم يونان بود . معبد آلوپون در دلفى همواره نقش مؤثرى را در ارشاد مردم و تأمين اعتماد و پشت‌گرمى معتقدان بازى مىكرد و عيبگويان اين معبد بارها به يارى ملت برخاسته و راه‌هاى رستگارى و پيروزى را به آنان آموخته بودند .\r\nدلفى از دورانى قريب 1600 سال قبل از ميلاد مسيح تا سال 390 ميلادى ارزش و اهميت خود را حفظ كرد و هم‌چنان مركز مكاشفه و وحى و الهام بود تا اينكه به فرمان تيودوسيوس كبير  Theodossius  ، امپراتور مسيحى رم ، كاهنان از آنجا رانده شدند و براى هميشه به دوران سيادت آن پايان بخشيدند .\r\nنوشته‌اند كه مردان بزرگى از تاريخ زندگى بشر دلباخته كتاب پلوتارك بوده‌اند ، از آن جمله بناپارت سردار جهانگشاى فرانسوى كه هيچ‌گاه اين مجموعه را از خود دور نمىكرده است . نويسندگان و داستان‌سرايانى نيز بوده‌اند كه تحت تأثير نوشته‌هاى پلوتارك قرار گرفته‌اند كه از آن جمله مىتوان فرانسوا - رابله 22 نويسندهء عصر رنسانس\r\n( 3 ) .  Moralia \r\n","page_name":" 9 ","page_number":9},
  {"content":"\r\n\r\nهم‌عصر او و بعد از او شده ، پلوتارك داراى 227 عنوان بود كه در فهرست كارهاى مكتوب او آمده اما امروز جز آنچه ذكر شد ، چيزى از او به جاى نمانده است .\r\nدوران زندگانى او شاهد حوادث بسيارى بوده است . پلوتارك بيست ساله بود كه در آتن تماشاگر سفر افسانه‌اى نرون به يونان بوده . در آن زمان وى به تحصيل رياضيات و فلسفه اشتغال داشته و به افكار افلاطون و ارسطو توجه بسيار داشته است .\r\nنوشته‌اند كه او در شمار دوستان نزديك « تراژان » امپراطور روم بوده و بعدا با « هادريان » « 1 » امپراطور ديگر اين سرزمين طرح دوستى ريخته و اعتماد امپراطور به او تا آن حد بوده كه وى را به مقام كنسولى روم نيز منصوب كرده است . به‌هرحال سنگ نبشته‌اى كه بعدها در دلفى به دست آمده حاكى از اين بوده است كه پلوتارك از طرف امپراطور روم عنوان « همشهرى » را دريافت داشته و رسما داراى همه آن امتيازاتى بوده است كه يك رومى سرشناس مىتوانست داشته باشد .\r\nسفرهاى او پهناور و چنان كه درباره‌اش نوشته‌اند به قسمتهاى اعظم يونان سفر كرده ، به اسپارت « 2 » كورينت « 3 » پاتراساردس « 4 » اسكندريه و سرزمينهاى روم رحل اقامت افكنده و با ناموران اين اقاليم به بحث و گفتگو نشسته است . اما قسمت اعظم عمر او ، در كرونيا زادگاه او گذشته و در همانجا بدرود زندگى گفته است .\r\nفرانسه ، ميشل مونتاين 24 فيلسوف قرن شانزدهم ، ژان‌ژاك روسو ، فيلسوف و نويسندهء قرن هيجدهم و ويتوريو - آلفىيرى 25 درام‌نويس قرن هيجدهم ايتاليا را نام برد .\r\nاز عللى كه كتاب زندگانيهاى هم‌نظير نوشتهء پلوتارك محبوبيت عام پيدا كرد شيوهء بيان مطالب از سوى نويسنده بود . شرح حال نويس يونانى تا مرز امكان از به كار بردن موضوعات زايد و بىاهميت احتراز مىجست و آنچه را به نظرش مهم و سودمند مىآمد مىنگاشت . يك نكته با اهميت ديگر ، مقايسهء قهرمانان كتاب خويش از دو اقليم يونان و روم بود . سرداران و سپهسالاران و سياستمداران و خطيبان و متفكران و امثال آنان را روياروى هم قرار مىداد و پندارها و رفتارها و كردارهاى آنان را با هم برابر مىنمود .\r\nسيرى در بزرگ‌ترين كتابهاى جهان حسن شهباز\r\n\r\n\r\n","description":"","footnote":"\r\n( 1 ) .  Hadrian \r\n( 2 ) .  Sparta \r\n( 3 ) .  Corinth \r\n( 4 ) .  Sardes \r\n","page_name":" 10 ","page_number":10},
  {"content":"\r\n\r\n\r\nديباچه\r\nيكى از باستانىترين علوم تاريخ را بايد شمرد . « داستانها و سرگذشتهاى گذشتگان را نگهداشتن » كه ما آن را تاريخ مىناميم رسميست كه آدميان از باستان‌ترين زمانها داشته‌اند .\r\nليكن تا قرنهاى بسيار يگانه راه اين كار به ياد سپردن و زبان به زبان باز گفتن بوده كه هر حادثه شگفتى كه روى مىداده قرنها آن را پيشه خود ساخته از اين راه روزى در مىيافته‌اند چنان كه نمونه‌هاى آن تا زمان ما باز مانده . « 1 » تاريخهايى كه در دست ما هست در بسيارى از آنها\r\n\r\n\r\n","description":"","footnote":"\r\n( 1 ) . در آذربايجان اين رسم معروف است كه هر حادثه شگفتى كه روى مىدهد . مثلا جوانى دل به زنى باخته راز او از پرده بيرون مىافتد و جانفشانيها ازو ديده مىشود يا كسى در جنگ يا در هر پيش آمد ديگرى دليرى از خود مىنمايد كسانى بىدرنگ آن حادثه را به شيوه عاميانه خود به شعر درآورده در بزمها و قهوه‌خانها با آواز و سرنا مىخوانند .\r\nاين كسان را در تبريز « عاشق » مىخوانند و تا بيست و سى سال پيش دسته معروفى بودند ولى رفته‌رفته كمتر شده‌اند .\r\nبايد دانست كه اصل اين رسم در ارمنستان بوده و از آنجا به آذربايجان رسيده . زيرا در ارمنستان اين كار بسيار معروف‌تر بوده و رواج بسيارى داشته كه صدها كس از اين راه روزى مىخورده‌اند و راه و رسمى براى خود داشته‌اند .\r\nبرخى داستانها از اين‌گونه شهرت بسيار دارد كه چاپ يافته . از جمله داستان كوراغلى و اصلى و كرم كه هم در ارمنى و هم در تركى چاپ شده است . پيداست كه اين رسم يادگار و نمونه كار آن كسان بسيارى است\r\n","page_name":" 11 ","page_number":11},
  {"content":"\r\n\r\nگفتگو از زمانهايى مىشود كه خط در ميان نبوده و كسى تاريخ را نمىنوشته و ناگزير است كه كسانى آن داستانها را گرد آورده و نگاه مىداشته‌اند تا به زمانهاى ديرتر رسانيده‌اند و اين خود دليل آنست كه ما گفتيم .\r\nولى اين كار ( سينه به سينه نگاه داشتن و زبان به زبان گفتن آنها ) خود راهى براى پيدايش افسانه‌ها بوده و از اين راه همه داستانهاى تاريخى مبدل به افسانه مىشده .\r\nچه اين در سرشت آدمى است كه در باز گفتن هر چيزى بىاختيار تعبيرهايى در آن مىدهد و شاخ و برگهايى بر آن مىبندد و چه فراوان كسانى كه از دروغ‌بافى نيز باز نمىايستند و خبرهاى درازى از خود پديد مىآورند از اينجا تاريخ در آن قرنها حال زشتى داشته است .\r\nشايد كسانى وسيله ديگرى به كار برده صورت برخى پيش‌آمدهاى مهم را بر سنگى يا چوبى يا فلزى يا پوستى نقش كرده به نگهداشتن آن مىكوشيده‌اند .\r\nبه ويژه پادشاهان و فرمانروايان كه اين وسيله را بيشتر به كار مىبرده‌اند . ولى بايد دانست كه زبان نقش گنگ است و چندان سودى از آن برنمىخيزد و آنگاه چنان كارى در دسترس همه مردم نبوده نيز هر حادثه‌اى در خور نقش كردن نيست .\r\nامروز در كاوشهايى كه در ايران و ديگر جاها مىشود كوشكها و ساختمانهاى چند هزار ساله بيرون مىآيد و صدها پيكره ( صورت ) و صدها تنديس ( مجسمه ) و هزارها و صد هزارها سفال ابزار و ظرفهاى مسين و سيمين و زرين و مانندهاى اينها در دسترس ماست .\r\nولى چنان كه گفتيم چون زبان آنها گنگ است و جز اندك سودى به تاريخ نمىرساند و اگر چه كاوشگران و دانشمندان اروپايى از اين يادگارهاى قرنهاى باستان گرفته تا رسم عروسيها و سوگواريهاى آنان در زمينه هر كدام آگاهيهايى مىدهند و كتابها در اين زمينه‌ها پرداخته اند ليكن انصاف را بيشتر اين آگاهيها جز پندار و انگار نيست كه نمىتوان به آنها اعتماد نمود .\r\nمگر در جايى كه نوشته‌هايى نيز به دست بيايد و راه به خواندن و فهميدن آنها يافته شود كه در آن حال مطالب روشن و استوارى فهميده خواهد شد .\r\nكوتاه سخن : پيشرفت فن تاريخ را از زمانى بايد گرفت كه خط اختراع يافته و چيزنويسى رواج گرفته است و نوشتن را بايد يگانه وسيله فهم تاريخ‌نويسى دانست . از اينجاست كه هر مردمى كه رواج خط در ميان آنان زودتر بوده تاريخ ايشان به همان اندازه كهن‌تر خواهد بود .\r\nمگر اينكه پيش‌آمدهايى كتابهاى تاريخى آن مردم را از ميان برده باشد .\r\n\r\n\r\n","description":"","footnote":"\r\nكه در زبانهاى باستان پيشهء تاريخ‌سرايى داشته‌اند .\r\n","page_name":" 12 ","page_number":12},
  {"content":"\r\n\r\nچنان كه اين حال ما ايرانيان است كه با آنكه از زمانهاى بسيار باستان خط در اين سرزمين ما رواج داشته كه سنگهاى بيستون و تخت‌جمشيد بر اين گفته ما گواه است و آنگاه همه مىدانيم كه آن پادشاهى پهناور مادان و هخامنشيان و روابطى كه اين فرمان‌روايان با پادشاهيهاى ديگر داشته‌اند و هميشه نامه‌نويسيها مىكرده‌اند خود رواج خط را در اين كشور دربايست داشته است .\r\nبا اين حال از دوره‌هاى پيش از اسلام ايران هرگز كتابى كه ارزش تاريخى داشته باشد به دست ما نرسيده و اين خود از شگفت‌ترين داستانهاست كه از آن همه قرنها هرگز خبر درستى نزد خود ايرانيان پيدا نمىشده . نه اينكه كسى در ايران تاريخ ننوشته بوده . بلكه ما آگاهى درستى داريم كه ايرانيان كتابهاى بسيارى در تاريخ داشته‌اند ولى در نتيجه حوادثى كه در اينجا مجال ياد آنها را نداريم از ميان رفته است .\r\nاينست كه ما امروز ناگزيريم دست نياز به سوى مردمان باستان ديگرى كه با ايران همسايه بوده يا رابطه‌هاى ديگرى داشته‌اند دراز نماييم . از قبيل يونانيان باستان و روميان غربى و بوزانتيان و ارمنيان و تازيان و هنديان و آسوريان و ديگران .\r\nاز جمله كتابهاى تاريخى كه از زمانهاى كهن باز مانده و امروز به دست ما رسيده كتابى است به نام « سرگذشتها » « زندگيها » تأليف پلوتارخ يونانى كه از مشهورترين كتابهاست .\r\nپلوتارخ از سرزمين يونان برخاسته و در آن ميهن خود كه آن زمان يگانه سرزمين دانش و خرد شمرده مىشده درس خوانده و دانشهايى آموخته و چون آن زمان يونان جزو روم و دو سرزمين پيوسته به هم بوده پلوتارخ پس از ديرى از يونان بروم رفته و ساليانى در شهر روم پايتخت آنجا روز مىگزارده تا بار ديگر به همين خود بازگشته است .\r\nپلوتارخ نيمه دوم از قرن نخستين تاريخ ميلادى و بيست سال از آغاز قرن دوم آن تاريخ را دريافته « 1 » و اين هنگام شش يا هفت قرن بوده كه آسيا و اروپا با هم درافتاده و جهان هم‌چون دريا در تلاطم بوده : يونان و آن پيشرفت آيين مردمى در ميان آنان پادشاهى هخامنشى و آن لشكركشيهاى شگفت‌انگيز آن پادشاهان بر يونان و مصر الكساندر و آن پيشرفت تند او در آسيا پيدايش سلوكيان و اشكانيان برخاستن روم جهانگير و كشاكشهاى او با اشكانيان اينها حوادث مهم تاريخى است كه پلوتارخ خبر آنها را شنيده و دانسته و صدها مردان سترك تاريخى را مىشناخته است .\r\n\r\n\r\n","description":"","footnote":"\r\n( 1 ) . از سال 45 يا 46 تا سال 120\r\n","page_name":" 13 ","page_number":13},
  {"content":"\r\n\r\nاو با اين مايه انبوه به تاريخ‌نگارى برخاسته . در آن زمان فن تاريخ پيشرفتهايى كرده و حال بهتر و برترى داشته : تاريخ‌نگاران هر حادثه را با همه پيرامونها و گوشه و كنارهاى آن به رشته نگارش كشيده تنها به ياد حوادث بسنده نمىكردند بلكه از علت هر حادثه و مقدمات آن آغاز كرده با شرح نتيجه به پايان مىرساندند .\r\nبه عبارت ديگر حادثه را بدان‌سان كه روى داده از آغاز به انجام رسانيده پا به پا پيروى از گزارش آن مىنمودند .\r\nاين‌گونه داستان‌سرايى بهترين و شيرين‌ترين و سودمندترين شيوه تاريخ است و تنها عيبى كه دارد دشوارى آن مىباشد . زيرا خود هر حادثه‌اى را كسان بسيارى مىدانند و مىتوان از هر كدام آنان پرسيده به دست آورد . ولى علت و مقدمه و خرده‌كاريهاى يك حادثه را تنها كسانى مىدانند كه دست‌اندركار آن بوده يا آن را از نزديك تماشا كرده باشند و اين است كه تاريخنگار در راه دست يافتن به اين خبرها با سختيها روبه‌رو مىشود و چه بسا كه به چنان خبرهايى دسترس پيدا نكند .\r\nبه ويژه درباره حوادث دور و باستان كه كمتر مىتوان آگاهى از علت و مقدمات آنها به دست آورد . و آنگاه در چنين داستانى كه خرده‌كاريها و بخشهاى نهانى يك حادثه سروده مىشود راه افسانه‌بافى بازتر است و چه بسا كه تاريخنگار آلت اغراض افسانه‌بافان مىگردد .\r\nتاريخ هرودت و كتاب كزنفون و ديگر اين‌گونه كتابهاى بازمانده از آن زمانها بهترين گواه به اين گفته‌هاى ماست . زيرا اين كتابها از يك سوى با شيرين‌ترين شيوه‌اى نگارش يافته و از سودمندترين كتابها مىباشد از سوى ديگر چه افسانه‌هاى بىپايى كه در آنها مىتوان يافت .\r\nبارى پلوتارخ نيز همان شيوه تاريخ‌سرايى را پيش‌گرفته . بلكه چون عنوان نگارشهاى او سرگذشت كسان تاريخى است نه سرودن حوادث تاريخ ، از اين جهت بيشتر از تاريخنگاران مجال آن شيرين‌كاريها را داشته است و از آن سوى تا آنجا كه از او برمىآمده به تحقيق پرداخته و به جدا كردن داستانهاى راستين از افسانه‌هاى دروغين كوشيده است .\r\nكتاب پلوتارخ گذشته از اين پرمايگى نيكيهاى ديگرى را دارد كه فهرست‌وار مىشماريم :\r\n1 - خود پلوتارخ مردانگى و آزادگى را دوست مىداشته و در كتاب خود در هر كجا كه\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nكسى را با اين آراستگيها ياد مىكند ستايشها از او مىنگارد و در همه جا نامش را به نيكى مىبرد و اگر كسى را مخالف اين خويها ياد كرد نكوهش از او دريغ نمىسازد . اين نكته را خوب نوشته‌اند كه پلوتارخ در اين تأليف خود به يك مرد آموزگار اخلاق بيشتر شبيه است تا به يك مؤلف تاريخنگار . چنين حالى در هر تاريخنگارى دليل پرارجى و سودمندى كتاب اوست و خوانندگان گذشته از آگاهيهاى تاريخى درسهاى اخلاقى از آن كتاب مىآموزند .\r\n2 - پلوتارخ با آنكه يونانى است تعصب نژادى از خود نمىنمايد و فرقى ميانه مردم خود و ديگران نمىگذارد .\r\nچنان كه در بسيار جاها كه سخن از رفتار و كردار ايرانيان و پادشاهان ايرانى رفته از نيك و بد چنان كه بوده سخن رانده و چه بسا كه در سنجيدن رفتار يونانيان با ايرانيان از روى انصاف هوادارى از ايرانيان كرده و نكوهش بر يونانيان دريغ نساخته .\r\n3 - شيوه نگارش پلوتارخ بسيار ساده و روشن است و هيچ‌گاه پى عبارت‌پردازيهاى بى جا نرفته و مطلب را به لفافه تشبيه و كنايه نمىپيچيد .\r\nاينها نيكيهايى است كه ما از پلوتارخ و كتاب او سراغ داريم و آنچه برگزيدگى اين كتاب را مدلل مىسازد اين است كه آن را به همه زبانهاى معروف اروپا ترجمه كرده شرحهايى نيز بر آن نوشته‌اند و امروز كمتر تاريخنگارى يا هر مؤلف ديگريست كه در گفتگو از مردمان باستان استفاده از اين كتاب ننمايد . بلكه در بسيار جايها يگانه مستند تاريخنگاران اين تأليف است و بس .\r\nدر زبان انگليسى چندين ترجمه از كتاب پلوتارخ هست كه هر يكى چندين بار چاپ شده .\r\nدر زبان فرانسه آن را در بيست جلد چاپ كرده شرحهاى بسيار سودمندى بر آن افزوده‌اند .\r\nپلوتارخ گذشته از پرمايگى خود و اينكه وسايل بسيارى براى فراهم كردن آگاهيها در دست داشت يك رشته كتابهاى تاريخى مهمى نيز در دست او بوده كه امروز در دست ما نيست .\r\nچنان كه نامهاى آن تاريخنگاران را در كتاب خود بارها مىبرد .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nاز ديده ايرانيگرى سود مهم كتاب پلوتارخ از حيث در برداشتن آنست داستانها و خبرهايى را كه جزو تاريخ ايران مىباشد و جز در آن كتاب پيدا نمىشود :\r\nاز قبيل سرگذشت اردشير دوم هخامنشى و داستان الكساندر و حادثه كراسوس و مانندهاى اينها .\r\nاگر بازماندگان يونان را كه هنوز تا امروز هستند كنار بگذاريم هيچ مردم ديگرى به اندازه ايران نيازمند استفاده از كتاب پلوتارخ نمىباشد .\r\nبا اين حال آن كتاب تاكنون به فارسى ترجمه نيافته و كسى تا امروز در انديشه چنين كارهاى نبود تا در امسال كه سررشته كارهاى وزارت معارف به دست ستوده جناب مستطاب اجل آقاى ميرزا على اصغر خان حكمت كه خود از دانشمندان مىباشند افتاد و در دنباله يك رشته كارهاى گرانمايه علمى كه آغاز فرموده‌اند هم اين نظر را پيدا كردند كه كتاب پلوتارخ به زبان فارسى ترجمه و با مساعدت وزارت جليله معارف چاپ شود .\r\nبدينسان كه نخست سرگذشتهاى آن كسانى كه با تاريخ ايران ارتباط دارند از آن كتاب گلچينى شده و به ترجمه آنها مبادرت گردد تا سپس به ترجمه آن سرگذشتهاى ديگر مجال به دست آيد . و چون انجام اين كار بنگارنده اين ديباچه واگزار شد نگارنده دوازده سرگذشت را از آن كتاب برگزيده و بدانسان كه قرار داده شده بود به ترجمه آنها آغاز كردم و به يارى خدا اميدوارم كه به زودى آن را به انجام برسانم .\r\n* * * يكى از حوادث بزرگ تاريخ همانا كشاكشها و جنگهايى است كه در زمان باستان در ميانه پادشاهان جهانگشاى هخامنشى با شهرهاى يونان روى داده .\r\nاين جنگها نشانه‌هاى بزرگى از خود در تاريخ يادگار گزارده و چنان كه به جستجو پردازيم قرنها حوادث ميانه اروپا و آسيا جز نتيجه‌هاى ناگزير آن جنگها نبوده است .\r\nاز اين جهت ما افسوس داريم كه در ايران نگارشى يا كتابى درباره آن پيش‌آمدهاى بس مهم تاريخى از آن زمان باز نمانده و تنها نگارشهاى يكرويه خود يونانيان است كه ما را از گزارش آنها آگاه مىگرداند .\r\nنخستين كشاكش در ميان يونان و ايران در زمان داريوش بزرگ پديد آمد و چون يونانيان پاس بزرگى آن شاه را نمىداشتند و خيره‌سرانه در كارهاى يونانيان آسياى كوچك دخالت مىنمودند .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nداريوش بر خود فرض شمرد كه گوشى از آنان بمالد شايد هم كار را آسان‌تر از آنكه بود مىدانست و اين بود كه داتيس نامى را با دسته‌اى از سپاه بر سر يونان فرستاد و حادثه‌اى كه به نام « جنگ ماراتون » شهرت يافته در ميانه رويداد .\r\nاين جنگ در خشكى بود و بدانسان كه شرقشناسان اروپا تحقيق نموده‌اند در سال چهار صد و نود پيش از ميلاد رويداد .\r\nاز جانب يونانيان تنها مردم آتن پيش آمده و اسپارتيان هنوز بايستى برسند كه دير كردند و جنگ را در نيافتند .\r\nآتنيان ده تن را براى سردارى برگزيده بودند كه هر كسى روزى را به نوبت عهده‌دار آن سخت مىشد .\r\nيكى از آن ده تن ملتياديس و ديگرى اريستيديس بود .\r\nداستان اين جنگ را پلوتارخ در سرگذشت آريستيديس سروده و نيز در سرگذشت ثميستوكليس و ديگران نام آن را برده است .\r\nدر اين جنگ ايرانيان شكست خوردند و مىتوان گفت كه اين فيروزى يونانيان مايه فيروزيهاى ديگر آنان گرديد .\r\nزيرا چنان كه در داستان ثميستوكليس آورده شده او از هوشيارى گزارش آينده را پيش‌بينى نموده آتنيان را به ساختن كشتيهاى جنگى و ديگر آمادگيها برانگيخته و در سايه اين آمادگيهاى ايشان بود كه در جنگهاى ديرتر نيز فيروزى دريافتند .\r\nپس از جنگ ماراتون داريوش در سال 486 بدرود زندگى گفته و نوبت پادشاهى به پسر او خشايار رسيد و اين پادشاه آن ننگ را كه از رهگذر جنگ ماراتون بهره ايران شده بود بر نتافته بسيج سپاه بس بزرگى ديده روانه يونان گرديد .\r\nاين داستان بس دراز است و پلوتارخ اگرچه در سرگذشت ثميستوكليس واريستيديس مقدارى از آن را سروده ولى مقدار بيشتر آن را فرو گزارده .\r\nاز جمله سرگذشت تنگه ثرموپولاى و جانفشانيهاى لئونيداس پادشاه اسپارت و همراهان دلير او را كه در تاريخ يونان ارج بسيار دارد فروگزارده و تنها به يكى دو جمله از آن بسنده نموده و ما در شگفت هستيم كه چگونه پلوتارخ سرگذشتى از لئونيداس نياورده مگر اينكه آورده باشد و از اين نسخه‌هاى كتاب او بيرون كرده باشند چنان كه درباره اپامينونداس و كسان ديگر همين كار كرده شده است .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nاين جنگ كه مىتوان آن را رستاخيز يونانستان شمرد در سال 470 رويداد و يكى از كسانى كه در اين جنگ سررشته‌دار بودند ثمسيتوكليس و ديگرى آرپستيديس بود كه سرگذشت هر دو را ترجمه نموده‌ايم .\r\nدامنه اين جنگ حادثه پلاتاى مىباشد كه در سال 479 رويداد و ماردونيوس سپهسالار بزرگ ايران كه داماد داريوش بود كشته گرديد داستان اين حادثه را هم پلوتارخ در سرگذشت اريستيديس آورده است .\r\nمطلبى كه در اينجا بايد باز نمود اينكه يونانيان چون قلم در دست خودشان بوده تا توانسته‌اند خود را شايسته‌تر و برازنده‌تر نشان داده و ايرانيان و كارهاى آنان را بىارج و بها نمودار گردانيده‌اند .\r\nاز جمله از سخنان ايشان چنين بر مىآيد كه ايرانيان فن جنگ را نمىشناختند و چنان دليرى كه با دليرى يونانيان برابرى تواند كرد نداشتند ليكن ما در داستان اريستيديس خلاف اين مطلب را پيدا مىكنيم .\r\nزيرا مىبينيم كه پااوسانيانس با اريستيديس گفتگو و كشاكش درازى در اين باره با هم دارند كه چون در اين جنگ ايرانيان دسته‌هاى مهمى را از يونانيان همدست خود داشتند و ماردونيوس آنان را در دست راست صفهاى خود و سپاهيان خود ايران را در دست چپ جاى مىداده و آن سوى در لشكر يونانيان چون اسپارتيان دست راست را مىگرفته‌اند ناگزير با خود ايرانيان روبه‌رو مىشده‌اند . پااوسانياس مىگويد اسپارتيان و آتنيان جاى خود را در صف‌بندى تغيير بدهند كه از آن پس آتنيان با ايرانيان روبه‌رو گردند و بهانه اين كار آن را ياد مىكند كه چون پيش از آن در ماراتون آتنيان با ايرانيان جنگ كرده‌اند راه جنگ آنان را بهتر مىشناسند .\r\nاز آن سوى آتنيان چون مقصود درونى پااوسانياس را مىدانستند از پذيرفتن پيشنهاد او باز مىايستند ولى اريستديس به ميانجيگرى برخاسته گفتگو را از ميان برمىدارد .\r\nآيا اين دليل آن نيست كه ايرانيان در دليرى پاى كم از يونانيان نداشته بلكه از آنان دليرتر بوده‌اند . نيز در ارقامى كه اين تاريخنگاران يونان درباره شماره لشكر ايران و شماره كشتگان ايشان مىدهند ترديد بسيار بايد داشت . از جمله در همين داستان جنگ پلاتاى آيا باور كردنى است كه از ايرانيان دويست و شصت هزار كس نابود گردد و از يونانيان تنها هزار و سيصد تن نابود شود ؟\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nشايد كسانى بگويند : اگر اين درست نيست كه يونانيان در دليرى بسيار برتر از ايرانيان بودند پس علت شكست دولت بزرگى همچون دولت هخامنشى در برابر يك مشت يونانى چيست ؟\r\nمىگوييم : اين شكست علتهاى بسيار داشته كه ما فهرست‌وار مىشماريم و به تفصيل آنها نمىپردازيم :\r\nنخستين علت اين كار « آيين حكمرانى » دو كشور را بايد شمرد به اين معنى كه مردم يونان آزاد مىزيستند و رشته حكمرانى بيشتر در دست خود مردم بود و به‌هرحال زندگانى از روى قانون مىكردند .\r\nولى ايرانيان اسير استبداد يك پادشاهى بودند و اين خود علت مهمى براى فيروزى يونان و زبونى ايران بوده .\r\nزيرا يونانيان به دلخواه جنگيده و مقصد مهمى را در دل خود جا داده در راه آن جانفشانى مىنمودند .\r\nو نيز هر كسى از ايشان اميدوار بود كه اگر در سايه جانفشانيها شهرتى نزد مردم مىيافت .\r\nبه جايگاه والايى خواهد رسيد و شايد يك روز بيايد كه در نتيجه اين جانفشانيها رشته حكمرانى يا سردارى يونان را در دست بگيرد .\r\nولى سپاهى ايرانى بيشتر از بيم جان مىجنگيد و براى جانفشانيهاى خود كمتر اميد نتيجه در دل مىپروريد .\r\nعلت دوم : يونانيان خود را ستمديده مىشماردند و به نام جلوگيرى از ستم مىجنگيدند ولى ايرانيان چنين حالى را نداشتند بلكه شايد بسيارى از اينان آن لشكركشى را خود ستمگرى و مردم آزارى شمرده بيزارى از كار پادشاه خود مىجستند .\r\nبه‌هرحال گمان بيشتر بر اين بود كه ايران نتيجه از آن لشكركشى برندارد و اگر هم امروز چيره گرديده دست در كارهاى يونان دراندازد پس از اندكى ناگزير از بركنارى خواهد بود .\r\nپيداست كه اين انديشه‌ها چه اثرى در دلهاى ايرانيان داشت .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nسوم : بيشتر سپاهيان ايران از مردمانى بودند كه پادشاهان هخامنشى استقلال آنان را برانداخته و با زور يوغ ايران را به گردن ايشان گزارده بودند ، پيداست كه چنين سپاهيانى نه تنها از خودشان كارى ساخته نمىشد چه بسا كه مانع كوشش و جانفشانى ديگران مىشدند و چه بسا كه در نهان رابطه با دشمن پيدا مىكردند .\r\nچنان كه داستان الكساندر پادشاه مقدونى در همين جنگ پلاناى بهترين گواه اين سخن مىباشد .\r\nچهارم : در جنگهاى دريايى يونانيان ورزيده‌تر از ايرانيان بودند .\r\nدر جنگهاى خشكى نيز گمان بر آنست كه در فن صف‌بندى و هجوم و رزم سركردگان يونانى ماهرتر بودند و به‌هرحال اين اندازه يقين است كه يونانيان سپاهيانشان همگى ورزيده و فن جنگ آموخته بودند .\r\nولى ايرانيان اگر هم يكدسته از ايشان ورزيده و آزموده بودند دسته‌هاى ناورزيده نيز در ميان خود فراوان داشتند .\r\nاين است علتهايى كه براى شكست ايرانيان مىتوان انديشيد .\r\nگذشته از نيرنگهايى كه سركردگان يونانى به كار برده‌اند و پلوتارخ و ديگران ياد آنها را مىكنند .\r\nبه‌هرحال به دليرى يكايك سپاهيان ايران ايرادى نمىتوان گرفت .\r\nاگر به نگارشهاى خود يونانيان دقت كنيم ايرانيان چنان كه در هوش و خرد و نيك نهادى و پاكدلى برترى بر ديگران داشتند در دليرى و جانبازى نيز پاى كم از يونانيان نداشتند و گرنه چگونه مىتوانستند بر آن همه مردمان گوناگون چيره گرديده و ساليان دراز آنان را در زير يوغ ايران نگهدارى نمايند .\r\nاينكه يونانيان زبان بدگويى بازدارند و هميشه نام « بربر » به ايرانيان مىدهند اين خود دليلى بر بىانصافى ايشان است . مگر اينكه دشمنى و كينه‌اى را كه در ميان دو توده كارگر بوده عذر آنان بشماريم و گرنه چگونه رواست مردمى را كه به يك نيم بيشتر جهان آباد آن روزى\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nفرمانروايى مىنمودند و سپاه از كنار رود سند تا آتن و اسپارت مىبردند به نام « بربر » خواند .\r\nآرى پوشيده نبايد داشت كه حكومت استبدادى عيب ايرانيان بود ولى آيا كسانى كه حكومت استبدادى دارند بربر شمرده مىشوند .\r\nيكى از ايرانيان يا از بستگان ايران فارنابازوس حكمران فروكيا بوده .\r\nپلوتارخ در همه جا نام او را به خوارى مىبرد و او و كسانش را بربر مىخواند . ولى اين مرد شايستگى داشته كه به گفته خود پلوتارخ اگيسيلاوس پادشاه اسپارت گفته :\r\nكاش اين مرد دوست من بود نه دشمنم .\r\nشگفتا يونانيان فرستادگان داريوش را بكشتند كه با هر قانون و آيينى مخالف بود .\r\nهم ما مىبينيم كه هر كسى كه به يكى از شهرهاى ايشان پناهنده مىگرديده كمتر ايمنى مىكرده چنان كه الكبياديس با همه پناهندگى به اسپارت ايمنى پيدا نكرد ولى از آن سوى ايرانيان صدها يونانى را در دربار پادشاه هخامنشى ميهمان نگاه مىداشتند و همچون ثميستوكليس كسى را پذيرفته بدانسان نگاه داشتند با اين حال يونانيان زبانشان بر ايرانيان باز است .\r\nمن پيشرفتهاى يونانيان را در دانش و خرد و در شناختن راه زندگى انكار نمىكنم بلكه از كسانيم كه شيفته تاريخ يونان هستم و از خواندن نگارشهاى آنان لذت مىبرم ، مقصودم اين است كه خوارى كه اين تاريخنگاران به ايرانيان روا مىدارند مايه و سرچشمه آن كينه و دشمنى است و گرنه ايرانيان هم پيشرفت بسيارى در راه زندگانى داشته‌اند كه اگر گرفتار استبداد نبودند شايد بر يونانيان پيشى مىجستند .\r\nبارى جنگ پلاناى لشكركشيهاى ايران را بر سر يونانيان به پايان رسانيد .\r\nپس از آن پادشاهان هخامنشى دانستند يونانيان آن نيستند كه رام ايران بشوند و از لشكركشى جز كشته شدن سپاهيان و آسيبهاى ديگر نتيجه به دست نخواهد آمد .\r\nكسانى هم نوشته‌اند كه مقصود خشايار شاه از آن لشكركشى ماليدن گوش يونانيان بود و اين كار در آن لشكركشى كه تا آتن پيش رفته در هر جا گزندهايى به يونانيان رسانيدند انجام داده شد و اين بود ديگر جهتى به لشكركشى ديگرى در ميان نبود .\r\nهر چه هست پس از جنگ پلاتاى ديگر ايرانيان تعرضى به يونانيان نداشتند . ولى يونانيان\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nچون دلير گرديده و از آن سوى كينه آن لشكركشيها را همچنان در دل نگاه داشته بودند از اين جهت آسوده ننشسته ايران را هم آسوده نمىگزاردند .\r\nبه ويژه آتنيان كه سرفرازيهايى آن فيروزيها بيش از همه بهره ايشان گرديده و اين خود تكانى به سراسر آن مردم داده بود و از آن سوى در آتن پيشوايان كاردان و خردمندى همچون آريستيديس و پريكليس و ديگران سروسامان درستى به كارهاى آن شهر داده بودند . به عبارت ديگر اين زمان آتن نه يك شهر تنها بلكه يك جمهورى بسيار درخشان و نيرومندى به شمار مىرفت اين بود كه آتنيان آرام ننشسته و اين زمان آنان بر ايران پيچيدگى مىنمودند . به ويژه آن زمان كه كيمون به روى كار آمد و اين جوان به شهرت ثميستوكليس و ديگران رشك برده در جستجوى راه‌هايى بود كه او نيز مانند آن نام و آوازه را دارا باشد .\r\nاينست كه اين زمان يونانيان به تعرض برخاسته يك رشته جنگهايى را در خود اروپا و در آسياى كوچك با ايرانيان و همدستان ايشان پيش آوردند .\r\nنيز كيمون با مصريان كه بر ايران شوريده بودند طرح همدستى ريخته بدان آرزو افتاد كه پادشاهى هخامنشى را پاك براندازد .\r\nاين جنگها و كشاكشها گويا پيش از زمان ارتخشثر يكم ( اردشير دراز دست ) بوده ولى پيمان صلحى را كه پلوتارخ ياد كرده مىگويد گويا به انجام نرسيد آن پيمان مربوط به زمان اين ارتخشثر مىباشد كه از سال 465 پيش از ميلاد پادشاهى يافته اگر آن پيمان را انجام يافته پنداريم بايد گفت دولت هخامنشى در برابر يونانيان زبونى نموده و اين است كه سراسر دريا را به آن واگزارده .\r\nبه هر حال اين يقين است كه در اين زمان يونانيان به ويژه جمهورى آتن بسيار نيرومند گرديده بود .\r\nاز اين سوى پادشاهى هخامنشى روى به ناتوانى مىرفته و پادشاهان ناآزموده از عهده نگهدارى كشور به آن بزرگى برنمىآمدند .\r\nدر اين زمينه سرگذشت كيمون خبرهاى مهمى را در بر دارد و چنين پيداست كه پلوتارخ كيمون را بيشتر دوست مىداشته و اين است كه داستان او را بهتر از داستانهاى ديگر سروده .\r\nپيداست كه آن همه نيرومندى يونانيان و دليرى و گستاخى آنان در برابر ايران كار را بر پادشاهان هخامنشى بس دشوار مىگردانيد .\r\nزيرا آسياى كوچك كه خاك ايران شمرده مىشد و پادشاهان هخامنشى علاقه بسيار به\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nآنجا داشتند انبوهى از مردم آنجا نژاد يونانى داشتند و چنان كه مىدانيم سرچشمه همه آن كشاكشها دخالت يونانستان در كار اين يونانيان آسيايى بود .\r\nپس اين زمان كه يونانيان نيرومند گرديده دريا را در اختيار خود داشتند ناگزير اينان نيز در اين جاى خود به نافرمانى و سركشى دلير مىگرديدند .\r\nاز اين جهت دولت هخامنشى براى نگهدارى آسياى كوچك بايستى تدبيرى بيانديشيد و آن تدبير بهتر از همه پديد آوردن دشمنى در ميانه خود يونانيان بود .\r\nزيرا اسپارت و آتن دو شهر بزرگ يونان از باستان زمان همچشمى با هم مىنمودند و آنگاه آتن حكمرانان خود كامه‌اى را كه داشت بيرون كرده بنياد حكمرانى را آيين دموكراسى برگزيده بود و از آن سوى اسپارت هوادار آريستوكراسى بود كه اين اختلاف خود مايه دشمنى ميانه دو شهر و هواداران آنان مىشد .\r\nولى زمانى كه ايران با آن سپاه انبوه خود روى به يونان آورد چون همه شهرها خود را در برابر خطر مىديدند ناگزير دشمنى و هم‌چشمى را نهاده با هم دست يكى كرده بودند .\r\nليكن اين زمانى كه آن خطر از ميان برخاسته و آتن و اسپارت هر يكى جمهورى بزرگى پديد آورده بود .\r\nناگزير بازار همچشمى بار ديگر گرم گرديده دشمنيها رونمودن گرفت و كم‌كم كار به يك رشته جنگهايى كشيد كه در تاريخ به نام « جنگهاى پلوپونيسوس » معروف است و از سال 431 پيش از ميلادى آغاز شده و تا سال 404 امتداد داشته و چون الكبياديس و لوساندير از پيشوايان مهم اين جنگها بوده‌اند .\r\nاز اينجا پلوتارخ در سرگذشتهاى اين دو تن مقدارى از داستان آن جنگها را نيز ياد كرده .\r\nكاركنان سياسى ايران كه در آسياى كوچك نشيمن داشتند و از حال و كار يونانستان آگاهى درست به دست مىآوردند آن دشمنى و همچشمى يونانيان استفاده نموده تا مىتوانستند دامن به آتش فتنه مىزدند .\r\nاين كارى است كه ما نمىپسنديم و جز نيرنگ و فتنه‌انگيزى نمىشماريم .\r\nچيزى كه هست خود يونانيان اين‌گونه نيرنگها را جايز شمرده به كار مىزده‌اند . چنان كه پلوتارخ گفته‌هايى در اين باره از ثميستوكليس و لوساندير و اگيسيلاوس نقل نموده .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nبه گفته لوساندير :\r\nدر جايى كه پوست شير نارسا باشد بايد از پوست روباه وصله بر سر آن دوخت !\r\nبارى چون در آغاز كشاكشهاى آتن و اسپارت ، اسپارت ناتوان‌تر بود تيسافرنيس نماينده ايران در آسياى كوچك صرفه خود را در آن مىديد كه پشتيبانى از اسپارتيان بنمايد و اين بود كه با پول و كشتى دستگيرى از آنان دريغ نمىگفت .\r\nپلوتارخ آشكار مىنويسد كه خرج لشكركشيهاى اسپارت را ايران مىپرداخت .\r\nسرداران اسپارتى به سارديس پايتخت لوديا كه نشيمن حاكم ايرانى آسياى كوچك بود رفته دريافت پول مىنمودند و چندان اهميت به اين موضوع داده مىشد كه پلوتارخ مىنويسد كوروش پسر داريوش به لوساندير گفت :\r\nمن اگر پول نداشته باشم اين كرسى خود را كه به روى آن مىنشينم و از زر و سيم ساخته شده شكسته به جاى پول به شما مىدهم .\r\nهمچنين پلوتارخ آشكار مىنويسد كه يكى از جهت شكست آتنيان در برابر لوساندير نداشتن پول بود در حالى كه لوساندير پول از ايرانيان مىگرفت و به فراوانى خرج مىكرد .\r\nبارى در نتيجه اين كشاكشها و جنگهاى دراز آتنيان زبون اسپارت گرديدند كه نه تنها كشتيهاى خود را از دست دادند و ديگر نيرويى در دريا نداشتند بلكه لوساندير بر آتن هم دست يافته و ديوارهاى بلند و دراز آنجا را كه در ميانه شهر و بندر پيرايوس پديد آورده بودند برانداخت و آيين دموكراسى را از آنجا برانداخته به آيين آريستوكراسى سى تن را به فرمانروايى برگماشت كه در تاريخ به نام سى تن بيدادگر ( ياسى تن خودكامه ) شهرت دارند و بر آتنيان و ديگر همدستان ايشان آنچه ستمگرى بود دريغ نمىگفتند .\r\nولى شگفت است كه اسپارتيان كه به اين فيروزيها در سايه پشتيبانى ايران رسيده بودند قدر آن پشتيبانى را ندانسته اين زمان آنان دشمنى با ايران آغاز كردند .\r\nچنان كه لوساندير دست‌اندازى به شهرهاى آسياى كوچك كرده كسانى را از بستگان خود در آنجا به حكمرانى گماشت .\r\nنيز فارنابازوس دست‌نشانده ايران در فروكيا كه آن همه نيكى به اسپارتيان كرده هم دست آنان با آتنيان جنگيده بود لوساندير لشكر به خاك او برد و به ويرانى پرداخت و هيچ‌گونه گزند دريغ نداشت .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nنيز او اگيسيلاوس را برانگيخت كه لشكر بر سر آسياى كوچك آورد .\r\nاين بود دولت هخامنشى اين زمان هم پشتيبانى از كورنثيس و ثبيس كه با اسپارت همچشمى مىنمود كرده آنان را به دشمنى اين شهر برانگيخت . از آن سوى دوباره از دست آتنى گرفته او را بلند ساخت .\r\nاز اين زمان بود يك رشته جنگهايى كه به نام جنگهاى « ثبيس و اسپارت » معروف است آغاز گرديد .\r\nبه هنگامى كه آگيسلاوس در آسيا پاره پيروزيها يافته و عزم آن داشت كه لشكر به درون ايران براند بلكه به گفتهء پلوتارخ خواب حمله بر شوش و هاكمان را مىديد ناگهان خبر از اسپارت رسيد كه با ثبيس جنگ خانگى درگرفته و او ناگزير گرديد كه آسيا را رها كرده به يونانستان باز گردد .\r\nمىگويد هنگام حركت چنين گفت كه مرا هزار كماندار ايرانى از اينجا بيرون مىكنند مقصودش اشارهء به سكه‌هاى ايران بود كه شكل كماندار را بر روى خود داشت .\r\nمىگويم آرى ويرانى آتن نيز كه شما بر خود بستيد با دست اين كمانداران بود پس بايستى قدر ايشان را شناخته دشمن خود نسازيد .\r\nو آنگاه به گفتهء پلوتارخ اين اگيسيلاوس با همه نيكيهايى كه داشته و دادگرى را شيوه خود مىشمرده و با همه پادشاهى رخت پينه‌دار مىپوشيده و خود يكى از بهترين نمونه‌هاى ستودهء خوبى يونانى بوده با اين همه او نيرنگ را در جنگ روا مىشمرده و به كار مىزده .\r\nپس چنين كسى چه ايرادى بر پادشاه هخامنشى دارد كه پول به آتن و ثبيس و كونثيس فرستاده و آنان را به دشمنى اسپارتيان برانگيزد ؟ به ويژه كه اسپارتيان در چيرگى خود بر ديگر شهرها رفتار بسيار بدى با مردم نمودند و درشتى و سختى دريغ نگفته چنان كه لوساندير در همه جا آيين حكمرانى را تغيير داد و بر سر اين كار صدها مردم را مىكشت .\r\nسخن كوتاه كنيم :\r\nدر اين باره نيز زور ايران چربيد و اسپارتيان در همه جا شكست يافتند و دسته دسته سپاهيان خود را از دست هشتند .\r\nاز جمله كونون كه يكى از سرداران آتن و به دربار ايران پناهنده شده بود به همدستى فارنابازوس در يك جنگ دريايى پيساندير فرمانده اسپارتى را كشته و كشتيهاى آنان را همگى از ميان برد .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nباز فارنابازوس با خرج خود ديوارهاى آتن را دوباره بساخت و از آن سوى در جنگ خشكى هميشه پيشرفت از سمت دشمنان اسپارت بود كه سرانجام پس از سالها جنگ و خونريزى اگيسيلاوس ناگزير گرديد كه دست به دامن ايران بزند و آشتى بخواهد .\r\nدر نتيجه اين كار بود كه انتالكيداس را به دربار ارتخشثر فرستادند او صلحنامه‌اى را كه به نام وى در تاريخ شهرت دارد و خود فرمان چيرگى ايران بر سراسر يونان است پديد آورد و بدينسان كشاكش ايران و يونان به پايان رسيد .\r\nولى در خود يونان هنوز جنگ برپا بود و ثبيس بسى نيرومند گرديده اسپارت را آسوده نمىگذاشت و اگيسيلاوس با همه خردمندى كه داشت اين زمان پياپى خطا از او سر مىزد .\r\nدر جنگها نيز بخت از اسپارت برگشته بود .\r\nبه‌هرحال در جنگ لئوكترا اسپارتيان ضربت بس سختى از دست ثبيس خورده چنان افتادند كه ديگر برنخيزند .\r\nپس از آن ديگر نيرويى بيش از اندازه نگهدارى شهر خود نداشتند .\r\nاين جنگهاى اسپارت و تبيس تا سال 362 پيش از ميلاد امتداد داشت و در اين سال به پايان رسيد .\r\nاما صلح انتالكيداس چنان كه خود پلوتارخ به آشكار گفته در زمان ارتخشثر دوم بود .\r\nاين بخش از تاريخ يونان و ايران كه فرود افتادن هر دو كشور را نشان مىدهد مقدارى از چگونگى و حوادث آن را پلوتارخ در سرگذشتهاى ارتخشثر و اگيسيلاوس آورده .\r\nپس از آن نوبت درخشانى ماكيدونى و پيدايش فيليپوس و الكساندر مىرسد كه ما آن را در بخش ديگر كتاب در سرگذشت الكساندر خواهيم ديد .\r\nنكته ديگر كه در اينجا ياد بايد كرد اينكه فارنابازوس كه در سرگذشت سرداران يونانى نام آن بسيار برده مىشود و حكمرانى فروگيا را در آسياى كوچك داشته شك نيست كه دست نشانده پادشاهان هخامنشى در آنجا بوده است .\r\nچنان كه در داستان اگيسيلاوس كه پلوتارخ ديدار آن دو تن را مىنويسد به اين موضوع تصريح گرديده .\r\nولى بايد ديد آيا از خود ايرانيان بوده و به حكمرانى فروگيا فرستاده گرديده يا از بوميان آنجا بوده و به حكمرانى برگمارده شده .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nشايد كسانى از نام او كه پارسى است چنين استدلال كنند كه ايرانى بوده .\r\nولى بايد دانست كه در آن زمان كه دامنه فرمانروايى ايران از كنار رود سند در آسيا تا سر حد يونان در اروپا مىكشيد در سايه اين شكوه و بزرگى نامهاى ايرانى در همه جا فراوان بوده .\r\nاز جمله ما مثرادات پادشاه پونتوس را مىيابيم كه نام ايرانى دارد . چه « مثرادات » همان است كه امروز مهرداد گرديده و نامى است در رديف خداداد و مانند آن .\r\nاگر مهريا « متر » در نزد روميان و يونانيان هم معروف بوده و از آن نام براى بچه‌ها پديد مىآورد .\r\nچنان كه نامهاى « مترودوروس » در تاريخها بسيار ديده مىشود كه همان ترجمه يونان « مثرادات » مىباشد .\r\nولى اين نكته به جاى خود روشن است كه مثرادات كه نام پادشاه پونتوس بوده شكل ايرانى كلمه است .\r\nكوتاه سخن تنها از روى نام نمىتوان گفت خاندان فارنابازوس ايرانى بوده است .\r\nولى چون قرينه‌هاى ديگر نيز در كار است ايرانى بودن ايشان نزديك به يقين مىباشد .\r\nبه‌هرحال فارنابازوس يكى از دست‌نشاندگان پادشاهان هخامنشى بوده ولى حكمرانى فروگيا را هميشه داشته كه پس از مرگ او پسرانش آن را داشته‌اند .\r\nفارنابازوس مرد دلير و كاردانى بوده چنان كه تا دير زمانى كه هوادار اسپارتيان بوده اسپارتيان او را سخت دوست مىداشته‌اند . چندان كه لوساندير را با آن همه نيرويى كه پيدا كرده بود . در نتيجه دادخواهى او به اسپارت باز خواستند ، سپس چون او هوادار آتنيان گرديد نتيجه آن شد كه اسپارتيان زبون گرديده از پا افتادند و آتنيان بر ايشان چيره شدند و او با خرج خود ديوارهاى آتن را كه لوساندير برانداخته بود دوباره ساخت .\r\nاگرچه او اين كارها را به نام دولت ايران مىكرد ولى كاردانيهاى خود او نيز دخالت در پيشرفت كارها داشته است .\r\nداستان كشتن الكبياديس به حكم قاضيان اسپارت كه به فارنابازوس نسبت داده‌اند . چنان كه خود تاريخنگاران هم ترديد داشته‌اند باور نكردنى است .\r\nزيرا الكبياديس كه مرد بسيار معروفى بوده و قصد رفتن نزد پادشاه هخامنشى را داشته اين نشدنى است كه فارنابازوس پسر خود او را بكشد آن هم به خواهش اسپارتيان .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاين است كه اين نسبت را باور نبايد كرد .\r\n* * * در اينجا بايد چند نكته را باز نمود :\r\nنخست در ترجمه تا توانسته‌ام از عبارتهاى اصل كتاب پيروى نموده‌ام مگر در جايى چنين پيروى درست در نمىآمده و عبارت داراى معناى نامفهومى مىشده .\r\nدوم - نامها را - چه نامهاى آدميان و چه نامهاى ديگر - در زير صفحه با حروف لاتين نوشته درباره برخى از آنها شرحى را كه مىبايست داده‌ام .\r\nسوم - درباره برگردانيدن نامها از حروف لاتين به فارسى كه هر ترجمانى به دشوارى مىافتد و بارها در اين باره لغزشها از ترجمانان روى داده و ما امروز غلطهاى بىشمارى را از اين رهگذر در دست داريم شيوه‌اى را كه من پيش گرفتم در اينجا شرح مىدهم :\r\n1 - نامهاى يونانى و رومى و هر نام ديگرى را كه ايرانى نبود بدانسان كه در لاتين است در فارسى آوردم بىآنكه هيچ‌گونه تغييرى بدهم . در ايران و ديگر كشورهاى شرقى اين رسم پيدا شده كه نامهاى يونانى و رومى يا هر نام ديگرى را كه يونانيان و روميان در كتابهاى خود آورده‌اند از روى قاعده الفباى فرانسه يا انگليسى مىخوانند مثلا كلمه  Lydia  را كه نام كشورى در آسياى كوچك بوده از روى قاعده الفباى فرانسه « ليديا مىخوانند و نام  Antalcidas  را كه يكى از يونانيان در دربار اردشير دوم هخامنشى بوده و صلحى ميانه اسپارتا و ايران به دستيارى او انجام گرفته . كه به نام وى مشهور است « انتالسيداس » مىنگارند .\r\nبا آنكه خود يونانيان آنها را « لوديا » و « آنتالكيداس » مىخوانده‌اند .\r\nزيرا در الفباى يونانى  Y  صداى « او » و  C  صداى « ك » را داشته است . نام  Caeser  را كه از باستان زمان در ايران « كيسر » خوانده‌اند و شكل عربى آن كه « قيصر » باشد كتابهاى ما را پر كرده تازه كسانى به پيروى زبان فرانسه آن را « سزار » مىنگارند .\r\nصد غلط از اين‌گونه در كتابهاى مؤلفان امروزى مىتوان پيدا كرد . كار به جايى رسيده كه نامهاى پادشاهان و سرداران ايرانى كه در زمانهاى باستان به زبان يونانى يا رومى رفته و در قرنهاى اخير از آنجا به زبانهاى اروپايى درآمده ايرانيان آن نامها را از روى قاعده الفباى فرانسه بر زبان مىرانند .\r\nمثلا كلمه‌هاى  Cyrus  و  Scyth  و  Cambyses  را سيروس و كامبيز وسيت مىخوانند با\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nآنكه اگر شكل يونانى آنها را بخواهيم بايد از روى قاعده الفباى يونانى « كوروش » و « كامبوسيس » و « اسكوت » بخوانيم . و اگر شكل ايرانى آن را خواهانيم بايد « كوروش » و « كنبوجى » و « سگز » يا « سگ » بگوييم .\r\nاز شگفتىهاست كه كسى از مؤلفان امروزى در كتابهاى استرابون و ديگران كلمه  Cyrti  را كه مقصود از آن « كرد » مىباشد ديده و چون آن را به قاعده الفباى فرانسه « سيرتى » خوانده و چنين پنداشته كه نام جداگانه ديگرى است ، از اينجا مدّعى شده كه كردان در باستان زمان نام ديگرى داشته‌اند و آن را « سيرتى » مىناميدند .\r\nاز اين‌گونه غلط در نگارشهاى امروزى فراوان است . من براى جلوگيرى از آنها در اين ترجمه گذشته از آنكه در همه جا نامهاى يونانى و رومى را از روى قاعده خود الفباى يونان و لاتين آورده در برخى جاها به اشتباه ديگران درباره آن نامها اشاره نمودم .\r\n2 - نامهاى ايرانى را بر دو بخش كردم . بخشى آنهايى كه شكل درست ايرانى آنها را مىشناختم و به همين شكل ايرانى درآوردم . از قبيل :\r\n Mithridates \r\nكه من آن را « مشرادات » ( مهرداد ) آوردم و نامهاى  Xerxes  و  Artayerxes  كه « خشايارشا » و « ارتخشثر » نوشتم و همچنين در مانندهاى آنها و اينكه شكل باستان اين نامها را نگاه داشته به شكل امروزى آنها گراييدم .\r\nمثلا به جاى مثرادات « مهرداد » و به جاى ارتخشثر « اردشير » نياوردم به اين جهت بود كه در گفتگو كردن از هر زمانى بايد نامهاى آن زمان را به كار برد و گرنه لغزشهاى بسيارى روى خواهد داد .\r\nبخش ديگر آن نامهايى كه شكل ايرانى آنها را نمىشناختم و ناگزير بدانسان كه در لاتين است به فارسى در آوردم بىآنكه تغييرى در آنها بدهم و هرگز نخواستم با پندار خود شكل فارسى براى آنها درست كنم بدانسان كه بسيارى از مؤلفان امروزى مىكنند .\r\nمثلا  Parysates  كه نام مادر ارتخشثر هخامنشى است پارهء مؤلفان آن را « پريزاد » ساخته‌اند و اين كار از چند جهت نادرست مىباشد . زيرا مبناى اين كار بر آنست كه ما آن كلمه را از روى قاعده الفباى فرانسه « پاريزاتيس » بخوانيم و اين كار غلط است بدانسان كه شرح داديم و آنگاه كلمه « پرى » و « زاد » در آن زمانهاى باستان به همين شكلهاى امروزى نبوده .\r\nگذشته از همه آنها پرى را به معنايى كه در آن زمانها مىشناختند شايسته اين نبوده كه زنى را « زادهء » آن بشناسند .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nپارهء مؤلفان چنين مىپندارند كه چون يونانيان و روميان  es  يا  os  يا  us  به آخرهاى نامها مىافزودند ما اگر اين علامتها را از آخرهاى نامهاى ايرانى بىاندازيم مىتوانيم شكل درست آنها را در دست داشته باشيم . ولى اين پندار بىجاست ، زيرا گذشته از آنكه در بسيارى از نامها آن علامتها از خود كلمه است و افزوده بر آن نيست اين نكته هم منظور كردنى است كه روميان و يونانيان گذشته از افزودن آن علامت تغييرهايى هم در خود كلمه‌ها داده‌اند و اينست كه امروز به آسانى نخواهيم توانست شكلهاى درست آن نامها را بدانيم مگر آنكه در نوشته‌هاى فارسى يا ارمنى آنها را پيدا بكنيم . چنان كه درباره بسيارى از نامهاى زمان هخامنشى اين روى داده كه آنها را در كتابهاى يونانى و رومى داشتيم . ولى شكلهاى درست آنها را نمىدانستيم تا پس از خوانده شدن نوشته سنگى بيستون و ديگر نوشته‌اى سنگى شكلهاى درست آنها به دست آمد از قبيل  Smerdis  و  Cambyses  و بسيار مانندهاى اينها كه امروز به جاى آنها « برديا » و « كنبوجى » از راه نوشته بيستون بدست آورده‌ايم و به كار مىبريم پس نامهاى ديگرى كه هنوز شكلهاى ايرانى آنها دانسته نيست بايد آنها را به حال خود گذاشت تا راهى براى دانستن اصل درست آنها نيز پيدا شود .\r\n2 - نامهاى رودها و شهرهاى باستان و ديگر اين‌گونه نامها را به همان صورت باستان خود آورده صورت كنونى آنها را ميان دو ناخنك ياد كردم . اين نكته بسيار مهم است كه در سرودن تاريخ هر زمانى بايد نامها را به شكلهاى آن روزى آورد . زيرا از اين راه يك بهره علمى نيز به دست خوانندگان و شنوندگان مىآيد ، گذشته از نكته‌هاى علمى ديگرى كه در بردارد .\r\nدر پايان ديباچه اين نكته را بايد گفت كه كتاب پلوتارخ با ترتيبى كه خود مؤلّف بر آن داده بود به دست ما نرسيده و تغيير بسيارى در آن داده شده بدينسان كه سرگذشتها را از جايى كه در اصل كتاب داشته تغيير داده پس و پيش ساخته‌اند .\r\nچنان كه در اين باره شرحهايى از جانب ترجمه‌كنندگان آن كتاب به زبانهاى اروپايى نوشته شده كه ما نيازى به نقل آنها نمىبينيم .\r\nچيزى كه هست از اين پس و پيش كردن سرگذشتها زيانى به كتاب نرسيده و چيزى از ارج آن نكاسته زيرا اين سرگذشتها هر كدام به تنهايى دفتريست و چندان اثرى به ترتيب بار نيست .\r\nاز اين جهت ما نيز در ترجمه اين دوازده‌گانه ترتيبى را كه در نسخهاى امروزى پلوتارخ\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nاست رعايت نكرده بلكه تربيت ديگرى را در نظر گرفتيم و آن اينكه هر كسى زمانش بيشتر ما نيز سرگذشت او را جلوتر آورديم و اين است كه در بخش يكم از كتابمان نخست ثميستوكليس و سپس آريستيديس و پس از آن الكبياديس و بازلوساندير را كه از سرداران يونانند ياد كرده سپس به ارتخشثر پادشاه هخامنشى و پس از آن به اگيسيلاوس شاه اسپارت پرداختيم . همين ترتيب را در بخش دوم نيز رعايت خواهيم نمود .\r\nهم اين نكته را بايد باز نمود كه اين ترجمه نه از اصل يونانى كتاب بلكه از ترجمه انگليسى آن نقل شده . در انگليس چندين ترجمه از كتاب پلوتارخ هست كه همگى آنها چاپ شده و ما ترجمه‌اى را كه به نام « ارثر هوگو كلوغ » خوانده مىشود برگزيده و اين ترجمه‌ها را از روى آن كرده‌ايم .\r\nهمچنين تاريخهايى كه براى هر يك از پادشاهان و سركردگان ياد شده و زمان هر كدام را نشان داده در اين باره هم از كتابهاى دانشمندان اروپايى استفاده شده كه خود نگارنده رنجى نبرده و جستجويى در آن باره نكرده‌ام .\r\nو چون در ميان سرودن سرگذشتهاى اين سرداران و فرمانروايان ناگزير تاريخ يونان و ايران پديدار مىشود چيزى كه هست جسته جسته و ناسامان است براى آنكه خوانندگان از چگونگى آن تاريخ هم درست آگاه باشند در پايان هر بخشى يك خلاصه‌اى از تاريخ نيز آورده خواهد شد كه هم خود آگاهى سودمندى مىباشد و هم خوانندگان را در دانستن سرگذشتها و فهميدن آنها بيناتر مىگرداند .\r\nتهران 1313 احمد كسروى\r\n\r\n","description":"","footnote":"","page_name":" 31 ","page_number":31},
  {"content":"\r\n . \r\n","description":"","footnote":"","page_name":" 32 ","page_number":32},
  {"content":"\r\n\r\n\r\nثميستوكليس\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nثميستوكليس « 1 » از همان آغاز جوانى دلش پر از آرزوى دخالت در كارهاى توده مردم بود و هميشه خواهان شهرت و نيك‌نامى مىزيست و همىخواست كه بلندترين پايگاه در ميان مردم از آن او باشد . اين بود كه بىباكانه به دشمنى پيشوايان و بزرگان برمىخاست . به ويژه به دشمن آريستيديس « 2 » و پسر لوسيماخوس كه هميشه با او ايستادگى و دشمنى مىنمود .\r\nگفته‌اند ثميستوكليس دلداده شهرت و شكوه بود و چندان هوس برخاستن به كارهاى بزرگ را در دل مىپخت كه هنگامى كه هنوز نوجوان بود و در آن زمان جنگ ماراتون « 3 » با ايرانيان روى داد ملتياديس « 4 » ماهرانه فرماندهى آن جنگ را به عهده گرفته آن را به انجام رسانيد و نام و آوازهء او بر زبانها افتاد . ثميستوكليس سخت دلگير بود و شبها را نمىخوابيد و به جاهايى كه هميشه براى دلخوشى مىرفت اين زمان ديگر نمىرفت و چون كسانى از اين تغيير\r\n\r\n\r\n","description":"","footnote":"\r\n( 1 ) .  Themistocles  پلوتارخ گفتگو از پدر و مادر ثميستوكليس و اينكه آنان از شهر آتن نبودند و نام و شهرتى نداشتند و خود ثميستوكليس كودكى خود را با سختى بسربرده مىآورد كه ما از ترجمه آن بخش چشم‌پوشى كرديم .\r\nمىگويد : ولى از همان زمان كودكى زيرك و هوشيار بوده به كارهاى بيهوده نمىپرداخت .\r\n( 2 ) . از بزرگان آتن است و سرگذشت او خواهد آمد .\r\n( 3 ) .  Marathron  جنگى كه ايرانيان در خشكى با يونانيان كردند در سال 490 پيش از ميلاد .\r\n( 4 ) .  Miltiades  يكى از سرداران و بزرگان آتن است كه سرگذشت پسر او كيمون خواهد آمد .\r\n","page_name":" 34 ","page_number":34},
  {"content":"\r\n\r\nحال او به شگفتى افتاده جهت را از او پرسيدند : پاسخ داد « يادگارهاى فيروزى « 1 » كه بهره ملتياديس گرديده مرا نمىگزارد بخوابم . »\r\nدر اين هنگام بسيارى مىپنداشتند كه جنگ ماراتون آخرين جنگ با ايرانيان بوده ولى ثميستوكليس مىگفت ،\r\nاين جنگ مقدمه يك رشته كشاكشهاى بسيار سختى است كه در ميانه روى خواهد داد و از اين جهت او كوشيده شهر خويش را آماده نگاه داشت و آتنيان را هميشه به مشق و ورزش واداشت و اين پيش‌بينى او كه آينده بسيار دور را مىديد به سود يونانيان بود چنان كه سپس دانسته گرديد .\r\nنخستين كار او اين بود كه چون پولى را كه سالانه از بابت معدنهاى نقره لائوريوم « 2 » به آتن مىآيد و آتنيان آن را در ميان خود بخش مىكردند او براى نخستين بار پيشنهاد كرد كه آن پول بخشى را ترك كنند و آن پول را در يك جا خرج كرده كشتيهايى براى جنگ با مردم آيگينا « 3 » بسازند كه اين زمان شكوه و نيروى بسيارى در يونان پيدا كرده بودند و در سايه كشتيهاى فراوانى كه داشتند فرمانروايى دريا را از آن خود گردانيده بودند .\r\nبدين دستاويز او به آسانى توانست مردم آتن را قانع گرداند تا سخن او را بپذيرند بىآنكه نام داريوش يا ايران را ببرد كه اين هنگام سخت دور بودند و آمدن ايشان به يونان گمانى بيش نبود و يونانيان ترسى از آن باره اين هنگام نداشتند ولى دلهاى ايشان از كينه مردم آيگينا پر بود .\r\nاز اينجا عنوان به جايى كه ثميستوكليس از اين مردم مىنمود در سايه آن توانست مقصود خويش را پيش ببرد و با همان پول صد تا كشتى ساخته شد كه پس از ديرى به دستيارى همين كشتيها ثميستوكليس با خشايارشا جنگيد .\r\nاز اين هنگام كم‌كم آتن را به سوى درياپيمايى و كشتىرانى مىكشانيد زيرا چنين مىپنداشت كه با آنكه در خشكى حريف همسايگان نزديك خود نمىباشند با كشتيهاى دريايى خود خواهند توانست ايرانيان را دور رانده و به يونان فرمانروايى كنند .\r\n\r\n\r\n","description":"","footnote":"\r\n( 1 ) . در زمانهاى باستان غنيمتى كه از دشمن مىگرفتند چيزهايى را از آن به عنوان يادگار فيروزى نگهداشته از ديوارها آويزان مىنمودند كه مقصود نه خود آن چيزها بلكه يادگار و نشانه فيروزى بودن آنهاست .\r\n( 2 ) .  Laurium \r\n( 3 ) .  Aegina  يكى از جزيره يونانى كه مردم آنجا هوادار ايران بودند و با آتنيان دشمنى مىنمودند .\r\n","page_name":" 35 ","page_number":35},
  {"content":"\r\n\r\nاز اينجاست كه افلاطون گفته او آتنيان را از سپاهيگرى ماهرانه به سوى درياپيمايى و كشتىرانى برگردانيد .\r\nهم از اينجاست كه كسانى نكوهش او كرده مىگفتند . نيزه و سپر را از دست آتنيان گرفته آنان را به تخته كشتى و پارو بست سيتسيمبروتوس « 1 » مىگويد :\r\nاو اين تدبيرها را به نام همچشمى با ملتياديس مىكرد . بارى اين موضوع كه آيا او پاك‌دلانه و بىغرضانه در كار توده مردم دخالت مىكرد يا نه گفتگويى است كه بايد فيلسوفان بكنند و به هر حال نتوان انكار نمود كه رهايى يونان در هنگام گرفتارى خود از جانب دريا فرا رسيد و اين كشتيها كه ثميستوكليس تهيه نمود آتن را پس از ويرانى دوباره آباد گردانيد .\r\nاگر گواهى ديگرى هم بر اين سخن پيدا نكنيم كار خود خشايارشا براى گواهى بس . چه او با آنكه زور و سپاه خشكى را درست و بىگزند نگاه داشته بود با اين همه پس از شكست در دريا روى به گريختن گذاشت كه ديگر خود را براى روبه‌رو شدن با يونانيان توانا نمىپنداشت و اينكه ماردونيوس « 2 » را در آنجا باز گذاشت من چنان مىپندارم كه جز براى جلوگيرى از دنبال كردن يونانيان نبود و گرنه اميدى به زير دست كردن يونان در دل او باز نمانده بود .\r\nگفته‌اند : ثميستوكليس سخت آزمند و خواهان توانگرى بود . برخى هم گفته‌اند كه اين آزمندى براى آن بود كه هميشه مىخواست دست او باز باشد تا به خدايان قربانيهاى بسيار كرده و در ميهمانيهايى كه براى بيگانگان تهيه مىكرد شكوه بسيار نشان بدهد و پيداست كه براى اين كارها عايدى فراوان دربايست داشت . ليكن برخى تهمت طمعكارى زده و گفته‌اند تا آن اندازه خسيس مىنمود كه آنچه آذوقه براى او هديه مىفرستادند آن را نيز مىفروخت و او از ديفيليديس « 3 » كه اسب نگاه مىداشت كره‌اى خواست و چون ديفيليديس از دادن سرباز زد او را بيم داده گفت :\r\nبه اندك زمانى خانه تو را به اسب چوبينى برمىگردانم . مقصودش اين بود كه ميانه او و پاره از خويشانش كشاكش و دعوى پديد مىآورد .\r\nعلاقه‌مندى او به شهرت و شكوه بىمانند بود . چنان كه در زمان نوجوانى خود كه هنوز\r\n\r\n\r\n","description":"","footnote":"\r\n( 1 ) .  Sitesimbrotus \r\n( 2 ) .  Mardnius  داماد داريوش بزرگ و يكى از سرداران به نام ايران بوده كه در لشكركشى نخستين بر سر يونانيان و در جنگ پلاتاى او سردار بود و در اين جنگ آخرى كشته گرديد كه داستان آن خواهد آمد .\r\n( 3 ) .  Diphilides \r\n","page_name":" 36 ","page_number":36},
  {"content":"\r\n\r\nگمنام بود اپيسكليس « 1 » را از مردم هرميونى « 2 » كه مهارت بىاندازه در ساز زدن داشت و آتنيان هميشه خواهان او بوده در پىاش مىگشتند به خانه خود دعوت كرد كه در آنجا ساز بزند و مردم بدينسان روى به خانه او بياورند و طلب دوستى با وى كنند . زمانى كه براى بازيهاى المپياد « 3 » مىآمد هيچ‌گونه آرايش و شكوه دريغ نمىگفت و در آن چادر آراسته و زيباى خود ميهمانيها مىداد و مقصود او اين بود كه از اين راه بركيمون « 4 » برترى جويد . ليكن اين كار او نزد آتنيان پسنديده نيفتاد و چنين مىگفتند كه اين شكوه و آرايش شايسته جوانى است كه از خاندان برگزيده مشهورى باشد .\r\nاز يك جوان گمنام كه نه لقبى دارد و نه كار برجسته‌اى از او سر زده چنين خودنماييها جز بىآزرمى شمرده نخواهد شد .\r\nبه‌هرحال توده انبوه او را دوست مىداشتند و او هر يكى از مردم شهرها را با نام خود خوانده هميشه سلام مىداد . نيز اگر گفتگويى ميان دو كس برمىخاست او دادگسترانه داورى مىنمود .\r\nسيمونيديس « 5 » شاعر كيوس در آن هنگام كه ثميستوكليس سردار سپاه بود خواهشى ازو كرد . ثميستوكليس پاسخ داده گفت :\r\nاى سيمونيديس چنان كه شما اگر شعرى را از قاعده بيرون كنيد شاعر بدى شمرده مىشويد من نيز اگر از بهر شما از قانون چشم بپوشم فرمانرواى بدى شمرده خواهم شد .\r\nبارى او رفته رفته بزرگ‌تر مىگرديد و احترام مردم درباره او بيشتر مىشد تا سرانجام روزى آمد كه به دستيارى هواداران خود توانست از روى آيين اوستراگيزم « 6 » دشمن خود آريستيديس را از شهر بيرون كند ، در اين زمان پادشاه ايران به آهنگ جنگ با يونان بيرون آمده بود و از اين جهت آتنيان به شور پرداخته مىخواستند كسى را براى سردارى سپاه بر گزينند و بسيارى خودشان را كنار مىكشيدند . زيرا از بزرگى و خطرناكى پيش آمد بيمناك بودند .\r\n\r\n\r\n","description":"","footnote":"\r\n( 1 ) .  Eipiscles \r\n( 2 ) .  Hermione \r\n( 3 ) . بازيهايى بود كه يونانيان به نام ورزش هر چهار سال يك بار بر پا مىكردند و شكوه بزرگى در ميان ايشان داشت . چنان كه گاهى آن را آغاز تاريخ گرفته سالها را با آن مىشمرده‌اند . درباره اين بازيها در تاريخها شرح درازى نوشته شده .\r\n( 4 ) . پسر ملتياديس است كه سپس يكى از سرداران بزرگ يونان گرديد و داستان او خواهد آمد .\r\n( 5 ) .  Simonides  از مردم  Ceos \r\n( 6 ) .  Ostracism  شرح آن در كتاب خواهد آمد\r\n","page_name":" 37 ","page_number":37},
  {"content":"\r\n\r\nولى مردى به نام اپيكوديس « 1 » كه زبان گويايى داشت و پدر او ايوفميديس « 2 » مرد زباندار و زيركى بود خواستار سردارى گرديده مىكوشيد تا آن را به دست آورد .\r\nليكن او مرد كم دل و كارندان و خود بنده آز و طمع بود و از اين جهت ثميستوكليس سخت مىترسيد كه مبادا رأى بيشتر به او داده شود كه بدينسان همه كوششها بىنتيجه مانده رشته از دست بيرون رود و اين بود كه تدبير انديشيده با دادن پول او را از آن داوطلبى و كوشش منصرف گردانيد .\r\nو چون فرستاده‌اى از پادشاه ايران همراه ترجمان رسيده كه از مردم آتن آب و خاك بطلبد و اين خود علامت فرمانبردارى و زيردستى به شمار بود ثميستوكليس به همداستانى مردم شهر ترجمان را دستگير كرده به گناه اينكه فرمانهاى يك پادشاه بيابانى ( وحشى ) را با زبان يونانى در ميان مردم پراكنده مىگرداند بكشت و اين يكى از كارهايى است كه سخت پسنديده افتاده . چنان كه كار ديگر او را در زمينه آرثميوس « 3 » از مردم زيلاييا « 4 » همگى مىپسندند . و آن اينكه آرثميوس زر از سمت پادشاه ايران به يونان آورد كه به دستيارى آن يونانيان را بفريبد . ولى ثميستوكليس فرمان داد كه او را از رتبه بيانداختند و خود او و پسران و نوادگانش را از حقوق شهرى ( مدنى ) بىبهره گردانيد .\r\nاين كار بسيار بجا و خود باعث آن بود كه دو تيرگى و دشمنى در ميان يونانيان پديد نيامد و تا جنگ با ايرانيان پيشرفت داشت همگى دست به دست هم داده از دشمنى با يكديگر پرهيز جستند .\r\nدر اين كار بزرگ خيلايوس « 5 » از مردم آركاديا همدست و يار ثميستوكليس بود .\r\nثميستوكليس فرماندهى سپاهيان آتن را به عهده گرفته بىدرنگ به كار پرداخت و مىكوشيد كه مردم شهر را قانع گردانيده از شهر به درون كشتيها بكشاند و نيز مىخواست با ايرانيان در جاى بسيار دورى از يونان جنگ كرده شود .\r\nولى چون بسيارى از يونانيان با اين عقيده موافق نبودند او ناگزير شده سپاه انبوهى را برداشته روانه تمپى « 6 » گرديد كه مگر در آن تنگه به نگهدارى تسالى كه هنوز خود را به دست\r\n\r\n\r\n","description":"","footnote":"\r\n( 1 ) .  Epicydes \r\n( 2 ) .  Euphemides \r\n( 3 ) .  Arthimius \r\n( 4 ) .  Zelea \r\n( 5 ) .  Chileus \r\n( 6 ) .  Tempe  چنان كه از خود عبارت پيداست نام تنگه‌اى در تسالى است شهرى نيز با اين نام در آنجا بود .\r\n","page_name":" 38 ","page_number":38},
  {"content":"\r\n\r\nپادشاه ايران نداده بود بكوشد . ولى از اين سفر بىنتيجه بازگشت و چنين دانسته شد كه نه تنها تساليان بلكه همه ديگران تا نزديكى بويوتيا « 1 » به سوى خشايارشا رفته‌اند .\r\nدر اين هنگام بود كه مردم آتن به دلخواه سخن ثميستوكليس را به گوش گرفتند و رضايت بر آن دادند كه جنگ را در دريا كنند و او را با يكدسته كشتى جنگى روانه نمودند تا تنگه‌هاى آرتيميسيوم « 2 » را نگاهدارى كند .\r\nو چون دسته‌هاى يونانيان كه از هر سوى در آنجا گرد آمدند انبوه آنان بر اين سر شدند كه لاكيدومنيان « 3 » را پيشواى خود گيرند و ايوروبياديس « 4 » را فرمانده دريايى خود برگزيند .\r\nولى آتنيان چون از جهت شماره كشتى روى هم رفته از آنان بيشتر بودند به اين ترتيب رضايت نمىدادند كه زير دست ديگران گذارده شوند .\r\nليكن ثميستوكليس چون مىديد اگر كشاكشى در ميانه روى دهد خطر بزرگى پيش خواهد آمد از اين جهت فرماندهى ايوروبياديس بر خود پذيرفته و آتنيان را نيز قانع ساخت كه رضايت به پيش‌آمد بدهند و براى دلدارى ايشان چنين گفت :\r\nاگر شما در اين جنگ پيروى از ديگران بنماييد من كوششهايى خواهم كرد كه در نتيجه آن پس از انجام جنگ همه يونانيان به دلخواه پيشوايى شما را به گردن بگيرند .\r\nپيداست كه اين بردبارى ثميستوكليس باعث آن شد كه يونانيان از خطر آزاد گرديدند و آتنيان سرافرازيها يافته هم بر دشمن چيره درآمدند و در دانش و خرد برترى خود را بر ديگران نشان دادند و اين همه از رهگذر كاردانى ثميستوكليس بود .\r\nو چون سپاه ايران به آفيتاى « 5 » رسيدند ايوربياديس از ديدن آن همهء كشتيها سخت در شگفت افتاد و چون خبر يافت كه هنوز دويست كشتى ديگر در پيرامون جزيره اسكياثوس « 6 » به دوره گردى پرداخته‌اند بىدرنگ آهنگ آن كرد كه خود را به درون آبهاى يونان بكشد و به سوى پلوپونيسوس « 7 » رفته در آنجا زور دريايى خود را با زور خشكى به هم برساند .\r\n\r\n\r\n","description":"","footnote":"\r\n( 1 ) .  Boeotia \r\n( 2 ) .  Artemsium  تنگه معروف دريايى\r\n( 3 ) .  Lacedaemane  نام سرزمينى كه اسپارت شهر آن بود و از اينجا در بسيار جاها اسپارتيان را لاكيدومنيان مىخوانند .\r\n( 4 ) .  Eurybiade  يكى از سرداران اسپارت\r\n( 5 ) .  Aphetae \r\n( 6 ) .  Sciathus \r\n( 7 ) .  Peloponnesus  شبه جزيره‌اى در جنوب يونان كه اسپارت شهر بزرگ آن مىباشد و از چندين شبه جزيره پديد آمده است .\r\n","page_name":" 39 ","page_number":39},
  {"content":"\r\n\r\nزيرا يقين داشت كه تنها زور دريايى او در برابر كشتيهاى ايرانى تاب برابرى نخواهد داشت .\r\nولى مردم ايوبوبا « 1 » چون ترس آن را داشتند كه يونانيان ايشان را رها كنند و در دست دشمن بگزارند . پلاگون « 2 » را با مقدار گزافى از پول نزد ثميستوكليس فرستادند كه با او گفتگويى كند و ثميستوكليس بدانسان كه هرودت « 3 » مىنويسد آن پول را پذيرفته به ايوروبياديس پرداخت .\r\nدر همه اين كارها كسى از آتنيان با او مخالفت نداشت .\r\nچنان كه آرخيتلس « 4 » سركرده كشتى مبارك چون پول براى تهيه آذوقه يه كسان كشتى خود نداشت و آنان مىخواستند كه به سوى خانه‌هاى خود باز گردند .\r\nثميستوكليس آتنيان را بر او آغاليد كه بر سرش ريختند و چيزى براى شام خوردن او نيز باز نگذاشتند . آرخيتلس از اين كار سخت برنجيد .\r\nليكن ثميستوكليس صندوقى پر از ابزار براى او فرستاده در ته آن يك تالنت نقره گذاشت و به او پيام فرستاد كه با آن پول تهيه خوراك آن روز و فردا را براى كسان كشتى خود بنمايد و گرنه او در ميان مردم شهرت خواهد داد كه آرخيتلس رشوه از دشمن دريافته است .\r\nاين است داستانى كه فانياس « 5 » از مردم لسب براى ما نقل مىكند .\r\nاگرچه اين جنگها كه در تنگه‌هاى ايوبوياميانه يونانيان و ايرانيان روى مىداد چندان مهم نبود و كشاكش را به پايان نمىرسانيد .\r\nولى به‌هرحال براى يونانيان بسيار سودمند مىافتاد . زيرا در اين كوششهاى كم خطر آنان ورزيده شده و اين دريافتند كه نه فزونى شماره كشتيها و نه توانگرى و آراستگى آنها و نه لافها و به خود باليدنهاى دشمن و نه آوازهاى درشت آنان هيچ كدام اثرى در كار ندارد و زيانى از آنها بر يونانيان نخواهد رسيد و خوب ياد گرفتند كه چگونه با دشمن نبرد نمايند و اين است كه بر دليرى خود افزوده بر آن سر شدند كه به دشمن نزديك گرديده از نزديك جنگ كنند و از آنان بيمى نداشته باشند . گويا پندار اين جنگ آرتميسيوم را ديده و درست درباره آن زد و خوردهاست كه مىگويد :\r\n\r\n\r\n","description":"","footnote":"\r\n( 1 ) .  Euboea \r\n( 2 ) .  Pelagon \r\n( 3 ) .  Herodotus \r\n( 4 ) .  Architipes \r\n( 5 ) .  Phanias \r\n","page_name":" 40 ","page_number":40},
  {"content":"\r\n\r\nدر آنجا فرزندان آتن بنياد آزادى را مىگزارند\r\nزيرا شك نيست كه نخستين دربايست براى فيروزمندى دل‌نباختن است .\r\nآرتيميسيوم كه خود كناره‌اى از درياست در ايوبيا در آن سوى شهر هستيابيا « 1 » نهاده و درست روبه‌روى آن بر روى سرزمينى كه مدتها پيش در دست فيلوكتيتس « 2 » بود اولزن « 3 » نهاده و در اينجا پرستشگاهى هست كه به نام ديانا « 4 » ساخته شده و آن را « بامداد » مىخوانند و درختها گرداگرد آن سر بر آورده . نيز در گرد آن ستونهايى از مرمر سفيد برپاست كه اگر دست به آنها بمالى بوى و رنگ زعفران از آنها بيرون مىآيد . بر روى يكى از اين ستونهاست كه شعرهاى پايين را كنده‌اند :\r\nبا آن دسته‌هاى بىشمار كه از آسيا آورده شده بودند پسران آتن در همين جايگاه جنگيدند و چون اينان بر مادان « 5 » چيره درآمدند اين يادگارى را به نام آن فيروزى در آرتميسيوم برگماردند .\r\nدر آن نزديكى جايى هست كه چون بر كنار دريا بايستى پيداست و از آنجا از ميان توده‌هاى ريگ از ته دريا گردهاى سياهى همچون خاكستر بيرون مىآورند . همچنين چيزهاى نيم‌سوخته بيرون مىآيد و چنين مىگويند كه تخته پاره‌هاى كشتى و لاشه‌هاى مردگان را در آنجا سوزانيده‌اند .\r\nبارى چون خبر از ثيرموپولاى « 6 » رسيد كه لئونيداس « 7 » پادشاه كشته شده و خشارياشاه بر سراسر گذرگاه‌ها در خشكى دست يافته ناگزير اين كشتيها به سوى درون يونانستان بازگشت نمودند .\r\nآتنيان دنباله كشتيها را داشتند و اين خودكارى بيمناك‌تر و پر ارج‌تر بود كه خود آنان مايه سرفرازى شمرده خرسندى مىنمودند .\r\n\r\n\r\n","description":"","footnote":"\r\n( 1 ) .  Histiaea \r\n( 2 ) .  Philocttes  يكى از قهرمانان جنگ تروا كه هومر داستان آن را سروده\r\n( 3 ) .  Olizon \r\n( 4 ) .  Diana  نام يكى از خدايان مادينه يونان است .\r\n( 5 ) . يونانيان گويا تا اين هنگام هنوز ايران را به نام پادشاهان ماد مىشناختند و اين است كه هميشه نام ماد مىبرند و اين يك رشته جنگها را « جنگهاى مادى » نام داده‌اند .\r\n( 6 ) .  Thermopoylae  تنگه معروفى ميانه كوه و دريا كه جنگ بزرگى آنجا روى داد و لئونيداس و گروهى كشته شدند .\r\n( 7 ) .  Leonidas  پادشاه اسپارت كه سردار يك دسته لشكر بود .\r\n","page_name":" 41 ","page_number":41},
  {"content":"\r\n\r\nثميستوكليس چون راه مىپيمود چشمش به كنار دريا بود و هر كجا را شايسته آن مىديد كه كشتيهاى دشمن براى آب برگرفتن يا لنگر انداختن به آنجا بيايد بر روى سنگهاى آنجا با خط بسيار درشتى كه با يك نگاه نمايان باشد عبارتهايى مىنوشت و هر كجا كه سنگ نبود خود او سنگهايى برمىگماشت و بر آنها عبارتها را مىنوشت .\r\nبه اين مضمون كه خطاب به مردم ايونا « 1 » كرده از آنان خواهش مىنمود كه دست از هوادارى ايرانيان برداشته به نزد يونانيان كه هم‌نژاد آنان مىباشند و خود در راه آزادى آنان مىكوشند بشتابند و هرگاه چنين كارى را نتوانستند بارى به هنگام جنگ رخنه در كارهاى ايرانيان پديد آورند و سامان آنان را به هم زنند .\r\nمقصودش از اين كار آن بود كه يونانيان آن را خوانده بر اينان بشورند و اگر اينان نشوريدند بارى ايرانيان را درباره ايشان بدگمان باشند و اعتماد نكنند .\r\nاين هنگام خشايار شاه به خاك دوريس « 2 » رسيده در سرزمين فوكيس « 3 » تاخت‌وتاز مىنمود و شهرها را ويران مىساخت . بااين‌حال يونانيان به ياورى آنان برنمىخاستند و سپاه نمىفرستادند .\r\nآتنيان پاكدلانه كوشيده مىخواستند در بويوتيا « 4 » جلو ايرانيان را گرفته پيش از آنكه به آتيكا « 5 » برسند جنگ با آنان نمايند و به اين قصد بود كه در دريا نيز تا آرتميسيوم جلو آمده بودند . ولى ديگر يونانيان با اينان همداستان نبودند و انديشه بازگشت بر پلوپونيسوس را داشتند و چنين مىخواستند كه همه زور خود را در استموس « 6 » گرد آورده در آنجا در آن تنگه دريايى ديوارى در دريا از اين سر تا به آن سر پديد آورند .\r\nآتنيان از اين انديشه آنان سخت دلگير بودند و خود را فريب خورده مىديدند . زيرا به تنهايى جرأت جنگ با آن همه زور و سپاه را در خود نمىيافتند و چاره جز آن نمىديدند كه شهر خود را رها كرده همگى به كشتيها درآيند و اين كار بر مردم سخت ناگوار بود .\r\nزيرا چنين مىانگاشتند كه در آن حال اگر فيروز درآيند باز كارى نكرده‌اند و فيروزى را\r\n\r\n\r\n","description":"","footnote":"\r\n( 1 ) . يونانيان آسياى كوچك كه زيردست ايران بودند و اين هنگام در سپاه خشايار شاه كار مىكردند .\r\n( 2 ) .  Doris \r\n( 3 ) .  Phocis \r\n( 4 ) .  Boeotia \r\n( 5 ) .  Attica  آن بخش يونان كه آتن شهر آنجاست و در جنوب بويوتيا و در شمال پلوپونيس نهاده .\r\n( 6 ) .  Isthmus \r\n","page_name":" 42 ","page_number":42},
  {"content":"\r\n\r\nكه پس از رها كردن پرستشگاه‌هاى خدايان و گورهاى پدرانشان به دست دشمن بهرهء آنان شايد مىشد فيروزى آبرومندى نمىشماردند .\r\nثميستوكليس دچار سختى شده مىديد كه نمىتواند با وسيله‌هاى عادى خود مردم را قانع گرداند و اين بود كه دست به دامن جادو نيز زده و هر وسيله ناعادى را در اين راه به كار مىبرد .\r\nدر اين ميان مار پرستشگاه منيروا « 1 » كه در درون آنجا نگاهداشته مىشد ناگهان ناپديد گرديد .\r\nكاهن چنين خبر داد كه خوردنيهايى كه براى او گذارده بود همچنان دست نزده بازمانده .\r\nنيز به دستور ثميستوكليس شهرت داد كه آن خداى مادينه از شهر گريخته و پناه به دريا برده .\r\nنيز به دستيارى كاهن از جانب خدا فرمان رسيد كه مردم دل به ديوارهاى چوبى بربندند و در گزارش اين وحى چنين گفته مىشد كه ديوارهاى چوبى جز كشتيها نمىتواند بود .\r\nدر اين وحى جزيره سالامين را بدبخت يا پست نستوده بلكه « جزيره خدايى » نام داده بودند و اينكه آن جزيره روزى جايگاه فيروزبختى همه يونانيان خواهد بود .\r\nكوتاه سخن : از اين تلاشهاى ثميستوكليس اين نتيجه به دست آمد كه قانونى گذارده شد درباره اينكه شهر را به نگاهدارى منيروا « بانوى آتن » بسپارند و هر كسى كه سال او در خور جنگ كردن است ابزار جنگ بردارد و هر كسى زنان و فرزندان و پدران و مادران خود را به ترويزين « 2 » بفرستد و چون اين كار آخرى كرده شد مردم ترويزين آنان را به گرمى پذيرفتند و قانونى بدينسان گزاردند كه خرج آنان را از گنجينه توده بپردازند و روزانه به هر كسى دو ابولوس « 3 » داده به بچگان اجازه دهند كه براى ميوه چيدن به هر كجا كه مىخواهند بروند نيز آموزگارانى با مزد براى درس آموختن بچگان قرار دادند و اين رأى بود كه نكاگوراس « 4 » پيشنهاد كرده بود .\r\nاين هنگام در آتن گنجينه از آن توده نبود . ولى بدانسان كه ارسطو نقل مىكند انجمن كه در\r\n\r\n\r\n","description":"","footnote":"\r\n( 1 ) .  Minerva  يكى از خدايان مادينه يونان كه آن دختر زيوس مىپنداشتند و خداى خرد و هنر مىناميدند .\r\n( 2 ) .  Troezen \r\n( 3 ) .  Troezen  نام پولى است .\r\n( 4 ) .  Nicagoras \r\n","page_name":" 43 ","page_number":43},
  {"content":"\r\n\r\nآريوپاگوس « 1 » برپا گرديد به هر مرد كه به كار جنگ برمىخاست دوازده درهم پول قرار داد و اين كار باعث شد كه كسان بسيارى در كشتيها گرد آمدند .\r\nليكن كليديموس « 2 » اين كار را نيز به نام ثميستوكليس مىنگارد .\r\nدر ميان آنكه آتنيان به سوى بندر پرائيوس « 3 » راه برداشته بودند ناگهان سپروسرميدوسا « 4 » گم شد و او به بهانه اينكه آنها را جستجو مىكنم همه خانه‌ها را گرديد و از آنها مبالغ گزافى پول كه مردم پنهان كرده بودند به دست آورد و در راه اين كار خرج نمود كه بدانسان جنگجويان بسيج شايسته براى سفر خود ديدند .\r\nاين زمان كه همه مردم از آتن بيرون مىرفتند اين خود تماشايى بود هم شگفت هم دلگداز .\r\nزيرا مردان پدران و مادران و فرزندان خود را با ناله و اشك دور مىفرستادند و هرگز پرواى آن ناله و اشك آنان را نداشته راه خود را به سوى جزيره پيش مىگرفتند .\r\nدلگدازتر از همه حال آن پيران بسيار سالخورده بود كه ناگزير گرديده در شهر رها كرده بودند . نيز جانوران خانگى كه تنها و بىخداوند مانده به آوازهاى دلخراش خود از اين سو به آن سو مىدويدند در خور دلسوزى بود . چنين گفته‌اند كه كساشيپوس « 5 » پدر پريكلس « 6 » سگى داشت كه تاب جدايى نياورد و از دنبال خداوند خود به دريا جسته از پهلوى كشتيها شناكنان راه مىپيمود تا چون به جزيره سالامين رسيد از آنجا كه نيروى خود را پاك باخته بود بيفتاد و بمرد .\r\nچنان كه هنوز هم جايى را در آن جزيره به نام « گورسگ » مىخوانند و چنين مىپندارند كه گور همان سگ مىباشد .\r\nدر اين هنگام سختى يكى از بهترين كارهاى ثميستوكليس آن بود كه آريستيديس را به\r\n\r\n\r\n","description":"","footnote":"\r\n( 1 ) .  Areopagus \r\n( 2 ) .  Clidemus \r\n( 3 ) . بندر آتن است كه خود ثميستوكليس آنجا را استوار و آباد كرده است .\r\n( 4 ) .  Medusa  نامى است در افسانه‌هاى يونان كه مىگويند يكى از خدايان مادينه بوده و اين اثر در چشم داشته كه به هر كه نگاه مىكرده او را سنگ مىگردانيده از اين جهت « پرسى » كه يكى از خدايان بود سر او را بريده و هميشه در لشكركشيهاى خود همراه مىبرد .\r\n( 5 ) .  Xanthippus \r\n( 6 ) .  Pericles  يكى از بزرگان يونان است كه زمانى اختيار همه كارها به دست او بوده است .\r\n","page_name":" 44 ","page_number":44},
  {"content":"\r\n\r\nخانه باز گردانيد . زيرا چنان كه گفتيم پيش از اين دسته‌اى كه ثميستوكليس پيشواى آنان بود به آيين « استراكيسم » او را از شهر بيرون راندند .\r\nولى اين هنگام چون ثميستوكليس مىديد مردم از نبودن او افسوس مىخورند . و از آن سوى مىترسيد كه مبادا او به سوى ايرانيان رفته و فرصت را براى كينه‌جويى غنيمت به شمارد .\r\nاز اين جهت قانونى پيشنهاد كرد بدين مضمون كه هر آنكه براى چند هنگامى از شهر دور رانده شده اين زمان بازگردد تا بتواند با انديشه يا دست خود ياورى به همشهريان خود كند و در اين پيش‌آمد گرفتارى يونانيان از همدستى با او بىبهره نباشند .\r\nايوروبياديس به عنوان اينكه اسپارتا بزرگ‌تر از آتن مىباشد فرمانده دريايى همه كشتيها برگزيده شده ولى او مرد كم دلى بود و از پيش‌آمدهاى ترسناك خود را باخته عزم آن را داشت كه لشكر برداشته به تنگه ( زبانه ) گورينش « 1 » بشتابد چرا كه زور و سپاه خشكى در آن نزديكى بود . ولى ثميستوكليس در اين باره با او همداستان نبود و ايستادگى مىنمود . و در اين هنگام است كه يك رشته سخنان مشهورى از او سر زده . ايوروبياديس از بس كه خشمناك بود زبان به نكوهش باز كرده گفت : در بازيهاى المپياد آن دسته كه از ديگران جلو مىافتند شلاق بر سر و روى آنان فرود مىآيد . ثميستوكليس پاسخ داده گفت : ولى آنان كه به دنبال مىمانند هيچ‌گاه تاج فيروزى بر سر ايشان گذارده نمىشود . سپس ايوروبياديس عصاى خود را بلند كرده خواست بر سر او بزند . ثميستوكليس گفت :\r\nاگر مىخواهى بزن ولى گوش به سخنم فرادار\r\nاز اين رفتار او ايوروبياديس سخت شرمسار گرديده گوش به سخنانش داد . و چون يكى از همراهان او لب به سخن باز كرده به ثميستوكليس گفت :\r\nاين نشدنى است كسانى كه خانه ندارند تا از دست بدهند همدست كسانى باشند كه در راه نگهدارى خانه و شهر خود جانسپارى مىنمايند .\r\nثميستوكليس پاسخ داده گفت :\r\nاى فرومايه ! ما اگر ديوارها و خانه‌هاى خود را رها كرده‌ايم براى آنست كه نخواسته‌ايم از بهر چيزهاى بىجان و بىارج خود را به بندگى بياندازيم . كنون هم شهر ما بزرگ‌تر از\r\n\r\n\r\n","description":"","footnote":"\r\n( 1 ) .  Corinthcs  بخشى از خاك پلوپولنيوس كه تنگه يا زبانه آبى نيز به نام آن ناميده مىشود .\r\n","page_name":" 45 ","page_number":45},
  {"content":"\r\n\r\nهمه شهرهاى يونان مىباشد و آن همانا دويست كشتى است كه اينك در اينجا ايستاده و اگر شما آرزومند نگهدارى خود باشيد اين كشتيها بهترين پشتيبانى به شما خواهد داشت و گر در آرزوى گريز باشيد بدانسان كه پيش از اين كرده‌ايد در آن حال هم پس از زمانى به گوشتان مىرسد كه چگونه آتنيان همان شهر و سرزمين قشنگ خود را دوباره در دست خواهند داشت .\r\nاز اين سخنان او ايوروبياديس دانست كه اگر آنان آهنگ رفتن كنند شايد آتنيان همراهى نكرده جدا گردند و چون مردى به نام ايرتريا « 1 » به سخن پرداخت ثميستوكليس به او پاسخ داده گفت :\r\nآيا شما خبرهايى از جنگ كه همچون آمه ماهى « 2 » باشد نزد خود داريد ؟ ! همانا شما شمشير داريد ولى دل نداريد .\r\nكسانى گفته‌اند كه چون ثميستوكليس اين گفتگوها را بر روى كشتى مىراند ناگهان عقابى پديدار گرديده بر روى ستون كشتى نشست و اين فال نيك چندان تكانى به يونان داد كه همگى دل به پذيرفتن پيشنهادهاى او نهاده خواستند بىدرنگ جنگ آغاز كنند . ليكن همين كه كشتيهاى دشمن به بندر فاليروم « 3 » در كنار آتيكا فرا رسيد و از فزونى سراسر آن كناره‌ها را از ديده بپوشانيد و از آنسوى خود پادشاه را ديدند كه با سپاه خشكى به كنار دريا رسيد اين زمان به ترس افتاده آن سخنان ثميستوكليس را از ياد بردند . مردم پلوپونيسوس بار ديگر قصد بازگشت به استموس كردند و اگر سخن ديگرى از كسى مىشنيدند بددل مىشدند و قرار بر آن نهادند كه شبانه روى به بازگشت آرند و دستورهايى كه مىبايست به ناخدايان و كشتىبانان دادند .\r\nثميستوكليس از اين پيش‌آمد سراسيمه گرديد و ترسيد مبادا يونانيان هر كدام به شهر و جايگاه خود برگردند و پراكنده شوند و از آن تنگه‌هاى باريك كه زمينه استفاده از آنها در دست هست بىاستفاده گردند از اين جهت تدبيرى انديشيده به دستارى سكينوس « 4 » آن را به كار بست . اين سكينوس اسيرى از ايرانيان بود ولى ثميستوكليس را سخت دوست مىداشت و\r\n\r\n\r\n","description":"","footnote":"\r\n( 1 ) .  Eretria \r\n( 2 ) . ترجمه زير لفظى  Inkpieh  مىباشد و آن يك ماهى است كه سياهيها همچون مركب ( آمه ) از دنبال خود مىاندازد . به‌هرحال مقصود ثميستوكليس از اين عبارت روشن نيست .\r\n( 3 ) .  Phalerum \r\n( 4 ) .  Sicinnus \r\n","page_name":" 46 ","page_number":46},
  {"content":"\r\n\r\nپرستار فرزندان او بود . ثميستوكليس او را نهانى نزد خشايار شاه فرستاده پيام داد كه من كه فرمانده كشتيهاى يونانيان مىباشم اينك به هواداراى پادشاه گرويده‌ام و مىخواهم بيش از همه اين خبرها را برسانم كه يونانيان آماده پراكنده شدن و گريختن گرديده‌اند و مىخواهند خود را از گرفتارى رها گردانند .\r\nمن سود پادشاه را در اين مىدانم كه از اين عزم يونانيان جلوگيرى كرده در همين هنگام به هم خوردگى كارها كه دور از سپاه خشكى خود نيز مىباشند به حمله پرداخته كشتيهاى اينان را درهم شكند .\r\nخشايار شاه از اين پيام سخت خورسند گرديده چنين پنداشت كه پيام دهنده جز نيكى او را نخواسته و اين بود بىدرنگ فرمان داد كه سركردگان دريايى او به كار پرداخته و دويست كشتى زره‌پوش را به كار انداخته همگى جزيره‌ها را گرد فرو گيرند و تنگه‌ها و گذرگاه را در بسته نگزارند يك تن از يونانيان بيرون برود تا ايرانيان نيازمند شده از دنبال آنان بدوند . و چون اين كار كرده شد آريستيديس پسر لوسيماخوس نخستين كسى بود كه آن را دريافت و به چادر ثميستوكليس شتافت تا او را آگاه گرداند .\r\nبا آنكه گفته‌ايم كه ثميستوكليس او را از شهر بيرون رانده بود و او هنوز دل پر از كينه داشت .\r\nثميستوكليس چون خردمندى و استوارى او را مىدانست و اين هنگام از آمدن او دلشاد گرديده بود همگى داستان سكينوس را براى او باز گفت و دوباره خواهش كرد كه چون يونانيان سخن از شما مىشنوند شما به اين بكوشيد كه آنان را بايستادن و جنگ كردن واداريد .\r\nآريستيديس آفرين برو خوانده بىدرنگ نزد ديگر سركردگان و كشتىبانان شتافت و آنان را به جنگ دلير گردانيد . ولى اينان آن جنبشى را كه بايستى نمايند ننمودند و سخن او را باور نكردند تا زمانى كه يك كشتى كه فرمانده آن پانايتيوس « 1 » نامى بود و خود از سمت ايرانيان كناره‌گيرى نموده به اين سمت شتافته بود به آنجا رسيد و چنين خبر آورد كه ايرانيان سر به سر گذرگاه‌ها و تنگه‌ها را بسته‌اند .\r\nاز اين خبر غيرت سركردگان به جوش آمده هم نوميدى آنان را فرا گرفت و اين بود كه به كار برخاستند .\r\n\r\n\r\n","description":"","footnote":"\r\n( 1 ) .  Panaetius \r\n","page_name":" 47 ","page_number":47},
  {"content":"\r\n\r\nچون روز شد خشايار شاه به جاى بلندى درآمده به كشتيهاى خود نگاه مىكرد كه چگونه صف مىبندند . فانوديموس « 1 » مىگويد :\r\nاو بر روى دماغه كوهى كه بالاى پرستشگاه هركوليس « 2 » نهاده و در آنجا كناره‌هاى آتيكا از جزيره با يك تنگه آبى جدا مىگردد نشسته بود ليكن آكستودوروس « 3 » مىنويسد او در نزديكهاى ميگارا « 4 » بر روى تپه‌هايى كه « شاخ » نام دارند جا گزيد و بر كرسى زرين نشسته دبيران بسيارى گرد او را فرا گرفته بودند كه هر آنچه در ميدان جنگ مىرفت آنان به رشتهء نگارش مىكشيدند . « 5 »\r\nثميستوكليس در پيرامون كشتى فرماندهى به گزاردن قربانى پرداخته بود كه سه تن دستگير نزد او آوردند و اينان كه رختهاى گرانبهاى زر دوز بر تن خود داشتند چنين گفته شد كه پسران آرتااوكتيس « 6 » و ساندااوكى « 7 » خواهر خشايار شاه مىباشند .\r\nايوفرانتيديس « 8 » پيشين‌گو همين كه چشمش به اينان افتاد و قضا را در اين ميان آتشى كه روشن بود و قربانيها گزارده مىشد چنان فروزشى از آن نمايان گرديد كه مانند آن كمتر نمايان مىشد و از آن سوى مردى از سوى دست راست عطسه‌اى زد كه اين خود نشان آن بود كه به زودى حادثه خوشى روى خواهد داد از اينجا پيشين‌گو ثميستوكليس را به كنارى برده چنين گفت :\r\nاينان را بايد قربانى كرد و هر سه را با دعاى فيروزمندى به باخوس خون‌آشام قربانى داد كه چنين كارى اگر كرده شود نه تنها يونانيان آزاد مىشوند بلكه بر دشمن چيرگى هم مىجويند .\r\n\r\n\r\n","description":"","footnote":"\r\n( 1 ) .  Phanodemus \r\n( 2 ) .  Hercules  يكى از نيمه خدايان يونان است كه يونانيان و روميان خود را از نژاد او مىشمارند .\r\n( 3 ) .  Acestodorus \r\n( 4 ) .  Msgara \r\n( 5 ) . اين عبارت مىرساند كه نوشتن در ميان ايرانيان در آن زمان رواج بسيار داشته و مىتوان گفت كه براى اين‌گونه نگارشها خط ديگرى جز از خط ميخى داشته‌اند . زيرا خط ميخى با سختى كه در نوشتن دارد خودكار دشواريست كه اين‌گونه نگارشهاى شتاب‌آميز با آن انجام گيرد .\r\n( 6 ) .  Artayctes  گويا نام مردى و شوهر ساندااوكى باشد .\r\n( 7 ) .  Sandauce \r\n( 8 ) .  Euphrantides  با خوس خون‌آشام نبوده اين كاهنان او خون‌آشام بوده‌اند . اگر چنين كارى از ايرانيان سر مىزد نمىدانم يونانيان چه مىگفتند .\r\n","page_name":" 48 ","page_number":48},
  {"content":"\r\n\r\nخود ثميستوكليس از اين پيشين‌گويى بىمانند و از آن پيشنهاد دلگداز روى درهم كشيد .\r\nولى توده انبوه كه در هنگام پيش آمدن يك حادثه بيمناكى براى رهايى از آن به چاره‌جوييهاى پندارآميز بىخردانه بيشتر دست مىزنند تا به چاره‌جوييهاى خردمندانه و با بنياد در اينجا نيز پيشنهاد پيشين‌گو را سخت پسنديده همگى به يك آواز داد زدند :\r\n« با خوس ! » و دستگيران را به سوى قربانگاه رانده بدانسان كه دستور پيشين‌گو بود قربانى كردند .\r\nشماره كشتيهاى دشمن را آييسولوس « 1 » شاعر در شعرهاى خود كه آن را « ايرانيان » نام نهاده بدينسان ياد مىكند و پيداست كه از روى آگاهى سخن مىراند :\r\nمن مىدانم خشايار شاه هزار كشتى راند كه دويست و هفت كشتى آن بىاندازه تندرو بود .\r\nاين سخنى است كه همگى برآنند .\r\nاما آتنيان يكصد و هشت كشتى داشتند كه به روى زمينه هر يكى هجده مرد به جنگ مىپرداخت و چهار تن از اينان تيرانداز و ديگران با ابزارهاى ديگر بودند .\r\nثميستوكليس بدانسان كه جاى سزاوارى براى جنگ برگزيده بود درباره زمان جنگ نيز تدبير خردمندانه‌اى به كار برد . زيرا روى كشتيها را به سوى دشمن برنگردانيد و به جنگ آغاز نكرد تا هنگامى از روز كه به عادت ديگر روزها باد خنك تازه‌اى از سوى دريا وزيدن گرفت و از وزيدن آن آب تنگه روى به بالا آمدن گذاشت .\r\nاين حال با كشتيهاى يونانيان كه بلندى كمى داشت ناسازگار نبود ولى با كشتيهاى ايران كه بسيار بلند ساخته شده و بيشتر بايستى توى آب رود و از اين جهت در جنبيدن سخت سنگين بود بىاندازه ناسازگار بود و آنها را به آسانى آماج حمله‌هاى دليرانه بىباكانه يونانيان مىساخت . يونانيان در اين گرماگرم پيكار هم‌چشم به ثميستوكليس دوخته از او كار جنگ مىآموختند و قضا را در برابر كشتى او كشتى آريامنيس « 2 » فرمانده كشتيهاى ايرانيان ايستاده بود و اين آريامنيس بهترين برادران خشايار شاه و مرد بس دلير و جنگجويى بود و از آن بالاى كشتى خود پياپى تير يا زوبين مىانداخت بدانسان كه گويى از روى ديوارى مىاندازد آمنياس « 3 » از مردم دكليا « 4 » و سوسيكليس « 5 » از مردم پديا « 6 » كه دو تن در كشتيها نزديك به هم\r\n\r\n\r\n","description":"","footnote":"\r\n( 1 ) .  Aesohylus \r\n( 2 ) .  Ariamnes \r\n( 3 ) .  Amisias \r\n( 4 ) .  Decelea \r\n( 5 ) .  Sosicles \r\n( 6 ) .  Pedie \r\n","page_name":" 49 ","page_number":49},
  {"content":"\r\n\r\nافتاده بودند چنان كه كشتيهاى ايشان تنه به همديگر زده و نوكهاى برنجين آنها به هم مىخورد .\r\nآريامنيس چون كوشش داشت كه به كشتيهاى اينان هجوم بياورد اينان با تيشه‌هاى خود زخمهايى به وى زدند و او را به دريا انداختند .\r\nلاشه او در ميان تخته پاره‌هاى شكسته بر وى دريا شناور بود تا ارتميسيا « 7 » آن را شناخته و برداشته نزد خشايار شاه برد .\r\nنخستين كسى كه كشتى از دست دشمن در آورد لوكوميديس « 8 » آتنى بود كه نشانهاى آن را كنده و وقف آپولوغارتاج « 9 » نمود . ازين جهت كه جنگ در يك جايگاه تنگى بود ايرانيان نمىتوانستند همه كشتيهاى خود را به كار بيندازند و تنها يك دسته را به جنگ وامىداشتند .\r\nاين بود كه يونانيان دلير گرديده با زور و توانايى بر آنان مىتاختند و بدينسان پيكار مىنمودند تا تاريكى شام آنان را از هم جدا گردانيد و بدانسان كه سيمونيديس مىگويد يكى از گرانمايه‌ترين فيروزى را از آن خود گردانيدند .\r\nفيروزى كه هم نزد خود يونانيان و هم پيش ايرانيان با شكوه‌ترين و پرارج‌ترين پيشرفت در دريا شمرده مىشد . و پيداست كه مايه اين سرفرازى غيرت و جانفشانى يونانيان و توانايى و كاردانى ثميستوكليس بود .\r\nپس از اين جنگ بزرگ دريايى خشايار شاه سخت برآشفته بر آن سر شد كه با ريختن سنگ و خاك انبوه آن تنگه را انباشته گرداند تا از روى آن بتواند زور و سپاه خشكى خود را به جزيره سالامين برساند .\r\nثميستوكليس براى آنكه دانش و فهم آريستيديس را بسنجد به او چنين گفت كه مىخواهم به سوى هلسپونت « 10 » رفته جسرى را كه از كشتيها در آنجا پديد آورده‌اند ويران گردانيده بدينسان راه بازگشت آسياييان را بسته آنان را در اروپا به زندان نگاهدارم .\r\nولى آريستيديس اين پيشنهاد را نپسنديده چنين گفت :\r\nتاكنون با دشمنى جنگ مىكرديم كه بيش از هر كارى به شكوه و نمايش بيرونى خود دلبستگى داشت .\r\n\r\n\r\n","description":"","footnote":"\r\n( 7 ) .  Artmisia \r\n( 8 ) .  Lycomedes \r\n( 9 ) . غار درختى است كه از شاخه‌هاى آن تاج گلى ( بساك ) مىساختند .\r\n( 10 ) .  Hellespont  جاييست كه اكنون داردانيل ناميده مىشود و آن زمان شهرى نيز به اين نام در آنجا بوده .\r\n","page_name":" 50 ","page_number":50},
  {"content":"\r\n\r\nولى ما اگر او را در اين خاك يونان زندانى گردانيم ناچار حال خود را تغيير داده از نيازمندى و ناچارى آسايش را بر خود حرام مىسازد و با اين همه زور و سپاهى كه در زير دست خود دارد ديگر پس از اين تنها به داشتن يك چتر زرين بسنده نمىنمايد و جنگ را تنها براى لذتهاى بيهوده خود نمىكند . بلكه از اين پس جنگ را مايه زندگى خود دانسته سخت‌ترين كوششها را به كار مىبرد .\r\nخود پادشاه به تلاش برخاسته خطاهاى گذشته را جبران و سستى پيشين را به سختى و استوارى مبدل مىگرداند .\r\nاز اينجا اى ثميستوكليس نه به سود ماست كه پلى را كه هست براندازيم بلكه اين به سود ماست كه اگر بتوانيم پل ديگرى بر سر راه او ساخته بازگشت را براى او آسانتر گردانيم .\r\nثميستوكليس پاسخ داده گفت :\r\nپس اگر راى شما اين است ما بايد از هر راهى كه مىتوانيم و به هر تدبيرى كه مىشناسيم خودمان را از دست دشمن آزاد گردانيم .\r\nاز اين جهت در ميان اسيران جستجو نموده يكى از خواجه‌سرايان خشايار شاه را كه دستگير شده و نام او آرناكس « 1 » بود پيدا كردند .\r\nثميستوكليس او را نزد پادشاه ايران فرستاده چنين پيام داد كه يونانيان چون در دريا فيروز آمده‌اند كنون مىخواهند كسانى را فرستاده جسر هلسپونت را ويرانه سازند ولى ثميستوكليس كه خود را هوادار پادشاه مىشناسد خواسته شاه را آگاه گرداند تا زود است و مىتواند خود را به سوى آبهاى آسيا بكشد و به كشور خويش باز گردد .\r\nاو نيز به نوبت خود كوشش خواهد نمود كه يونانيان را نگاه داشته از شتاب و تندى در آن كار باز دارد .\r\nخشايار شاه همين كه اين را شنيد ديگر ايستادگى نتوانسته ترسناك و نگران خاك يونان را رها كرده بازگشت .\r\nخردمندى و هوشيارى ثميستوكليس و آريستيديس در زمينه اين گفتگو و تصميم بهتر از همه هنگامى روشن گرديد كه جنگ پلاتاى « 2 » پيش آمد و ماردونيوش با بخش بسيار اندكى از\r\n\r\n\r\n","description":"","footnote":"\r\n( 1 ) .  Arnaces \r\n( 2 ) .  Platae  جايى است كه يك رشته جنگهاى ايران و يونان در آنجا روى داده و شرح آن در سرگذشت آريستيديس خواهد آمد .\r\n","page_name":" 51 ","page_number":51},
  {"content":"\r\n\r\nسپاه خشايار شاه يونانيان را در فشار گذاشت و خود بيم آن بود كه به يك بار جنگ را باخته و نابود گردند .\r\nهرودوتوس مىنويسد از ميان همه شهرهاى يونان آييگيناپر سودمندترين كار را در اين جنگ انجام داد .\r\nبا آنكه يكايك يونانيان سر در پيش ثميستوكليس فرود آوردند اگرچه بسيارى از ايشان از راه رشك از درون ناخرسند بودند و اين بود كه چون به دهانه پلوپونيسوس رسيدند و در آنجا در زمينه اينكه كدام سركرده بهتر كوشيده رأىگيرى آغاز شد پاره سركردگان در رايى كه مىدادند خود را نخست و ثميستوكليس را دوم ياد مىكردند .\r\nلاكيدومنيان او را همراه خودشان به اسپارت برده پاداش دليرى را بر ايوروبياديس بخشيده پاداش خردمندى را به او دادند و تاجى از زيتون بر سر او گزاردند . نيز او را بر بهترين گردونه‌اى نشانيده در شهر بگردانيدند .\r\nسپس سيصد تن جوان را همراه ساخته تا نزديكيهاى خاك آتن بدرقه نمودند .\r\nدر بازيهاى المپياد كه پشت سر اين جنگ پيش آمد چون ثميستوكليس به آن جايگاه در آمد همه مردم رو به سوى او گردانيده به جاى تماشاى گروبندان و كشتىگيران تماشاى او را مىنمودند و به بيگانگان كه او را نمىشناختند نشانش داده ستايشش مىكردند و دست به او زده و آفرين گفته هرگونه شادى نشان مىدادند . چنان كه او بسيار خرسند گرديده به دوستان خود گفت : من ميوه تلاشهاى خود را در راه يونانيان چيدم .\r\nاو از سرنوشت خود دوستار آبرو و سرفرازى بود ، چنان كه حكايتهايى كه سر هم از او بر زبانها افتاده اين را به خوبى مىرساند .\r\nزمانى كه آتنيان او را سردار خود برگزيدند او كارهاى پيشين خود را چه از آن خويشتن و چه از آن توده همچنان دنبال مىنمود تا هنگامى كه راه سفر را پيش گرفتند كه اين هنگام كارهاى بيشتر ديگرى پيش آمده بود و ناگزير از رها كردن كارهاى پيشين خود گرديد .\r\nهنگامى لاشه‌هاى مردگانى را ديد كه دريا به كنار انداخته و بر گردنها و بازوهاى آنان بازوبندها و گردن‌بندهاى زرين نمايان بود .\r\nاو با بىپروايى از آنها گذشته به كسى كه همراهش بود چنين گفت : « تو كه ثميستوكليس نيستى\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nاينها را براى خودت بردار » به آنتيفاتيس « 1 » كه جوان نكورويى بود و پيش از آن از ثميستوكليس كناره مىجسته و در اين هنگام شكوه و بزرگى نزديكى مىنمود چنين گفت :\r\nروزگار به هر دوى ما يك درس آموخته است اى جوان !\r\nنيز گاهى مىگفت :\r\nآتنيان نوازش به من نكرده و سزايى ندادند . بلكه مرا درخت چنارى پنداشتند كه تا هوا گرم بود زير سايه آن پناهنده گرديدند و چون هوا خنك گرديد برگهاى آن را استرده و شاخه‌هايش را بريدند .\r\nمردى از سريفوس « 2 » چون به او گفت :\r\nاين بزرگى را تو نه از برازندگى خود بلكه از بزرگى شهر آتن به دست آوردى .\r\nاو پاسخ داده گفت :\r\nراست مىگويى ! من اگر از سرفيا بودم هرگز شهرتى پيدا نمىكردم . همچنين تو اگر از آتن بودى همچنين يكى از سرداران كه هميشه مدعى بود نيكيهايى براى آتن انجام داده و كارهاى خود را با كارهاى ثميستوكليس به سنجش مىآورد ، او پاسخ داده مىگفت : روز پس از جشن با روز جشن به پيكار برخاسته چنين مىگفت : كه تو بيش از اين نيستى كه چون فرا مىرسى مردم همه در تلاش و كوشش هستند و بسيج ساز و برگ مىكنند . ولى من چون فرا مىرسم مردم مىآسايند از رنج رها مىگردند . روز جشن پاسخ داده گفت : همه اينها درست است ولى اگر من نيايم تو هرگز نخواهى بود . تو هم كه بر خود ميبالى اگر ثميستوكليس نبود كجا مىتوانستى بودن ؟\r\nپسر او كه بر مادرش چيره بوده و به دستيارى او بر پدرش نيز چيرگى كرده و آنچه دلخواه خودش بود پيش مىبرد او خنديده چنين مىگفت :\r\nتو تواناترين كسى در يونان مىباشى . زيرا آتنيان بر سراسر يونانيان فرمان مىرانند .\r\nمن هم بر آتنيان فرمان مىرانم . مادر تو نيز بر من فرمان مىراند تو نيز بر مادر خود فرمان مىرانى .\r\nاز آنجا كه در هر كارى جدايى را دوست مىداشت هنگامى زمينى را مىفروخت به آن كسى كه بايستى به آواز اعلان آن را كند دستور داد كه بگو :\r\n\r\n\r\n","description":"","footnote":"\r\n( 1 ) .  Antiphates \r\n( 2 ) .  Seriphus \r\n","page_name":" 53 ","page_number":53},
  {"content":"\r\n\r\nاين زمين همسايه‌هاى بسيار نيكى دارد . دو تن كه دوستار و خواستار دختر او بودند او يكى را كه برازندگى داشت بر آنكه توانگر بود برگزيد و چون پرسيدند گفت :\r\nمن مردى را بىتوانگرى دوست‌تر مىدارم تا توانگرى را بىمردى .\r\nاين بود نمونه‌اى از خوى و گفتار او .\r\nپس از اين كارها او خواست شهر آتن را دوباره آباد گرداند . ثئوپومپوس « 1 » مىگويد به ايفوران « 2 » لاكيدومنيان رشوه داد تا آنان را از مخالفت بازداشت .\r\nولى بسيارى نقل كرده‌اند كه وى اين كار را با تدبير و فريب پيش برد بدينسان كه به بهانه نمايندگى سفرى به اسپارت كرده و در آنجا اسپارتيان او را درباره اينكه مىخواهد شهر آتن را دوباره بسازد زير بازخواست آوردند و پوليارخوس « 3 » از آييگينا براى خبر دادن اين موضوع بدانجا آمده بود . ولى او چگونگى را انكار كرده گفت :\r\nچه بهتر كه شما كسانى را بفرستيد تا به آتن رفته با چشم خود ببينند كه چنين كارى نشده .\r\nبدين تدبير فرصت به دست آتنيان داد كه ديوارهاى شهر را بلند گردانند همچنين اين كسان را بدانجا فرستاد تا به عنوان گرو در عوض خود او در آتن نگاه دارند .\r\nاين بود كه چون اسپارتيان سپس راست قضيه را دريافتند هيچ‌گونه جلوگيرى نتوانستند بلكه ناگزير شدند كه با روى باز و خندان او را به شهر خود باز فرستند .\r\nپس از آن به ساختن بندر پيرائيوس پرداخت . زيرا خوب مىدانست كه چه سودى از آن مىتوان برداشت و از اين راه مىكوشيد كه شهر را با دريا پيوسته‌ى يكديگر گرداند . ولى اين عكس سياست پادشاهان باستان آتنى بود كه مدتها كوشيده زيردستان خود را از دريا به كنار كشيده و آنان را از كشتىرانى باز داشته و به زندگانى در خشكى و پرداختن به كشت و كار بر انگيخته بودند . ولى ثميستوكليس نه تنها بندرى پديد آورده شهر را با آن بندر يكى ساخت بلكه چنانچه اريستوفاليس مىگويد : شهر را جزو بندر نموده و از اين راه توده انبوه را براى نبرد و ايستادگى در برابر بزرگان دلير و توانا گردانيد ، زيرا بدينسان اختيار و توانايى بيشتر در دست دريانوردان و كشتيابان و ناخدايان بود . به همين جهت است كه سى تن بىدادگر « 4 » يكى\r\n\r\n\r\n","description":"","footnote":"\r\n( 1 ) .  Theopompus \r\n( 2 ) .  Ephor  مجلس شورايى كه اسپارتيان داشتند . نمايندگان آن را ايفور مىناميدند .\r\n( 3 ) .  Poliarchus . Piraeus \r\n( 4 ) . داستان سى تن دادگر سپس خواهد آمد .\r\n","page_name":" 54 ","page_number":54},
  {"content":"\r\n\r\nهم فرمان داده بودند كه نمايندگانى كه در مجلس شورى رو به سوى دريا مىنشينند روى آنان به سوى خشكى برگردانيده شود . مقصودشان فهمانيدن آن بود كه فرمانروايى دريايى خود بنياد دموكراسى « 1 » مىباشد ولى دسته‌هاى برزگر چندان دشمنى با آيين اوليگارشى « 2 » ندارد .\r\nبارى ثميستوكليس در راه برترى دريايى آتنيان كوشش دريغ نمىداشت و در اين باره انديشه‌هاى ديگرى نيز داشت . از جمله اينكه چون خشايار شاه از يونان بيرون رفت و كشتيهاى جنگى يونانيان براى گزاردن زمستان به بندر پاگاساى « 3 » درآمدند ثميستوكليس در يك گفتارى كه به مردم مىنمود چنين گفت :\r\nمن انديشه‌اى كرده‌ام كه نتيجه آن بهره‌مندى شما و آسودگىتان خواهد بود . ولى يك انديشه‌ايست كه نبايد آن را آشكارا و براى همه باز كنم .\r\nآتنيان پاسخ دادند كه آن انديشه را تنها به آريستيديس باز نمايد كه هرگاه او پسنديد به كار ببندد و گرنه به كار نبندد و چون ثميستوكليس با آريستيديس گفتگو كرد كه مىخواهد كشتيهاى يونانيان را كه در بندر پاگاساى است آتش زند آريستيديس بيرون آمده به مردم گفت انديشه‌اى كه ثميستوكليس انديشيده تدبير بسيار سياسى ولى بسيار ناآبرومندانه‌اى است از اين جهت آتنيان دستور به ثميستوكليس دادند كه از آن انديشه باز گردد .\r\nدر شوراى عمومى آمفيكتواونيك « 4 » چون لاكيدومنيان چنين پيشنهاد كردند كه شهرهايى كه در جنگ با ايرانيان همدست نبودند و شركتى در جنگ نكرده‌اند نمايندگان ايشان از شورى بيرون رانده شوند ، ثميستوكليس از آن ترسيد كه اگر نمايندگان تسالى و ثبيس و آرگوس « 5 » و ديگران از شورى بيرون روند اختيار رأيها به دست اسپارتيان خواهد افتاد و بدينسان هر چه دلخواه ايشان است پيشرفت خواهند داد . از اين جهت به هوادارى نمايندگان آن شهرها برخاست و مقصود خود را پيش برده رأى نمايندگان را برگردانيد .\r\n\r\n\r\n","description":"","footnote":"\r\n( 1 ) . مقصود از دموكراسى آنكه اختيار حكمرانى در دست همگى توده باشد كه هر كسى را سزاوار و شايسته دانستند رشته فرمانروايى را به دست او بدهند .\r\n( 2 ) . اوليگارشى آن‌گونه حكمرانى است كه اختيار نه در دست توده بلكه در دست يك دسته از بزرگان باشد .\r\n( 3 ) .  Pagasae \r\n( 4 ) .  Amphictyonic  يك گونه شوراى عمومى كه يونانيان داشته‌اند و در زمينه كارهاى سراسر يونان به شور مىپرداختند .\r\n( 5 ) .  Argos \r\n","page_name":" 55 ","page_number":55},
  {"content":"\r\n\r\nچه او مىگفت كه تنها سى و يك شهر در جنگ شركت داشته و بيشتر آنها جز شهرهاى بسيار كوچكى نيست . بااين‌حال اگر نمايندگان آن شهرها را بيرون كنيم نتيجه اين خواهد بود كه اختيار اين شوراها به دست دو يا سه شهر بزرگ بيفتد و اين خود كار ناستوده‌اى است . ولى اين كار او بر لاكيدومنيان گران افتاد . زيرا آنان اين زمان كيمون را پيش كشيده و سخت ارجمندش مىداشتند و مقصود ايشان اين بود كه او را در برابر تدبيرهاى سياسى به ضديت برانگيخته حريف و دشمن او گردانند . همچنين آن كار او كه جزيره‌ها را مىگرديد و از مردم پول مىگرفت . بر ديگر دسته‌هاى يونانى سنگين افتاد .\r\nهرودوتوس مىگويد :\r\nچون از مردم جزيره آندروس « 1 » پول طلب كرد به آنان چنين گفت :\r\nمن دو خداى را همراه خود آورده‌ام كه يكى فهمانيدن و ديگرى ناگزير ساختن مىباشد .\r\nآنان پاسخ داده چنين گفتند :\r\nما نيز دو خدا نزد خود داريم كه ما را از دادن پول باز مىدارند . يكى از آنها نداشتن و ديگر نتوانستن مىباشد . « 2 »\r\nكم‌كم مردم آتن از شنيدن نكوهشها و بدگوييها كه از ثميستوكليس مىشد خورسندى مىنمودند و شادمان مىگرديدند .\r\nاز اين جهت ثميستوكليس خود را ناگزير مىديد نيكى كه به يونانيان نموده و كارهايى را كه انجام داده به رخ آنان بكشد و از كسانى كه بد او را مىگفتند چنين مىپرسيد :\r\nمگر شما از دريافت نيكيهاى پياپى از يك كس فرسوده مىشويد ؟ ! اين كار او خود علت ديگرى براى آزردگى مردم مىشد .\r\nآنچه بيش از همه مردم را بروشورانيد اين بود كه پرستشگاهى براى « يانا بنياد نهاده و نام آن را « دياناى بهترين راهنمايى » نهاده و مقصودش اين بود كه او بهترين راهنمايى را كرده نه تنها به مردم آتن بلكه به همه يونانيان .\r\nاين پرستشگاه را در پهلوى خانه خود در زمينى كه ميليتى « 3 » ناميده مىشود بنياد نهاد و\r\n\r\n\r\n","description":"","footnote":"\r\n( 1 ) .  Andros \r\n( 2 ) . در اينجا پلوتارخ چند شعرى كه شاعرى در نكوهش ثميستوكليس سروده مىآورد كه ما از ترجمه آنها چشم پوشيديم .\r\n( 3 ) .  Melete \r\n","page_name":" 56 ","page_number":56},
  {"content":"\r\n\r\nهمانجاست كه امروز دژخيمان چون كسى را كشتند لاشه او را بدانجا مىكشند يا چون گناهكارى را خفه كردند آن ريسمان را با رختهاى گناهكار و تن بىروان او بدانجا مىاندازند .\r\nدر آنجا هنوز تا به امروز پيكرهء كوچكى از ثميستوكليس در پرستشگاه « دياناى بهترين راهنمايى » بازمانده كه از ديدن آن پيداست كه او نه تنها مرد هوشيار و و الا نهادى بوده ، چهره‌اى دليرانه و دلنشين نيز داشته است .\r\nبارى سرانجام آتنيان به آيين اوسيراكيسم او را از شهر دور راندند و اين كار را براى جلوگيرى از توانايى و از ميان بردن شكوه و جلوگيرى او كردند .\r\nچه اين رفتار را به همه‌ى كسانى مىكردند كه مىديدند بسيار توانا و نيرومند گرديده‌اند يا خود بزرگى آنان مايه رشك ديگران مىباشد . زيرا آيين اوستراكيسم تنها براى آن نبود كه كسانى را گوشمال داده از غرور بيرون آورند ، بلكه جهت ديگرش آن بود كه بدين وسيله رشك و بدانديشى پاره كسان را نيز فرونشانند و از دشمنى كه با بزرگان مىنمايند باز دارند .\r\nثميستوكليس چون از آتن بيرون رفت و در آرگوس درنگ داشت ناگهان داستان پااوسانياس « 1 » پيش آمد و اين خود فرصت به دشمنان او داد تا آنجا كه لئوبوتيس « 2 » از مردم آقرااولى « 3 » پسر الكمايون نسبت خيانت به او مىداد و اسپارتيان در اين باره پشتيبانى او را داشتند .\r\nدر آن هنگام كه پااوسانياس اين قصد خيانت‌آميز را در دل خود داشت و در راه آن مىكوشيد نخست قصد خود را از ثميستوكليس پنهان مىداشت با آنكه دوست هم راز يكديگر بودند .\r\nولى سپس چون ديد آتنيان ثميستوكليس را از شهر دور راندند و اين پيش‌آمد بر او ناگوار افتاده و مايه دلتنگىاش گرديده ، اين هنگام پرده از روى راز خود برداشته آن را در ميان نهاد و نامه پادشاه ايران را به او نشان داد . او ثميستوكليس را به دشمنى يونانيان برمىانگيخت و آنان را پست و فرومايه مىستود .\r\nثميستوكليس بىدرنگ پيشنهاد او را رد كرد و هيچ‌گونه دخالتى در آن خيانت ننمود .\r\n\r\n\r\n","description":"","footnote":"\r\n( 1 ) .  Pausanias  يكى از پادشاهان اسپارت كه نام او در داستان آريستيديس نيز خواهد آمد و خيانت او در آنجا شرح داده خواهد شد .\r\n( 2 ) .  Leobotes  پسر  Alcmaeon \r\n( 3 ) .  Agraule \r\n","page_name":" 57 ","page_number":57},
  {"content":"\r\n\r\nچيزى كه هست اين پيش‌آمد را به يونانيان آگاهى نداده پرده از روى خيانت پااوسانياس برنداشت و اين بدان اميد بود كه شايد او از قصد خود باز گردد و اگر باز نگشت راز وى از جاى ديگرى آشكار گردد و چنان خيانت بزرگى در پرده نماند .\r\nبااين‌حال چون پااوسانياس را بكشتند و كاغذهاى ثميستوكليس در اين زمينه به دست افتاد يونانيان درباره او بدگمان شدند و لاكيدومنيان فرصت به دست آورده به پرده‌درى برخاستند .\r\nنيز دشمنان او در ميان آتنيان تهمتها بر وى مىبستند .\r\nثميستوكليس چون از آتن دور بود ناگزير شد به دستيارى نامه‌هاى خود به دفاع پردازد و تهمتهايى كه زده مىشد پاسخ يكايك را باز گويد ، از جمله چنين نوشت :\r\nكسى كه هميشه هواى حكمرانى را در سر داشته و همواره ميكوشيده كه فرمان بر ديگران براند چنين كسى هرگز خود را به بندگى به مردم بيابانى غارتگرى « 1 » نمىفروشد .\r\nبا اين همه دفاعهاى او مردم سخنان تهمت‌زنان را باور مىكردند و اين بود كه كسانى را فرستادند تا او را بياورند و در يك محكمه‌اى كه از جانب همه يونانيان برپا شود محاكمه نمايند .\r\nثميستوكليس پيش از وقت اين را دانسته به جزيره كوركورا « 2 » بگريخت و مردم اين جزيره از او خرسندى داشته هوادارش بودند . زيرا در زمانى كه ميانه ايشان با مردم كورنثيس گفتگويى برخاسته بوده ، او را حكم برگزيده و او چنين رأى داده بود كه كورنثيان بيست تا لنت به مردم اين جزيره بپردازند و نيز شهر ليوكاس « 3 » و جزيره آن بنه‌اى ( كولونى ) از آن هر دوى آن شهرها باشد .\r\nسپس از آنجا روانه اپيروس گرديده و چون آتنيان و لاكيدومنيان هنوز از دنبال او بودند از اين جهت در آنجا هم درنگ نكرده به اميد رها شدن از خطر خود را به جايى انداخت كه سراپا خطر بود .\r\nبدينسان كه پناه به آدميتوس « 4 » پادشاه مولوسى « 5 » برد ، در حالى كه او پيش از آن خواهشى از\r\n\r\n\r\n","description":"","footnote":"\r\n( 1 ) . اين مردم بيابانى غارتگر همان است كه سپس ثميستوكليس پناه بر آنان برد و ساليان دراز خود او و فرزندانش با نان آن مردم زندگى كردند .\r\n( 2 ) .  Corcyra \r\n( 3 ) .  Leucas \r\n( 4 ) .  Admetus \r\n( 5 ) .  Molosi \r\n","page_name":" 58 ","page_number":58},
  {"content":"\r\n\r\nمردم آتن كرده و ثميستوكليس كه در آن هنگام در آتن داراى توانايى و اختيار بوده خواهش او را نپذيرفته و به او همه گونه اهانت روا شمرده بود و اين حادثه را همه كس مىدانست .\r\nپس از اين هنگام فرصت به دست آدميتوس مىافتاد كه كينه از او بستاند ولى ، ثميستوكليس از رهگذر همشهريان خود چندان ترس داشت كه هرگز كينه‌توزى پادشاه آدميتوس را بديده نگرفت و خود را به اختيار او سپرده زير بار هرگونه فروتنى با او رفت . بدينسان كه پسر او را كه كودكى بيش نبود بر روى دست گرفته به اجاق او پناهنده گرديد و اين يك رسم مباركى در ميان مردم مولوسى بود كه هر كه دست به دامن چنين كارى مىزد پشتيبانى از او دريغ نمىساختند . برخى گفته‌اند زن پادشاه پثيا « 6 » اين رسم را به ثميستوكليس ياد داده كودك خود را به روى دستهاى او نهاد و به اجاق راه نمود . ديگران نيز گفته‌اند :\r\nخود ادميتوس اين كار را ياد داد تا يك عذر دينى در برابر سپردن او به دشمنانش داشته باشد و اين خود تدبيرى بود كه به كار زدند .\r\nبه‌هرحال در اين هنگام بود كه اپيكراتيس « 7 » آخازيانى به نهان زن و فرزندان او را از آتن بيرون آورده به اينجا نزد وى فرستاد و در نتيجه اين كار بود كه پس از ديرى كيمون او را محكوم به نابودى گردانيده بكشت .\r\nاين داستانى است كه استسيمبروتوس مىنويسد ؛ ليكن برخى ديگران مىنويسند كه ثميستوكليس به سيسيل رفته در آنجا دختر هيرو « 8 » پادشاه خودراى سوراكوسى « 9 » را به زنى خواست و به او وعده مىداد كه يونانيان را به زير فرمان او خواهد آورد . ولى چون هيرو خواهش او را نپذيرفت از آنجا روانه شده آهنگ آسيا كرد .\r\nليكن اين داستانها باور كردنى نيست .\r\nثئوفراستوس « 10 » در كتاب خود كه در موضوع مونارخى « 11 » نوشته چنين مىگويد كه هنگامى هيرو اسبهايى براى شركت در گروبندى اولمپياد فرستاده و چادر بسيار باشكوهى به نام خود در آنجا برپا ساخته بوده ولى ثميستوكليس خطبه‌اى براى يونانيان خوانده آنان را بر\r\n\r\n\r\n","description":"","footnote":"\r\n( 6 ) .  Pthia \r\n( 7 ) .  Epicrates \r\n( 8 ) .  Hiero \r\n( 9 ) .  Syracnse \r\n( 10 ) .  Theophrastus \r\n( 11 ) . مقصود از مونارخى فرمانروايى است كه با دست پادشاهان باشد .\r\n","page_name":" 59 ","page_number":59},
  {"content":"\r\n\r\nآن برانگيخت كه چادر آن پادشاه خودرأى را براندازند و اسبهاى او را نگذارند در گروبندى شركت نمايد .\r\nثوكوديديس « 1 » مىنويسد كه او از خشكى به درياى آييگاى رسيده در آنجا در پودنا « 2 » در كنار ثرمى « 3 » به كشتى نشست بىآنكه كسى او را بشناسد . ليكن چون مىديد كه باد كشتى را به سوى ناكسوس « 4 » مىبرد و آتنيان اين زمان گرد اين شهر را فرو گرفته بودند از اين جهت سخت بر خود ترسيده ناگزير چگونگى را به ناخدا و كشتىبان خبر داد و به آنان گاهى لابه كرده به التماس خواستار مىشد كه به كنار دريا نزديك نشوند و گاهى بيمشان داده مىگفت :\r\nاگر شما به كنار نزديك شويد من به آتنيان خواهم گفت اينان نه اينكه مرا نمىشناختند و در كشتى خود جا دادند بلكه رشوه از من گرفته و به خيانت اين كار را نمودند .\r\nبا اين لابه و تهديد آنان را بر آن واداشت كه به كنار نزديك نشوند و راه خود را پيش گرفته او را به آسيا برساندند .\r\nمقدار انبوهى از دارايى او را دوستانش از آتن بيرون آورده به آسيا نزد وى فرستادند .\r\nولى گذشته از اينها مالهاى ديگرى از او به دست آمد كه از آن توده گرديد و ميزان آن هشتاد تا لنت بود ، بدانسان كه ثئوپومپوس « 5 » مىنويسد تا صد تا لنت مىرسيده در حالى كه پيش از درآمدن به كارهاى توده همه دارايى او به سه تا لنت نمىرسيده .\r\nچون او به كومى « 6 » فرا رسيد در آنجا دانست كه در سراسر دريا كسانى در جستجوى او مىباشند .\r\nبه ويژه در ارقوتلس « 7 » و پوسودوروس « 8 » زيرا آهويى گرديده بود كه شكار كردنش بسيار گرانبها بود و پادشاه ايران آشكار اعلان كرده بود كه هر كه او را دستگير كرده نزد او ببرد دويست تا لنت پاداش دريافت دارد .\r\n\r\n\r\n","description":"","footnote":"\r\n( 1 ) .  Thocydidas \r\n( 2 ) .  Pydna \r\n( 3 ) .  Therme \r\n( 4 ) .  Naxos \r\n( 5 ) .  Theopompus \r\n( 6 ) .  Cyme \r\n( 7 ) .  Ergoteles \r\n( 8 ) .  Pythodorus \r\n","page_name":" 60 ","page_number":60},
  {"content":"\r\n\r\nاز اين جهت سخت ترس كرده به شهر آييگاى « 1 » كه شهر كوچكى از آن مردم آيولى « 2 » بود بگريخت و در آنجا كسى جز ميزبانش نيكوگينيس « 3 » كه مرد بسيار توانگرى در آيولى بود و بزرگان آسياى درونى هم او را مىشناختند نشناخت .\r\nچند روز در آنجا پنهان مىزيست تا شبى چون قربانى گزاده سپس به شام پرداختند اولبيوس « 4 » پرستار پسران نيكوگينيس ناگهان حالش به هم خورده ديوانه‌وار سخنانى مىگفت و پيشين‌گويى مىكرد . از جمله به آواز بلند اين شعرها را مىخواند :\r\nشب به سخن در مىآيد و به تو چيزها مىآموزد .\r\nهر آنچه آواز شب يادت دهد با آن رفتار كنى .\r\nسپس چون ثميستوكليس به رختخواب خود رفت در خواب ديد كه مارى خود را به گرد شكم او مىپيچد و به سوى گردن او مىخزد ، ولى همين‌كه خود را به روى او بسود ناگهان عقابى گرديده بالهاى خود را بر سر او باز كرد و او را برداشته به پرواز آمد و راه درازى او را ببرد تا در جايى كه چوكان زرين شاطران پديد آمد ، عقاب هم او را بىگزند به زمين گذاشت و او از ترسى كه داشت بيرون آمد .\r\nبراى روانه ساختن او نيكوگينيس تدبيرى بدينسان انديشيد كه چون مردم آسيا به ويژه ايرانيان غيرت زنان را سخت نگه مىدارند ، نه تنها همسرهاى خود بلكه كنيزكان زر خريد يا برگزيدگان را نيز مىپايند و چنان نگاهشان مىدارند كه هميشه بايد درون خانه باشند و از در بيرون نيايند و هرگاه سفر بكنند آنان را در چادرهاى در بسته كه از هر سوى آنان را فرا مىگيرد جا داده بر روى گردونه‌ها مىنشانند . « 5 »\r\nبراى ثميستوكليس نيز يك چنان چادر و گردونه‌اى آماده كردند كه روانه سفر گردد و چنين قرار دادند كه اگر كسى در نيمه راه به آنان برخورده پرسش نمايد بگويند دختر جوانى را از ايونا براى يكى از بزرگان ايران كه به زنى گرفته مىبرند .\r\n\r\n\r\n","description":"","footnote":"\r\n( 1 ) .  Aegae \r\n( 2 ) .  Aeolia \r\n( 3 ) .  Nicogenes \r\n( 4 ) .  Olbius \r\n( 5 ) . از اين جمله يك مطلب تاريخى به دست مىآيد و آن اينكه روپوشى زنان يك عادت باستانى ايران مىباشد و در آن زمانها سختگيرى بر زنان فزون‌تر از زمان ما بوده .\r\nنيز از اينجا جهت نام چادر يا چادره كه به پوشاك زنان گفته مىشود به دست مىآيد ، چه چادر خيمه را گويند و بايستى جهتى براى چادر ناميدن اين پوشاك در كار باشد .\r\nاز اين جمله ، آن جهت نيز دانسته مىشود و اين خود دليل ديگر بر درستى گفتار پلوتارخ مىباشد .\r\n","page_name":" 61 ","page_number":61},
  {"content":"\r\n\r\nثوكوديديس و خارون « 1 » از مردم لامپساكوس مىنويسند كه خود خشايارشاه تا اين زمان مرده بود و ثميستوكليس توانست نزد پسر او برود . ولى ايفوروس « 2 » و دينون « 3 » و كليتارخوس « 4 » و هيراكليدس « 5 » و بسيار ديگران چنين مىنويسند كه وى با خود خشايار شاه ديدار نمود . سال نامها با نگارش ثوكوديديس موافقت دارد و هنوز نمىتوان گفت كه نمىتوان از آنها مطلبى دريافت . « 6 »\r\nثميستوكليس چون به جايى رسيد كه ايمنى از گزند داشت نخست به نزد آرتابان « 7 » كه فرمانده هزار سپاهى ( سرهزاره ) بود رفته به او چنين گفت :\r\nمن يك تن يونانى هستم كه مىخواهم نزد پادشاه رفته سخنانى به او بگويم كه خود او خواستار است و به كارهاى پادشاهى او سودمند مىباشد آرتابان پاسخ داده گفت :\r\n« اى مرد بيگانه ! هر مردمى قانون جداگانه دارند و نزد هر مردمى يك چيز ديگرى پسنديده مىباشد ، ليكن تنها يك چيز در همه جا پسنديده است كه هر مردمى بايد در بند قانونهاى خود باشند .\r\nبه ما چنين گفته‌اند كه يونانيان بيش از هر چيز آزادى و برابرى را گرامى مىدارند ولى ، نزد ما گرامىترين و والاترين قانون آن است كه پادشاه را بزرگ‌ترين نگاهدارندهء جهان شمرده او را بپرستيم و بر او نماز ببريم . كنون اگر خواهيد توانست كه با قانون ما رفتار نموده و پيش روى پادشاه ما به خاك بيفتى ، در آن حال مىتوانى او را ببينى و هم مىتوانى سخنهاى خود را به او بگويى ، ولى اگر انديشه تو جز از اين باشد در اين حال بايد كسان ديگرى را براى ميانجيگرى پيدا كنى ، زيرا اين از عادت ما مردم ايران بيرون است كه پادشاه به كسى كه در برابر او به زمين نخواهد افتاد اجازه رسيدن به پيش خود بدهد ، ثميستوكليس سخنان او را شنيده چنين پاسخ گفت :\r\n\r\n\r\n","description":"","footnote":"\r\n( 1 ) .  Charon  اينان همه از تاريخ‌نگاران يونان مىباشند .\r\n( 2 ) .  Ephorus \r\n( 3 ) .  Dinon \r\n( 4 ) .  Clitarchus \r\n( 5 ) .  Heraclides \r\n( 6 ) . مرگ خشايار شاه را در سال 460 پيش از ميلاد دانسته‌اند و از فرينه‌ها چنين برمىآيد كه سفر ثميستوكليس نيز در همان هنگامها بوده و چون از گفتار خود پلوتارخ پيداست كه در زمانى كه ثميستوكليس در دربار ايران بوده مرگ پادشاهى پيش نيامده از اينجا پيداست كه ثميستوكليس نه به نزد خشايار شاه بلكه به نزد پسر او ارتخشثر يكم رسيده است .\r\n( 7 ) .  Artabanus \r\n","page_name":" 62 ","page_number":62},
  {"content":"\r\n\r\nمن كه به اينجا آمده‌ام تا شكوه و بزرگى پادشاه را هر چه بيشتر سازم هر آينه از فرمانبردارى قانون سرباز نخواهم زد . زيرا اين فرمانبردارى مايه خرسندى آن خدايى است كه آن كشور را بزرگ گردانيده و به اين پايه رسانيده بلكه كوششهايى نيز خواهم كرد كه نماز برندگان بر پادشاه هر چه بيشتر گردد . »\r\nآرتابان پرسيد : آيا به پادشاه بگويم شما كيستيد ؟ . زيرا آنچه از گفتارتان پيداست شما آدمى عادى نمىباشيد ! ثميستوكليس پاسخ داد : « كسى جز از خود پادشاه اين مطلب را بايد نداند . » اين داستانى است كه فانياس مىگويد : اراتوستنيس « 1 » اين جمله را هم بر او مىافزايد كه زن ارتريا « 2 » كه آرتابان او را نگاه داشته بود ميانجيگرى كرد تا ثميستوكليس خود را به آرتابان رسانيده گفتگو نمود .\r\nبارى چون او نزد پادشاه رسيد سر فرود آورد همچنان خاموش بايستاد تا آنگاه كه پادشاه به ترجمان دستور داده از او پرسيد : تو كيستى ؟ او به پاسخ برخاسته گفت : !\r\nاى پادشاه ! من ثميستوكليس آتنى هستم كه يونانيان مرا دور رانده‌اند اگرچه بديهاى بسيار به ايرانيان كرده‌ام ، ليكن نيكيهايم نيز كم نيست . زيرا من بودم كه يونانيان را بازداشته نگذاردم از دنبال ايرانيان بتازند . زيرا پس از آنكه به رهايى كشور خود كوشيده و فيروزمند گرديده بودم بايستى بر ايرانيان مهربانى دريغ نسازم . همشهريان خود من ديده‌اند كه من چه نيكيها به ايران كرده‌ام كنون شما به آنان نمودار سازيد كه چگونه به پاداش نيكى بيشتر مىكوشيد تا به فرمان راندن و چيرگى نشان دادن . اگر شما مرا آزاد كنيد يك ياورى را از آن خودتان آزاد ساخته‌ايد و اگر نابودم گردانيد يك دشمنى را از آن يونان نابود گردانيده‌ايد . همچنين سخن از خواست خدا به ميان آورده خوابى كه در خانه نكوگينيس ديده بود باز گفت . نيز فرمانى را كه به دستيارى كاهن دودنا « 3 » از زيوس يافته بود بدين مضمون : نزد كسى رو كه نام مرا دارد باز نمود و گفت چنين دانسته كه پادشاه و زيوس هر دو بزرگ هستند و هر دو پادشاه مىباشند .\r\nپادشاه خاموشانه به سخن او گوش مىداد و با آنكه از دلاورى و سنگينى او در شگفت بود اين هنگام هيچ پاسخى به او نگفت .\r\nولى چون با نزديكان و رازداران خود فرا نشست شادى بسيار نموده از خوشى بخت خود\r\n\r\n\r\n","description":"","footnote":"\r\n( 1 ) .  Eratosthnesc \r\n( 2 ) .  Eretria \r\n( 3 ) .  Dodona \r\n","page_name":" 63 ","page_number":63},
  {"content":"\r\n\r\nخرسندى داشت و به خداى خود آريمانوس « 1 » سپاس گزارده خواستار مىشد كه دلهاى همه دشمنان او را همچون دلهاى يونانيان گرداند كه مردان دلير و كاردان را از ميان خود بيرون كرده دور برانند .\r\nسپس قربانيها براى خدايان گزارد و از شادى به باده‌گسارى برنشست و چندان دلشاد بود كه شب هنگام خواب نيز خوددارى نتوانسته سه بار از ميان خواب داد زد :\r\nثميستوكليس آتنى كنون در دست من است .\r\nفردا بامداد بزرگان دربار را بار داده و ثميستوكليس را نزد خود خواند و چون او نزد وى مىرفت هيچ‌گونه اميد نيكى نداشت و از همه جا نشانهاى نامهربانى پيدا بود .\r\nاز جمله پاسبانان چون نام او را شنيدند به جلو دويده درشتى با وى نمودند و زبان به بدگويى باز داشتن و چون به سراى پادشاه درآمد او را ديد كه نشسته و ديگران همه بر سر پا ايستاده‌اند و خاموشى سراسر سراى را فرا گرفته . از پهلوى روكسانيس « 2 » سر هزاره كه برمىگذشت آواز او را شنيد كه آهسته مىگفت :\r\nاى مار حيله‌گر يونانى ! اين خودكاردانى پادشاه است كه تو را به اينجا آورده .\r\nو چون نزديك پادشاه رسيد بار ديگر به خاك افتاد . پادشاه بر او سلام گفته از روى مهر به سخن در آمد و چنين گفت : تو اكنون دويست تا لنت از من طلب دارى و مىتوانى بخواهى .\r\nچرا كه ! پاداشى كه براى پيدا كردن تو اعلان كرده بودم كنون به خود تو بايد داد . بدين سخنان به او دل مىداد و به سخن وامىداشت . سپس فرمان داد كه هر آنچه در پيرامون يونان و كارهاى آنجا مىانديشيد آزادانه بگويد . ثميستوكليس گفت :\r\nسخن آدمى درست فرشهاى زيباى ايرانى « 3 » را مىماند كه چون آن را باز كنى و بگسترانى پيكره‌هاى زيباى آن همگى نمايان است . ولى چون تا كنى يا بپيچانى همه پيكره‌ها ناپديد گرديده پديدار نمىباشد ، از اين جهت او را نيز بايد مهلتى بدهند تا بسيج سخن كند .\r\n\r\n\r\n","description":"","footnote":"\r\n( 1 ) . ايرانيان خدايى به نام آريمانوس نداشته‌اند اين همان كلمه « اهرمن » است كه به گوش پلوتارخ رسيده و آن را نام خدايى پنداشته و در اينجا به كار برده و از اينجا مىتوان دانست كه دست‌بردهايى در داستانها شده است .\r\n( 2 ) .  Roxanes \r\n( 3 ) . اين جمله‌ها نيز ارزش تاريخى دارد ، زيرا از اين پيدا است كه در آن زمان باستان هم فرشهايى در ايران رواج داشته و در فرشها پيكره‌هاى زيبا مىنگاشته‌اند . كسانى كه در تاريخچه فرش ايران جستجو دارند از اين جمله‌ها چشم نپوشند .\r\n","page_name":" 64 ","page_number":64},
  {"content":"\r\n\r\nپادشاه را اين بسيار پسند افتاد و گفت هر اندازه مهلت كه مىخواهى بگو .\r\nثميستوكليس يك سال گفت و در اين مدت زبان ايران را ياد گرفت كه بىآنكه ترجمانى نيازمند باشد با پادشاه گفتگوهايى كرد . نخست چنين پنداشته مىشد كه آن گفتگو جز در زمينه كارهاى يونان نبوده ، ولى چون پياپى آن تغييرهايى در دربار پديد آمد و بسيارى از نزديكان پادشاه بر كنار كرده شدند ، از اينجا دانسته شد كه گفتگو در زمينه اينان نيز بوده است . از اين جهت كسانى رشك بر وى برده دشمنى دريغ نمىداشتند . آن نوازشهايى كه درباره اين كرده مىشد . كس ديگرى از بيگانگان آن را نديده بود . چنان كه پادشاه در خوشگذرانىهاى خود نيز او را همراه مىساخت و چه در اندرون چه در بيرون هميشه او را از نزد خود داشت و رازهاى خويش را از او پوشيده نمىداشت تا آنجا كه به وى اجازه داد كه مادر شاه را ديدار كرده با وى گفتگو نمايد . همچنين اجازه داد كه از درسهاى مجوسيان ياد بگيرد .\r\nو چون به دستيارى دماراطوس « 1 » از او پرسيده شد كه چه خواهشى از پادشاه دارد تا بىدرنگ به او داده شود او پاسخ داده گفت : اين خواهش را دارم كه تاج شاهانه بر سرم گزارند و با آن تاج با شكوه و دبدبه رسمى به شهر سارديس درآيم . مثرپااوستس « 2 » كه پسر عموى پادشاه بود دست به سر او زده گفت : ولى اين سر مغزى را كه سزاوار تاج پادشاهى باشد ندارد خود پادشاه نيز برآشفته او را دور راند و بر آن سر شد كه ديگر نوازشى به او نكند و نزد خود راه ندهد . ولى ثميستوكليس بار ديگر او را بر سر مهر آورد و بخشايشى از او يافت . چنين گفته‌اند كه در زمانهاى ديرتر هم هر زمان كه يك گفتگوى مهمى ميانه ايرانيان با يونان پيش مىآمد و مىخواستند كسى را از يونانيان به دربار ايران بخوانند و به كار وا دارند براى تشويق او چنين وعده مىدادند كه او را بدانسان گرانمايه بدارند كه ثميستوكليس را داشته بودند . نيز گفته‌اند كه خود ثميستوكليس چون شكوه و فيروزبختى خود را مىديد كه هميشه كسانى در پيرامون او بودند و ميز او همواره آراسته مىبود در چنين هنگام روى به فرزندان خود كرده مىگفت : « فرزندان ! اگر ما آن گزندها را نمىديديم پاك تباه مىشديم ! » بسيارى از نويسندگان گفته‌اند كه سه شهر را به او بخشيده بودند : ماگنيسيا « 3 » مئوس « 4 » لامپساكوس « 5 » كه نان و گوشت و\r\n\r\n\r\n","description":"","footnote":"\r\n( 1 ) .  Demaratus  داستان او در جاى ديگر خواهد آمد .\r\n( 2 ) .  Mithropaustes \r\n( 3 ) .  Magnesia \r\n( 4 ) .  Myus \r\n( 5 ) .  Lampsacus  هر سه از شهرهاى آسياى كوچك مىباشند .\r\n","page_name":" 65 ","page_number":65},
  {"content":"\r\n\r\nباده او از اين شهرها مىآمد . نيانثيس « 6 » از مردم كوزيكوس و فانياس دو شهر ديگر را بر آنها مىافزايند . يكى پالايسكپسيس « 7 » براى رخت او و ديگرى پرگوئى « 8 » براى ابزارهاى خانه او .\r\nدر آن هنگام كه او روانه كنار دريا بود تا به زيان يونان تلاشى كند يكى از ايرانيان كه نام او ايپكسويس « 9 » و خود حكمران فروجياى « 10 » بالا بود انتظار او را مىكشيد كه نابودش گرداند و براى اين كار از مدتها پيش دسته‌اى از مردم پسيديا « 11 » را آماده نموده و چنين دستور داده بود كه چون وى براى آسودن از فرسودگى راه به شهرى كه در آن نزديكيها نهاده و « سرشير » نام داشت مىرسد در آنجا دست به كشتن او باز كنند . ولى ثميستوكليس هنگامى كه در نيم روزى خوابيده بود مادر خدايان نزد وى آمده چنين گفت :\r\nاى ثميستوكليس از سرشير دورى گزين تا گرفتار پنجه شير نباشى و براى اين آگاهى كه به تو مىدهم بايد دختر تو منسيپتوليما « 12 » پرستار من باشد .\r\nثميستوكليس از اين خواب شگفت شده سپاسها بر آن خداى مادر گزارد و به راهنمايى او شاهراه را رها كرده و دورى زده راه ديگرى پيش گرفت و شباهنگام در ميان بيابانى فرود آمد .\r\nليكن چون يكى از اسبهاى باركش او در راه به آب افتاده بار او همه‌تر گرديده بود چاكران او پرده‌هايى را كه تر بود بياويختند تا خشك گردد .\r\nشباهنگام كه آن چند تن پسيدى به آنجا رسيدند در روشنايى ماه آن پرده‌ها را ديده درست نشناختند كه چيست بلكه آنها را چادر ثميستوكليس پنداشته ناگهان با شمشيرهاى آخته به سوى آنها دويدند و پرده‌ها را بالا زدند و در اين هنگام بود كه چاكران آنان را ديده گرفتارشان ساختند .\r\nبدينسان ثميستوكليس از خطر آسوده ماند و براى سپاس‌گزارى براى خداى مادينه كه مايه رهايى او بود پرستشگاهى در شهر ماگنسيا ساخته وقف آن خداى گردانيد و دختر خود منيسپتوليما را به پرستارى در آنجا برگماشت .\r\nسپس چون به شهر سارديس در آمد به زيارت پرستشگاه‌هاى خدايان در آنجا رفت و\r\n\r\n\r\n","description":"","footnote":"\r\n( 6 ) .  Neanthes \r\n( 7 ) .  Palaescepsis \r\n( 8 ) .  Percote \r\n( 9 ) .  Epixyes \r\n( 10 ) .  Phrygia \r\n( 11 ) .  Pisidia \r\n( 12 ) .  Mensiptolema \r\n","page_name":" 66 ","page_number":66},
  {"content":"\r\n\r\nچون كار و سرگرمى براى خود نداشت به تماشاى عمارتهاى آنها مىپرداخت و آرايشهايى كه كرده بودند مىديد و هديه‌هايى كه به خدايان آورده شده بود رسيدگى مىنمود .\r\nاز جمله در پرستشگاه مادر خدايان در آنجا تنديس كوچكى از برنج از يك دوشيزه به بلندى دو ذراع دريافت كه به نام « آبكش » مىناميدند . اين تنديس را خود او زمانى كه در آتن ناظر آبها بود از رهگذر پولهايى كه به عنوان جريمه از كسانى كه آب توده انبوه را براى خوردن و گساردن خود مىبردند مىگرفت ساخته بود .\r\nاز اين جهت از ديدن او در اين هنگام سخت دلگير گرديد و از آن سوى چون مىخواست اندازه ارج و شكوه خود را كه نزد ايرانيان پيدا كرده بود به چشم يونانيان بكشد از اينجا با حكمران سارديس به گفتگو برخاست كه آن تنديس دوباره به آتن پس فرستاده شود . ولى حكمران از اين كار او سخت برآشفته چنين گفت : كه اين سخن او را براى آگاهى پادشاه خواهد نوشت .\r\nثميستوكليس را ترس فراگرفته ناگزير شد هديه‌هايى براى زنان و برگزيدگان حكمران بفرستد و از اين راه خشم او را فرو نشاند و از آن پس هميشه با احتياط رفتار كرده سخت مىپاييد كه رشك و خشم ايرانيان را به هيجان نياورد .\r\nثئوپومپوس مىنويسد : از اين پس ديگر بگردش هم نپرداخته در خانه‌ى خود در ماگنسيا به تن‌آسايى و گوشه‌نشينى پرداخت و زمان درازى در آنجا آسوده مىزيست كه هديه‌ها از هر كسى به او رسيده نوازشها از مردم به همراه او مىگرديد .\r\nبه ويژه از بزرگان ايران كه هيچگونه نوازش از او دريغ نمىداشتند . در اين هنگام پادشاه نيز در آسياى درونى گرفتاريها پيدا كرده و هرگز به يونانيان نمىپرداخت تا از او هم چشم كوشش و تلاشى داشته باشند .\r\nولى چون مصر به شورش برخاست و يونانيان به همراهى آنان برخاسته كشتيهاى آتن در سراسر دريا تا قبرس و كيليكيا به گردش پرداختند و كيمون خود را خداوند درياها مىشناخت پادشاه توجه خود را به اين سوى گردانيده خواست نخست جلو يونانيان را بگيرد تا بزرگ‌تر و نيرومندتر از آن نگردند و از اين جهت لشكرها بر سر آنان مىفرستاد و سركردگان روانه مىساخت .\r\nدر اين هنگام بود كه فرستادگانى نزد ثميستوكليس فرستاده وعده‌هاى او را يادآورى نمود\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nو از او درخواست كه از روى آن وعده‌ها كوششى در برابر يونانيان بكند . ولى اين پيامها او را به كارى برنيانگيخت با آنكه اگر به كار برمىخاست يكى از فرماندهان بزرگ و نيرومند جنگ او بود . چه هرگز ميلى در خود به كوشش و تلاش نمىديد و اين شايد از اين جهت بود كه از نتيجه نوميدى داشت . زيرا يونانيان اين زمان سركردگان كاردانى داشتند . از جمله كيمون پيشرفتهاى بسيارى در كار جنگجويى پيدا كرده هميشه فيروزى مىيافت . و آنگاه براى او شرم‌آور بود كه آن كارهاى سرفرازانه پيشين خود و نيكناميها كه يافته بود از اين راه لكه‌دار گرداند و اين بود بر آن سر شد كه زندگانى خود را به پايان برساند و نيكنامى خود را از دست ندهد . روزى براى خدايان قربانيها گزارد و دوستان خود را به ميهمانى خواند و پس از پذيرايى و دست فشردن با يكديگر با نوشيدن خون گاو زندگانى خود را به پايان رسانيد .\r\nاين سخن مشهورى است كه در اين باره نوشته‌اند كسانى هم نوشته‌اند كه او زهر خورده بىدرنگ بمرد . روزهاى آخرين او در شهر ماگنسيا مىگذشت و عمر او شصت و پنج سال بود كه بيشتر آن را در جنگ و در كارهاى سياسى و در حكمرانى به سر داده بود .\r\nاين خبر چون به پادشاه رسيد از آن‌گونه خودكشى او بيشتر در شگفت شده و بزرگى او را بيش از پيش بشناخت و همچنان نوازش از بازماندگان و دوستان او دريغ نمىساخت .\r\nثميستوكليس را از آرخيپى « 1 » دختر لوساندر از مردم الويكى سه پسر بود : آرخپتوليس « 2 » ، پولئوكتوس « 3 » ، كلئوفانتوس « 4 » ، افلاطون فيلسوف از اين پسر آخرى گفتگو كرده او را در اسب سوارى ماهرترين كس ولى خود مرد بىمعنايى مىستايد .\r\nگذشته از اينان دو پسر بزرگ‌تر او يكى را به نام ديوكليس « 5 » و ديگرى را نام نيوكليس « 6 » بود . نيوكليس در جوانى مرد . ديوكليس را هم پدربزرگ او لوساندير به فرزندى برداشت .\r\nدختران او بسيار بودند و يكى از آنان به نام منسيپتوليما را كه از زن دومين او بود آرخپتوليس برادرش كه از مادر جدا بودند به زنى گرفت .\r\nايتاليا « 7 » را پانثويدس « 8 » به زنى گرفت كه از مردم جزيره خيوس بود . نيز سوباريس « 9 » را\r\n\r\n\r\n","description":"","footnote":"\r\n( 1 ) .  Archippe \r\n( 2 ) .  Archeptolis \r\n( 3 ) .  Poleuctus \r\n( 4 ) .  Cleophantus \r\n( 5 ) .  Diocles \r\n( 6 ) .  Neocles \r\n( 7 ) .  Italia \r\n( 8 ) .  Panthoides \r\n( 9 ) .  Sybaris \r\n","page_name":" 68 ","page_number":68},
  {"content":"\r\n\r\nنيكوميديس « 1 » آتنى به زنى گرفت پس از مرگ ثميستوكليس برادرزاده ( يا خواهرزاده ) او فراسيكليس « 2 » به ماگنسيا رفته دختر ديگر اونيكوماخى « 3 » را به رضايت برادر او به زنى گرفت و خرج خواهر او آسيا « 4 » را كه كوچك‌ترين آن فرزندان بود عهده‌دار شد .\r\nمردم ماگنسيا يك گور زيبا و پرشكوهى از ثميستوكليس در شهر خود در ميان بازار دارند .\r\nاما سخنى كه اندوكسيديس در خطابه خود براى ياران خويش به زبان مىآورد در زمينه اينكه چگونه آتنيان گور او را تاراج نموده خاكستر او را به باد دادند ، در خور باور كردن نيست . زيرا يقين است كه مقصود او برانگيختن هواداران اولگارشى به دشمنى مردمان مىباشد و به اين مقصود ، آن سخن را پديد آورده است .\r\n\r\n\r\n","description":"","footnote":"\r\n( 1 ) .  Nicomedes \r\n( 2 ) .  Phrasicles \r\n( 3 ) .  Nicomache \r\n( 4 ) .  Asia \r\n","page_name":" 69 ","page_number":69},
  {"content":"\r\n . \r\n","description":"","footnote":"","page_name":" 70 ","page_number":70},
  {"content":"\r\n\r\n\r\nآريستيديس\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nآريستيديس « 1 » پسر لوسيماخوس از تيره‌ى انتيوخيس « 2 » از شهر آلوپيكى « 3 » بود . درباره‌ى دارايى او سخنهاى گوناگون رانده شده . برخى مىگويند او زندگى خود را با تنگدستى به سر داد و چون پس از مرگش دو دختر باز گذاشت اينان از ندارى مدتهاى درازى بىشوهر بودند و كسى خواستار آنان نمىشد .\r\nولى ديمتريوس فاليرى بر خلاف اين سخن در كتاب خود كه درباره سقراط نوشته چنين مىگويد كه زمينى در فاليروم به نام آريستيديس معروف بود كه هم در آنجا به زير خاك رفت و براى اثبات اينكه آريستيديس مرد توانگرى بوده دليلهايى « 4 » ياد مىكند . آريستيديس با آنكه همدست و دوست كليستينس « 5 » بود و او كسى است كه پس از بيرون كردن بيدادگران بنياد فرمانروايى گزارد . همچنين او ، لوكورگوس لاكيدومنى « 6 » را پسنديده و هميشه در رفتار و كردار پيروى از او نشان مىداد و او را بر ديگر سياستگران و كشورداران برترى مىنهاد . بااين‌حال خود او هوادار آيين آريستوكراسى بود و از اين جهت ثميستوكليس پسر نئوكليس با او در زمينه‌ى سياست حكمرانى مخالف بود .\r\nكسانى گفته‌اند : اين دو تن چون از كودكى با هم بزرگ شده بودند از اين جهت هميشه با\r\n\r\n\r\n","description":"","footnote":"\r\n( 1 ) .  Aristides \r\n( 2 ) .  Antiochis \r\n( 3 ) .  Alopece \r\n( 4 ) . اين دليلها را پلوتارخ نقل نموده و يكايك پاسخ گفته ولى ما از ترجمه آنها واگذشتيم .\r\n( 5 ) .  Clisthenes \r\n( 6 ) .  Lycurgus \r\n","page_name":" 72 ","page_number":72},
  {"content":"\r\n\r\nيكديگر چه در گفتار و چه در رفتار مخالفت داشتند . ولى از همان زمان ديرين سرشت و خوى هر يكى جداگانه مىنمود آن يكى چابك و دلير و حيله‌ساز و به هر كارى هوسناك و اين يكى آرام و پابرجا و دادگر و از دروغ و حيله بيزار بود و با اين تفاوت آشكار با هم بزرگ مىشدند .\r\nآريستون خيوسى مىگويد آن دشمنى كه در مايه اين دو تن برپا بود و كارش بدانسان بالا گرفت همانا مايه‌ى آن يك داستان دلدادگى بود .\r\nبدينسان كه هر دوى ايشان دل به زن زيباى جوانى به نام استسيلااوس « 1 » از مردم كئوس « 2 » باخته و بىاندازه او را دوست مىداشتند و به نام همچشمى با هم دشمنى مىنمودند .\r\nسپس با آنكه زيبايى آن زن كه مايه اين دشمنى بود از ميان رفت دشمنى اينان همچنان باز ماند و در كارهاى كشورى نيز دخالت پيدا نمود .\r\nثميستوكليس دسته هواخواهانى را گرد سر آورده خود را نيرومند گردانيده بود و چندان تعصب مىورزيد كه چون يكى به او گفت : اگر شما هوادارى را رها مىكرديد بهترين داور بشمار بوديد .\r\nاو در پاسخ گفت :\r\nمن مىخواهم هرگز در محكمه‌اى نباشم كه دوستان من در آنجا برترى بر ديگران نخواهند داشت .\r\nولى آريستيديس را بايد بگوييم راه خود را در زمينه سياست و زندگى به تنهايى مىپيمود و بيش از همه خواستار اين بود كه با همراهان خود در بديهايى كه دارند همراهى ننمايد و نيز از راه‌پسند و خرسندى آنان را به كارهاى ناستوده دلير نگرداند . زيرا هميشه بر اين عقيده بود كه تنها پاكيزگى گفتار و رفتار اوست كه مىتواند مايه راهنمايى مردم به رستگارى باشد .\r\nولى چون ثميستوكليس ايستادگى بىاندازه در برابر او داشت و پياپى تغييرهايى داده كارهاى او را ناانجام مىگذاشت ، آريستيديس خود را ناگزير مىديد كه او نيز با هر كار ثميستوكليس مخالفت نمايد و اين رفتار را گاهى به قصد نگهدارى خود پيش مىگرفت و زمانى آن قصد را داشت كه از بزرگى روزافزون ثميستوكليس و گروندگى مردم به او جلوگيرى كند .\r\n\r\n\r\n","description":"","footnote":"\r\n( 1 ) .  Stesilaus \r\n( 2 ) .  Ceos \r\n","page_name":" 73 ","page_number":73},
  {"content":"\r\n\r\nچنين مىپنداشت كه اندك سودهايى را از آن توده كه از دست دهد بهتر از آن است كه ثميستوكليس را در آن راه پيشرفت آزاد بگذارد . سرانجام روزى در يك موضوع كه به سود مردم بود پى او به دشمنى ثميستوكليس ايستادگى نموده كار خود را پيش برد . از انصاف نگذشته چنين گفت : تا شما مرا و ثميستوكليس را از شهر بيرون نفرستيد آتن آسوده نخواهد بود . هنگام ديگرى پيشنهادى كرده بود و با آنكه انبوهى مخالف آن بودند او پيشنهاد را پيش برد ، ولى چون رئيس انجمن مىخواست موضوع را به رأى بگزارد خود او چون از گفتگوهايى كه شده بود از پيشنهاد پشيمان گرديد از اين جهت آن را از تصويب باز داشت .\r\nنيز او چه بسا كه انديشه‌هاى خود را با دست ديگر كسان به ميان مىگذاشت و اين براى آن مىكرد كه ثميستوكليس آن را از او شناخته مخالفت ننمايد و از اين راه زيان به توده نرسد .\r\nدر همه‌ى فراز و نشيبهاى توده يونانى او يك حال را داشت و اين پايدارى او به راستى شايسته آفرين بود .\r\nزيرا نه از پيشرفت كار و نوازشهاى مردم غرور بر او دست مىيافت و نه از حوادث ناگوار و سختيهايى كه پيش مىآمد زبونى مىنمود . چنين عقيده داشت كه بايد به پيشرفت كار كشور و ميهن خود بكوشد و جانسپارى دريغ نسازد بىآنكه مزدى يا پاداشى چشم داشته باشد نه اينكه پول و خواسته چشم نداشت در پى شهرت و نيك‌نامى نيز نبود . از اينجاست كه هنگامى كه در تياتر اين شعرهاى آيسخولوس را مىخواندند :\r\nاو نه تنها دادگر مىنمايد به راستى دادگر است . او به نيكى مىكوشد و از زمين دل او جز تخمهاى خردمندى و راهنمايى بخردانه نمىرويد .\r\nهمه تماشاييان به سوى او بازگشته و نگاه كردند به اين قصد كه معنى درست اين شعرها همانا اوست .\r\nاو به راستى بهترين هوادار دادگرى بود و نه تنها با هوسهاى دوست‌بازى و هوادارى از خويشان نبرد مىنمود بلكه از خشم و كينه‌توزى هم سخت پرهيز مىجست .\r\nگفته‌اند : هنگامى كسى را به محاكمه كشيده بودند كه دشمن او بود و قاضيان بىآنكه دفاع آن مرد را بشنوند مىخواستند به رأى مبادرت نمايند . آريستيديس بىدرنگ از كرسى قضاوت برخاسته پهلوى متهم نشست و با او در اين باره همزبان گرديد كه مهلت دفاع به وى داده سپس به رأى پردازند . به هنگام ديگرى كه او در ميان دو تن قضاوت مىنمود يكى از ايشان چنين گفت :\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nاين مدعى من هميشه از شما بدگويى مىكند .\r\nآريستيديس روى به او گردانيده گفت :\r\nاين بگو كه به شما چه بدى كرده ؟ زيرا در اينجا محاكمه شماست نه محاكمه من .\r\nهنگامى كه او را به عهده دارى مالياتها برگزيده بودند به حسابها پرداخته چنين دريافت كه بسيارى از كسانى كه رشته كارهاى توده را در دست دارند و يا پيش از آن داشته‌اند پول توده را به گزاف خرج كرده‌اند ، به ويژه ثميستوكليس كه بيش از ديگران زيان به توده رسانيده و اين دريافت خود را آشكار ساخته به دهانها انداخت .\r\nاز اين جهت ثميستوكليس كسانى را با خود همدست ساخت و آن هنگام كه آريستيديس مىخواست حسابهاى خود را بدهد او را متهم به خيانت ساختند .\r\nاين داستان را ادومنيوس « 1 » نقل مىكند . ولى چون مردان آبرومند و نيكوكار شهر همه هواى او را داشتند از اين جهت تهمت پيشرفت نكرد و او را نه اينكه از جريمه كه بايستى بپردازد آزاد نمودند ، بلكه دوباره همان سمت راست را به دست اختيار او سپردند .\r\nاين بار او را چنين وانمودند كه از رفتار گذشته خود پشيمان است و از اين جهت با نرمى بسيار رفتار مىنمود و از آن كسانى كه گزافه كارى در پول توده مىنمودند حساب نمىخواست و اين بود كه اين كسان خرسندى از او مىنمودند و به اين بسنده نكرده آتنيان را برمىانگيختند كه بار ديگر او را به عهده‌دارى ماليات برگزينيد .\r\nولى چون زمان برگزيدن فرا رسيد خود او زبان به نكوهش مردم باز نموده چنين گفت :\r\nآن زمان كه من كار خود را به درستى و پاكدلى انجام مىدادم شما مرا متهم كرده آبرويم را ريختيد .\r\nاين زمان كه درستى از خود ننموده و دزدان مال توده را در كارهاى خودشان آسوده گزاردم بدينسان مرا مىنوازيد و آفرينها مىخوانيد . ولى من از نوازش و آفرين اين زمان بيشتر شرمناكم تا آن تهمت و آبروريزى آن زمان . من دلم با اين حال شما مىسوزد كه پاس دلخواه دزدان و بدكاران را نگاه داشتن نزد شما بيشتر قدر دارد تا دلسوزى به گنجينه توده ، اين بگفته پا به جلو گذاشت تا خيانتهايى را كه در اين بار عهده‌دارى خود به كار ماليات كرده يكايك نشان دهد و بدينسان دهانها را كه به آفرين‌گويى باز شده بود بسته و آن برگزيدن و رأى دادن را ناانجام گذاشت .\r\n\r\n\r\n","description":"","footnote":"\r\n( 1 ) .  Idomeneus \r\n","page_name":" 75 ","page_number":75},
  {"content":"\r\n\r\nليكن از همين راه ارج و بهاى ديگرى پيش دسته‌هاى آبرومند و نيكوكار پيدا نمود .\r\nهنگامى كه داريوش داتيس « 1 » را فرستاد كه به كيفر آتشى كه آتنيان به سارديس « 2 » زده بودند گوش آنان را بمالد و خود مىخواست بدين دستاويز دست به يونان پيدا كند و يونانيان را زير دست خود گرداند و داتيس به يونان آمده در ماراتون لشكرگاه زد و به ويران كردن كشور پرداخت . آتنيان ده تن سردار برگزيدند كه به جنگ او بفرستند . از اين ده تن مشهورتر از همه ملتياديس بوده .\r\nپس از آن آريستيديس شهرت داشت و نيروى او نيز در مرتبه دوم از ملتياديس بود .\r\nهر يكى از اين ده تن در روز نوبت خود سردار همگى لشكر بود و همه اختيار را داشت ولى آريستيديس چون نوبت سردارى به او رسيد به دلخواه و آرزو اختيار را به ملتياديس واگزارده بدينسان به آن ديگران هم فهمانيد كه كهترى از خود نمودن در برابر مردان كاردان و بزرگ نه تنها از ارج يك كسى نمىكاهد بلكه خود خردمندى و پاكدلى او را مىرساند .\r\nبا اين رفتار خود همچشمى را از ميان آنان برداشته و همه را قانع گردانيد كه اختيار سپاه را يك‌جا به دست ملتياديس بسپارند و او را به هر كارى دست و بال گشاده گردانند . زيرا از آن پس نوبت سردارى به هر يكى كه مىرسيد فرمانهاى ملتياديس را به كار مىبست . در گرماگرم جنگ چون سپاه ايران بيش از همه در برابر تيره‌هاى لئونتيس « 3 » و آنتيوخيس ايستادگى مىنمودند ، از اين جهت ثميستوكليس و آريستيديس دست به هم داده سخت تلاش نمودند .\r\nزيرا يكى از ايشان از تيره لئونتيس و ديگرى از تيره آنتيوخيس بودند .\r\nسپس كه ايرانيان را شكست دادند و به كشتيها پس راندند چون چنين دريافتند كه آنان به سوى جزيره‌ها رهسپار نشده‌اند بلكه در نتيجه جلوگيرى سپاهيان يونانى در دريا و مخالفت باد ناگزير شده به سوى آتيكا روانه گرديده‌اند و ترسيدند كه مبادا به شهر آتن كه تهى از جنگجو و بىنگاهدار است حمله ببرند ، از جهت نه تيره بدان سوى شتافتند و همان روز به شهر رسيدند . ولى آريستيديس را با تيره‌ى خود در ماراتون گزاردند كه مالهاى تاراجى و دستگيران را پاسبانى كند و او به اين كار برخاسته و با آنكه نقره و زر و رختهاى گرانبها كه به\r\n\r\n\r\n","description":"","footnote":"\r\n( 1 ) .  Datis \r\n( 2 ) .  Sardis  پايتخت لودياى باستانى كه اين زمان پايتخت آسياى كوچك بود و شهر پان ( ساتراپ ) ايرانى كه براى آسياى كوچك فرستاده مىشد در آنجا مىنشست .\r\n( 3 ) .  Leontis \r\n","page_name":" 76 ","page_number":76},
  {"content":"\r\n\r\nگفتن نيايد به فراوانى در ميان چادرها ريخته و كنون در دست اينان بود آريستيديس نه تنها خويشتن هيچ‌گونه دستى به آنها نزد و نزديك نرفت بلكه ديگران را هم نگذاشت كه نزديك رفته يا دستى به آنها بزنند مگر آنكه كسانى به دزدى چيزهايى برده باشند و او آگاه نشده باشد چنان كه اين كار را كالياس « 1 » مشعل‌بردار كرد . زيرا يكى از ايرانيان كه گويا او را ديده و از مويها و نشانيها كه بر سرش بوده او را پادشاه پنداشته بود ، از اين جهت در برابر او به خاك افتاده سپس دست او را گرفته و گودالى را كه در آنجا مقدار گزافى زر نهان ساخته بود نشان داد و كالياس كه مرد بسيار ستمگر و ناپاكى بوده آن زر را برگرفته هم آن مرد را كشت تا كسى ديگر از موضوع آگاه نباشد .\r\nاز اين جهت در شعرهايى كه براى خنده سروده‌اند به خاندان او نام لاكوپلوتى « 2 » داده‌اند كه معنى آن توانگرى يافته از گودال مىباشد ، پس از اين پيش‌آمدها اندكى نگذشت كه آريستيديس آرخون « 3 » برگزيده شد .\r\nاگرچه ديمتريوس فاليرى چنين مىگويد كه اين سمت او اندكى پيش از مرگش بود كه پس از جنگ پلاتايا روى داد . و كانثيپديس « 4 » كه جنگ پلاتاى در سال آرخونى او روى داد . در سالنامه‌ها كه جانشينان او را شمرده‌اند ما هرگز نام آريستيديس را نمىيابيم . ولى فاينپوس « 5 » كه جنگ ماراتون در سال آرخونى او رويداد ما پشت سر او نام آريستيديس را مىيابيم كه ياد كرده شده .\r\nاز همه‌ى ستوده خوبيهايى كه آريستيديس داشت توده انبوه بيش از همه دادگرى او را مىپسنديدند و شيفته آن بودند . چه او در هر كارى و هر زمانى اين خوى خود را نشان مىداد و از اينجا با آنكه از يك خاندان عادى برخاسته و مرد تنگدستى بيش نبود ، همچون پادشاهان لقب خجسته « دادگر » يافته بود كه مردم او را به اين لقب ياد مىكردند . « 6 » ليكن همين لقب كه نخست شهرت و نيكامى او را هر چه بيشتر مىگردانيد سرانجام مايه‌ى رشك ديگران گرديده باعث زحمت او شد .\r\n\r\n\r\n","description":"","footnote":"\r\n( 1 ) .  Callias \r\n( 2 ) .  Laccopluti \r\n( 3 ) .  Archon \r\n( 4 ) .  Xanthippides  از گفته خود پلوتارخ پيداست كه يكى از حكمرانان آتن بود .\r\n( 5 ) .  Phaenippus \r\n( 6 ) . پلوتارخ در اينجا شرحى درباره دادخدايان و بنده‌گان سروده كه ما از ترجمه آن چشم پوشيديم .\r\n","page_name":" 77 ","page_number":77},
  {"content":"\r\n\r\nبه ويژه ثميستوكليس كه از رشك و كينه يك رشته خبرهايى پراكنده مىساخت بدين عنوان كه آريستيديس در بيرون به داورى ميان مردم پرداخته و بدينسان محكمه را از كار انداخته و همانا مقصود اين است كه بدينسان خود را فرمانرواى مردم گرداند و بىآنكه دربار و پاسبانى داشته باشد پادشاهى كند و چون پس از فيروزى كه يونانيان ، به تازگى يافته بودند مردم بر دليرى و گردن‌فرازى افزوده از اينجا هيچ كس را با شهرت بىاندازه برنمىتافتند . اين نيز علت ديگر كار بود كه از دور و نزديك در شهر گرد آمده به آيين اوستراكيسم ، آريستيديس را از شهر بيرون راندند و راستى اين است كه رشكهايى بر آريستيديس در دلهاى خود داشتند و نام آن را ترس از بيدارگرى گزاردند . زيرا اوستراكيسم تنها براى گوشمال كسان نبود ، بلكه منظور بيشتر از آن اين بود كه چون كسى شهرت بىاندازه يافته زور و نيرويش روز افزون مىگرديد او را از ميان بردارند .\r\nبه عبارت ديگر اين راهى بود كه كسانى رشكهاى خود را به كار برده و دل از آن تهى گردانند ، تا زيان آن رشكها از ده سال بيرون راندن يك كسى بيشتر نباشد .\r\nاين اصل مقصود از آيين اوستراكيسم بود ، ليكن سپس اين آيين را درباره هر فرمانروايى نيز به كار مىبردند تا از گزند و آزار او آسوده شوند و آخرين كسى را كه بدين آيين از شهر بيرون راندند هوپربولوس « 1 » بود .\r\nعلت بيرون راندن اين هوپربولوس هم آنكه آلكبياديس « 2 » و نيكياس « 3 » كه دو تن مرد نيرومند و كاركن در شهر بودند هر يكى دسته ديگرى داشت . مردم در تهيه آن بودند كه به دستيارى آيين اوستراكيسم يكى از اينان را بيرون برانند و درست روشن نبود كه كدام يك از آن دو بيرون رانده خواهد شد .\r\nاين بود آنان دست يكى كرده و دسته‌هاى خود را به روى يكديگر ريختند و هوپربولوس را از شهر بيرون راندند\r\nاز اينجا مردم سخت دلگير گرديده و از آيين اوستراكيسم بيزار شدند و آن را برانداختند .\r\nاما دستور به كار بستن آن كار خلاصه‌اش اينكه هر كسى يك تكه سنگى يا سفالى كه به يونانى\r\n\r\n\r\n","description":"","footnote":"\r\n( 1 ) .  Hyperbolus \r\n( 2 ) . سرگذشت او خواهد آمد .\r\n( 3 ) .  Nicias  يكى از سرداران معروف آتن\r\n","page_name":" 78 ","page_number":78},
  {"content":"\r\n\r\nاوستراكون « 1 » مىناميدند برمىگرفت و نام آن كسى را كه مىخواست از شهر بيرون رانده شود به روى آن نوشته به جايى در بازارگاه كه نرده چوبى گرد آن كشيده بودند مىبرد و در آنجا قاضى نخست آن تكه‌ها را مىشمرد زيرا اگر شماره آنها از شش هزار كمتر مىبود اوستراكيسم انجام نمىگرفت و آن را نارسا مىشماردند .\r\nسپس تكه‌هاى هر يك نامى را جدا كرده به يك سوى مىآورد و هر كسى كه تكه‌هاى بيشتر به نام او نوشته شده بود براى مدت ده سال بيرون رانده مىشد ، ولى از زمين‌هايى كه از آن خود داشت بهره مىتوانست يافت .\r\nچنين گفته‌اند كه در داستان بيرون راندن آريستيديس فرد بىسواد و ساده‌اى به او بر خورده و تكه را به آريستيديس كه نمىشناخته مىدهد و خواهش مىكند كه بر روى آن نام « آريستيديس » را بنويسد . آريستيديس در شگفت شده مىپرسد : آيا چه رنجشى از آريستيديس يافته است ؟ . . .\r\nمرد ساده مىگويد : هيچ رنجشى از او نيافته‌ام بلكه او را هرگز نمىشناسم ، ليكن اربس كه نام او را « آريستيديس دادگر » مىشنوم از شنيدن اين نام به ستوده آمده‌ام . آريستيديس بىآنكه سخن ديگرى بر زبان براند آن را از او برگرفته ، نام خود را به روى آن نوشته باز پس مىدهد و چون از شهر بيرون مىرفت دستهاى خود را به سوى آسمان برداشته چنين گفت : نايد آن روزى كه آتنيان نيازمند گرديده يادى از من بكنند و اين به عكس دعايى بود كه اختليس كرده بود .\r\nليكن سه سال پس از آن هنگامى كه خشايار شاه لشكر به تسالى و بويوتا از خاك آتيكا آورد آتنيان اين تصميم را لغو ساخته به رانده شده اجازه دادند كه به شهر باز گردد و اين كار را بيشتر از آن جهت كردند كه مبادا او خويشتن نزد ايرانيان رفته و ديگران را هم از يونانيان فريب داده بدانسوى كشاند .\r\nولى بايد گفت كه او را نشناخته بودند و بىجهت گمان بد درباره او مىبردند چه او همان كسى بود كه پيش از آن بيرون راندن هميشه مىكوشيد و آتنيان را براى جانفشانى در راه آزادى خودشان دليرتر مىگردانيد .\r\nپس از آن هم كه ثميستوكليس سردار آتنيان گرديده و همگونه نيرو در دست او بود اينجا\r\n\r\n\r\n","description":"","footnote":"\r\n( 1 ) .  Ostracon \r\n","page_name":" 79 ","page_number":79},
  {"content":"\r\n\r\nنيز با كردار و گفتار همراهى از او دريغ نمىساخت و بدينسان مىكوشيد بزرگ‌ترين دشمن خود را نيك‌نام‌ترين مردمان گرداند . هنگامى كه ايوروبياديس مىخواست جزيره سالاميس را رها كند و از آن سوى كشتيهاى دشمن شبانه به كار برخاسته همه آن پيرامونها را برگرفته راه تنگه‌ها را بسته بودند و كسى از يونانيان از اين موضوع آگاهى نداشت ، اين تنها آريستيديس بود كه خود را به خطر انداخته و از ميان كشتيهاى دشمن گذشته و شبانه از آپيگنا به چادر ثميستوكليس درآمده و او را ديدار كرده چنين گفت : ثميستوكليس ! خوبست ما آن كشاكش بىسود و كودكانه خود را كنار گذارده اين زمان كشاكش در زمينه‌اى كنيم كه نتيجه آن رهايى و ايمنى يونان باشد . شما در فرمانروايى و فرماندهى خود و من در ياورى شما و رأىزنى . زيرا اكنون چنين مىبينيم كه شما تنها كسى هستيد كه پافشارى در زمينه نگهدارى تنگه‌ها مىكنيد و در اين باره اگرچه مردم خودمان مخالفت نمودند ، ولى دشمن به شما يارى مىكند . زيرا سراسر دريا در پشت سر و پيرامون ما پر از كشتيهاى دشمن مىباشد و ما كنون راهى در پيش نداريم جز آنكه دليرى و جنگجويى از خود نشان بدهيم و گرنه راه گريز ما بسته است .\r\nثميستوكليس در پاسخ او گفت :\r\nآريستيديس من تا بتوانم نخواهم گذاشت شما در اين نيكى بر من برترى جوييد و هميشه خواهم كوشيد از اين رفتار شما پيروى نموده اگر توانستم در نكويى بر شما برترى جويم .\r\nسپس تدبيرى را كه در برابر ايرانيان به كاربرده بود بازگفت و خواستار گرديد كه با ايوروبياديس ديدارى نموده و چگونگى را گفته به او آگاهى دهد كه بىآنكه جنگى كرده شود از آنجا بيرون رفتن نشدنى است .\r\nزيرا اميد بسيار داشت كه ايوروبياديس سخن او را باور خواهد نمود . در شورايى كه براى كار جنگ برپا شده بود كليئوكريتوس « 1 » كورسى در برابر ثميستوكليس چنين مىگفت كه آريستيديس با شما هم‌داستان نمىباشد و اينست كه با آنكه در اينجاست هرگز لب به گفتگو باز نمىكند .\r\nآريستيديس پاسخ او را داده گفت :\r\nمن اين آشتى را نكردم مگر براى اينكه ديدم رأى ثميستوكليس بهترين رأى مىباشد و كنون در اينجا كه خاموشم نه از بهر احترام كسى است ، بلكه از جهت آنست كه رأى او را مىپسندم .\r\n\r\n\r\n","description":"","footnote":"\r\n( 1 ) .  Cleocritus \r\n","page_name":" 80 ","page_number":80},
  {"content":"\r\n\r\nبدينسان سركردگان يونان به كار پرداخته بودند . ولى آريستيديس جزيره پسوتاليا « 1 » را كه جزيره كوچكى در آن تنگه‌ها در برابر سالامين بود مىديد كه دسته‌اى از سپاهيان دشمن به آنجا درآمده‌اند . از اين جهت با چند تا از كشتى كوچك همراه يكدسته از همشهريان دلاور و جانسپار خود به آنجا رفت و بر آن سپاهيان چيره گرديد همگى آنان را بكشت مگر يكدسته از پيشروان ايشان را كه زنده دستگير ساخت .\r\nاز جمله اينان پسران ساندااوكى خواهر خشايار شاه بودند كه بىدرنگ آنان را به نزد ثميستوكليس فرستاد و چنان كه گفته شده به دستور يك وحى به فرموده ايوفراندتيس كاهن هر سه ايشان را قربانى باخوس خون‌آشام گردانيدند . « 2 »\r\nاز آن سوى آريستيديس بر گرداگرد جزيره سپاهيان گزارده كوشيد كه كسى از همراهان او نابود نگردد و كسى از دشمنان جان به در نبرد . زيرا آنجا نزديك‌ترين جايگاه جنگ بود و سختى كشاكشى همه در آن پيرامون روى مىداد و به همين جهت بود كه سپس يك نشان فيروزى در جزيره پسوتاليا برگمارده شد . « 3 »\r\nپس از اين جنگ ثميستوكليس براى آنكه آريستيديس را بيازمايد به او چنين گفت :\r\nما كار بسيار نيكى كرده‌ايم ليكن يك كار بهتر ديگرى را هم بايد بكنيم و آن نگاهداشتن آسيا در اروپا مىباشد بدينسان كه به سوى هلسپونت راه پيموده پلى را كه در آنجا از كشتى پديد آورده‌اند ببريم .\r\nآريستيديس داد كشيده گفت : هرگز چنين انديشه را به دل خود راه مده . بلكه اگر مىتوانى راهى پيدا كن كه اين مادان هر چه زودتر از خاك يونان بيرون روند . زيرا ما اگر راه آنان را ببنديم ناگزير شده به كوشش سخت خواهند برخاست و با آن سپاه انبوه روى به درون يونان خواهند آورد . اين بود كه ثميستوكليس آرناكيس خواجه را كه اسير در دست او بود فرستاده دستور داد كه نزد خشايار شاه شتافته به او آگهى دهد كه يونانيان مىخواهند به سوى پل رفته آن را ويرانه گردانند . ولى ثميستوكليس آنان را از عزيمت بازداشته است .\r\nخشايارشاه از اين خبر ترسيده بىدرنگ به سوى هلسپونت شتافت ولى ماردونيوس را با\r\n\r\n\r\n","description":"","footnote":"\r\n( 1 ) .  Psyttalea \r\n( 2 ) . اين داستان را در ترجمه حال ثميستوكليس درازتر سروده است .\r\n( 3 ) . از روى حسابى كه دانشمندان اروپايى كرده‌اند اين حادثه در سال 480 پيش از ميلاد بوده است . ده سال ديرتر از جنگ ماراتون .\r\n","page_name":" 81 ","page_number":81},
  {"content":"\r\n\r\nكارآمدترين بخش سپاه خود نزديك به سيصد هزار تن در يونان باز گزاشت و اين خود دشمن پافشارى بود كه چون به زور و نيرومندى دسته پيادگان خويش اطمينان بسيار داشت . از اينجا نامه‌هاى لاف و گزاف به يونانيان مىنوشت به اين مضمون : شما در دريا به سپاهيانى چيره درآمديد كه آنان ورزيده جنگ در خشكى بودند و عادت به كشتى و پارو نداشتند . ولى اكنون دشت پهناور تسالى به روى شما باز است . دشتهاى بويوتيا ميدانگاه شايانى براى هر دلاورى است كه آرزوى جنگ نمايد چه پياده باشد و چه سواره - از آنسوى در نهان پيامهايى با نوشتن يا به زبان پيامبران براى آتنيان فرستاده از زبان پادشاه وعده به آنان مىداد كه شهر آتن را دوباره بسازد و مقدار گزافى پول به آنان بدهد و آنان را به فرماندهى سراسر يونانيان برساند به شرط اين كه آنان در جنگ دخالت ننمايند .\r\nلاكيدومنيان اين خبر را شنيده و بيمناك شده فرستاده نزد آتنيان فرستادند كه با آنان در اين باره گفتگو نمايند و آنان زنان و فرزندان خود را به اسارت روانه گردانيده براى خرج آن كسانى كه از پا افتاده‌اند پول از اسپارتيان بپذيرند . زيرا در نتيجه آنكه شهر آتن و زمينهاى پيرامون آن لگدمال گرديده مردم آن شهر دچار سختى گرديده بودند . آتنيان فرستادگان را پذيرفته و به آموزگارى آريستيديس پاسخى به آنان گفتند كه درخور ستودن مىباشد بدينسان كه گفتند :\r\nما دشمنان خود را معذور مىداريم كه هر چيز را شايان خريد و فروش مىشناسند .\r\nزيرا كه آنان چيزى گرانمايه‌تر از پول سراغ ندارند .\r\nولى لاكيدومنيان را چگونه معذور داريم كه تنها تنگدستى و بىچيزى امروز ما را به چشم آورده و گرانمايگيهاى ما را فراموش مىكنند و اينست كه به ما در برابر جنگ با دشمن يونان نويد نان و آب مىدهند ؟ !\r\nآريستيديس دوباره فرستادگان را به انجمن آورده گفت : به لاكيدومنيان پيغام رسانيد كه هرگز چيزى در روى زمين يا در زير آن نيست كه نزد مردم آتن گرانبهاتر از آزادى يونان باشد .\r\nسپس روى خود را به فرستادگانى كه از جانب ماردونيوس آمده بودند برگردانيده و خورشيد را بر آسمان نشان داده گفت :\r\nتا اين خورشيد در گردش خود پايدار است مردم آتن به كيفر آن زمينهايى كه ايرانيان پايمال ساخته‌اند و پرستشگاه‌هايى كه آتش زده سوزانيده‌اند در جنگ با ايشان پايدار خواهند بود .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nگذشته از اين كارها قانونى را پيشنهاد كرد درباره اينكه كاهنان نفرين بخوانند بر هر كسى كه به سوى ايران بگرايد و يا از پيمان همدستى يونانيان كناره گزيند .\r\nچون مارونيوس هجوم ديگرى به خاك آتيكا آورد از آن جهت آتنيان دوباره شهر را رها كرده به جزيره سالامين پناه بردند .\r\nدر اين هنگام بود كه آريستيديس را به فرستادگى نزد لاكيدومنيان فرستادند تا آنان را درباره بىپروايى نمودن و سپاه را دير فرستادن نكوهش كند و از آنان براى نگاهدارى آن بخش يونان كه هنوز آزاد مانده ياورى بخواهد .\r\nولى ايفوران هيچ‌گونه پروايى به اين سخنان او نكرده و همچنان سرگرم جشن و بازى بود ( زيرا اين هنگام يكى از جشنها فرا رسيده بود ) ولى شبانه پنج هزار اسپارتى كه هر يكى از آنان هفت تن پرستار از هلوتان « 1 » با خود داشت روانه كرد بىآنكه آتنيان كه در آنجا بودند آگاه شوند .\r\nو چون آريستيديس دوباره به گفتگو درآمده شكايت آغاز نمود آنان پاسخ داده گفتند :\r\nشايد شما خواب مىبينيد . و گرنه سپاه ديرزمانى است كه در اورستيوم « 2 » مىباشد و راه را به سوى « بيگانگان » در پيش دارد و اين نامى بود كه ايرانيان را با آن مىخواندند .\r\nآريستيديس گفت :\r\nاين چه هنگام ريشخند كردن است در جايى كه بايد به دشمن بپردازيد چرا به دوستان آزار مىرسانيد ؟ اين سخنى است كه ايندومنيوس آورده . ولى در نوشته آريستيديس نه نام خود او بلكه نامهاى كيمون و كسانثيپوس و مورونيديس « 3 » ديده مىشود كه به فرستادگى برگزيده شده‌اند .\r\nچون او را به سردارى برگزيدند با هفت هزار تن سپاه آهنگ پلاتايا را كرد كه در آنجا با اوسانياس سردار همگى يونانيان همراه اسپارتيان به او پيوست نيز لشكرهاى ديگر يونانيان به ايشان پيوستند .\r\nلشكرگاه ايرانيان در كنار رود آسوپوس « 4 » بوده سراسر كنارهاى آن را فراگرفته بودند و شماره آنان چندان فزون بود كه نتوانسته بودند حايلى بر گرداگرد خود بكشند .\r\nولى بنه و ابزار آنان و چيزهاى گرانبها كه داشتند ديواره‌اى چهار گوشه بر گرد آن كشيده بودند كه درازى هر گوشه آن يكميل بيشتر مىگرديد .\r\n\r\n\r\n","description":"","footnote":"\r\n( 1 ) .  Helot  بندگان و اسيران كه نوكر و پرستار بودند به اين نام مىخواندند\r\n( 2 ) .  Oresteum \r\n( 3 ) .  Myronides \r\n( 4 ) .  Asopus \r\n","page_name":" 83 ","page_number":83},
  {"content":"\r\n\r\nتيسامنوس « 1 » از مردم ايليا به پااوسانياس و به همگى يونانيان چنين پيشين‌گويى كرده بود كه فيروز خواهيد درآمد . ولى بايد از جاى خود نجنبيده هجوم نبريد بلكه دشمن را دفاع نماييد .\r\nولى آريستيديس كس بدلفى فرستاد و از خدا چنين پاسخ گرفت كه آتنيان بر دشمن چيره خواهند شد و بايد بر زئوس و ديگر خدايان نيايشها كنند و بر پهلوانان قربانيها بگذارند « 2 » نيز بايد در خاك خود در دشت كيريس « 3 » به جنگ برخيزند .\r\nآريستيديس از داستان اين وحى به تشويش افتاده فروماند . زيرا قهرمانى كه نام برده شده و بايستى قربانيها براى آنان گذارده شود . از آن پلاتايا بودند ولى از آن سوى دستور جنگ در خاك خود آتنيان و در دشت كيريس او را ناگزير مىساخت كه به خاك آتن باز پس گردد . « 4 »\r\nدر اين ميان كه او نمىدانست چه بايد كرد اريمنستوس « 5 » سركرده سپاهيان پلاتاى در خواب زئوس را ديدار كرد .\r\nزئوس از او پرسيد :\r\nآيا يونانيان چه تصميمى دارند .\r\nآريمنستوس گفت :\r\nآقاى من ! فردا به سوى كيريس روانه خواهيم شد كه از روى دستور اپولو با دشمنان در آنجا كارزار كنيم\r\nزيوس پاسخ داده گفت :\r\nولى شما در اين باره به خطا مىرويد . زيرا آنجايى كه خدا به شما نشان داده جز در همين خاك پلاتاى نيست كه اگر جستجو كنيد خواهيد يافت .\r\nآريمنستوس از خواب بيدار شده كس فرستاد و پيرمردان و دانايان شهر خود را به آنجا خوانده و به آنان گفتگو كرده با هم به جستجو پرداختند و در نتيجه كوشش جايى را در دامنه كوه كيسايرون « 6 » پيدا كردند كه در آنجا پرستشگاه كهنه‌اى به نام كيريس مىايستاد و اين بود از\r\n\r\n\r\n","description":"","footnote":"\r\n( 1 ) .  Tisaminus \r\n( 2 ) . يونانيان چون قهرمانان و پهلوانان را به رتبه خدايى مىرسانيدند از اين جهت براى آنان قربانى مىگزاردند .\r\n( 3 ) . در اين بخش گفته‌هاى پلوتارخ را مختصر گردانيده‌ايم .\r\n( 4 ) .  Cees \r\n( 5 ) .  Arimnestus \r\n( 6 ) .  Cithaeren \r\n","page_name":" 84 ","page_number":84},
  {"content":"\r\n\r\nدنبال آريستيديس فرستاد . او چون بيامد آنجا را براى جنگ بهترين نقطه يافت . زيرا جايى بود كه براى پياده بسيار آسان ولى براى سواره بسى سخت و دشوار بود و از هر باره براى يونانيان شايسته مىنمود .\r\nاز آنجا كه همه دستور وحى جاى خود را گيرد آريمنستوس چنين پيشنهاد نمود كه سر حدى را كه تا آن هنگام در ميان خاك آتن و خاك پلاتاى داشتند تغيير بدهند و اين بخش زمين را به آتنيان واگزارند تا خاك آنان شمرده شود و جنگ در آنجا كرده شود .\r\nمردم پلاتاى اين پيشنهاد او را به دلخواه پذيرفتند و اين غيرت و گذشت آنان چندان شهرت يافت كه چندين سال پس از آن هنگامى كه الكساندر خداوند همگى آسيا گرديد ديوارهاى پلاتاى را دوباره برآورده در ميان بازيهاى اولمپياد دستور داد جار كشيدند كه پادشاه مهر و نوازش از مردم پلاتاى دريغ نمىسازد و اين به پاداش پاك سرشتى و بزرگوارى است كه آنان در زمان جنگهاى مادى نموده به دلخواه زمينهاى خويش به آتنيان بخشيدند و همدست آنان مردانه جنگ كردند .\r\nمردم تيگيات « 1 » بر سر جايگاه خود در صف سپاه با آتنيان كشاكش آغاز نمودند زيرا بدانسان كه رسم بود اسپارتيان بايستى دست راست لشكر را بگيرند . تيگياتيان هم خواستار بودند كه دست چپ به آنان سپرده شود و در اين باره دستاويزهايى از شهرت و نيكنامى پدران خود داشتند .\r\nآتنيان از اين كار ايشان برآشفتند ولى آريستيديس پا به جلو گزارده و لب به گفتار باز نموده چنين گفت :\r\nاى اسپارتيان و اى يونانيان ديگر ! همه بدانيد كه جاى نه بر دليرى جنگجويان مىافزايد و نه از آن مىكاهد شما هر جايى را براى ما مىسپاريد ما كوشش خواهيم كرد كه نگزاريم سرفرازيهاى پيشين ما لكه‌دار گردد . زيرا ما به اينجا نه براى نبرد با همخاكان خود بلكه از بهر دشمنان آن خاك آمده‌ايم\r\nما هيچ‌گاه نمىخواهيم نيكيهاى گذشتگان خود را به ياد ديگران بياوريم بلكه مىخواهيم در سايه دليرى و جانسپارى نيكيهاى خود را به همگى نشان بدهيم .\r\nنتيجه اين گفتار او بود كه شوراى جنگى نيز هواى آتنيان را داشته دست چپ سپاه را به آنان شمرد .\r\n\r\n\r\n","description":"","footnote":"\r\n( 1 ) .  Tegeatae \r\n","page_name":" 85 ","page_number":85},
  {"content":"\r\n\r\nچون در اين هنگام همگى يونان سامانش به هم خورده بيش از همه كار آتنيان آشفته شده بود . دسته‌اى از كسانى كه از خاندانهاى بزرگ برخاسته خداوند زمين و دارايى بودند و اين زمان مىديدند دارايى خود را از دست داده و نام و شهرت خويش را هم باخته‌اند ، ولى ديگران بر شهرت و نيك‌نامى افزوده‌اند از اين جهت در يك خانه‌اى در پلاتاى گرد هم آمده چنين نيرنگ انديشيدند كه به كوشند و حكومت را به دست ايرانيان بياندازند .\r\nاين پيش‌آمد در لشكرگاه نيز رخته پديد آورد و كسانى فريب آنان را خوردند و آريستيديس چون آن را دريافت به پاس سختى زمان خواست از يك سوى بدكرداران را بىكيفر نگزارد و از سوى ديگر كار را به پرده‌درى نرساند . از اين جهت با آنكه كسان بسيارى آلوده تهمت بودند او تنها هشت تن را به زير بازپرس كشيد .\r\nاز اينان دو تن چون پيشاهنگان آن خيانت بودند و گناهشان بسى بزرگ بود خود ايشان از لشكرگاه گريخته ناپديد شدند يكى آيسخينيس « 1 » از مردم لامپرا و ديگرى آگيسياس « 2 » از مردم اخارينا . اما ديگران را آريستيديس رها نموده چنين گفت :\r\nشما در اين هنگام فرصت آن داريد كه پشيمانى و توبه خود را در سايه جانفشانى و كوشش آشكار گردانيد . چنين بينگاريد كه مدتى پنهان شده بوديد و كنون بيرون آمده توبه مىكنيد و توبه خود را با جانفشانى بثبوت رسانيد .\r\nماردونيوس مىخواست دليرى يونانيان را بيازمايد و اين بود كه همه سوارگان خود را كه دسته‌ى نيرومندى بودند خود او نيز در ميان ايشان به جنگ مىپرداخت بر سر آنان فرستاد .\r\nيونانيان بر دامنه كوه كيثايرون چادر زده بودند مگر ميگاريان كه سه هزار تن بوده و در دشت چادر زده بودند و اين بود كه سوارگان ايران نخست بر سر اينان تاختند و از هر سوى به جنگ پرداختند ميگاريان بىدرنگ كس نزد پااوسانياس فرستاده از او يارى طلبيدند . زيرا به تنهايى هرگز نمىتوانستند در جلو آن همه سوارگان ايران ايستادگى نمايند .\r\nپااوسانياس اين پيام ايشان را شنيده و خود با چشم مىديد كه چادرهاى ميگاريان از بس كه تيرها و زوبينها به آنها مىرسيد پوشيده گرديد و خود آن سپاهيان به يك جاى تنگى پناهنده شده به پاييدن خود پرداخته‌اند . ولى او سراسيمه گرديده نمىدانست چگونه دسته‌هاى سنگين ابزار خود را به يارى آنان بفرستد . سرانجام دل بفرستادن دسته‌اى نهاد ولى براى آنكه\r\n\r\n\r\n","description":"","footnote":"\r\n( 1 ) .  Aeschines \r\n( 2 ) .  Agesias \r\n","page_name":" 86 ","page_number":86},
  {"content":"\r\n\r\nسپاهيان و سركردگان را به چنين كارى برانگيزد پرسيد كه كيست به نگهدارى ميگاريان بشتابد ؟ ديگران كه پس ايستادند آريستيديس داوطلب شده المپيادورس « 1 » را كه يكى از سر كردگان زيردست او و خود مرد بسيار دلاورى بود با سيصد تن برگزيده از آتنيان و دسته‌اى از تيراندازان به ميدانگاه فرستاد .\r\nاينان به زودى آماده گرديده بدانجا شتافتند . از آن سوى ماسيستيوس « 2 » كه سر كرده سوارگان دشمن و خود مردى بىاندازه جنگجو و دلير و همچنين تناور و خوش‌سيما بود اين كار آنان را دريافت و عنان اسب را برگردانيده به جلو آنان شتافت .\r\nاز اين جهت جنگ بسيار سختى درگرفت و هر دو سوى چنان كوشيدند كه تو گويى آخرين جنگ اين جنگ آنان خواهد بود . ولى چون اسب ماسيستيوس زخم برداشت و او را بر زمين انداخت و او برافتاده از سنگينى زره و ابزارهاى خود نتوانست به چابكى برخيزد آتنيان گرد او را گرفته پياپى زخمها فرود آوردند . ولى هيچ يك از اين زخمها اثرى نداشت چرا كه سراسر تن او از سينه و رانها و سر و رو پوشيده از زر و برنج و آهن بود . مگر يكى از آتنيان از رخنه نقاب آهنين زخمى رسانيده او را بكشت .\r\nديگر سپاهيان ايران اين به ديده روى بگريز آوردند و آن لاشه را در ميدان بازگزاردند .\r\nبزرگى اين فيروزمندى يونانيان نه تنها از اين جهت بود كه گروه بس انبوهى را از دشمن كشته بودند بلكه از رفتار خود ايرانيان هم پيدا بود كه آن فيروزى يونانيان بس بزرگ بوده زيرا همه موى ستردند و از اسبها و استرهاى خود هم موها را بريدند و سراسر آن دشت را پر از شيون ساختند .\r\nزيرا ماسيستيوس كه از دست آنان رفته بود در رتبه نزديك ماردونيوس بود و به اندازه او ارج و نيرومندى داشت .\r\nپس از اين زد و خورد سوارگان زمان درازى هيچ يك از دو سوى به جنگ برنخاست .\r\nزيرا پيشين‌گويان كه از رهگذر قربانيها پيشين‌گويى مىكنند هم به يونانيان و هم به ايرانيان چنين گفته بودند كه اگر به هجوم نپردازند و در جاى خود به دفاع ايستند فيروزى از آن ايشان خواهد بود ولى اگر هجوم كردند شكست خواهند ديد .\r\nسرانجام ماردونيوس چون ديد آذوقه سپاه بيش از چند روز باز نمانده از آن سوى يونانيان پياپى فزون‌تر مىگرديدند زيرا كسانى از سر نو به يارى آنان مىشتافتند .\r\n\r\n\r\n","description":"","footnote":"\r\n( 1 ) .  Olympiadorus \r\n( 2 ) .  Masistius \r\n","page_name":" 87 ","page_number":87},
  {"content":"\r\n\r\nاز اين جهت دست از شكيبايى برداشته بران سر شد كه بار ديگر جنگ را دنبال كند ولى مىخواست كه هنگام دميدن آفتاب از روداسوپوس گذشته و يونانيان را غافل‌گير ساخته به يك ناگاه بر سر آنان بتازد و اين قصد خود را شبانه به سركردگانى كه زيردست او بودند باز نمود .\r\nهمان شب هنگام نيم‌شب سوارى نهانى به لشكرگاه يونانيان آمده چون به نزديك پاسبان رسيد چنين گفت كه مىخواهد آريستيديس آتنى را ديدار كند و چون آريستيديس خبردار شده به شتاب نزد او آمد آن سوار چنين گفت :\r\nمن الكساندر پادشاه ماكيدونى مىباشم و اينكه در چنين هنگامى خود را به خطر سختى انداخته‌ام براى دلبستگى است كه به شما دارم . من ترسيدم كه هجوم ناگهانى ايرانيان سامان شما را به هم بزند و نتوانيد بدانسان كه مىبايد جنگ كنيد .\r\nبدانيد كه ماردونيوس فردا جنگ آغاز كرده به هجوم خواهد برخاست و اين نه از آن جهت است كه اميد به پيشرفت خود دارد يا اينكه دليرى او را به اين كار برانگيخته است بلكه از كمى آذوقه ناگزير است كه به كوشش برخيزد .\r\nبا آنكه پيشين‌گويان او را از هجوم منع كرده‌اند . وحى نيز چنين كارى را دستور نمىدهد و اين است كه سپاهيان همه نااميد و دلشكسته مىباشند بااين‌حال او ناگزير از جنگ كردن است و گرنه به نايابى آذوقه دچار خواهد گرديد .\r\nاين سخنان را گفته از آريستيديس خواستار گرديد كه اين نيكى را فراموش نگرداند ولى به هيچ كس باز نگويد .\r\nآريستيديس پاسخ داد كه پنهان كردن آن از پااوسانياس كه سردار همگى است درست نخواهد بود ولى از ديگر كسان پاك پنهان مىدارم تا هنگامى كه جنگ به پايان برسد و در آن هنگام اگر يونانيان فيروز درآمده بودند راز را آشكار بايد كرد كه همگى از اين نيك‌خواهى شما خرسندى نمايند .\r\nسپس پادشاه ماكيدونيا بر اسب خود نشسته بازگشت و از آن سوى آريستيديس به چادر پااوسانياس رفته او را از چگونگى آگاه ساخت و او سركردگان را نزد خود خوانده دستور داد كه سپاه را به صف بگذارند .\r\nدر اينجا هيرودوتس چنين مىنويسد كه پااوسانياس با آريستيديس گفتگو كرده چنين خواست كه آتنيان جاى خود را تغيير داده دست راست لشكر را بگيرند تا در برابر خود\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nايرانيان باشند . چرا كه آنان جنگ ايرانيان را ديده شيوه كارزار آنان را شناخته‌اند و از اين جهت بهتر مىتوانند با آنان نبرد نمايند و بر آنان دلير خواهند بود ولى دست چپ را به او وا گزارند كه در برابر يونانيان همدست ايران باشد .\r\nسركردگان آتن اين پيشنهاد را از پااوسانياس از راه زورگويى دانستند و خوارى خود پنداشتند كه در جايى كه ديگر دسته‌هاى لشكر هر كدام به جاى خود باز مانده تنها اينان از جايى جايى كشيده شوند كه تو گويى غلامان يا اسيرانى هستند و بايد زبون خواهش و فرمان ديگران باشند و آنان را به برابر نيرومندترين دسته‌هاى دشمن گسيل دارند .\r\nولى آريستيديس مىگفت هر دو سوى در اشتباه هستيد . زيرا مگر اندكى پيش از اين نبود كه شما آتنيان بر سر دست چپ باتيگياتيان نبرد مىنموديد و مىخواستيد جايگاه سخت‌تر به شما داده شود ؟\r\nبااين‌حال كنون كه لاكيدومنيان دست راست را به شما واگزار مىنمايند وجود شما را پيشوايان جنگ برمىگزينند ، ديگر چرا ناخرسند باشيد و از اين برترى كه به شما مىدهند شادمانى نكنيد ؟ و آنگاه اين خود پيش‌آمد نيكى است كه شما با همخاكان خود جنگ نكرده به جاى آنها با آسياييان كه دشمنان طبيعى شما هستند جنگ نماييد .\r\nپس از اين سخن آتنيان به چابكى جاى خود را با لاكيدومنيان عوض كردند و در ميان اين تغيير جا به گفتگو پرداخته چنين مىگفتند :\r\nمگر اين دشمنان دلهاشان بزرگ‌تر يا ابزارهاشان كارگرتر از آنست كه در جنگ ماراتون بودند ؟\r\nمگر جز اين است كه همان رختهاى زردوز و زيبا و در درون آنها مردان زن‌كردار ترسوست ؟\r\nاز اين سوى ما نيز همان ابزارها و تنها را كه داشتيم داريم جز آنكه در سايه فيروزيها كه يافته‌ايم اكنون دليرتر گرديده‌ايم .\r\nما همچون ديگران تنها به نام دفاع از كشور جنگ نمىكنيم بلكه پاس يادگارهاى فيروزى را كه در سالامين و ماراتون برپا شده نيز مىداريم و مىخواهيم دانسته شود كه آن نشانها را نه ملتياديس برانگيخته و نه پيش‌آمد بخت بلكه دليريهاى آتنيان برانگيخته است .\r\nاين گفتگوها را كرده و به چابكى جاى خود را عوض مىكردند . از آن سوى كسانى از مردم ثبيس اين تغيير را در سپاه يونان دريافته به ماردونيوس خبر دادند و او يا از آنكه\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nنمىخواست با آتنيان روبه‌رو شود و يا اينكه جنگ با لاكيدومنيان را خواستار بود ، ايرانيان را به دست ديگر سپاه خود نقل داد و يونانيانى را كه در لشكر او بودند دستور داد كه در برابر آتنيان صف بكشند . اين شگفت‌تر كه چون پااوسانياس از اين تغيير در لشكر ايرانيان آگاهى يافت بار ديگر او خويشتن به دست راست آمد و از آن سوى ماردونيوس نيز بار ديگر در دست چپ سپاه خود در برابر لاكيدومنيان ايستاد . از اين جهت آن روز بىجنگ به پايان رسيد .\r\nسپس يونانيان در شوراى جنگى كه داشتند بدان‌سر شدند كه لشكرگاه خود را اندكى دور تر ببرند و جايى را پيدا كنند كه بهتر و براى آب دسترس باشد . زيرا در اين جاى خود چشمه‌هايى را كه بود سوارگان دشمن ويرانه ساخته بودند و آب به سختى پيدا مىشد . ولى چون شب فرا رسيد و سركردگان به آهنگ رفتن بدان جايگاه روانه شدند .\r\nسپاهيان چندان آراسته و آماده نبودند كه همگى در يك جا روى به راه نهند و اين بود كه همين كه از خندقهاى خود بيرون آمدند روى به سوى شهر پلاتايا نهادند ، در آنجا غوغايى پديد آورده هر دسته‌اى به گوشه‌اى پراكنده شدند و برخى از ايشان مىخواستند چادرهاى خود را در آنجا بزنند .\r\nدر اين ميان لاكيدومنيان خواه‌ناخواه از ديگران جدا افتاده بودند زيرا آمومفاريتوس « 1 » كه مرد بسيار دلير و جنگجويى بود و از مدتها هميشه با دل سوزان انتظار روز جنگ مىكشيد تا كنون به آرزوى خود رسيده بود ، از آن رفتن يونان دلتنگى نموده و آن را گريختن از جنگ مىشمرد .\r\nاز اين جهت اعتراض كرده مىخواست هرگز جاى خود را رها نكند و با همراهان خود در همانجا ايستاده با ماردونيوس جنگ كند .\r\nپااوسانياس نزد او آمده گفتگو كرد كه اين تغيير لشكرگاه در نتيجه رأى شوراى جنگى بوده و يونانيان چنين رأى داده‌اند . ولى آمومفاريتوس سنگ بزرگى را برداشته به جلوى پاى پااوسانياس انداخته گفت :\r\nاين نشانه باشد كه من هرگز از جنگ رونگردانم و هرگز در بند رأيى كه يك شوراى ترسو داده است نباشم .\r\n\r\n\r\n","description":"","footnote":"\r\n( 1 ) .  Amompharetus \r\n","page_name":" 90 ","page_number":90},
  {"content":"\r\n\r\nپااوسانياس در كار خود درمانده ندانست در چنين هنگامه سختى چه چاره كند و اين بود كه كسى از دنبال آتنيان كه در راه بودند فرستاده دستور داد باز ايستند تا همراه او باشند .\r\nبدينسان خود او با بازمانده سپاه روى به پلاتاى آورد و چشم آن داشت كه آمومفاريتوس نيز جنبش نموده راه بيفتد .\r\nدر اين ميان روز فرا رسيد و ماردونيوس كه از اين جنبش يونانيان آگاهى داشت سپاهيان خود را به صف نهاده و بر سر لاكيدومنيان تاخت و چنان خروش و هياهويى برانگيختند كه پيدا بود در انديشه جنگ نيستند ، بلكه چنين مىپندارند كه يونانيان مىگريزند و انديشه دنبال كردن و پايمال نمودن ايشان را دارند .\r\nولى به زودى خطاى خود را دريافتند . زيرا پااوسانياس همين كه چگونگى را دانست به سپاهيان فرمان ايست داد و دستور داد كه هر دسته‌اى صف آراسته آماده جنگ بايستد .\r\nولى يا از جهت برآشفتگى كه از رهگذر آمومفاريتوس داشت و يا از جهت سراسيمگى كه از نزديكى ناگهان دشمن دچار گرديده بود فراموش كرد كه علامت به همه يونانيان بدهد .\r\nاز اينجا بود كه يونانيان به زودى و همگى در يك جا به يارى او نشتافتند بلكه دسته‌هاى كوچكى و پراكنده به آنجا مىرسيدند . با آنكه جنگ درگرفته بود و آتش كارزار شعله مىزد .\r\nپااوسانياس قربانيها مىكرد ولى فال نيكى نمىيافت و از اين جهت به لاكيدومنيان دستور مىداد كه سپرهاى خود را به روى پاها گزارده نگران او باشند و با دشمن هرگز نياويزند و چون او بار دوم به قربانى پرداخت در اين هنگام سوارگان به حمله پرداختند و كسانى را از دسته لاكيدومنيان زخمى گردانيدند .\r\nدر اين حمله و كشاكش بود كه كاليكراتيس « 1 » كه مرد زيبا ديدار و بسيار خوشرويى در سپاه يونانيان بود تيرى به او برخورد و چون به حال جان دادن افتاد چنين گفت :\r\nمن هرگز غصه مرگ را ندارم . زيرا از خانه خود به همين آرزو بيرون آمده‌ام كه در راه نگهدارى يونان جان ببازم .\r\nليكن غصه آن را دارم كه كارى از پيش نبرده مىميرم .\r\nراستى هم هنگام بس سختى فرا رسيده و ايستادگى كه مردم نشان مىدادند در خور شگفتى بود . زيرا آنان در برابر حمله‌هاى دشمن آرام ايستاده نگران اجازه از خدايان و سردار خود بودند .\r\n\r\n\r\n","description":"","footnote":"\r\n( 1 ) .  Callicrates \r\n","page_name":" 91 ","page_number":91},
  {"content":"\r\n\r\nبرخى گفته‌اند در اين هنگام كه پااوسانياس بگزاردن قربانى پرداخته و اندكى دور از لشكرگاه بود بىآنكه ابزار جنگى نزد خود يا همراهانش باشد ناگهان چند تن از مردم لودى « 1 » بر سر آنان تاخته قربانيها را پراكنده ساخته تاراج نمودند و پااوسانياس و كسان او چون ابزارى نداشتند آنان را با چوب يا تازيانه مىزدند . از اينجاست كه هنوز در اسپارت چون قربانى مىكنند پسرانى را با تازيانه مىكوبند و اين كار را به نام يادآورى از آن پيش‌آمد مىنمايند .\r\nپااوسانياس سخت دلتنگ شده بود . كاهنان قربانى پشت سر قربانى مىگزاردند . ولى نتيجه به دست نمىآمد و او روى به پرستشگاه برگردانيد با ديده‌هاى اشكبار دست به سوى آسمان برمىداشت و به خدايان پلاتايا زارى نموده چنين درخواست مىكرد كه اگر فيروزى را بهره يونان نخواهند ساخت بارى اين فرصت و توانايى را به ايشان ارزانى دارند كه دليريها از خود آشكار گردانند تا دشمن كه فيروز مىشوند بدانند كه با مردم دلير و جانسپارى سروكار داشته‌اند .\r\nدر ميان اين زاريهاى او بود كه ناگهان حال قربانيها تغيير يافته و اين زمان فالهاى نيكو رو نمودن گرفت و مژده‌هاى فيروزى داده شد . پااوسانياس همين كه اشاره جنگ نمود تيپ پياده لاكيدومنيان به يك ناگاه تو گويى جانور درنده‌اى شدند كه مويهاى خود را بالا زده روى به جنگ درآوردند دشمنان كه آنان را ديدند دانستند كه همه دل به مرگ نهاده‌اند و اين بود سپرهاى چوبى خود را به دست گرفته به تيرباران پرداختند . ولى اينان از هم جدا نشده و پالانكس « 2 » خود را همچنان فشرده به هم نگهداشته به سوى دشمن دويدند و سپرهاى آنان را از دستشان ربوده با حربه به سر و رو و سينه آنان زدند . بسيارى از ايشان را به خاك انداختند ولى دشمن هم دليرى نموده كينه باز مىجستند و نيزه‌ها را به دست لخت خود گرفته و بسيارى از اينان را بكشتند . نيز شمشير و قمه به كار مىبردند و نيزه‌هاى لاكيدومنيان را از دستشان گرفته خورد مىساختند و بدينسان زمان درازى را ايستادگى كردند .\r\nدر اين ميان آتنيان در نيمه راه نگران ايستاده چشم به راه لاكيدومنيان داشتند . ولى چون فرياد و غوغا را شنيدند و نيز چنان كه گفته شده فرستاده‌اى از پااوسانياس نزد ايشان آمد و\r\n\r\n\r\n","description":"","footnote":"\r\n( 1 ) .  Lydia  كشور معروفى از آسياى كوچك كه نام آن بسيار شهرت دارد و اينكه در كتابهاى فارسى آن را « ليدى » مىنويسند غلط آشكار است .\r\n( 2 ) .  Phanaix  اين كلمه از اصطلاحهاى سپاهيگرى است كه در تاريخ يونان و روم بسيار به كار مىرود و مقصود از آن فوج مىباشد .\r\n","page_name":" 92 ","page_number":92},
  {"content":"\r\n\r\nچگونگى را خبر داد از اين جهت آنان بىدرنگ به سوى جنگ‌گاه دويدند كه ياورى نمايند و چون بدانجا رسيدند ناگهان يونانيانى كه هوادار دشمن بودند آهنگ اينان كردند .\r\nآريستيديس چون چنان ديد آنان را به خدايان يونان سوگند داد كه دست به جنگ باز نكنند و در برابر كسانى كه به ياورى جانبازان راه آزادى يونان مىشتابند مانع نباشند و چون ديد كه آنان پرواى سوگندهاى او را ندارند و به جنگ آماده شده‌اند از شتافتن به ياورى لاكيدومنيان چشم پوشيده با اين دسته كه پنج هزار تن بودند به جنگ ايستاد .\r\nولى اندكى نگذشت كه بيشتر اينان دست از جنگ برداشتند زيرا ايرانيان شكست يافته برگشته بودند .\r\nگفته‌اند ، تندترين كشاكش با مردم ثبيس روى مىداد زيرا آنان در ميان لشكريان دشمن از همه دليرتر و از همه نيرومندتر بودند كه پيش دسته‌هاى ديگر افتاده بيش از همه غيرت از خود مىنمودند و اين كار را نه به دلخواه خود مىكردند بلكه اختيار ايشان به دست بزرگانشان مىبود ناگزير از اين كار و كوشش بودند .\r\nبارى سپاه يونان كه هر يكى در جاى خود جداگانه جنگ مىنمود پيش از همه لاكيدومنيان فيروزى به دست آوردند و دشمن را از جلو برداشتند و يك تن اسپارتى كه نامش اريمنستوس « 1 » بود سنگى بر سر ماردونبوس زده او را بكشت و بدينسان همه سپاه ايرانى شكست خورده به ميان ديوارهاى چوبى خود پناه بردند .\r\nسپس هم آتنيان ثبيس را شكسته سيصد تن برگزيدگان ايشان را بكشتند چنان كه گفته‌اند از همگى سپاه دشمن كه سيصد هزار تن بوده تنها چهل هزار تن رها شده به سركردگى آرتابازوس « 2 » جان به در برد ديگران همه نابود گرديدند .\r\nولى از سپاهيان يونان تنها يك هزار و سيصد و شصت مرد گشته گرديد « 3 » ، كه پنجاه و دو تن از اينان از آتنيان و همگى از تيره آيانتيس « 4 » بودند و چنانچه كليديموس « 5 » آورده اينان با\r\n\r\n\r\n","description":"","footnote":"\r\n( 1 ) .  Arimnostus \r\n( 2 ) .  Artabazus \r\n( 3 ) . از همين گفته‌هاى خود تاريخ‌نگار پيداست كه شمارها بنيادى ندارد . زيرا با آن دليرى كه خود تاريخنگار از ايرانيان نقل كرده مىگويد اسپارتيان از روبه‌رو شدن با آنان بيمناك بودند چگونه مىتوان ياور كرد كه از يك سوى دويست و شصت هزار تن گشته گرديده و از سوى ديگر تنها بيش از هزار و سيصد و شصت تن نابود نشده باشد ، پيداست كه شمارش درستى در ميان نبوده و يك رشته گزافهايى بر زبان يونانيان افتاده بود و پلوتارخ آنها را در كتاب خود آورده است .\r\n( 4 ) .  Aeantis \r\n( 5 ) .  Clidemus \r\n","page_name":" 93 ","page_number":93},
  {"content":"\r\n\r\nدليرى بيشتر جنگ و كوشش مىنمودند و به همين جهت است كه اين تيره هميشه قربانيها به نام آن فيروزمندى با پول همگى تيره مىگزارند . نود و يك تن كشتگان هم از لاكيدومنيان بودند نيز شانزده تن از تيگيات بودند . بااين‌حال بسيار شگفت است كه هردوتوس مىنويسد :\r\nتنها اينان نه ديگران با دشمن روبه‌رو شدند . نمىدانيم او بر چه زمينه چنين سخنى را گفته .\r\nبا آنكه شماره كشتگان و نشانيهايى كه برگمارده شده خود مىرساند كه جنگ را همگى نمودند و فيروزى را همگى به دست آوردند نه تنها آن سه شهر كه او ياد كرده .\r\nاين جنگ را ( از روى گفته آتنيان ) در روز چهارم بوييدروميون « 6 » كردند . ولى بويوثيان آن را در بيست و هفتم ماه پانيموس « 7 » مىگويند و از اينجاست كه هنوز هم مردم يونان در اين روز در پلاتاى گرد مىآيند و مردم پلاتاى به شكرانه آن فيروزى قربانيها براى خدايان مىگزارند .\r\nاز اين اختلاف در روزها در شگفت نبايد بود . زيرا هنوز در زمان ما كه علم ستاره‌شناسى پيشرفت بسيارى كرده كسانى ماه را در يك روز آغاز مىكنند و كسانى در روز ديگرى .\r\nسپس آتنيان رضايت به آن نمىدادند كه فيروزى آن روز به نام لاكيدومنيان باشد و نيز راضى نبودند كه در ميان دسته‌هاى جنگجوى يونانى پيكار درگيرد . اگر نبود كه آريستيديس دخالت كرده به درخواست و پند سركردگان به ويژه لئوگراتيس « 8 » و مورونيديس « 9 » را به آرامش و خاموشى باز داشت و چنين قرار داد كه موضوع به شوراى يونانيان واگذار گردد .\r\nو چون موضوع در شورا به گفتگو گزارده شد ثيوگيتون « 10 » از مقاريان چنين گفت كه اين فيروزى را بايد به نام شهر سوم ديگرى اعلان كرد به شرط اينكه جنگ خانگى در ميانه برپا نشود و چون پس از وى كلواوكنيتوس « 11 » از مردم كورنثس بپاخواست همگى پنداشتند كه او اين فيروزى را به نام كورنثس خواهد طلبيد . زيرا پس از اسپارت و آتن و كورنثس بنامترين شهر يونان بود ولى او چنين گفت كه اين نيك‌نامى به پلاتايا داده شود و يونانيان بر سر آن با هم به كشاكش برنخيزند .\r\nاين گفته او را همگى پسنديدند و نخست آريستيديس از جانب آتنيان رضايت آشكار ساخت . سپس هم پااوسانياس از جانب لاكيدومنيان رضايت نمود .\r\n\r\n\r\n","description":"","footnote":"\r\n( 6 ) .  Boedromion \r\n( 7 ) .  Panemus \r\n( 8 ) .  Leocrates \r\n( 9 ) .  Myronides \r\n( 10 ) .  Theogiton \r\n( 11 ) .  Cleocnitus \r\n","page_name":" 94 ","page_number":94},
  {"content":"\r\n\r\nبدينسان آشتى و آرامش روى داده هشتاد تا لنت كنار گزاردند به اين قصد كه مردم پلاتايا با آن پول پرستشگاهى بسازند و آن را از آن ميتروا گردانند و پيكره‌ها در آن بنگارند و اين پرستشگاه همان است كه تا امروز شكوه خود را نگاهداشته است .\r\nليكن لاكيدومنيان و آتنيان نيز هر كدام يادگار جنگى جداگانه براى خود برگماردند .\r\nسپس از خدايان شور خواستند كه آيا قربانيها بكنند ؟ چنين پاسخ يافتند كه يك محرابى به نام آزادى براى زئوس بسازند . ولى هيچ‌گاه قربانى نكنند تا هنگامى كه همهء آتشهايى را در يونان كه ايرانيان آلوده و ناپاك گردانيده‌اند خاموش سازند و يك آتش پاكيزه و ناآلوده از در محراب عمومى دلفى روشن گردانند .\r\nقاضيان يونان اين را عنوان ساخته مردم را ناگزير مىگردانيدند كه هر چه آتش دارند بيرون كنند و ايوخيداس « 1 » از مردم پلاتاى به عهده گرفت به شتابى كه مىتواند بود آتش از محراب خدا بياورد و اين بود كه به دلفى شتافته و نخست آب به روى خود پاشيده و خود را پاك ساخت و تاجى از شاخه بر سر گزارده و آتش از محراب گرفته رو به سوى پلاتاى نهاد و هنوز آفتاب فرو نرفته به آنجا رسيد كه در يك روز يكصد و بيست و پنج ميل راه رفته بود و اين بود كه همين كه باز رسيد و به همشهريان خود درود گفت و آتش را به ايشان سپرد خود او افتاده بدرود زندگانى گفت .\r\nمردم پلاتاى از او قدرشناسى كرده مرده او را در پرستشگاه دياناايوكليا « 2 » به خاك سپردند و روى گور او چنين عبارتى را نوشتند :\r\nايوخيداس در يك روز تا دلفى شتافته و از آنجا برگشت .\r\nكسانى مىپندارند كه ايوكليا همان ديانا است و او را به همين نام مىخوانند . ولى برخى مىگويند او دختر هركولس بود از شكم مورتو « 3 » و چون دوشيزه از جهان رفت از اين جهت مردم بيوتيا و لوكريا « 4 » او را مىپرستند و تنديسه او را در بازارهاى خود دارند كه هر زن يا مرد كه مىخواهد عروسى كند پيش از آن قربانيها براى اين مىگذارد . « 5 »\r\nهمچنين در يك شوراى عامى كه از يونانيان دعوت كرده بودند در آنجا آريستيديس\r\n\r\n\r\n","description":"","footnote":"\r\n( 1 ) .  Euchidas \r\n( 2 ) .  Euclia \r\n( 3 ) .  Myrto \r\n( 4 ) .  Locrea \r\n( 5 ) . اين جمله‌ها مربوط به افسانه‌هاى دين يونان است و ارج تاريخى ندارد .\r\n","page_name":" 95 ","page_number":95},
  {"content":"\r\n\r\nچنين پيشنهاد كرد كه همه نمايندگان و پيشوايان دينى يونان سالانه در پلاتاى گرد بيايند و انجمنى كنند و در هر پنج سال يك بار بازيهايى به نام بازيهاى آزادى درست نمايند .\r\nنيز از همگى يونانيان سپاهى كه ده هزار نيزه‌گزار و يك هزار سواره و صد كشتى باشد آماده گردانند تا در برابر آسياييان هميشه آراسته بايستند . ولى مردم پلاتاى از اين سپاه آماده نمودن بر كنار باشند و كار آنان تنها خدمتگزارى خدايان باشد و قربانيها به نام خورسندى و آسودگى يونانيان بگذارند .\r\nاين پيشنهادها پذيرفته شد و از آن پس پلاتاييان تنها براى گزاردن قربانيها بودند كه سالانه در آن شهر گزارده مىشد ، چنان كه آن رسم تا اين زمان هم بازمانده است .\r\nپس از برگشتن آتنيان آريستيديس مىديد آنان ميل بسيار به دموكراسى دارند و چنين مىديد كه از جهت رفتارهاى مردانه كه پيش گرفته‌اند خود سزاوار آن مىباشند .\r\nنيز مىديد كه چون همگى داراى ابزار جنگ هستند و پس از آن فيروزى كه يافته بودند همگى نيرومند و دلير شده‌اند كه بااين‌حال هرگز نمىشود خواهش آنان را با زور رد نمود از اين جهت قانونى پيش آورد كه از روى آن همگى مردم دست در كار فرمانروايى داشتند و از آن پس آرخون از ميان توده برگزيده مىشد . « 1 »\r\nدر اين هنگام بود كه ثميستوكليس در يك انجمن عمومى مىگفت كه انديشه‌اى براى آتنيان انديشيده كه آن را در آشكار و ميان توده نمىتواند گفت . ولى انديشه بسيار سودمنديست و بنياد آسايش و آرامش آتن را استوار خواهد گردانيد .\r\nآتنيان آريستيديس را برگزيدند كه آن انديشه را از ثميستوكليس شنيده و عقيده خود را بكويد و چون او با ثميستوكليس گفتگو نمود انديشه اين بود كه همگى كشتيهاى يونانيان آتش زده بشود تا در نتيجهء آتنيان بر سراسر يونانيان برترى كنند .\r\nآريستيديس چون نزد مردم بازگشت چنين گفت كه انديشه ثميستوكليس سودمندترين انديشه ولى بدترين ستمگرى است .\r\nاز اين جهت يونانيان به ثميستوكليس گفتند كه از انديشه خود چشم بپوشد .\r\nاين بود اندازه داد دوستى مردم و ميزان اعتمادى كه بر آريستيديس داشتند .\r\n\r\n\r\n","description":"","footnote":"\r\n( 1 ) . سولون قانونگزار معروف آتن مردم را به چهار درجه كرده بود كه تنها از ميان دو درجه يكم و دوم آرخون برگزيده مىشد و درجه‌هاى سوم و چهارم چنين حقى را نداشتند . آريستيديس آن قانون را لغو كرد .\r\n","page_name":" 96 ","page_number":96},
  {"content":"\r\n\r\nسپس آريستيديس را به همراهى كيمون روانه جنگ ساختند او هميشه مىديد كه پااوسانياس و ديگر سركردگان اسپارت بر يونانيان ديگرى برترى مىفروشند و زورگويى مىكنند با آنكه خود او همواره نرمى نموده با همگى جز رفتار مهرآميز نداشت .\r\nچنان كه كيمون نيز اين رفتار او را پيش گرفته هميشه ستوده‌خويى از خود نشان مىداد و اينكه او سردارى را از دست لاكيدومنيان درآورد نه به دستيارى ابزار جنگ يا كشتى يا اسب بلكه در سايه نيكو رفتارى و تدبيرهاى خردمندانه بود .\r\nچه يونانيان كه آتنيان را در سايه دادگرى آريستيديس و مهربانى كيمون دوست مىداشتند درشت‌خوييهاى پااوسانياس و خودخواهى و بيدادگرى او آن دوستى و دلبستگى را هر چه بيشتر مىگردانيد .\r\nزيرا پااوسانياس در همه جا با سركردگان و همراهان خود درشتى مىنمود و كيفرى كه به سپاهيان عادى مىداد با تازيانه بود و گاهى آنان را ناگزير مىساخت يك روز درست لنگر آهنين را به دوش برداشته همچنان نگه دارند .\r\nنيز او به كسى اجازه نمىداد كه كاه براى خوابيدن بر روى آن تهيه كند يا علف و جو براى اسب خود آماده گرداند يا به چشمه‌اى نزديك شده آب بردارد مگر پس از آنكه اسپارتيان از اين تداركها فراغت مىيافتند و چه بسا كه غلامان او سر اين كار تازيانه بر سر مردم مىزدند .\r\nو چون يك بار روى داد كه آريستيديس مىخواست در اين باره‌ها شكايتى كند پااوسانياس تندى نموده گفت :\r\nمن بيكار نيستم و هيچ‌گاه نمىتوانم به اين گونه سخنان گوش بدهم . پس نتيجه آن رفتارها بود كه سركردگان دريايى و سرداران به ويژه سرداران خيوس و ساموسوس و لسبون نزد آريستيديس آمده خواستار گرديدند كه سردارى ايشان را بپذيرد و اختيار همه دسته‌هاى همدست يونانيان را به كف خود بگيرد و بدينسان بيزارى از اسپارتيان نموده به آتنيان مىگراييدند . آريستيديس پاسخ داده گفت :\r\nاين پيشنهاد شما بسيار بجا و دربايست است ولى براى استوارى كار بايد به كوششهايى برخيزيد كه بار ديگر نتوانيد از آن انديشه و پيشنهاد بازگرديد .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nدر دنباله اين گفتگو اولياديس « 1 » از مردم ساميا و آنتاگوراس « 2 » از مردم خيوس با هم پيمانى نهادند و به هنگامى كه كشتيها در نزديكيهاى بوزانتيوم « 3 » درياپيمايى مىنمودند آنان به سوى كشتى پااوسانياس كه جلوتر از ديگران مىرفت رانده و آن سو و اين سوى او را فراگرفتند و چون پااوسانياس چگونگى را دريافت به پرخاش و تهديد برخاسته چنين گفت :\r\nشما با اين كار نه كشتى مرا بلكه سراسر كشور خود را دچار خطر مىگردانيد .\r\nآنان پاسخ گفتند :\r\nبرو پى كارت و هميشه سپاسگزار به خدمت باش كه در پلاتايا فيروزى را بهر تو گردانيد .\r\nزيرا تا كنون هنوز يونانيان خوددارى نموده كيفرى را كه پااوسانياس در بارگاه خود در پلاتاى شايسته بود ازو دريغ نمىداشتند . « 4 »\r\nبه‌هرحال اينان همگى از پااوسانياس بريده به آتنيان پيوستند . بزرگوارى كه از لاكيدومنيان در اين هنگام ديده شد آن نيز در خور شگفت است .\r\nزيرا آنان همين كه دريافتند كه سرداران آنان در سايه نيروى بىاندازه‌اى كه به دست ايشان سپرده مىشود غرور برداشته تباه مىگردند . ديگر سردارى براى همگى يونانيان از ميان خود برنگزيدند و اين را كه همشهريان ايشان پاىبند خرسندى و پارسايى باشند بهتر شمارند تا فرمانروايى را بر سراسر يونانيان .\r\nهنوز در زمان فرمانروايى لاكيدومنيان بود كه چون همه شهرهاى يونانى پولى از ميان خود به نام خرج جنگ مىدادند و براى اين كار مىخواستند كه هر شهر اندازهء بزرگى و دارايى آن دانسته شود تا به آن اندازه پول بپردازد براى اين كار آريستيديس را از آتنيان خواستار گرديد و به او دستور دادند كه شهرها را يك‌به‌يك به ديده آورده و بر هر كدام به اندازه دارايى و بزرگى خود باج ببندد .\r\nكنون چنين كسى كه يونانيان همه اختيار خود را به دست او سپردند و در چنين كار بزرگى دست او را باز گزاردند تهىدست به اين كار درآمد و تهىدست‌تر از آن در رفت و در\r\n\r\n\r\n","description":"","footnote":"\r\n( 1 ) .  Uliades \r\n( 2 ) .  Antagoras \r\n( 3 ) .  Byzantium  همان جاست كه اكنون استانبول خوانده مىشود .\r\n( 4 ) . مقصود آن كوتاهى يا اشتباهى است كه پااوسانياس در جنگ پلاتاى به هنگام فرمان جنگ دادن نموده بود .\r\n","page_name":" 98 ","page_number":98},
  {"content":"\r\n\r\nكارهاى خود نه اينكه رشوه از كسى نگرفت و شيوه دادگرى را هرگز رها نكرد بلكه كارى كرد كه همه را از خود خرسند ساخت و هر چه دادند به خرسندى دادند .\r\nبدانسان كه پيشينيان جشن دوره كيوان « 1 » را مىگرفتند و از ياد آن خرسندى مىنمودند .\r\nبه همين‌سان همه يونانيان زمانى را كه آريستيديس باج از آنان مىگرفت بهترين و خوشترين زمان يونان مىشمارند و از ياد آن خرسندى مىنمايند .\r\nبه ويژه از اين جهت كه اندكى پس از آن ميزان باج دو برابر گرديده و پس از ديرى سه برابر شد .\r\nزيرا باجى كه آريستيديس بر مردم بسته بود چهارصد و شصت تا لنت بود .\r\nولى پريكليس يك سوم كما بيش را بر آن افزود .\r\nزيرا ثوكيديديس مىگويد كه در آغاز جنگهاى پلوپونيسوس درآمد آتنيان از جانب همدستان خود ششصد تا لنت بود .\r\nسپس پس از مرگ پريكليس هم كسان مردم فريب كم‌كم بر روى آن مىافزودند تا به ميزان يك هزار و سيصد تا لنت رسانيدند و اين فزونى نه تنها در ميان جنگ بود كه به عنوان دراز شدن زمان آن يا به بهانه ديگر گرفته مىشد بلكه در هنگامهاى ديگر نيز بود كه به عنوان ساختن بازيخانه‌ها و درست كردن تنديسه و بنيادها نهادن پرستشگاه‌ها مىگرفتند .\r\nبارى آريستيديس در سايه آن رفتار خود در باجگيرى شهرت بىاندازه يافته و نامش بر زبانها افتاد ولى ثميستوكليس بر او ريشخند نموده مىگفت :\r\nپس اين ستايشها نه درباره يك مرد بلكه درباره يك كيسهء پول مىباشد .\r\nبدينسان او را كيسه پول مىناميد .\r\nاين سخن به سزاى عبارتى بود كه آريستيديس درباره ثميستوكليس به كار برده بود .\r\nبدينسان كه هنگامى ثميستوكليس گفت :\r\nگرانمايه‌ترين چيزى كه يك سردار بايد داشته باشد اينست كه به انديشه دشمن پى برده نقشه كار او را از پيش بداند .\r\nآريستيديس در پاسخ او گفت :\r\n\r\n\r\n","description":"","footnote":"\r\n( 1 ) . مقصود جشنهايى است كه يونانيان به نام يادآورى زمان فرمانروايى كيوان كه در افسانه‌هاى ايشان ياد شده مىگرفتند .\r\n","page_name":" 99 ","page_number":99},
  {"content":"\r\n\r\nثميستوكليس ! آن را كه مىگويى بايد سردار داشته باشد ولى گرانمايه‌ترين چيز يك سردار اينست كه دست خود را از پول گرفتن كوتاه دارد .\r\nيك كار ديگر آريستيديس آن بود كه چون يونانيان را بر آن واداشت كه در زمينه همدستى با يكديگر و نگهدارى آن براى هميشه سوگند ياد كنند و پيش از همه خود او به نام آتنيان سوگند خورد و تكه‌هايى را از آهن تافته به دريا انداخته « 1 » نفرين بر آن كسى فرستاد كه اين پيمان همدستى را بشكند با اين همه پس از ديرى چون كارها تغيير يافته چنين پيدا بود كه بايد درشتى و سختى بيشتر به كار برد در اين هنگام آريستيديس به همشهريان خود گفت گناه پيمان‌شكنى را به گردن من انداخته آنچه را كه براى پيشرفت كار دربايست است دريغ نسازيد .\r\nتئوفراستوس « 2 » مىگويد روى هم رفته كردار و رفتار آريستيديس اين بود كه در كارهاى خويشتن و در كارهاى اين و آن از همشهريهاى خود هرگز از راه دادگرى برنمىگشت و سخت ايستادگى مىنمود ، ولى در كارهاى توده انبوه مردم آنچه را كه سودمندى و فيروزبختى آنان خواستار بود مىنمود . اگرچه گاهى از راه دادگرى كنار مىافتاد . چنان كه در داستان مردم سامى ( شهر سامى ) كه به راه افتاده مىخواستند گنجينه را از ديلوس « 3 » به آتن بياورند و اين كار با پيمانى كه همه يونانيان به نام همدستى در ميان خود بسته بودند درست در نمىآمد آريستيديس چنين گفت :\r\nاين كار دام‌گرانه نيست ولى بسيار به‌جاست .\r\nكوتاه سخن : آريستيديس كه آتنيان را نيرومند ساخته و بر ديگران حكمروا گردانيد خود او همچنان بىچيز مىزيست و هميشه ندارى و بىچيزى را مايه سرفرازى دانسته نمىخواست آن را از دست بدهد چنان كه داستان آينده به اين موضوع دلالت دارد .\r\nكالياس مشعل‌بردار كه خويشاوند او بود دشمنانش او را درباره يك سرمايه‌اى متهم ساختند و چون محكمه برپا گرديد تهمت‌زنان دليلهاى خود را ياد نمودند سپس به خطابه پرداخته چنين گفتند :\r\nشما مىدانيد كه آريستيديس پسر لوسيماخوس مايه سرفرازى سراسر يونان مىباشد . اين كس كه با رخت پاره از خانه برون مىآيد پيداست كه خاندان او در درون خانه با چه\r\n\r\n\r\n","description":"","footnote":"\r\n( 1 ) . گويا كارى بوده كه به هنگام پيمان بستن انجام مىدادند .\r\n( 2 ) .  Theophrastus \r\n( 3 ) .  Delos  نام جزيره\r\n","page_name":" 100 ","page_number":100},
  {"content":"\r\n\r\nسختى روز مىگزارند ؟\r\nآيا باور كردنى است كه كسى كه رخت بر تن خود براى نگهدارى آن تن از سرما ندارد در خانه‌اش خوردنى و ديگر دربايستهاى زندگانى به اندازه كفايت بوده باشد ؟ !\r\nاين كالياس كه توانگرترين همه آتنيان مىباشد تاكنون هرگز دستگيرى از او يا از زن و فرزندان او در برابر فشار ندارى و بىچيزى نكرده با آنكه پسر عموى او مىباشد و هميشه او اين را به كارها واداشته و هميشه سود به اين رسانيده است .\r\nكالياس ديد قاضيان از اين خطابه تكانى خوردند و بر او خشمناك شدند ناگزير گرديده آريستيديس را به محكمه خواست و از او خواستار گرديد كه آنچه را از روى راستى مىداند گواهى دهد . در اين باره كه بارها كالياس براى او هديه‌هايى فرستاده ولى او نپذيرفته و لابه‌هاى او را رد كرده و چنين گفته مرا بهتر است بىچيز باشم و به بىچيزى خود بنازم بدانسان كه تو كالياس به توانگرى خود مىنازى . زيرا توانگران بسيارند و برخى از ايشان توانگرى را در جاى خود به كار برده و برخى اين نمىتوانند . ولى كسى كه بىچيزى را با پيشانى باز بپذيرد و آن را مايه سرافرازى خود بشمارد پاك كمياب است بىخبران چون بىخبرى به دلخواه خود نپذيرفته هميشه پژمرده مىباشند .\r\nآريستيديس به همين‌سان گواهى داد مردم چون گفته‌هاى او را شنيدند همگى آرزو كردند اى كاش همچون آريستيديس بىچيز بودند و هم چون كالياس توانگر نبودند .\r\nاين شرحى است كه آيسخينس « 1 » شاگرد سقراط مىنويسد . افلاطون مىگويد :\r\nدر ميان همه كسانى كه از شهر آتن برخاسته‌اند آريستيديس تنها كسى است كه در خور شناختن مىباشد ، زيرا ثميستوكليس و كيمون و پريكليس شهر را با بناها و گنجينه‌ها و ديگر اين‌گونه چيزهاى بىارج پر ساختند و اين تنها آريستيديس بود كه بر مردم شهر راه زندگانى دادگرانه را ياد داد .\r\nاو پاكدلى خود را بيش از همه در زمينه پيش‌آمد ثميستوكليس نشان داد . زيرا ثميستوكليس كه هميشه با آريستيديس دشمنى نموده كارهاى او را ناانجام مىگذاشت و به اين بسنده نكرده باعث بيرون راندن او از شهر گرديد چون روزگار برگشته مانند همان پيش‌آمد براى خود ثميستوكليس روى داد ، سپس هم مردم شهر او را به خيانت متهم ساختند .\r\n\r\n\r\n","description":"","footnote":"\r\n( 1 ) .  Aeshcines \r\n","page_name":" 101 ","page_number":101},
  {"content":"\r\n\r\nدر چنين هنگامى آريستيديس تنها به كينه‌جويى برنخاست بلكه در جايى كه آلكيمايون و كيمون و بسيار ديگران زبان به بدگويى او باز داشتند اين هرگز يك جمله بد او را نگفت و بدانسان كه در روز فيروزبختى او رشك نمىبرد اين هنگام به شادمانى برنخاست .\r\nكسانى گفته‌اند آريستيديس در پونتوس بمرد در سفرى كه براى انجام كارهاى توده مردم كرده بود . ديگرانى گفته‌اند در پيرى و سالخوردگى در ميان مردم آتن مرد و همه‌گونه ارج و احترام نزد مردم داشت . ولى كراتروس « 1 » ماكيدونى مىنويسد كه داستان مرگ او از اين گونه بوده : پس از بيرون كردن ثميستوكليس مردم به بىآزرمى گراييدند و كسانى برخاستند كه زبان بدگويى به بزرگان باز كرده توده را بر آنان مىشورانيدند .\r\nاز جمله در اين هنگام به آريستيديس تهمت زدند كه زمانى كه عهده‌دار باجگيرى بوده رشوه از مردم ايونا گرفته تهمت زننده ديوفانتوس از مردم آمفيتروپى « 2 » بود .\r\nآريستيديس محكوم گرديد كه جريمه بپردازد و چون او توانايى پرداخت جريمه آن كه پنجاه ميناى « 3 » بود نداشت به ايونا سفر كرد و در آنجا بمرد . ولى كراتروس هرگز گواهى به اين سخن خود نشان نداده و نيز حكمى را كه مىگويد درباره او داده شده نمىنگارد .\r\nبه‌هرحال چنين سخنانى از او در خور شگفت نيست زيرا عادت او در همه كتاب خود به نوشتن اين‌گونه چيزهاست .\r\nگور آريستيديس هنوز هم در فاليروم پيداست و چنان كه گفته‌اند چون خود او مالى از خود باز نگذاشته بود اين گور براى او با خرج توده انبوه ساخته شده است . نيز دو دختر او را گفته‌اند كه با خرج گنجينه شهر و با جشن عمومى به شوهر داده شد . همچنين پسر او را كه لوسيماخوس نام داشت از مال نود ، صد مينا داده و آنگاه مقدارى زمينهاى كشتنى به او بخشيدند گذشته از همه اينها در سايه كوشش الكبياديس قرار دادند كه روزانه چهار درهم به او بپردازند . اين لوسيماخوس چون دخترى از خود باز گذاشته بود كه نام او پولوكريته « 4 » بود كالسيثنس مىگويد مردم رأى دادند كه بدان اندازه كه به برندگان بازيهاى اولمپياد ماهانه پرداخته مىشود به اين دختر ماهانه براى زندگانيش بپردازند . ليكن بسيارى از تاريخنگاران نوشته‌اند كه نوه\r\n\r\n\r\n","description":"","footnote":"\r\n( 1 ) .  Craterus \r\n( 2 ) .  Diophantus  از مردم  Amphitrope \r\n( 3 ) . پولى از پولهاى يونان\r\n( 4 ) .  Polycrite \r\n","page_name":" 102 ","page_number":102},
  {"content":"\r\n\r\nآريستيديس در نزد سقراط فيلسوف مىزيست ، با آنكه سقراط زنى داشت و او را چون بىشوهر و سخت بىچيز بود به خانه‌اش آورده نگاهدارى مىنمود ، ليكن فاناتيوس « 1 » در كتاب خود درباره سقراط اين خبر را رد مىكند .\r\n\r\n\r\n","description":"","footnote":"\r\n( 1 ) .  Phanaetius \r\n","page_name":" 103 ","page_number":103},
  {"content":"\r\n . \r\n","description":"","footnote":"","page_name":" 104 ","page_number":104},
  {"content":"\r\n\r\n\r\nكيمون\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nچنان كه در ديباچه گفته شده ، پلوتارخ كتاب خود را بيشتر براى اين نوشته كه يك تن از سرشناسان يونانى را گرفته و سرگذشت او را نوشته سپس يك تن سرشناس رومى را نيز ياد كرده و آن دو تن را با هم به سنجش بگزارد و اگرچه اين ترتيب كتاب او اكنون در بسيار جاها به هم خورده و تغييرهايى در ترتيب آن روى داده با اين همه در پاره‌اى جاها سنجشهاى او همچنان باز مانده و در نسخه‌هايى كه در دست ماست ديده مىشود .\r\nاز جمله پلوتارخ كيمون را كه در اينجا ترجمه سرگذشت او را مىآوريم با لوكولوس به سنجش نهاده است و يك مقدمه درازى آورده كه ما از ترجمه آن چشم پوشيديم ، ولى در پايان آن چنين مىگويد :\r\nبا خود مىانديشيدم كه كدام كسى را با لوكولوس به سنجش گزارم كه ديدم هيچ كس همچون كيمون با او برابر و همدوش نيست . سپس مىگويد :\r\nهر دوى ايشان در جنگ دلير بودند . هر دو بر مردم آسيا فيروزى يافتند . هر دوى ايشان در سياست نرمى مىنمودند .\r\nهر دو همشهريان خود را از جنگ خانگى و نابسامانى آسوده گزاردند و به كسى زحمت نرسانيدند ، ولى در بيرون از خاك خويش فيروزيهاى يافته و نشانهايى نيكنامى را از آن خود ساختند .\r\nدر يونان پيش از كيمون و در روم پيش از لوكولوس كسى ميدان جنگ را تا به آن دورى از كشور خود نرسانيده بود كه اين دو تن رسانيدند .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nدر اين باره نيز مانند يكديگرند كه هر دوى ايشان آن كارى را كه به عهده گرفته و آغاز كرده بودند تا به آخر نرسانيدند .\r\nهر دو دشمن را برانداخته و زبون گردانيدند ، ولى ريشه‌كن نتوانستند نمود . نيز هر دوى ايشان در گشادى دست و در اسراف‌كارى كه در مهمانيها مىنمودند و در آلودگيهاى دوره جوانى يكى بودند .\r\nجهتهاى ديگر مانندگى ايشان به يكديگر كه در اينجا نتوانسته‌ايم به ديده بياوريم و ياد كنيم در سرودن سرگذشتها به خودى خود روشن خواهد گرديد .\r\nكيمون پسر ملتياديس و هيگيسيپولى « 1 » بود كه اين دومى در شراس زاييده شده و دختر پادشاه اولوروس « 2 » بود ، چنان كه از شعرهايى كه ميلانثيوس « 3 » و آرخيلائوس « 4 » در ستايش كيمون سروده‌اند اين آگاهيها به دست مىآيد .\r\nملتياديس محكوم گرديده بود كه پنجاه تالنت جريمه به گنجينه توده بپردازد و چون نتوانست آن را بپردازد به زندانش سپردند و در آنجا بود تا بمرد . از اين جهت كيمون كه بسيار كوچك بود و خواهر او الپنيكى « 5 » كه او نيز دختر كوچك و بىشوهر بود هر دو يتيم و بىپرستار بماندند .\r\nكيمون در آغاز زندگانى بسيار بدنام بود ، زيرا زندگى نابسامانى داشت و آلوده ميخوارگى بود و هنرى را از موسيقى يا ديگر فنون كه ميانه يونانيان شيوع داشت نمىشناخت .\r\nنيز در همان هنگام جوانى او را متهم ساختند با خواهر خود الپنيكى رابطه همخوابگى دارد .\r\nكسانى هم مىگويند نه اينكه او در نهان با خواهر خويش رابطه داشت بلكه آشكار او را به زنى گرفته و اين براى آن بود كه از بىچيزى و تهيدستى شوهر ديگرى براى او پيدا نمىشد .\r\nليكن در زمان ديرترى كالياس كه يكى از توانگرترين مردم آتن بود دل به آن دختر باخته و پيشنهاد كرد كه جريمه پدر او را كه محكوم شده بود بپردازد . او نيز به زنى اين رضايت دهد در سايه اين پيش‌آمد بود كه الينيكى به دلخواه خود طلاق خواست و كيمون او را طلاق گفت .\r\n\r\n\r\n","description":"","footnote":"\r\n( 1 ) .  Hogesipyle \r\n( 2 ) .  Olorus \r\n( 3 ) .  Melanthius \r\n( 4 ) .  Archelaus \r\n( 5 ) .  Elpinice \r\n","page_name":" 107 ","page_number":107},
  {"content":"\r\n\r\nاينها عيبهايى است كه بر كيمون گرفته شده ، ولى خويهاى ديگر او بسيار پسنديده و ارجدار بود .\r\nزيرا در دليرى به پايه ملتياديس رسيده و در دريافت و هوش از ثميستوكليس كمتر نبوده روى هم رفته از هر دوى ايشان دادگرتر و برآزرم‌تر بود .\r\nنيز در كار جنگ و سياست با ايشان همتراز او بوده و در زمينه كارهاى شهريگرى و زندگانى با توده بر آنان برترى بسيار داشت .\r\nاين نيكيهاى او هنوز از آغاز جوانيش كه هيچگونه ورزش و آزمايش نداشت پيدا بود .\r\nزيرا در آن هنگام كه مادان هجوم به يونان آوردند و ثميستوكليس رهنمايى به مردم آتن مىنمود كه شهر و خانه‌هاى خود را رها كرده ابزارهاى جنگى را برداشته روى به كشتيها بياوردند و با دشمن در دريا در تنگه‌هاى سالامين جنگ نمايند و مردم همگى در برابر اين راهنمايى او خيره گرديده متحير درمانده بودند و اعتماد به آن نمىتوانستند نمود در چنين هنگامى كيمون ديده مىشود كه پيش از همه مردم به كار برخاسته و با چهره گشاده همراه چند تن از دوستان خود يك لگامى در دست به سوى ارك روان است كه آن لگام را به خداى مادينه هديه نمايد و اين براى فهمانيدن آن بود كه ديگر كار از دست سواران بيرون رفته و به دست جنگجويان دريايى افتاده است و از اين جهت او جانسپارى در برابر آن خداى مادينه آشكار مىسازد و آن لگام را هديه مىگزارد .\r\nسپس يكى از سپرهايى را كه بر ديوار پرستشگاه آويزان بود برداشته آهنگ بندرگاه نمود و به پيروى او بود كه بسيار ديگران از مردم آتن راه دريا را پيش گرفتند .\r\nبه گفتهء ايون « 1 » شاعر ، كيمون ديدار بس زيبايى داشت . بدينسان كه بلند بالا و تناور بوده گيسوهاى دراز و پر پيچ خود را به دوش رها مىكرده . و چون در جنگ سالامين داوطلبانه شركت كرده و دليريها نمود شهرت بسيارى در ميان آتنيان يافت و همگى او را نواخته با ديده احترام در او مىنگريستند . نيز كسان بسيارى پيروى او را پذيرفته هميشه اميدوار بودند كه از او كارهاى بزرگى مانند كار پدرش در ماراتون سرخواهد زد و چون سپس دخالت در سياست و كارهاى توده نمود مردم او را به خرسندى و شادمانى پذيرفتند به ويژه كه از دست ثميستوكليس به ستود آمده بودند و در سايه نرمخويى و چابكى و سادگى كه از اين مىديدند و\r\n\r\n\r\n","description":"","footnote":"\r\n( 1 ) .  Ion \r\n","page_name":" 108 ","page_number":108},
  {"content":"\r\n\r\nخرسندى بسيار از اين خويها داشتند در اندك زمانى او را به والاترين جايگاه حكمرانى رسانيدند . يكى از كسانى كه بيشتر از همه به اين پيشرفت كار او مساعدت نمود آريستيديس بود كه شايستگى و سرشت و ستودگى خويهاى او را ديده و سخت پسنديده و اين زمان كوشش در كار او داشت تا در برابر دليرى و حيله كارى ثميستوكليس كسى را حريف او گرداند .\r\nپس از آنكه مادان را از يونان بيرون راندند ، كيمون به عنوان فرماندهى دريا به بيرون فرستاده شد و اين زمان هنوز آتنيان برترى در دريا نيافته بودند بلكه هنوز پيروى از پااوسانياس و لاكيدومنيان داشتند .\r\nليكن همراهانى كه كيمون داشت در ميان يونانيان برترى خود را نشان مىدادند و چه در سامان و آراستگى چه در كوشش و غيرت پيشى بر آنان مىجستند .\r\nو آنگاه پااوسانياس اين هنگام با ايرانيان رابطه پيدا كرده نامه‌ها به پادشاه ايران مىنوشت و راه خيانت پيش گرفته بود ، نيز از توانايى كه در دست داشت سخت مغرور گرديده با همدستان خود بدرفتارى مىنمود و بيدادگريها مىكرد .\r\nكيمون فرصت را غنيمت شمرده برعكس او مهربانى از هيچ كس دريغ نمىساخت و هميشه مردمى از خود نشان مىداد و همانا از اين راه بود كه توانست سردارى بر همگى يونانيان را از دست پااوسانياس در ربايد بىآنكه خود او آگاه گردد و بىآنكه هيچ‌گونه زور و سپاه به كار برود . بسيارى از يونانيان چون ديگر تاب شكيبايى و بردبارى در برابر درشتخويى و تندى پااوسانياس را نداشتند اين است كه از او بريده به دلخواه خود به كيمون و آريستيديس پيوستند و كيمون اين سمت را پذيرفته نامه به ايفوران اسپارت نوشته از ايشان خواستار گرديد كه مردى را كه مايه بدنامى اسپارت و باعث آزار يونانيان است به اسپارت بازخوانند .\r\nگفته‌اند هنگامى كه پااوسانياس در بوزانتيوم بود دختر جوان و قشنگى را به نام كلئونيكى « 1 » كه از خاندان بزرگى در آن شهر بود نزد خود خواند تا با وى كام گذارد و پدر و مادر دختر كه سخت ناراضى بودند ناچار گرديدند كه در برابر خواهش او خاموشى گزينند .\r\nدختر از پرستاران او كه در بيرون اطاق بودند خواهش كرد كه همگى چراغها را بيرون ببرند و چون در تاريكى و خاموشى به سوى رختخواب او مىرفت پايش لغزيده چراغى را بر گردانيد .\r\n\r\n\r\n","description":"","footnote":"\r\n( 1 ) .  Cleonice \r\n","page_name":" 109 ","page_number":109},
  {"content":"\r\n\r\nپااوسانياس كه در خواب بود به صدا بيدار شده و در تاريكى آن غوغا را شنيده پنداشت مگر دشمنى براى كشتن او مىآيد و قمه خود را كه در كنار بستر بود برداشته ضربتى به آن دختر زد كه افتاده جان سپرد .\r\nاز اين پس هيچگاه آسودگى نداشت . هميشه ترس و تشويش او را فرا مىگرفت و هميشه در خواب يك سياهى در برابرش پديدار گرديده روى به او كرده خشمناك اين شعر را مىخواند :\r\nبرو نتيجه كار خود را درياب آن كارى كه به زور هوس و نادانى كردى .\r\nاين يكى از جهتهاى عمده بود كه يونانيان همدست را به دشمنى او برانگيخت و همگى با كيمون دست يكى كرده او را در بوزانتيوم به محاصره گرفتند و او ناگزير گرديده از شهر بگريخت . ولى چنان كه گفته‌اند چون هنوز آن سياهى آسوده‌اش نمىگذاشت به هراكليا « 1 » گريخت كه در آنجا به دستيارى يك كاهنى كه گفتگو مىنمود روان كلئونيكى را خواسته ، به او لابه نموده آشتى بخواهد .\r\nگفته‌اند كه آن روان آشكار گرديده و پاسخ به او داد كه همين كه به اسپارت برسى از درد و آزار آسوده خواهى بود كه بدينسان با يك جمله مبهم مرگ او را پيشگويى كرد اين داستانى است كه بسيارى از مؤلفان نقل كرده‌اند .\r\nكيمون به پشتيبانى همدستان يونانى نيرومند گرديده به نام سردارى يونان روانه ثراس گرديد .\r\nزيرا مىشنيد كسانى از بزرگان ايران از خويشان پادشاه در آنجا شهر ايون « 2 » را در كنار رود سترومون « 3 » به دست گرفته و يونانيان آن پيرامون را ناآسوده مىسازند .\r\nنخست جنگى در ميانه او با ايرانيان رفته كيمون آنان را بشكست و به درون شهر گريزاند .\r\nسپس كيمون بر سر يونانيان آن سوى سترومون كه آذوقه به شهر ايون مىرسانيدند رانده همگى ايشان را از سرزمين خود بيرون كرد و بدينسان كار آذوقه را به شهريان چندان سخت ساخت و آنان را چنان در فشار گرفت كه بوتيس « 4 » كه از طرف پادشاه در آنجا فرمانده بود از نااميدى آتش به شهر زده خود و كسان خود و همه مالهاى خود را با ديگران در يك جا بسوخت .\r\n\r\n\r\n","description":"","footnote":"\r\n( 1 ) .  Heraclea \r\n( 2 ) .  Eion \r\n( 3 ) .  Strymon \r\n( 4 ) .  Butes \r\n","page_name":" 110 ","page_number":110},
  {"content":"\r\n\r\nكيمون به شهر دست يافت ولى غنيمتى به دست نياورد زيرا همگى چيزها را آتش زده بودند .\r\nاز اين هنگام شهر و پيرامون آن در دست آتنيان افتاد كه خود جايگاه بسيار خوش و در خور نشيمن بود .\r\nدر نتيجه اين فيروزى مردم به او اجازه دادند كه سنگهايى در آنجا گمارده بر روى آنها نقشهايى كند و او سه سنگى را برگماشت كه بر روى هر يكى شعرهايى نگاشته بود « 1 » كه اگرچه در آن شعرها نامى از كيمون نيست ولى همروزگاران او اين كار را از سرفرازيهاى وى شمرده‌اند و گفته‌اند هيچ يك از ملتياديس و ثميستوكليس ماننده آن سرفرازى را نداشتند .\r\nهنگامى كه ملتياديس به پاداش كارهاى خود تاج گل خواستار بود سوخاريس « 2 » از مردم ديكليا از ميان انجمن به پاخاسته و چنين گفت :\r\nملتياديس ! هر زمانى كه تو فيروزى را به نيروى خود به دست آوردى آن زمان مىتوانى چنين تاجى را بطلبى .\r\nو اين سخن او با آنكه درشت بود مردم آن را با خشنودى پذيرفته پسنديدند . پس چه باعث شد كه مردم با كيمون بدينسان رفتار كردند ؟ شايد سبب اين بود كه در آن پيش‌آمدها آتنيان تنها دفاع از خود مىكردند ولى در اين زمان پيشوايى كيمون نه تنها بر دشمنان تاخته و لشكر بر سر آنان مىبردند بلكه زمينهايى را نيز از دست آنان درآورده از آن خود مىساختند . چنان كه شهر ايون را به دست آوردند . همچنين آمفيپوليس « 3 » را به دست آورده در آنجا بناهايى بنياد گذاردند . نيز كيمون به جزيره سكوروس « 4 » دست يافت و داستان آن اين است كه مىنگاريم .\r\n* * * مردمى به نام دولوپيان در اين جزيره نشيمن داشتند و اينان كشت و كار را پاك فراموش كرده از قرنها جز به كار راهزنى در دريا نمىپرداختند و چندان در اين كار بىباكى مىنمودند كه بازرگانانى كه خواسته به بندرهاى ايشان مىآوردند آنان را نيز لخت مىنمودند و\r\n\r\n\r\n","description":"","footnote":"\r\n( 1 ) . پلوتارخ شعرها را آورده ولى ما به ترجمه آنها نپرداختيم .\r\n( 2 ) .  Sochares \r\n( 3 ) .  Amphipolis \r\n( 4 ) .  Scyros \r\n","page_name":" 111 ","page_number":111},
  {"content":"\r\n\r\nخواسته‌ها را تاراج مىكردند از جمله چند تن بازرگان از تسالى به بندر كتيسيوم « 1 » رسيده بودند و آنان را نه اينكه لخت نمودند و مالهاشان بردند خود ايشان را گرفته به زندان انداختند .\r\nاين بازرگانان پس از ديرى آزاد گرديده در محكمه آمفيكتواون « 2 » از دست دولوپيان شكايت كردند و حكم به زيان آنان گرفتند و چون مردم سكوروس بايستى آنچه را كه گرفته‌اند به بازرگانان باز دهند به نام چاره‌جويى نامه به كيمون نوشته از او خواستار گرديدند كه كشتى بدانجا بفرستد و وعده دادند كه شهر را به دست او بسپارند . از اين راه كيمون آن جزيره را به دست آورد و آن دزدان را از آنجا بيرون كرده راه بازرگانى را به درياى آييگايان « 3 » باز داشت .\r\nايون مىگويد : در زمان جوانى هنگامى كه تازه از خيوس به آتن آمده بودم چنين رخ داد كه شبى در خانه لااوميدون « 4 » شام را با كيمون در يك جا خورديم . پس از شام بدانسان كه عادت بود برخواستند به نام خدايان باده گسارند . ميهمانان از كيمون خواستار گرديدند كه آوازى براى ايشان بخواند و او اين خواهش را پذيرفته و آوازى خوانده از عهده برآمد كه ميهمانان پسنديده از اين جهت نيز او را بهتر از ثميستوكليس شمردند . زيرا ثميستوكليس در مانند چنين هنگامى در پاسخ خواهش‌كنندگان گفته بود : من هرگز آواز خواندن نمىدانم و تنها اين مىدانم كه چگونه يك شهرى را نيرومند و توانگر گردانم .\r\nسپس چون گفتگوهايى كه شايسته چنين بزمى بود كرده شد نوبت به گفتگو از پاره كارهاى مشهور كيمون رسيد كه در پيرامون آنها سخن مىرانديم . و چون مقدارى از آنها شمرده شد خود او گفت :\r\nليكن شما يك كارى كه من در آنجا بيش از ديگر كارها هوش و زيركى نشان داده‌ام فراموش مىسازيد .\r\nسپس آغاز كرد به سرودن داستان آن بدينسان :\r\nهنگامى كه همدستان يونانى اسيران فراوان از آسياييان در سيستوس و بوزانتيوم گرفته بودند اين حق را به من دادند كه آن غنيمتها را بخش نمايم . من خود دستگيران را يك قرعه\r\n\r\n\r\n","description":"","footnote":"\r\n( 1 ) .  Ctesium \r\n( 2 ) .  Amphictyon \r\n( 3 ) .  Aegaean \r\n( 4 ) .  Laymedonn \r\n","page_name":" 112 ","page_number":112},
  {"content":"\r\n\r\nگرفته و مالهاى آنان را از زرينه ابزار و چيزهاى ديگر قرعه ديگر گرفتم همدستان ايراد گرفتند كه دو بخش يكسان نمىباشد .\r\nمن پاسخ دادم كه شما هر كدام را كه فزون‌تر مىدانيد برداريد آتنيان به بخش ديگر خرسند خواهند بود . هيروفوتوس « 1 » از مردم ساموس به آنان راه نمود كه زرينه ابزار و مالها را براى خود بردارند و دستگيران را براى آتنيان باز گزارند من سخنى نگفتم و اين كار بسيار خنده‌آور مىنمود زيرا آن ديگران بازوبندهاى زرين و گردن‌بندها و رختهاى ارغوانى و ديگر اين‌گونه چيزها را بردند ولى به آتنيان جز تن‌هاى لخت اسيران سهم نرسيد و اينها هرگز سودى نداشت و بيش از اين نمىتوانستند كه به كارشان وادارند . ولى ديرى نگذشت كه دوستان و كسان اين دستگيران از لوديا و فروگيا آمدند تا پول داده اين اسيران را باز خرند و در برابر هر كدام فديه بزرگى دادند و من چندان پول اندوختم كه توانستم خرج كشتيهاى خود را تا چهار ماه از آن پول بپردازم و مقدارى هم از آن را براى گنجينه آتن نگاه داشتم .\r\nدر اين جنگها و پيش‌آمدها كيمون يكى از توانگران گرديده بود ولى آنچه را كه از آسياييان به سرفرازى گرفته بود به سرفرازى بيشترى به همشهريان خود مىبخشيد . زيرا زمينها و باغهايى كه داشت ديوارهاى همه آنها را برداشت تا هر كسى چه از مردم شهر و چه از ديگران به هر اندازه كه مىخواهند از بار و ميوه آن باغها و زمينها آزادانه بهره‌ياب گردند .\r\nدر خانه خود نيز هميشه ميزى را آماده نگه مىداشت كه گرچه ساده بود ولى براى دسته انبوهى كفايت مىداد و هر كسى از بىچيزان مىتوانست بدانجا رفته و گرد آن نشسته خود را سير سازد . ليكن ارسطو مىگويد اين خان بىدريغ او نه براى همگى آتنيان بلكه تنها براى مردم زادگاه او لاكياداى « 2 » بود . گذشته از اينها هميشه سه تن يا دو تن جوانى را با رخت نوين زيبا همراه خود مىكرد كه چون در راه به يك پيرمردى از آتنيان با رخت كهنه برمىخوردند يكى از آن جوانان رختهاى خود را با آن پيرمرد عوض مىكرد و اين كارى بود كه بسيار پسنديده مىافتاد .\r\nهمچنين به آنان دستور داده بود كه مقدار بسيارى پول با خود بردارند و در بازارگاه چون كسانى را از مردم بىچيز و آبرومند ببينند در كنار ايشان ايستاده آهسته آن پولها را در\r\n\r\n\r\n","description":"","footnote":"\r\n( 1 ) .  Herophytus \r\n( 2 ) .  Laciadae \r\n","page_name":" 113 ","page_number":113},
  {"content":"\r\n\r\nدست آنان بريزند . چنان‌كه همين موضوع را كراتينوس « 1 » شاعر در شعرهاى خود ياد كرده است . « 2 »\r\nگورگياس « 3 » لئونتينى درباره‌ى او اين عبارتها را به كار مىبرد :\r\nتوانگرى مىاندوخت تا بتواند آن را به كار برد آن را به كار مىبرد تا بتواند سرفرازى پيدا كند .\r\nكريتياس « 4 » كه يكى از سى تن بيدادگر بوده در شعرهاى اندوهگين خود كه چيزهايى را براى خود آرزو كرده از جمله پاك نهادى كيمون را آرزو مىكند .\r\nليخاس « 5 » را مىدانيم كه در يونان از اين جهت شهرت يافت كه در روزهاى ورزش كه بچگان لخت مىدويدند او هميشه ميزبانى كرده كسانى را كه از شهرهاى ديگر براى تماشاى آن ورزشها مىآمدند ميهمان مىساخت . ولى بايد گفت كه بزرگ‌منشى كيمون از همه آنچه كه آتنيان پيشين داشتند بيشتر بود و دهش و ميهمان‌نوازى آنان را پاك از يادها برد .\r\nاين حق آتنيان است كه به خود باليده بگويند پدران پيشين ايشان به يونانيان ياد دادند كه گندم را چگونه بكارند و از چشمه‌ها چگونه آب بردارند و آتش را چگونه بيافروزند ، ولى كيمون هم با گشاده داشتن در خانه خود به روى همگى مردم شهر و با آزادى دادن به همه رهگذريان كه از ميوه‌ها و بارهاى باغها و زمينهاى او بهره بردارند به همه جهانيان ثابت نمود كه خبرهاى شگفت‌آميزى كه در متولوگيهاى يونانى به زمان فرمانروايى كيمون نسبت مىدهند همگى راست و بجا بود .\r\nآنان كه ايراد گرفته مىگويند او اين كار را به قصد آن مىكرد تا توده مردم را هوادار خود گرداند پاسخ آنان را كارهاى ديگر او خواهد داد كه هر كدام جهتى جز از پاك نهادى نداشته .\r\nاز جمله اينكه به همدستى آريستيديس با ثميستوكليس كه به توده مردم اختيار بيش از اندازه خود تهيه مىكرد نبرد آغاز كرد و جلو او باز گرفت . نيز در برابر ايفيالتيس « 6 » كه براى خرسندى توده به برانداختن حق قضاوت محكمه اريئوپاگوس « 7 » مىكوشيد ايستادگى نمود .\r\n\r\n\r\n","description":"","footnote":"\r\n( 1 ) .  Cratinus \r\n( 2 ) . پلوتارخ آن شعرها را آورده ولى ما ترجمه نكرديم .\r\n( 3 ) .  Gorgias \r\n( 4 ) .  Critias \r\n( 5 ) .  Lichas \r\n( 6 ) .  Ephialtes \r\n( 7 ) .  Areopagus \r\n","page_name":" 114 ","page_number":114},
  {"content":"\r\n\r\nدر زمان او همگى پيشوايان به جز از آريستيديس و ايفيالتيس دست به مال توده دراز كرده خود را توانگر گردانيدند ، ولى او دست خود را از آنها باز داشت و هرگز به سوى آن نگراييد و تا روزهاى آخر عمر خود هيچ‌گاه به كارى براى سود يا خواهش دل خود برنخاست .\r\nچنين گفته‌اند كه رهويساكيس « 1 » نامى از ايرانيان به پادشاه خود خيانت نمود و بر او شوريد و از او بگريخته به آتن پناه آورد ، ولى چون كسانى از مردم آزارى در آنجا نيز او را آسوده نمىگزاردند و سخنانى درباره او مىگفتند ناگزير گرديده به كيمون پناهنده شد و از او پشتيبانى خواست و چون به خانه او درآمد در ظرفى يكى پر از زر و ديگرى پر از دريكهاى « 2 » سيمين در كنار در خانه به زمين گذاشت . كيمون لبخندى بر او زده پرسيد : آيا شما مىخواهيد كيمون دوست شما باشد يا اينكه او را مزدور گرفته از اين راه به يارى خود بخوانيد ؟\r\nرهويساكيس پاسخ داد :\r\nمن مىخواهم كيمون دوست من باشد .\r\nكيمون گفت :\r\nپس آن فلزپاره‌ها را از آنجا بردار ! زيرا در حالى كه من دوست شما باشم هر زمان كه نيازى به آنها پيدا كردم كس فرستاده مىخواهم .\r\nهمدستانى كه از يونانيان بودند اين زمان از جنگ به ستوه آمده فرسودگى آشكار مىساختند و آرزومند آن بودند كه آسوده گرديده به كشت و كار بپردازند و به دادوستد بكوشند .\r\nزيرا مىديدند ديگر دشمنان دور رفته‌اند و آزارى به يونانيان ندارند و ترسى از رهگذر ايشان در ميان نيست .\r\nاگرچه باجى را كه به نام خراج بر آنان بسته شده بود مىپرداختند ليكن از فرستادن سپاهى يا دادن كشتيهاى جنگى باز مىايستادند .\r\nدر اينجا سركردگان ديگر آتن زور به كار برده از كسانى كه بدانسان سرباز مىزدند جريمه مىگرفتند و در نتيجه اين زور و فشار كار خويش را سخت و مردم را از حكمرانى خود بيزار مىساختند .\r\n\r\n\r\n","description":"","footnote":"\r\n( 1 ) .  Rhoesaces \r\n( 2 ) . سكه هخامنشى\r\n","page_name":" 115 ","page_number":115},
  {"content":"\r\n\r\nولى كيمون راه ديگرى پيش گرفت و آن اينكه هرگز كسى را به كارى ناگزير نگرداند و اگر كسى خواست از سپاهيگرى آزاد باشد در عوض پول بپردازد و كشتى جنگى تهى از جنگجويان گسيل دارد و بدينسان همدستان يونانى را آزاد گذاشت كه به خانه‌نشينى و تن‌آسانى بگرايند يا به كار و پيشه خاص خودشان بپردازند .\r\nايشان در نتيجه اين كار مهارت سپاهيگرى را از دست هشته بازرگانان يا بزرگران بىدست و پايى گرديدند .\r\nدر حالى كه كيمون از اين سوى هميشه مواظب بود كه آتنيان بر مهارت سپاهيگرى خود بيفزايند و پياپى آنان را در كشتيهاى جنگى مىنشاند و در لشكركشيهاى خود همراه برده هر چه ورزيده‌تر مىگردانيد و همواره بر بيشى زور و ابزار خود مىكوشيد و خود نتيجه اين تدبيرهاى او بود كه آتنيان رشته اختيار ديگران را به دست آوردند و از آنان باج مىگرفتند .\r\nسپس كم‌كم يونانيان از آتنيان مىترسيدند و خود را ناگزير مىديدند كه در برابر ايشان چاپلوسى و فروتنى آشكار گردانند و اين زمان نه همدستان و هم‌پيمانان آتن بلكه خود باجگزاران و بندگان ايشان شمرده مىشدند .\r\nآن سختى كه كيمون به ايرانيان داد و آنان را از غرورى كه داشتند بيرون آورد كس ديگرى نداده بود .\r\nچه او به اين خرسند نبود كه يونان از دست ايرانيان رها باشد و آزاد زيد ، بلكه دنبال ايرانيان را گرفته پيش از آنكه بتوانند اندكى از رنج جنگ بياسايند و يا نفسى آسوده بكشند به سختگيرى پرداخت و پياپى آباديهايى را ويرانه مىساخت و شهرهايى را با زور مىگشاد و كسانى را به شورش برمىانگيخت و ياورى به ايشان مىنمود .\r\nبدين تدبيرها در اندك زمانى آسيا را از ايونا تا پامفيليا از ايرانيان بپيراست كه ديگر سپاهى از ايران در آنجاها نبود .\r\nچون خبر براى او آوردند كه دسته‌اى از سركردگان پادشاه در كنار پامفيليا آماده و آراسته با سپاهيانى در خشكى و كشتيهاى زره‌پوشى در دريا انتظار رسيدن او را دارند كيمون بر آن سر شد كه سراسر دريا از آن يونانيان باشد و خود كارى را كند كه از آن پس جزيره‌هاى\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nخليدونى « 1 » دور از دسترس ايرانيان گردد و كسى طمع در آنجا نتواند كردن ، با اين قصد بود كه با دويست كشتى جنگى از كنيدوس « 2 » و بندر ترييوپى « 3 » روانه گرديد و اين كشتيها آنها بود كه ثميستوكليس به نظارت خويشتن با دقت بسيار ساخته و بيش از همه تندى و چابكى آنها در راه پيمايى و گرديدن رعايت نموده بود .\r\nكيمون نيز تغييرهايى در آنها داده چنان ساخت كه دسته انبوهى از جنگجويان در آنها جا گرفته به آسانى به جنگ مىپرداختند .\r\nنخست با اين كشتيها بر سر شهر كوچك فاساليس « 4 » كه مردم آنجا اگرچه يونانى بودند ولى هنوز هوادارى از ايران مىنمودند و به كشتيهاى كيمون راه باز نمىكردند كه به بندر شهر ايشان درآيد .\r\nهمه‌ى زمينهاى پيرامون را ويرانه ساخته تا نزديك ديوارهاى شهر پيش رفت .\r\nولى سپاهيان خيوس كه اين زمان در لشكر او كار مىنمودند چون دوستان ديرين مردم فاساليس بودند خواستند كارى كنند كه خشم سردار را بر آن مردم كمتر گردانند و براى اين مقصود تيرهايى كه به شهر مىفرستادند نامهايى نوشته به آنها مىبستند و بدينسان مردم شهر را از چگونگى باخبر مىساختند و در نتيجه اين كار بود كه جنگ به آشتى انجاميد و كيمون زينهار به آنها بخشيد ، با اين شرط كه ده تا لنت پرداخته و آنگاه همراه او به جنگ ايرانيان روانه شوند . ايفوروس مىگويد : « فرمانده كشتيهاى ايران تثرائوتيس « 5 » و سردار لشكر خشكى فرنداتيس « 6 » بود . » ليكن كالستينس بر اين سخن است كه فرمانده همگى سپاهيها در خشكى و دريا آريمانديس « 7 » پسر گوبرواس « 8 » بوده و او با همه زور و سپاه خود در دهانه رود ايوروميدون « 9 » درنگ داشت نه به قصد آنكه به جنگ برخيزد بلكه چون هشتاد كشتى فنيقى از قبرس راه برگرفته بودند انتظار رسيدن آنها را داشت و پشتيبانى از آنها مىنمود .\r\nكيمون قصد او را دانسته به سوى او روانه گرديد كه اگر هم به دلخواه به جنگ درنبايد ناگزيرش گرداند .\r\n\r\n\r\n","description":"","footnote":"\r\n( 1 ) .  Chelidoni \r\n( 2 ) .  Cnidos \r\n( 3 ) .  Triopi \r\n( 4 ) .  Phaselis \r\n( 5 ) .  Tithraustesi \r\n( 6 ) .  Pherndates \r\n( 7 ) .  Ariomandes \r\n( 8 ) .  Cobruas \r\n( 9 ) .  Eurymedou \r\n","page_name":" 117 ","page_number":117},
  {"content":"\r\n\r\nايرانيان چون رسيدن اينان را ديدند به دهانه رود پس كشيدند كه از حمله بر كنار باشند .\r\nولى چون ديدند يونانيان قصد آنان را دارند و با همه كناره‌گيرى هم‌چنان دنبالشان مىكنند ناگزير گرديده به گفته فانوديموس « 1 » با ششصد كشتى به جنگ درآمدند .\r\nولى ايفوروس مىگويد : « تنها سيصد و چهل كشتى داشتند . به‌هرحال كارى كه شايسته آن نيرو و زور بود نكردند و بيش از اين هنرى ننمودند كه بىدرنگ پاروها را برگردانيده روى به سوى خشكى نهادند و آنان كه زودتر رسيدند خود را بيرون انداخته به لشكرگاه در آن نزديكى به گريختند ، ولى ديگران با كشتى خود يا نابود گرديدند و يا اسير افتادند .\r\nميزان شمارش آنان را از اينجا مىتوان به دست آورد كه گذشته از كسانى كه گريخته جان به در بردند يا كسانى كه به دريا فرو رفتند دويست كشتى به دست يونانيان افتاد .\r\nاين هنگام لشكر خشكى به حركت آمده روانه كنار دريا گرديد . كيمون ترديد داشت كه آيا يونانيان را به خشكى درآورد يا نه و سخت مىترسيد كه يونانيان كه فرسوده و درمانده‌اند و تازه از يك جنگ و كشتاربزرگى دست كشيده‌اند اگر آنان را دوباره به جنگ برانگيزد با لشكرى كه آسوده و تازه دم و در شماره چندين برابر هستند و بر او گرداند ، اين خود آنان را به دم شمشير دادن باشد .\r\nولى چون ديد يونانيان همه چابكى و استوارى مىنمايند و آن فيروزى پيشين جز بر نيروى ايشان نيافزوده اين بود دستور پياده شدن داد با آنكه هنوز عرق جنگ پيشين سرد نشده بود .\r\nاينان همين‌كه پياده شدند خروشى برآورده بر دشمن تاختند ، ايرانيان سخت ايستادگى نموده اين حمله را دليرانه رد نمودند و اين بود كه جنگ بسيار سخت گرديده بسيارى از آتنيان كه هم در رتبه و در دليرى سرشناس بودند كشته گرديدند .\r\nولى سرانجام پس از كوشش بىاندازه فيروزى از آن يونانيان گرديده دشمن را از جا كندند .\r\nگروهى را از ايشان كشته ديگران را دستگير ساختند و چادرهاى آنان را كه پر از خواسته‌هاى گرانبها بود تاراج كردند .\r\nكيمون همچون كشتىگير بسيار ماهرى كه فرسوده نمىشود با آنكه در يك روز دو فيروزى به دست آورد كه آن يكى از فيروزى سالامين در دريا بزرگ‌تر و اين يكى از فيروزى پلاتاى در خشكى مهم‌تر بود با اين همه خواست پيشرفت ديگرى بهره خود گرداند .\r\n\r\n\r\n","description":"","footnote":"\r\n( 1 ) .  Phanodemus \r\n","page_name":" 118 ","page_number":118},
  {"content":"\r\n\r\nزيرا خبر يافته بود كه هشتاد كشتى فنيقى كه به يارى ايرانيان مىآيند نزديك رسيده تا هدروم « 1 » رسيده‌اند ، اين بود كه به شتاب روانه گرديده آهنگ آنان كرد .\r\nفنيقيان كه تا آن هنگام از اين گونه كشتيهاى جنگى بزرگى نديده بودند از ديدن آنها خيره درماندند و اين بود كه دست و پا گم كرده به آسانى همه كشتيها و بسيارى از كسان خود را از دست دادند .\r\nاين فيروزيهاى كيمون پادشاه ايران را چندان در فشار گذاشت كه ناگزير گرديده صلح را اعلام كرد بدينسان كه پس از آن هيچ كسى از سپاهيان ايرانى به درياى يونان درنيامد مگر در مسافت يك ميدان اسب از كنار خشكى و هيچ‌گونه كشتى جنگى از ايران در آن دريا در ميان گوانيان « 2 » و جزيره‌هاى حيليدونيان ديده نشود « 3 » كاليستنيس مىگويد : پادشاه ايران هيچ يك از اين شرطهاى صلح را نپذيرفت .\r\nليكن در كار از ترس اين پيشرفتهاى يونانيان چنان خود را از درياى يونان دور گرفت كه چون پريكلس با پنجاه كشتى و يافالتيس با سى كشتى گرد جزيره‌هاى خيلدونيان را مىگرديدند هرگز يك كشتى ايرانى در آنجا نديدند .\r\nولى در گردآورى كه كراتروس از سندهاى مهم كرده نسخه‌اى از اين پيمان صلح ديده شده .\r\nهمچنين گفته‌اند : كه در آتن هم طاقى به نام صلح در آن هنگام برپا گرديد و كالياس كه عنوان فرستادگى داشت و آن صلح را انجام داده بود احترام بىاندازه از او نمودند .\r\nآتنيان مالهاى تاراجى را كه به دست آورده بودند در يك جا ريخته بفروختند و از اين رهگذر چندان پول به دست آوردند كه گذشته از خرجهاى ديگرى كه كرده بودند و نيز ديوار جنوبى ارك را بساختند . يك رشته ديوارهاى درازى را آغاز نهادند كه هنوز تا زمانهاى ديرترى انجام نگرفته بود و به نام لق « 4 » ناميده مىشد و چون آن زمين كه اين ديوارها در آنجا بنياد مىنهادند سست و شوره‌زار بود آتنيان ناگزير گرديده سنگهاى بسيار بزرگى را در ته آن مىانداختند و بر روى آن بنياد ديوار مىنهادند .\r\n\r\n\r\n","description":"","footnote":"\r\n( 1 ) .  Hydrum \r\n( 2 ) .  Cyanean \r\n( 3 ) . از روى تحقيقى كه شرق‌شناسان اروپا كرده‌اند اين كارهاى كيمون در زمان پادشاهى ارتخشثر يكم بوده و اين پيمان آشتى كه نمىدانيم انجام يافته يا نه به او نسبت داده مىشود .\r\n( 4 ) .  Leg \r\n","page_name":" 119 ","page_number":119},
  {"content":"\r\n\r\nهمه‌ى اين كارها را با پولى كه كيمون براى ايشان آورده بود انجام مىدادند .\r\nنيز كار كيمون بود كه نخستين بار شهر بالايى را به ميدانگاه‌هاى زيبا براى ورزش بياراست كه سپس ديگران هم بر آنها افزودند و مايه آبادى شهر گردانيدند .\r\nنيز او در ميدانگاه بازار درخت چنار كاشته و آكادمى « 1 » را كه خود جايگاه پليد و چركين و تهى از درخت و سبزى بود پاكيزه ساخته و جنگلى از آن پديد آورد كه خيابانهاى سايه دارى براى راه رفتن و ميدان بزرگى براى گروبندى دارد .\r\nهنگامى كه ايرانيان خيرسونيسى « 2 » را از آن خود گرفته و هرگز انديشه رها كردن آنجا را نداشتند و كيمون را بسيار خوار داشته در برابر او مردم ثراس درونى را به يارى خود مىخواندند ، كيمون تنها با چهار كشتى بر سر آنان رفته و سيزده كشتى از آنان اسير گرفت و ايرانيان را از آنجا بيرون رانده و ثراسيان را زيردست گردانيد و بدينسان خرسونيستى را ملك آتن نمود ، سپس بر سر مردم ثاسوس « 3 » كه بر آتنيان نافرمانى نموده دشمنى مىكردند تاخته نخست آنان را در دريا بشكست و سى و سه كشتى از دست آنان درآورد .\r\nسپس شهر ايشان را گرد فروگرفته بگشاد و بدينسان همه معدنهاى زر كه در آنسوى كنار دريا بود به تصرف آتنيان درآورد ، نيز همه سرزمينى كه از آن شهر ثاسوس بود از آن آتن گردانيد . از اينجا يك راه آسانى براى او به سوى ماكيدونيا باز شد كه اگر مىخواست بخشى از آن كشور را نيز به دست مىآورد ، ولى او دست به سوى خاك ماكيدونى دراز نكرد و به همين جهت متهم شد كه پادشاه الكساندر رشوه به او داده و او را فريفته و گرنه چرا فرصت را از دست داده حمله به ماكيدونى ننمود ؟\r\nاز همين جا دشمنان او دست يكى كرده بدگويى آغاز نمودند و او را در دوستارى يونان دروغگو مىناميدند .\r\nكيمون در دفاع خود به قاضيان چنين مىگفت :\r\nمن هيچ‌گاه در زندگانى عمومى خود هوادار زندگانى پرشكوه و توانگرانه ايونيان و تساليان نبوده‌ام . ( بدانسان كه ديگران هستند ) بلكه هميشه زندگانى ساده لاكيدومنيان را\r\n\r\n\r\n","description":"","footnote":"\r\n( 1 ) .  Academy  نام باغى بوده كه چون افلاطون در آنجا درس به شاگردان خود مىآموخت از اين جهت سپس يك گونه دانشگاه را با اين نام آكادمى خوانده‌اند .\r\n( 2 ) .  Chersonese \r\n( 3 ) .  Thasos \r\n","page_name":" 120 ","page_number":120},
  {"content":"\r\n\r\nدوست داشته تا توانسته‌ام پيروى از سادگى آنها نموده‌ام و اين است كه هرگز نيازى به پذيرفتن هديه از كسى ندارم بلكه هميشه كوشش من در اين راه بوده كه شهر خود را توانگر گردانم و پياپى مالهاى تاراجى به اين شهر آورده‌ام .\r\nاستيسمبروتوس كه اين داستان را آورده مىگويد :\r\nالپنيكى هم به پشتيبانى برادر خود سخنانى به پريكليس كه دشمنى بيشتر را او مىنمود گفت :\r\nولى پريكليس لبخندى زده پاسخ داد :\r\nالپنيكى ! تو پيرتر از آنى كه به چنين كارها دخالت نمايى .\r\nبه‌هرحال كيمون از اين محاكمه پاكدامن درآمد و تبرئه گرديد .\r\nنيز در زندگانى عمومى خود همچنان برقرار ماند و تا زمانى كه در شهر درنگ داشت چون توده مردم كينه بزرگان را در دل داشتند و رشته كارها را جز در دست خود نمىخواستند او هميشه مىكوشيد آنان را از تند روى باز دارد . ولى چون به جنگ بيرون رفت توده بىسرپرست گرديده ، همه قانونها و عادتهاى ديرين را كه تا اين هنگام نگهداشته بودند دور انداختند و به تحريك افيالتس از شناختن محكمه آريوپاگوس « 1 » سرباز زده در همه دعويها و كارها خودشان دخالت نمودند . در نتيجه اين كارها حكمرانى از هرباره دموكراسى گرديد و پريكليس كه از ديرزمانى نيرومند گرديده بود اختيار از توده را در دست داشت .\r\nكيمون چون از جنگ برگشت و كارها را بدينسان ديد سخت رنجور گرديد و كوشش بسيار به كار برد تا دوباره كارها را به سامان آورد و آريستوگراسى را بدانسان كه در زمان كليستنيس بود زنده گردانيد . ديگران با او كشاكش داشتند و آنچه مىتوانستند دريغ نمىگفتند .\r\nاز جمله گفتگوهاى ديرين را درباره رابطه با خواهرش دوباره تازه مىساختند . همچنين او را به هوادارى لاكيدومنيان متهم مىنمودند ، چنان كه ايوپوليس « 2 » شاعر در شعرهاى مشهور خود درباره كيمون به اين تهمتها اشاره كرده مىگويد :\r\nاو نيكو بود بدانسان كه ديگران نيكو بودند .\r\nولى هميشه در پى باده‌خوارى و تن‌آسايى بود . شبها چه بسا كه آهنگ اسپارتا مىنمود . و خواهر خود را در خانه تنها مىگزاشت .\r\n\r\n\r\n","description":"","footnote":"\r\n( 1 ) .  Areopagus \r\n( 2 ) .  Eupolis \r\n","page_name":" 121 ","page_number":121},
  {"content":"\r\n\r\nآرى او با همه باده دوستى و مىخوارگى توانست آن همه شهرها بگشايد و آن همه فيروزيها يابد ، پس بايد گفت اگر به هوشيارى مىكوشيد و كارهاى خود را با خردمندى انجام مىداد هرگز كسى در يونان چه پيش از آن و چه پس از آن در بهادريها به او نمىرسيد .\r\nاما هوادارى او از لاكيدومنيان هنوز از آغاز جوانى اين هوادارى را داشت و از اين جهت دو پسر خود را كه توأم زاييده شده بودند ، يكى را به نام لاكيدومنيوس « 1 » و ديگرى را به نام اليس « 2 » ناميده بود . استسيمبروتوس مىگويد :\r\nمادر اين دو پسر زنى از كليتوريوم « 3 » بود . از اين جهت پريكليس گاهى بر آنان نكوهش نموده مىگفت : خون مادر خود را در تن داريد . ولى ديودوروس « 4 » جغرافىنگار ثابت مىكند كه اين دو پسر و پسر ديگر كيمون كه نامش ثسالوس « 5 » بود از ايسوديكى « 6 » دختر ايوروپتوليموس « 7 » زاييده شده بودند .\r\nبه‌هرحال يقين است كه كيمون به جهت دشمنى ثميستوكليس با لاكيدومنيان رابطه داشت زيرا آنان ثميستوكليس را سخت دشمن مىدانستند و از كيمون از آغاز جوانى او پشتيبانى مىكردند تا در برابر ثميستوكليس در آتن بزرگش گردانند .\r\nآتنيان هم در آن هنگام از اين كار ايشان خرسندى مىنمودند و آن مهربانى لاكيدومنيان را براى كارهاى خودشان بسيار سودمند مىشمردند . زيرا در آن هنگام اسپارتيان روزبه‌روز نيرومندتر مىگرديدند و همه يونانيان به سوى خود مىكشيدند و اختيار همه كارها در دست آنان بود . از اين جهت از مهرى كه به كيمون مىنمودند آتنيان خرسندى داشتند ، ولى سپس كه خود آتنيان زورمند گرديده بودند از دلبستگى كه كيمون به لاكيدومنيان مىنمود خشمناك مىشدند و چون كيمون هميشه در گفتگوهاى خود نام آنان مىبرد و بر آتنيان برتريشان مىداد مثلا گاهى مىگفت :\r\nلاكيدومنيان هرگز چنين كارى نمىكنند .\r\nاز اينجا آتنيان ناخرسندى از او مىنمودند و كم‌كم كار به دشمنى با وى كشيد .\r\nليكن بزرگ شدن داستان تا اين اندازه كه او را به هوادارى لاكيدومنيان متهم گرداند از يك پيش‌آمدى برخاست كه در پايين شرح مىدهيم :\r\n\r\n\r\n","description":"","footnote":"\r\n( 1 ) .  Lacedaemonius \r\n( 2 ) .  Eleus \r\n( 3 ) .  Clitoriom \r\n( 4 ) .  Diodorus \r\n( 5 ) .  Thessalus \r\n( 6 ) .  Isodice \r\n( 7 ) .  Euryptolemus \r\n","page_name":" 122 ","page_number":122},
  {"content":"\r\n\r\nدر سال چهارم پادشاهى آرخيداموس « 1 » پسر زيوكسيداموس « 2 » پادشاه اسپارتا در سرزمين لاكيدومون سخت‌ترين زمين لرزى كه كسى مانند آن را در ياد نداشت رويداد ، بدانسان كه زمين از هم دريده شكافهاى بزرگى در او پديد آمد و كوه تااوگينوس « 3 » چنان تكانى خورد كه بسيارى از سنگهاى سخت آن شكافته گرديد . به جز از پنج خانه كه بىگزند ماند همه خانه‌هاى شهر اسپارتا ويران گرديد .\r\nگفته‌اند اندكى پيش از آنكه لرزشى در زمين فهميده شود يك دسته از جوانان با يك دسته از بچگان در زير يك سقفى گرد آمده سرگرم بازى بودند . در اين هنگام خرگوشى از يك گوشه درآمده دويدن گرفت . دسته‌اى از بچگان با آنكه لخت بودند و تن‌هاى ايشان آلوده بزيت بود دنبال او نمودند . ولى همين كه آنان از آنجا بيرون شدند سقف فرود آمده همه جوانان و بچگانى را كه در آنجا مانده بودند بكشت كه گور ايشان تا امروز سيسماتياس « 4 » مىنامند .\r\nبارى ارخيداموس چون بلا را ديد دانست كه پشت سر آن چه حادثه‌هايى پيش خواهد آمد و چون مىديد كه مردم چيزهاى پرارج خود را از خانه‌ها بيرون آورده در انديشه بيرون رفتن و پراكنده شدن مىباشند ، در زمان ، خبر خطر داد كه تو گويى دشمنى آهنگ آنان كرده و فرمان داد كه مردم همگى در يك جا گرد آمده و ابزار و برگ جنگ آماده كرده بر گرد سر او باشند . همين تدبير اسپارتا را از گزند سختى نگهداشت .\r\nزيرا بندگان و اسيران در پيرامون شهر از همه جا گرد آمده و دست به هم داده بر آن سر شده بودند كه ناگهان بر شهر ريخته و مردم را در آن حال درماندگى غافلگير ساخته آنچه مال از زلزله بازمانده تاراج نمايند . ولى چون به شهر نزديك شدند اسپارتيان را ديدند كه آراسته و آماده جنگ ايستاده‌اند . اين بود پس كشيده روى به ديه‌ها و شهرك‌هاى پيرامون آنجا گزاردند و دسته انبوهى از لاكونيان « 5 » را دستگير ساخته با خود بردند . در همان هنگام مردم مسينا « 6 » نيز آهنگ آنجا را كرده بودند و حمله بر شهر آوردند و اين بود كه اسپارتيان پريكليداس « 7 » را به آتن فرستاده ياورى طلبيدند .\r\n\r\n\r\n","description":"","footnote":"\r\n( 1 ) .  Archidamus \r\n( 2 ) .  Zeuxidamus \r\n( 3 ) .  Taygetus \r\n( 4 ) .  Sismatias \r\n( 5 ) .  Lacones \r\n( 6 ) .  Messens \r\n( 7 ) .  Periclidas \r\n","page_name":" 123 ","page_number":123},
  {"content":"\r\n\r\nافيالتيس هم‌داستان نبود و مىگفت ما نبايد به شهرى كه همچشم آتن مىباشد ياورى كنيم و با دست خود آن را نيرومند گردانيم .\r\nكنون كه اسپارت پايين افتاده بايد آن را در همان حال نگاه داشت تا از غرورش بكاهد .\r\nولى كيمون بدانسان كه كريتياس « 1 » آورده آسودگى و امينى لاكيدومون را بر بزرگى و چيرگى آتن برمىگزيد و اين بود كه مردم را راضى گردانيده با دسته سپاهى به يارى اسپارت شتافت .\r\nايون مىگويد :\r\nاو جمله پرمعنايى را براى تحريك مردم در اين هنگام به كار مىبرد و آن اينكه :\r\nما نبايد بگزاريم يونان تفكيك بشود و نبايد بگزاريم آتن از داشتن يك هم‌يوغ بىبهره گردد .\r\nو چون از اين سفر خود باز مىگشت بر بخشى از خاك كورنثس درآمد .\r\nلاخارتوس « 2 » ايراد بر او گرفته پرسيد :\r\nچگونه بىاجازه به خاك ما درآمدى ؟\r\nكسى كه در خانه‌اى مىزند تا پاسخى نشنود و اجازه درنيابد چگونه به درون درمىآيد ؟\r\nكيمون پاسخ داده گفت :\r\nلاخارتوس ! ولى شما كورنثيان در كلئوناى « 3 » و مگارا « 4 » را هيچ نزديد و با زور به درون رفتيد و چنين پنداشتيد كه هر كه زور دارد همه‌ى درها به روى او باز است .\r\nاين سخن را گفته و از آنجا درگذشت .\r\nاندكى پس از اين حادثه لاكيدومنيان دوباره فرستاده از آتنيان ياورى طلبيدند ، زيرا بندگان و مسينيان دوباره جنبش كرده و بر اثومى « 5 » دست يافته بودند . ولى چون آتنيان روانه آنجا شدند .\r\nاسپارتيان از دلاورى و توانايى آنان بيم كرده از همگى دسته‌هايى كه به يارى آمده بودند تنها اينان را باز پس گردانيدند ، به اين بهانه كه مىخواهيم تدبير ديگرى به كار بزنيم .\r\nآتنيان از اين كار سخت برآشفتند و چون به شهر خود بازگشتند از بس كه خشمناك بودند\r\n\r\n\r\n","description":"","footnote":"\r\n( 1 ) .  Critias \r\n( 2 ) .  Lachartus \r\n( 3 ) .  Cleonae \r\n( 4 ) .  Megara \r\n( 5 ) .  Ethome \r\n","page_name":" 124 ","page_number":124},
  {"content":"\r\n\r\nبه دشمنى آن كسانى برخاستند كه هوادارى از اسپارت مىنمودند و كيمون را به آيين اوستراكيسم براى ده سال از شهر بيرون راندند .\r\nدر اين هنگام چنين رويداد كه اسپارتيان به جنگ رفته و دلفى را از دست فوكيان در آوردند و چون برمىگشتند در تاناگرا لشكرگاه زدند و آتنيان اين شنيده سپاه آراسته به قصد جنگ ايشان روانه گرديدند .\r\nكيمون هم در اينجا حاضر گرديده با رخت و ابزار جنگ به تيره خود كه اوينيس « 1 » بود پيوست تا همراه ديگر آتنيان در جنگ شركت نمايد .\r\nولى شوراى پانصد تنى كه بود چون اين را شنيد و از آن سوى دشمنان كيمون مىگفتند مقصودش از اين پيوستن آن خواهد بود كه هنگام جنگ سامان آتنيان را به هم بزند و آن را دچار شكست ساخته لاكيدومنيان را به شهر آتن بكشاند ، از اين جهت شورا ترسيده به سر كردگان دستور داد كه او را نپذيرفتند .\r\nكيمون از لشكر بيرون كشيد . ولى به ايوثيپوس « 2 » از مردم انافيلوستوس « 3 » و ديگر همراهان خود كه همگى تهمت زده هوادارى لاكيدومنيان بودند سپرد كه جانبازانه با دشمن كوشيده بىگناهى خود را نزد همشهريانشان روشن سازند .\r\nاينان كه يكصد تن كمابيش بودند ابزار جنگ از كيمون گرفته همگى در يك جا توده‌وار حمله به دشمن برده چنان جانبازى نمودند و بىباكانه جنگيدند كه همگى تكه‌تكه شدند .\r\nآتنيان از اينكه چنين جوانمردان دليرى را از دست داده‌اند سخت تأسف خورده از تهمتى كه به آنان زده بودند بىاندازه پشيمان گرديدند .\r\nبه همين جهت ديگر درباره كيمون ايستادگى ننموده دشمنى نشان ندادند و اين از يك سوى به جهت يادآورى نيكيهاى گرانبهاى گذشته او و از سوى ديگر به جهت فشارى بود كه اين زمان يافته و از غرور خود كاسته بودند .\r\nزيرا در اين جنگ بزرگ تاناگرا شكست بر آتنيان افتاد و آنگاه بيمناك بودند كه چون بهار مىرسيد بلوپونيسان لشكر بر سر شهر نيز بياورند .\r\nاز اين جهت قانونى گزاردند درباره اينكه كيمون را به شهر باز بخوانند و پيشنهادكننده اين قانون خود پريكليس بود .\r\n\r\n\r\n","description":"","footnote":"\r\n( 1 )  Oeneis \r\n( 2 )  EuthipPus \r\n( 3 )  AnaPhlystus \r\n","page_name":" 125 ","page_number":125},
  {"content":"\r\n\r\nاين بود شيوه زندگانى مردم در آن زمان كه لگام كينه و مهر را رها ساخته و آنها را بر راستى و دادگرى چيره نمىگردانيدند و اين بود كه در هر كارى سود توده منظور مىگرديد هوس كه در ميان دريافتهاى آدمى از همه سركش‌تر است ، آنان اين را نيز زيردست سود توده مىگردانيدند .\r\nكيمون همين‌كه به آتن بازگشت جنگ را در ميان دو شهر به پايان رسانيده آشتى را پايدار ساخت و چون مىديد آتنيان از بيكارى بيزارند و شوق جنگ و سرفرازيهاى آن را در سر دارند براى آنكه اين جنگجويى آنان دوباره رشته آشتى را با اسپارتيان پاره نكند و نيز گردش كشتيهاى جنگى آنان در پيرامون پلوپونيسوس بهانه به دست ديگران ندهد و مايه رنجش همدستان يونانى نشود دويست كشتى را پر ساخته آهنگ جانب مصر و قبرس كرد و قصدش اين بود آتنيان را به جنگ با آسياييان آموخته گرداند و از تاراجهايى كه به دست خواهند آورد توانگر و پولدارشان سازد . « 1 »\r\nولى چون همه چيز آماده گرديد و كشتيها خواست حركت كند ناگهان كيمون چنين خوابى ديد كه سگ ديوانه‌اى بر او مىلايد و در ميان لاييدن عوعو او با صداى آدمى به هم درآميخته اين جمله‌ها را بيرون مىدهد .\r\nبيا بيا ! زيرا چيزى نخواهد گذشت كه تو مايه لذت‌يابى بچه‌هاى من شوى ! !\r\nپيداست كه گزاردن چنين خوابى كار آسانى نيست .\r\nولى استوفيلينس « 2 » از مردم پوسيد و نيامردى كه در غيب‌شناسى و خوابگزارى مهارت بىاندازه داشت و به كيمون نيز بسيار نزديك و محرم رازش بود چنين گفت : كه اين خواب از مرگ تو خبر مىدهد .\r\nسپس خواب را بدينسان به گزارش آورد :\r\nسگ به هر كه بلايد دشمن او نگاشته مىشود و بهترين مايه لذت‌يابى دشمن يك كسى مرگ آن كس مىباشد .\r\n\r\n\r\n","description":"","footnote":"\r\n( 1 ) . يادآورى اين نكته لازم است كه كيمون راه چپاول‌گرى و دزدى و گردنكشى را در جهت آسياييان به هم‌ميهنان خويش مىآموخت .\r\n( 2 ) .  Astyphilins \r\n","page_name":" 126 ","page_number":126},
  {"content":"\r\n\r\nاما اين كه عوعوسك با صداى آدمى درآميخته بوده اين اشاره به سپاهيان ايران است كه در آنجا دسته‌هايى از يونانيان با مردم آسيا درآميخته يكديگرند .\r\nپس از اين خواب از قربانيها نيز نشانهايى ديده مىشد كه حكايت از فال بد مىنمود .\r\nبااين‌حال كيمون از سفر باز نايستاده روانه گرديد ، نخست شصت كشتى را به جلو مصر گسيل ساخته سپس خود او روانه شده با كشتيهاى پادشاه ايران كه برخى از آن فنيقيان و برخى از آنان كيليكيان بود جنگ كرده بر آنان فيروزى يافت و شهرهايى را كه در آن پيرامونها بود به دست آورد و بدينسان مصر را تهديد مىنمود .\r\nاين زمان كيمون مقصودش برانداختن پادشاهى ايران بود و بس .\r\nبه ويژه كه شنيده بود ثميستوكليس شهرت بسيارى در نزد ايرانيان دارد و وعده به پادشاه داده كه هرگاه جنگى با يونانيان رويداد او سپهسالارى ايرانيان را به عهده بگيرد .\r\nولى چنان كه گفته شد ثميستوكليس خواهش ايرانيان را نپذيرفته بود ، زيرا كار دشوارى مىدانست كه بر دليرى و فيروزبختى كيمون چيره درآيد و از نااميدى خود را كشت . كشتنى مردانه و دليرانه .\r\nبارى كيمون چون اين انديشه‌هاى بزرگ را در دل خود داشت و مىخواست به يك رشته كارهاى بزرگى دست بزند از اين جهت كشتيهاى خود را در نزديكيهاى جزيره قبرس نگاهداشته كسانى را به پرستشگاه زئوس‌آمون فرستاد كه درباره‌ى پاره‌كارهايى شور بخواهد و تاكنون دانسته نشده كه آن كارها چه بوده هر چه هست خدا پاسخى به آن پرسشها نداد و فرستادگان را پس فرستاد بدين عنوان كه كيمون كنون در پيش من است .\r\nآنان اين پاسخ را شنيده به دريا باز گشتند و چون به كشتيهاى يونانى كه در كنار مصر بود رسيدند آنجا دانستند كه كيمون مرد . تاريخ آن حادثه را كه حساب كردند در آن زمان كه خدا پاسخ داد او مرده بوده و نزد خدايان مىزيسته .\r\nعلت مرگ او را برخى ناخوشى دانسته و گفته‌اند چون شهر كيتوم « 1 » را در قبرس محاصره كرده بود بيمار شده مرد .\r\nولى برخى گفته‌اند در جنگ با ايرانيان زخمى برداشته بود و از اثر آن بمرد .\r\nو چون يقين كرد كه خواهد مرد به كسانى كه در پيرامون او بودند وصيت كرد كه نگذارند\r\n\r\n\r\n","description":"","footnote":"\r\n( 1 ) .  Gitium \r\n","page_name":" 127 ","page_number":127},
  {"content":"\r\n\r\nاز هيچ راهى خبر مرگ او پراكنده شود و اينان خبر مرگ او را چنان پوشيده داشتند كه كسى از دشمن يا از خود همدستان يونانى آگاه نشد و اين بود كه يونانيان آسوده و بىگزند به خانه‌ى خود بازگشتند و اين بود كه فانوديموس گفته :\r\nكيمون هنوز تا سى روز پس از مرگ خود سردارى يونانيان را عهده‌دار بود .\r\nپس از مرگ او هيچ سردارى از ميان يونانيان كار مهمى در برابر ايرانيان انجام نداد ، بلكه پيشوايان به جاى كوشيدن به زيان دشمن عمومى خود هميشه با يكديگر كشاكش داشتند و مردم را به دشمنى يكديگر برمىانگيختند و كار را به آنجا رسانيدند كه ديگر درخور آشتى نبود .\r\nبا اين كشاكشهاى خانگى يونان را از زور انداخته به ايران مجال دادند كه شكستهاى خود را بسته و آنچه را كه از دست داده بود به جاى باز آرد .\r\nاين راست است كه اگيسيلاوس « 1 » سپاهيان يونان را به آسيا كشانيد ، ولى اين كار او بسيار ديرتر بود و آنگاه اگرچه او اندك جنگى با سركردگان پادشاه ايران بر سر بندرها كرده بر آنان چيره درآمد ، ولى ديرى نكشيد كه در سايه نبردهاى خانگى كه دوباره درگرفته بود او را باز پس خواندند و او بىآنكه كارى را به انجام برساند بازگشت .\r\nبدينسان گماشتگان پادشاه ايران آزاد گرديدند كه از شهرهاى يونانى در آسياى كوچك كه هم‌پيمانان لاكيدومنيان بودند هر باجى كه مىخواهند بگيرند .\r\nولى در زمان كيمون هرگز يك سوارى نمىتوانست جلوتر از پنجاه ميلى كنار دريا بيايد .\r\nيك گورى در آتن كه به نام كيمون خوانده مىشود مىرساند كه جنازه او را به شهر خود آورده‌اند . ولى مردم كتيوم هم‌گورى را در آنجا احترام كرده و آن را گور كيمون مىخواندند .\r\n\r\n\r\n","description":"","footnote":"\r\n( 1 ) . داستان او خواهد آمد .\r\n","page_name":" 128 ","page_number":128},
  {"content":"\r\n\r\n\r\nآلكبياديس\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nمادر آلكبياديس « 1 » دينوماخى « 2 » دختر ميگاكليس « 3 » بود . پدر او كلنياس در جنگ آرثيمسيوم با خرج خود يك كشتى جنگى راه انداخت و از اين جهت احترام بزرگى نزد مردم داشت و شهرت بزرگى يافت . ولى در جنگ كورونيا « 4 » كه با مردم بويوتيا كرده مىشد كشته گرديد .\r\nپريكليس و آريفرون « 5 » پسران خانتپوس چون خويشان نزديك او بودند ، پرستارى پسرش آلكبياديس را عهده‌دار شدند .\r\nاين سخن را بىجهت نگفته‌اند كه دوستى آلكبياديس با سقراط بيش از هر چيزى باعث شهرت او گرديده ، زيرا ما هرگز نوشته‌اى درباره‌ى نام مادر نيكياس « 6 » و ديموسثينس « 7 » و لاماخوس « 8 » و فورميون « 9 » و ثرامينس « 10 » نداريم .\r\nبا آنكه هر يكى از اينان از مردان به نام و بزرگ آن زمان بوده‌اند ، ولى از آلكبياديس دايه او را هم مىشناسيم كه نامش آموكيلا « 11 » و سرزمين او لاكيدومون بوده است . همچنين لله و\r\n\r\n\r\n","description":"","footnote":"\r\n( 1 ) .  Alcibiades \r\n( 2 ) .  Dinomache \r\n( 3 ) .  Megacles \r\n( 4 ) .  Coronea \r\n( 5 ) .  Ariphron \r\n( 6 ) .  Nicias \r\n( 7 ) .  Demosthenes \r\n( 8 ) .  Lamachus \r\n( 9 ) .  Phormion \r\n( 10 ) .  Theramenes \r\n( 11 ) .  Amycla \r\n","page_name":" 130 ","page_number":130},
  {"content":"\r\n\r\nآموزگار او را مىشناسيم كه زوپوروس « 1 » بوده و اين آگاهيها را آنتسثينس « 2 » و افلاطون به ما مىدهند !\r\n( پلوتارخ شرحى از زيبايى رخسار آلكبياديس مىراند و اينكه در سايه آن زيبارويى و اينكه از خاندان توانگر و توانايى بود كسانى گرد او را گرفته از راه چاپلوسى به ويرانى و تباهى او مىكوشيدند ، ولى سقراط او را از تباهى بازداشت ، ما از ترجمه اين بخشها چشم پوشيديم . )\r\nهنگامى كه الكبياديس بسيار جوان بود به عنوان سپاهيگرى در لشكرى كه بر سر پوتيدايا « 3 » مىرفت داخل شد و سقراط در اين سفر با او بوده هر دو در يك چادر بسر مىبردند .\r\nدر جنگ نيز پهلوى هم مىجنگيدند قضا را آلكبياديس زخمى برداشت .\r\nسقراط خود را پيش انداخته از او نگهدارى نمود كه تن و ابزارهاى جنگى او به دست دشمن نيفتد .\r\nبراى اين كار پاداشى به سقراط بايستى داد ، ولى سركردگان چون به سوى الكبياديس بيشتر توجه داشتند و خاندان و توانگرى او را در نظر مىگرفتند از اين جهت مايل بودند پاداش را به اين بدهند .\r\nسقراط براى اينكه آلكبياديس را در راه جستجوى سرفرازى و نيكنامى پافشارتر گرداند ايرادى نگرفته بلكه نخستين كسى بود كه گواهى درباره او دارد و سركردگان را واداشت تاج نيكنامى بر سر او گزاردند و پايگاه او را در سپاه والاتر گردانيدند .\r\nسپس در هنگام ديگرى چنين روى داد كه در جنگ ديليوم « 4 » آتنيان شكست خورده بر مىگشتند و سقراط با چند تن پياده راه مىپيمود . آلكبياديس كه سواره بود فرا رسيده و او را ديده از آنجا نگذشت بلكه نگهدارى او را به عهده گرفت و تندرست به شهرش باز آورد با آنكه دشمن از دنبال فشار سختى مىآورد و كسانى را از آنان بكشت .\r\nو چون الكبياديس به دخالت در كارهاى توده برخاست هنوز بسيار جوان بود . بااين‌حال بر همه‌ى ديگران پيشى مىجست مگر برتوس فاياكس « 5 » پسر اراسيسترتوس و نكياس پسر نيكراتوس « 6 » كه اين دو تن نيز سرشناس و با او همدوش بودند .\r\n\r\n\r\n","description":"","footnote":"\r\n( 1 ) .  Zopyrus \r\n( 2 ) .  Antisthenes \r\n( 3 ) .  Potidaea \r\n( 4 ) .  Delium \r\n( 5 ) .  Faeax  پسر  Erasistratus \r\n( 6 ) .  Neceratus \r\n","page_name":" 131 ","page_number":131},
  {"content":"\r\n\r\nنيكياس به حد سالخوردگى رسيده و مردم او را نامزد سردارى مىشمارند . فاياكس هم مردى بود كه به كارهاى توده دخالت مىنمود و از يك خاندان مشهورى برخاسته پدران معروفى داشت . ولى به‌هرحال به پايه آلكبياديس نمىرسيد ، به ويژه در ترزبانى و شيوايى كه در اين باره آلكبياديس مهارت بىاندازه داشت و مردم را با گفتگوهاى خصوصى رام خود مىساخت و به كشاكش برنمىساخت .\r\nاين زمان مردى در آتن به نام هوپريولوس بود كه ثوكوديديس هم از زشتخوييهاى او گفتگو كرده مىگويد : اگرچه يكى از سركردگان شمرده مىشد ليكن موضوع خوبى براى ريشخند نويسندگان آن زمان بود كه در نگارشهاى شوخىآميز خود از او ياد مىكردند . ولى زشت‌ترين يادى كه از وى مىنمودند هرگز اثرى بر وى نداشت .\r\nزيرا او چنان كه پرواى شهرت و نيكنامى نمىكرد معنايى براى شرم نيز نمىشناخت . اگر چه كسانى چنين خويى را دليرى مىنامند ولى بايد گفت بىپروايى و نافهمى است . هيچ‌كس او را دوست نداشتى بااين‌حال مردم هميشه در پى او بودند ، زيرا زمانى بود كه با همه نيرومندان و سررشته‌داران بد بودند و به زيان ايشان مىكوشيدند . بارى اين مرد مردم را بر آن مىانگيخت كه آيين اوستراكيسم را به كار برده يكى از پيشوايان را براى ده سال از شهر دور برانند . زيرا چنان كه گفته‌ايم اين آيين را درباره كسانى به كار مىبردند كه در شهرت و نيكنامى و يا در نيرومندى و توانايى از ديگران پيش افتاده باشند تا بدينسان از بيم چيرگى و بيدادگرى آنان ايمن گردند يا خود از اين راه آتش رشك خود را فرو نشانند .\r\nپس اين هويدا بود كه ناچار يكى از آن سه تن سرشناس دچار رانده شدن خواهد گرديد .\r\nاين بود الكبياديس به كوشش افتاده و با نيكياس دست يكى كرده نيرنگ را به سوى خود هوپريولوس برگردانيد كه او از شهر بيرون رانده شد . ديگران هم گفته‌اند كه اين همدستى با ناياكس بود كه در نتيجه آن هوپريولوس را بيرون كردند . با آنكه او هرگز چنين بيمى را درباره خود نداشت زيرا تا اين هنگام هرگز روى نداده بود كه مرد گمنامى را با آيين ارستراكيسم بيرون كنند .\r\nآلكبياديس چنان كه از شهرت و احترام نيكياس در نزد بيگانگان دل‌آزرده بود از ارجمندى او در زمان پيش خود آتنيان هم رنج مىبرد .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nدر اين كه لاكيدومنيان بايستى به آتن بيايند آلكبياديس را بر پذيرايى ايشان گمارده بودند ، نيز سرپرستى دستگيرانى كه در جنگ پولوس « 1 » اسير افتاده بودند . او در عهده داشت . با اين همه چون آشتى در ميانه برپا گرديد و آن اسيران را آزاد نمودند همه نيكنامى بهره نيكياس گرديده و به او توجه بيشتر نموده مىشد ، بلكه در يونان در همه جا چنين مىگفتند جنگ را كه پريكليس آغاز كرده بود نيكياس به انجام آورد « 2 » الكبياديس از اين پيش‌آمد دل پر آتشى داشت و اين بود بر آن سرشد كه آن آشتى و همدستى را به هم بزند .\r\nنخستين كار او اين بود كه چون مردم آرگوس « 3 » لاكيدومنيان را دشمن داشته و هم از آنان ترس مىكردند از او پشتيبانى و نگهدارى خواستند و او در نهان وعده همه‌گونه پشتيبانى و ياورى به آنان داد .\r\nسپس چه از راه سفر به آنجا و چه به دستيارى نامه‌نويسى به پيشروان و سرشناسان ايشان بر اين وادارشان كرد كه از لاكيدومونيان رابطه خود را بريده چشم به سوى آتنيان دارند كه از صلح پشيمان مىباشند و به زودى آن را به هم خواهند زد .\r\nسپس چون لاكيدومنيان پيمانى با مردم بويوتيا بستند و پاناكتوم « 4 » را كه بايستى به آتنيان پس بدهند ندادند مگر پس از ويران كردن آن ، الكبياديس اين پيش‌آمدها را فرصت شمرد كه آتنيان را بشوراند . اين بود از نيكياس بدگويى آغاز كرده تهمتهاى بسيارى به او مىزد .\r\nاز جمله مىگفت نيكياس چون سردار بوده دشمنانى را كه در جزيره سفاكتريا « 5 » گير افتاد راه رهايى نداشتند كوشش نكرده دستگير نمايد ، بلكه سپس كه ديگران آنان را دستگير كردند او كوشيده و رهايشان ساخته تا از اين راه هوادارى لاكيدومنيان را درست كند .\r\n\r\n\r\n","description":"","footnote":"\r\n( 1 ) .  Pylos \r\n( 2 ) . بايد دانست كه پس از زمان كيمون كه رشته اختيار آتن به دست پريكليس بود آتن بسيار نيرومند گرديده و با يك رشته از شهرهاى يونان دست به هم داده يك امپراطورى پديد آورده بود . همين موضوع باعث شد كه ميانه آتن و اسپارت دشمنى پيدا شده كار به جنگهاى خونريزانه بكشد كه يكى از آن جنگها در جايى به نام پولوس روى داد و از اسپارتيان اسيرانى بسيار به دست آتنيان افتاد . پس از آن جنگ بود كه فرستادگانى از اسپارت به آتن آمدند كه صلحى با هم بكنند و بدانسان كه در اينجا شرح داده مىشود الكبياديس مانع صلح گرديد . اين جنگها همان است كه به نام جنگهاى پلوپونيسوس معروف شده .\r\n( 3 ) .  Arglus \r\n( 4 ) .  Panactum \r\n( 5 ) .  Sphacteria \r\n","page_name":" 133 ","page_number":133},
  {"content":"\r\n\r\nنيز مىگفت او نيرويى را كه در دست دارد و بايد آن را در اين راه به كار ببرد كه نگزارد لاكيدومنيان با مردم بويوتيا و كورنثس پيمان همدستى به كار بندند به كار نمىبرد ، ولى از آن سوى اگر كسانى مىخواهند با آتنيان همدست شوند اگر اين همدستى به زيان لاكيدومنيان مىباشد او مانع شده نمىگزارد انجام گيرد .\r\nدر اين ميان كه نيكياس در نتيجه اين بدگوييها در ميان مردم از اعتبار مىافتاد ناگهان نمايندگانى از اسپارت رسيدند و درآغاز درآمدن خود عنوانى كردند كه بسيار خوش‌آيند بود و آن اينكه اسپارتيان همه‌گونه اختيار به ايشان داده‌اند كه در زمينه همگى موضوعهاى اختلاف‌آميز با آتنيان گفتگو كرده با رعايت برابرى و يكسانى آن موضوعها را حل نمايند .\r\nشوراى آتنيان آن را پذيرفت و بايستى فردا مردم پذيرايى عام از ايشان بكنند و گفتگو آغاز شود .\r\nالكبياديس پيش‌آمد را ناگوار يافته به چاره‌جويى انديشيد و از نمايندگان اسپارت وعده خواست كه در تنهايى ديدارى از ايشان بكند و چون نزد ايشان رسيد به سخن پرداخته چنين گفت :\r\n\" چه مىخواهيد بگوييد اى اسپارتيان ؟\r\nآيا از اين نكته غفلت داريد كه شورا مىخواهد با شما به خوشى رفتار كرده و در درخواستهاى خود راه ميانه‌روى را برگزيند .\r\nولى مردم كه هميشه تعصب و كينه به خرج مىدهند و اندازه براى خواهشهاى خود نمىشناسند اگر بدانند همگى اختيار سپرده به دست شماست ناچار ايستادگى كرده خواهشهايى مىكنند كه در خور پيشرفت و پذيرفتن نيست .\r\nپس اين چه سادگى است كه شما از خود مىنماييد ؟ ! شما اگر به راستى چشم داريد كه با آتنيان يكسان و برابر شويد هرگز دعوى همه‌گونه اختيار ننماييد تا من نيز از راه دلبستگى كه به لاكيدومنيان دارم ياورى از شما دريغ ندارم و از گفتگو نتيجه خردمندانه به دست بياوريم . \"\r\nچون اين سخنان را گفت لاكيدومنيان را سوگند داد كه جز با دستور او رفتار نكنند و بدينسان آنان را از نيكياس بريده به سوى خود كشيد و آنان سخت خرسند گرديده در پيش خود از خردمندى و دانش او شگفتى نمودند .\r\nفردا چون مردم گرد آمدند و نمايندگان اسپارت به انجمن درآمدند الكبياديس با خونسردى و آرامى از ايشان پرسش كرد .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nآيا چه اختيارهايى در دست شماست ؟\r\nآنان پاسخ گفتند :\r\nما اختيار بسيارى در دست خود نداريم .\r\nبر سر اين سخن الكبياديس برآشفت كه گويى از هيچ چيزى آگاهى ندارد و با آواز بلند داد زد :\r\nاى دروغگويان بىآزرم .\r\nسپس آغاز بدگويى نمود كه چنين كسانى درخور آن نيستند كه پاكدلانه با آنان پيمانى بسته شود .\r\nبدينسان شورى به هم خورده مردم سخت برآشفتند و نيكياس كه از چگونگى آگاهى نداشت سخت درماند و ندانست كه چه چاره‌اى بيانديشد .\r\nاين بود آتنيان فرستادگان اسپارت را براندند و الكبياديس را به سردارى برگزيدند .\r\nو او بىدرنگ به كار برخاسته نخست مردمان سه شهر آرگوس و ايليا « 1 » و مانتينا « 2 » را يكى ساخته همه را با آتنيان همدست گردانيد .\r\nهيچ كسى بر اين تدبير الكبياديس ايراد نگرفت .\r\nبلكه همگى آن را تدبير مهمى پنداشتند كه پلوپونيسوس را بدانسان بخش‌بخش كرده و آنگاه آنهمه مردم را به دشمنى لاكيدومنيان برانگيخته و آماده جنگ گردانيده .\r\nهمچنين با اين تدبير جنگ از آتن بسيار دور مىشد كه اگر دشمن فيروزى مىجست هرگز خطرى به آتن رو نمىنمود ، ولى اگر اينان فيروزى مىجستند خود شهر اسپارت در خطر مىافتاد .\r\nچون اين جنگ در مانتينيا كرده شد « 3 » هزار تن برگزيده از سپاهيان آرگوس بدان سر شدند كه حكمرانى توده را از شهر خود براندازند و خودشان خداوندان شهر گردند .\r\nلاكيدومنيان به يارى آنان آمده دموكراسى را برانداختند .\r\nولى مردم ابزار جنگ برداشته نبرد آغاز نمودند . الكبياديس نيز به يارى اينان رسيد و بدينسان فيروزى از آن مردم گرديد . الكبياديس به اينان دستور داد كه ديوارهاى بلندى برآورده شهر\r\n\r\n\r\n","description":"","footnote":"\r\n( 1 ) .  Elaea \r\n( 2 ) .  Mantinea \r\n( 3 ) . شرح جنگ را نسروده .\r\n","page_name":" 135 ","page_number":135},
  {"content":"\r\n\r\nخود را به دريا برسانند تا از دسترس سپاه اسپارت در ايمن باشند و براى اين كار بنا و كارگر از آتن به آنجا آورده و غيرت و كوشش دريغ نداشت كه هم نام و آبروى خود را بيشتر گردانيد و هم سود به جمهورى آتن رسانيد . همچنان به مردم پاتريا « 1 » راهنمايى نمود كه ديوارهاى بلندى ساخته شهر خود را به دريا برسانند .\r\nو چون كسى به نام دورانديشى به مردم اين شهر گفت :\r\nسرانجام آتنيان شما را خواهند بلعيد .\r\nالكبياديس پاسخ داده گفت :\r\nشايد همچنان باشد كه تو مىگويى .\r\nچيزى كه هست اينان را از پا آغاز كرده كم‌كم مىبلعند . ولى اسپارتيان از سر بلعيده يك جا مىبلعند .\r\nالكبياديس از اين هم غفلت نداشت كه آتنيان را به كار كشت و بزرگرى برانگيزد و زمينها را بىبار و بيكار نگزارد .\r\nليكن با همه اين كارها و با خردمندى كه او از خود مىنمود و مردم را به راه رستگارى مىراند خويشتن گرفتار باده‌خوارى بود . « 2 »\r\nهنگامى كه الكبياديس خطبه‌اى خواند و هنر بسيارى در آن از خود نمود چنان كه مردم سخت خرسند گرديده همگى توجه به او نمودند .\r\nدر اين هنگام تيمون « 3 » كه به دشمنى جنس آدمى معروف بود بر آنجا گذشته نه تنها از الكبياديس پرهيز نجست بلكه نزديك آمده او را با دست گرفته چنين گفت :\r\nپسر من ! در كار خود دلير باش و هر چه مىتوانى مردم را فريفته خود گردان زيرا روزى خواهد رسيد كه بلاى سختى بر سر آنان بياورى .\r\nهنوز از زمان پريكليس آتنيان چشم به سوى جزيره سيكيلى « 4 » داشتند . ولى تا او زنده بود به كارى برنخاستند ، پس از آن هم به اين اندازه بسنده مىنمودند كه گاهى به دستاويز\r\n\r\n\r\n","description":"","footnote":"\r\n( 1 ) .  Patrea \r\n( 2 ) . پلوتارخ شرحى از زندگانى خانگى الكبياديس آورده كه ما ترجمه نكرديم .\r\n( 3 ) .  Timon \r\n( 4 ) . جزيره معروف درياى سفيد كه عرب آن را صقيله ناميده .\r\n","page_name":" 136 ","page_number":136},
  {"content":"\r\n\r\nدستگيرى از همدستان خود كه زير فشار شهر سوراكوسى « 1 » بودند سپاه اندكى به آنجا بفرستند و آرزوى روزى را داشتند كه به آنجا دست بيابند .\r\nالكبياديس آتش اين آرزو را دامن زده مىگفت :\r\nاين چيست كه مادر نهان به آن آرزو مىكوشيم و كم‌كم كار مىكنيم ؟ !\r\nبايد به يك بار كشتيهاى بزرگى را به كار انداخته خود را خداوند جزيره گردانيم .\r\nراستى اين بود كه دست يافتن به سيكيلى كه آتنيان آخرين آرزوى خود مىشمردند الكبياديس آن را نخستين گام در راه پيشرفت مقصود خود مىشناخت و ديباچه فيروزبختى خود مىپنداشت .\r\nنيكياس مردم را از جوش و جنبش فرود آورده مىگفت : گرفتن شهر سوراكوسى كار بسيار دشوارى است و لشكركشى به سيكيلى را كار بيجايى مىشمرد .\r\nولى الكبياديس گذشته از گشادن آن شهر خواب گشادن كار تاج و ليبوارا نيز مىديد و چنين مىپنداشت كه چون به اين آرزوهاى خود دست بيابد پس خداوند ايتاليا و پلوپونيوس خواهد بود و در انديشه خود سيكيلى را بيش از آن نمىپنداشت كه انبارى براى ابزارهاى جنگى گرفته شود . جوانان نورس دلهاى خود را پر از آرزو گردانيده و هميشه چون با بزرگتران در يك جا گرد مىآمدند جز به اين گفتگو نمىپرداختند .\r\nدر ميدان كشتىگيرى و در ديگر ميدانگاه‌ها هميشه دسته‌هاى مردم ديده مىشدند كه نقشه سرزمينهايى را كه بايستى بگيرند بر روى زمين نگاشته با يكديگر سخن از چگونگى آنها مىراندند .\r\nسقراط فيلسوف و ميتون « 2 » ستاره‌شناس را گفته‌اند كه اين جنگ را سودمند و فيروزمندانه نمىشماردند .\r\nآن يكى را مىگويند جنى را كه داشت و پرستار او بود خبر از آينده اين كار داده بود .\r\nاما اين دومى يا از روى دورانديشى پيش‌آمد را دريافته و يا از راه علم خود آينده را دانسته بود .\r\nبه‌هرحال او خود را به ديوانگى زده و مشعلى در دست گرفته چنين وامىنمود كه مىخواهد آتش به خانه خود بزند .\r\n\r\n\r\n","description":"","footnote":"\r\n( 1 ) . شهر بزرگ آن جزيره .\r\n( 2 ) .  Meton \r\n","page_name":" 137 ","page_number":137},
  {"content":"\r\n\r\nبرخى هم گفته‌اند كار ديوانگى در ميان نبود بلكه او نهانى آتش به خانه خود زد و بامدادان شيون آغاز كرده از مردم خواستار شد كه بر او رحم كرده با آن اندوهى كه به وى رسيده بارى پسر او را به جنگ نفرستند كه با اين نيرنگ مردم را فريب زده مقصود خود را پيش برد .\r\nگذشته از الكبياديس نيكياس را نيز سردار برگزيده بودند و اين كار نه به دلخواه او بود زيرا او از اين فرماندهى سخت گريزان بود بدانسان كه الكبياديس هم از شركت او در سردارى خرسندى نداشت ، ولى آتنيان چون باور كرده بودند كه در اين جنگ فيروزى از آن ايشان خواهد بود از اين جهت مىخواستند الكبياديس تنها و خودسر نباشد و تندروى نكند و سنگينى و دورانديشى نيكياس جبران تندى او را بكند . اين كار را بسيار دربايست مىدانستند از آن جهت كه سردار سوم ، لاماخوس « 1 » هم اگرچه سال بيشتر داشت ولى در پاره جنگها از او هم سبكيها و تنديها ديده شده بود و چون به سنجيدن اندازه سپاه پرداختند و اينكه تا چه اندازه آذوقه و برگ و ساز دربايست دارند نيكياس بار ديگر كوششى در اين باره به كار برد كه جلوگيرى كرده و مردم را از آن انديشه باز دارد ، ولى باز الكبياديس با او كشاكش برخاست و به پشتيبانى مردم برو چيره درآمد .\r\nخطيبى به نام ديموستراتوس « 2 » خطبه خوانده چنين پيشنهاد نمود كه درباره تهيه برگ و ساز ديگر كارهاى جنگ اختيار به سرداران داده شود و اين پيشنهاد او را مردم بپذيرفتند . ولى چون آمادگيها به انجام رسيده كشتيها درست گرديد ناگهان يك رشته فالهاى بدى روى نمود .\r\nدر همان هنگام عيد آدونيس « 3 » پيش‌آمد كه زنان در همه جا رسم داشتند تنديسه‌هايى ماننده مردگان از گور برخاسته درست كرده و در پيرامون آنها آيين شيون و سوگوارى نشان مىدادند .\r\nدر اين ميان ناگهان بامدادى چهره‌هاى بسيارى از تنديسه‌هاى تير را « 4 » چركين و آلوده يافتند كه كسانى شبانه گردانيده بودند ، اين كار كسانى را كه از ديگر پيش‌آمدها باكى نمىنمودند نيز آشفته گردانيد . برخى گفتند اين كار را مردم كورنثيس كرده‌اند ، زيرا شهر سوراكوسى كه بنه‌اى از آن ايشان است خواسته‌اند آتنيان لشكر بر سر آن نبرند . ولى توده اين خبر را باور نكردند دسته‌اى نيز مىكوشيدند تا مردم را از فال بدزدن باز دارند مردم به\r\n\r\n\r\n","description":"","footnote":"\r\n( 1 ) .  Lamachus \r\n( 2 ) .  Demostratus \r\n( 3 ) .  Adonis \r\n( 4 ) . تير يا عطارد را يونانيان مىپرستيدند و همان است كه « مرمس » ناميده شد .\r\n","page_name":" 138 ","page_number":138},
  {"content":"\r\n\r\nگفته‌هاى اينان نيز گوش ندادند بلكه چنين باور مىكردند كه جوانانى كه شبانه از آن بزم باده‌خوارى و بىعارى برمىگشتند بىآزرمانه به چنين كارى برخاسته‌اند تا بىعارى را به پايان رسانيده باشند . دار الشورى كه براى رسيدگى به اين كار برپا گرديد در آنجا نيز پيش‌آمد را سخت ناگوار شمردند . در اين ميان كسانى از دشمنان الكبياديس فرصت يافته آن كار را به نام او و دوستانش شهرت دادند و در اين باره خبرهايى پديد آوردند و مىكوشيدند كه او را زير محاكمه بكشند ولى چون ديدند همه لشكرهاى دريايى كه براى سفر سيكيلى گرد آمده‌اند به هوادارى او برخاسته‌اند نيز دسته‌هايى كه از آرگوس و مانتينا به ياورى آمده و هزار تن سپاهى بودند آشكاره هوادارى از او دارند از اين جهت دنبال كردن محاكمه را در آن هنگام به زيان خود يافتند و با همه پافشارى كه الكبياديس درباره محاكمه داشت آنان تدبيرهايى به كار برده محاكمه را به تأخير انداختند .\r\nالكبياديس همراه سرداران ديگر حركت كرد و با آنان 140 كشتى 5100 سپاهى درست ابزار و 1300 تيرانداز و فلاخن‌انداز سبك ابزار و ديگر كاركنان بودند .\r\nو چون به كار ايتاليا رسيدند در آنجا در رهگيون « 1 » لنگر انداخته به شور برخاستند كه چگونه به جنگ پردازند .\r\nاگرچه نيكياس با آلكبياديس مخالفت مىنمود ولى چون با لاماخوس همداستان بود از اين جهت به پيشرفت پرداخته شهر كاتانا « 2 » را گرفتند . اين بود تنها كارى كه با بودن آلكبياديس انجام داده شد . زيرا در همين هنگام آتنيان او را بازخواستند تا در محاكمه از خود دفاع كند زيرا چنان كه گفتيم در داستان چركينى چهره تنديسه‌هاى تير او را متهم كرده بودند و پس از سفر كردن او دشمنانش تهمتهاى ديگر به ميان آوردند . بدينسان كه او به همدستى كسانى مىكوشيده حكمرانى را تغيير بدهد و براى اين مقصود هميشه با دين و خدايان دشمنى مىكرده اين تهمتها آتنيان را سخت بشورانيد كه دسته‌اى را دستگير نموده به زندان انداختند و پس از اندك رسيدگى بيشتر ايشان را بكشتند . سپس الكبياديس را به محاكمه خواستند « 3 » و براى اين كار كشتىاى را به نام سالامنيان « 4 » به دنبال او فرستادند .\r\n\r\n\r\n","description":"","footnote":"\r\n( 1 ) .  Rhegiun \r\n( 2 ) .  Catana \r\n( 3 ) . داستان محاكمه و علت آن را پلوتارخ به تفصيل شرح داده ولى چون مأخذ تاريخى ندارد ما از ترجمه همگى آنها چشم پوشيده‌ايم .\r\n( 4 ) .  Salaminian \r\n","page_name":" 139 ","page_number":139},
  {"content":"\r\n\r\nليكن به كسانى كه در كشتى مىفرستادند دستور دادند كه با او درشتى ننموده نيز او را دستگير نسازند بلكه نزد او رفته و خود را نشان داده از او خواستار شوند كه در محكمه آمده در پيش مردم دفاع از خود نمايد و بىگناهى خويش را روشن گرداند . زيرا بيم آن داشتند كه اگر درشتى بكنند با سپاهيانى كه او بر سر دارد در آن كشور بيگانه شورش پديد آورد و خود چنين كارى در دست آلكبياديس آسان بود كه اگر مىخواست مىتوانست .\r\nزيرا سپاهيان از رفتن او سخت دلگير بودند و چنين مىپنداشتند اگر او برود سفر ايشان به درازا مىانجامد ، زيرا پس از رفتن او اختيار به دست نيكياس مىافتاد و او در كارها چابك نبود .\r\nاگرچه لاماخوس هم بود و او در كارها چابكى مىنمود ولى از بىچيزى او را پايگاهى در نزد سپاهيان نبود .\r\nنخستين دشمنى آلكبياديس با آتنيان اين بود كه مسينا « 1 » را از افتادن به دست آنان باز داشت .\r\nزيرا كسانى در آن شهر بودند كه مىخواستند آنجا را به دست يونانيان بسپارند ولى همين كه فرستادگان آتن از دنبال آلكبياديس آمدند او به دستيارى كسان خود جلوگيرى از سپردن شهر كرد و چون با آنان روانه گرديده به ثوريى « 2 » رسيد در آنجا روانه خشكى شده و خود را نهان ساخت و بدينسان از دست آنان رها گرديد .\r\nكسى كه او را مىشناخت پرسيد مگر تو اطمينان به همشهريان خود ندارى ؟ پاسخ داد :\r\nاطمينان دارم جز درباره جان خود در اين باره به مادر خود نيز اطمينان ندارم .\r\nپس از آن هم چون خبر يافت آتنيان حكم مرگ و نابودى او را داده‌اند چنين گفت :\r\nمن به آنان نشان خواهم داد چگونه زنده بمانم .\r\nو چون آلكبياديس به محاكمه حاضر نشد محكمه چنين حكم داد كه دارايى او را ضبط كنند و كاهنان هميشه او را با نفرين ياد نمايند . ولى يكى از ايشان ثنائو « 3 » دختر منون با اين بخش حكم مخالفت كرده مىگفت : آن سمت خجسته‌اى كه او دارد بايد او را دعا كرد نه اينكه نفرين نمود .\r\n\r\n\r\n","description":"","footnote":"\r\n( 1 ) .  Messena \r\n( 2 ) .  Thurii \r\n( 3 ) .  Theano  دختر  Menon \r\n","page_name":" 140 ","page_number":140},
  {"content":"\r\n\r\nبه‌هرحال چون الكبياديس در زير فشار آن حكم از ثوريى بگريخت روانه پلوپونيسوس گرديده زمانى را در آرگوس مىزيست . ولى چون در آنجا بيم از دشمنان مىكرد و اميدى براى بازگشت به شهر خود نداشت اين بود كسى را به اسپارتا فرستاده از آنان خواستار زينهار گرديد و شرط كرد كه نيكيها درباره ايشان انجام داده جبران بديهايى كه در زمان دشمنى خود نموده بكند .\r\nاسپارتيان زينهار به او داده به شهر اسپارتش خواستند و او بدانجا شتافته پذيرايى گرمى يافت .\r\nدر همان روزهاى نخستين بود كه اسپارتيان را واداشت بيدرنگ و بىترس سپاه به يارى مردم سوراگوس فرستادند .\r\nنيز در سايه رهنمايى او بود كه گوليپوس « 1 » را به سيكيلى روانه ساختند و او سپاه آتنى را كه در آنجا بود شكست داده پايمال ساخت . « 2 » پس از اينها دومين كار الكبياديس آن بود كه اسپارتيان را برانگيخت سپاه آراسته در درون يونان با آتنيان جنگ آغاز كردند .\r\nسومين كار او كه بيش از همه گزند به آتن رسانيده از ارج و نيروى آن كاست اين بود كه اسپارتيان را واداشت تا دكليا « 3 » را استوار گردانيدند و بدينسان سرچشمه‌هاى درآمد آتن بسته گرديد .\r\nالكبياديس از هر باره اسپارتيان را شيفته گردانيده و رخت آنان را مىپوشيد و به شيوه آنان زندگانى مىكرد .\r\nيكى از كارهاى او بود كه زن پادشاه آگيس را از راه برده او را آبستن گردانيد و پسرى از او زاييده شد كه خود آن زن چگونگى را انكار نكرده به زنان همراز خود باز مىگفت :\r\nپس از شكستى كه آتنيان در سيسيلى يافتند فرستادگانى از خيوس و لسبوس و كوزيكوس « 4 » به اسپارتا فرستاده شد ، به اين مقصود كه از آتن بريده به اسپارت پيوندند . بويوتيا ميانجى\r\n\r\n\r\n","description":"","footnote":"\r\n( 1 ) .  Gylippus \r\n( 2 ) . اين شكست آتنيان در سيگيلى با دست گوليپوس يكى از گزندهاى تاريخى است كه به آتن رسيده .\r\nبه گفته پلوتارخ باعث آن الكبياديس بوده گويا داستان كيمون كه در پيش آورده اشاره به همين گزند و بدبختى است كه آتنيان از دست الكبياديس يافتند .\r\n( 3 ) .  Decelea \r\n( 4 ) .  Cyzicus \r\n","page_name":" 141 ","page_number":141},
  {"content":"\r\n\r\nلسبيان و فارناباروس « 1 » ميانجى مردم كوزيكوس بودند . ولى الكبياديس لاكيدومنيان را بر آن واداشت كه از خيوس پشتيبانى كرده او را در برابر ديگران نگهدارى نمايند .\r\nخود او هم سفرى به دريا كرده همه ايونيان را بر آن واداشت كه از آتنيان ببرند و به همدستى سركردگان لاكيدومنيان گزندهاى بسيار به آتنيان رسانيد .\r\nبا اين همه چون آگيس « 2 » پادشاه اسپارت دشمن او بود ، زيرا كه دامن زن او را لكه‌دار ساخته بود و آنگاه بر احترام و آبروى او نزد اسپارتيان رشك مىبرد ، زيرا مىديد كه بيشتر كارها و فيروزيها به نام او خوانده مىشود همچنين بسيارى از توانايان و بزرگان اسپارت رشك او را در دل داشتند اين بود كه همگى دست به هم داده قاضيان را قانع گردانيدند و حكم كشتن او را گرفته به ايونا فرستادند كه در آنجا او را بكشند .\r\nالكبياديس در نهان از اين كارها آگاهى داشت و اين بود كه خود را مىپاييد و با آنكه در كار لاكيدومنيان مىكوشيد خود را به دست آنان نمىداد ، سرانجام نيز از ايونا نزد تيافرنيس « 3 » شهرپان « 4 » پادشاه ايران شتافت تا به جان خود ايمن باشد و در اندك زمانى نزد او جايگاه والايى يافت .\r\nزيرا اين ايرانى كه خود او بدكردار و دغلكار بود ، بودن دغلكارى و بدكردارى همچون الكبياديس را در نزد خود دوست مىداشت و آنگاه كشش الكبياديس در رفتار و گفتار همه كس را رام مىساخت و با آنكه ايرانيان يونانيان را سخت دشمن مىدارند اين يونانى همگى آنان را رام خود گردانيده و تيسافرنيس بهترين و زيباترين كوششهاى خود را به او سپرده بود .\r\nالكبياديس چون بدينسان از اسپارتيان بريده بود و از آگيس سخت مىترسيد از اين جهت نمىتوانست ديگر هواى آنان را داشته باشد بلكه اين زمان مىكوشيد اسپارتيان را پيش تيسافرنيس خوار و ننگين نمايد .\r\n\r\n\r\n","description":"","footnote":"\r\n( 1 ) .  Pharnabazus  اين مرد يكى از دست‌نشاندگان پادشاه ايران بوده كه داستان آن را سپس هم خواهيم خواند .\r\n( 2 ) .  Agis \r\n( 3 ) . حكمران آسياى كوچك كه پادشاه هخامنشى فرستاده بود .\r\n( 4 ) . اين كلمهء همان است كه يونانيان « ساتراپ » ساخته‌اند و اصل آن در زبان هخامنشى گويا « شهر پاون » بوده كه امروز بايد شهربان گفت .\r\n","page_name":" 142 ","page_number":142},
  {"content":"\r\n\r\nدر سايه‌ى اين كوشش او تيسافرنيس از همراهى و ياورى كه به اسپارتيان داشت و به نام اين ياورى به كندن ريشه آتنيان مىكوشيد دست كشيد . « 1 »\r\nزيرا الكبياديس چنين راهنمايى مىكرد كه بايد به دستيارى پول يونانيان را به دشمنى يكديگر برانگيخت و بىآنكه خود آنان بفهمند كم‌كم هر دو سوى را از توانايى برانداخت تا بدينسان هر دو سوى درمانده خواه‌ناخواه فرمان پادشاه ايران را ببرند .\r\nتيسافرنيس درست سخن او را به كار مىبست و نوازش بىاندازه بر او مىنمود ، اين بود اكنون هر دو دسته آتنيان و اسپارتيان چشم به سوى او داشتند . آتنيان از حكمى كه بىرحمانه درباره او داده بودند كنون پشيمانى مىنمودند ، او نيز به‌هرحال دل به سوى آتنيان داشت و چنين مىانديشيد كه اگر جمهورى آتن به هم بخورد شهر به دست اسپارتيان خواهد افتاد كه دشمن جان او هستند .\r\nدر اين هنگام همگى نيروى آتنيان در ساموس گرد آمده بودند و كشتيهاى ايشان در آنجا ايستاده تا مىتوانستند جلوگيرى از شورش شهرهاى زيردست مىنمودند و بيش از همه بر آن مىكوشيدند كه برابرى خود را با اسپارت در دريا نگهدارند .\r\nو دسته كشتيهاى فنينگانى بود كه گفته مىشد به سفر برخاسته‌اند .\r\nاگر اين كشتيها به آنجا مىرسيد ديگر نشانى از جمهورى آتن بازنمىماند . الكبياديس از چگونگى آگاهى يافته كسى نزد بزرگان آتن كه در جزيره ساموس بودند فرستاد و به آنان وعده داد كه تيسافرنيس را به دوستى آتن برانگيزد و چنين گفت كه من اين نيكى را نه از بهر توده مىكنم ، بلكه از بهر آن دسته آتنيانى مىكنم كه اميدوارم دليرانه و دورانديشانه به كار برخاسته رشته حكومت را به دست آورند و جلو ناسزاييهاى توده را گرفته آتن را از ويرانى باز دارند .\r\nهمه آتنيان اين سخنان او را به رضايت گوش دادند مگر فرونيخوس « 2 » از مردم شهر ديراديس كه يكى از سرداران بود و درباره آن سخن ترديد پيدا كرده چنين گفت :\r\nبه الكبياديس چه تفاوتى دارد كه رشته حكمرانى در دست توده بوده يا به اختيار دسته‌اى از برگزيدگان شهر بيفتد .\r\n\r\n\r\n","description":"","footnote":"\r\n( 1 ) . چون پس از جنگهايى كه يونانيان با ايران كردند و فيروز در آمدند آتن بىاندازه نيرومند گرديده به همدستى شهرهاى ديگرى جمهورى پديد آورده بود . از اين جهت دولت ايران در برابر آتن از اسپارت پشتيبانى مىنمود چنان كه اين داستان سپس هم ياد خواهد شد .\r\n( 2 ) .  Phrunichus  از مردم شهر  Dirades \r\n","page_name":" 143 ","page_number":143},
  {"content":"\r\n\r\nبلكه مقصود او از اين دخالت و پيغام راه براى خود باز كردن است كه بار ديگر به شهر برگردد و غرض او از نكوهش توده جز آن نيست كه كسانى را به هوادارى و دوستى خود وادار سازد .\r\nولى چون اين سخنان فرونيخوس پذيرفته نشد او بيم آن كرد كه به دشمنى الكبياديس معروف شود و براى چاره‌جويى در نهانى خبر به استيوخوس « 1 » فرمانده كشتيهاى دشمن داد كه الكبياديس رفتار دو رويه پيش گرفته و درخواست نمود كه او را دستگير گرداند بىآنكه بداند كه آن دو تن با يكديگر ارتباطهايى دارند .\r\nزيرا استويوخوس كه هميشه رضايت تيسافرنيس را مىجست و پايگاه الكبياديس را در نزد او مىشناخت ناگزير پاس او را مىداشت و از اين جهت همه پيام فرونيخوس به او باز گفت . الكبياديس فرستادگانى به ساموس فرستاده خيانت فرونيخوس را باز نمود و چگونگى را به آنان خبر داد .\r\nبدينسان همه سركردگان به دشمنى فرنيخوس برخاستند و او كار را سخت ديده ناگزير گرديد كه چاره بد را با بدتر كند و براى رهايى از آن حال بيمناك به يك كار بيمناك‌تر و بدترى برخيزد و آن اين بود كه دوباره كس نزد استويوخوس فرستاده درباره بيرون دادن راز بر او نكوهش نمود ، سپس وعده به او داد كه چون جنگ درگيرد آتنيان و كشتيهاى آنان را به دست ايرانيان بسپارد . ولى از اين پيشنهاد او هيچ‌گونه آسيبى به آتنيان نرسيد . زيرا استويوخوس بار ديگر همگى سخن و پيام او را با الكبياديس در ميان گذاشت چيزى كه هست اين بار فرونيخوس پيشدستى كرده چون مىدانست كه الكبياديس دوباره خبر را به آتنيان خواهند نوشت خود او پيش افتاده به آتنيان چنين خبرى داد كه دشمن آماده جنگ گرديده مىخواهد حمله ناگهانى بياورند .\r\nبدينسان آنان را واداشت كه به كشتيها درآمده آماده پيكار ايستادند . در اين هنگام بود كه نامه‌هايى از الكبياديس رسيد كه راز فرونيخوس را بيرون داده به آنان يادآورى كرده بود كه به هنگام جنگ از وى ايمنى نداشته رشته احتياط را از دست نهند .\r\nآتنيان اين بار به سخن او نگرويده چنين پنداشتند كه الكبياديس به فريب آنان مىكوشد چه با آنكه از آهنگ و آمادگى دشمن از پيش خبر داشت تنها بدخواهى فرونيخوس را به\r\n\r\n\r\n","description":"","footnote":"\r\n( 1 ) .  Astyochus \r\n","page_name":" 144 ","page_number":144},
  {"content":"\r\n\r\nايشان آگاهى مىفرستد . ليكن سپس چون هرمون « 1 » نامى از پاسبان شهر آتن در چهار سوى بازار خنجر به فرونيخوس زده او را بكشت .\r\nآتنيان در ميان رسيدگى به آن پيش‌آمد خيانت‌كارى فرونيخوس را دانستند و براى هرمون و همدستان او تاجها به نام سرفرازى بخشيدند .\r\nبه‌هرحال هواخواهان الكبياديس همه كسانى را كه در ساموس بودند با خود همداستان گردانيده پيساندر « 2 » را به آتن فرستادند كه به تغيير حكمرانى بكوشد و هواداران اريستوگراسى را تشويق كرده براى برانداختن آيين دموكراسى به كار وادارد بدين عنوان كه اگر چنان كارى بشود الكبياديس كوشيده تيسافرنيس را به دوستى و پشتيبانى آتنيان خواهد برانگيخت . « 3 »\r\nاين بود رنگى كه هواداران تغيير حكومت به خواهش خود داده دستاويز براى غرضهاى خود پيدا كرده بودند . ولى همين‌كه در كار خود پيشرفت يافته رشته حكمرانى را به نام پنج هزار تن ( با اينكه به راستى شماره آنان بيش از چهار صد كس نبود ) به دست گرفتند ، روى هم رفته بىپروايى بيشتر به الكبياديس نمودند و جنگ را با اسپارت سبك ساختند . و اين به دو جهت بود يكى آنكه آن هنگام اطمينان به مردم شهر كه از آن تغييرها ناراضى بودند نداشتند ديگرى آنكه اسپارتيان چون هميشه هوادار حكمرانى پيشوايان بودند از اين جهت حكمرانان آتن در اين هنگام اميد مهر و دوستى داشتند و آشتى و آرامش را نزديك مىديدند .\r\nمردمى كه در خود شهر بودند از ترس جان گردن به حكمرانى چهارصد تن گزاردند ، زيرا كسانى را كه دليرى نموده و آشكار ايستادگى كرده بودند مىكشتند ، ولى آن كسانى از آتنيان كه در ساموس بودند . چون آن خبر را شنيدند سخت برآشفتند و بر آن سر شدند كه به سوى پرايوس « 4 » روانه گردند و اين بود كسانى نزد الكبياديس فرستاده او را به سردارى خود برگزيد نه كه آنان را برداشته بر سر بيدادگران براند .\r\nآلكبياديس اگرچه پس از آواره‌گى و دور راندگى به يك بار سمت سردارى سپاه بزرگى را يافت و در چنان هنگام هركس باشد اختيار خود را به دست سپاهيان سپرده و ابزار دست آنان مىگردد ولى او هرگز خود را نباخته و اختيار خويش را از دست نداد .\r\n\r\n\r\n","description":"","footnote":"\r\n( 1 ) .  Hermon \r\n( 2 ) .  Pisander \r\n( 3 ) . آتن از نخست هوادار حكمرانى دموكراسى بود و يكى از جهتاى دشمنى با اسپارت همين را داشت .\r\nاين زمان كسانى مىكوشيدند در آتن نيز حكمرانى دموكراسى را برانداخته اختيار را به دست بزرگان و پيشوايان بدهند .\r\n( 4 ) .  Piraeus  بندر معروف آتن\r\n","page_name":" 145 ","page_number":145},
  {"content":"\r\n\r\nبلكه همين‌كه رشته اختيار لشكر و كشتيها را به دست گرفت با آن خواهش و آرزوى آنان مخالفت نموده و آنان را از يك خطاى بسيار بزرگى كه مايه نابودى جمهورى مىتوانست بود نگاه داشت .\r\nزيرا اگر آنان اين هنگام از آنجا روانه آتن مىگرديدند سراسر ايونا و جزيره‌هاى آن و هلسپونت همگى به دست دشمن مىافتاد و براى آتن جز چهار ديوار شهر نمىماند كه بايستى در درون آن چهار ديوار با يكديگر به خونريزى برخيزند .\r\nو اين تنها الكبياديس بود كه از رخ دادن چنين خطايى جلوگيرى كرد و يا باعث عمده جلوگيرى او بود . زيرا آلكبياديس نه تنها به سپاهيان پند داده زيان كار را بر ايشان باز مىنمود بلكه در جاى خود از لابه و التماس نيز دريغ نمىگفت .\r\nهمدست و ياور او در اين كار ثراثوبولس « 1 » از مردم شهر ستريا بود كه گفته‌اند بلندترين و رساترين آواز را داشت و در اين هنگام به اين سو و آن سو دويده كسانى را از لشكريان كه آماده راه افتادن بود باز مىداشت .\r\nديگرى از نيكيهاى بزرگ آلكبياديس كه در اين هنگام نمود اينكه چون دسته كشتيهاى جنگى فنيگيان را پادشاه ايران به يارى مردم لاكيدومون فرستاده بود و آنان اميد رسيدن اينها را داشتند او كوشش به كار برده فرار داد كه كشتيها يا به يارى مردم آتن بيايند و يا هيچ نيايند .\r\nو الكبياديس با همه لشكريان خود روانه گرديد .\r\nولى كشتيهاى فنيقى كه پيش از آن تا نزديكى اسپندوس « 2 » رسيده و از آنجا ديده مىشدند .\r\nبه فرمان تيسافرنيس ديگر جلو نيامدند و هر دو سوى از يونانيان نيك دريافتند كه اين نتيجه تدبير آلكبياديس مىباشد بلكه اسپارتيان در اين باره تهمتهايى بسته مىگفتند از اين تدابير مىخواهد كه يونانيان يكديگر را نابود گردانند و هر دو سوى از پاى بيافتند .\r\nزيرا اين يقين بود كه آن همه كشتيها به يارى هر يك سوى كه مىرسيد آنسوى ديگر از ميان برداشته مىشد و همگى فرمانروايى دريايى بهره اين يك سوى مىگرديد .\r\nاندكى پس از اين پيش‌آمدها چهار صد تن بيدادگران را از شهر بيرون راندند و در اين كشاكشها هواداران الكبياديس با مردم شهر يارى مىنمودند .\r\n\r\n\r\n","description":"","footnote":"\r\n( 1 ) .  Thrasublus  از مردم شهر  Stiria \r\n( 2 ) .  Aspendys \r\n","page_name":" 146 ","page_number":146},
  {"content":"\r\n\r\nاين بود كه چون كارها سامانى گرفت مردم نه اينكه خواستار شدند بلكه پافشارى نمودند كه الكبياديس به آتن باز گردد ، ولى او نمىخواست كه برگشتنش به شهر تنها نتيجه مهر و آرزوى مردم باشد بلكه مىخواست با دست تهى برنگشته پيش از بازگشت به يك رشته كارهايى برخاسته و شكوه و احترام نوين پيدا نموده پس از آن بازگشت كند .\r\nبه اين قصد بود كه همراه چند كشتى از ساموس روانه گرديده آهنگ درياى كنيدوس و كنارهاى كوس « 1 » نمود و در آنجا گردش و جستجويى كرد ولى چون خبر گرفت كه منداروس « 2 » فرمانده اسپارت با همه سپاهيان خود روانه هلسپونت گرديده و سركردگان آتن دنبال او را گرفته‌اند هم در زمان روانه آنجا گرديد تا به سركردگان آتن ياورى كند و قضا را در سخت‌ترين هنگام جنگ به آنجا رسيد .\r\nزيرا هر دو دسته كشتيها نزديك آبودوس « 3 » به هم رسيده به جنگ برخاسته بودند و كشاكش ايشان تا شب انجاميده هر يك سوى اگر از سمتى پيش رفته از سمت ديگر پس نشسته بود .\r\nدر اين حال بود كه كشتيهاى الكبياديس پيدا گرديد . نخست هر دو لشكر به گمان دروغى افتادند .\r\nبدينسان كه اسپارتيان آنها را از خود پنداشته شادمانى نمودند و آتنيان كشتيهاى دشمن پنداشته به ترس افتادند .\r\nولى الكبياديس نشان آتنيان را بر روى كشتى فرماندهى برافراشته به سوى پلوپونيسيان كه فيروز درآمده و دشمن را دنبال مىنمودند آهنگ كرد و آنان را گريزانيده چنان سخت دنبال نمود كه تا نزديكيهاى خشكى رسانيد و در آنجا كشتيهاى آنان را در هم شكست كه كشتىنشينان ناگزير گرديدند به شنا خود را به خشكى برسانند .\r\nبا آنكه فارنابازوس به يارى دشمن رسيده و در كنار دريا ايستاده و همه‌گونه كوشش به كار مىبرد تا جلوگيرى از شكست آنان كند .\r\nكوتاه سخن آنكه آتنيان سى و يك كشتى از دشمن گرفته و شكست خود را جبران نمودند و در آنجا يادگارى براى فيروزى برگماردند .\r\nپس از چنين فيروزى خودخواهى الكبياديس او را بر آن داشت كه نزد تسافرنيس بشتابد و از او ديدارى كند و اميدهايى در دل خود داشت ولى پيش‌آمد بر خلاف اميد او درآمد .\r\n\r\n\r\n","description":"","footnote":"\r\n( 1 ) .  Cos \r\n( 2 ) .  Mendarus \r\n( 3 ) .  Abydos \r\n","page_name":" 147 ","page_number":147},
  {"content":"\r\n\r\nزيرا از ديرزمانى لاكيدومنيان بر تيسافرنيس بدگمان شده بودند و او مىترسيد كه اين بدگمانى ايشان مايه ناخرسندى پادشاه ايران باشد و براى چاره كار همين كه الكبياديس نزد او رسيد دستگيرش ساخته به سارديس فرستاد كه در آنجا دربند باشد و اميدوار بود كه با اين كار بىحساب خود جبران گذشته را خواهد نمود .\r\nولى پس از سى روز كما بيش آلكبياديس رها گرديده و اسبى گرفته از آنجا بگريخت و چون به كلازوميناى « 1 » رسيد در آنجا كارى كرد كه خشم تيسافرنيس را دوباره گردانيده بدينسان كه خبر داد او را خود تيسافرنيس رها ساخته سپس از آنجا به لشكرگاه آتنيان رفته چون شنيد كه مينداروس و فارنابازوس در كوزيكوس مىباشند بيدرنگ سپاهيان را برداشت و در كشتيها نشانده به پروكونيوس « 2 » شتافت و فرمان داد كه هرچه كشتيهاى كوچك در نيمه راه پيدا كنند دستگير سازند و در درون كشتيهاى خود نهان كنند تا بدينسان آهنگ او بر دشمن پوشيده بماند و چون باران تندى با تگرگ مىباريد و هوا تاريك بود اين حال نيز باعث ناآگاهى دشمن گرديد .\r\nبلكه خود آتنيان هم آگاهى از كار نداشتند و او هنگامى فرمان حركت داد كه آنان چنين احتمالى نمىداند .\r\nو چون تاريكى شب بگذشت كشتيهاى پلوپونسيان نمودار گرديد كه از بندر كوزيكوس بيرون مىآمدند !\r\nآلكبياديس ترسيد كه اگر دشمن شماره كشتيهاى او را دريابند خواهند كوشيد به خشكى گريخته خود را رها گردانند .\r\nاز اين جهت دسته‌اى از كشتيها را دستور داد كه پس‌مانده هميشه آهسته راه بپيمايند و خود او با چهل كشتى پيش آمده خود را به دشمن نشان داده آنان را به جنگ طلبيد .\r\nدشمن فريب خورده و چون جز سپاه اندكى نمىديدند خود را آماده گردانيده به جنگ پرداختند . ولى در اين ميان كشتيهاى ديگر پديدار گرديد و دشمنان چنان ترسيدند و سراسيمه شدند كه ديگر نايستاده روى به گريز نهادند .\r\nالكبياديس با بيست كشتى چابك برگزيده از ميان آنان گذشته خود را به كنار رسانيد و كسانى را كه از كشتيها بيرون جهيده در خشكى روى به گريز آورده بودند دنبال نمود و گروه\r\n\r\n\r\n","description":"","footnote":"\r\n( 1 ) .  Clazomenae \r\n( 2 ) .  Procennesus \r\n","page_name":" 148 ","page_number":148},
  {"content":"\r\n\r\nانبوهى را از آنان شكست و چون ميندارس و فارنابازوس به يارى اينان شتافتند الكبياديس ايشان را هم بشكست .\r\nمينداروس دليرانه كوشيد و در آنجا كشته گرديد ، ولى فارنابازوس گريخته جان به در برد .\r\nآتنيان انبوهى از دشمنان خود را كشته و مالهاى تاراجى بىاندازه به دست آوردند و همه كشتيهاى آنان را برگرفتند .\r\nهمچنين شهر كوزيكوس را كه فارنابازوس رها كرده بود به دست آوردند و سربازخانه‌اى كه پلوپونيسيان در آنجا داشتند ويرانه نمودند . در نتيجه‌ى اين كار ايشان نه تنها هلسپونت را از آن خود ساختند بلكه بازمانده نيروى لاكيدومنيان را از دريا بيرون رانده سراسر دريا را در زيردست خود داشتند . همچنين پاره‌نامه‌هايى كه به ايفوران نوشته شده بود پيدا كردند كه در آنجا خبر آخرين شكست را داده و از روى شيوه كوتاه‌نويسى كه داشتند چگونگى دوستان شرح داده‌اند :\r\nاميدهاى ما همه از ميان رفته مينداروس كشته شده سپاهيان همه گرسنه‌اند ، ما نمىدانيم چه بكنيم .\r\nسپاهيانى كه در اين جنگ با الكبياديس بودند در سايه آن فيروزى چندان گردنفرازى مىنمودند و خود را برتر مىداشتند كه خود را دسته شكست‌ناپذير شمرده از درآميختن با سپاهيان ديگرى كه گاهى دچار شكست شده بودند عار مىنمودند .\r\nزيرا اندكى پيش از آن بود كه ثراسولوس « 1 » جنگى در نزديكى ايفيسوس كرده شكست خورده و مردم ايفيسوس يادگار فيروزى برپا كرده و زبان به ريشخند آتنيان باز نموده بودند .\r\nاين بود سپاهيان الكبياديس هم نكوهش آنان نموده و درآميختن با آنان و در يك جا ورزش كردن را ننگ مىشماردند ، بلكه با آنان در يك لشكرگاه نشيمن نمىگرفتند . ليكن پس از ديرى چنين رخ داد كه چون سپاهيان ثراسولوس در ابودوس به ويرانى و زيانكارى پرداخته بودند ناگهان فارنابازوس با زور و نيروى بزرگى از پياده و سواره بر آنان تاخته در اين هنگام الكبياديس با سپاه خود به يارى آنان شتافت و دو دسته دست يكى كرده دشمن را شكست دادند و از دنبال آنان رفته كشتار نمودند تا هنگامى كه شب فرارسيد .\r\nدر اين هنگامه بود كه سپاهيان الكبياديس با لشكريان ثراسولوس به هم درآميختند و با هم\r\n\r\n\r\n","description":"","footnote":"\r\n( 1 ) .  Thrasyllus \r\n","page_name":" 149 ","page_number":149},
  {"content":"\r\n\r\nبه لشكرگاه برگشته و با يكديگر مبارك باد فيروزى مىگفتند و چون فردا شد نخست يادگار فيروزى برگمارده سپس روانه گرديدند كه فارنابازوس را با آتش و شمشير ويرانه گردانند و چنان كردند كه ديگر كسى در آنجا نماند و بسيارى از مردان كاهن و زنان كاهن را دستگير كردند ، ولى اينان را بىفديه آزاد نمودند .\r\nسپس الكبياديس بر آن سر شد كه لشكر بر سر خالسيدونيان برده آنان را كه از آتنيان بريده و از اسپارتيان حكمران و سپاه پاسدار پذيرفته بودند گوشمال دهد . ولى چون شنيد كه آنان چهارپا و آذوقه خود را از لشكرگاه بيرون فرستاده‌اند تا به لشكرگاه بثونيان فرستاده شود او نيز لشكر را به سوى بثونيان راند و بيش از رسيدن كسى را فرستاد تا خبر به ايشان برساند . بثونيان از خبر رسيدن او سراسيمه گرديده از در زنهار خواهى درآمدند و آن مالها را به او سپردند .\r\nپس از آن به آهنگ خالسيدون روانه گرديد و آن شهر را گرد فروگرفته ديوار بر پيرامون آن از دريا تا دريا كشيد فارنابازوس به يارى آن شهر آمده كوشيد كه لشكر آتن را از گرد آن دور كند .\r\nدر همان هنگام هيپوكراتيس « 1 » حكمران شهر هم با سپاه از شهر بيرون آمده به جنگ برخاست . الكبياديس سپاه خود را دو بخش نمود كه با هر دسته جداگانه جنگ كند و نه تنها فارنابازوس را به رسوايى شكست داده از جلو دور راند بلكه هيپوكراتيس را هم شكسته و خود او را با انبوهى از سپاهيانش بكشت . پس از اين كارها روانه هلسپونت گرديد كه هم پول براى لشكر به دست بياورد و هم در آنجا شهر سلومبريا « 2 » را بگشاد و پاسبانى از آتنيان در آنجا گزارده حركت نمود .\r\nدر ميان اين كارهاى او آن دسته از سركردگان آتنى كه بر گرد خالسيدون باز مانده بودند با فارنابازوس پيمانى آشتى بستند به دين شرطها كه خالسيدونيان بار ديگر خود را زيردست آتن بشناسند و آتنيان در سرزمينى كه فارنابازوس فرمانرواست به تاخت و هجوم برنخيزند فارنابازوس هم فرستادگان آتن را كه به نزد پادشاه ايران مىروند پذيرفته عهده‌دار تندرستى آنان باشد .\r\nپس از اين پيمان‌بندى چون آلكبياديس به آنجا بازگشت فارنابازوس خواستار گرديد كه او نيز سوگند بر روى پيمان ياد كند . الكبياديس گفت تا فارنابازوس با من سوگند نخورد\r\n\r\n\r\n","description":"","footnote":"\r\n( 1 ) .  Hippocrates \r\n( 2 ) .  Selymbria \r\n","page_name":" 150 ","page_number":150},
  {"content":"\r\n\r\nسوگند نخواهم خورد و چون هر دو سوى سوگند ياد كردند و پيمان استوار شد ، الكبياديس روانه بوزانتيوم گرديد كه از آتن رو برگردانيده به شورش برخاسته بود و چون به آنجا رسيد گرد شهر را فراگرفت و چون آناگسيلاوس « 1 » و لوكورگوس « 2 » عهده‌دار شدند كه شهر را به دست بدهند . با شرط آنكه بر جان و مال مردم دستى دراز كرده نشود الكبياديس در ميان سپاهيان خود چنين شهرت داد كه شورشى در ايونا برخاسته و از اين جهت او ناگزير است دست از محاصره اين شهر بردارد . و بدينسان همان روز همگى كشتيها را از گرد شهر دور ساخت و چنين وانمود كه سفر مىنمايد ولى شبانه بازگشته با همگى كسان خود كه بر گرد سرداشت خاموش و آهسته به شهر نزديك شدند و بىآنكه كسى بفهمد از ديوارها بالا رفتند .\r\nدر همين هنگام كشتيها نيز به سوى بندر شتافته به هر تندى كه مىتوانست خود را به آنجا رسانيد و سپاهيان خروش دلشكافى بر آورده ديوانه‌وار به هجوم پرداختند .\r\nمردم شهر كه پاك در غفلت بودند سخت سراسيمه گرديدند و همگى روى به سوى بندر نهادند كه به دفاع و جنگ بپردازند و اين خود فرصتى بود كه آن كسان شهر را به دست الكبياديس بسپارند .\r\nبا اين همه كار به آسانى انجام نيافت ، زيرا پلوپونيسيان و بويوتيان ميگاريان نه تنها سپاهيانى را كه از كشتى بيرون آمده بودند باز پس رانده دوباره به كشتيها برگردانيدند بلكه چون شنيدند كه آتنيان از سوى ديگر به شهر درآمده‌اند دوباره صفهاى خود را به سامان آورده روانه سوى آنان گرديدند و يك رشته جنگهاى بسيار خونريزانه روى داد كه خود الكبياديس فرماندهى دست راست را به عهده گرفته و فرماندهى دست چپ را به ثرامينس « 3 » سپرده بود .\r\nاز اين جنگ تنها سيصد تن از دشمن زنده رها شدند كه الكبياديس همه را دستگير ساخت .\r\nپس از اين فيروزمندى كه بهره آتنيان گرديد كسى را از مردم نكشتند و يا از شهر بيرون نساختند و اين شرطها پيش از آن شده بود كه جان و مال شهريان بىآزار بماند ، از اين جهت چون سپس آناكسيلاوس را در اسپارت درباره اين كار خيانتكار شمردند او انكارى ننمود و شرمسارى آشكار نساخت ، بلكه چنين پاسخ داد كه او نه يك تن لاكيدومينى بلكه يك تن\r\n\r\n\r\n","description":"","footnote":"\r\n( 1 ) .  Anaxilaus \r\n( 2 ) .  Lucurgus \r\n( 3 ) .  Theramenes \r\n","page_name":" 151 ","page_number":151},
  {"content":"\r\n\r\nبوزانتى مىباشد و او نه اسپارت را بلكه بوزانتيوم را در خطر مىديده است و چنين گفت كه در آن هنگام راهى براى آوردن هيچ‌گونه آذوقه به شهر نبود و پلوپونيسيان و بويوتيان كه پاسدارى شهر را داشتند جز به آذوقه كهنه خود دسترس نداشتند .\r\nدر حالى كه مردم شهر به گرسنگى گرفتار گرديده و زنان و بچگان حال دلگدازى پيدا كرده بودند ، در چنين حالى او شهر خود را به دست دشمن سپرده ولى همشهريان خود را آسوده و تندرست نگاه داشته و در اين باره پيروى از پيشوايان برجسته خود لاكيدومنيان نموده كه هر آنچه مايه آسايش كشورشان باشد همان مىكنند .\r\nلاكيدومنيان از شنيدن اين دفاع او متأثر گرديده او را ارجمند داشتند و از تهمتها چشم پوشيدند .\r\nپس از اين كارها الكبياديس آرزومند آن گرديد كه بار ديگر به شهر زادگاه خود باز گردد و پس از آن همه نيكيها كه به مردم شهر كرده بار ديگر خود را به آنان نشان بدهد .\r\nو چون روانه راه گرديد كشتيهايى كه همراه او بودند همگى را با سپرها و ديگر تاراجهاى جنگى آراستند و هر يك كشتى ، كشتيهايى را كه از دشمن گرفته شده بود يدك مىكشيد . نيز نشانه و ديگر آرايشهاى آن كشتيهايى را كه غرق كرده يا شكسته بودند همراه مىبردند و چون به آتن رسيدند به خشكى درآمدند . توده انبوهى به آنجا شتافته بودند ، ولى كمتر كسى توجه به سركرده ديگرى داشت بلكه همگى روى به سوى الكبياديس داشتند و بر او درود گفته و آفرين مىخواندند و دنبال او مىرفتند .\r\nديگران كه نزديك نبودند از دور به او احترام مىنمودند و پيرمردان او را به جوانان نشان مىدادند . ليكن با اين شاديها اشكهايى نيز از ديده‌ها فرو مىريخت و مردم در اين حال شادمانى روزهاى بدبختى را نيز به ياد مىآوردند . خود به ياد آن بودند كه اگر رشته كارهاى خود را همچنان در دست آن مرد گزارده بودند آن تيره بدبختى سيكيلى و ديگر تيره بدبختيها روى نمىداد . زيرا آن روزى كه دوباره رشتهء كارها را به دست او نهاده بودند روزى بوده كه از دريا بيرون رانده شده و به نگهدارى زمينهاى خود در خشكى هم اميد چندانى نداشتند .\r\nبااين‌حال در اندك زمانى به جايى رسيده‌اند كه نه تنها شكوه و نيروى خود را در دريا به دست آورده‌اند ، بلكه در خشكى هم خداوند فيروزيهاى بسيار گرديده و نيروى فزونى دارند .\r\nپيش از اين قانون بازگردانيدن او به شهر گزارده شده بود ، كنون هم مردم را در انجمنى\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nگرد آوردند . الكبياديس نيز به آنجا به ميان مردم درآمد و نخست گله‌هايى از پيش‌آمد كار خود و از سخنهايى كه ديده بود نمود و با زبان نرمى گله از رفتار آتنيان كرد سپس هم فيروزيهايى كه يافته بود ياد كرده اميدواريها به مردم داد .\r\nمردم تاجى از زر بر سر او نهادند و او را سپهسالارى آتنيان در دريا و خشكى برگزيدند و داراى همه‌گونه اختيار گردانيدند و نيز قانونى گزاردند كه ملكهاى او را به خودش باز گردانند .\r\nهمچنان يك منادى او را از نفرينهايى كه درباره‌اش از روى قانون پيشنهاد كرده شده بود پاك گردانيد .\r\nبا اين همه فيروزبختيها و پيش‌رفتها باز كسانى از او رميدگى مىنمودند و پاره‌اى فالهاى بد مىزدند .\r\nليكن او در قصد خويش پافشارى داشت و چون صد كشتى كه بايستى همراه او سفر كنند آماده و آراسته گرديد .\r\nاو از روى قصدى كه داشت از حركت باز ايستاد تا هنگامى كه جشن مينروا به پايان رسيد .\r\nشرح چگونگى آن كه چون از هنگامى كه دكليا به دست لاكيدومنيان افتاده و به روى آتنيان بسته شده بود سراسر راه از آتن تا اليوسيس « 1 » در دست دشمن بود .\r\nاز اين جهت موكب از راه دريا آورده مىشد و اين بود كه از شكوهى كه دربايست داشت عارى بود و آتنيان ناچار بودند كه از قربانى كردن و رقص نمودن و ديگر رسمهايى كه به هنگام آوردن ياخوس « 2 » بايستى انجام گيرد چشم بپوشند از اين جهت الكبياديس به انديشه فرو رفته مىديد كه اگر بتواند آيين جشن را به شكوه ديرين خود باز رساند كه دوباره آن را از راه خشكى هجام دانند .\r\nاين يك كارى خواهد بود كه نيكى براى خدايان است و ناچار احترام او را نزد مردم هر چه بيشتر خواهد ساخت . چنين مىانديشيد كه اگر آگيس در برابر اين كار خاموش ايستاده جلوگيرى ننمايد ناگزير مايه سبكى و بىارجى او خواهد بود و اگر ايستادگى و جلوگيرى به خرج دهد در اين صورت او فرصت پيدا كرده به نام نگهدارى از آيين خدايان جنگ خواهد نمود و از اين راه نام و شهرت ديگرى خواهد يافت .\r\nبه ويژه كه اين جنگ در برابر چشم همشهريانش خواهد بود و آنان دلاورى و پهلوانى او را از نزديك تماشا خواهند كرد .\r\n\r\n\r\n","description":"","footnote":"\r\n( 1 ) .  Eleusis \r\n( 2 ) .  Ialchus \r\n","page_name":" 153 ","page_number":153},
  {"content":"\r\n\r\nبدينسان تصميم به كار گرفت و با مناديان گفتگو كرده قصد خود را به ايشان گفت .\r\nسپس ديده‌بانان بر سر هر پشته‌اى برگمارده و چون آفتاب مىدميد پيشروان سپاه خود را به جلو فرستاد و سپس كاهنان و ديگر پرستاران خدايى را با خود برگرفته و بر گرد آنان سپاهى برگمارده و خويشتن به جلو افتاده بدينسان آراسته و آرام به راهپيمايى پرداخت يك موكب خجسته و بىمانندى بود كه هر آن كسى كه دل از رشك پاك داشت چنين مىگفت كه وى وظيفه يك سردار و وظيفه پيشواى دينى را در يك جا انجام داد .\r\nدشمن جرأت تعرض نكرد و او موكب را همچنان آسوده و بىگزند به شهر باز آورد .\r\nدر نتيجه اين كار نه تنها خود او ديگران هم درباره وى انديشه ديگرگونه ساختند و همگى چنين باور كردند كه هر سپاهى سردارش او باشد شكست‌ناپذير خواهد بود .\r\nكار او تا به آنجا رسيد كه دسته‌هاى مردم از طبقه پايين آرزو مىكردند او حكمران مختار ايشان باشد و از رشك و كينه مردم ترس نكرده بلكه خود را از دسترس رشك و كينه بالاتر دانسته به هر كارى از برانداختن قانونها و سركوفتن مردمان ياوه‌گو كه مايه ويرانى كشور بودند مبادرت نمايد و بىآنكه از بازخواست و بازپرس ترسى نمايد به پيشرفت كارها بپردازد .\r\nدرست روشن نيست كه آيا خود او چه آرزويى داشت و براى گرفتن اختيار مردم و فرمانروايى خودسرانه تا چه اندازه مايل بود ، به‌هرحال كسان مهمى از مردم شهر چنان به ترس افتادند كه مجال درنگ بيشتر به او نداده و هر چه زودتر در كشتى جا داده آماده سفرش گردانيدند و درباره برگزيدن سرداران ديگر و نيز در زمينه ديگر كارها هرگونه اختيار به دست او سپردند .\r\nالكبياديس با صد كشتى روانه گرديد و چون به آندروس « 1 » رسيد در آنجا با مردم شهر و هم با لاكيدومنيان كه به يارى ايشان شتافته بودند جنگ كرده همگى آنان را بكشت . ولى به هر حال شهر را نگشاد و اين نخستين دستاويز بود كه به دست دشمنان خود داد تا به آسانى زبان به تهمت او باز كنند .\r\nدر جهان اگر كسى هست كه او را شهرت و نكوهش بر زمين انداخته همان الكبياديس است .\r\nزيرا فيروزيهاى پياپى كه بهره او گرديد اين نتيجه را داد كه مردم او را به هر كارى توانا\r\n\r\n\r\n","description":"","footnote":"\r\n( 1 ) .  Andros \r\n","page_name":" 154 ","page_number":154},
  {"content":"\r\n\r\nمىپنداشتند و همين‌كه يك كارى انجام نمىيافت علت آن را مسامحه‌كارى دانسته زبان به گله باز مىداشتند و هيچ نمىگفتند . شايد نتوانسته . در آتن همه روزه انتظار داشتند كه مژده گشادن خيوس و ديگر شهرها برسد و از اين كه تأخيرى در رسيدن چنان مژده مىديدند روزبه‌روز ناشكيبايى بيشتر مىنمودند و بر بدگمانى مىافزودند و انديشه نمىكردند كه براى اين كارها تا چه اندازه پول دربايست است .\r\nكسى كه پول به دشمنان او يك پادشاه توانگر و توانا مىرسانند و خود بايستى هميشه در فشار بىپولى باشد و پياپى لشكر را سرخود رها نموده براى تدارك پول به اينجا و آنجا برود چه دشوار بود كار چنين كسى .\r\nآخرين دستاويز كه براى تهمت الكبياديس به دست دشمنان او افتاد از همين راه بود زيرا لوساندير « 1 » كه از لاكيدومون به سردارى كشتيهاى لاكيدومونى فرستاده بودند كورش « 2 » پول گزافى به او مىرسانيد و اين بود كه به كارگر كشتى كه پيش از آن روزانه سه ابولوس مىپرداختند اين هنگام روزانه چهار ابولوس پرداختند .\r\nدر حالى كه الكبياديس به كارگران خود سه ابولوس را نيز نمىتوانست به آسانى برساند و براى اين كار ناگزير بود كه به كاريا « 3 » رفته پول فراهم گرداند .\r\nاز اين جهت نگاهدارى كشتيها را در نبودن خود به آنتيوخ « 4 » واگزاشت و او مردى آزموده در جنگ دريايى بود ، ولى هميشه بىباكى مىنمود و از اين جهت الكبياديس به او سپرد كه به جنگ برنخيزد و اگر هم دشمن جنگ خواست او ايستادگى نمايد ولى آنتيوخ بر خلاف اين سپارش سبكى را تا آنجا رسانيد كه تنها خود را با يك كشتى ديگر آماده كرده روانه ايفيسوس گرديد ، در آنجايى كه كشتيهاى دشمن درنگ داشت و چون بر سر كشتيهاى آنان رسيد آشكارا جنگ خواست .\r\nلوساندير نخست چند كشتى را جدا كرده فرستاد كه او را دنبال كنند . ولى چون ديد كشتيهاى ديگر آتن به يارىاش آمدند او نيز همگى كشتيهاى خود را به كار انداخت و بدينسان فيروزى بزرگى يافت .\r\n\r\n\r\n","description":"","footnote":"\r\n( 1 ) .  Lysander \r\n( 2 ) . پسر داريوش كه كورش كوچك خوانده مىشود و داستان جنگ او با برادرش ارتخشتر معروف است كه ما نيز در سرگذشت ارتخشتر خواهيم آورد .\r\n( 3 ) .  Caria  بخشى از آسياى كوچك كه گويا اين زمان در دست آتنيان بود .\r\n( 4 ) .  Antioch \r\n","page_name":" 155 ","page_number":155},
  {"content":"\r\n\r\nخود آنتيوخ را بكشتند و كشتيها و دستگيران بسيار به دست آنان بيفتاد و اين بود كه يادگارى فيروزى برگماردند .\r\nالكبياديس چون اين بشنيد به ساموس بازگشته و از آنجا با همه كشتيهاى خود روانه شده از لوساندير جنگ خواست ، ولى لوساندير فيروزى كه به دست آورده بود غنيمت شمرده به جنگ نگراييد .\r\nدر ميان كسانى كه در لشكر الكبياديس او را دشمن مىداشتند ثراسوبولوس پسر ثراسون « 1 » دشمن جانى او بود و چون اين كارها را ديد تنها براى آنكه تهمتها به او بزند روانه آتن گرديد و در آنجا به شورانيدن مردم پرداخت . زيرا در همه جا به گفتگو پرداخته مىگفت :\r\nالكبياديس سپاه را تباه نساخت و كشتيها را از دست نداد مگر در سايه خودپرستى و غفلت زيرا رشته كارها را به دست كسى سپرد كه تنها از راه باده‌خوارى و چاپلوس كارى به او نزديكى مىجست و خود او جز به لذتهاى خويش نمىپرداخت و جز از پول فراهم كردن و با روسپيهاى ابودوس و ايوناكام گزاردن كار ديگرى برنمىخاست و هميشه در اين راه تكاپو داشت . به هنگامى كه كشتيهاى دشمن تا به آن نزديكى رسيده بود او لشكر را رها كرده دور رفت و اين بود كه اين شكست روى داد .\r\nهم او اين تهمت را به آلكبياديس مىزد كه درى براى خود در بيسانث « 2 » ساخته و به استوارى آن مىپردازد كه تو گويى اميد بازگشت به شهر خود را ندارد .\r\nآتنيان اين سخنان را به گوش گرفتند و از الكبياديس ناخرسندى نموده سرداران ديگرى را به جاى او برگزيده روانه نمودند .\r\nالكبياديس همين‌كه اين خبر را شنيد چون مىدانست كه چه روى خواهد داد بيدرنگ لشكر را رها كرده و دسته سپاهيان با مزد تهيه نموده و بر سر آن دسته از ثراكيان كه خود را آزاد خوانده سر بر هيچ حكومتى نمىگزاردند رفت و با آنان به جنگ پرداخت كه سرزمينى براى خود آماده گرداند و از اين راه مال بسيارى اندوخته در آن سر حد يونان نشست كه يونان را از تاخت‌وتاز آسياييان آسوده گرداند .\r\nتودييوس « 3 » و ميناندار « 4 » و آديمانتوس « 5 » كه همان سرداران تازه برگزيده بودند در\r\n\r\n\r\n","description":"","footnote":"\r\n( 1 ) .  Thrasnbulus  پسر  thrsuqn \r\n( 2 ) .  Bisanth  جايى در تسالى\r\n( 3 ) .  Tydeus \r\n( 4 ) .  Menander \r\n( 5 ) .  Adimantus \r\n","page_name":" 156 ","page_number":156},
  {"content":"\r\n\r\nآييگوسپوتامى « 6 » لشكر انداخته و همه كشتيهاى خود را در آنجا داشتند و از اينجا هر روز به سوى دريا بيرون رفته و از لوساندير كه در لامپساركوس لنگر انداخته بود جنگ مىخواستند و چون او به جنگ برنمىخاست بازگشته و بازمانده روز را بيكار و بىپروا مىگزاردند و از بىباكى رعايت سامان و آراستگى نمىنمودند .\r\nالكبياديس كه در آن نزديكيها بود دانست كه خطر بزرگى بر ايشان توجه دارد و روا نشمرد كه خود را دور گرفته بىپروايى كند و اين بود كه سوار اسبى گرديده به نزد سرداران آمد و با آنان گفتگو نمود كه اين جايى كه گرفته‌ايد بسيار نابجاست زيرا بندر ايمنى ندارد و آنگاه براى آذوقه بايستى تا شهر سيستوس برويد .\r\nهم‌چنين يادآورى كرد كه سپاهيان شمالى بىباك و بىپروا در خشكى پراكنده گرديده يكى به خوش‌گذرانى مىپردازد و ديگرى روانه بازار مىشود و سومى به چادر خود رفته به خواب مىپردازد و اين حال با نزديكى دشمن و آن سامانى كه سپاهيان ايشان دارد كه هرگز جاى خود را رها نمىكنند بسيار بيمناك است .\r\nاز اين جهت پيشنهاد كرد كه كشتيها را حركت داده به نزديكى سيستوس بروند ليكن سرداران نه تنها سخن او را خوار گرفتند و گوش ندادند بلكه يكى از ايشان بنام تسوديبوس با عبارتهاى دشنام‌آميزى پاسخ داده چنين گفت :\r\nديگر تو سردار نيستى تا به كارهاى سپاه دخالت كنى بلكه سردار ديگران هستند و او را بيرون راند .\r\nالكبياديس از آنان دريافت خيانت كرد و از آنجا روانه گرديد و چون از لشكرگاه بيرون آمد به دوستان خود كه همراه‌اش بودند چنين گفت :\r\nاگر سرداران بدينسان به خوارى رفتار نمىكردند من كارى مىكردم كه لاكيدومنيان ناگزير گرديده به جنگ برخيزند و گرنه كشتيهاى خود را گزارده بروند .\r\nكسانى اين سخن او را گزافه پنداشته‌اند ، ولى ديگران گفته‌اند او مىتوانست كه دسته‌هاى سواره و تيرانداز ارثراك به انبوهى گرد آورده بر لشكرگاه لاكيدومنيان بتازد و سامان آنان را به هم زند .\r\n\r\n\r\n","description":"","footnote":"\r\n( 6 ) .  AAegqspotamii \r\n","page_name":" 157 ","page_number":157},
  {"content":"\r\n\r\nبه‌هرحال اندكى نگذشت كه ارج اين راهنماييهاى الكبياديس و پيش‌بينيهايى كه كرده بود دانسته شد .\r\nزيرا به هنگامى كه آتنيان هرگز احتمال نمىدادند لوساندير ناگهان بر آنان تاخته ديوانه‌وار به جنگ برخاست كه تنها كونون « 1 » با هشت كشتى جان به در برده ديگران همگى نابود شدند و دويست كشتى به دست دشمن افتاد .\r\nنيز سه هزار تن مرد دستگير شد كه همه را بكشتند . پس از اندكى خود آتن به دست لوساندير افتاده همگى كشتيهايى كه در آنجا يافت به آتش سوزانيد و ديوارهاى دراز شهر را برانداخت .\r\nپس از اين پيش‌آمد الكبياديس از لاكيدومنيان كه در دريا و خشكى چيره شده بودند ترسيده خود را به بثونيا كشيد . پيش از خود گنجينه بزرگى به آنجا فرستاده مقدارى را هم همراه خود برد و بيشتر مال را در آن دژى كه استوار گردانيده بود بازگذاشت .\r\nولى بسيارى از اين دارايى خود را در بثونيا از دست داد كه ثراكيان كه در آن نزديكى زندگى مىنمودند تاراج كردند .\r\nاز اين جهت خواست از آنجا روانه نزد ارتخشتر گردد و يقين داشت كه پادشاه ايران ارزش كارهاى او را به ديده گرفته او را از ثميستوكليس كمتر نخواهد شمرد .\r\nبلكه عنوان پناهندگى اين بهتر و سرفرازانه‌تر از آن ثميستوكليس خواهد بود . زيرا ثميستوكليس پناهنده شده بود تا با همشهريان خود بجنگد ولى اين مىخواهد با دشمنانش بجنگد و چون مىپنداشت فارنابازوس « 2 » بهتر از ديگران حمايت خواهد نمود . اين بود كه روانه نزد او گرديد و ديرزمانى را در فروگيا نشيمن داشت كه به فارنابازوس احترام بسيار مىنهاد و او نيز هرگونه نوازش در حق اين به كار مىبرد .\r\nدر اين ميان آتنيان كه جمهورى ايشان برافتاده نزديك بود آزادى را از دست بدهند . زيرا لوساندير سى تن بيدارگر بر ايشان به فرمانروايى برگمارده بود و در اين هنگام بدبختى و گرفتارى آنچه را كه پيش از آن درنمىيافتند اكنون دريافتند و خطاهاى گذشته خود را به ياد آوردند .\r\n\r\n\r\n","description":"","footnote":"\r\n( 1 ) .  Conoun  اين داستان كه پلوتارخ در اينجا بسيار كوتاه ساخته در جاى ديگرى نيز ياد آن به اختصار خواهد كرد و خود از حوادث بزرگ تاريخ يونان و ايران است ، زيرا همه اين فيروزيهاى اسپارت نتيجه دستگيرى ايران بود .\r\n( 2 ) . گفتيم كه يكى از گماشتگان ايران در آسياى كوچك بود .\r\n","page_name":" 158 ","page_number":158},
  {"content":"\r\n\r\nبه ويژه آن رفتار ستمگرانه‌اى را كه دوباره با الكبياديس كرده بودند .\r\nزيرا گناهى كه بر او گرفته بودند تنها اين بود كه چند كشتى بر جمهورى زيان زده و به دست دشمن داده ولى گناه خود ايشان كه جمهورى را از داشتن چنان سردارى بىبهره ساخته بودند بسيار بزرگ‌تر بود .\r\nبه‌هرحال تنها اميدى كه آتنيان داشتند به الكبياديس بود زيرا مىگفتند كسى كه در آن زمان دور راندگى آسوده نمىنشست و سود شهر خود را رعايت مىنمود اكنون هم آسوده نخواهد بود و همين كه فرصتى پيدا كرد به كار خواهد برخاست .\r\nبه ويژه با اين بىآزرميها كه لاكيدومنيان از خود مىنمايند و رفتار ناهنجارى كه سى تن هميشه نگرانى از الكبياديس داشتند و هميشه خبر رفتار و گفتار او را مىگرفتند .\r\nسرانجام كريتياس به لوساندير چنين گفتگو كرد كه تا ريشه دموكراسى آتن كنده نشود لاكيدومنيان آسوده به كار حكمرانى يونان نخواهند پرداخت و تا الكبياديس زنده باشد مردم به حكمرانى سى تن خرسند نگرديده و از ته دل گردن نخواهند نهاد .\r\nليكن لوساندير به اين گفتگوى او اثرى باز نكرد تا آنگاه كه حكم نهانى از قاضيان لاكيدومينى دريافت كه بايد الكبياديس را گرفته نزد ايشان بفرستد و ايشان اين كار را يا از آن جهت كرده بودند كه بىباكى و غيرتمندى او را مىشناختند و از رهگذر او نگرانى داشتند و يا اينكه مىخواستند دل پادشاه آگيس را جسته باشند .\r\nلوساندير آن حكم را دريافته همراه يك فرستاده نزد فارنابازوس فرستاد كه به كار بندد فارنابازوس دستور آن را به برادر خود ميگايوس « 1 » و به عموى خود سوساميثريس « 2 » داد كه به كار بندند . الكبياديس اين زمان در يك ديه كوچكى از فروگيا مىزيست و تيماندرا « 3 » را كه بر گزيده خود بود همراه داشت .\r\nكسانى كه براى كشتن او فرستاده شده بودند آن دليرى را نكردند كه به درون اطاق او بروند بلكه گرداگرد آن را فراگرفته و آتش به آن زدند .\r\nالكبياديس همين‌كه آن را دريافت رخت و ابزار خانه هر چه يافت گرد كرده به روى آتش\r\n\r\n\r\n","description":"","footnote":"\r\n( 1 ) .  Megaeus  اين نام بىشباهت به نامهاى ايرانى نيست و جزو نخست آن گويا محرف كلمه « غا » باشد كه در زبانهاى ايرانى هست همچنين نام سوسامثريس گويا ايرانى باشد . چنان كه نام فارنابازوس بىشك نام ايرانى است .\r\n( 2 ) .  Susamithres \r\n( 3 ) .  Timandra \r\n","page_name":" 159 ","page_number":159},
  {"content":"\r\n\r\nانداخت تا آن را خاموش گرداند و خود او رخت خويش را به بازوى چپ پيچيده و شمشير را به دست راست گرفته و خود را به آتش انداخته و پيش از آنكه رختهايش بسوزد از آن رهايى يافت .\r\nآن كسان چون او را ديدند هيچ كدام جرأت ايستادن و يا به جنگ پرداختن نداشته و همه بازگشتند ولى از دور به تيرباران پرداخته با تير او را بكشتند .\r\nو چون آدمكشان دور شدند تيماندرا جنازه را برداشته و او را به رختهاى خود پيچيده و با شكوه و احترامى كه از دست او برمىآمد به خاك سپرد .\r\nكسان ديگرى هم‌داستان كشته شدن الكبياديس را به همين شرح نوشته‌اند . جز اينكه اينان علت داستان را نه دخالت فارنابازوس و لوساندير يا خواهش لاكيدومنيان مىشمارند .\r\nبلكه چنين مىگويند چون او دخترى را از يك خاندان نجيبى نزد خود آورده نگه مىداشت و اين كار مخالف آبروى آن خاندان بود برادران دختر تاب شكيبايى بر آن بدنامى نياورده شبانه به خانه‌اى كه نشيمن او بود آتش زدند و چون او بيرون دويد تا بگريزد و خود را برهاند او را بدانسان كه نقل كرديم بكشتند . « 1 »\r\n\r\n\r\n","description":"","footnote":"\r\n( 1 ) . بايد گفت اين روايت دومى درست‌تر است زيرا گذشته از آنكه فارنابازوس به ميهمان و پناهنده خود خيانت نمىكرد چون الكبياديس به قصد رفتن به نزد پادشاه ايران پيش او آمده بود از اين جهت هم باور كردنى نيست كه او را بىدستور پادشاه ايران بكشتند .\r\n","page_name":" 160 ","page_number":160},
  {"content":"\r\n\r\n\r\nلوساندير\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nپدر لوساندير « 1 » را گفته‌اند اريستوكوليتوس « 2 » بود كه از خاندان پادشاهى نبوده از تيره هراكليداى « 3 » شمرده مىشد .\r\nاو به بىچيزى بزرگ گرديده و از روى شيوه‌اى كه لاكيدومنيان براى بزرگ كردن جوانان داشتند و آنان را آرزومند شهرت و بزرگى بار مىآوردند او نيز هميشه در پى شهرت مىزيست و كوشش در اين باره دريغ نمىداشت « 4 » و آنچه در اخلاق او غرابت دارد شكيبايى است كه در برابر بىچيزى نمود و هرگز خود را بنده مال نساخت . سپس هم كه اسپارت را پر از مال و توانگرى گردانيد و در نتيجه زر و سيم بىشمارى كه پس از جنگهاى آتن به آنجا فرستاد اسپارتيان را مال‌دوست ساخته افتخار چشم‌پوشى از مال را كه از باستان زمان خاص آنان بود از دستشان ربود . با اين همه درهمى از آن مال براى خود نگه نداشت .\r\nچون جنگ‌هاى پلويونيسوس به درازى انجاميد و پس از شكستى كه آتنيان در سيكيلى يافتند و چنين انتظار مىرفت كه چيرگى خود را بر دريا پاك از دست هشتند تا ديرزمانى هم پياپى شكست بهره آنان مىگرديد ، با اين همه ناگهان الكبياديس از راندگى خود بازگشته و رشته فرماندهى را در دست گرفت و تغيير در كارها پديد آورد و دوباره آتنيان را حريف\r\n\r\n\r\n","description":"","footnote":"\r\n( 1 ) .  Lysander \r\n( 2 ) .  Aristoclitus \r\n( 3 ) .  Heraclidae \r\n( 4 ) . شرحهايى از آغاز زندگانى او داده كه ما ترجمه نكرديم .\r\n","page_name":" 162 ","page_number":162},
  {"content":"\r\n\r\nلاكيدومنيان در دريا گردانيد . لاكيدومنيان از اين پيش‌آمدها به تشويش افتادند و خود را ناگزير يافتند كه جانسپارى و غيرتمندى بيشترى آشكار سازند و چون فرمانده كاردانى در دريا نداشتند لوساندير را به فرماندهى همگى درياها برگزيده به آنجا فرستادند .\r\nلوساندير به ايفيسوس آمده مردم آنجا به لاكيدومنيان دلبستگى داشتند و به او احترام بسيارى مىنمودند . ولى نزديك بود ايشان شيوه زندگانى وحشيان را پيش گيرند و اين در نتيجه آميزش آنان با ايرانيان بود . زيرا ايفيسوس به لوديا نزديك است و آنگاه سركردگان پادشاه مدت درازى در ايفيسوس نشيمن گرفته بودند . از اين جهت لوساندير چادر خود را در آنجا زد و دستور داد كه همه كشتيهاى بازرگانى در آنجا لنگر بيندازند و خويشتن آغاز كرد كه كشتيهاى جنگى بسازد .\r\nبدينسان بندرها را پر از كشتى و دكانها را پر از كار و بازار را پر از دادوستد گردانيد و مردمان را توانگر ساخت .\r\nاز همان هنگام در سايه كوشش لوساندير اين شهر روى به پيشرفت نموده تا به آن حال رسيد كه امروز هست .\r\nلوساندير چون شنيد كه كورش « 1 » پسر پادشاه به سارديس رسيده روانه آنجا گرديد كه با وى گفتگو كرده از تيسافرنيس شكايت نمايد . زيرا تيسافرنيس با آنكه از پادشاه فرمان يافته بود به لاكيدومنيان يارى كند و آتنيان را از دريا بيرون اندازد جهت دوستى با الكبياديس به آن كار نپرداخته و از پول دادن خوددارى كرد و از اين راه مايه ويرانى آن گرديد .\r\nكورش در نهان خواستار آن بود كه از تيسافرنيس نكوهش كنند و خبرهاى بدى از او به پادشاه بفرستند زيرا تيسافرنيس مرد ناستوده‌اى بود و با كورش نيز دشمنى مىورزيد .\r\nدر سايه اين پيش‌آمد كه لوساندير توانست با شيرين‌زبانى و خوشرفتارى دل آن شاهزاده جوان را بربايد و او را هوادار جنگ گرداند . و چون خواست از آنجا باز گردد شاهزاده بزم ميهمانى باشكوهى بياراست و از او خواهش كرد كه هر چه آرزو در دل دارد بازگويد و شرم نكند زيرا هرآنچه بخواهد به او داده خواهد شد .\r\nلوساندير پاسخ داده گفت :\r\nكنون كه شما تا اين اندازه مهربانى مىنماييد من خواهشمندم يك ابولوس به مزد روزانه كارگران كشتى بيفزاييد كه به جاى سه ابولوس روزانه چهار ابولوس دريافت دارند .\r\n\r\n\r\n","description":"","footnote":"\r\n( 1 ) . كورش كوچك كه اين هنگام حكمران آسياى كوچك بود .\r\n","page_name":" 163 ","page_number":163},
  {"content":"\r\n\r\nكورش از اين پاكدلى او كه نيكخواهى ديگران را مىنمايد خوش‌دل گرديد ده هزار در يك به او بخشيد و او از اين پول بر مزد كارگران افزود و از اين راه كشتيهاى دشمن را تهى گردانيد . زيرا همين‌كه كارگران چگونگى را شنيدند بسيارى از ايشان براى فزونى مزد به اين سو گراييدند و آنان كه به جاى خود باز ماندند همواره دلشكسته و پژمرده بودند و هر روز به بهانه‌جويى برخاسته آزار بر سركردگان كشتى مىدادند . با اين همه كه لوساندير دشمن را ناتوان ساخته بود باز از پرداختن به جنگ در دريا ترس داشت . زيرا اختيار سپاهيان دشمن به دست الكبياديس بود كه سردار بسيار توانا و آزموده‌اى شمرده مىشد و تاكنون در هيچ جنگى در دريا يا در خشكى شكست نيافته بود .\r\nولى سپس چون الكبياديس از ساموس روانه فوكاييا « 1 » گرديد و اختيار كشتيهاى خود را به انتيوخوس سپرد اين مرد از براى آنكه دشنامهايى به لوساندير بدهد با دو كشتى روانه بندر ايفيسوس گرديد و از غرورى كه داشت ريشخندكنان تا به آنجا كه كشتيها بودند نزديك رفت .\r\nلوساندير نخست چند كشتى را به جلو او فرستاد ولى چون ديد كشتيهاى آتنيان به يارى آنتيوخوس آمدند كشتيهاى ديگر را نيز فرستاد .\r\nسرانجام همگى كشتيهاى دو سوى به جنگ درآمد و فيروزى از آن لوساندير بود كه پانزده كشتى از آتنيان برگرفت و به نام اين پيشرفت يادگار فيروزى برانگيخت .\r\nدر سايه اين پيش‌آمد بود كه مردم در آتن خشمناك گرديده الكبياديس را از سردارى بر انداختند و او چون در لشكرگاه از سپاهيان آزار مىيافت از آنجا دورى گزيده خود را به خرسونيسى كشيد .\r\nاين جنگ اگرچه به خودى خود اهميتى نداشت ولى چون نتيجه آن بيرون رفتن الكبياديس گرديد از اين جهت نام پيدا كرد .\r\nپس از ديرى كاليكراتيداس « 2 » به جاى لوساندير به سردارى كشتيها آمد .\r\nلوساندير كشتيها را به او سپرد ولى پولهايى كه در دستش بود و تا اين هنگام خرج نشده بود همه را به سارديس بازفرستاده پيغام داد كه اگر خواستيد خودتان اين پولها را به كاليكراتيداس بپردازيد تا درست دريابيد كه تا چه اندازه كاردان و تواناست .\r\nپس از رفتن او كاليكراتيديس دچار سختى و تنگدستى گرديد .\r\n\r\n\r\n","description":"","footnote":"\r\n( 1 ) .  Phocaea \r\n( 2 ) .  Callicratidas \r\n","page_name":" 164 ","page_number":164},
  {"content":"\r\n\r\nزيرا پولى همراه خود نياورده و از آن سوى هم نمىتوانست باج بر مردم شهر بسته پول از آنان دريافت دارد . پس چاره نديد جز آنكه به دربار سركردگان پادشاه رفته از ايشان طلب پول كند بدانسان كه لوساندير كرده بود . ولى به اين كار شايستگى نداشت زيرا مرد گردن‌فراز و والاهمتى بود . و چنين باور مىكرد كه يونانيان هرگونه گزند از دست يكديگر ببينند و هرگونه رنج بكشند بهتر از اين است كه به در خانه بيگانگان رفته چاپلوسى كنند .\r\nبيگانگانى كه زر فراوان دارند و هيچ خوى پسنديده‌اى ندارند . ليكن چون ناگزير بود خواه و ناخواه آهنگ لوديا كرده به در خانه كورش رفت و چون به آنجا رسيد پيام فرستاد :\r\nكاليكراتيداس فرمانده در اين‌جاست و مىخواهد با شما گفتگوهايى نمايد .\r\nيكى از دربانان چنين پاسخ داد :\r\nاى بيگانه ! كورش اين هنگام بيكار نيست و به باده‌گسارى پرداخته .\r\nكاليكراتيداس ساده‌دلانه پاسخ داد :\r\nپس منتظر مىنشينم تا او از باده‌گسارى فارغ گردد .\r\nدربانان او را به نزديكى از ايرانيان كه مرد تربيت نديده و درشتخويى بود بردند و او جز خنديدن و خوار داشتن پذيرايى ديگرى از او نكرد . بارى بار دوم كاليكراتيداس دم در كورش آمده و چون اين باز نيز ديدار كردن نتوانست ديگر تاب نياورده به ايفيسوس بازگشت و در راه زبان به نفرين آن كسانى بازداشت كه باعث شده چنان كسانى را بر يونانيان چيره گرداننده‌اند و به ايشان ياد داده‌اند به غرور پول و دارايى بدانسان رفتار ناستوده نمايد . نيز نزد كسانى كه همراهش بودند سوگند ياد كرد كه همين كه به اسپارت بازگردد تا بتواند خواهد كوشيد يونانيان را از دشمنى با يكديگر باز دارد و آنان را از ياورى ايرانيان بىنياز سازد .\r\nولى او كه چنين انديشه‌هاى پاكدلانه را مىپروريد و جز بر نيكى يونان نمىكوشيد و با خرد و بزرگى و دادگرى كه داشت توانا بر انجام هرگونه نيكى شمرده مىشد ديرى نگذشت كه در جنگ آرگينوساى « 1 » شكست يافت و بمرد .\r\nپس از آن كار لاكيدومنيان روى به پس رفتن داشت . همدستان ايشان از لشكرگاه فرستاده‌اى به اسپارت فرستاده پيام دادند كه اگر لوساندير را به فرماندهى بفرستند ما مىتوانيم كوشش و غيرت بيشتر نموده جبران گذشته را بكنيم .\r\n\r\n\r\n","description":"","footnote":"\r\n( 1 ) .  Arginusae \r\n","page_name":" 165 ","page_number":165},
  {"content":"\r\n\r\nكورش نيز كسى را فرستاد همان خواهش را كرد . ولى چون چنين قانونى در ميان ايشان بود كه يك تن نمىتوانست دوبار به سردارى برگزيده شود از آن سوى نمىخواستند كه در خواست همدستان را نپذيرند . اين بود عنوان فرماندهى را به يك آراكوس « 1 » نامى داده لوساندير را به نام جانشينى او فرستادند . ولى همه‌گونه اختيار به دست لوساندير سپردند و بدينسان او روانه لشكرگاه گرديد .\r\nولى كسانى كه بزرگوارى و پاكدلى را در يك سردار شرط مىشمارند چون او را با كاليكراتيداس به سنجش مىنهادند تفاوت را بسيار مىديدند زيرا لوساندر حيله و نيرنگ به كار برده بسيارى از كارها را به دروغ و فريب پيش در هر كار مىبرد و به جا كه راستى و داد گرى سود داشت دست به دامن دغلكارى مىزد و در جاىهاى ديگر از آن روى بر مىگردانيد .\r\nبه عبارت ديگر او راست را بر دروغ برترى نمىنهاد بلكه راست و دروغ هر دو را يكى شمرده هر كدام باعث پيشرفت كار بود سودمند مىدانست و گرنه ناسودمند مىشمرد .\r\nكسانى كه مىگفتند :\r\nپسران هركولس در جنگ نيرنگ به كار نمىزنند او بر اين سخن مىخنديد و چنين مىگفت :\r\nدر جايى كه پوست شير نرسد بايد از پوست روباه بر سر آن دوخت .\r\nچنان كه رفتار خود او در داستان ميلتوس « 2 » به همين راه بود . زيرا به دوستان و بستگان خود وعده داده بود يارى به آنان كرده ريشه حكمرانى توده را از آن شهر براندازد . و دشمنان ايشان را از شهر بيرون راند و چون شنيد كه دو دسته با هم آشتى كرده كشاكش را به كنار نهاده‌اند چنين وانمود كه از آن آشتى خرسندى دارد ولى در نهان كسانى را برانگيخت كه بار ديگر كشاكش را دنبال كنند و سپس كه بار ديگر دو تيرگى پيش آمد بيدرنگ به شهر شتافت و چون كسانى از آنان كه دوباره به كشمكش برخاسته بودند نزد وى آمده و زبان به نكوهش آنان باز نمود ، ليكن در نهان به ديگران اطمينان داده مىگفت :\r\nمن با شما هستم از هيچى نترسيد .\r\nهمه اين كارها از بهر آن مىكرد كه سردستگان توده ترس نكرده از شهر نگريزند بلكه در آنجا ايستادگى كرده و همگى با دست او كشته شوند چنان كه ايستادند و كشته شدند .\r\n\r\n\r\n","description":"","footnote":"\r\n( 1 ) .  Aracus \r\n( 2 ) .  Miletus \r\n","page_name":" 166 ","page_number":166},
  {"content":"\r\n\r\nسخنى كه از او نيز ياد كرده‌اند مىرساند كه در بند سوگند به خدايان نيز نبوده و چنين گناه بزرگى را گناه نمىشمرده . چه او گاهى مىگفته :\r\nبچگان را بازيچه بايد فريب داد و بزرگان را با سوگند ، اين جمله از آن پولوكراتيس پادشاه ساموس بوده .\r\nولى سخنى كه از يك پادشاه بيدادگرى سر زده چه شايستگى به يك سردارى دارد ؟ اين چه رواست كه كسى از دشمن بترسد و پرواى ايشان ننمايد ؟ !\r\nكورش اين زمان كس فرستاده لوسانديرا به سارديس خواند و به او مقدارى پول پرداخت و نيز وعده پولهاى ديگر داده با لهجه جوانى و مهربانى گفت :\r\nاگر پدر من چيزى به تو ندهد خود من از كيسه خويش دستگيريها از تو خواهم نمود اگر پولم نماند آن هنگام كرسى زرين و سيمين را كه به روى آن مىنشينم تكه‌تكه نموده پول براى تو تهيه خواهم نمود .\r\nو چون به ماد ( ايران ) نزد پدر خود بايستى برود لوساندير را به جاى خويش گزارده خواستار گرديدند كه باجهاى شهرها گرد بياورد و به كارهاى حكومت پرداخته نگاهدارى از شهرها كند .\r\nنيز سپرد كه تا بازگشت او جنگى در دريا ننمايد . زيرا او در بازگشت كشتيهاى بسيارى از كيليكيا و فينيقيا همراه خواهد آورد . اين سپارشها را كرده روانه نزد پدر خود گرديد تا ديدارى از او بكند .\r\nكشتيهاى لوساندير كمتر از آن بود كه به جنگ برخيزد و بيشتر از آن بود كه به يك بار بنشيند . اين بود كه آنان را برداشته به سفر برخاست و پاره جزيره‌هايى را به دست آورد . نيز آييگنا و سالامين را ويرانه ساخت .\r\nسپس از آنجا در آتيكا لنگر انداخته به پادشاه آگيس كه از دكليا براى ديدن او آمده بود سلامى گفت و بدينسان به سپاهيان خشكى نشان داد كه به هر كجا كه بخواهد مىتواند سفر كند و خود اختيار همه دريا را دارد .\r\nولى چون شنيد آتنيان از دنبال او مىآيند از راه ديگرى از ميان جزيره‌ها به سوى آسيا بگريخت و چون ديد در هلسپونت پاسبانى نيست با همه كشتيهاى خود از دريا به لامسپاكوس حمله برد .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nدر حالى كه ثوراكس « 1 » نيز از خشكى به او يارى مىنمود و تا نزديك ديوارهاى شهر رسيده بود . بدينسان شهر را با زور بگشاد و به سپاهيان اجازه داد كه به تاراج بپردازند .\r\nدر اين هنگام كشتيهاى آتنيان كه يكصد و هشتاد كشتى بود به لايوس « 2 » در خرسونيسى رسيده بود و چون شنيدند كه لامپساكوس ويرانه گرديده روانه سيستوس شدند و از آنجا آذوقه برداشته روانه آبيگوسپوتا مىگرديدند كه بر دشمن كه هنوز در لامپساگوس بود برانند .\r\nدر ميان سركردگان آتنى اين زمان يكى هم فيلوكليس « 3 » بود و اين آن كس است كه پيشنهاد كرده بود قانونى نهاده شود كه انگشت نرينه دست راست اسيران را ببرند تا نيزه نتوانند برداشت ولى پارو بتوانند زد .\r\nاينان همگى اميدوار بودند كه فردا بامداد جنگ خواهد درگرفت .\r\nولى لوساندير انديشه ديگرى در مغز خود مىپرورد و به ناخدايان و كشتىرانان خود چنين دستور داد كه به هنگام سفيده بامداد به كشتيها رفته و چنين وانمايند كه امروز جنگ خواهد بود و خود را به صف نهاده خاموش و آرام بايستند و منتظر حكمى باشند كه دوباره به آنان داده شود .\r\nناخدايان اين كردند و چون آفتاب بردميد و آتنيان كشتيهاى خود را به حركت آورده به قصد جنگ پيش آمدند ، لوساندير با همه آراستگى و آمادگى كه هنوز از بامداد داشت هيچ گونه جنبشى ننموده و به جنگ پيش نيامد .\r\nتنها كارى كه كرد اين بود كه پاره قايقها را فرستاد و به كشتىبانان كه خود را به صف نهاده بودند دستور داد كه هرگز جنبشى نكنند و از جاى خود تكان نخورده قصد جنگ ننمايد و چون بدينسان روز به پايان رسيد و آتنيان برگشتند . او همچنان سپاهيان را در كشتيها نگاه داشت و اجازه بيرون رفتن نداد و تا آنان خبر پياده شدن آتنيان را نياوردند كسان خود را از كشتى بيرون نساخت .\r\nبه همين شيوه بود رفتار او در روزهاى دوم و سوم و چهارم .\r\nاز اينجا آتنيان يقين كردند كه دشمن را ترس فراگرفته و اين است كه جرأت جنگ نمىكند و نخواهد كرد .\r\n\r\n\r\n","description":"","footnote":"\r\n( 1 ) .  Thorax \r\n( 2 ) .  Elaeuc \r\n( 3 ) .  Philocies \r\n","page_name":" 168 ","page_number":168},
  {"content":"\r\n\r\nدر اين هنگام بود كه آلكبياديس كه در خرسونيسى مىزيست بر اسبى سوار گرديده نزد آتنيان آمد و به سركردگان از جهت جايگاه لشكر ايرادهايى گرفت .\r\nنخست اينكه لشكرگاه را در جايى قرار داده بودند كه ريگزار در كنار دريا و از هر سوى باز و بىپناه بود و آنگاه بندرى براى پياده شدن از كشتى نداشت . دوم اينكه آذوقه را از سيستوس بايستى بياوردند .\r\nدر حالى كه اگر راهى از دريا پيموده تا به بندر آن شهر مىرسيدند هم به آذوقه نزديك مىشدند و هم از دشمن كه با دو چشم آنان را مىپاييد دور مىشدند .\r\nبه‌هرحال سرداران به اين ايرادهاى او گوش ندادند ، بلكه توديوس درشتيها كرده و چنين پاسخ داد كه اكنون نه او بلكه ديگران سردار سپاه مىباشند .\r\nاين بود الكبياديس كه گمان خيانتكارى نيز به آنان مىبرد از آنجا دور گرديد . « 1 »\r\nاما در روز پنجم چون آتنيان به شيوه هر روز از جلو دشمن برگشتند و سخت مغرور شده دشمن را خوار مىشمردند .\r\nلوساندير چند كشتى را براى خبر آوردن فرستاد و به ايشان چنين دستور داد :\r\nاگر ديديد آتنيان پياده شدند بيدرنگ باز گرديد و به هر تندى كه مىتوانيد راه پيماييد و چون به نيمه راه مىرسيد دوباره به صف ايستاده سپر برنجى را كه نشان جنگ است از سمت جلو كشتيها بلند گردانيد .\r\nخود او هم به اين سو و آن سو دويده به كشتيها نزديك شده ناخدايان و كشتىبانان را دل مىداد و چنين مىسپرد كه هيچ كسى از سپاهى يا كارگر كشتى از جاى خود بيرون نرود بلكه همگى آماده بايستند كه چون نشانه جنگ داده شد يك بار دست به كار زنند .\r\nبدين ترتيب بود كه چنان نشانه جنگ داده شد و آواز شيپور از كشتى فرماندهى بلند گرديد كشتيها به صف ايستادند از آن سوى سپاهيان پياده به كوشش برخاستند كه دماغه كنار دريا را به دست آوردند .\r\nفاصله در ميانه دو خشكى در آنجا دو ميل كما بيش است كه در سايه كوشش و غيرت كارگران كشتى به زودى پيموده گرديد .\r\nكونون يكى از فرماندهان آتنيان نخست كسى بود كه از خشكى چشمش به كشتيها افتاد و\r\n\r\n\r\n","description":"","footnote":"\r\n( 1 ) . اين داستان را در سرگذشت آلكبياديس نيز آورده بود .\r\n","page_name":" 169 ","page_number":169},
  {"content":"\r\n\r\nديد كه از دور مىشتابند و اين بود داد زده دستور داد آتنيان به كشتيها برگردند و از سراسيمگى گاهى لابه به لشكريان نموده و گاهى درشتى آشكار مىساخت و برخىها را با زور به كشتيها مىرسانيد .\r\nولى از همه اين كوششهاى او نتيجه به دست نيامد .\r\nزيرا آتنيان از آنجا كه انتظار جنگ را نداشتند چون از دريا برگشتند همگى پراكنده شدند كه برخى روانه بازار گرديده پاره‌اى در آن بيابان اين سو و آن سو رفتند يا در چادرهاى خود خوابيدند .\r\nدسته‌اى هم سرگرم خوراك‌پزى بودند .\r\nاينها همه نتيجه ناآزمودگى سركردگان بود كه چنين پيش‌آمدى را هرگز گمان نمىبردند .\r\nو چون دشمن با خروش و فرياد دلخراش جلو مىآمد كونون با هشت كشتى روى به گريز نهاده از آنجا روانه قبرس گرديده و از آنجا به ايوگوراس « 1 » رفت و جان به در برد .\r\nپلوپونيسيان بر كشتيهاى بازمانده افتاده برخى را كه تهى بود برگرفتند و برخى را كه كسانش فرا رسيده مىخواستند سوار شوند در همان حال به ته دريا فرو بردند .\r\nسپاهيانى كه به ياورى مىآمدند چون بىابزار جنگ مىرسيدند در همانجا در كشتى و يا در خشكى كشته مىشدند و آنان كه مىگريختند دشمنان دنبالشان مىنمودند .\r\nلوساندير سه هزار تن دستگير گرفت كه سرداران نيز در ميان ايشان بودند و همه كشتيهاى آتن را به جز از يك كشتى به نام پارالوس و آن هشت كشتى كه كونون برده همه را به دست آورد .\r\nسپس با شيپور و موزيك روى به چادرها آورده آنجا را تاراج نمود و كشتيها را از دنبال انداخته بااين‌حال روى به لامپساكوس نهاد .\r\nبدينسان او به اندك رنجى يك كار بزرگى را انجام داد و در يك ساعت جنگى را كه از جهت نتيجه‌هاى دنبالى آن بىمانند بود به پايان آورد .\r\nجنگى كه تاكنون هزار بار صورت خود را تغيير داده و در اين مدت چندان سركردگانى را نابود ساخته بود كه در همه جنگهاى پيشين يونان تا آن زمان روى هم رفته نابود نشده بود .\r\nچنين پتياره جنگى سرانجام با دست يك مرد به پايان رسيد .\r\n\r\n\r\n","description":"","footnote":"\r\n( 1 ) .  Evagoras \r\n","page_name":" 170 ","page_number":170},
  {"content":"\r\n\r\nو چون شورايى كه درباره سه هزار دستگير تعيين يافته بود حكم به كشتن همه آنان داد لوساندير فيلوكليس را نزد خود خوانده گفت :\r\nدر برابر آن پيشنهادى كه همشهريان خود درباره يونانيان كرده بودى كنون خود را سزاوار چه كيفرى مىشمارى . « 1 »\r\nفيلوكليس از پيش‌آمد هرگز خود را نباخته بود چنين پاسخ داد :\r\nتهمتى كه هنوز نزد هيچ قاضى به ثبوت نرسيده مرا آلوده آن نساز و اينكه اكنون چيره گرديده‌اى نگاه كن كه اگر دستگير مىگرديدى چه كيفرى را اميدوار بودى همان كيفر را درباره‌ى من روا دار .\r\nسپس خود را شسته و پاكيزه ساخته و رخت زيبا در بر كرد و جلو ديگران افتاده آنان را به سوى كشتارگاه راه نمود .\r\nاين داستانى است كه ثئوفراستوس « 2 » در كتاب خود مىنويسد . سپس لوساندير به گردش پرداخته در هر كجا يك آتنى مىديد فرمان مىداد كه به آتن روانه گردد و اعلان مىكرد كه هر كسى از آتنيان كه از شهر بيرون باشد اگر به دست افتاد كشته خواهد شد .\r\nمقصودش از اين كار آن بود كه همگى در شهر گرد بيايند و بدينسان كميابى و گرسنگى زود آغاز كند و مدت محاصره نيز به درازا نيانجامد . نيز در همه جا آيين حكمرانى توده را بر انداخته در هر شهرى يك تن از لاكيدومنيان را به حكمرانى آن شهر برمىگماشت و دستور مىداد كه ده تن را نيز از دسته‌هايى كه خود او پيش از آن در شهرها پديد آورده بود برگزيند و به كار حكمرانى دخالت دهند .\r\nاين كار را چه در شهرهاى هوادار خود و چه در شهرهاى دشمن مىنمود .\r\nبدينسان در شهرها مىگرديد و در همه جا مقصودش اين بود كه خود را برترين كس در يونان بسازد و اين است كه در بخشيدن حكمرانى نگاهى به نژاد كسى يا توانگرى او نداشت بلكه تنها دوستان و هواداران خود را به كار برمىگماشت و اختيار همه‌ى كارها را به دست او مىسپرد و چون در پاره جاها از كشتار و خونريزيهاى بيهوده خوددارى نمىكرد و به دوستان\r\n\r\n\r\n","description":"","footnote":"\r\n( 1 ) . مقصودش پيشنهاد بريدن انگشت نرينه دستگيران است كه فيلوكليس در آتن كرده بود .\r\n( 2 ) .  Theophrastus  فراموش نبايد كرد كه اسپارت و آتن در آن زمان در حكمرانى با هم اختلاف و دشمنى داشتند بدينسان كه آتن هوادار دموكراسى و اسپارت خواهان اريستوكراسى بود و اين هنگام كه لوساندير چيره گرديده بود در همه جا بنياد دموكراسى را برمىكند و آيين اريستوكراسى را رواج مىداد .\r\n","page_name":" 171 ","page_number":171},
  {"content":"\r\n\r\nخود اختيار بخشيده بود كه هر كسى را كه دشمن مىشمارند دور برانند ، از اين جهت نمونه بدى از رفتار و فرمانروايى لاكيدومنيان به مردم نشان مىداد .\r\nديرزمانى را بدينسان گردش مىنمود و به اين كارها مىپرداخت .\r\nاز آن سوى كسى را پيش از خود به لاكيدومون فرستاده خبر داد كه من با دويست كشتى مىرسم و چون به آتيكا رسيد در آنجا زور خود را با زور و سپاه دو پادشاه آگيس و پااوسانياس يكى كرد كه بتواند شهر را به آسانى بگشايد .\r\nولى چون آتنيان به دفاع برخاستند او بار ديگر روانه آسيا گرديد و در آنجا نيز در هر شهرى حكمرانها را تغيير مىداد و اختيار را به دست ده تن برگزيده مىسپرد .\r\nدر اين شهرها چه بسا كسانى را بكشت و چه بسا كسانى را از شهر بيرون كرده آنجا را به دور رانده شدگانى كه برگردانيده بود بداد و چون آتنيان هنوز سيستوس را در دست خود داشتند آن را از دست ايشان بيرون آورد .\r\nپس از گرفتن آنجا همگى بوميان را بيرون رانده شهر را به ناخدايان و كارگران كشتيهاى خود سپرد كه نشيمن گيرند و اين نخستين كار او بود كه لاكيدومنيان روا نشمردند و بوميان را دوباره به شهر بازگردانيدند .\r\nلوساندير اين هنگام شنيد كه آتن از گرسنگى به حال سختى افتاده و اين بود بيدرنگ روانه پيرايوس گرديد و چون آتنيان ناگزير بودند به هر شرطى كه او پيشنهاد مىكند سرفرود بياورند اين بود ناگزير شهر را به او سپردند .\r\nلوساندير نامه به ايفوران فرستاد بدين عبارت كه :\r\n« آتن گرفته شده » ايشان پاسخ فرستادند :\r\nحكمرانى لاكيدومنيان فرمان مىدهد بندر پيرايوس و ديوارهاى بلند را برانداز ، همه شهرها را رها كرده شهر خود را نگهدار . اگر چنين بكنى صلح را انجام داده‌اى ، اگر صلح را بخواهى همگى بيرون راندگان را به شهر باز گردان .\r\nدرباره‌ى كشتيها هر آنچه دربايست شمرده مىشود آن را نگهدار .\r\nاين يك رشته شرطها را آتنيان بپذيرفتند . ثرامنيس پسر هاگنون « 1 » ميانجى پذيرفتن آنها بود .\r\n\r\n\r\n","description":"","footnote":"\r\n( 1 ) .  Theramenes  پسر  Hagnon \r\n","page_name":" 172 ","page_number":172},
  {"content":"\r\n\r\nگفته‌اند : كليومنيس « 1 » كه يك خطيب جوانى بود بر او ايراد گرفت كه چگونه بر خلاف كار ثميستوكليس كه ديوارها را برپا كرده مىكوشد يا سخن مىراند ؟ ثرامنيس در پاسخ گفت :\r\nاى جوان من هرگز كارى بر خلاف ثميستوكليس نمىكنم زيرا او اين ديوارها را برپا كرده براى آسودگى و شهريان و ما اكنون آنها را برمىاندازيم براى آسودگى شهريان . اگر يك شهرى را ديوار آسوده و نيكبخت مىگردانيد بايستى اسپارت ناآسوده‌ترين جاى باشد . زيرا هيچ ديوارى ندارد .\r\nلوساندير همين‌كه كشتيها را به جز از دوازده كشتى به دست آورد و نيز ديوارها را بگرفت و اين كار در روز شانزدهم ماه مونوخيون « 2 » بود ( روزى كه يونانيان فيروزى سالامين را در آن يافته بودند ) از آن سپس به كار تغيير دادن حكمرانى پرداخت .\r\nولى چون مردم از اين كار خرسند نبودند ايستادگى نشان مىدادند .\r\nلوساندير كسى به شهر فرستاده اعلام كرد كه شهريان پيمان را شكسته‌اند ، زيرا روزهايى را كه بايستى ديوارها را براندازند گذشته و هنوز آنها برانداخته نشده است . پس او خواهد توانست ترتيب ديگرى پيش بگيرد . كسانى آورده‌اند كه در شوراى همدستان يونانى چنين گفتگويى پيش‌آمد كه آتنيان را برده گرفته بفروشند .\r\nنيز در همين شورى بود كه ايريانثوس « 3 » از مردم ثبيس رأى داد كه شهر را ويرانه ساخته چراگاه گوسفندان گردانند .\r\nليكن پس از ديرى در بزمى كه سركردگان در آنجا بودند مردى از فوكيس شعرهاى ايوروپيديس « 4 » را درباره ايلكترا « 5 » مىخواند كه از جمله مىگويد :\r\nاى ايلكترا فرزند آگاممنون من به خانه ويرانه تو آمدم\r\nهمگى سركردگان را دل به جنبش آمد و خود ناروا دانستند كه شهرى را كه آن همه شهرت يافته و آن چنان كسان سرفرازى را بيرون داده ويرانه گردانند و براندازند .\r\nو چون آتنيان سر به شرطها فرود آوردند لوساندير كس فرستاده زنان نىزنى را از بيرون شهر بخواند و نيز آنانى را كه به لشكرگاه بودند بخواند و ديوارها را فرود آورد .\r\nو نيز به آواز نى كشتى را بسوزانيد ، همدستان يونانى بساكهاى گل بر سر گزارده به همديگر\r\n\r\n\r\n","description":"","footnote":"\r\n( 1 ) .  Cleomenes \r\n( 2 ) .  Mynuchion \r\n( 3 ) .  Erianthus \r\n( 4 ) .  Euripides \r\n( 5 ) .  Electra \r\n","page_name":" 173 ","page_number":173},
  {"content":"\r\n\r\nمباركباد مىگفتند و آن روز را عيد آزادى خود مىشمردند . سپس لوساندير به تغيير آيين حكمرانى پرداخته سى تن در شهر و ده تن در پيرامون براى اين كار برگماشت .\r\nنيز سپاهيانى را در ارك به پاس‌دارى گمارده و كالبيوس « 1 » اسپارتى را به حكمرانى آنجا گماشت . اين مرد چون ايوتولوكوس « 2 » پهلوان پاشنه او را لگد كرده به زمينش انداخته بود چوب بر وى كشيد كه بزند اين آيوتولوكوس كسى است كه گزنفون كتاب خود را به نام « بزم » درباره او نوشته است .\r\nلوساندير چون اين خبر را شنيد همين اندازه گفت :\r\nكالبيوس نمىداند چگونه بر مردم آزاد فرمانروايى كند .\r\nولى سى تن بىدادگر براى خوشنودى كالبيوس آيوتولوكوس را بكشتند .\r\nلوساندير از آنجا به ثراك سفر كرد و آنچه را كه از پولهاى خراج در نزد او باقى مانده بود و ارمغانها و تاجهايى كه براى او رسيده و خود از گرانبهاترين چيزها بود - زيرا او كه اين زمان اختيار سراسر يونان را داشت هر كس بهترين ارمغان را براى او مىفرستاد - همه اينها را گرد آورده به دستيارى گوليپوس « 3 » كه بيش از آن در سيكيلى فرماندهى كرده بود به لاكيدومون فرستاد و چنين گفته‌اند كه گوليپوس در راه كيسه‌ها را از ته شكافته و از هر كدام مقدار مهمى سيم براى خود برمىداشت و دوباره آنها را مىدوخت بىآنكه بداند كه در هر يكى از كيسه‌ها نوشته‌اى هست كه ميزان نقره‌هاى آن را مىرساند . و چون بااين‌حال به اسپارت رسيد آنچه را كه از اين دزديده بود در زير خشتهاى خانه خود پنهان ساخت و كيسه‌ها را كه به قاضيان مىسپرد مهر هر يكى را كه بر سر آنها زده شده بود نشان مىداد .\r\nولى قاضيان آن نوشته‌ها را از درون كيسه‌ها درآوردند و سيمهاى هر يكى را شمرده كمتر از ميزان نوشته يافتند از اين جهت سخت در شگفت شدند . و چون چگونگى را درنيافتند نوكر گوليپوس معما را بدينسان سرود :\r\nزير خشتها بومهاى زيادى خوابيده\r\nگويا بيشتر آن پولها سكه آتن را داشته و نشان آتنيان كه بوم باشد بر روى آنها بوده است .\r\nگوليپوس كه پس از آن همه دليريها و نيكيها به چنين خيانت پستى برخاسته بود ناگزير گرديده از لاكيدومون بيرون رفت .\r\n\r\n\r\n","description":"","footnote":"\r\n( 1 ) .  Calibius \r\n( 2 ) .  Autolycos \r\n( 3 ) .  Gylippus \r\n","page_name":" 174 ","page_number":174},
  {"content":"\r\n\r\nبسيارى از خردمندان دورانديش اسپارت كه از آسيب پول آگاه بودند و مىدانستند چگونه مردم را تباه مىگرداند از اين كار لوساندير بددل گرديدند و اين بود داد مىزدند كه بايد آنها را نپذيرفت .\r\nبا ايفوران نيز چنين مىگفتند كه بايد همه سيم و زر را بيرون فرستاد .\r\nسرانجام در آن باره به شور پرداختند و كسانى در شورى نيز رأى دادند كه بايد هيچ‌گونه سيم يا زر را به شهر نپذيرفت و همان سكه‌هاى ديرين خود را كه از آهن بود به كار برد .\r\nولى دوستان لوساندير مخالف اين رأى بودند و نتيجه كشاكش آن شد كه آنها را به شكل پول درآورده و در كارهاى عمومى به كار ببرند . ولى قانونى گزاردند كه اگر كسى براى خويشتن سيم و زر نگاهدارد سزاى او كشتن باشد .\r\nليكن بايد گفت با اين كار مردم را به اندوختن و نگاهداشتن آن تشويق مىنمودند . زيرا در جايى كه يك چيزى تا آن اندازه ارزش دارد كه در كارهاى عمومى مصرف مىشود و مايهء پيشرفت هر كارى مىباشد مردم چگونه از نگهدارى آن براى خود باز ايستند يا چگونه اين نكته را درنيابند كه يك چيزى اگر بىارزش است در كارهاى عمومى ارزش پيدا نمىكند ؟\r\nاگر قانون و ترس خانه‌ها را از نگهدارى آنها باز مىداشت آيا دلها را نيز از گرويدن به آنها باز مىتوانست داشت ؟\r\nاز اين مالهاى تاراجى لوساندير تنديس خود را از برنج ساخته و در پرستشگاه دلفى بگذاشت . نيز تنديسهايى از آن خداوندان كشتى بساخت .\r\nنيز در گنجينهء براسيداس « 1 » و آكانثيان « 2 » يك كشتى هست كه از زر و عاج ساخته به اندازه دو ذراع و آن را كوروش به نام اين فيروزيهاى لوساندير به او ارمغان فرستاده است و چون در اين هنگام لوساندير در سراسر يونان نيرومندترين مرد بود و كسى در گذشته هم به پايه او نمىرسيد از اين جهت غرور بىاندازه دامنگير او گرديده بود و بزرگى نشان مىداد كه از اندازه توانايى خود او نيز بيشتر بود .\r\nاو نخستين كسى بود در ميان يونانيان كه به گفته دوريس « 3 » در تاريخ خود شهرها محراب به\r\n\r\n\r\n","description":"","footnote":"\r\n( 1 ) .  Brasidas \r\n( 2 ) .  Acanthians \r\n( 3 ) .  Duris \r\n","page_name":" 175 ","page_number":175},
  {"content":"\r\n\r\nنام او ساختند و قربانيها در آن مىگزاردند . چنان‌كه به نام خدايان مىگزاردند . و نخستين كسى بود كه سرودهاى فيروزى به نام او خوانده مىشد كه كنون هم يك شعر سرود در زبانها باز مانده .\r\nاز ميان شاعران خويريلوس « 1 » خود را به اين بسته و هميشه با او بود و كارهاى او را به رشتهء نظم مىكشيد .\r\nانتيلوخوس « 2 » كه شعرى در ستايش او سروده بود او چون شعر وى را پسنديد كلاهى پر از سيم به او بخشيد و چون انتيماخوس « 3 » كلوفوئى و نيكراتوس « 4 » هراكليايى شعرهايى در زمينه يك كار او سروده بودند و بر سر آن با يكديگر كشاكش داشتند خود او تاج گل را به نيكراتوس داد .\r\nانتيماخوس از اين كار دل آزرده شده شعرهاى خود را نابود ولى افلاطون كه آن زمان جوان بود و شعرهاى انتيماخوس را مىپسنديد به او دلدارى داده گفت :\r\nدرد نادانان از نادانى است بدانسان كه درد كور از نداشتن چشم است .\r\nلوساندير اندازه براى مهر يا خشم خود نداشت : مهر او با دوستان يا ميهمانان خود اين بود كه ايشان را بر شهرها فرمان‌روا گرداند و اختيار و نيرويى بىاندازه به دست آنان بسپارد .\r\nخشم او نيز نابود كردن و ريشه كندن بود به بيرون كردن و دور راندن از شهر هم خرسند نمىشد .\r\nچنان كه در زمانهاى ديرترى چون مىترسيد مبادا پيشوايان توده شهر ميليسا « 5 » بگريزند و جان به در ببرند از اين جهت كه جلوگيرى از گريز بكند و كسانى را كه پنهان شده‌اند از نهانگاه بيرون بياورد سوگند ياد كرد كه هرگز آزارى بر ايشان نخواهد رسانيد و چون آن بيچارگان اين سخن را باور كرده آشكار شدند آنان را دستگير ساخته به حكمرانان اوليگارشى « 6 » سپرد كه بكشند . با آنكه شماره‌شان از هشتصد تن كمتر نبود . اين‌گونه كشتار هواداران دموكراسى كه در همهء شهرها روى مىداد از همهء گزندهاى او بيشتر و بدتر گرديد . زيرا در اين كشتارها نه تنها كينه خود را مىجست و دشمنان خويش را از ميان برمىداشت بلكه چون اختيار را به دست\r\n\r\n\r\n","description":"","footnote":"\r\n( 1 ) .  Choerilus \r\n( 2 ) .  Antilochus \r\n( 3 ) .  Antimachws \r\n( 4 ) .  Nicratus \r\n( 5 ) .  Milesis \r\n( 6 ) . شرح آن از پيش داده شده .\r\n","page_name":" 176 ","page_number":176},
  {"content":"\r\n\r\nدوستان و كسان خود سپرده بود و همگى اينان داراى اختيار آدمكشى بودند از اينجا هرگونه كينه‌جويى مىشد .\r\nاز اينجا سخن ايتيوكليس « 1 » لاكيدومونى درباره او شهرت بسيار يافت و آن اينكه « يونان دولوساندير نخواهد زاييد . »\r\nثئوفراستوس مىگويد كه آرخيستراتوس « 2 » همين سخن را درباره الكبياديس گفته . ولى الكبياديس تنها در زمينه باده‌خواريها و كامگزاريها اندازه نگه نمىداشت و در اين باره پرواى كسى را نمىكرد . اما از نيرومندى لوساندير مردم از اين جهت شكايت داشته و او را دشمن مىگرفتند كه هرگز رحم نمىشناخت و دلش به كسى نمىسوخت . پيش از آن به هيچ دادخواهى از دست لوساندير گوش داده نمىشد . ولى چون فارنابازوس كه لوساندير او را رنجانيده و كشورش را تاراج كرده بود به شكايت برخاست و كسانى را به اسپارت فرستاد تا دادخواهى كنند . ايفوران سخت خشمناك گرديدند و يكى از دوستان او را به نام ثوراكس « 3 » به عنوان اينكه سيم از خانه او پيدا كرده‌اند بكشتند . سپس هم تومارى براى او فرستاده دستور دادند كه به اسپارت بازگردد . اما چگونگى نوشتن تومار ، آنكه ايفوران چون كسى را به سردارى يا فرماندهى دريايى مىفرستادند دو تا چوب گردى را كه از هرباره ماننده يكديگر است و روى همديگر بريده شده مىگرفتند كه يكى را به آن سردار يا فرمانده مىسپاردند و ديگرى را نزد خود نگه مىداشتند و اين چوبها را سكوتال « 4 » مىناميدند . سپس چون زمانى مىرسيد كه بايد خبر نهانى براى او بفرستند يا دستورى بدهند يك تومارى از پوست بسيار باريك و بسيار دراز هم چون تسمه باريك درست كرده و آن را به روى چوب خود پيچيده و چنان مىكردند كه هرگز جايى از آن پيدا نباشد و همه‌ى رويش پوشيده گردد .\r\nچون اين كار كرده مىشد مطلب خود را بر روى آن مىنوشتند و سپس تومار را گشاده و آن را براى سردار مىفرستادند . ولى چوب را نگاه مىداشتند و او چوب را مىگرفت و هيچ چيزى از آن نمىتوانست خواند . زيرا حرفها و جمله‌ها به همديگر مربوط نبود ولى چون چوب خود را مىگرفت و طومار را مىپيچيد بدانسان كه آنان پيچيده بودند و اين هنگام حرفها و جمله‌ها به همديگر ارتباط پيدا مىكرد از اين راه به خواندن آن دست مىيافت و مطلب را درمىيافت .\r\n\r\n\r\n","description":"","footnote":"\r\n( 1 ) .  Eteocles \r\n( 2 ) .  Archestratus \r\n( 3 ) .  Thorax \r\n( 4 ) .  Scytal \r\n","page_name":" 177 ","page_number":177},
  {"content":"\r\n\r\nاز اينجاست كه آنان تومار را « استاف » مىخواندند كه به معنى چوب است .\r\nبارى چون تومار به لوساندير رسيد سراسيمه گرديد زيرا از دادخواهى و دشمنى فارنابازوس مىترسد و اين بود كه به ديدار او شتافت و اميدوار بود كه با ديدن او گفتگو را از ميان خواهد برداشت .\r\nاين بود چون نزد او رسيد خواستار گرديد كه نامه ديگرى به قاضيان نوشته خرسندى از او نمايد و چنين بگويد كه شكايتى از وى ندارد . بايد گفت فارنابازوس را درست نمىشناخت و اين نمىدانست كه او زيرك‌تر از خود وى مىباشد : چه فارنابازوس كاغذى را درست از روى خواهش او نوشته به انجام رسانيد . ولى در نهان نيز نامه ديگرى كه از هرباره مانند آن مىنمود نوشته و در نزد خود نگهداشت كه چون هنگام مهر كردن رسيد اين يكى را مهر كرده به جاى آن يكى به لوساندير سپرد .\r\nاين بود لوساندير چون به لاكيدومون رسيد و بدانسان كه رسم بود به نزد قاضيان رفت آن نامه فارنابازوس را به ايشان داد و شك نداشت كه شكايتى از او باز نمانده . زيرا لاكيدومنيان فارنابازوس را در نتيجه آن جانفشانيها كه در راه ايشان كرده بود و در جنگها هميشه بيش از ديگر سركردگان پادشاه مىكوشيد بسيار دوست مىداشتند و اين زمان او نيز از لوساندير خرسندى آشكار ساخته بود .\r\nقاضيان آن نوشته را خوانده دوباره به خود او پس دادند و او آن را خوانده دانست كه فريب خورده است و اين بود با حالى كه خود را نمىشناخت از آنجا بيرون آمد .\r\nولى پس از چند روز دوباره به ايفوران چنين گفت كه بايد به پرستشگاه آمون رفته به آن خدا قربانيهايى كه به هنگام جنگ نذر گفته بگزارد . برخى اين را به راستى باور مىنمايند كه هنگامى كه او شهر آفوتاى « 1 » را در ثراكى محاصره كرده بود ناگهان در خواب آمون را ديد جلو او ايستاده است و او چنين فهميد كه خدا برداشتن محاصره را خواستار است و اين بود محاصره را برداشته و به مردم شهر دستور داد قربانيها براى خدا بكنند و خود در دل گذاشت كه سفرى به ليبوا كرده آمون را از خود خرسند گرداند .\r\nولى بيشتر كسان مىگويند خدا جز بهانه نبود و حقيقت اين است كه او از ايفوران مىترسيد و در آنجا در شهر هميشه بايستى يوغ فرمانبردارى آنان را بر گردن خود داشته بىبهره از\r\n\r\n\r\n","description":"","footnote":"\r\n( 1 ) .  Aphytae \r\n","page_name":" 178 ","page_number":178},
  {"content":"\r\n\r\nآزادى و خودسرى باشد اين بود خواست به سفرى برخيزد و مدتى در آن آسوده و آزاد به گردش و تماشا بپردازد ، هم چون اسب كه چون او را از چراگاه آزاد به اصطبل آوردند يا به كارى واداشتند تا خرسندى مىنمايد و دوباره آزادى مىخواهد .\r\nآنچه را كه ايفوروس دربارهء اين سفر و علتهاى آن سروده آن را نيز در جاى خود خواهم آورد .\r\nبا آنكه ايفوران به آسانى اجازه بيرون رفتن نمىدادند او آهنگ رفتن نمود و چون در راه بود پادشاهان ديدند كه اگر شهرها را همچنان در دست دوستان و هواداران او بازگزارند در آن حال چنانست كه خود او هنوز به يونانستان فرمان مىراند اين بود كه تدبيرهايى براى برانداختن دوستان او از كار و بازگردانيدن فرمانروايى مردم بيانديشيدند .\r\nولى بر سر اين كارها شورش پديد آمد و بيش از همه آتنيان از فولى « 1 » بر سر سى تن فرمانروايان خود تاختند و بر آنان فيروز درآمدند .\r\nاين بود كه لوساندير با شتاب به يونان بازگشته لاكيدومنيان را بر اين واداشت كه به هواداران اوليگارشى ياورى نمايند و هواداران دموكراسى را سربكوبند .\r\nاما با آتنيان بيش از همه صد تا لنت نزد سى تن فرستادند كه خرج جنگ كنند و خود لوساندير به نام سردار به يارى آنان شتافت . ولى پادشاهان چون بر او رشك مىبردند و مىترسيدند كه دوباره او آتن را بگشايد اين بود تصميم گرفتند يكى از ايشان سمت سردارى داشته باشد و براى اين كار پااوسانياس « 2 » برگزيده شد و او چون روانه گرديد اگرچه در بيرون خود را هوادار بيدادگران مىنمايد و به دشمنى مردم مىكوشيد ولى در نهان براى صلح تلاش داشت تا به جنگ نياز نباشد و لوساندير دوباره آنجا را نگشايد و دوباره سررشته‌دار كارهاى آتن نگردد .\r\nاين كار را او به آسانى انجام داد و با آتنيان صلح كرد و شورش را خوابانيد و بدينسان راه بهانه را براى هوسهاى لوساندير بسته داشت . اگرچه پس از ديرى آتنيان دوباره به شورش برخاستند و او در اين باره نكوهشها مىديد . زيرا مردم چنين باور كردند كه هر زمان كه اليگارشى برداشته شود دوباره آشوبها پديدار خواهد بود و از اين جهت لوساندير هر چه\r\n\r\n\r\n","description":"","footnote":"\r\n( 1 ) .  Phyle \r\n( 2 ) .  Pausanias  يكى از دو پادشاه اسپارت\r\n","page_name":" 179 ","page_number":179},
  {"content":"\r\n\r\nبيشتر گراييدند و درباره او چنين باور نمودند كه هرگز پرواى گفته‌هاى اين و آن را ندارد و اعتنا به ديگران نمىكند و تنها فيروزى اسپارت را خواستار مىباشد .\r\nلوساندير زبانش نيز در گفتگو برنده بود و به كسانى كه به او پيكار آغاز مىنمود پاسخهاى تند مىداد . مثلا مردم آرگوس با لاكيدومونيان بر سر خاكهاى سرحدى گفتگو داشتند و با آنكه دليلهاى روشن‌تر براى دعوى خود مىآوردند لوساندير دست به شمشير برده چنين گفت :\r\nدليلهاى روشن را كسى درباره دعوى خود آورده كه شمشير داشته باشد .\r\nبه مردى از ميگارا كه در گفتگوى خود با او گستاخى مىنمود چنين گفت :\r\nدوست من ! اين زبان بايد از شهر آمده باشد .\r\nبويوتيان كه رفتار دو رويه داشتند او چون خواست از زمين ايشان بگذرد چنين پرسيد :\r\nآيا نيزه‌ها را بلند داشته از سرزمين شما بگذريم يا سرهاى آنها را پايين برگردانيم ؟\r\nچون مردم كونثيس سركشى نمودند و او لشكر به اينجا آورده و تا ديوارهاى شهر نزديك رفت ديد لاكيدومونيان در هجوم به ديوارها ايستادگى مىنمايند و در اين ميان چون يك خرگوشى از ديوار خندق مىجهد لوساندير خرگوش را نشان داد و گفت :\r\nدشمنى كه از تنبلى خرگوش بر روى ديوارشان خوابيده شما از ايشان مىترسيد ؟\r\nچون پادشاه آگيس بمرد از او يك برادرى به نام اگيسيلاوس « 1 » باز ماند و لئونتوخيديس « 2 » پسر او گمان كرده مىشد . لوساندير هوادارى از اگيسيلاوس كرده او را واداشت كه طلب پادشاهى كند و چنين مىگفت كه پسر راستين هرگوليس اوست .\r\nلئونتوخيديس اين شك درباره او مىرفت كه پسر الكبياديس باشد زيرا در هنگامى كه او در اسپارت پناهنده لاكيدومنيان بود در نهان آشنايى با تيمايا « 3 » زن آگيس پادشاه يافته بود .\r\nگفته‌اند : آگيس ماه‌ها را شمرده « 4 » چنين دريافت كه وى پسر او نيست و اين بود كه او را نمىنواخت و پسر خود نمىخواند . ولى چون در بيماريش به هيرايا « 5 » آورده شد اين زمان او را\r\n\r\n\r\n","description":"","footnote":"\r\n( 1 ) . سرگذشت او خواهد آمد\r\n( 2 ) .  Leontychides \r\n( 3 ) .  Timaea \r\n( 4 ) . اين پسر را نسبت به آلكبياديس مىدادند چنان كه در پيش گفتيم كه نسبت رابطه ميانه او با زن اگيس داده مىشد .\r\n( 5 ) .  Heraea \r\n","page_name":" 180 ","page_number":180},
  {"content":"\r\n\r\nبه پسرى خود پذيرفت و اين يا به جهت خواهش و لابه خود آن پسر يا در نتيجه خواهش دوستان وى بود به‌هرحال در نزد گروه انبوهى اقرار به پسرى او كرده و از آنان خواستار گرديد كه به اين اعتراف شهادت در نزد لاكيدومنيان بدهند و اين به گفته بمرد .\r\nآن كسان گواهى خود را به سود لئونتوخيديس بگزاردند و اگيسيلاوس اگرچه از يك سوى خود او نيكنامى فراوان داشت پشتيبانى لوساندير در مايه ديگرى بر پيشرفت كار او بود ليكن از سوى ديگر ديوپتيس « 1 » كه مردى آزموده در كار وحى خدايان بود وحيى از خدايان مدعى شده چنين مىگفت كه اگيسيلاوس كه مردى لنگ مىباشد خدايان پادشاهى او را نمىپسندند . ليكن لوساندير سخن او را رد كرده مىگفت :\r\nديوپتيس در وحى تغييرى داده . زيرا هرگز خدايان بددل نخواهند بود كه يك لنگى بر لاكيدومونيان پادشاهى كند . ولى اگر كسانى كه تبار درستى ندارند بر پسران هركوليس فرمانروا باشند هر آينه خود فرمانروايى لنگ و بىپا خواهد گرديد .\r\nبا اين سخن دلنشين و با نيرويى كه داشت سرانجام پادشاهى را از آن اگيسيلاوس گردانيده قصد خود را پيش برد .\r\nپس از آن بيدرنگ اگيسيلاوس را واداشت كه سپاهى براى فرستادن به آسيا بيارايد و به او پندها مىدادند كه اگر لشكر بر آسيا ببرد و بر ايرانيان دست يافته و پادشاهى آنان را برانداخته شهرت و نام بىاندازه‌اى درست خواهد كرد .\r\nنيز او نامه‌ها به دوستان خود در آسيا نوشته آنان را واداشت كه اگيسيلاوس را براى خود سردار خواهش كنند تا زيردست او با آسياييان جنگ نمايند و آنان اين پيشنهاد را پذيرفته ، نماينده به اسپارت فرستادند و اگيسيلاوس را براى خود سردار خواستند .\r\nاين خود نيكى ديگرى از لوساندير درباره اگيسيلاوس بود كه كمتر از نيكى نخستين ارج نداشت . ولى پادشاهان با خودخواهى و گردنفرازى كه در نهاد خود دارند و بايستى هم داشته باشند اين برنمىتابند كه كسانى در شهرت و نيكى همپايه ايشان باشند و اين است كه از نيكيهاى اين كسان هم چشم پوشيده حسودانه آنان را برمىاندازند .\r\nاگيسيلاوس لوساندير را يكى از سى تن كسانى گرفت كه براى شور و رأى برگزيده و قصد آن را داشت كه آنان دوستان و همنشينان او باشند .\r\n\r\n\r\n","description":"","footnote":"\r\n( 1 ) .  Diopithes \r\n","page_name":" 181 ","page_number":181},
  {"content":"\r\n\r\nولى چون به آسيا رسيدند در آنجا مردم چون اگيسيلاوس را كمتر مىشناختند از اين جهت كمتر آمد و شد پيش او مىكردند .\r\nولى لوساندير در سايه كارهايى كه كرده و شهرتى كه يافته بود مردم همگى او را مىشناختند و دوستان به نام مهر و دوستى و ديگران به نام ترس و نگهدارى خود پياپى نزد او آمد و شد مىنمودند .\r\nدرست بدان مىمانست كه در تياتر كسى كه نوبت يك پيك يا نوكرى را عهده‌دار است مردم توجه به او بيشتر دارند و او بهترين بازيگر است . ولى آنكه نوبت يك پادشاه را دارد و با تاج و چوگان پديدار مىشود كمتر سخن مىگويد و كمتر مردم توجه به او مىكنند .\r\nبه‌هرحال همه احترام و نوازش و فرمانروايى بهره لوساندير بود و پادشاه جز نام را نداشت .\r\nاگيسيلاوس مىخواست اين حال را تغيير داده لوساندير را به جايگاهى كه بايد داشته باشد برگرداند .\r\nاين بود كه همه نيكيهاى او را درباره خود كنار گزارده با او بدرفتارى مىنمود . زيرا او را سركرده‌اى به شمار نياورده و مجال هيچ كارى به او نمىداد و هر كسى را كه هوادار يا دوست او مىپنداشت تا مىتوانست خوار مىداشت و آنان را اين سو و آنسو مىفرستاد بدينسان خاموش و آهسته از احترام و نيروى او مىكاست .\r\nلوساندير چون ديد در هر كارى بدرفتارى با او مىشود و نيز مهرى كه او به دوستان خود مىورزد مايه آزار آنان مىشود ، زيرا اگيسيلاوس به آنان بدگمان گرديده بىمهرى مىآغازد .\r\nاز اين جهت از پرداختن به دوستان خوددارى نموده از ايشان خواستار گرديد كه نزد او آمد و شد نكنند و به او احترام ننمايند .\r\nبلكه با پادشاه گفتگو كرده كسانى را در كارهاى خود ميانجى گردانند كه بهتر از او انجام كار مىتوانند .\r\nبسيار از ايشان اين شنيده از آمد و شد نزد او خوددارى نمودند . ولى احترام از او دريغ نگفته و به هنگامى كه براى راه رفتن و گردش نمودن بيرون مىآمد پاسبانى او را مىكردند .\r\nقضا را اين كارها بيشتر مايه رنجش پادشاه گرديد و سرانجام چون به هر يكى از دوستان\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nخود حكمرانى يا فرماندهى مىبخشيد لوساندير را خوانسالار « 1 » خود گردانيد و براى نكوهش و ريشخند نام ايونيان را برده مىگفت :\r\nاكنون هم بروند و مهر نوازش بخوانسالار من نمايند .\r\nدر نتيجه اين كارها لوساندير بهتر آن ديد خويشتن ديدارى از اگيسيلاوس كرده گفتگويى نمايد و از روى عادتى كه داشتند يك رشته جمله‌هاى كوتاه و پرمعنايى در ميانه گذشت كه مىآوريم .\r\nلوساندير گفت :\r\nاگيسيلاوس ! شما بهتر مىدانيد كه چگونه دوستان خود را از پا بياندازيد .\r\nاگيسيلاوس پاسخ داد :\r\nآرى ! آن دوستانى را كه بزرگ‌تر از خود من هستند . ولى دوستانى كه براى نيرومندى من مىكوشند حق ايشان است كه از ان نيرو بهره يابند .\r\nلوساندير دوباره پاسخ داد :\r\nاگيسيلاوس در اين باره شايد شما بيشتر از آن مىگوييد كه من كرده‌ام .\r\nهر چه هست من از شما خواهشمندم براى جلوگيرى از نگرانى خود مرا به كارى برگماريد كه دلتنگى شما كم باشد و من بهتر بتوانم انجام كارى كنم .\r\nدر نتيجه اين گفتگوها او را به عنوان فرستادگى به هلسپونت فرستادند و او در آنجا با همه رنجيدگى از اگيسيلاوس از كار خود غفلت ننموده سپثردات « 2 » ايرانى را كه مرد دلاورى بود و سپاهى گرد سر داشت ولى از فارنابازوس رنجيده آماده شورش بود نزد اگيسيلاوس آورد .\r\nپس از آن ديگر به كارى گمارده نشد ولى پس از ديرى از آنجا خوار و دل‌آزرده به اسپارت باز گشت .\r\nدر اين هنگام حكمرانى اسپارت را سخت دشمن مىداشت و اين بود خواست درنگ ننموده تا فرصت در دست هست نقشه‌اى را كه گويا از پيش از آن در دل خود داشت به كار ببندد و حكمرانى را تغيير دهد .\r\n\r\n\r\n","description":"","footnote":"\r\n( 1 ) . مقصود پلوتارخ كسى است كه بر سر سفره بايستد و خوراكها را به گرد سفره‌نشينان بخش كند كه در زبان انگليسى  Carver  مىنامند ولى چون در فارسى نام خاصى بر آن نيست ما كلمه خوانسالار را آورديم كه شايد با آن معنى موافق نباشد .\r\n( 2 ) . همان كلمه است كه امروز بايد « سپهرداد » خواند .\r\n","page_name":" 183 ","page_number":183},
  {"content":"\r\n\r\nشرح چگونگى آنكه خاندان هراكليداى كه با دوريان به هم پيوسته و يك تيره شده به پلوپونيوس درآمدند .\r\nهمگى خاندانهاى ايشان حق پادشاهى نداشتند بلكه پادشاهان تنها از دو خاندان برگزيده مىشد كه يكى را ايوروپوتيداى « 1 » و ديگرى را آگياداى « 2 » مىناميدند .\r\nديگران هر چند از خاندانهاى برگزيده بودند و چه بسا كه هنرها مىنمودند به پادشاهى نمىرسيدند ولى به رتبه‌هاى ديگر مىتوانستند رسيد .\r\nلوساندير كه از آن دو خاندان نبوده و از اين سوى در سايه كارهاى خود بزرگ شده و دوستان بيشمار يافته بود هميشه اين اندوه را داشت كه شهرى را كه او در سايه كارهاى خود بدان شكوه و بزرگى رسانيده ديگران كه هيچ‌گونه برترى ندارند در آن حكمرانى مىكنند .\r\nاز اين جهت تصميم داشت كه شورش كرده و حكمرانى را از دست آن دو خاندان در آورده از آن پس خاندانهاى هراكليداى را در آن شريك گرداند . بلكه برخى گفته‌اند :\r\nمىخواست پادشاهى از آن همه خاندانهاى اسپارت باشد كه هر كه توانست در سايه شايستگى خود به آن برسد .\r\nبه عبارت ديگر پادشاهى پاداشى براى بودن از خاندان هراكليس نباشد بلكه هر كسى كه توانست همچون هراكليس باشد آن پاداش را دريابد و چنين مىپنداشت كه اگر چنان قاعده‌اى بگزارد هيچ يك اسپارتى شايسته‌تر از او نيست و به پادشاهى برگزيده نخواهد شد .\r\nبراى اين كار نخست مىخواست همشهريان را با خود همدست گرداند و نهانى خطابه‌اى با كليون « 3 » نامى آماده ساخت .\r\nولى سپس ديد براى چنان كار بزرگى كه مردم آماده شنيدن خبر آن هم نيستند چاره كارگرترى بايد بيانديشد و اين بود كه دست به دامن جادوگرى و وحى زده يك رشته پرسشها با پاسخهاى آنها از خدايان بدانسان كه دلخواه خود او بود درست نمود كه از اين راه دلهاى مردم را بلرزاند و اختيار آنها را از دستشان بگيرد .\r\nايفوروس مىگويد :\r\n\r\n\r\n","description":"","footnote":"\r\n( 1 ) .  Eurypontidae \r\n( 2 ) .  Agiadae \r\n( 3 ) .  Cleon \r\n","page_name":" 184 ","page_number":184},
  {"content":"\r\n\r\nپس از آنكه او به فريفتن وحى اپولو مىكوشيد و نتوانست و نيز زن كاهن دودونا « 1 » را آزمود و فريفتن نتوانست ناگزير شده به سوى آمون رفت و در آنجا با پاسبانان پرستشگاه گفتگو كرده خواست آنان را با پول بفريبد ، ولى آنان از اين كار او رنجيده كسى را به اسپارت فرستادند كه لوساندير با اين همه هنوز دست از كار برنداشته و به چاره‌هاى ديگرى برخاسته چيزى كه هست نتيجه‌اى از اين كارها برنداشته و اندكى پس از آن بمرد . « 2 »\r\nمرگ او پيش از برگشتن اگيسيلاوس از آسيا در نتيجه جنگهاى پيش آمده يا به عبارت بهتر خود او پيش آورده بود . « 3 » زيرا روايت بر دو گونه است و كسانى او را باعث آن جنگها دانسته و كسانى مردم ثبيس را گناهكار شمرده‌اند و برخى نيز هر دو را گناهكار مىدادند .\r\nبر مردم ثبيس اين نسبت را مىدهند كه پولى به دستيارى اندروكليديس « 4 » و آمفيتيوس « 5 » از پادشاه ايران گرفته كه جنگهايى در يونان پديد آورده اسپارتيان را خفه گردانند .\r\nاين است آنان بر فوكيس هجوم برده آنجا را ويرانه گردانيدند . از آن سوى گفته‌اند : چون مردم بيش از دهيك براى خود رسد مىخواستند از اينجا لوساندير به دشمنى آنان برخاست زيرا ديگران كه در آن جنگها همدست او بودند چنين شكايتى را نمىكردند . نيز آنان پولهايى را كه لوساندير به اسپارت فرستاد عنوان كرده بدگويى از او مىنمودند . ليكن آنچه بيش از همه مايه دل‌آزردگى لوساندير از مردم بيش بود اينكه به دستيارى ايشان آتنيان بر پيدا كردن آزادى خود مىكوشيدند . زيرا سى تن بيدادگر كه لوساندير بر آتنيان برگمارده بود چنين اعلان داده بودند كه همه گناهكاران سياسى آتنى در هر شهرى كه هست بايد بند كرده شود و هر شهرى كه آنان را پناه دهد از پيمان همدستى يونانيان بيرون خواهد بود .\r\nدر پاسخ اين اعلان ايشان مردم ثبيس هم اعلانى بيرون دادند كه خود نمونه‌اى از خون و غيرت هركوليس و باخوس بود و آن اينكه همه شهرها و خانه‌هاى بويوتيا درهاى آنها به روى گريختگان آتنى باز است و هر كس كه يك گريخته‌اى را گرفتار ببيند و به يارى او نشتابد\r\n\r\n\r\n","description":"","footnote":"\r\n( 1 ) .  Dodona \r\n( 2 ) . پلوتارخ شرحى در زمينه آن كارهاى لوساندير آورده كه چون عنوان تاريخى نداشت ما از ترجمه آن‌ها چشم پوشيده‌ايم .\r\n( 3 ) . مقصود يك رشته جنگهايى است كه ميانه اسپارت دشمن آغاز شده بود و خود يكى از داستانهاى مهم تاريخ يونان است .\r\n( 4 ) .  Androclides \r\n( 5 ) .  Amphitheus \r\n","page_name":" 185 ","page_number":185},
  {"content":"\r\n\r\nيك تالنت جريمه خواهد داد . و نيز كسانى كه با ابزار جنگ از بويوتيا براى جنگ و دشمنى با بيدادگران آتن به آتيكا مىروند كسى نبايد خبر آنان را برساند .\r\nاين قانون را كه گزاردند خود ايشان هم به كار برخاسته به آتنيانى كه فولى « 1 » را گرفته بودند با سپاه و پول همه‌گونه يارى و پشتيبانى نمودند .\r\nاين بود علتهايى كه لوساندير را از مردم پيش دل‌آزرده مىساخت و چون اين هنگام او سخت درشتخو گرديده بود و پيروى سختى و تندى او را هر چه بيشتر گردانيده بود ايفوران را ناگزير ساخت كه بايد سپاهيانى را به پاسدارى در پيش گذاشت و خود او عنوان سردارى را گرفته با دسته‌اى از سپاه روى به آنجا نهاد .\r\nپس از او پااوسانياس هم با دسته ديگرى فرستاده شد .\r\nپااوسانياس بايستى از راه شايرون « 2 » چرخ زده به بويوتيا براند و لوساندير نيز با دسته اندكى از سپاه از راه فوكيس روانه شده به او بپيوندد . لوساندير شهر اورخومنياى « 3 » كه خودشان به سوى او گردانيده بودند برگرفته و لباديا « 4 » را تاراج نمود . نيز نامه‌ها براى پااوسانياس فرستاده دستور داد كه از پلاتاپا حركت كرده و به هاليارتوس « 5 » بيايد . زيرا خود او به دميدن آفتاب در پشت ديوارهاى آنجا حاضر خواهد بود ولى پيكى كه اين نامه‌ها را مىبرد به دست ديده‌بانان ثبيس افتاده و او را به نزد مردم آن شهر آورد و نامه‌ها به دست آنان افتاد . اين بود كه ياورى از آتنيان خواسته و شهر خود را به پاسبانى آنان سپرده خودشان شبانه روانه هاليارتوس گرديدند و اندكى پيش از آنكه لوساندير به آنجا برسد اينان برسيدند و دسته‌اى از ايشان به درون شهر دررفتند .\r\nلوساندير پيش از همه اين تصميم را گرفت كه سپاه خود را بر روى پشته‌اى جاى داده به انتظار پااوسانياس بنشيند . ولى چون آفتاب برخاست ديگر ايستادگى نتوانست و به سپاهيان و همدستان خود دلداريها داده و همگى را يك ستون قرار داده از شاهراه حمله به شهر آورد .\r\nآن دسته از مردم ثبيس كه در بيرون مانده بودند شهر را در دست راست گزارده از كنار چشمه‌اى كه گيوسيا « 6 » ناميده مىشد پشت سر دشمن را برگرفتند .\r\n\r\n\r\n","description":"","footnote":"\r\n( 1 ) .  Phyle  جايى بر سر راه آتن كه دسته‌اى از آتنيان استوار ساخته با سى تن دادگران به دشمنى برخاسته بودند .\r\n( 2 ) .  Orchoaeron \r\n( 3 ) .  Cltbaeron \r\n( 4 ) .  Lebadea \r\n( 5 ) .  Haliartus \r\n( 6 ) .  Gissusa \r\n","page_name":" 186 ","page_number":186},
  {"content":"\r\n\r\nاز آن سوى دسته مردم ثبيس كه به درون شهر رفته بودند با بوميان شهر دسته‌ها آراستند و منتظر حمله لوساندير بودند و چون ديدند سپاهيان او به شهر نزديك مىشوند به يك بار در را باز كرده و خود را به روى آن سپاهيان انداختند و خود لوساندير را با يك پيشگويى كه در پهلوى او بود و با كسان ديگرى بكشتند . ولى بازمانده بيدرنگ برگشته خود را به دسته‌هاى سپاه رسانيدند .\r\nچيزى كه هست مردم ثبيس مجال نداده از دنبال آن دسته‌ها رفتند و آنان همگى روى برگردانيده به سوى پشته‌ها گريختند . هزار تن از آنان كشته گرديد .\r\nاز ثبيس هم سيصد تن نابود شد كه چون دشمن را تا پايه كوهستان سخت دنبال كردند در آنجا كشته شدند .\r\nچون خبر اين حادثه به پااوسانياس رسيد كه راه خود را از پلاتاى پيش گرفته بود بيدرنگ سپاه را به صف گزارده روانه آنجا گرديد و از آن سوى آتنيان نيز به يارى مردم ثبيس بيامدند .\r\nپااوسانياس مىخواست پيشنهاد صلح كرده جنازه‌هاى مردگان را به صلح باز گيرد . ولى بزرگان اسپارت رضايت ندادند و از خشمناكى چنين مىگفتند :\r\nبايد بر سر جنازه لوساندير با دشمن جنگ كرده با شمشير آن را به دست آورد . ولى پااوسانياس چون مىديد بااين‌حال دست يافتن بر دشمن سخت دشوار است و آنگاه جنازه لوساندير در نزديكىهاى ديوار شهر مىباشد از اين جهت جارچى فرستاده و با پيمان جنازه را برگرفت و سپاه را برداشته از آنجا دور گرديد و چون از خاك بويوتيا بيرون رفته به آغاز خاك دوستان خود رسيدند آن جنازه را در آنجا به خاك سپردند كه هنوز هم گور او در آنجا پيداست . كه چون از دلفى به خايروناى مىروى بر سر راه ديده مىشود .\r\nكشته شدن لوساندير بااين‌حال بر اسپارتيان چندان گران آمد كه پادشاه را آسوده نگزارده به محاكمه خواستند و او ايستادگى نتوانسته به تيگاى « 1 » گريخت و در آنجا زندگانى خود را با پرستارى خانه مينروا به سر مىداد و چون بىچيزى لوساندير پيدا گرديد بيش از همه مايه اندوه مردم شد . زيرا با همه پولهاى گزاف و گنجينه‌هايى كه به نام ارمغان نزد او فرستاده شده يا پادشاه ايران به دست او سپرده بود و با همه توانايى و چيرگى كه داشت چيزى براى خود اندوخته نكرده بود و اين علت ديگر بر بزرگى او نزد مردم گرديد .\r\nاين است داستان لوساندير كه به دست ما رسيده است .\r\n\r\n\r\n","description":"","footnote":"\r\n( 1 ) .  Tegae \r\n","page_name":" 187 ","page_number":187},
  {"content":"\r\n . \r\n","description":"","footnote":"","page_name":" 188 ","page_number":188},
  {"content":"\r\n\r\n\r\nارتخشثر\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nارتخشثر « 1 » ميانه همه پادشاهان پارس « 2 » نيكخوترين و پاكنهادترين پادشاه بود و او را « درازدست » مىناميدند ، چرا كه دست راست او درازتر از دست چپ بود .\r\nاو پسر خشايار شاه است « 3 » اما ارتخشثر دوم « 4 » كه من در اينجا داستان وى را مىنگارم و او را « پرحافظه » « 5 » لقب داده بودند . نوهء ارتخشثر يكم است از دخترش پاروساتيس « 6 » چه پاروساتيس كه زن داريوش بود « 7 » چهار پسر از او زاييد .\r\n\r\n\r\n","description":"","footnote":"\r\n( 1 ) . از روى قاعده كه امروز براى خواندن الفباى هخامنشى در دست ماست اين نام را در نوشته‌هاى هخامنشى « ارتخشثر » مىخوانيم و چون گفته‌ايم كه هر نامى كه شكل درست آن در دست باشد آن شكل را به كار بريم در اينجا هم بايد همان « ارتخشثر » را به كار بريم ولى نبايد فراموش كرد كه يونانيان آن را  Artaxerxes  خوانده‌اند و ما امروز « اردشير » مىگوييم .\r\n( 2 ) . مقصود خاندان هخامنشى است نه ايران\r\n( 3 ) . پسر داريوش بزرگ و چهارمين پادشاه از هخامنشيان بوده و نام او در نوشته‌هاى هخامنشى « خشايار شاه » نوشته‌اند كه در اينجا هم به كار برده‌ايم .\r\nيونانيان آن را  Xerxes  خوانده‌اند و در توريت « احشويروش » آورده شده .\r\n( 4 ) . پسر داريوش دوم و نهمين پادشاه هخامنشى\r\n( 5 ) . آنچه ما مىدانيم لقب اين پادشاه بهمن بوده كه امروز به همين گفته مىشود و ما و بهمن را در پهلوى به معنى پاكدل و نيك‌انديش مىشناسيم نه به معنى پرحافظه .\r\nگويا در ترجمه كلمه به يونانى اشتباه روى داده و تغييرى به معنى راه يافته .\r\n( 6 ) .  Parysates  برخى مؤلفان همزمان ما اين نام را در فارسى « پريزاد » مىنويسند ، ولى ما بنيادى از علم براى اين كار نمىشناسيم .\r\nبه گمان ما اين زن همان است كه در تاريخهاى افسانه‌آميزان « چهره آزاد » خوانده شده كه او را دختر اردشير دانسته نوبت پادشاهى براى او پنداشته‌اند ، ولى راهى براى روشن ساختن اين گمان در پيش نداريم .\r\nبه‌هرحال ما از روى قاعده‌ى خود اين نام را با شكل يونانى آن به كار مىبريم .\r\n( 7 ) . داريوش دوم هشتمين پادشاه هخامنشى\r\n","page_name":" 190 ","page_number":190},
  {"content":"\r\n\r\nبزرگتر از همه ارتخشثر كوچك‌تر از او كوروش سپس دو كوچك ديگر اوستانيس « 1 » و اوخاثرس « 2 » بود . چنان كه گفته‌اند :\r\nكوروش نام خود را از آفتاب گرفته بود . زيرا آفتاب را در زبان پارسى « كوروش » مىنامند . « 3 »\r\nبه گفته كتسياس « 4 » ارتخشثر را نخست آرسيكاس « 5 » مىناميدند دينون « 6 » به جاى آن اوارسيس « 7 » گفته ولى اين باور نكردنى است كه كتسياس كه طبيب ارتخشثر بوده و پاسبانى از تندرستى او و تندرستى زن و مادر و فرزندانش مىكرده نام درست او را ندانسته باشد . ( اگر چه كتسياس كتاب خود را از افسانه‌هاى بىپا و درهم پر ساخته است . )\r\nكوروش از آغاز جوانى درشتى و خودسرى از خود مىنمود ليكن از آن سوى اردشير همواره نرمى نشان داده در هر كارى به آسانى مىگراييد .\r\nاو يك زن زيبا و هنرمندى داشت كه به دلخواه پدر و مادر خود او را گرفته ولى بر خلاف دلخواه ايشان او را نگاهداشته بود .\r\nزيرا ( پس از زناشويى ايشان بود ) كه داريوش برادر آن زن را كشته خواست او را هم نزد برادر بفرستند .\r\nولى آرسيكاس خود را به پاى مادرش انداخته چندان اشك ريخته و لابه نمود كه او را به ترحم آورد تا از سر خون زن گذشته اجازه دادند كه آرسيكاس او را طلاق ندهد .\r\nاما كوروش مادرش او را بسيار گرامى داشته هميشه مىكوشيد كه پس از داريوش اين پسر او بر تخت نشيند .\r\n\r\n\r\n","description":"","footnote":"\r\n( 1 ) .  Ostanes \r\n( 2 ) .  Oxathres \r\n( 3 ) . اين يكى از غلطهاى يونانيان است كه نام « كوروش » را با نام براى آفتاب از يك رشته پنداشته‌اند در حالى كه گويا چنين نيست . خود مؤلف نيز ترديد داشته كه به عبارت « چنان كه گفته‌اند » نقل نموده .\r\n( 4 ) .  Ctesias \r\n( 5 ) .  Arsicas  يكى از مؤلفان همزمان اين نام را در فارسى « اشك » ( ارشك ) نوشته ولى درست نيست زيرا يونانيان « ارشك » را  Araces  مىنگاشتند با شكل « آرسيكاس » تفاوت دارد .\r\n( 6 ) .  Dinon  يكى از تاريخنگارانى كه پلوتارخ از كتاب او نقل مىنمايد . او در زمان اسكندر مىزيسته و كتابى به نام « تاريخ ايران » نوشته بوده .\r\n( 7 ) .  Oarses \r\n","page_name":" 191 ","page_number":191},
  {"content":"\r\n\r\nاز اين جهت زمانى كه داريوش بر بستر بيمارى بود و كوروش را از دريا « 1 » به دربار فرستادند او بدين اميد روانه گرديد كه به پشتيبانى مادر خود تخت پادشاهى را به دست خواهند آورد .\r\nچه پاروساتيس در اين باره دليل خاصى داشت دليلى كه پيش از آن خشايار شاه به آموزگارى ديماراتوس « 2 » به كار برده و نتيجه به دست آورده بود و آن اينكه ارتخشثر هنگامى زاييده شده كه پدرش زيردستى بيش نبوده ولى كوروش هنگامى به جهان آمده كه پدرش پادشاه بوده .\r\nبا اين همه پاروساتيس بر داريوش چيرگى نتوانست و بر خلاف دلخواه او به آرسيكاس پادشاهى داده شده و نام او تغيير يافته « ارتخشتر » گرديد .\r\nكوروش همچنان شهرپاون « 3 » لوديا و فرمانده شهرهاى كنار دريا باز ماند .\r\nاندكى پس از مرگ داريوش بود كه جانشين او ارتخشثر به پاسارگاد رفت براى انجام آيينى كه بايستى به هنگام تخت‌نشينى با دست مؤبدان انجام گيرد . در آنجا ستايشگاهى است به نام خداى مادينه جنگ دوستى كه مىتوان آن را مانندهء منيروا « 4 » دانست و در اين پرستشگاه است كه كسى كه نامزد تخت‌وتاج است رخت خود را كنده رختى را كه داريوش يكم پيش از پادشاهى بر تن خود داشته مىپوشد و سپس يك زنبيل انجير خورده از روى آن قدرى ميوه خورده و يك فنجان شير ترش مىنوشد .\r\nگذشته از اين آيينهاى ديگرى هست كه تا كسى نبيند با شنيدن نخواهد دريافت . هنگامى كه ارتخشثر بسيج آن آيين مىديد ناگهان تيسافرنيس « 5 » نزد او آمده موبدى را همراه آورد . اين موبد آموزگار كوروش بوده از روى رسم دربار ايران به او ياد فلسفه مجوسى داده بود و همه\r\n\r\n\r\n","description":"","footnote":"\r\n( 1 ) . مقصود آسياى كوچك است كه كوروش حكمران آنجا بود .\r\n( 2 ) .  Demaratus  يكى از پادشاهان اسپارت بود كه از آنجا گريخته و به دربار داريوش بزرگ پناه آورده بود و چون ميانه پسران داريوش بر سر وليعهدى كشاكش بود ديماراتوس به هوادارى خشايار شاه برخاسته به او ياد داد كه زاييده شدن خود را در زمان پادشاهى پدر دليل ديگر شايستگى خود سازد .\r\n( 3 ) . همين كلمه است كه يونانيان « ساتراپ » ساخته‌اند و ما در نگارشهاى هخامنشى « خشثروپاون » مىخوانيم .\r\n( 4 ) .  Minerva  خداى مادينه روميان براى خرد و جنگ و هنر\r\n( 5 ) .  Tisaphernes  اين مرد كه نام او را بارها در اين كتاب خوانده‌ايم يكى از درباريان هخامنشى است كه ديرزمانى حكمران آسياى كوچك بوده و در تاريخ معروف گرديده .\r\n","page_name":" 192 ","page_number":192},
  {"content":"\r\n\r\nمىپنداشتند كه او هواخواه شاگرد خود و از پادشاهى نيافتن او دلتنگ است . اين بود كه نسبتى را كه به كوروش داد كسى در راستگويى او شك نكرده حاجت به جستجو نديدند .\r\nموبد گفت كوروش مىخواهد در پرستشگاه كمين كرده هنگامى كه پادشاه به آنجا در آمده رخت خود را مىكند ناگهان بر او جسته و او را بكشد . برخى نيز گفته‌اند كوروش را به هنگام حمله به پادشاه دستگير نمودند هم كسانى گفته‌اند كه چون او به پرستشگاه درآمده در آنجا پنهان شده بود موبد او را پيدا كرد .\r\nبه‌هرحال چون خواستند او را بكشند مادرش او را ميان دو دست گرفته و گيسوهاى خود را برو پيچيد و گردن خود را به گردن او چسبانيد و با گريه‌هاى تلخ و لابه‌هايى كه به ارتخشثر نمود او را از مرگ رهايى بخشيد .\r\nكوروش را بار ديگر به حكمرانى دريا و آن پيرامونها فرستادند ولى اين پيش‌آمد او را بيش از چند هنگام آرام نگاه نداشت .\r\nچه او رهايى خود را از مرگ چندان ياد نمىآورد كه آن گرفتارى و ترس را و از اينجا كينه او بيشتر كرده بيشتر از زمان‌هاى پيش آرزوى پادشاهى مىكرد .\r\nبرخى گفته‌اند كه او بر برادر خود نشوريد مگر از اين جهت كه درآمد او به اندازه خرج روزانه‌اش نبود .\r\nولى اين سخن هيچ باوركردنى نيست . زيرا كوروش اگر هيچى نداشت بارى مادرى داشت كه مىتوانست خرج او را به هر اندازه كه بخواهد بپردازد .\r\nبه گفتهء گزنفون « 1 » كوروش به دستيارى دوستان و بستگان خود دسته‌هاى انبوهى از سپاهيان بيگانه را از اينجا و آنجا مزدور گرفته براى انجام مقصود خود نگاه مىداشت و اين خود بهترين دليل بر توانگرى و بىنيازى اوست .\r\nتا ديرزمانى اين سپاهيان را در يك جا گرد نمىآورد تا مقصود در پرده بماند ، ولى كاركنان او به دستاويزهاى گوناگونى سپاهيان از بيگانه گرفته نامه‌هاى ايشان را مىنوشتند .\r\nدر همين زمان پاروساتيس در درباره سخت مواظبت داشت كه مبادا گمان بدى به كارهاى كوروش برده شود ، خود كوروش هم پياپى نامه‌هايى فروتنانه نوشته گاهى خواهش مهر و نوازش نموده گاهى از تيسافرنيس شكايت مىكرد كه با او حسد و دشمنى به خرج داده .\r\n\r\n\r\n","description":"","footnote":"\r\n( 1 ) .  Xenophon  سردار معروف يونانى كه كتاب « بازگشت ده هزار » را نوشته\r\n","page_name":" 193 ","page_number":193},
  {"content":"\r\n\r\nگذشته از اينها خود پادشاه در كارها سست نهاد بود اگرچه كسانى اين سستى او را از نكوخويى و از روى مهربانى و آمرزش مىپنداشتند .\r\nراستى هم در آغاز پادشاهيش از او نكوخوييهاى اردشير يكم پيدا بود . هر كسى مىتوانست پيش او بيايد و به همه كس جوانمردى نموده نوازش دريغ نمىساخت .\r\nدر كيفر دادن به گناه نيز دشنامى نداده كينه از خود نشان نمىداد . كسانى كه هديه پيش او مىآوردند از چگونگى پذيرفتن آن سخت خوشدل مىگرديدند .\r\nهمچنين كسانى كه بخشش از او درمىيافتند از مهربانى و خوشروييش لذت فراوان مىبردند .\r\nهر چه به او داده مىشد اگرچه بسيار بىارج بود با خوشرويى مىگرفت هنگامى اومسيس « 1 » نامى يك انار بسيار بزرگى به او هديه داد . پادشاه آن را گرفته گفت :\r\nبه مهر سوگند اگر شهرها به دست اين مرد سپرده شود شهر كوچكى را بسيار بزرگ مىگرداند .\r\nهنگامى راه مىرفت كسانى هديه‌هايى پيش مىداشتند كارگر بىنوايى كه به هيچى دسترس نداشت به چوبى كه در كنار راه بود دويده دو كيف خود را پر آب ساخته به عنوان هديه پيش پادشاه آورد .\r\nارتخشثر از اين كار او چندان خرسند گرديد كه يك قدح زرين و يك هزار در يك پول براى او فرستاد . ايوكليداس « 2 » لاكيدومون كه در پشت سر او سخنان درشت و گستاخانه مىگفت ارتخشثر به دستيارى يكى دو تن از سركردگان خود پيام به او داد :\r\nتو خود را آزاد مىشمارى كه آنچه دلخواه تست از من بگوى .\r\nفراموش مكن كه من آزادم هر آنچه دلخواهم است از تو بگويم و بر تو بكنم .\r\nروزى در شكار تريبازوس « 3 » به او نزديك شده خاطر نشان كرد كه جامه شاهانه او پاره شده .\r\nپادشاه پرسيد :\r\nمىخواهيد با اين جامه چه كنم ؟\r\n\r\n\r\n","description":"","footnote":"\r\n( 1 ) .  Omises \r\n( 2 ) .  Euclidas \r\n( 3 ) .  Teribazus  يكى از بزرگان دربار هخامنشى كه داستان او خواهد آمد .\r\n","page_name":" 194 ","page_number":194},
  {"content":"\r\n\r\nتريبازوس پاسخ داد :\r\nاگر خواسته باشيد جامه ديگرى بر تن كرده اين يكى را به من ببخشيد .\r\nپادشاه جامه را از تن خود درآورده به او بخشيد .\r\nولى گفت :\r\nشرط مىكنم كه آن را بر تن خود نكنى .\r\nليكن تريبازوس كه مرد سبكسر و بىپروايى بود همين‌كه آن جامه را گرفت بيدرنگ بر تن خود كرده و آنگاه گردن‌بند پادشاهى را به گردن آويخته و خويشتن را با آرايشهاى زنان بياراست .\r\nاين كار او كه پاك مخالف قانون بود و همه را به گفتگو برانگيخت پادشاه خشم از آن نگرفت بلكه خنديده چنين گفت :\r\nتو از من اجازه دارى كه خود را همچون زنى بيارايى و جامه پادشاهى را همچون احمقى بر تن خود كنى .\r\nهميشه رسم بر آن بود كه بر سر خوان پادشاه جز مادر و زن عقدى او نمىنشست ( آن يكى بالا دست شاه و اين يكى زير دست او . )\r\nولى ارتخشثر دو برادر كوچك خود اوستانيس و اوكساثريس را نيز بر سر خوان خويش مىنشاند .\r\nآنچه بيش از همه مايه شگفت و خرسندى همه ايرانيان بود داستان گردونه ( عرابه ) زن او استاتيرا « 1 » بود كه هميشه چون در بيرون پيدا مىشد پرده‌هاى آن را پايين مىآوردند و به همه زنان ايرانى اجازه مىدادند كه نزديك آن آمده به بانوى كشور خود درود بگويند و از اينجا مردم آن زن را سخت دوست مىداشتند .\r\nبا اين همه ستودگيهاى ارتخشثر كسانى كه هميشه به انديشه‌هاى ساختگى مىپردازند و همواره از تغيير اوضاع لذت مىبرند مدعى اين انديشه بودند كه زمانه پادشاهى كوروش را خواستار است چرا كه او مردى و الا همت و جنگجويى زبردست است و هميشه نگهدارى از هواداران خود مىكند .\r\nپادشاهى هخامنشى را با آن پهناورى نيازمند پادشاهى چون كوروش مىپنداشتند .\r\n\r\n\r\n","description":"","footnote":"\r\n( 1 ) .  Statira \r\n","page_name":" 195 ","page_number":195},
  {"content":"\r\n\r\nاز اينجا بود كه كوروش گذشته از اميدى كه به شهرهاى زيردست خود در كنار دريا داشت بر هوادارى بسيارى از شهرهاى درون ايران و نزديك پايتخت هم اميد مىبست و به اين پشت گرميها دست به كار شوريدن زده بود .\r\nاو نامه نزد لاكيدومونيان نوشته آنان را به يارى خوانده بود كه پشتيبان سپاه او باشند و اميدواريها داده بود كه آنان كه به يارى بيايند هر كه پياده است اسب به او خواهد بخشيد و هر كه اسب دارد او را بر گردونه ( عرابه ) خواهد نشانيد .\r\nهر كه داراى كشتزار است او را خداوند ديه گردانيده خداوندان ديه را دارندگان شهر خواهد ساخت .\r\nهر كه در شمار سپاهيان او درآيد مزد خود را نه با شمردن بلكه با سنجيدن خواهد دريافت .\r\nهم ستايشهاى گزافى از خود نموده از جمله نوشته بود :\r\nمن روانم از آن برادرم استوارتر است .\r\nمن از برادرم فيلسوف‌تر و به آيين مجوسى داناتر مىباشم .\r\nباده را بيشتر از او گساريده بهتر از او تاب مستى مىآورم .\r\nهم درباره برادرش مدعى شده بود :\r\nاو چندان ترسناك و چندان فرومايه است كه روز شكار بر اسب نشستن نمىتواند و روز بيم بر تخت پادشاهى .\r\nلاكيدومونيان نامه او را خوانده دسته سركردگانى نزد كليارخوس « 1 » فرستاده به او دستور دادند كه فرمانبردارى از كوروش نمايد .\r\nبدينسان كوروش بسيج كار كرده آهنگ ارتخشثر نمود .\r\nهمراهان او گروه بس انبوهى از مردم آسيا و سيزده هزار تن اندكى كم از يونانيان مزدور بود .\r\nهر روز علت ديگرى براى جنبش خود ياد مىكرد .\r\nولى ديرى نگذشت كه علت راستين آن از پرده بيرون افتاد و تيسافرنيس خويشتن نزد پادشاه رفته چگونگى را به او باز گفت .\r\n\r\n\r\n","description":"","footnote":"\r\n( 1 ) .  Clearchus \r\n","page_name":" 196 ","page_number":196},
  {"content":"\r\n\r\nدر سراسر دربار تكان و آشوبى پديد آمده همگى مادر شاه را از جهت آن پيش‌آمد نكوهش مىكردند و به كسان او بدگمان شده زبان به تهمت ايشان باز مىداشتند .\r\nبيش از همه استاتيرا او را به خشم وامىداشت .\r\nچرا كه از پيش‌آمد گله نموده با آه و درد مىپرسيد :\r\nكجاست آن ضمانت و ميانجيگرى كه كوروش را از مرگ آزاد ساخت و براى اين جنگ و لشكركشى زنده نگاهداشت ؟ ! مىگفت :\r\nهميشه او ما را گرفتار جنگ و رنج خواهد داشت !\r\nپاروساتيس كه استاتيرا دشمن مىداشت و خود زن كينه‌توزى بود كه در خشمناكى خود را نگاهدارى نمىتوانست از شنيدن اين سخنان دل به نابودى او بست .\r\nدينون مىگويد در همين زمان جنگ بود كه او اين قصد خود را انجام داده .\r\nولى كتسياس مىگويد پس از زمان جنگ چنين كارى كرده شد .\r\nما نيز داستان آن را به جايى كه كتسياس نشان داده نگاه مىداريم .\r\nزيرا اين نشدنى است كه كسى كه خودش در آنجا بوده نداند فلان داستان كى رويداده .\r\nجهتى هم نيست كه او از روى قصدى جاى داستان را تغيير داده باشد .\r\nاگرچه از كتسياس بارها رويداده كه در نگارش تاريخ رشته راستى را از دست هشته و به سرودن افسانه‌ها و داستانهاى بىبنياد پرداخته است .\r\nزمانى كه كوروش در راه بود خبرها به او مىرسيد كه پادشاه هنوز در انديشه است و آهنگ آن نكرده كه به جلوگيرى برخيزد و جنگى روبه‌رو نمايد بلكه در آن دل پادشاهى ( مركز ) خود منتظر خواهد نشست تا لشكرها از هر سوى در آنجا گرد آيند .\r\nبر سر راه كوروش بر دشتى خندقى به پهناى هشتاد پا و به همين اندازه گودى كنده تا به مسافتى كه كمتر از پنجاه ميل نبود امتداد داده بودند .\r\nولى اردشير چندان دير كرد كه كوروش از آن خندق بگذشت و رو به سوى بابل پيش آمد .\r\nچنان كه نوشته‌اند تريبازوس نخستين كسى بود كه جرأت كرده نزد شاه رفته به او گفت :\r\nشما نبايد از جنگ پرهيز جوييد و نبايد بابل و ماد را رها كرده نيز شوش را از دست داده خود را در پارس نهان سازيد .\r\nبا آنكه شما سپاهى چندين برابر سپاه دشمن داريد و فرمانروايان و سركردگان بسيارى بر سر شما گرد آمده‌اند كه هر يكى در جنگجويى و سياست‌دانى برترى بر كوروش دارند .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nاز اين سخنان پادشاه عزم كرد هرچه زودتر به جنگ و جلوگيرى بشتابد و با نهصد هزار تن سپاه بسيار منظم بر گرد سر خود روى به راه نهاده به يك ناگاه از جلو دشمن پديدار گرديد .\r\nدشمن كه چنين گمانى را هرگز نداشت و بىپروا و پراكنده راه مىپيمود و ابزارهاى جنگى ايشان آماده كارزار نبود از پيدايش ناگهانى آن سپاه بيكران سخت سراسيمه گرديده به دست و پا افتاده .\r\nولى كار بس دشوارى بود كه كوروش بتواند در ميان آن غوغا و پرآشفتگى سپاه خود را به سامانى آورده آماده جنگ گرداند .\r\nبيش از همه آن نظمى كه ارتخشثر به سپاه خود داده و آن آرامى و آهستگى كه آن لشكر بيكران در حركت خود داشت يونانيان را سخت در شگفت انداخت .\r\nچه آنان به گمان خود سپاهى را منتظر بودند سخت نابسامان كه سپاهيان هياهو برانگيزند و جستها نمايند و پراكنده و دور از هم راه پيمايند ، ولى اكنون همه آهستگى و آرامى ديدند .\r\nبرگزيده‌ترين گردونه‌هاى زره‌پوش را در پيشاپيش تيپها در برابر يونانيان قرار داده بودند كه با يك حمله نيرومندى صفهاى آنان را در هم شكسته بىآنكه سپاهيان نزديك رفته باشند .\r\nداستان اين را تاريخ‌نگاران بسيارى به رشته نگارش كشيده‌اند . گزنفون كه آن را با چشم ديده گزارش آن را چنان باز مىگويد كه تو گويى نه حادثه انجام يافته بلكه حادثه‌اى است كه هم اكنون در كار به رويدادن است و با سخنان جان‌دار خود چنان حادثه را در دلهاى شنوندگان نمودار مىگرداند كه هر كسى بايد به افسوسها و بيمهاى آن شركت نمايد .\r\nبااين‌حال جز بيخردى نخواهد بود كه من داستان آن جنگ را سرتاسر بسرايم و بيش از اين نمىسزد كه آنچه را گزنفون ياد نكرده و خود در خور ياد كردن است من در اينجا بنگارم .\r\nجايى كه دو لشكر به هم رسيدند گناگسا « 1 » نام داشت كه شصت و دو ميل كمابيش فاصله از بابل دارد . در اينجا كليارخس از كوروش خواستار گرديد كه تا جنگ درنگرفته خود را به پشت سر جنگجويان كشيده در پيشاپيش صفها با خطر روبرو نباشد .\r\nمىگويند كوروش در پاسخ او گفت :\r\nچه مىگويى كليارخس ؟ من در طلب پادشاهى مىكوشم و شما مىخواهيد كه خود را ناشايسته به آن نمودار گردانم !\r\n\r\n\r\n","description":"","footnote":"\r\n( 1 ) .  Cunaxa \r\n","page_name":" 198 ","page_number":198},
  {"content":"\r\n\r\nاگرچه اين خطاى بزرگ از كوروش سرزد كه سرمستانه خود را به خطر انداخته پرواى جان خود را نكرد .\r\nليكن نكوهش بيش از همه بر كليارخس است . زيرا او تيپهاى يونانيان را روبه‌روى دسته‌هاى عمده سپاه دشمن كه پادشاه نيز در ميان آنها بود نكشانيد و از اين ترس كه مبادا يونانيان را گرد فراگيرند دست چپ لشكر خود را پيوسته به كنار آب نگاهداشته از آنجا حركت نكرد .\r\nاگر مقصود تندرستى و آسودگى بود و بايستى بيش از هر چيزى در بند نگهدارى خود بود بهتر آن بود كه كليارخس از شهر خود بيرون نيامده باشد . ولى پس از آنكه از كنار دريا تا آنجا هزار و سيصد ميل كمابيش راه پيموده و سنگينى ابزارها و فرسودگى را در آن مسافت دراز تحمل نموده و اين كار را با ميل خود و به قصد پادشاه ساختن كوروش به گردن گرفته بود ديگر نبايستى در روز جنگ در پى تندرستى و آسودگى خود بوده جايگاهى را براى سپاه برگزيند كه تنها براى آسودگى خود او نه براى آسودگى كوروش مناسب نبوده .\r\nچنين كارى دليل است كه كليارخس ترس كرده و در آن هنگام كارى را كه بايستى انجام دهد فراموش نموده و بر مقصودى كه از آن سفر او منظور بوده خيانت كرده .\r\nاز خود حادثه پيداست كه آن دسته سپاهى كه بر گرد سر شاه بودند اگر حمله‌اى از يونانيان مىشد تاب ايستادگى نياورده به زودى از ميان برداشته مىشدند ارتخشثر هم گريخته با زخمى مىافتاد و بدينسان كوروش نه تنها از گزند آسوده مىماند بلكه به تخت و تاج نيز دست مىيافت .\r\nپس كليارخس در نتيجه آن احتياطكارى خود بيشتر مايه خرابى كار كوروش بوده و بيشتر شايسته نكوهش مىباشد تا خود كوروش . در نتيجهء آن تندى و بيخردى خود اگر ارتخشثر كوششها كرده تدبير به خرج مىبرد كه يونانيان در جايگاهى بايستند كه با اندك‌ترين گزندى آنان را دفع نمايد همانا جايگاه ديگرى جز از آنكه كليارخس براى آنان برگزيده و دورترين نقطه از ايستگاه پادشاه و پيرامونيان او بود پيدا نمىكرد .\r\nدر همين جايگاه كليارخس بر دشمن چيرگى يافت ولى كوروش از دورى جا از فيروزى استفاده نتوانسته و پيش از آنكه آگاهى يابد از پا افتاده راه نابودى را پيش گرفت .\r\nكوروش بهتر از همه دانسته بود كه سپاه يونانى به چه كار بپردازند و به كليارخس فرمان\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nداده بود كه با سپاهيان خود در دل لشكر جاى گزيند ولى كليارخس فرمان نبرده پاسخ داده بود كه خود او بهترين نظم را به لشكر خويش خواهد داد . افسوسا كه بهترين نظم او مايهء خرابى همه كارها گرديد .\r\nيونانيان در آنجا كه بودند بر ايرانيان چيره شدند و آنان را از ميان برداشته مسافت بسيارى از دنبالشان رفتند . اما داستان كوروش او سوار اسب نجيبى كه سركش و سخت لگام بود و كتسياس نام آن را پاساكاس « 1 » مىنويسد گرديده آرتاگرسيس « 2 » بزرگ كادوشيان « 3 » برو تاخت و با صداى بلند داد زد :\r\nاى نامردترين مردمان و نادان‌ترين آنان كه ننگ نام خجسته « كوروش » مىباشى آيا اين يونانيان شوم را بر اين سفر شوم كشانيده‌اى كه شهرهاى ايران را تاراج نمايى و آرزوى آن دارى كه برادر و سرور خود را كه ده هزار بار ده هزار تن بندگان بهتر از تو دارد بكشى ؟ ! اكنون سزاى خود را خواهى يافت و پيش از آنكه چشمت به روى پادشاه بيفتد سر خود را از دست خواهى داد .\r\nاين گفته زوبين خود را به سوى كوروش پرتاب كرد .\r\nكوروش كه زره محكمى در تن داشت گزندى از آن ضربه نديده ولى از آسيب ضربت به خود پيچيد و چون آرتاگرسيس اسب خود به گردانيد كوروش به او حربه حواله كرده سر آن را به گردن او نزديك استخوان شانه فرو برد و شايد هم تاريخ‌نگاران در اين باره يك زبانند كه مرگ او به دست كوروش بود .\r\nاما مرگ خود كوروش گزنفون چون آن را با چشم نديده است به اختصار از آن گذشته و به چند كلمه بسنده كرده و بىجهت نخواهد بود اگر من به آن داستان پرداخته نخست گفته دينون را درباره اين ياد كرده سپس به گفته كتسياس بپردازم :\r\nدنيون چنين آورده كه پس از كشتن ارتاگرسيس كوروش ديوانه‌وار بر پاسبانان ارتخشثر تاخته بر اسب ارتخشثر زخمى زده او را پياده گذاشت . تريبازوس به يارى شاه شتافته او را از زمين بلند كرده و بر اسب ديگرى نشانده چنين گفت :\r\n\r\n\r\n","description":"","footnote":"\r\n( 1 ) .  Pasacas \r\n( 2 ) .  Artagerses \r\n( 3 ) . « كادوش همان كلمه‌اى است كه امروز « تالش » گرديده مردمى كه امروز تالش ناميده مىشوند بازمانده گروه انبوهى مىباشند كه در زمان هخامنشيان يكى از تيره‌هاى نيرومند ايران بودند و به نام كادوش در تاريخ گرديده‌اند .\r\nدر اين باره « دفتر نامهاى شهرها و ديهيها » ديده شود .\r\n","page_name":" 200 ","page_number":200},
  {"content":"\r\n\r\nاى پادشاه فراموش مكن امروز را كه هرگز فراموش كردنى نيست .\r\nكوروش دوباره اسب جهانده باز ارتخشثر را به زمين انداخت . در تاخت سوم پادشاه سخت خشمناك گرديده به كسانى كه در پيرامون او بودند نهيب زد كه :\r\nمرگ بر شما بهتر است .\r\nو آنان را بر كوروش برآغاليد و چون كوروش بىپروا و بىباك حمله مىآورد دچار حربه‌هاى آنان گرديده پادشاه زوبينى زده ديگران هم هر كدام حربه به كار بردند و كوروش بيفتاد . از اين جاست كه كسانى كشتن او را از دست پادشاه دانسته‌اند و ديگران آن را به نام مردى از كاريا « 1 » خوانده‌اند و مىگويند به پاداش آن كار اجازه داد كه هميشه خروس زرينى بر سر نيزه نصف كرده و در هر لشكركشى در صف نخستين جا گزيند . زيرا ايرانيان مردم كاريا را به مناسبت آن نشانى كه بر سر كلاخودهاى خود دارند « خروس » مىنامند .\r\nاما داستانى كه كتسياس سروده و ما آن را كوتاه‌تر گردانيده از بسيارى از تفصيلهايش چشم مىپوشيم بدينسان مىباشد :\r\nكوروش پس از كشته شدن ارتاگرسيس آهنگ پادشاه كرد چنان كه پادشاه نيز آهنگ او كرده بود و هيچ سخنى با هم نگفتند . نخست آريايوس « 2 » يكى از همراهان كوروش كه در پيشرو بود زوبين حواله پادشاه كرد ولى زخمى نرسانيد .\r\nسپس پادشاه نيزه حواله كوروش كرد كه از او رد شده ساتيفرنيس « 3 » نامى از بزرگان كه هوادار سخت كوروش بود نيزه خود را به سوى ارتخشثر راست كرده سخت به سينه او زد چنان كه از زور آن ضربت از اسب درغلطيد .\r\nكسانى كه پيرامون ارتخشثر بودند روى به گريز آوردند و نابسامانى سختى روى داد .\r\nارتخشثر برخاسته با چند تنى كه بر سر او مانده بودند و يكى از ايشان خود كتسياس بود راه پشته كوچكى را در آن نزديكى پيش گرفت و خود را به آنجا رسانيده اندكى بياسود .\r\nاما كوروش كه به ميان انبوهى از دشمنان افتاده بود اسب او سركشى نموده مسافت بسيارى او را راه برد و چون اين هنگام تاريكى فرا مىرسيد دشمنان به سختى مىتوانستند او را بشناسند . هم كسان خود او به سختى مىتوانستند او را دريابند .\r\n\r\n\r\n","description":"","footnote":"\r\n( 1 ) .  Caria  نام كشورى در آسياى كوچك بوده كه مردم آنجا داستان درازى با هخامنشيان دارند و نام ايشان در كتاب هردوت و كتاب استرابون مكرر برده شده .\r\n( 2 ) .  Ariaeus \r\n( 3 ) .  Satiphernes \r\n","page_name":" 201 ","page_number":201},
  {"content":"\r\n\r\nبه‌هرحال كوروش سرمست فيروزى با دلى پر اميد و سرى پر غرور از ميان دشمنان مىگذشت و با زبان پارسى پياپى داد مىزد :\r\nراه را باز كنيد اى پليدان راه را باز كنيد !\r\nمردم راه باز كرده خود را به پاهاى او مىانداختند تاج در اين ميان از سر او دور شد .\r\nجوانى از ايرانيان به نام مثراداث ( مهرداد ) كه از آن نزديكى مىگذشت او را ناشناخته نيزه‌اى بر گيجگاه نزديك چشم او زد و ناگهان خون جهيدن گرفته چندان فروريخت كه كوروش از خود رفته بيهوش بر زمين افتاد و اسب او در رفته همچنان مىدويد و زينت ابزار خون‌آلود او كه فرو مىريخت همراهان مثرادات برمىداشتند .\r\nپس از ديرى كه كوروش اندكى به خود آمد چند تن از خواجه‌سرايانش كه او را دريافته بر سرش گرد آمده بودند همى خواستند كه او را سوار اسب ديگرى گردانند .\r\nكوروش ياراى اسب سوارى نداشت و خواست پياده راه پيمايد و به يارى خواجه‌سرايان آهنگ رفتن كرد .\r\nدراين‌حال كه با سرى گيج به اين سو و آن سو مىپيچيد و هوش درستى نداشت باز به فيروزى خود اميدوار بود و از اين سوى و آن سوى گريختگان را مىديد كه نام كوروش را با پادشاهى توأم مىسازند و از براى خود بخشايش و آمرزش آرزو مىكنند .\r\nقضا را در اين ميان بىسر و پايانى از مردم بينواى كاانوس « 1 » كه براى انجام كارهاى پستى از دنباله‌گيرى چادرها و مانند اينها همراه لشكر پادشاه بودند به اين دسته پرستاران كوروش برخوردند و آنان را از كسان خود پنداشته به ايشان پيوستند . ولى اندكى راه نرفته از جامه آنان دشمن بودن آنان را دريافتند .\r\nچرا كه سينه‌بند ايشان را سرخ ديدند با آنكه سينه‌بند كسان خودشان همه سفيد بوده .\r\nيكى از ايشان بىآنكه هرگز به كوروش بودن آن زخمى گمانى برده باشد و زوربينى از پشت سر بر او انداخته رگ پاى او را از زير زانو سخت بشكافت . كوروش تاب آن ضرب نياورده ناگهان بيفتاد در آن زخم و در آن افتادن گيجگاه زخمى ، پس او به سنگى فرود آمده از آسيب آن بدرود زندگى گفت . اين است داستانى كه كتسياس مىسرايد . مرگ كوروش بيچاره را به حربه كندى حواله داده بدينسان داستان را دير به انجام مىرساند .\r\n\r\n\r\n","description":"","footnote":"\r\n( 1 ) .  Caunus  شهرى در كاريا بوده .\r\n","page_name":" 202 ","page_number":202},
  {"content":"\r\n\r\nپس از مرگ كوروش آرتاسوراس « 1 » ديده‌بان ارتخشثر سواره بدانجا رسيد و چون سوگوارى خواجه‌سرايان را ديد نزديك آمده از يكى از ايشان كه مىشناخت پرسيد :\r\nپارسكاس « 2 » اين كيست كه چنين نشسته برو گريه مىكنيد ؟\r\nپارسكاس گفت :\r\nمگر نمىشناسى آرتاسوراس كه اين سرور ما كوروش مىباشد ؟ !\r\nآرتاسوراس تكان سختى خورده به خواجه‌سرايان نوازش نموده دستور داد كه جنازه را در آنجا نگاه دارند و خويشتن با شتاب آهنگ نزد ارتخشثر كرد .\r\nپادشاه كه اين هنگام از آينده خود سخت نوميد بوده از تشنگى جان به لبش رسيده بود ناگهان آرتاسوراس شادمان نزد او رسيده مژده داد كه گشته كوروش را با چشم خود ديده .\r\nپادشاه مىخواست خويشتن بدانجا بشتابد به ارتاسوراس فرمود كه پيش افتاده راه نمايد .\r\nليكن در اين هنگام غوغاى بلندى شنيده شد و چنين گفتند كه يونانيان كه سپاه ايران را شكست داده‌اند آنان را دنبال كرده دور مىراند . اين بود كه پادشاه بهتر آن ديد كسانى را به ديدن كشته كوروش بفرستد و سى تن را با مشعلها به دست روانه نمود .\r\nدر اين ميان ارتخشثر از تشنگى به مرگ نزديك بود . يكى از خواجه‌سرايان بيرون دويده در جستجوى آن مىگرديد . ولى چون در آن نزديكى آبى نبود و از چادرها نيز بسيار دور افتاده بودند دست به مقصود نمىيافت تا ناگهان مردى را از آن بينوايان كااونى از دنباله‌گيران چادرها دريافت كه در يك خيك چركينى به اندازه يكى دو من آب گنديده و ناپاكيزه‌اى داشت .\r\nآن آب را از او ستده براى پادشاه برد . پادشاه همه آن آب را سركشيده خواجه‌سرا پرسيد كه آيا نفرتى از آن داشته ؟ ارتخشثر پاسخ گفت :\r\nسوگند به خدايان تاكنون نه مى نابى و نه آب پاكيزه و گوارايى تا اين اندازه بر من خوشگوار نبوده .\r\nسپس گفت :\r\nاگر من خودم نتوانم دهندهء اين آب را پيدا كرده و پاداشى شايسته به او برسانم از خدايان خواستارم كه او را توانگر و خرسند گردانند .\r\n\r\n\r\n","description":"","footnote":"\r\n( 1 ) .  Artasyras \r\n( 2 ) .  Pariscas \r\n","page_name":" 203 ","page_number":203},
  {"content":"\r\n\r\nدر همين هنگام سى تن فرستاده شادمان و خوشرو باز گرديدند و به او مژده آن فيروزى را كه هرگز اميد نداشت آوردند . نيز اين زمان دسته‌اى از سپاهيان پراكنده بر سر او گرد مىآمدند و اين خود علت ديگر بر دليرى او گرديده با چراغها و مشعله‌هاى فراوانى به دشت و در آمد و چون بر سر مرده رسيد از روى رسمى كه در ايران است سر و دست او را از تن جدا كرده فرمان داد سر را نزد او بياورند و آن را از مويهاى انبوه و درازش گرفته به كسانى كه هنوز مطمئن نبوده آماده گريز ايستاده بودند نشان داد . آنان وحشت كرده به ارتخشثر نيايش نمودند .\r\nدر اين زمان هفتاد هزار سپاه بر سر او گرد آمده بودند و او همراه آنان بار ديگر به لشكرگاه درآمد . به گفته كتسياس سپاه ارتخشثر در اين رزم چهار صد هزار تن بود .\r\nولى دينون و گزنفون مدعى هستند كه بيش از چهل بيور سپاه به ميدانگاه رانده شده بود .\r\nدرباره شماره كشتگان هم كتسياس مىگويد فهرستى كه به ارتخشثر دادند نه هزار تن ياد شده بود .\r\nولى خود او شماره كشتگان را كمتر از بيست هزار ندانسته . تا اينجا سخنانى است كه از دو سوى گفته شده و ما آورديم ولى كتسياس دروغ آشكار گفته كه مىنويسد :\r\nاو همراه فالينوس « 1 » زاكونثى « 2 » و چندين تن ديگر بفرستادگى نزد يونانيان فرستاده شده .\r\nزيرا گزنفون كه بودن او را در دربار ارتخشثر مىدانسته و نام او را مىبرد نيز نوشته‌هاى او را ديده بوده بااين‌حال اگر او همراه فالينوس آمده و ترجمان آن سخنان برجسته بودى هرگز نمىشد كه گزنفون نام او را ياد نكرده تنها فالينوس را نام ببرد .\r\nپيداست كتسياس بسيار خودپسند و همچنين بسيار هوادار لاكيدومونيان و كليارخوس بوده و اين است كه در سرودن داستان هميشه فرصت جسته خود را دست‌اندر كار قلمداد مىكند و همواره ستايشهاى گزاف‌آميز از كليارخوس و يونانيان به ميان آورد .\r\nبارى پس از انجام جنگ ارتخشثر ارمغانهاى گرانبهايى براى پسر ارتاگرسيس كشته شده فرستاد . نيز نوازشها از كتسياس و ديگران دريغ نداشت . آن مرد كااونى كه آبش را خورده بود پيدايش كرده او را از گمنامى و تهيدستى بيرون آورده با ارجمندى و توانگرى رسانيد ، اما كيفرهايى كه به بدكرداران داد و در هر يكى مناسبت ميانه گناه و كيفر را رعايت مىنمود .\r\n\r\n\r\n","description":"","footnote":"\r\n( 1 ) .  Phalinus \r\n( 2 ) .  Zacynthus  نام جزيره‌اى از يونان بوده\r\n","page_name":" 204 ","page_number":204},
  {"content":"\r\n\r\nآرباكيس « 1 » نامى از مادان كه در اثناى جنگ به سوى كوروش گريخته سپس بدينسوى باز گشته بود براى آنكه مردم او را يك ترسوى زن كردارى بشناسند نه يك مرد خاينى فرمان داد كه زن روسپى را به دوش خود گرفته يك روز از بام تا شام در بازارها بگرداند .\r\nمرد ديگرى كه گذشته از آنكه به سوى دشمن گريخته بود اين هنگام مدعى بود دو تن از ايشان را كشته پادشاه فرمان داد كه سه تا سوزن به زبان او فرو ببرند . و چون ارتخشثر مدعى بود كه كوروش را با دست خود كشته و آرزو داشت كه مردم نيز چنين بيانگارند و گفتگو نمايند براى مثرادات كه گفتيم نخستين ضربت به كوروش زد ارمغانهاى پربهايى فرستاده پيغام داد :\r\nزينت و ابزارهاى اسب كوروش را تو براى پادشاه آوردى و اينك به پاداش آن نيكو كاريست كه پادشاه تو را با اين ارمغانها نواخته !\r\nآن مرد كارى كه گفتيم كوروش را زخمى بر ران زده كشت و اين هنگام طلب پاداش مىكرد پادشاه ارمغانى براى او فرستاده چنين پيغام داد :\r\nپادشاه اين ارمغان را كه پاداش و دومين مژدگانى است براى شما مىفرستد . چرا كه نخست ارتاسوراس و دوم شما بوديد كه مژده كشته بودن كوروش را به او رسانيديد !\r\nمثرادات اگرچه ناخرسند بود گله به زبان نياورد .\r\nولى كارى بدبخت از نادانى خود را به خطر سختى انداخت . بدينسان كه از ديدن آن هديه‌هاى شاهانه چندان دلشاد گرديد كه خود را باخت و به هوسهاى خام افتاده گستاخانه پاسخ داد كه به ارمغانى كه به نام مژدگانى به او داده شود نيازمند نيست . چرا او بوده كه كوروش را كشته نه ديگرى و بايد براى او پاداش كشتن كوروش داده شود . بدينسان فرياد برانگيخته اين و آن را به گواهى مىخواند و چون اين گفته‌هاى او به گوش پادشاه رسيد سخت برآشفته بيدرنگ فرمان داد كه او را سر ببرند . ولى مادر پادشاه كه اين هنگام نزد پادشاه بود گفت :\r\nشاه نبايد از اين مرد به آسانى دست بردارد او را به من واگزاريد تا سزاى آن گفته‌هاى گستاخانه خود را چنان كه مىبايد دريابد .\r\nشاه اختيار او را به پاروساتيس بازگذاشته و پاروساتيس فرمان داد كه او را به چهار ميخ كشيده ده روز بدان حال نگاهداشتند و سپس چشمهايش را بكندند و روى را گداخته به گلويش فرو ريختند تا زير اين شكنجه‌ها جان بسپرد .\r\n\r\n\r\n","description":"","footnote":"\r\n( 1 ) .  Arbaces \r\n","page_name":" 205 ","page_number":205},
  {"content":"\r\n\r\nمثرادات نيز ديرزمانى نگذشت كه از بيخردى خود به چنين آسيبى دچار گرديد بدينسان كه او به بزمى كه خواجه‌سرايان ارتخشثر و خواجه‌سرايان مادرش نيز بودند دعوت نمودند و او رختهاى زيبا پوشيده و زرين ابزارهايى را كه از پادشاه دريافته بود بر خويشتن بياويخت و بدينسان آراسته به بزم درآمده و چون زمانى باده گساريده سرگرم شدند يكى از خواجه سرايان پاروساتيس كه از همه بزرگ‌تر بود روى به مثراداث كرده چنين گفت :\r\nچه گرانمايه خلعتى كه شاه به شما بخشيده ! اين زنجير و بازوبندها بسيار زيبا و اين شمشير بىاندازه پربهاست ! زهى خوشبختى شما كه بدينسان نزد همه گرامى گرديده‌ايد !\r\nمثراداث كه از مستى بى خود گرديده بود به اين سخنان چنان پاسخ داد :\r\nمگر اينها چيست سپاراميزيس « 1 »\r\nمن در آن روز آزمايش خودم را به پادشاه بسى باارج‌تر از آن نمودم كه چنين خلعتى به من داده شود !\r\nسپاراميزيس لبخندى زده گفت :\r\nمن رشك بر تو نمىبرم . ولى چون به گفته يونانيان راستى با مستى دوشادوش است مىخواهم دوستانه بدانم آيا پيدا كردن زينت ابزارى كه از روى اسبى فرو ريخته بود و آوردن آنها نزد پادشاه چه دشوارى دارد يا در خور چه ارزشى مىباشد .\r\nاين سخن را مىگفت نه اينكه چگونگى كار آگاه نبود بلكه چون مستى هوش از سر مثراداث ربود ، و او را به پرگويى برانگيخته بود .\r\nمنظور سپاراميزيس برانگيختن او به سخن‌گويى بود كه راز درون خود را بيرون ريخته آنچه نبايستى گفت بگويد و به اين منظور خود دست يافت . زيرا مثراداث سخن او را شنيده بىباكانه چنين پاسخ داد :\r\nدرباره زينت ابزار اسب و آن چيزهاى بىارزش تو هر چه مىخواهى بگو ! من آشكار مىگويم كه مرگ كوروش با اين دست من بود ! من ارتاگرسيس نبودم كه زوربين به هوا بياندازم و كارى بيهوده كنم . من چشم كوروش را آماج كرده و زوبين را راست به گيجگاه او فرود آوردم و با يك زخم او را به زمين انداختم و از همين زخم بود كه او بدرود جان گفت .\r\n\r\n\r\n","description":"","footnote":"\r\n( 1 ) .  Sparamizis \r\n","page_name":" 206 ","page_number":206},
  {"content":"\r\n\r\nديگران كه در آن بزم بودند از اين گفته‌ها سرنوشت سياه مثراداث را دريافته سر به زير انداختند .\r\nخداوند خانه كه آن بزم را در چيده بود روى به مثراداث كرده گفت :\r\nدوست من بگزار بخوريم و بنوشيم و از فيروزمنديهاى شاه خود خرسند باشيم ما را چه از اين گفتگوهايى كه بر همگىمان سنگين خواهد افتاد ؟ !\r\nپس از بزم سپاراميزيس بيدرنگ چگونگى را به پاروساتيس بازگفت .\r\nاو نيز پادشاه را آگاه ساخت .\r\nارتخشثر سخت خشمگين گرديده ديد كه دروغ او در مىآيد و بزرگ‌ترين سرفرازى كه از آن جنگ با كوروش براى خود برگزيده بود از دستش در مىرود .\r\nزيرا آرزوى او آن بود كه هر كسى از يونانيان و ايرانيان چنين باور كنند كه در آن نبرد تن به تن كه ميانه او و برادرش كوروش رويداد و هر يكى به ديگرى ضربتى برساند ارتخشثر از آن ضربت زخمى گرديده ولى كوروش بدرود جان گفته است .\r\nاين بود فرمان داد كه مثراداث را در قايق با شكنجه بكشند .\r\nدستور اين كشتن آن است كه مىنگاريم :\r\nدو قايق را چنان مىسازند كه هر دو به يك اندازه بوده روى هم جفت شود و گناهكار را كه شكنجه بايد كرد ، در يكى از آنها بر پشت مىخوابانند چنان كه سر و دستها و پايهايش بيرون بوده باز مانده تنش درون باشد و آن قايق ديگر را روى آن وارونه گزارده دو قايق را با هم جفت مىگردانند .\r\nسپس خوردنى به گرفتار بيچاره نشان داده تكليف خوردن مىنمايند كه اگر نخورد سوزن به چشمهايش مىخلانند ناگزير از خوردن باشد .\r\nسپس شير با انگبين درآميخته مسهلى مىسازند و آن را به گلوى او ريخته سر و رويش را نيز با آن مىآلايند و بااين‌حال او را زير تابش آفتاب نگاه مىدارند .\r\nدر اندك زمانى از يك سوى مگسها بر سر و روى او هجوم آورده چندان انبوه مىشوند كه سر و رو را پاك مىپوشاندند .\r\nاز سوى ديگر در درون قايق كارى كه مسهل بايستى كند كرده و از پليديهاى او كه قايق را پر مىسازند كرمهاى بسيار و خزندگان گوناگون پديد مىآيد و اينان به درون روده‌هاى او راه\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nيافته به خوردن مىپردازند و چون گرفتار بيچاره با آن شكنجه‌ها بدرود زندگى مىگويد اين هنگام است كه قايق بالايين را بلند مىسازند و گوشتهاى آن بيچاره را تكه و پاره مىيابند و دسته‌دسته كرمهاى گزيده را مىبينند كه از بيرون و درون بجويدن آن پرداخته‌اند .\r\nمثراداث هم پس از هفده روز كه گرفتار چنين شكنجه‌اى بود بدرود زندگى گفت .\r\nاما ماساباتيس « 1 » خواجه‌سراى پادشاه كه گفتيم سر و دست كوروش را بريد اين زمان تنها او بود كه بايستى پاروساتيس از او كينه جويد و كيفر كردارش را به كنار بگزارد .\r\nولى او با هوشيارى و دورانديشى خود را پاييده بهانه به دست نمىداد تا هنگامى كه پاروساتيس براى او نيز چنين دامى درچيد :\r\nپاروساتيس زنى هنرمند و در نردبازى ورزيده بود و پيش از جنگ كوروش بارها با ارتخشثر نردبازى مىكرد . پس از جنگ هم با پادشاه آشتى كرده تا مىتوانست در سرگرميها با او شركت مىنمود و نردبازى مىكرد و در عشق بازيهاى او محرم رازش بود .\r\nاز همه اين كارها آن منظور را داشت پادشاه كمتر مجال يافته با استاتيرا خلوت نمايد .\r\nزيرا با او استاتيرا را سخت دشمن مىداشت و آنگاه هميشه اين آرزو را داشت كه زنى در شكوه و نيرومندى همپايه او باشد .\r\nروزى پادشاه بيكار بوده پى سرگرمى مىگشت .\r\nپاروساتيس فرصت از دست نداده او را به نردبازى خواند كه بر سر هزار در يك بازى كنند .\r\nو چون بازى كردند او به قصد بازى را باخته بيدرنگ هزار در يك زر بپرداخت .\r\nسپس دلگيرى از خود نشان داده عنوان كرد كه بايد بازى ديگرى بر سر يك خواجه‌سرا كرده جبران آن باختن را كند .\r\nپادشاه رضايت داد .\r\nولى هر دو پنج تن از خواجه‌سرايان برگزيده خود را نام بردند كه باخته شده از ميان آن پنج كس نباشد .\r\nبا چنين شرطى به بازى پرداختند .\r\nپادشاه از قصد مادر ناآگاه بوده ساده‌دلانه بازى مىكرد .\r\n\r\n\r\n","description":"","footnote":"\r\n( 1 ) .  Masabatess \r\n","page_name":" 208 ","page_number":208},
  {"content":"\r\n\r\nقضا را تاس با پاروساتيس بازى كرد و او بازى را برد و ماساباتيس را كه از خواجه‌سرايان شاه و از آن پنج تن نام برده نبود درخواست .\r\nپادشاه او را به دو واگزاشت .\r\nپاروساتيس براى آنكه پادشاه قصدش را درنيابد بيدرنگ ماساباتيس را به دست دژخيمان سپرده فرمان داد كه زنده پوست او را بكنند و چون آن چنان كردند لاشه او را به روى سه چوبى گزارده پوستش را جداگانه روى سه چوب بگسترد :\r\nاين كار كه شد پادشاه سخت برنجيد و بر پاروساتيس خشمگين گرديد .\r\nولى پاروساتيس با خنده و شوخى پيش آمده به پادشاه مىگفت :\r\nراستى تو مرد بسيار خوشبختى هستى و اين است كه از گم كردن يك خواجه‌سراى پير پليد تا اين اندازه به هم برآمده‌اى .\r\nولى من با آنكه هزار در يك از دست دادم باز با بخت خود سازش و آشتى دارم .\r\nپادشاه از اينكه بدانسان فريب خورده سخت دلتنگ بود ليكن به خاموشى مىگراييد .\r\nاما استاتيرا آشكار دشمنى با پاروساتيس كرده سخت خشمناك بود از اينكه او به كينه كشته شدن كوروش يك خواجه‌سراى درستكار و وفادار پادشاه را بدانسان بيرحمانه و نامردانه كشته .\r\nسپس حادثه ديگرى كه رويداد آن بود كه تيسافرنيس كليارخس و سركردگانى ديگر را فريب داده با سوگند دروغى آنان را نزد خود خواست و چون بيامدند همه را دستگير كرده با بند و زنجير نزد ارتخشثر فرستاد .\r\nكتسياس مىگويد كليارخس شانه‌اى از او خواست و چون او درخواست را انجام داد كليارخس با آن شانه سر خود را شانه كرده شادمان گرديد و به پاداش آن انگشترى به كتسياس داد كه نزد خويشان و دوستان او در اسپارت نشانه سپاسمندى باشد و بر روى نگين آن صورت يك دسته از زنان را رقص‌كنان نقش كرده بودند .\r\nمىگويد سپاهيانى كه همراه كليارخس در بند بودند هميشه خوراك روزانه او را كه فرستاده مىشد مىدزديدند و جز مقدار كمى به او نمىدادند .\r\nكتسياس مىگويد :\r\nمن اين نابسامانى را رفع كرده چنين قرار دادم كه به كليارخس خوراك بهترى فرستاده شده و براى سپاهيان خوراك جداگانه ببرند كه ميان خودشان بخش نمايند .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nمىگويد :\r\nمن اين نيكيها را با دستور و خواهش پاروساتيس انجام مىدادم و چون گذشته از خوراكهاى ديگر روزانه خوراكى از گوشت ران براى كليارخس فرستاده مىشد پاروساتيس دستور داد كه كارد كوچكى درون آن خوراك جا داده بفرستند .\r\nبدين منظور كه كليارخس خود را كشته از شكنجه‌هاى بىرحمانه‌اى كه پادشاه براى او در انديشه داشت آسوده باشد ولى كليارخس ترسيده از خودكشى باز ايستاد .\r\nمىگويد در نتيجه ميانجيگرى پاروساتيس پادشاه وعده داد كه بر كليارخس ببخشايد و سوگند بر اين ياد كرد .\r\nولى پس از ديرى در سايه دخالت استاتيرا همه آن دستگيران به جز از مينون « 1 » را بكشت .\r\nمىگويد از اين سپس بود كه پاروساتيس هميشه در پى فرصتى بود كه استاتيرا را نابود سازد و زهر براى او تهيه ديد .\r\nولى اين سخن باورنكردنى است . اگر به راستى مقصود اين است كه پاروساتيس براى خواستن كينه كليارخس به كشتن زنى كه همسر قانونى شاه و مادر وليعهد و شاهزادگان بود دليرى كرده بايد گفت كتسياس سخن پاك بىبنيادى . رانده و مىتوان گفت كه اين بخش داستان كتسياس خود سوگوارى بر كليارخس مىباشد نه تاريخ‌نگارى .\r\nچه او مىخواهد ما باور كنيم كه چون سرداران يونانى كشته شدند گوشتهاى آنان بهره سگان و مرغان گرديده كه از هم دريدند . به جز كليارخس كه چون تن او به زمين افتاد ناگهان تند بادى برخاسته و خاك بسيارى با خود آورده و روى آن لاشه را پوشانيده پشته‌اى بر روى آن پديد آورده شد .\r\nپس از ديرى خرماهايى در آنجا افتاده از هسته‌هاى آنجا انبوهى درخت روييده و از هر سوى سايه بر روى گور مىانداخت ، چندانكه پادشاه چون آن را ديد دانست كه كليارخس بر گزيده خدايان بوده و از كشتن او سخت پشيمان گرديد .\r\nپاروساتيس از ديرزمانى با استاتيرا كينه داشت هميشه آتش رشك در دل وى فراوان بود .\r\nزيرا مىديد كه شكوه و نيروى خود او از نوازشى است كه ارتخشثر به پاس مادرى از او دريغ نمىسازد ولى شكوه و نيروى استاتيرا بر روى بنياد استوارى از مهر و اعتماد گزارده شده و\r\n\r\n\r\n","description":"","footnote":"\r\n( 1 ) .  Menon \r\n","page_name":" 210 ","page_number":210},
  {"content":"\r\n\r\nاين بود كه هميشه انديشه برانداختن او را داشت و به چنين كارى از آن جهت دليرى مىكرد كه گمان مىكرد در نتيجه آن به والاترين جايگاهى در جهان خواهد رسيد . در ميان پرستاران او زنى به نام گيگيس « 1 » بسى ارجمند بود و بيش از ديگران به وى نزديكى داشت و چنان كه دينون مىنويسد تهيه زهر به همدستى او شده بود . ولى كتسياس اين اندازه مىگويد كه گيگيس از داستان آگاهى داشت و اين آگاهى نه به رضاى او بود .\r\nبه گفته او تهيه زهر را بليتاراس « 2 » كرده بود و اين بليتاراس را دينون ملانتاس « 3 » نام مىبرد .\r\nبارى پاروساتيس و استاتيرا از ديرزمانى باز با هم آمد و شد كرده گاهى در يك جا بر سر سفره مىنشستند ولى چون با همه آشتى هنوز به يكديگر دلگرمى نداشتند اين است كه از ترس يا از احتياط بر سفره بايستى هر دو به يك ظرف دست دراز نمايند و از يك ور آن ظرف بخورند .\r\nدر ايران مرغكى هست كه در شكم آن هيچ‌گونه ناپاكى پيدا نمىشود و همه آن چربى و گوشت است .\r\nاز اينجا چنين مىپندارند كه خوراك آن مرغ هوا و آبش شبنم مىباشد .\r\nنام آن رهونتاكيس « 4 » مىباشد .\r\nكتسياس چنين مىگويد كه پاروساتيس مرغى را از اين جنس با كارد دو پاره كرد كه يك پاره آن پاكيزه و بىزيان و پاره ديگر آلوده به زهر بود خود او تكه بىزيان را خورده تكه آلوده به زهر را به استاتيرا داد .\r\nولى دينون نه پاروساتيس بلكه ملانتاس را مىنگارد كه مرغ را دو تكه كرده تكه زهرآلود آن را به استاتيرا داد كه چون از اثر آن به حال مرگ افتاد خود از سختى درد و از پيچ و تابى كه در روده‌ها و معدهء او پديد آمده بود هوش در سر نداشت تا بداند آن حال از كجا آمده ولى پادشاه كه بر سر او فرا رسيد از آگاهى كه از بدنهادى و بيباكى مادر خود داشت بدگمان گرديد بيدرنگ به جستجو و بازپرس پرداخت و همه بستگان پاروساتيس را كه بر سر سفره او خدمت مىكردند دستگير نموده به شكنجه كشيد . ولى پاروساتيس گيگيس را در خانه نزد خود\r\n\r\n\r\n","description":"","footnote":"\r\n( 1 ) .  Gigis \r\n( 2 ) .  Belitaras \r\n( 3 ) .  Melantus \r\n( 4 ) .  Rhyntaces  گمان ندارم از چنين نامى در فارسى امروزى و در زبانهاى بومى شهرهاى ايران نشانى پيدا شود .\r\n","page_name":" 211 ","page_number":211},
  {"content":"\r\n\r\nنگاهداشته تا ديرزمانى نگذاشت بيرون بيايد و با همه فرمانهاى پادشاه دست از نگهدارى او برنداشت . تا شبى خود او اجازه گرفت كه نهانى خانه خويش برود و ارتخشثر كه از چگونگى آگاه بود و انتظار بيرون آمدن او را داشت همين‌كه بيرون آمد او را دستگير كرده پس از بازپرسى فرمان كشتن او را داد .\r\nاما دستور كشتن زهردهندگان در ايران اين است كه ياد مىكنيم .\r\nسنگ پهنى هست كه سر زهر دهنده را بر روى آن گزارده سپس با سنگ ديگرى آن را چندان مىكوبند و مىسايند كه همهء سر و روى كوفته شده تيكه‌تيكه مىگردد .\r\nكيفر گيگيس را نيز بدينسان داده او را نابود ساختند ، اما دربارهء مادر شاه ارتخشثر دست يا زبان به آزار او نگشاده به اين اندازه بسنده كرد كه او را به بابل دور رانده سوگند خورد تا او زنده باشد هيچ‌گاه به نزديك آن شهر نرود . خود پاروساتيس هم از اين پيش‌آمد چندان ناخرسند نبود .\r\nاين بود چگونگى كارهاى ارتخشثر در درون خانه خويش اما در بيرون خانه چون ارتخشثر نتوانست يونانيانى را كه همراه كوروش به جنگ او آمده بودند دستگير نمايد و با همه علاقه‌اى كه به اين كار داشت و كمتر از علاقه او به شكست كوروش و نگاهدارى تاج و تخت براى خود نبود فيروزمند نگرديد و يونانيان با آنكه كوروش را گم كرده و سرداران خود را از دست هشته بودند با اين پشت شكستگى و بىسرپرستى و با آنكه تا نزديكى چادر پادشاه پيش آمده و به خطر آن همه نزديك شده بودند باز توانستند خود را رها گردانيده از ايران بروند .\r\nاين كار شگفت به همه نشان داد كه پادشاه ايران و دربار او تنها از حيث فراوانى پول و زن و آراستگى و شكوه پيشى و پيشى دارد و گرنه داراى نيرو و توانايى نيست ، و اين بود كه همه يونانيان گستاخ گرديده به ايرانيان با ديده خوارى نگريستند .\r\nبه ويژه لاكيدومنيان كه عار خود دانستند به رهايى هم نژادان خود در آسياى كوچك از يوغ هخامنشيان نكوشند و آنان را از آن شكنجه و رفتار زشت ايرانيان آسوده نگردانند .\r\nاينان نخست سپاهى به سركردگى ثيمبرون « 1 » و پس از آن لشكر ديگرى بفرماندهى ديركوييداس « 2 » پديد آورده به جنگ بفرستادند و چون نتيجه مهمى از آنان به دست نيامد اين\r\n\r\n\r\n","description":"","footnote":"\r\n( 1 ) .  Thimbron \r\n( 2 ) .  Derqyeeidas \r\n","page_name":" 212 ","page_number":212},
  {"content":"\r\n\r\nزمان به سركردگى پادشاه خود آگيسيلااوس « 1 » بسيج جنگ كردند و اين پادشاه چون به سپاه خود به آسيا رسيده به خشكى درآمد بيدرنگ به كوشش پرداخته شهرت خوبى به دست آورد و ميانه او و تيسافرنيس جنگى در ميدان روى داده تيسافرنيس شكست يافت . نيز بسيارى از شهرها بر تيسافرنيس بشوريدند . و چون اين خبرها به ارتخشثر رسيد دانست كه نبايد با يونانيان از اين راه درآيد و اين بود تيموكرانيس « 2 » را از مردم رودوس « 3 » با مقدار انبوهى از زر به يونانيان فرستاده به او اختيار داد كه به هر نحوى كه مىپسندد و آن پولها را بين پيشوايان يونانى در اين شهر و آن شهر بخش كرده آنان را به جنگ با اسپارت برانگيزد .\r\nتيموكراتيس به يونان رفته دستور ارتخشثر را به كار بسته بسيارى از شهرهاى بزرگ را بشورانيد نيز تلوپونيسوس « 4 » را به شورش برانگيخت و اين بود كه دار الشورى آگيسيلاوس را از آسيا باز پس خواند .\r\nمىگويند چون او از آسيا برمىگشت به دوستان خود چنين گفت :\r\nبه دست سى هزار تيرانداز است كه مرا از آسيا بيرون مىراند .\r\nمقصود اشاره به صورت تيرانداز است كه بر روى در يكهاى ايران نقش مىشود .\r\nارتخشثر دريا را نيز از لاكيدومونيان پيراست و سرداران دريايى او يكى كونون « 5 » از مردم آتنه و ديگرى فارنابازوس « 6 » بود .\r\nكونون پس از جنگ آيكوسپوتامى « 7 » در كوپريس « 8 » نشيمن گرفت و مقصود او نه تنها آسودگى و تندرستى خود و بلكه بدانسان كه دريانوردان هميشه گردش باد را مىپايند او نيز گردش زمان را مىپاييد و در انتظار فرصت نيكى بود .\r\nو چون ديد كه او با همه مهارت نيازمند نيرويى است و ارتخشثر با آن نيرويى كه دارد نيازمند مرد ماهرى است كه آن نيرو را به كار بياندازد اين بود كه چگونگى را نوشته به ارتخشثر پيشنهاد كرد و به آن كسى كه نامه را مىبرد دستور داد كه اگر توانست آن را به\r\n\r\n\r\n","description":"","footnote":"\r\n( 1 ) .  Agesilaus \r\n( 2 ) .  Timocrates \r\n( 3 ) .  Rhodes  نام جزيره‌اى از يونان بوده .\r\n( 4 ) .  Telopounesus  بخشى از جنوب يونان كه شبه جزيره مىباشد .\r\n( 5 ) .  Couon \r\n( 6 ) .  Pharnabazus \r\n( 7 ) .  Aegospotami  نام رودخانه‌اى كه يونانيان جنگ مشهور خود را در كنار آن كرده‌اند .\r\n( 8 ) .  Cypres  جزيره‌اى كه امروز « قبرس » نوشته مىشود .\r\n","page_name":" 213 ","page_number":213},
  {"content":"\r\n\r\nدستيارى زينوىكريتى « 1 » يا پولوكرتوس ميندايى « 2 » ( زينو سردسته رقاصان و بولوكرتوس طبيب بود ) و اگر هيچ يك از آنان نباشد به دستيارى كتسياس به شاه برساند .\r\nگفته‌اند كه كتسياس اين نامه را گرفته و جمله‌هايى از پيش خود بر آن افزود به اين مضمون كه شاه نوازش فرموده كتسياس را به نام فرستاده نزد او بفرستند و اين كار را براى آن كرد كه خويشتن در آرزوى سفرى به كنار دريا بود .\r\nهم كتسياس مىنويسد كه پادشاه با تصويب او كوتون را پذيرفته به كارهاى خود در دريا بر گماشت .\r\nبارى ارتخشثر به دستيارى فارنابازوس و كونون لاكيدومونيان را در جنگ دريايى كه در كنيدوس « 3 » درگرفت شكست داده نيرومندى آنان را در دريا پاك از ميان برد و نيز بر همه يونانستان چيرگى يافته يونانيان را چندان زبون خود ساخت كه صلحى را كه به نام صلح انتالكيداس « 4 » معروف است به گردن آنان گزارد و پيمان صلح را خود او بر زبان رانده دستور داد بنويسند .\r\nاين آنتالكيداس مردى از اسپارتا و پسر لئون « 5 » نامى بود و چون بر پيشرفت كار پادشاه مىكوشيد لاكيدومونيان را بر آن واداشت كه با پادشاه پيمانى بسته همه شهرهاى يونانى را در آسيا و جزيره‌هاى نزديك به آسيا را همچنان زيردست و باجگزار او بشناسند و با اين شرط بود كه صلح در ميان يونانيان انجام گرفت .\r\nاگر بتوانيم نام خجسته صلح را به اين پيش‌آمد ننگين خيانت‌آميز بدهيم . صلحى كه اگر كسى از جنگ شكسته درمىآمد نتيجه آن به اين ننگينى نمىشد .\r\nاز اين جهت بود كه ارتخشثر با آنكه ديگر اسپارتيان را دوست نمىداشت بلكه چنان كه دينون نوشته هميشه بر آنان با ديده يك مشت مردم بيكاره‌اى نگاه مىكرد . به انتالكيداس كه به دربار او آمده بود نوازش بسيار كرد تا آنجا كه روزى بساكى را از گل با روغن بسيار گرانبهايى آلوده پس از خوراك شام براى او فرستاد كه همگى از اين اندازه نوازش در شگفت شدند .\r\nراستى هم انتالكيداس در خور چنين نوازشها و رفتارها بود و خود بر چنان بساكى نياز داشت .\r\n\r\n\r\n","description":"","footnote":"\r\n( 1 ) .  zeno  از مردم جزيرهء  Crete \r\n( 2 ) .  Polycritus  از مردم  Mendae  ( ؟ ) .\r\n( 3 ) .  Cnidos \r\n( 4 ) .  Antaicidas \r\n( 5 ) .  Leon \r\n","page_name":" 214 ","page_number":214},
  {"content":"\r\n\r\nچرا او بود كه در ميان ايرانيان ديوانگى لئونيداس « 1 » و كاليكراتيداس « 2 » را آشكار ساخته بود .\r\nمىگويند كسى نزد آگيسسلاوس گفت :\r\nاى تيره‌بخت ، يونان كنون اسپارتا هم راه ماد را پيش مىگيرد !\r\nآگيسيلاوس پاسخ گفت :\r\nنه نه ! بلكه آن ماد است كه راه اسپارتا را پيش خواهد گرفت !\r\nولى نكته‌سنجى اين پاسخ هرگز ننگينى كار را از ميان نخواهد برد .\r\nلاكيدومونيان اگرچه توانايى خود را اندكى پس از اين در نتيجه شكست جنگ لئوكترا « 3 » از دست هشتند . ولى ننگ و آبروى خود را بيش از آن در نتيجه اين صلح از دست داده بودند تا آن هنگام كه اسپارتا نخستين دولت يونان شمرده مىشد ارتخشثر هم آنتالكيداس را دوست خود و مهمان خود شمرده نوازش از او دريغ نمىساخت . ولى چون در جنگ لئوكترا اسپارتا شكست يافته سخت ناتوان گرديد و در سايه تنگدستى به فشار افتاد ناگزير شد كه اگيسيلاوس را براى چاره آن فشار به مصر بفرستد و انتالكيداس نزد پادشاه آمده از او هم دستگيرى طلبيد . اين هنگام پادشاه او را سخت خوار و سبك داشته خواهش او را نپذيرفت و چندان بدرفتارى كرد كه انتالكيداس در بازگشت خود را مايه ريشخند و دشنام دشمنان يافته از ترس دار الشورى به گرسنگى خودكشى كرد .\r\nنيز اسمينياس « 4 » ثبيى و پيلوپيداس « 5 » كه در جنگ لئوكترا فيروزيها يافته بودند به دربار پادشاه درآمدند .\r\nاز پلوپيداس كارى كه ناشايسته باشد سر نزد . ولى به اسمينياس چون تكليف كردند كه سر پيش پادشاه فرود بياورد انگشترى خود را در روبه‌رو به زمين انداخته به بهانه برداشتن آن خم شده چنان وانمود كه سر فرود مىآورد .\r\n\r\n\r\n","description":"","footnote":"\r\n( 1 ) .  Leonidas  پادشاه اسپارت قهرمان نامدار جنگ ثيرمويولاى .\r\n( 2 ) .  Caleieratidas  سردار اسپارتى كه در جنگ دريايى با آتنيان كشته گرديد .\r\n( 3 ) .  Leuctra  نام جنگى است كه در آن مردم ثبيس و ديگر يونانيان بر اسپارتا چيره شدند .\r\n( 4 ) .  Smenias  از مردم شهر ثبيس\r\n( 5 ) .  Pelopidas \r\n","page_name":" 215 ","page_number":215},
  {"content":"\r\n\r\nارتخشثر چندان از شنيدن خبرهاى نهانى لذت ميبرد كه تيموقوراس « 1 » آتنى به دستيارى دبير او بلوريس « 2 » خبرهايى به او رسانيد و او ده هزار در يك پادشاه داد و چون تيموقوراس دردى داشت كه بايستى شير گاو بخورد هميشه هشتاد گاو شيرده از پى او بيرون برده مىشد .\r\nنيز براى او رختخواب و فرش و ابزار خانه فرستاده نوكران براى درست كردن و نگهداشتن آنها روانه كرد . زيرا كه يونانيان چنان مهارتى را ندارند .\r\nنيز تخت روانى برايش داد كه او را كه ناتندرست بود تا كنار دريا برسانند .\r\nگذشته از جشن شاهانه و بسيار باشكوهى كه در دربار به نام او برپا ساختند و در اين جشن بود كه اوستانيس برادر پادشاه به او گفت :\r\nتيموفراس فراموش نكن اين ميز آراسته پرشكوه را كه در برابر آن نشسته‌اى ! زيرا اين ميز بىجهت در برابر تو گزارده نشده ! و اين خود به جنايتكارى او بيشتر ارتباط داشت تا به نوازش و مهر پادشاه دربارهء او . چنان كه آتنيان او را به رشوه‌گيرى متهم ساخته و حكم به نابوديش دادند .\r\nتنها نيكى كه ارتخشثر پس از آن همه بديها به يونانيان كرد برداشتن تيسافرنيس از آسياى كوچك بود .\r\nاين مرد كه دشمن بزرگ يونانيان و بدخواه ايشان بود در نتيجه گناهانى كه از او برمىشمردند به فرمان ارتخشثر كشته گرديد . كوشش باروساتيس نيز در اين كار دخالت داشت .\r\nزيرا پادشاه به كينه خود درباره‌ى پاروساتيس پاىبند ننموده ديرى نگذشت كه كس فرستاده او را به دربار باز خواند و با او آشتى كرد . چه مىديد كه او زن دلاور خردمندى است و همه گونه شايستگى را دارد و از آن سوى مانعى در ميانه از خوشدلى با هم با جهتى كه براى رميدن از يكديگر باز نمانده بود .\r\nاز اين پس پاروساتيس هميشه در برابر خواهشها و آرزوهاى پادشاه سر به خرسندى فرود مىآورد و هرگز خورده‌اى بر او نمىگرفت و اين بود كه نزد او سخت گرامى گرديده داراى همه‌گونه نيرو شد .\r\n\r\n\r\n","description":"","footnote":"\r\n( 1 ) .  Timogoras \r\n( 2 ) .  Beluris \r\n","page_name":" 216 ","page_number":216},
  {"content":"\r\n\r\nاز جمله چون چنين دريافت كه پادشاه به آتوسا « 1 » كه يكى از دو دختر او بود عشق سختى رسانيده ولى از ترس رسوايى عشق خود را نهان داشته به خفه كردن آن مىكوشيد با آنكه اگر گفته برخى مورخان را باور نماييم تا اين زمان كار از كار گذشته و آنچه نبايستى بشود در نهان شده بود .\r\nپاروساتيس همين‌كه چگونگى را دريافت از آن پس علاقه بىاندازه‌اى از خود به آن دختر جوان نشان مىداد و هميشه از زيبايى و برازندگى او نزد ارتخشثر گفتگو به ميان مىآورد و او را شايسته زنى پادشاه قلمداد مىكرد و سرانجام ارتخشثر را راضى ساخت كه آن دختر خود را به زنى گرفته چگونگى را آشكار اعلان كند .\r\nچنين كارى اگرچه در نزد يونانيان مخالف قانون و عادت شمرده مىشود ، ولى در ايران پادشاه را با ديده ديگرى ديده او را براى هر كارى چه از نيك و بد مختار مىشناسند . برخى تاريخنگاران كه يكى از ايشان هيراكيديس « 2 » از مردم كوماست از اين اندازه هم گذشته چنين مىنگارند كه ارتخشثر نه تنها اين يك دختر خود را به زنى گرفت بلكه آن دختر ديگر را كه نام او آمستريس « 3 » بود و ما از او سخنى خواهيم راند زن خود گردانيد .\r\nبارى پادشاه آتوسا را چون به زنى گرفت او را بسيار دوست مىداشت و چون درد برص سراسر تن او را فراگرفت پادشاه از مهر خود با او چيزى نكاست . بلكه چون جونو « 4 » تنها يكى از ميان خدايان بود كه پادشاه در برابر او سر فرو مىآورد در اين هنگام نيز به جهت آن بيمارى آتوسا نزد خداى مادينه به دعا پرداخت و دستهاى خود را در پيش او به زمين گذاشت . و نيز شهرپاونان و ديگر نزديكان خود را واداشت كه براى آن خدا ارمغانها پيش كشند و آنان چندان ارمغان پيش كشيدند كه همه راه از كوشك پادشاه تا پرستشگاه جونو كه مسافت آن نزديك به هشت ميل بود پر از زر و سيم و رختهاى گرانبها و اسبها گرديد كه براى آن خدا ارمغان مىبردند .\r\nارتخشثر جنگى در بيرون پادشاهى خود با مصريان كرد كه فرماندهان سپاه او فارنابازوس و ايفيكراتيس « 5 » بودند و چون اين دو تن همدست نبودند كارى از پيش نبردند . ولى در\r\n\r\n\r\n","description":"","footnote":"\r\n( 1 ) .  Atossa \r\n( 2 ) .  Heraclides  از مردم  Cuma  كه تاريخ ايران را در پنج جلد نوشته بوده .\r\n( 3 ) .  Amestirs \r\n( 4 ) .  Juno \r\n( 5 ) .  Iphicrates \r\n","page_name":" 217 ","page_number":217},
  {"content":"\r\n\r\nلشكركشى بر سر كادوشيان او خويشتن با سپاه بود و سيصد هزار پياده و ده هزار سوار همراه داشت . و با اين سپاه انبوه بر سرزمين آن مردم تاخت برد . سرزمينى كه سراپاى آن كوههاى بس بلند و جنگلهاى بس انبوه است و گذشتن از آنها بسيار دشوار مىباشد و با اين همه هميشه از مه پوشيده است . در اين سرزمين كشتى از گندم و مانند آن نمىرويد و حاصل آن جز گلابى و سيب و اين گونه ميوه‌ها نيست و مردمى كه در آنجا زيست مىكنند بسيار دلير و جنگجو مىباشند . ارتخشثر ندانسته و ناآگاه خود را گرفتار چنين سرزمينى كرده به خطر سختى افتاد .\r\nزيرا چيزى براى خوردن نه از خود آنجا به دست مىآوردند و نه از جاى ديگرى مىتوانستند بدانجا آورد و راهى براى تهيه خوراك جز كشتن چارپايان باركش خود نداشتند .\r\nاين بود كه يك سر خر را به شصت درهم مىخريدند و آن هم با سختى به دست مىآمد .\r\nكار به آنجا رسيد كه در سفره خود پادشاه چيزى براى خوردن پيدا نمىشد . از اسبها جز چند سرى باز نمانده همه را كشته و خورده بودند .\r\nتريبازوس كه گاهى در سايه دليريهاى خود نزد پادشاه ارجمند گرديده و گاهى در نتيجه سبك‌سرى خويش از ديده او مىافتاد و اين زمان پاك از ديده او افتاده و دور رانده شده بود همانا در سايه تدبير او بود كه پادشاه و آن سپاه انبوه او از اين خطر بسيار سختى رهايى يافتند .\r\nشرح چگونگى آن است كه كادوشيان دو فرمانروايى داشتند كه هر يكى در جاى ديگرى چادر زده بود .\r\nتريبازوس پس از آنكه انديشه خود را به پادشاه خبر داد و از او اجازه گرفت خود او نزديكى از آن دو فرمانروا رفته پسرش را نزد آن ديگرى فرستاد . هر كدام از پدر و پسر به آن فرمانروايى كه نزدش رفته بود چنين گفت كه آن فرمانرواى ديگر نهانى كس پيش ارتخشثر فرستاده و مىكوشيد كه با پادشاه به تنهايى صلح كرده و تنها براى خود زينهار بگيرد و آن فرمانرواى ديگر را در برابر آن همه سپاه بگزارد .\r\nسپس چنين گفت :\r\nپس شرط خرد نيست كه شما بدينسان خاموش بنشينيد بلكه شما نيز فرستاده بفرستيد و با پادشاه گفتگوى صلح نماييد . نيز هر كدام از پدر و پسر وعده دادند كه آنچه نتوانند درباره پيشرفت كار آن فرمانروا دريغ نگويند .\r\nآن فرمانروايان اين سخنان فريب‌آميز را باور كرده و هر يكى بيدرنگ فرستاده‌اى از\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nكسان خود برگزيده همراه تريبازوس يا پسر او نزد ارتخشثر فرستادند . ولى چون انجام اين كار زمانى دير شد و بدخواهان تريبازوس فرصت به دست آورده نزد پادشاه او را به خيانتكارى متهم ساختند پادشاه سخت غمگين گرديده و از اينكه اعتماد به تريبازوس كرده بود پشيمان شد .\r\nلكن چون سرانجام تريبازوس به مقصود خود دست يافته همراه فرستاده فرمانرواى كادوش نزد پادشاه آمد پسرش هم با فرستاده رسيد و بدينسان كار صلح انجام گرفته جنگ از ميان برخاست و پادشاه به تريبازوس نوازش بيش از اندازه كرده و آسوده و شادمان به پايتخت بازگشت .\r\nارتخشثر در اين سفر خود به همه نشان داد كه ترس و نامردى نه نتيجه خوشگزارى و زندگانى پرشكوه است چنان كه بسيارى اين عقيده را دارند بلكه ترس و نامردى همانا نتيجه فرومايگى و برخاسته از بدانديشى و نادانى است ، زيرا ارتخشثر با آنكه رخت شاهانه در برداشته و سراپاى او با زرينه ابزار آراسته بود كه اگر قيمت مىكردند بىشك بيشتر از دوازده هزار تالنت مىشد با اين همه آرايش و با آن عنوان پادشاهى كه داشت در غيرت و كوشش قدمى از ديگران پس‌تر نمىگذاشت و هميشه تركش از كمر آويخته و سپر بر دوش گرفته پياده در پيشاپيش سپاهيان در آن فرازها و نشيبها راه مىپيمود و اسب خود را نيز رها كرده بود .\r\nهمين غيرت و مردانگى او و چهره شادان و خندانى كه هميشه داشت تو گويى به سپاهيان بال و پر مىبخشيد و آن سفر سنگين را بر آنان چندان سبك گردانيده بود كه روزانه بيش از پنج ميل راه مىپيمودند .\r\nو چون به جايى رسيدند كه از نشيمن‌گاههاى خود پادشاه و در آنجا باغ بزرگى پر از درختهاى زيبا و آراسته بود ولى در پيرامون آن جز زمينهاى خشك چيزى نبود .\r\nدر اين جا هوا بسيار سرد بود و پادشاه به سپاهيان اجازه داد كه از درختهاى آن باغ بريده براى گرم شدن به كار ببرند و بر درختهاى صنوبر و سرو دريغ نگويند .\r\nولى چون درختها گشن و زيبا بود سپاهيان را دريغ مىآمد كه آنها را براندازند و سختى سرما را بر خود آسان مىساختند . اين بود خود پادشاه تبرى به دست گرفته نخست چند درختى را از بزرگترين يا زيباترين آنها برانداخت تا پس از وى سپاهيان تيشه بر آن درختها بنهادند و آتشهاى بزرگى پديد آورده شب را به آسانى بگزارند .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nبا همه اينها ارتخشثر از اين لشكركشى بىزيان باز نگشته دسته بسيارى از سپاهيان دلير را با همهء اسباب خود از دست هشت . نتيجه ديگر اين لشكركشى آن بود كه چون بدانسان نافيروزمند بازگشت چنين مىپنداشت كه اين نافيروزى او را در نزد مردمان بىارج گردانيده و اين بود كه هميشه به نزديكان خود با ديده رشك مىنگريست تا آنجا كه بسيارى از آنان را بكشت و اين كار از خشم يا ترس بود .\r\nراستى ترس خونريزترين حاليست كه در پادشاهان پيدا مىشود . از آنسوى آرامش دل حالى است پر مهر و نوازش سودمند . درندگان را نيز مىبينيم كه پر عنادترين و ديرآموزترين آنها ترسوترين و درنده‌ترين آنهاست آن جانورانى كه نجيب‌ترند و در سايه دليرى كه دارند در خور اعتمادند به پيشرفتهاى آدميگرى آماده‌تر مىباشند .\r\nارتخشثر كه اين زمان پير شده بود مىديد كه پسرانش درباره جانشينى او كشاكش با هم دارند و هر كدام هواخواهانى از ميان نزديكان و خويشاوندان شاه پيدا كرده‌اند .\r\nكسانى از اينان عدالت‌خواهى نموده چنين مىگفتند كه ارتخشثر چنان كه پادشاهى را به عنوان بزرگترين دريافته هم‌چنان بايد آن را به پسر بزرگتر خود داريوش بسپارد .\r\nاز آن سوى پسر كوچكتر او اوخوس « 1 » نام جوانى گرم و تندى بود و هواخواهان بسيارى ميانه درباريان داشت . و آنگاه او پشتش به آتوسا گرم بوده هميشه اميد داشت كه به دستيارى او پدر را هواخواه خويش خواهد ساخت .\r\nزيرا او به آتوسا وعده مىداد كه چون شاه شور او را به زنى پذيرفته در كارها انباز خود خواهد ساخت و بدينسان او را به سوى خويش كشيده بود . اين از بسيار پيش شهرت داشت كه ميانه او خوس با اتوسا نامه‌نگاريهاى نهانى در كار است .\r\nچيزى كه هست پادشاه خبر از اين كارها نداشت . به‌هرحال شاه براى آنكه تا فرصت از دست نرفته اوخوس را به جاى خود نشاند و او را مجال ندهد كه همچون عموى خود كوروش به كوششهايى برخيزد و بار ديگر جنگ در كشور هخامنشى رخ نمايد داريوش را كه اين زمان بيست و پنج ساله بود به وليعهدى برگزيده و به او انجام داد كه كلاه‌راسته « 2 » چنان كه خود ايشان مىنامند بر سر بگزارد .\r\n\r\n\r\n","description":"","footnote":"\r\n( 1 ) .  Ochus \r\n( 2 ) . معناى زير لفظى عبارت مىباشد گويا مقصود از آن تاج مىباشد .\r\n","page_name":" 220 ","page_number":220},
  {"content":"\r\n\r\nدر ايران هم قانون و هم عادت بر اين بود كه هر وليعهدى در آغاز وليعهدى خود مىتواند يك خواهش از پادشاه بكند و پادشاه تا مىتواند بايد اين خواهش او را بپذيرد .\r\nداريوش از پدر خود خواهش آسپاسيا « 1 » را كرد كه زنى از برگزيدگان « 2 » كوروش بوده و اين زمان از آن پادشاه گرديده بود .\r\nزادگاه اين زن فوكايى « 3 » بوده در ايونيا « 4 » و پدر و مادر او هر دو آزاد بوده و او را خوب آموخته بودند .\r\nروزى هنگامى كه كوروش بر سر سفره شام بوده اين را با دسته ديگرى از زنان نزد او مىآورند و او ايشان را پيرامون خود نشانده با آنان به كامرانيها و خوشدليها مىپردازد و سخنان عشق‌آميز به زبان مىراند و بدينسان همه آنان با وى گستاخ مىگردند .\r\nجز اين يك زن كه همه خاموش نشسته بوده و چون كوروش او را به سوى خود مىخواند از رفتن سر باز مىزند و چون چاكران مىخواهند او را به سوى كوروش بكشانند داد مىزند :\r\nهر كه دست به من بزند هر آينه پشيمان خواهد بود .\r\nاز اينجا همگى او را دختر نادان و ناتراشيده مىشمارند .\r\nولى كوروش او را پسنديده به آن مردى كه اينان را آورده بود مىگويد :\r\nمگر نمىبينى كه يك زن از همه ديگران نيك نهادتر و نيكخوتر مىباشد .\r\nو اين است كه چشم بر وى دوخته نگاه بسيار مىكند و او را از همه زنان بيشتر دوست مىدارد و او را « خردمند » نام مىدهد .\r\nپس از مرگ كوروش اين زن هم در ميان ديگر بازمانده‌هاى او به دست ارتخشثر افتاد .\r\nاينكه داريوش آسپاسيا را درخواست كرد بىشك پدر خود را دل‌آزرده ساخت .\r\nزيرا ايرانيان درباره زنان غيرت بسيار دارند و هميشه با ديده‌هاى باز آنها را مىپايند از اينجاست كه سزاى هر آن كس مرگ است كه در سفرى جلوتر از زنان شاه بيافتد يا اينكه از\r\n\r\n\r\n","description":"","footnote":"\r\n( 1 ) .  Aspasia \r\n( 2 ) . مقصود زنانى است كه پادشاهان و ديگران برگزيده نزد خود نگاه مىداشتند بىآنكه زن قانونى او شمرده شود و چون نامى براى آن در فارسى سراغ نداريم اين كلمه را برگزيده‌ايم .\r\n( 3 ) .  Phocaei  شهرى از شهرهاى ايونيا بوده .\r\n( 4 ) .  Ionia  مقصود آن بخشى از آسياى كوچك است كه در دست يونيان بوده و شهرهايى در آنجا برپا كرده و نشيمن داشته‌اند .\r\n","page_name":" 221 ","page_number":221},
  {"content":"\r\n\r\nپهلوى گردونه‌هاى ايشان بگذرد چه رسد به كسى كه نزديك « برگزيده » شاهى بيابد و دست به او بزند .\r\nارتخشثر هم با آنكه در راه هوسرانى بر خلاف همه قانونها دختر خود را به زنى گرفته و جز از او هم برگزيدگانى كه شماره آنها كمتر از سيصد و شصت زن زيبا نبود در حرمخانه داشت با اين همه چون او يك زن را داريوش خواست چنين پاسخ داد كه آسپاسيارا زن آزادى است و اختيار خود را دارد كه اگر خواست به سوى تو بيايد و اگر نخواست نيايد او را مجبور ساخت .\r\nو گمانش آن بود كه هرگز آسپاسيارا به سوى داريوش نخواهد رفت .\r\nولى بر خلاف اين گمان چون از دنبال آسپاسيارا فرستادند و چگونگى را به او گفتند وى به سوى داريوش رفت .\r\nاز اينجا ارتخشثر به حكم قانون ناگزير شد كه او را به داريوش واگزارد .\r\nولى در دل خود سخت ناراضى بود و از اين جهت اندكى نگذشت كه او را از داريوش گرفت و حكم داد كه در پرستشگاه ديانا « 1 » در هاكباتان ( همدان ) كه ايرانيان « آناهيد » مىنامند به كار پرداخته با ماندهء عمر خود را با پاكدامنى در آن كار نيكو به سر دهد .\r\nبدينسان خواست پسر خود را گوشمالى دهد ولى گوشمالى نرم و آبرومندى كه با پاكدلى توأم باشد .\r\nولى داريوش سخت خشمگين گرديد و اين از آن جهت بود كه دل به آسپاسيارا باخته او را بىاندازه دوست مىداشت يا از اينكه آن كار پدر خود را از راه اهانت و ريشخند مىدانست .\r\nبه‌هرحال تريبازوس چون اين چشم او را دريافت همه‌گونه كوشش به كار برد تا او را هر چه بيشتر خشمگين گرداند .\r\nچرا كه خود او نيز چنين خشم را بر ارتخشثر در دل داشت و شرح چگونگى آن اين است كه مىنگاريم .\r\nارتشخثر كه دختران بسيار داشت وعده داده بود كه آپاما « 2 » نامى را به فارنابازوس و رهودوگونه « 3 » نامى را به ارونتيس « 4 » و آمستريس را به تريبازوس به زنى بدهد .\r\n\r\n\r\n","description":"","footnote":"\r\n( 1 ) .  Diana  نام خداى مادينه از خدايان يونان و روم بوده .\r\n( 2 ) .  Apama \r\n( 3 ) .  Rhodogune \r\n( 4 ) .  Orontes \r\n","page_name":" 222 ","page_number":222},
  {"content":"\r\n\r\nولى از اين سه تن در زمينه آمستريس وعده خود را انجام نداده او را خويشتن به زنى گرفت و براى جبران اين كار دختر كوچكتر از آن آتوسا را به تريبازوس نامزد ساخت .\r\nليكن سپس به اين دختر نيز دلباخته چنان كه گفته‌ايم هم او را به زنى خود گرفت .\r\nاز اين پيش‌آمد تريبازوس به دشمنى آشتىناپذيرى با شاه افتاد و حالى را كه تا آن زمان هرگز نداشت پيدا كرد .\r\nزيرا او نه در زمان ارجمندى نزد شاه و نه در هنگام خوارى در پيش او هرگز مواظب رفتار و اخلاق خود نبود بلكه در هنگام ارجمندى سخت بىباك و بىشرم بود و در زمان خوارى سخت درشتخويى و مردم آزارى مىنمود .\r\nبارى تريبازوس آتش بر روى آتش داريوش جوان افزوده هميشه او را تحريك كرده مىگفت .\r\nاين چه كلاه راسته به سر گذاردن است كه هرگز شورى در كارها با شما نمىشود ؟\r\nو آنگاه شما بايد هميشه نگران كار خود باشيد .\r\nزيرا برادرى داريد كه به دستيارى زنان هميشه به زيان شما مىكوشد و در آرزوى وليعهدى است .\r\nنيز پدرى داريد كه چندان سست نهاد و متلون است كه هرگز به كار و وعده‌هاى او اطمينان نتوان داشت .\r\nمگر نديدى كه به جهت يك دختر ايونى قانونى را كه نزد ايرانيان سخت ارجمند بود بشكست .\r\nاز كجا چنين كس سخن خود را درباره تاج و تخت تغيير ندهد و تو را در وليعهدى نگهدارد ؟ !\r\nسپس گفت :\r\nبه پادشاهى نرسيدن اوخوس يا بىبهره شدن تو از پادشاهى يكسان نيست :\r\nزيرا اوخوس يك رعيتى بيش نيست كه اگر هم پادشاهى نيافت آسوده مىزيد و كسى بر او نكوهش نمىكند .\r\nولى تو كه نامزد پادشاهى گرديده‌اى يا بايد پادشاه باشى و يا چشم از جان خود بپوشى .\r\nداريوش از اين سخنان پاك از جا در رفته و خويشتن را به دست فتنه‌انگيز تريبازوس سپرد .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nكسان بسيارى هم با آنان همداستان شدند ولى يكى از خواجه‌سرايان كه از كار و نقشه آنان آگاهى داشت چگونگى را به ارتخشثر خبر داد و نيز راه آن را كه درستى و نادرستى خبر دانسته شود نشان داد .\r\nزيرا نقشه آنان اين بود كه شبانه به خوابگاه پادشاه درآمده او را در رختخواب بكشند .\r\nارتخشثر چون خبر را شنيد نخواست كه چنين خبر بيمناكى را ناشنيده بيانگارد .\r\nنيز نخواست درباره خبرى كه هنوز دليلى بر درستى آن نيست به كارى بپردازد .\r\nتدبيرى كه انديشيد اين بود كه از يك سوى به خواجه‌سراى دستور داد كه هميشه با داريوش و همدستانش باشد و آنان را بپايد .\r\nاز سوى ديگر دستور داد كه در اطاق خواب او ديوارى كه پهلوى رختخواب او بود شكافته درى از آنجا بگزارند كه به اطاق ديگرى باز شود و روى آن در را با پرده بپوشانيد .\r\nبدينسان چون زمان نزديك شده و خواجه‌سراى خبر داد كه در چه هنگام و ساعتى بر سر او خواهند آمد ارتخشثر آن شب را در خوابگاه خود آرميده منتظر درآمدن كشندگان گرديد و چون آنان به خوابگاه درآمدند از جاى خود برنخاست تا هنگامى كه روىهاى آنان را ديده بسيارى از ايشان را بشناخت ولى چون ديد كه با شمشيرهاى آخته به سويش نزديك مىشوند ديگر نايستاده و از جا برخاسته و پرده را بالا زده از آن در به اطاق ديگر رفت و در را از پشت بسته صدا به فرياد بلند نمود .\r\nكشندگان چون ديدند كه پرده از روى كار برداشته شده و از آن سوى دست به مقصود نيافتند ناگزير از همان راهى كه آمده بودند بازگشته به تريبازوس و ديگران خبر دادند تا آنان گريخته خود را رها سازند .\r\nاينان هر كدام راه ديگرى پيش گرفتند . خود تريبازوس با پاسبانان پادشاهى برخورده چون خواستند او را دستگير كنند كسانى از ايشان را بكشت و سرانجام او را گرفتن نتوانسته ، از دور با حربه از پاى انداختند .\r\nاما داريوش چون او را با بچگان خود به محاكمه كشيدند ، پادشاه قاضيان دربارى را بر گماشت تا او را محاكمه كنند و چون خود پادشاه به محاكمه نيامده بلكه اتهامنامه به دستيارى نماينده‌اى فرستاد به دبيران خود چنين دستور داد كه راى هر يك از قاضيان را بنويسند تا نزد او برده شود .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nولى قاضيان همگى يك سخن بودند و رأى به كشتن داريوش دادند و اين بود كه سركردگان داريوش را بند كرده به اطاقى در آن نزديكى بردند و ميرغضب را بدانجا خواندند .\r\nميرغضب با تيغى كه هميشه سر گناهكاران مىبريد به اطاق درآمده ولى همين‌كه دانست گناهكار داريوش است ترس بر او چيره شده خود را پس كشيد و از در بيرون رفته چنين گفت :\r\nمن آن توانايى و دليرى كه سر پادشاهى را ببرم ندارم ولى باز جرو فرمان قاضيان كه دم در ايستاده بودند ، دوباره بازگشته و موهاى سر داريوش را گرفته با يك دست او را به زمين خوابانيد و با دست ديگر با تيغ سر را از بدن جدا كرد .\r\nبرخى مىگويند كه قاضيان حكم را با بودن خود ارتخشثر دادند و داريوش چون مرگ را پيش چشم ديد سراسيمه خود را بر پاهاى پدر انداخته آمرزش خواست ولى ارتخشثر به جاى آمرزش خشمناك به پا خاسته شمشير خود را كشيده چندان زد كه او را از جان انداخت . سپس هم روى به سراى خود آورده در برابر آفتاب به نماز ايستاده چنين گفت :\r\nآسوده بزييد اى مردم ايران و به همهء ديگران پيام برسانيد كه اهورامزداى توانا از كوشندگان در راه انديشه‌هاى ناپاك و بىراه كينه باز جست .\r\nاين بود نتيجه آن فتنه‌جويى از اين پس ميدان اميدهاى اوخوس بازتر شده و به پشتيبانى آتوسا اميدوارتر گرديده ولى هنوز از آرياسپيس « 1 » كه پس از او يگانه بازمانده از پسران قانونى پدرش بود و از آرساميس « 2 » كه يكى از پسران ناقانونى پدرش بود بيمناك مىزيست . زيرا آنكه آرياسپيس بود از ديرزمانى ايرانيان او را نامزد پادشاهى برگزيده بودند و اين نه به جهت بزرگترى او از اوخوس بلكه در سايه نيك‌نهادى و ستوده‌خوبيهاى او بود .\r\nآرساميس نيز در سايه خرد و دانايى خود به راستى شايسته پادشاهى بود و از آن سوى ارتخشثر او را بسيار دوست مىداشت و اين موضوع بر اوخوس پوشيده نبود .\r\nبارى اوخوس بر هر دوى اين جوانان دام گسترده و چون در راه آرزوهاى خود از خونريزى هم باك نداشت كمر به نابودى هر دوى آنان بست .\r\nآرساميس را از راه خوانخوارى و آرياسپيس را از راه حيله‌انگيزى . درباره آرياسپيس خواجه‌سرايان و نزديكان پدر خود را فريفته بدان واداشت كه خبرهايى پراكنده نمايند بدين\r\n\r\n\r\n","description":"","footnote":"\r\n( 1 ) .  Ariaspes \r\n( 2 ) .  Arsames  پسران ناقانونى آن پسرانى بودند كه از برگزيدگان زاده مىشدند .\r\n","page_name":" 225 ","page_number":225},
  {"content":"\r\n\r\nمضمون كه پادشاه از آرياسپيس سخت رنجيده و بر آن سر است كه او را با هرگونه شكنجه و سختى بكشد .\r\nاينان اين گفتگو را به ميان انداختند و هر روز سخنى مىگفتند چنان كه روزى گفتند به زودى اين كار انجام خواهد گرفت .\r\nروز ديگرى خبر آوردند كه زمان كار رسيده و اينك بدان آغاز خواهد شد .\r\nاين خبرهاى دروغ كه پياپى به گوش آرياسپيس مىرسيد جوان بيچاره را چندان سراسيمه ساخت كه دل از جان كنده با خوردن درمان زهرآلودى خود را از زندگى بىبهره ساخت .\r\nپادشاه چون خبر را شنيد سخت ناليده گريه نمود و شايد علت آن را نيز دانست .\r\nولى اين زمان پيرى او را از توان انداخته ياراى آن را نداشت كه به جستجو و بازپرس برخيزد .\r\nاز اين پس ناگزير بود كه اميد خود را به آرساميس به‌بندد و در همه كارهاى خود با او شور نمايد .\r\nولى اين زمان اوخوس را تاب شكيبايى بازنمانده بيش از اين نمىتوانست كار خود را به تأخير بياندازد و اين بود آرپاتيس « 1 » پسر تريبازوس را پيدا كرده او را بر آن واداشت كه آرساميس را با دست خود كشت .\r\nاين زمان ارتخشثر سخت پير شده و جز بهره كمى از زندگى نداشت و اين بود كه چون خبر كشته شدن آرساميس را شنيد ديگر تاب نياورده از فشار درد و غم با همه‌گونه زارى بدرود جان گفت .\r\nدر اين هنگام سال او نود و چهار زمان پادشاهيش شصت و دو سال بود . « 2 »\r\nدر زمانهاى آخر او را پادشاه مهربان مىشمارند و از خونريزى دورى مىگزيد .\r\nولى پسر او اوخوس كه پس از وى پادشاهى يافت خونخوارترين و بيباكترين همه پادشاهان هخامنشى بود .\r\n\r\n\r\n","description":"","footnote":"\r\n( 1 ) .  Arpates \r\n( 2 ) . اگر اين نوشته راست باشد ارتخشثر كسى است كه ديگرى از پادشاهان ايران به اندازه او پادشاهى نكرده مگر پادشاهانى كه ما نمىشناسيم ولى اين نوشته پلوتارخ يقين نيست و ديگران سالهاى پادشاهى ارتخشثر را چهل و سه سال نوشته‌اند .\r\n","page_name":" 226 ","page_number":226},
  {"content":"\r\n\r\n\r\nآگيسيلاوس\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nآرخيداموس « 1 » پسر زيوگسيداموس « 2 » پس از آنكه يك دور پادشاهى پرشكوهى بر لاكيدومونيان راند ، بدرود جهان گفته از خود دو پسر بازگذاشت .\r\nيكى از آنها آگيس پسر بزرگتر و مادر او لامپيدو « 3 » زن بس نجيبى بود .\r\nديگرى آگيسيلاوس پسر كوچك‌تر و مادر او ايوپوليا « 4 » نام داشت .\r\nاز روى قانون جانشينى پدر از آن آگيس بود .\r\nاز اين جهت آگيسيلاوس كه پنداشته مىشد زندگانى عادى خواهد داشت از روى رسم كشور او را سخت و استوار تربيت مىنمودند و بر شكيبايى و فرمانبردارى از بزرگان آزموده‌اش باز مىآوردند .\r\nبچگانى كه بايستى پادشاه شوند از اين تربيت توانفرسا بر كنار بودند .\r\nولى اگيسيلاوس كه پسر كوچكتر شاه بود دچار آن تربيت گرديده سپس كه قضا را پادشاهى به دست او افتاد نكوخوترين پادشاه اسپارت گرديد كه نيكنهادى پادشاهى را با ورزيدگى و فروتنى كسان عادى را يك جا داشت .\r\nزمانى كه او كودك بود هم چون ديگران در پرورشگاه بچگان كه « گروه » ميناميدند پرورش مىيافت و در همين جا بود كه با لوساندير آميزش نموده و در سايه آراستگى خود او را به سوى خويش كشيد .\r\n\r\n\r\n","description":"","footnote":"\r\n( 1 ) .  Archidamus \r\n( 2 ) .  Zeuxidamus \r\n( 3 ) .  Lampido \r\n( 4 ) .  Eupolia \r\n","page_name":" 228 ","page_number":228},
  {"content":"\r\n\r\nيك پاى او كوتاه‌تر از پاى ديگرش بود ولى اين عيب چندان نمودار نشده از زيبايى جوانى او نمىكاست و چون خويشتن پرواى آن را نكرده چه بسا كه خود او زبان به لطيفه‌گويى مىگشاد . از اينجا ديگران هم پرواى آن را نداشتند .\r\nاز آن سوى همت مردانه او و شوقى كه بر پيشرفت و برترى داشت بيشتر از آن بود كه لنگى پا جلوش را بگيرد و او را از پرداختن به كارهاى دليرانه و بزرگ باز دارد .\r\nاز او تنديسى يا پيكره‌اى در دست نيست زيرا در زندگى به چنين كارى اجازه نداده براى پس از مرگ نيز سخت غدغن نمود .\r\nگفته‌اند مرد كوچك اندامى بود و ديدارش خوار مىنمود ولى تن صافى داشته چهرهء گشاده و خوى نيكوى او باعث بود كه مردم دوستش دارند\r\nدر پيرى نيز بيش از جوانان نكوروى پسنديده‌اش مىداشتند .\r\nثئوفراستوس مىنويسد : آرخيداموس چون مادر او را گرفت ايفوران او را به جريمه محكوم ساختند .\r\nزيرا گفتند زن كوچك اندامى گرفته كه براى ما پادشاهان كوچك خواهد زاييد . « 1 »\r\nآگيسيلاوس تازه به پادشاهى رسيده بود كه خبرها از آسيا رسيد درباره اينكه پادشاه ايران به يك رشته ساز و برگ دريايى بزرگى دست زده و بر آن سر است كه اسپارتيان را از فرمانروايى و چيرگى در دريا بىبهره گرداند .\r\nلوساندير آرزومند گرديد كه به آسيا شتافته در آنجا به دوستان و ياران خود كه هر كدام را به فرمانروايى شهرى گمارده بود ياورى كند .\r\nو اين ياران او چون رفتار بيدادگرانه داشتند و به زيردستان سخت مىگرفتند بيشتر ايشان را مردم از شهرها بيرون رانده يا خود كشته بودند .\r\n\r\n\r\n","description":"","footnote":"\r\n( 1 ) . پلوتارخ در اينجا شرحى از خيانت الكبياديس به زن اگيس و آنكه پسرى از او زاييده شده و اين پسر را آگيس از خود ندانست و اين بود كه پس از مرگ آگيس در سايه همراهى لوساندير پادشاهى به اگيسيلاوس رسيد راند كه پيش از اين آن داستان را سروده ما از ترجمه آن در اينجا چشم پوشيديم .\r\nسپس هم شرحى از چگونگى رفتار اگيسيلاوس با خويشان خود و با بزرگان اسپارت آورده كه چون جنبه تاريخى نداشت از آن هم چشم پوشيدم .\r\nبه عبارت ديگر از آغاز سرگذشت اگيسيلاوس تا اينجا در ترجمه به اختصار گراييده‌ايم .\r\nهمچنين در بخشهاى آينده برخى داستانهاى مكرر را انداخته‌ايم .\r\n","page_name":" 229 ","page_number":229},
  {"content":"\r\n\r\nبه‌هرحال او اگيسيلاوس را بر آن واداشت كه سردارى يك لشكرى را به آسيا عهده‌دار گردد كه بدينسان جنگ از خاك يونان به خاك ايران بيفتد و پيش از آنكه پادشاه ايران به مقصود دست يابد از او جلوگيرى شود .\r\nنيز او به دوستان خود در آسيا چنين نوشت كه فرستادگانى فرستاده لشكركشى اگيسيلاوس را خواستار گردند .\r\nو چون اگيسيلاوس به دار الشورى آمد اين سفر را به آن شرط عهده‌دار گرديد كه سى تن اسپارتيان به عنوان سركرده يا براى شور همراه او باشند . نيز دو هزار تن برگزيده از بندگانى كه تازه آزادى يافته‌اند و شش هزار از همدستان يونانى همراه او باشند .\r\nبارى كوشش لوساندير اثر خود را بخشيده و اگيسيلاوس بدانسان كه او خواسته بود به سفر فرستاده شد و او يكى از سى تن همراهيان اگيسيلاوس برگزيده شد .\r\nاحترام لوساندير اين زمان در سايه مهر و دوستى كه با اگيسيلاوس داشت بيشتر از پيش گرديده و اگيسيلاوس از اين كار آخر او بيشتر خرسند بود تا از كوششى كه در زمينه پادشاهى او پس از مرگ آگيس به كار برده بود . « 1 »\r\nتيسافرنيس نخست از اگيسيلاوس انديشه كرده اين را پذيرفت كه شهرهاى يونانى را در آزادى خودشان باز گزارد ، ولى چون سپس بسيج نيرو بيشتر نمود به قصد جنگ افتاد .\r\nاگيسيلاوس هم اندوهى از آن نداشت زير اميدى كه به لشكركشى خود مىبست بسيار بيش از آن بود و چنين مىانديشيد در جايى كه گزنفون با ده هزار تن از دل آسيا راه برگرفته و در همه جا بر ايرانيان چيره درآمده چگونه سزاست كه او با لشكر اسپارتيان كه امروز خداوندان دريا و خشكى هر دو هستند سفرى به آسيا كند و كارى انجام نداده بازگردد ؟\r\nاز اين جهت بود كه هنوز پيش از خود تيسافرنيس اين پيمان آشتى را او به هم زد و در اين ميان يك تدبير جنگى خوبى به كار بست بدينسان كه شهرت داد ، عزيمت كاريا خواهد كرد و با اين تدبير تيسافرنيس و سپاه او را به بيرون رفتن از آنجا ناگزير ساخت ، ولى همين‌كه اين كار شد از نيم راه برگشته ناگهان به فروگيا درآمد و شهرهايى در آنجا بگرفت و از اين راه به همدستان خود فهمانيد كه اگر پيمان‌شكنى با همدستان خيانت به خدايان مىباشد نيرنگ\r\n\r\n\r\n","description":"","footnote":"\r\n( 1 ) . در اينجا داستان كشاكش اگيسيلاوس با لوساندير و اينكه لوساندير به هلسپونت فرستاده شد مىنگارد ولى چون اين داستان در جاى ديگرى آورده شده ما از ترجمه چشم پوشيديم .\r\n","page_name":" 230 ","page_number":230},
  {"content":"\r\n\r\nدشمن را با نيرنگ پاداش دادن جز نيكى نيست و چون از جهت نداشتن سواره ناتوان بود و آنگاه از قربانيها فالهاى بد روى مىداد به ايفيسوس بازگشت نموده و در آنجا به تهيه كردن سواره پرداخت .\r\nبدينسان كه توانگرانى كه نمىخواستند خودشان در جنگ كار كنند از هر كدام يك سواره خواست كه اسب و سپاهى هر دو را تهيه كنند و چون بسيار كسان آرزومند اين كار بودند در اندك زمانى لشكرگاه پر از سواره گرديد .\r\nو اينان نه كسانى بودند كه از ناچارى به سپاهيگرى درآيند بلكه مردان دلاور جنگجويى بودند .\r\nزيرا هر كسى كه ورزيده جنگ يا خواهان آن نبود هر كدام دلير جنگجويى را به جاى خود كرايه مىكرد .\r\nاين خود پيروى از كارآگا ممنون بود . زيرا او هم يك ماديان خوب و گرانبها را از يك مرد ترسوى توانگرى پيشكش پذيرفته خود آن مرد را از سپاهيگرى بر كنار داشت .\r\nو چون دستگيرانى را كه از فروگيا گرفته بودند به فرمان اگيسيلاوس مىفروختند چنين دستور داد كه رختهاى آنان را كنده لخت بفروشند .\r\nو چون اين كار را كردند رختها خريداران بسيارى داشت از آن سوى تنهاى آن كسان كه پيدا مىشد از جهت ورزش نكردن و تن خود را پوشيده داشتن همگى سفيد و نازك پوست مىنمودند كه ريشخند كرده مىخنديدند . اگيسيلاوس كه در آنجا ايستاده بود به پيرامونيان خود مىگفت :\r\nاينان آن كسانىاند شما به جنگ ايشان آمده‌ايد و اينها چيزهايى است كه شما به دست خواهيد آورد . « 1 »\r\nو چون زمستان به انجام رسيده هنگام لشكركشى رسيد اگيسيلاوس دليرانه اعلان داد كه لشكر بر سر لوديا خواهد برد .\r\nولى تيسافرنيس كه نيرنگ پيشين او را ديده بود اين اعلان را نيز نيرنگى پنداشت و چنين\r\n\r\n\r\n","description":"","footnote":"\r\n( 1 ) . چنان كه در تاريخها شرح داده‌اند مقصود او اين بود كه ناتوانى و كمزورى مردان آسيا را به يونانيان نشان داده آنان را دلير و شيرگير گرداند و اين بود آن تدبير را به كار برد . آسياييان رخت دراز مىپوشيدند و ورزش هم نمىكردند . از اين جهت تنهاى ايشان سفيد و پوستشان نازك بود ولى يونانيان رخت كوتاه پوشيده ورزش مىكردند و اين بود تنهاى ايشان و پوستشان كلفت مىگرديد .\r\n","page_name":" 231 ","page_number":231},
  {"content":"\r\n\r\nباور مىكرد كه اگيسيلاوس كاريا را براى جنگ با او خواهد برگزيد . چرا كه آنجا سرزمين ناهمواريست و براى تاخت سوارگان كه در ميان يونانيان كمتر بودند سازگار نمىباشد و اين بود كه با سپاه روانه آنجا گرديد .\r\nولى سپس چون دانست كه اگيسيلاوس بدانسان كه گفته بود لشكر به سوى سارديس كشيد اين بود با شتاب از دنبال او روانه گرديد و در سايه چابكى سوارگان خود به زودى به يونانيان رسيده آن دسته‌اى را كه از دنبال لشكر افتاده به تاراج و ويرانى مىپرداختند دريافته كشتار نمود . اگيسيلاوس دريافت كه سوارگان دشمن از پيادگان جلوتر افتاده است ولى خود او همه سپاه را از پياده و سواره در يك جا داشت اين بود با شتاب بازگشته و آماده جنگ گرديد و پيادگان سبك ابزار را كه سپر در دست مىگرفتند با سوارگان به هم درآميخته و به آنان دستور داد كه با شتاب روانه گرديده جنگ را آغاز كنند و خود او همراه دسته‌هاى سنگين ابزار از پشت سر روانه گرديد .\r\nاين نقشه او نتيجه درستى داد كه ايرانيان شكست يافته روى گردانيدند و يونانيان از دنبال ايشان تاخته بر لشكرگاه آنان دست يافتند و بسيارى از آنان را بكشتند .\r\nنتيجه اين فيروزى بسيار گرانبها بود زيرا گذشته از آنكه يونانيان آزاد گرديده به گرد آوردن آذوقه و به تاراج و غارت شهرها و آباديها پرداختند خود تيسافرنيس هم ستمهايى را كه به يونان كرده و خود را به دشمنى آنان شهره ساخته بود اين زمان سزاى نيكى يافت .\r\nزيرا پادشاه ايران تيثرايوستس « 1 » را فرستاد كه سر او را از تنش جدا كند .\r\nسپس خود او اگيسيلاوس از در دوستى درآمده قصد آن كرد كه او را به بازگشت خرسند گرداند و نمايندگان نزد او فرستاد كه پول گزافى پيشنهاد كنند .\r\nاگيسيلاوس پاسخ گفت كه اختيار صلح در دست لاكيدومنيان است نه در دست او . درباره پول نيز بيشتر اختيار در دست سپاهيان مىباشد .\r\nزيرا يونانيان هميشه مىخواهند كه جنگ كرده خود را با مالهاى تاراجى توانگر گردانند نه با پول رشوه كه از دشمن دريابند و جنگ رها كنند . ولى به‌هرحال او آرزومند احترام تيثرايوستس مىباشد . زيرا او به دشمن يونان كه تيسافرنيس باشد سزاى دادگرانه داده است و به نام اين احترام مىتواند لشكرگاه خود را تا فروگياپس ببرد .\r\n\r\n\r\n","description":"","footnote":"\r\n( 1 ) .  Tithraustes  حاكم آسياى كوچك كه به جاى تيسافرنيس آمده بود .\r\n","page_name":" 232 ","page_number":232},
  {"content":"\r\n\r\nبراى اين كار هم سى تالنت خرج دريافت . و چون از آنجا حركت كرد در ميان راه تومارى از حكمرانى اسپارتا به او رسيد كه او را گذشته از سردارى در خشكى به فرماندهى دريا نيز برگزيده بودند .\r\nچنين احترامى درباره كسى جز او كرده نشده بود . خود او اين زمان برگزيده‌ترين مرد به شمار مىرفت و چنان كه ثئوپومپيوس « 1 » گفته اين احترام و پايگاه را در سايه شايستگى و برازندگى خود مىيافت نه در نتيجه زور و نيرو .\r\nولى او خطايى را مرتكب شد و آن اينكه پيساندير « 2 » را به فرماندهى كشتيها برگماشت . با آنكه كسان ديگرى فراوان بودند و در اين كار او نه سود توده را بلكه رابطه خويشاوندى خود را رعايت مىكرد و بيش از همه دل زن خود را مىجست كه خواهر پيساندير بود .\r\nو چون او لشكر را به سرزمين فارنابازوس برد در آنجا هم آذوقه فراوان بود و لشكر آسايش يافتند و هم خود او پولهاى بسيارى فراهم آورد . از آنجا روانه سرحدهاى پافلاقونيا « 3 » گرديده گوتوس « 4 » پادشاه آنجا را به همدستى يونانيان كشانيد و اين كار را او با دلخواه خود پذيرفت . زيرا از پاكدلى و نيكى اگيسيلاوس متأثر گرديده بود .\r\nسپئردات « 5 » از هنگامى كه از نزد فارنابازوس آمده بود هميشه در چادر آگيسيلاوس پاسبانى او را مىكرد و در همه جا همراه او بود . او را پسرى هم بود بسيار زيبا كه ميگاباتيس « 6 » نام داشت و اگيسيلاوس او را به زنى به كوتوس داد . سپس يك هزار سواره و دو هزار پياده سبك ابزار همراه برگرفته از آنجا به فروگيا بازگشته و در آنجا سرزمينهاى فارنابازوس را به چپاول پرداخت . چه او ياراى آنكه در ميدان روبه‌رو بشود نداشت و به پاسداران شهر نيز اطمينان نمىكرد و اين بود كه چيزهايى گرانبهاى خود را برداشته هميشه از جايى به جاى مىرفت و جز يك دسته سپاهى بر گرد سر خود نداشت تا هنگامى كه سپئردات به همدستى هريپيداس « 7 » اسپارتى بر لشكرگاه او دست يافته همگى دارائيش را از دستش ربودند .\r\nاين هريپيداس مرد سختى بود و به مال تاراجى آزمندى بىاندازه مىنمود ، چنان‌كه كسان\r\n\r\n\r\n","description":"","footnote":"\r\n( 1 ) .  Theopompus \r\n( 2 ) .  Pisander \r\n( 3 ) .  Paphlagonia \r\n( 4 ) .  Gotys \r\n( 5 ) . همان است كه در پيش گفته كه لوساندير چون به هلسپونت رفت در بازگشت او را همراه آورد و او يك تن از سركردگان ايرانى بود كه از فارنابازوس رنجيده و از او رو گردان شده بود .\r\n( 6 ) .  Megabates \r\n( 7 ) .  Herippidas \r\n","page_name":" 233 ","page_number":233},
  {"content":"\r\n\r\nسپئردات كه از مال تاراجى رسد برداشته و توانگرى يافته بودند . او پافشارى داشت كه آنها را از دست ايشان برگيرد و همين سختى او باعث گرديد كه سپئردات بار ديگر هواى خود را تغيير داده به همراهى مردم پافلاگونيا به سارديس رفت .\r\nاگيسيلاوس از اين پيش‌آمد سخت برآشفت زيرا گذشته از آنكه بدينسان يك سر كرده دلاور جنگجويى را با يك دسته سپاهيان از دست مىداد خود اين داستان كه كسى از اسپارتيان تا به آن اندازه تنگ‌ديدگى و آزمندى از خود نشان بدهد ننگى براى او بود كه هميشه مىخواست از چنين شهرت زشتى اسپارتيان را پاك نگهدارد .\r\nبه‌هرحال پس از ديرى فارنابازوس فرصت به دست آورده بار ديگر با آگيسيلاوس رابطه همدستى يافت و آن از جهت اپولوفانيس « 1 » پادشاه كوزيكوس بود كه دشمن هر دوى آنان برشمرده مىشد . اگيسيلاوس بيشتر از او به جايگاهى كه قرار داده بودند رسيده در سايه درختى روى گياه‌ها نشست و چون فارنابازوس به آنجا رسيد و پوستهاى نرم و قاليچه‌هاى زيبا با خود آورده بود از ديدن آن ، حال آگيسيلاوس پژمرده گرديده آنها را نگسترد و هم‌چنان بر روى گياه‌ها برنشست با آنكه رختهاى پاكيزه و زيبايى دربرداشت .\r\nفارنابازوس دلى پر از كينه و شكايت داشت و چون اندك زمانى را به خاموشى گزاشت نيكيهايى كه در زمان جنگهاى پلوپونيسوس به لاكيدومونيان كرده بود و خود كارهاى مهم و پربهايى بود يادآورى كرده چنين گفت كه به پاداش اين نيكيها سرزمين او را ويران ساخته و انبوهى از كسان او را كشته‌اند .\r\nاسپارتيان كه در آنجا بودند همگى سر به زير انداختند و اين خود علامت آن بود كه گفته‌هاى او را تصديق مىنمايند و گواهى مىدهند .\r\nولى اگيسيلاوس پاسخ داده گفت :\r\nاى فارنابازوس آن هنگام كه ما با پادشاه ايران كه خداوند شماست رشته دوستى داشتيم با شما هم دوستانه رفتار مىنموديم .\r\nولى اكنون چون از او رشته دوستى را بريده‌ايم با شما نيز دشمنى مىكنيم .\r\nراستى اين است كه ما شما را يكى از ابزارهاى او مىشماريم و اگر با شما بدى مىكنيم نه از بهر آنكه قصد آزردن شما را داريم بلكه آزردن خداوند شما را خواستاريم .\r\n\r\n\r\n","description":"","footnote":"\r\n( 1 ) .  Apollophanis \r\n","page_name":" 234 ","page_number":234},
  {"content":"\r\n\r\nولى هرگاه شما دوستى با يونانيان را بر بندگى پادشاه ايران برگزينيد آن زمان همه اين سپاهيان و همگى آن كشتيها در اختيار شما خواهد بود كه به دستيارى آنها كشور خود را نگهدارى و آزادى خود را كه اگر آن نباشد چيزى در زندگانى در خور دوست داشتن نيست نگهدارى .\r\nفارنابازوس مقصود او را دريافته چنين پاسخ داد :\r\nاگر پادشاه ايران ديگرى را به جاى من فرستاد من از آن زمان بىشك نزد شما خواهم آمد ، ولى تا او به من اعتماد مىنمايد و حكمرانى به دست من مىسپارد . من نيز جز وفادارى نخواهم نمود و هرگز كوششى را در راه پيشرفت كارهاى او فرو نخواهم گذاشت .\r\nاين پاسخ او را آگيسيلاوس سخت پسنديده دست او را فشرد و چون او برفت چنين گفت :\r\nچقدر آرزومندم كه چنين مرد دليرى دوست من بود نه دشمنم .\r\nفارنابازوس كه رفته بود ولى پسر وى هنوز در آنجا ايستاده ، پس به سوى اگيسيلاوس دويده با لبخند چنين گفت :\r\nآگيسيلاوس من مىخواهم شما ميهمان من باشيد .\r\nاين گفته زوبينى را كه در دست خود داشت به او پيشكش كرد .\r\nآگيسيلاوس از آن ادب و از چهره نجيبانه آن پسر سخت متأثر گرديده چشم به پيرامون خود انداخت كه آيا چيزى كه شايسته پاداش دادن به او مىباشد مىبينيد و چون چشمش به اسب ادايوس « 1 » نيز افتاد كه زين و برگ زيبايى دارد آن را برگرفته و به پاداش به آن جوان پاكنهاد داد .\r\nولى مهر او به آن جوان در اين اندازه هم نايستاد و هميشه او را در ياد خود داشت تا هنگامى كه برادرانش او را از كشور خويش بيرون راندند و او به نام بيرون راندگى در پلوپونيسوس مىزيست و آگيسيلاوس همه‌گونه نگهدارى از او نمىنمود و هيچ‌گونه نوازش از او دريغ نمىساخت .\r\nاز جمله او هواخواه جوانى از اسپارتيان بود كه پهلوان شمرده مىشد .\r\nچون هنگام بازيهاى اولمپياد رسيد اين جوان را از جهت بزرگى جثه و فزونى نيرو كه از ديدار او پديدار بود به فهرست نمىپذيرفتند .\r\n\r\n\r\n","description":"","footnote":"\r\n( 1 ) .  Idaeus \r\n","page_name":" 235 ","page_number":235},
  {"content":"\r\n\r\nجوان ايرانى به پشتيبانى او برخاسته و نزد آگيسيلاوس رفت و در سايه ميانجيگرى او آگيسيلاوس هوادارى از آن جوان اسپارتى نمود و بدينسان كار بىدشوارى گزارده گرديد .\r\nدر ديگر هنگامها او همه‌گونه پاىبند به دادگرى از خود مىنمود مگر در زمينهء دوستان خود كه ايستادگيها نشان مىداد .\r\nيك نامه‌اى به ادريوس « 1 » پادشاه كاريا نوشته شده كه به نام او مىخوانند و آن اينكه :\r\nنيكياس اگر بيگناه است او را بر خودش ببخش و اگر گناهكار است بر من ببخش\r\nاين رفتار هميشگى او با دوستانش بود ولى هنگامى نيز از اين رفتار كناره مىجست و پيشرفت كارها را بر رعايت دوستان برمىگزيد .\r\nاز جمله هنگامى كه لشكر را كوچ مىداد چون به ناگهان و نابسامان روانه گرديد .\r\nيكى از دوستان او كه بيمار بود و بر زمين بماند و فرياد كرده از او خواستار دستگيرى و همراهى نمود اگيسيلاوس پشت خود را به سوى او گردانيده چنين گفت :\r\nچه سخت است كه خرد و دلسوزى در يك جا باشد .\r\nاين داستان را هيرونوموس « 2 » فيلسوف نقل نموده :\r\nيك سال ديگر جنگ هم به سر رسيد .\r\nدر اين مدت شهرت و نام نيك آگيسيلاوس هر چه بيشتر پراكنده گرديده بود تا آنجا كه پادشاه ايران پياپى ستايش پاكنهادى و خردمندى و زندگانى بسيار ساده او را مىشنيد .\r\nخبرهايى نيز مىيافت كه در سراسر جهان مردم احترام به نام او دارند و هوادار وى مىباشند .\r\nهر زمان كه سفر مىكرد در فرودگاه‌ها پرستشگاهى را براى خود نشيمن مىگزيد و اين براى آن بود كه خدايان به همه كارهاى او آگاه باشند .\r\nدر جايى كه ديگران كارهاى نهانى خود را از هر كس پوشيده مىدارند .\r\nدر سراسر آن لشكر هيچ كسى بر رختخواب درشت‌تر و سفت‌تر از آن او نمىخوابيد .\r\nتا اندازه به سرما و گرما بىپروا بود كه سراسر فصلهاى سال در نزد او يكسان مىنمود و همه طبيعى مىانگاشت .\r\nآنگاه يونانيانى كه در آسيا نشيمن داشتند بىاندازه خرسند بودند از اينكه مىديدند كه\r\n\r\n\r\n","description":"","footnote":"\r\n( 1 ) .  Idirus \r\n( 2 ) .  Hieronymus \r\n","page_name":" 236 ","page_number":236},
  {"content":"\r\n\r\nبزرگان و فرمانروايان آسيا با آن سركشى و غرورى كه دارند و باشكوه بىاندازه زندگانى مىكنند در برابر مردى با رخت پاره و وصله‌دار بر خود مىلرزند و گردن كج مىكنند و از جمله‌هاى كوتاهى كه از دهان او در مىآيد قصد و درخواست خود را تغيير مىدهند .\r\nبخش بسيارى از شهرهاى آسيا كنون از دست ايرانيان درآورده شده و اگيسيلاوس سامان و ايمنى در آنها برپا ساخته بود بىآنكه خونى بريزد و يا كسى را از شهرها بيرون براند .\r\nاين بود اگيسيلاوس مىخواست جنگ را از كنار دريا دور تر برده و راه ميانه آسيا را پيش بگيرد تا بتواند بر پادشاه ايران در شهرهاى خود او هاكماتان يا شوش تعرض كند و او را به روى تخت خود آسوده نگذارد و نقشه‌هايى را كه براى به هم زدن زندگانى يونانيان و بر آغاليدن آنان بر يكديگر مىكشيد ناانجام بگزارد .\r\nولى رشته اين انديشه‌هاى بلند اگيسيلاوس ناگهان از هم گسيخت . زيرا خبرهاى اندوهگين از اسپارت رسيده اپوكيديداس « 1 » از آنجا بيامد كه او را به اسپارت برگرداند تا در جنگهايى كه برانگيخته شده اسپارت را نگهدارى نمايد .\r\nچه مىتوان گفت درباره رشكها و بدانديشهايى كه بدينسان لشكرى را كه آراسته و آماده به جنگ دشمن شتافته بود ناگزير گردانيد كه باز پس گشته با خود يونانيان به جنگ و ستيز برخيزد .\r\nآگيسيلاوس صدها اميد پيشرفت در دل خود مىپروريد ، همه آنها به يك بار نابود گرديده در حالى كه دوستاران يونان را دچار فسوس و اندوه مىساخت روى به سوى يونانستان آورد .\r\nچون سكه‌هاى ايران بر روى خود نقش كمان‌دارى را دارد اگيسيلاوس چنين گفت :\r\nمرا هزار كماندار ايرانى از آسيا بيرون مىراند .\r\nمقصودش اشاره به پولهايى است كه به خطيبان مردم فريب در آتن و ثبيس داده شده بود تا مردم را به دشمنى اسپارت برانگيزند .\r\nپس از آنكه از هلسپونت برگذشت از راه خشكى روانه ثراكى گرديد و چون در هيچ جا به خواهش و لابه اجازه درگذشتن نمىخواست در اينجا هم نمايندگانى فرستاده چنين پرسيد :\r\nآيا از خاك شما به دشمنى بگذريم يا به دوستى ؟\r\n\r\n\r\n","description":"","footnote":"\r\n( 1 ) .  Epicydidas \r\n","page_name":" 237 ","page_number":237},
  {"content":"\r\n\r\nهمگى ثراكيان دوستانه پيش آمده هيچ‌گونه ياورى دريغ ننمودند . مگر مردم تراليا « 1 » كه از خشايار شاه به هنگام گذشتن از آنجا پول خواسته بودند كنون هم خواستار شدند كه صد تالنت سيم و صد زن به آنان داده شود آگيسيلاوس به نام ريشخند پرسيد :\r\nپس چرا آماده پذيرايى نيستيد ؟\r\nاين گفته روانه راه گرديد و چون تراليان دسته‌بندى كرده جلو آمدند با آنان جنگيده بسيار را بكشت .\r\nهمچنين فرستاده نزد پادشاه ماكيدونى فرستاده درباره راه پرسش كرد . او پاسخ داد كه بايد در اين باره بيانديشم .\r\nآگيسيلاوس گفت :\r\nبگذاريد او بيانديشد و ما همچنان راه خود را خواهيم پيمود .\r\nماكيدونيان از اين آهنگ او به ترس افتاده راه را دوستانه بر روى او باز كردند .\r\nچون به تسالى رسيد آباديهاى آنجا را ويرانه نمود زيرا آنان با دشمن همدست بودند .\r\nلاريسا يك شهر بزرگ تسالى بود ، و بنابراين آگيسيلاوس دو نماينده بنام كسينوكليس « 2 » و سكوثيس « 3 » را به آنجا فرستاد كه گفتگوى صلح بكنند ولى لاريسيان آنان را گرفته بند كردند و از اينجا اسپارتيان خشمناك گرديده پيشنهاد نمودند كه شهر محاصره بشود ولى آگيسيلاوس پاسخ داد :\r\nمن هر يكى از آنان را پرارج‌تر از سراسر تسالى مىشمارم .\r\nاين بود كه با مردم شهر صلح نموده و كسان خود را باز گرفت . درخور شگفت نخواهد بود كه چون خبرهايى از اسپارت به او رسيد درباره اينكه جنگى در نزديكى كورنثيس روى داده كه در آنجا اسپارتيان فيروز درآمده و انبوهى از يونانيان ديگر را كشته‌اند ولى از خود آنان جز اندكى نابود نشده اگيسيلاوس از شنيدن اين خبر آهى كشيده گفت :\r\nاى يونان چه‌قدر مردان دليرى را تو نابود مىسازى كه اگر زنده بمانند و از راه خود كوشش به كار برند براى گشادن سراسر ايران توانا مىباشند .\r\n\r\n\r\n","description":"","footnote":"\r\n( 1 ) .  Trallia \r\n( 2 ) .  Xenocles \r\n( 3 ) .  Scythes \r\n","page_name":" 238 ","page_number":238},
  {"content":"\r\n\r\nو چون مردم فارساليا « 1 » مانع بزرگى در برابر او شده فشار سختى به سپاه مىدادند و راه براى گذشتن باز نمىكردند او پانصد سواره را برگزيده و خويشتن همراه آنان به جنگ برخاسته فارساليان را به شكست و راه را باز كرد و يادگارى به نام فيروزى در آنجا برگماشت .\r\nخود او بر اين فيروزى ارج بسيارى مىنهاد زيرا با يك دسته اندكى بر لشكرى چيره در آمده بود كه هميشه خود را بهترين سوارگان يونان مىشماردند .\r\nدر اينجا ديفريداس « 2 » ايفور نزد او آمده پيغامى را كه از اسپارت آورده بود بگذاشت .\r\nبدين عنوان كه او لشكر بربويوتيا بكشد ، اگرچه خود او عقيده داشت كه اين كار به هنگام ديگرى كرده شود ولى از ايفوران فرمانبردارى نمود و به سپاهيان خود نطق كرده چنين گفت :\r\nكنون هنگام آن رسيده كه شما كارى را كه از آسيا از بهر آن بازگردانيده شده‌ايد انجام دهيد .\r\nسپس كسى را فرستاده دو دسته از سپاهيانى را كه در نزديكى كورنثيس بودند به يارى خود خواند .\r\nدر اسپارت نيز به نام پشتيبانى از او اعلانى پراكنده نمودند كه هر كه داوطلب باشد در زير دست پادشاه كار كند نام خود را بنويسند و چون دسته‌اى از جوانان را داوطلب اين كار يافتند پنجاه تن از ايشان را برگزيده به نزد اگيسيلاوس فرستادند .\r\nآگيسيلاوس ترموپلاى را به دست آورده از فوكيس آسوده و بىجنگ بگذشت و همين‌كه به بويوتيا رسيده چادر خود را در نزديكى خايرونيا برافراشت كه ناگهان آفتاب گرفته شد و در همان هنگام خبر از دريا رسيد كه در كنيدوس فارنابازوس و كونون كشتيهاى اسپارتى را شكسته‌اند و خود پيساندير « 3 » فرمانده كشتيها كشته گرديده است .\r\nاز اين خبر سخت دلگير گرديده زيرا گذشته از زيانى كه به توده رسيده خود او از زيانى خاص بهره مىبرد .\r\nولى چون جنگ با دشمن نزديك بود براى آنكه اين خبر مايه دلشكستگى سپاهيان نباشد دستور داد كه آن را پوشيده دارند و چنين منتشر سازند كه فيروزى بهره اسپارتيان بوده است و خود او تاجى از گل بر سر نهاده به قربانيها پرداخت و از گوشت آنها براى دوستانش فرستاد .\r\n\r\n\r\n","description":"","footnote":"\r\n( 1 ) .  Pharsalia \r\n( 2 ) .  Diphridas \r\n( 3 ) .  Pisander \r\n","page_name":" 239 ","page_number":239},
  {"content":"\r\n\r\nو چون به نزديك كورونيا « 1 » رسيد جايى بود كه دشمن از دور ديده مىشد و اين بود كه به صف‌آرايى برخاسته دست چپ را به مردم ارخومنيا « 2 » سپرده خود او دست راست برداشت .\r\nاز آن سوى مردم ثبيس خودشان دست راست را گرفته دست چپ را براى مردم آرگوس واگزاردند .\r\nگزنفون كه در اين جنگ حاضر بوده و در پهلوى اگيسيلاوس جنگ مىكرده چنين مىگويد كه جنگى به آن سختى هرگز نديده آغازهاى آن چندان سخت نبوده زيرا مردم ثبيس ارخومنيان را به آسانى از جلو برداشتند .\r\nاز آن سوى همان كار را اگيسيلاوس با مردم آركوس كرده آنان را به آسانى از جلو برداشت . ليكن چون هر دو سوى شكست دست چپ خود را شنيدند ناگزير شدند كه براى حمايت از آنها كوششى سخت بكنند . اگر اگيسيلاوس خود را نگه‌دارى توانسته از جلو حمله نمىبرد بلكه از پهلو يا از پشت سر حمله مىبرد بىشك فيروزى از آن او بود . ولى چون خشمناك گرديده و جنگ حال او به هم زده بود نگران فرصت نتوانست ، پس سپاه خود را به يك بار بر روى دشمن راند و چنين مىپنداشت كه از ايشان ايستادگى نخواهد ديد . ولى سپاهيان ثبيس در دلاورى پاى كمتر از او نداشتند و اين بود كه جنگ بسيار سخت گرديد . به ويژه در پيرامون خود اگيسيلاوس كه آن پنجاه تن پاسبانان تازه رسيده او ايستادگى بىاندازه نمودند و جان او را از خطر رهانيد و با آنكه اينان جانفشانى بسيار كردند باز اگيسيلاوس زخمهاى بسيارى برداشت و با همه زرهى كه بر تن داشت شمشيرها و نيزه‌ها و تيرها به تن او رسيد . پاسبانان گرد او حلقه زده و چون دشمن فشار مىآورد كشتار دريغ نمىساختند . ولى از ايشان هم بسيارى كشته گرديد و پس از همه پافشارى سرانجام چون ديدند نخواهند توانست صفهاى ثبيسيان را بشكافند اينان صفهاى خود را باز كرده راه به دشمن دادند .\r\nثبيسيان به اين كار مىخنديدند و چون از ميان دشمن بگذشتند يقين داشتند كه فيروزى از آن ايشان گرديده و اين بود كه احتياط را كنار نهاده به بىپروايى برخاستند و در همين حال بود كه اسپارتيان دوباره بر سر آنان تاختند . چيزى كه هست آنان هم خود را نباخته و روى به گريز ننهادند و بدانحال روى به سوى هليكون « 3 » نهاده مغرورانه مىگفتند كه بر خلاف دسته‌هاى ديگر سپاه ما روى بگريز ننهاده‌ايم .\r\n\r\n\r\n","description":"","footnote":"\r\n( 1 ) .  Corenea \r\n( 2 ) .  Orchomenia \r\n( 3 ) .  Helicon \r\n","page_name":" 240 ","page_number":240},
  {"content":"\r\n\r\nاگيسيلاوس با همه آن زخمهاى سختى كه برداشته بود او را به چادر خود نبردند . بلكه نخست در گرد ميدان گردشش دادند تا ببيند كه كشته‌ها را به سوى لشكرگاه كشيده‌اند يا نه پس از آن روانه چادرش گردانيدند .\r\nدسته‌اى از دشمنان در پرستشگاهى به نزديكى آنجا پناهنده شده بودند ، اگيسيلاوس بر آنان سخت نگرفت .\r\nفردا بامداد براى آنكه جرأت سپاهيان ثبيس را بيازمايد كه آيا داوطلب جنگ ديگرى هستند يا نه به سپاهيان خود دستور داد كه تاجهاى گل بر سر نهاده ولى زنان در برابر چشمهاى آنان يادگارى فيروزى برانگيزند . ولى چون ديد آنان به جاى جنگ آغاز كردن كسى فرستاده اجازه برداشتن مردگان خود را مىخواهند اجازه به ايشان داد و خود فيروزى را يقين كرده از آنجا روانه دلفى گرديد تا در بازيهاى پوثيا كه آغاز مىشد حاضر باشد و در آن جشن شركت كرده يك دهيك مالهاى تاراجى را كه از آسيا آورده و صد تالنت بيشتر مىشد براى خرج آن جشن داد .\r\nسپس از آنجا روانه شهر خود گرديد و چون رفتار و كردار و نام نيك او پيش از خودش به اسپارت رسيده بود اسپارتيان در اين هنگام به جوش و جنبش بزرگى برخاستند .\r\nچه او يگانه سردارى بود كه به خاك دشمن رفته بىآنكه آنجا زندگانى يا خوى و رفتار خود را تغيير دهد برمىگشت .\r\nچه او هنوز عادتهاى اسپارتيان را چه درباره شام خوردن و چه درباره شستشو و چه در زمينه رفتار با زن نگاه مىداشت كه تو گويى از رود ايوروتاس « 1 » بدان سوى نگذشته است .\r\nهم‌چنين درباره خانه و ابزار خانه هيچ‌گونه تغييرى نداده همه آنها به همان كهنگى كه از ديرزمان بود باز مىماند .\r\nگزنفون مىگويد :\r\nكاناثروم « 2 » دختر او هرگز بهتر و آراسته‌تر از آن ديگران نبود . اين كاناثروم ( عرابه ) اى را مىگفتند كه به شكل اژدها يا شكل ديگرى از چوب مىساختند و بچگان و دختران دوشيزه را بر آن نشانده به گردش مىبردند . « 3 »\r\n\r\n\r\n","description":"","footnote":"\r\n( 1 ) .  Eurotas \r\n( 2 ) .  Canathrum \r\n( 3 ) . پلوتارخ شرحى درباره نام آن دختر آورده كه ما نياز به ترجمه آن نديديم .\r\n","page_name":" 241 ","page_number":241},
  {"content":"\r\n\r\nاسپارت از رهگذر نگاهدارى اسب براى بازيهاى اولمپياد غرور بىاندازه از خود نشان مىدادند . ولى اگيسيلاوس آن را نه نشانه برترى و ستودگى بلكه نشانه توانگرى و پول خرج كردن مىشمرد و براى آنكه اين عقيده خود را به يونانيان آشكار گرداند خواهر خود كونيسكا « 1 » را واداشت كه او نيز گردونه‌اى براى شركت در گروبندى بفرستد .\r\nگزنفون فيلسوف در نزد آگيسيلاوس مىزيست هم او را واداشت كه فرزندان خود را به اسپارت بياورد تا در اسپارت بهترين تربيت را يافته نيك بشناسند كه چگونه فرمان دهند . « 2 »\r\nآگيسيپوليس « 3 » كه در پادشاهى شريك او بود ، چون از يك پدر بيرون رانده شده پديد آمده و خويشتن جوان آگين و ناتوانى بود و از اين جهت در كارها دخالت نمىنمود .\r\nآگيسيلاوس فرصت به دست آورده او را از هرباره رام و فرمانبردار خود گردانيد و چون بدينسان نيروى خود را در شهر بيش از پيش گردانيد به آسانى توانست نابرادرى خود تليوتياس « 4 » را به فرماندهى دريا برگمارد و چون اين كار را انجام داد لشكرى بر سر كورنثيس برده به يارى برادر خود از دريا بر آنجا فيروزى يافت و ديوارهاى دراز را از آن خود ساخت . در اين هنگام كه اگيسيلاوس در خاك كورنثيس به سر مىبرد و شهر هرايوم « 5 » را گرفته و سپاهيان مشغول كشيدن و آوردن دستگيران و مالهاى تاراجى بودند ناگهان فرستادگانى از جانب شهر ثبيس رسيدند كه از او خواهش صلح كردند و چون او اين شهر را سخت دشمن مىداشت در اين هنگام چنين انديشيد كه صلح از آنان نپذيرفته همگى مردم شهر را كشتار كند و اين بود كه فرستادگان را نپذيرفته نه ايشان را ديد و نه سخنشان را شنيد .\r\nولى در اين ميان كه غرور او را فراگرفته و انديشه كشتار آن شهر را از دل مىگذرانيد و هنوز فرستادگان از نزد او برنگشته بودند كه ناگهان خبر رسيد كه افيكراتيس « 6 » يكى از لشكرهاى اسپارت را يك جا كشتار نموده و نابود ساخته كه خود سخت‌ترين گزندى بود كه اسپارت از ساليان دراز مانندش را نديده بود .\r\nبدتر از همه آنكه اين لشكر همه درست ابزار بوده و از برگزيده‌ترين دسته‌هاى سپاه\r\n\r\n\r\n","description":"","footnote":"\r\n( 1 ) .  Cynisea \r\n( 2 ) . در اينجا هم شرحهايى آورده كه ما نياورديم .\r\n( 3 ) .  Agesi polis \r\n( 4 ) .  Teleutias \r\n( 5 ) .  Heraeum \r\n( 6 ) .  Iphierates \r\n","page_name":" 242 ","page_number":242},
  {"content":"\r\n\r\nاسپارت به شمار مىرفتند . آگيسيلاوس از شنيدن اين خبر از تخت خود بيرون پريده خواست هماندم به يارى آنان بشتابد ولى زود به خود آمده دانست كه فرصت از دست رفته و شدنى شده است .\r\nاين بود كه به هرايوم برگشته به فرستادگان ثبيس اجازه آمدن به نزد خود داد . ولى فرستادگان اين زمان بر آن سر شدند كه به سزاى آن بدرفتارى پيشين با او گفتگوى صلح نكنند و چون كه پيش او رسيدند بىآنكه نام صلح را ببرند خواهش بازگشت نمودند كه به كورثبيس روانه شوند .\r\nآگيسيلاوس سخت برآشفته گفت :\r\nاگر مقصود شما آن است كه هر چه زودتر آن فيروزى را كه همدستان شما يافته‌اند تماشا كنيد همانا فردا آن را خواهيد ديد .\r\nو چون فردا شد آنان را همراه برداشته در خاك كورثبيس به تاخت و به تاراج پرداخت و همچنان چپاول‌كنان تا بيرون دروازه شهر پيش رفت .\r\nولى در اينجا اندكى آرام گرفته به فرستادگان نشان داد كه چگونه كورثبيسيان از او مىترسند و به جلوگيرى از او يارايى ندارند و سپس به آنان اجازه بازگشت داد .\r\nسپس بازماندگان آن لشكر را كه اندكى بازمانده و پراكنده بودند گرد آورده همراه آنان روى به سوى اسپارت آورد .\r\nپس از اين حادثه بار ديگر به خواهش مردم آخاى « 1 » لشكر بر سر آكارنيا « 2 » برد و آكارنيان را در جنگ شكسته غنيمت بىاندازه به دست آورد .\r\nمردم آخاى چنين خواستار بودند كه وى زمستان را هم در آنجا درنگ نموده آكارنيان را از كشتن گندم و جو باز دارد .\r\nولى خود او مىگفت اگر آنان كشت گندم و جو بكنند همانا بهره حاصل آن در سال آينده از جنگ ترس بىاندازه خواهند داشت . برعكس آنكه از كشت بىبهره باشند . آينده نيز درستى اين انديشه را نشان داده زيرا در تابستان آينده همين كه مردم آخاى به گرد آوردن سپاه برخاستند آكارنيان فرستادگان فرستاده خواستار صلح گرديدند .\r\nو چون كونون و فارنابازوس به دستيارى كشتيهاى ايران خداوند سراسر دريا شدند همه\r\n\r\n\r\n","description":"","footnote":"\r\n( 1 ) .  Achae \r\n( 2 ) .  Acarnia \r\n","page_name":" 243 ","page_number":243},
  {"content":"\r\n\r\nكنارهاى لاكونيا را به دست گرفتند و به خرج فارنابازوس ديوارهاى آتن را دوباره بالا آوردند .\r\nدر اين زمان بود كه لاكيدومونيان بهتر دانستند با پادشاه ايران از در صلح درآيند و اين بود كه آنتالكيداس را براى اين مقصود نزد تريبازوس « 1 » فرستادند و او در اين كار نامردانه همگى يونانيان آسياى كوچك را كه آگيسيلاوس در راه آزادى آن جنگها را مىنمود زير پا گذاشت .\r\nبه‌هرحال نكوهش اين كار نه بر آگيسيلاوس بلكه بر انتالكيداس است كه دشمن سخت او بود و خود از اين جهت شتاب بر صلح داشت و پافشارى مىنمود كه پيشرفت جنگ روزبه‌روز بر شهرى و بزرگى اگيسيلاوس نيافزايد .\r\nبااين‌حال چون كسى به عنوان ريشخند گفت :\r\nلاكيدومونيان به سوى ايرانيان مىروند .\r\nآگيسيلاوس پاسخ داد :\r\nنه ! بلكه ايرانيان به سوى لاكيدمونيان مىآيند .\r\nسپس هم كه برخى يونانيان درباره آن صلح ايستادگى از خود مىنمودند اگيسيلاوس آنان را تهديد به جنگ نمود و بر پذيرفتن و كار بستن شرطهاى آن واداشت و همانا مقصود او اين بود كه مردم ثبيس را از نيرو بياندازد و ناتوان گرداند . زيرا يكى از شرطهاى صلح اين بود كه بويوتيا آزاد باشد « 2 » اين كينه‌توزى او با ثبيس سپس بهتر از اين هويدا گرديد .\r\nدر آن هنگام كه فويبيداس « 3 » هم زمان صلح و آسايش در كادميا « 4 » را به دست آورد و اين كار پاك ناحق و بى جا بود .\r\nاز اين جهت همه يونان از آن به صدا درآمد و خود لاكيدمونيان نيز آن را نپسنديدند و\r\n\r\n\r\n","description":"","footnote":"\r\n( 1 ) .  TriBazus  والى آسياى كوچك كه از جانب پادشاه هخامنشى فرستاده شده بود .\r\n( 2 ) . بويوتيا آن كشورى از يونان بود كه شهرهاى بسيار داشت و ثبيس شهر بزرگ آنجا بود و چون ثبيسيان هميشه مىكوشيدند سراسر آنجا را در دست داشته بر ديگر شهرها فرمان رانند اسپارتيان با آنان دشمنى نموده مىخواستند ديگر شهرهاى آنجا آزاد و خودسر باشند .\r\n( 3 ) .  Phoebiadas \r\n( 4 ) .  Cameda  دژى از ثبيس بود كه چون در اين شهر دسته‌اى هوادار دموكراسى و دسته‌اى هوادار ايستوكراسى بودند ، سردستهء اريستوكراسيان فويبيداس اسپارتى بود كه سركردهء سپاهيان اسپارت را كه در بيرون شهر نشيمن داشتند نهانى به شهر آورده و دژ را به او داد و سردستهء دموكراسيان را دستگير و بند نمود .\r\n","page_name":" 244 ","page_number":244},
  {"content":"\r\n\r\nآنان كه دشمنى با اگيسيلاوس كردند درباره آن ايستادگى نمودند آيا به چه حقى چنين كارى شده و چه كسى فويبيداس را به آن واداشته ؟\r\nزيرا گمان ايشان به آگيسيلاوس مىرفت كه باعث آن كار باشد . اگيسيلاوس هم بىباكانه هوادارى از فويبيداس كرده پاسخ مىداد : بايد نتيجه كار را سنجيد . اگر به سود جمهورى كرده شده ديگر نبايد گفتگو از حق يا ناحق بودن آن به ميان آورد .\r\nاين گفته از او شگفت مىنمود . چه او در گفتارهاى عادى خود هميشه به ستايش دادگرى برمىخاست و آن را بهترين نيكى در جهان مىستود و چه بسا كه مىگفت :\r\nدليرى بىدادگرى چه سود دارد .\r\nاگر همه جهانيان به دادگرى گرايند ديگر نيازى به دليرى نخواهد ماند .\r\nاگر كسى نام « پادشاه بزرگ » « 1 » بر زبان مىراند او پاسخ مىداد چگونه بزرگ‌تر از من خواهد بود مگر دادگريش بيشتر باشد ؟ ! كه تنها دادگرى را ميزان بزرگى يك پادشاه مىشمرد نه زور و توانايى را و اين خود دليل پاكنهادى و خردمندى او مىباشد .\r\nزمانى كه با پادشاه ايران پيمان صلح بسته گرديد پادشاه نامه‌اى به او نوشته خواستار گرديد كه با هم رابطه دوستى داشته مهرورزى نمايند . اگيسيلاوس پاسخ فرستاد : رابطه‌اى كه ميان اين دو كشور است بس است و تا اين برخاست نيازى به رابطه ديگر نخواهد بود .\r\nبااين‌حال خود او درباره كردارها و رفتارها پا از جاده دادگرى بيرون مىنهاد و اين گاهى در سايه دلخواه و هوس خويش بود كه دادگرى را رها مىكرد . گاهى نيز به پاس سودمندى كشور به چنين كارى مىپرداخت .\r\nاز جمله در همين پيش‌آمد شهر ثبيس نه تنها هوادارى از فويبيداس كرده او را از كيفر رها گردانيد . بلكه لاكيدمونيان را هم بر آن واداشت كه به ناحق كارميا را در دست نگهداشته رها نسازند و پاسبانانى در آن دژ نشانده رشته حكمرانى شهر را به دست آرخياس « 2 » و ليونتيداس « 3 » بسپارند با آنكه اين دو تن خيانت كرده آن دژ را بفويبيداس داده بودند .\r\nاز اينجا همگى گمان بردند كه فويبيداس را به آن كار آگيسيلاوس برانگيخته بوده و كارهايى كه پس از آن پيش آمد اين گمان را هر چه سخت‌تر گردانيد .\r\n\r\n\r\n","description":"","footnote":"\r\n( 1 ) . پادشاه ايران مقصود است .\r\n( 2 ) .  Archias \r\n( 3 ) .  Leonitidas \r\n","page_name":" 245 ","page_number":245},
  {"content":"\r\n\r\nزيرا چون ثبيسيان پاسبانان را از دژ بيرون رانده خود را از دست آنان آسوده گردانيدند . با آنكه آرخياس و ليونتيداس دو تن بيدادگر خيانتكارى بيش نبودند آگيسيلاوس كشته شدن آنان را دستاويز ساخته با ثبيسيان به جنگ برخاست و چون اين زمان از آغاز جنگجويى او چهل سال مىگذشت و از روى قانون از جنگ معاف مىشد خود او به بهانه گذشتن سال كنار ايستاده كليومبروتوس « 1 » را كه پس از مرگ اگيسپوليس به جاى او پادشاه گرديده بود به آنان جنگ روانه گردانيد .\r\nولى علت حقيقى كناره‌گيرى شرم او بود از اينكه اندكى پيش از آن به هوادارى مردم فلياسى با بيدادگرى جنگيده بود و كنون هم به هوادارى بيدادگرانى با مردم ثبيس مىجنگيد .\r\nمردمى به نام اسفودرياس « 2 » كه از لاكيدمومنيان و از دسته بدخواهان اگيسيلاوس بوده در ثيسپياى « 3 » حكمرانى داشت و خود مردى بسيار دلير و بىباكى بود . اين اسفودرياس از شنيدن داستان فويبيداس آتش رشك در درونش زبانه‌زن گرديده به آن مىكوشيد كه به يك كار دليرانه‌تر و بزرگ‌تر از كار فويبيداس برخاسته شهرتى بيشتر از شهرت او به دست بياورد و سرانجام چنين انديشيد كه تدبيرى به كار برده ناگهان به بندر پيرايوس دست يافته راه آتن را به دريا ببرد .\r\nبرخى نيز گفته‌اند كه پيلوپيداس « 4 » و ميلون « 5 » دو تن از دستگان بويوتيا او را بر اين كار واداشتند .\r\nبدينسان كه كسانى نزد او فرستاده به عنوان اينكه از هواداران اسپارت مىباشند پيام به او دادند كه به آن كار برخيزند و چنين مىگفتند كه جز او هرگز كس ديگرى از عهده چنان كار پرشكوهى نخواهد آمد .\r\nاسفودرياس از اين سخنان از جا دررفته خوددارى نتوانست و به آن كار كه در ننگ و ناحقى ماننده داستان كادميا بود كوشيدن گرفت و قضا را در چابكى و فيروزى به پاى فويبيداس نرسيد .\r\nزيرا هنگامى كه آفتاب دميدن گرفت هنوز او در دشت ترياس « 6 » بود . با آنكه بايستى\r\n\r\n\r\n","description":"","footnote":"\r\n( 1 ) .  Cleombrotus \r\n( 2 ) .  Sphodrias \r\n( 3 ) .  Thespiae \r\n( 4 ) .  Pilopidas \r\n( 5 ) .  Melon \r\n( 6 ) .  Triasac \r\n","page_name":" 246 ","page_number":246},
  {"content":"\r\n\r\nنيرنگ خود را شبانه به كار زده اين هنگام فيروزمند گرديده باشد و چون بدينسان آفتاب دميدن گرفته لشكريان او شعاعهاى آفتاب را كه از بالاى پرستشگاه اليوسيس « 1 » مىتافت تماشا نمودند تو گويى همگى دل خود را باختند .\r\nخود اسفودرياس نيز چون ديد كه شب را از دست داده و كار سخت گرديده ديگر جرأت نكرده همان جاها را تاراج نموده به ثيسپياى بازگشت .\r\nآتنيان چند تنى را برگزيده براى شكايت از اين كار به اسپارت فرستادند ولى اينان چون به آنجا رسيدند نيازى به شكايت نديدند .\r\nزيرا قاضيان را ديدند كه اسفودرياس را به محاكمه كشيده‌اند و دنبال مىكنند .\r\nخود اسفودرياس چون محاكمه را به زيان خود مىديد ايستادگى نتوانست زيرا همه مردم شهر به دشمنى او برخاسته بودند چرا كه نمىخواستند در برابر يك چنان كار بيهوده‌اى كه انجام نيز نگرفته خود را دشمن صلح و آرامش نشان داده آتنيان را از خود برنجانند .\r\nاسفودرياس را پسرى به نام كليونوموس « 2 » بود كه بسيار زيبا و با آرخيداموس « 3 » پسر اگيسيلاوس رابطه دوستى بس استوارى داشت .\r\nآرخيداموس از اين گرفتارى پدر دوست خود سخت اندوهگين بود ولى هيچ‌گونه ياورى نمىتوانست زيرا اسفودرياس از بدخواهان معروف پدرش به شمار مىرفت .\r\nاز آن سوى كليونوموس اشك در پيش دوست خود ريخته دست از التماس برنمىداشت .\r\nزيرا مىدانست كه سخت‌ترين دنبال كننده پدر او اگيسيلاوس مىباشد .\r\nاين بود آرخيداموس ناگزير گرديده پس از آنكه سه روز دنبال پدر خود افتاده جرأت گفتگو نمىكرد سرانجام چون روز اجراى حكم بسيار نزديك شده بود ناچار گرديده چگونگى را نزد او باز نمود .\r\nاگيسيلاوس اگرچه از داستان دوستى پسر خود با پسران اسفودرياس از نخست آگاه بود و اينكه او را منع نمىكرد براى آن بود كه مردم پسر اسفودرياس را از نخست با ديده نيكى مىديدند و براى آينده او اميدوارى داشتند و اين هنگام در پاسخ پسر خود وعده آشكارى نداده خونسردانه گفت :\r\n\r\n\r\n","description":"","footnote":"\r\n( 1 ) .  Eleusiss  و آرامش نشان داده آتنيان را از خود برنجانند .\r\n( 2 ) .  Cleonymus  .\r\n( 3 ) .  Archidamuse \r\n","page_name":" 247 ","page_number":247},
  {"content":"\r\n\r\nمن آنچه شايسته مردمى و سرفرازى باشد درباره او خواهم كرد .\r\nآرخيداموس از اينكه كارى از پيش نبرده شرمنده گرديد و از پسر اسفودرياس كه روزانه چند بار او را ديدار مىكرد كناره گرفت .\r\nولى ديرى نگذشت كه اتوموكليس « 1 » كه يكى از دوستان اگيسيلاوس بود عقيده او را آشكار گردانيد .\r\nزيرا اگيسيلاوس به پاس ميانجيگرى پسر خود در اين باره چنين عقيده از خود مىنمود :\r\nاگرچه پيش‌آمد كار بسيار بدى بوده ولى جمهورى اسپارت به مردان دلاورى همچون اسفودرياس نيازمند مىباشد .\r\nاز اين سخن كليونوموس دانست كه از اخيداموس در دوستى با او وفادار است و آنچه توانسته در راه نگهدارى از پدر او كوشيده و از اين هنگام بود كه دوستان اسفودرياس جرأت پيدا كرده براى دفاع از او به كوشش برخاستند .\r\nراستى هم اينكه اگيسيلاوس فرزندان خود را بسيار دوست مىداشت و اين داستان نيز از اوست كه زمانى كه فرزندانش بچه بودند اسبى از چوب ساخته با آنان بر آن اسب مىنشست و زمانى چنين رويداد كه يكى از دوستانش او را در اين حال ديد ولى چون خواست زبان به ايراد باز كند اگيسيلاوس جلوگيرى كرده چنين گفت :\r\nسخنت را نگهدار به زمانى كه تو نيز داراى فرزند شوى .\r\nو چون اسفودرياس را تبرئه نمودند آتنيان ابزار جنگ برداشته به دشمنى برخاستند و اين بود كه مردم نيز از اگيسيلاوس بدگويى آغاز نموده چنين مىگفتند :\r\nبراى آنكه دل يك بچه‌اى را به دست آورد دادگرى پايمال گردانيده و شهر را جايگاه مردان گناهكار ساخته بدينسان به بنياد صلح و آرامش رخنه انداخته است .\r\nدر اين زمان بود كه چون اگيسيلاوس مىديد كه كليوميروتوس پادشاه همدوش او به جنگ با ثبيسيان كمتر ميل نشان مىدهد .\r\nاز اين جهت ناگزير گرديد كه از معافى كه از رهگذر سالخوردگى داشت چشم بپوشد و خويشتن سپاه به بويوتيا براند و چون به اين كار برخاست گاهى در جنگ فيروز درآمده و گاهى شكست و آسيب مىديد و در يكى از آن جنگها كه زخم به تن او رسيده بود انتالكيداس آن را دستاويز نموده به نكوهش برخاست و چنين گفت :\r\n\r\n\r\n","description":"","footnote":"\r\n( 1 ) .  Etmocles \r\n","page_name":" 248 ","page_number":248},
  {"content":"\r\n\r\nثبيسيان درسى را كه به ايشان مىدهى نيك ياد مىگيرند ، راستى هم اين بود كه ثبيسيان اين زمان جنگ را بسيار نيك ياد گرفته بودند و اين در نتيجه آن جنگهاى پياپى بود كه لاكيدمونيان ناگزيرشان مىساختند . لوكورگوس « 1 » اين نكته را پيش‌بينى كرده كه در قانون خود غدغن نموده با يك مردى سه بار بيشتر جنگ كرده نشود چرا كه از اين راه دشمن فنون جنگ را از ايشان ياد خواهد گرفت .\r\nدر اين هنگام يونانيان به دست اسپارت هم آزردگى از اگيسيلاوس مىنمودند ، زيرا اين جنگها نه از بهر سود توده همدستان آغاز شد و بلكه باعث آن تنها دشمنى بود كه خود اگيسيلاوس با مردم ثبيس مىنمود .\r\nاز اين جهت برآشفته همگى زبان به شكايت باز نمودند كه با آنكه ما دسته بيشتر مىباشيم با اين همه هر ساله بايد در سايه دلخواه چند كس از اينجا به آنجا رانده شويم و هر زمان با سختيهاى ديگرى روبه‌رو شويم . چنان كه گفته‌اند در اين هنگام بود كه اگيسيلاوس چون خواست جلو آن ايرادها را بگيرد و به همدستان نشان دهد كه آنان دسته فزون‌تر نمىباشند فرمان داد كه همگى سپاهيان از همدستان از هر شهرى كه هستند از توده بيرون آمده در يك سمت بايستند و اسپارتيان هم به تنهايى در سمت ديگر جا گيرند .\r\nو چون اين كار كرده شد دستور داد منادى جار كشيد كه هر كه كوره‌گر است چه از اين سو و چه از آن سو بيرون بيايد . سپس نام آهنگران را برد و سپس هم گلكاران گفت : باز درودگران ياد كرد .\r\nبدينسان همه صنعت‌گران را نام برده از توى سپاهيان بيرون كرد . سپس چون نگاه كرده شد دسته همدستان همگى بيرون رفته جز اندكى بازنمانده ولى از لاكيدمونيان هيچ كس بيرون نرفته بود . زيرا از روى قانون كسى از آنان نمىتوانست به صنعتى بپردازد . اين بود اگيسيلاوس خنديده رو به همدستان نموده گفت :\r\nمىبينيد اى دوستان كه ما تا چه اندازه سپاه بيشتر از آن شما به جنگ مىفرستيم .\r\nو چون اگيسيلاوس سپاه خود را از بويوتيا به ايگارا « 2 » آورد در آنجا كه آهنگ ارگ را داشت ناگهان در راه پاى او درد گرفته از كار باز ماند و پشت سر آن سوزش سختى پديد آمده آماس كرد .\r\n\r\n\r\n","description":"","footnote":"\r\n( 1 ) .  Lycurgus \r\n( 2 ) .  Eegara  شهرى از آتيكا\r\n","page_name":" 249 ","page_number":249},
  {"content":"\r\n\r\nيك طبيب سوراكوسى به معالجه او پرداخته دستور داد از زير كعب رك بكشانيد و چون اين كار را كردند درد و آماس فرو نشست . ولى چون خون بىاندازه بيرون مىآمد اگيسيلاوس ناتوان گرديده بىهوش افتاد . به سختى جلو خون را گرفتند و او را به اسپارت به خانه خود آوردند ولى تا ديرزمانى حال بدى داشته ياراى آنكه به‌پاخيزد و روانه جنگ شود نداشت .\r\nدر اين ميان بخت از اسپارت برگشته در جنگهاى بسيارى در دريا و خشكى شكست مىخورد و سخت‌ترين آنها شكستى بود كه در تيگوراى « 1 » براى نخستين بار از دست ثبيسيان خوردند .\r\nاز اين جهت همه شهرهاى يونان را به آشتى و آرامش خواندند و از هر جا نمايندگان به اسپارت آمدند . در ميان اين نمايندگان يكى هم اپامينوانداس « 2 » ثبيسى بود كه اين زمان تنها در فلسفه شهرت داشت و هنوز بر زبردستى خود در سردارى دليلى نشان نداده بود .\r\nاو چون مىديد نمايندگان همگى در برابر اگيسيلاوس فروتنى مىنمايند و برو چاپلوسى مىكنند خويشتن خوددارى نشان داده سنگينى را كه شايسته يك نماينده مىبود از دست نمىهشت و چون به سخن درآمد نه تنها گفتگوى ثبيس را مىكرد بلكه از همه شهرهاى ديگر هوادارى نموده مىگفت اسپارت در سايه جنگها بزرگ گرديده به همه شهرهاى ديگر چيرگى مىنمايد .\r\nدرباره پيمان آشتى نيز مىگفت بايد همه شهرها را برابر گرفت و يكى را بر ديگرى برترى نگذاشت و همانا چنين پيمانيست كه مىتواند پيشرفت كند و نتيجه از آن به دست بيايد .\r\nاگيسيلاوس چون مىديد ديگر نمايندگان به گفتار اپامينوانداس به دقت گوش داده از سخنان او خرسندى مىنمايند به جلوگيرى از آن برخاسته چنين پرسيد :\r\nآيا اين برابرى و يكسانى كه مىگويى شامل شهرهاى بويوتيا نيز خواهد بود كه آنها نيز آزاد باشند ؟\r\nاپامينوانداس بىآنكه خود را ببازد در زمان پاسخ گفت :\r\nشهرهاى لاكونيا چسان ؟ آيا يكسانى و برابرى شامل آنها خواهد بود كه آزاد باشند ؟\r\nاگيسيلاوس از اين پاسخ از جاى خود تكان خورده پرسيد :\r\nپس از همه‌ى اين سخنها آيا شهرهاى بويوتيا آزاد خواهد بود ؟\r\n\r\n\r\n","description":"","footnote":"\r\n( 1 ) .  Tegyrae \r\n( 2 ) .  Epamiandas \r\n","page_name":" 250 ","page_number":250},
  {"content":"\r\n\r\nاپامينوانداس همان پاسخ را تكرار نموده اگيسيلاوس چنان برآشفته كه خوددارى نتوانسته نام ثبيس را از آن پيمان پاك كرد و بار ديگر جنگ با آنان را اعلان نمود .\r\nولى با ديگر دسته‌ها پيمان را استوار ساخته و چون خواست آنان را راهى گرداند چنين گفت :\r\nآنچه بايستى با صلح انجام يابد يافت . ليكن آنچه با صلح انجام يافتنى نيست ناگزير بايد آن را از راه جنگ انجام داد .\r\nايفوران هم به كليومبروس كه اين زمان در فوكيس بود دستور فرستادند كه يكسره لشكر بر بويوتيا ببرد . نيز كسانى را نزد همدستان خود فرستاده از ايشان يارى طلبيدند .\r\nولى همدستان از ته دل خرسندى نداشتند و تا مىتوانستند تأخير مىكردند و اگر ترس رنجيدگى لاكيدمونيان نبود هرگز نمىخواستند در آن جنگ دخالت نمايند .\r\nاگيسيلاوس فرصت را بس غنيمت مىدانست كه از ثبيسيان كينه باز جويد ، زيرا در اين هنگام همگى يونانيان كناره جسته ثبيس تنها برابرى مىكرد با اين همه در پرداختن به اين جنگ شتاب به كار بردند .\r\nزيرا از روزى كه پيمان آشتى ميانه همدستان يونانى بسته گرديد تا هنگامى كه اسپارتيان در لئوكترا شكست يافتند بيست روز بيشتر فاصله نبود . بارى در اين جنگ هزار تن اسپارتى نابود گرديد و خود كليومبروتوس پادشاه كشته شده دليرترين مردان در پيرامون او جان خود را باختند .\r\nاز جمله جوان زيبا كليونوموس پسر اسفودرياس سه بار او را زير پاى پادشاه بر زمين انداختند و باز برخاسته ايستادگى نشان مىداد تا سرانجام كشته گرديد .\r\nاين آسيب سختى كه ناگهان بر لاكيدمونيان رسيد ثبيس را چندان پرآوازه و نامدار گردانيد كه از آغاز جنگهاى خانگى يونان تاكنون هيچ يك از جمهورىها مانندهء آن نام و آوازه را نيافته بود .\r\nاز آن سوى اسپارت با همه شكستگى و آسيب‌ديدگى رفتارى از خود نشان داد كه در شايستگى و ستودگى پاى كم از فيروزى ثبيسيان نداشت . چنان كه گزنفون يادآورى نموده در جايى كه مردان در بزمهاى خوشى و در بازيهاى خود سخنانى مىگزارند و ما آن سخنان را در نگهداشتن و به ياد سپردن مىشماريم چگونه اين چنان نشماريم كارها و سخنهاى مردان\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nدليرى را كه به هنگام بخت‌برگشتگى گزارده يا گفته‌اند ؟ ! خبر آن شكست هنگامى به اسپارت رسيد كه اسپارتيان جشن بزرگى را به پاداشته و دسته‌اى از بيگانگان هم به تماشا به آنجا شتافته بودند و هنگامى كه بچگان در تئاتر به رقص مىپرداختند ناگهان كسانى از لئوكترا رسيده خبر چگونگى را آوردند .\r\nايفوران با آنكه يقين داشتند كه برترىاى كه اسپارت بر ديگر يونانيان داشت از دست رفته بااين‌حال خود را نباخته دستور دادند كه رقص هم‌چنان دنبال شود و جشن بدانسان كه آغاز شده به انجام رسد .\r\nخود آنان در نهان نامهاى كشتگان را به خانواده‌هاى ايشان فرستادند و فردا بامداد كه خبر روشن‌تر گرديد و هر كسى دانست كه كى كشته شده و كى بازمانده پدران و خويشان كشتگان بشادى و خرمى بيرون آمده در ميدان بازار يكديگر را ديدار نموده درود سرودند . ولى پدران و خويشان رهاشدگان از شرمسارى از خانه‌هاى خود بيرون نيامده در ميان زنان نشستند و اگر كسى ناگزير شد از خانه بيرون رود سرشكسته و غمگين رفته بازگشت .\r\nدر اين باره زنان بر مردان هم پيشى جستند و كسانى از آنان كه پسرهاشان كشته شده بود شاديها مىنمودند و از يكديگر ديد مىكردند و در پرستشگاه‌ها گرد مىآمدند . ولى آنان كه چشم به راه برگشتن پسران خود داشتند در خانه نشسته و سخت ناآرام بودند .\r\nبااين‌حال چون در اين هنگام از يكسوى همدستان اسپارت از او جدايى آغاز كردند و يكايك او را رها مىنمودند و از سوى ديگر هر روز بيم آن مىرفت كه اپامينونداس در سايه غرور آن فيروزى لشكر بر سر پلوپونيسوس بياورد . در اين به بحبوحهء نوميدى توده بار ديگر به ياد لنگى اگيسيلاوس افتاده و از اينكه به عكس گفته وحى يك پادشاه درست پاى را نپذيرفته و او را با پاى لنگ به پادشاهى برداشته بودند گفتگو به ميان آوردند .\r\nليكن بااين‌همه چون شايستگى و كاردانيهاى اگيسيلاوس و شهرت بىاندازه او را به انديشه مىآوردند چنين مىديدند كه در چنين زمان پرآشفتگى تنها اوست كه مىتواند چاره‌اى بيانديشد و كشور را از آن گرفتارى آزاد گرداند . اين بود خود را ناگزير مىديدند كه كار را به اختيار او بگذارند .\r\nدر اين ميان يك موضوع دشوارى كه بايستى چاره انديشيده شود موضوع گريختگان از جنگ بود .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nزيرا اينان كه دسته انبوه و بس نيرومندى بودند بيم آن مىرفت كه به شورش برخيزند و آشوبى پديد آورند .\r\nقانون در اين باره بسيار سخت بود . زيرا گذشته از آنكه چنين كسانى از همه احترامهايى بىبهره مىگرديدند ، زناشويى با آنان هم عيب شمرده مىشد . اگر كسى در كوچه به يكى از آنان برمىخورد مىتوانست او را بزند و او نمىتوانست ايستادگى يا جلوگيرى نمايد . نيز بايستى آنان خود را نشورند و رختهاى پست در بر كنند و به جامه‌هاى خود وصله‌هاى رنگارنگ بزنند و ريش خود را نيمى تراشيده و نيمى ناتراشيده نگاه دارند و جز بااين‌حال نمىتوانستند از خانه بيرون بيايند .\r\nپيداست كه به كار بستن چنين كيفرهايى درباره يك دسته مردمى كه بس انبوه و كسانى از ايشان بس ارجمند بودند كار آسانى نبود و از آن سوى در اين هنگام جمهورى به چنان سپاهيانى نياز بىاندازه داشت .\r\nاين بود مردم ندانستند چه بكنند و ناگزير گرديده اختيار را به اگيسيلاوس سپردند كه قانون ديگرى بگذارد يا آنچه كه مىشايد انجام دهد . ولى اگيسيلاوس بىآنكه دستى در قانون ببرد و آن را تغيير بدهد به ميان تودهء مردم درآمده چنين گفت :\r\nقانون يك روز بخوابد و پس از آن به همان سختى كه داشت به كار رود با اين تدبير هم چاره كار را كرد و هم قانون را از تغيير نگاهدارى نمود و چون مردم سخت دلشكسته و نوميد بودند براى چاره اين كار هم دسته‌اى از جوانان را با خود برداشته آهنگ آركاديا نمود و در اينجا بىآنكه به جنگ درآيد آنان را به تاراج و تاخت برانگيخت و شهر كوچكى را از آن مردم مانتينيا به دست آورده .\r\nبدينسان جوانان را دلير ساخت و به آنان نشان داد كه نه در همه جا شكست بهره آنان خواهد بود .\r\nدر اين هنگام اپامينونداس با چهل هزار سپاهى روى به سوى لاكونيا آورده و گذشته از سپاهيان سبك ابزار كه همراه‌اش بودند و گذشته از دسته‌هايى كه به قصد تاراج دنبال لشكر او را گرفته و روىهم رفته همگى همراهان او در شماره كمتر از هفتاد هزار شمرده نمىشدند .\r\nاين زمان درست ششصد سال مىگذشت از آن هنگامى كه دوريان به لاكونيا دست يافته و در همه اين مدت هرگز روى دشمنى را در اين خاك نديده و هرگز كسى جسارت تاختن به آن سرزمين را نكرده بود .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nولى اين زمان لشكر اپامينونداس به اين سرزمين تاخته مىچاپيدند و مىسوختند و در خاكى كه تاكنون پاى دشمن نديده و در دره همايون ايوروتاس « 1 » تا كشت‌زارهاى نزديك شهر ويرانى دريغ نمىگفتند بىآنكه از كسى ايستادگى ببينند .\r\nزيرا اگيسيلاوس غدغن كرد كه كسى با آن لشكر بيمناك روبه‌رو نگردد و به اين بسنده نمود كه به استوارى شهر بكوشد و در جاهايى كه مىبايست پاسبانان برگمارد .\r\nثبيسيان او را با نام ياد كرده مىگفتند : اين آتش را تو افروخته‌اى و اين بدبختى را بر اسپارت تو باعث بوده‌اى !\r\nكنون اگر توانستى خود را نگهدارى كن ! ولى او شكيبايى نموده هرگز پرواى اين سر كوفتها را نمىكرد .\r\nچيزى كه هست گرفتارى تنها اين يكى نبود . در درون شهر هم غوغاهايى برانگيخته مىشد .\r\nپيرمردان اين پيش‌آمد را برنتافته ناشكيبايى مىنمودند همگى فرياد برمىداشتند .\r\nزنان حال بدتر از ايشان داشتند و از ديدن آتشهاى دشمن در خاك خود زبان به هر نكوهش باز مىنمودند .\r\nاز آن سوى او خويشتن شكوه خود را از دست رفته مىديد و چون انديشه مىكرد كه روزى كه به تخت نشسته اسپارت چه حالى داشته و كنون به چه حالى افتاده سخت غمگين مىگرديد .\r\nاين لاف را هميشه او مىزد كه زنان اسپارت هيچ‌گاه آتش دشمنى را تماشا نكرده‌اند و كنون مىديد آن لاف نيز بى جا گرديده .\r\nگفته‌اند هنگامى انتالكيداس با چند تنى از آتنيان به گفتگو پرداخته و آنان به خود باليده مىگفتند : بارها آتنيان اسپارتيان را از رود كفيسوس « 2 » بيرون رانده‌اند . انتالكيداس پاسخ داد :\r\nولى اسپارتيان يك بار هم آتنيان را از رود ايوروناس بيرون نرانده‌اند . نيز يكى از مردم اسپارت هنگامى با مردى از شهر آرگوس همراه بوده و آرگوس به خود باليده گفت :\r\nچه بسيار اسپارتيان كه زير خاك آركوس مىخوابند .\r\nاسپارتى پاسخ داده گفت :\r\n\r\n\r\n","description":"","footnote":"\r\n( 1 ) .  Iurotas \r\n( 2 ) .  Cephisus \r\n","page_name":" 254 ","page_number":254},
  {"content":"\r\n\r\nولى از مردم آرگوس يك تن هم زير خاك لاكونيا نخوابيده ، ولى كنون همه آن حالها تغيير يافته آنتالكيداس كه يك تن از ايفوران بود از ترس در نهان زن و فرزندان خود را به جزيره كوثرا « 1 » مىفرستد .\r\nدر آن حال كه دشمن مىكوشيد از رود بگذرد و به شهر هجوم بياورد اگيسيلاوس نيز در بلنديهاى شهر به استوارى آنجاها مىكوشيد و آرامى نداشت .\r\nولى چنين رويداد كه چون برفى افتاده و آب رود بس بالا آمده بود از اين جهت گذشتن از آن بسيار دشوار شد ، نه تنها از جهت فزونى آب بلكه از جهت سردى بىاندازه آن نيز .\r\nدر همين هنگام اپامينونداس در جلو تيپهاى خود پديدار بود و چون او را به اگيسيلاوس نشان دادند نگاهى به سوى وى كرده تنها اين عبارت را گفت :\r\n« اى مرد دلاور » و چون او به سوى شهر درآمد چنين آرزو داشت كه كارى انجام داده نشانه فيروزى از خود در آنجا باز گزارد . ولى نتوانست كه اگيسيلاوس را از پناهگاه خود بيرون كشاند و ناگزير برگشته ويرانىكنان روانه گرديد .\r\nدر اين ميان دسته‌اى از اسپارتيان فرومايه كه از ديرزمان ناراضى از حال خود بودند به قصد سركشى و بدخواهى به اندازه دويست تن كمابيش گرد آمده و جايگاه استوارى را از يك گوشه شهر براى خود پناهگاه گرفته بودند . اسپارتيان بر سر آن شدند كه بر آنان تازند ولى اگيسيلاوس چون نمىدانست چه نتيجه از آن در دست خواهد بود جلوگيرى نموده و خويشتن با رخت عادى و به همراه يك تن نوكر به سوى آنان رفته و بديشان نزديك شده چنين گفت :\r\nشما فرمان مرا اشتباه فهميده‌ايد . به اينجا نمىبايست بياييد بلكه مىبايست دسته‌اى از شما بدانجا بشتابيد .\r\n( جايى را با دست نشان داد ( و دسته ديگر بدينجا ( باز جايى را با دست نشان داد ) .\r\nبدخواهان از اين فرمان او سخت شادمان گرديده يقين كردند كه اگيسيلاوس پى به راز آنان نبرده است و براى آنكه همچنان راز را در پرده نگاه دارند بيدرنگ فرمان او را پذيرفته به جاهايى كه نشان داده بود روانه شدند .\r\nاگيسيلاوس بدان پناهگاه آنان پاسبانانى از جانب خود برگمارد ، سپس هم پانزده تن از بدخواهان را دستگير كرده شبانه بكشت . ولى پياپى آن يك نيرنگ بسيار بيمناك‌ترى از\r\n\r\n\r\n","description":"","footnote":"\r\n( 1 ) .  Gythera \r\n","page_name":" 255 ","page_number":255},
  {"content":"\r\n\r\nبدخواهان كشف گرديد ، بدينسان كه دسته بزرگى از شهريان اسپارت در خانه‌هاى يكديگر انجمن كرده نقشه شورشى مىكشيده‌اند . در اين باره سختى همه آن بود كه چگونه قانون را درباره آنان به كار ببندند و چگونه از گناه آنان چشم بپوشند .\r\nاگيسيلاوس با ايفوران به شور نشسته چنين تصميم گرفت كه آنان را در نهان كشتار نمايند و اين كارى بود كه تا آن زمان درباره هيچ‌كس از شهريان اسپارت روى نداده بود .\r\nدر همان هنگام بسيارى از هلوت « 1 » و مردم بيرون شهر كه در لشكرگاه بودند نيز جاهاى خود رها كرده به سوى دشمن مىرفتند و چون اين كار مايه دلشكستگى شهريان مىشد اگيسيلاوس برخى از سركردگان را واداشت كه هر روز بامداد در لشكرگاه جستجو نموده اگر كسى به سوى دشمن گريخته ابزارهاى او را از ميان برگيرد كه بدينسان شهريان از انبوهى آن كسان آگاه نباشند .\r\nتاريخ‌نگاران در اين باره اختلاف دارند كه براى چه ثبيسيان از سر شهر اسپارت برخاستند .\r\nبرخى مىگويند :\r\nزمستان فرا رسيده ناگزيرشان گردانيد زيرا سپاهيان آركاديا كه پراكنده مىشدند ديگران نيز ناگزير گرديدند .\r\nبرخى هم مىگويند :\r\nچون سه ماه در آنجا درنگ كرده سراسر آباديها را ويران ساخته بودند ديگر ايستادگى ننمودند .\r\nثئوپوميوس يگانه تاريخنگار است كه مىنويسد سرداران بويوتيا خود ايشان آهنگ باز گشت را داشتند . فركسوس « 2 » اسپارتى هم نزد ايشان آمده از جانب اگيسيلاوس ده تالنت پيشنهاد كرد كه از آنجا بازگرداند و بدينسان ايشان را كارى مزدور گرفت كه خودشان انديشه كردن آن را داشتند .\r\nولى من نمىدانم اين تاريخنگاران چگونه به اين راز دست يافته ، به‌هرحال هم مورخان در اين باره زبان يكى دارند كه رهايى اسپارت در اين هنگام گرفتاريش جز ميوه دانش و خرد\r\n\r\n\r\n","description":"","footnote":"\r\n( 1 ) .  Helot  اسيرانى كه به بندگى نگاه مىداشتند با اين نام مىخواندند .\r\n( 2 ) .  Phrixus \r\n","page_name":" 256 ","page_number":256},
  {"content":"\r\n\r\nاگيسيلاوس نبود كه در اين پيش‌آمد هرگونه هوس و كينه را از خود دور ساخته جز در راه رهايى شهر نمىكوشيد . چيزى كه هست اين دانش و خرد او آن توانايى را هم نداشت كه اسپارت را به شكوه و نيروى ديرين خود برساند .\r\nاگيسيلاوس اين زمان بس سالخورده گرديده و اين بود كار جنگ و سپاه را پاك رها نمود .\r\nولى پسر او آرخيداموس سپاه از ديونوسيوس « 1 » سيكيلى به يارى گرفته به آركاديان شكست بس سختى داد و اين جنگ است كه به نام جنگ بىاشك شهرت يافته .\r\nزيرا بىآنكه كسى از اسپارتيان كشته شود از دشمن دسته انبوهى كشته گرديد .\r\nولى اين فيروزى بيش از همه ناتوانى اسپارت را آشكار گردانيد . زيرا اسپارتيان تا آن زمان فيروزى را پيش‌آمد عادى شمرده و براى بزرگ‌ترين پيشرفت خود يك خروس قربانى مىنمودند .\r\nسربازان هرگز به خود نباليده مردم شهر هيچ‌گاه به جشن و شادمانى برنمىخاستند .\r\nچنان كه در يك فيروزى بزرگى كه در مانتنيا به دست آورده بودند و توكوديديس آن را ستوده كسى كه مژده آورده بيش از اين مژدگانى نيافت كه تكه گوشتى از خوان عام برايش فرستادند ، ولى در اين پيش‌آمد فيروزى بر آركاديان ديگر اسپارتيان خوددارى نتوانستند .\r\nخود اگيسيلاوس با اشكهاى شادى در چشم به پيشواز پسر خود شتافت و چون به او رسيد در آغوشش كشيد و در اين هنگام همگى قاضيان و پيشوايان در پيرامون او فراهم بودند .\r\nمردان و زنان نيز تا كنار رود ايوروتاس به پيشواز شتافته دست به سوى آسمان برداشته بر خدايان سپاس مىگزاردند كه بار ديگر اسپارات را از پستى و درماندگى رهايى بخشيدند و بار ديگر آن را به روز روشن رسانيدند و نيز گفته‌اند تا آن هنگام مردان اسپارت از شرمندگى ياراى نگاه كردن به روى زنان خود نداشتند .\r\nاپامينونداس چون مسينى « 2 » را دوباره آباد گردانيد مردم ديرين آنجا را از هر كجا كه بودند به شهر باز خواند . اسپارتيان ياراى جلوگيرى را نداشتند زيرا نمىتوانستند در ميدان جنگ با آنان برابرى نمايند .\r\n\r\n\r\n","description":"","footnote":"\r\n( 1 ) .  Dionysius \r\n( 2 ) .  Mesene  شهرى از كولانيا\r\n","page_name":" 257 ","page_number":257},
  {"content":"\r\n\r\nاين كار سخت زيان اگيسيلاوس بود . زيرا اسپارتيان مىديدند زمينى كه در بزرگى كمتر از آن خودشان نبوده و در حاصل‌خيزى برترى بر همه زمينهاى يونان داشته چنين زمينى را كه از ساليان دراز در دست خود داشتند اكنون در زمان پادشاهى اگيسيلاوس از دست هشته‌اند .\r\nاز اين جهت بود كه چون ثبيسيان با او از در آشتى خواهى بودند او صلح را نپذيرفته و دست بر روى آن شهر از دست رفته بگذاشت و اين كار براى او سخت سنگين و گران انجام گرفت . بلكه نزديك بود كه اسپارت را بر سر آن از دست بدهد .\r\nچگونگى آنكه مردم مانتنيا بار ديگر از ثبيسيان بريده به اسپارتيان پيوستند و اپامينونداس دانست كه اگيسيلاوس با سپاه گرانى به يارى آنان شتافته است . فرصت را غنيمت شمرده شبانه نهانى از لشكرگاه خود در تيگاى « 1 » حركت كرده و از پهلوى اگيسيلاوس گذشته آهنگ جانب اسپارت كرد و بسيار اندك مانده بود كه آن شهر را تهى از لشكر و پاسبانى دريابد و دست به آنجا بيابد .\r\nايوثونوس « 2 » نامى اين خبر را به اگيسيلاوس فرستاده و او در زمان سواره‌اى را روانه لاكيدومون نمود تا خبر به مردم برساند و نيز آگاهى دهد خود او از پى مىشتابد . و چون اگيسيلاوس به اسپارت رسيد ديرى نكشيد كه ثبيسيان از رود ايوروتاس بگذشتند و هجوم بر سر شهر آوردند .\r\nاگيسيلاوس جلو آنان را گرفته دليرى بىاندازه نشان داد و با همه سالخوردگى كوشش و تلاشى كه هرگز اميد نمىرفت به كار برد . زيرا در جنگهاى ديگر كه هميشه خود را مىپاييد و تدبير و انديشه به كار مىزد ، در اين جنگ بر خلاف آنها بىباكى نموده به يكباره به هجوم پرداخت و با آنكه در اين شيوه كارزار ورزيده نبود به خوبى از عهده برآمده شهر را از دست اپامينونداس رها گردانيد و او را شكست داده ناگزير از بازگشت گردانيد . سپس در آنجا در برابر چشم زنان و بچگان اسپارت يادگار فيروزى برافراشته به جهانيان نشان داد كه اسپارتيان از جانفشانى در راه كشور و ميهن خود هرگز باز نمىايستند و آنچه كه بايستى بكنند دريغ نمىگويند .\r\nدر اين روز پسر او آرخيداموس نيز برازندگى خود را نشان داد . زيرا دلير و چابك در هر كجا كه خطر را سخت مىيافت از كوچه‌هاى باريك خود را بدانجا رسانيده ، در راه نگهدارى شهر جانفشانى دريغ نمىگفت و به هر كجا كه رو مىآورد جز چند تن بر سر او گرد نبودند .\r\n\r\n\r\n","description":"","footnote":"\r\n( 1 ) .  Tegae \r\n( 2 ) .  Euthynus \r\n","page_name":" 258 ","page_number":258},
  {"content":"\r\n\r\nولى گمان مىكنم اساداس « 1 » پسر فويبيداس بيش از ديگران در آن روز درخشيد و يقين دارم بدانسان كه ياران خود او از حال وى در شگفت بودند دشمنان نيز شگفتى داشتند .\r\nچه او جوانى بسيار زيباروى و خوش‌اندام بلند و بالايى بود و در سال نيز ميانه پسرى و مردى بهترين دوره زندگانى را مىپيمود . چنين جوان پسنديده زيبايى در آن روز نه تنها زره جنگ بر تن نداشت رخت نيز به دشوارى داشت . چه او در خانه روغن به تن ماليده بود كه ناگاه هياهو برخاست و او ديگر نايستاده و به همان حال شمشيرى به يكدست و نيزه‌اى به دست ديگر گرفته به آوردگاه شتافت و از گرد راه به جنگ پرداخته و هر كه را از دشمن مىديد شمشير بر سرش مىنواخت . اين شگفت‌تر كه بااين‌حال هيچ زخمى برنداشت و اين يا از آنجا بود كه خدايان بر دليرى و جوانمردى او بخشيده او را از گزند نگهدارى مىنمودند و يا از آنجا كه دشمنان تن و بالاى درشت و بلند او را ديده و زيباييش را تماشا نموده و از جامه تنش در شگفت شده او را يك آدمى عادى نمىپنداشتند و از اين جهت از زدن زخم خوددارى مىنمودند . ايفوران به پاداش اين دليرى تاج‌گلى به او بخشيدند ، ولى در همان هنگام به جرم آنكه بىزره به جنگ شتافته هزار درهم جريمه از او گرفتند .\r\nچند روز پس از اين حادثه جنگ ديگرى در نزديكى مانتنيا درگرفت . در اين جنگ اپامينونداس دنباله سپاه اسپارت را شكسته به هنگامى كه از دنبال آنان مىتاخت انتيكراتيس « 2 » نامى از لاكونيان با نيزه زخمى به او زد .\r\nاين سخنى است كه ديوسكوريديس « 3 » مىنگارد . ولى اسپارتيان هنوز خاندان انتيكراتيس را « مردان شمشير » مىنامند . بدان جهت كه او اپامينونداس را با شمشير زخمى گردانيده ، به هر حال اسپارتيان چندان ترس از اپامينونداس داشتند كه اين كشنده او را در بغل مىكشيدند و همگى مهربانى با وى مىنمودند . سپس هم قانون‌گزارده نوازشهايى درباره او نشان دادند و از جمله او را از پرداختن باج براى ملكهاى خود معاف نمودند كه تا امروز اين معافى را كاليكرليس « 4 » يكى از نوادگان او دارد .\r\nو چون پامينونداس كشته گرديد ، بار ديگر پيمان آرامش ميانه همگى يونانيان بسته گرديد .\r\nولى اگيسيلاوس مىخواست مردم مسينا را از اين پيمان كناره گرداند . بدين عنوان كه\r\n\r\n\r\n","description":"","footnote":"\r\n( 1 ) .  Isadas \r\n( 2 ) .  Anticrates \r\n( 3 ) .  DiesCORIDES \r\n( 4 ) .  GaIlicrates \r\n","page_name":" 259 ","page_number":259},
  {"content":"\r\n\r\nايشان شهرى از خود ندارند و چون ديگران همداستان نشدند اگيسيلاوس از شركت در پيمان باز ايستاده بار ديگر با ثبيسيان بر سر جنگ آمد .\r\nهمين پيش‌آمد از نيكنامى اگيسيلاوس بسى كاست و مردم اين لج‌بازى و كينه‌توزى را از او نپسنديدند كه از بهر يك شهر بىارجى ، آسايش همگى يونان را به هم مىزند و شهر خود را گرفتار جنگ مىگرداند . در حالى كه پولى براى جنگ ندارد و او ناگزير گرديده از دوستان خويش وام مىخواهد و از مردم اعانه دريافت مىدارد .\r\nدر جايى كه آن همه شكوه و توانايى را كه اسپارت در هنگام تخت نشستن او در دريا و خشكى دارا بود از دست داده و پرواى آنها را ندارد براى داشتن يك شهر كوچكى آن همه ايستادگى از خود نمودار مىسازد .\r\nسپس حادثه ديگرى كه بيشتر مايه بدنامى او گرديده اين بود كه مزدورى تاخوس « 1 » مصرى را پذيرفت .\r\nمردم به نكوهش پرداخته مىگفتند : چگونه كسى كه در سراسر يونان فرمانده به شمار مىرود و شهرت او همه شهرها را پر كرده خود را به اختيار يك سركش مصرى مىسپارد و سركردگى سپاهيان مزدور او را به عهده مىگيرد ؟ !\r\nمىگفتند :\r\nدر اين هشتاد سالگى كه پيرى او را از پا انداخته و از آن سوى در تن او جاى زخمها هنوز هم هست بارى مىبايست به آزادى يونان از دست ايران بكوشد و اين كارى است كه مىتوان او را معذور داشت و شايسته سال و جايگاه او پنداشته سخن از نيك و بد آن نراند .\r\nولى اگيسيلاوس گوش به اين گفتگوها نداده هرگونه كار و تلاش را به نام توده اسپارت ، شايسته نام و شهرت خود نمىپنداشت .\r\nبه گمان او ناشايسته‌ترين كار آن بود كه كسى در خانه بيكار نشسته چشم به راه مرگ باشد كه فرا رسيده او را از ميان بردارد و اين بود كه مزدورى تاخوس را پذيرفته و از پولى كه دريافت داشت كشتيها را پر از كارگران گردانيده و بدانسان كه در سفر آسياى كوچك كرده بود سى تن از اسپارتيان را به عنوان مستشار همراه خود ساخته به سوى مصر راه برگرفت .\r\n( پلوتارخ در اينجا شرحى از گزارش اين سفر او مىنگارد كه چون ارتباطى به هيچ يك از\r\n\r\n\r\n","description":"","footnote":"\r\n( 1 ) .  TaOhas \r\n","page_name":" 260 ","page_number":260},
  {"content":"\r\n\r\nتاريخ يونان و ايران ندارد و آنگاه دليل بر استوارى آن خبرها نيست ما ترجمه ننموديم ، وى تا آنجا مىگويد : كه اگيسيلاوس كار خود را در مصر انجام داده و از پادشاه آنجا يك رشته ارمغانها و دويست و سى تالنت سيم دريافت داشته به آهنگ اسپارت روانه گرديد تا در آن هنگام سختى كه اسپارت نياز بىاندازه به پول و سپاه داشت خود را به آنجا برساند ) و نيز مىگويد :\r\nچون از كناره‌هاى آفريكا راه مىپيمود به يك جايگاهى كه ويرانه بود و منيلاوس « 1 » نام داشت رسيد ، پس در آنجا همين كه كشتيها ايستاده و خواستند به خشكى درآيند او را مرگ فرا رسيده بدرود زندگانى گفت .\r\nسال او در اين هنگام هشتاد و چهار بود كه چهل سال آن را در لاكيدمون پادشاهى كرده و در مدت سى سال از اين دوره پادشاهى شهرت بىاندازه پيدا كرده بزرگ‌ترين مرد در سراسر يونانستان به شمار مىرفت و نيز او بزرگ‌ترين سردار شمرده مىشد تا زمانى كه جنگ لئوكترا رويداد .\r\nاين رسم اسپارتيان بود كه هركه از ايشان در يك جا مىمرد هم در آنجا به خاك مىسپردند .\r\nاگرچه خاك بيگانه مىبود ولى پادشاهان را به خاك خود نقل نموده در آنجا دفن مىكردند .\r\nاگيسيلاوس را نيز به اسپارت نقل نمودند .\r\nپس از وى پسرش آرخيداموس به تخت نشست و اين حكمرانى در خاندان او تا زمان اگيس « 2 » بود كه پشت پنجم از اگيسيلاوس بود و با دست لئونيداس « 3 » كشته گرديد .\r\n\r\n\r\n","description":"","footnote":"\r\n( 1 ) .  Menelaus \r\n( 2 ) .  Agis \r\n( 3 ) .  Leonidas \r\n","page_name":" 261 ","page_number":261},
  {"content":"\r\n . \r\n","description":"","footnote":"","page_name":" 262 ","page_number":262},
  {"content":"\r\n\r\n\r\nالكساندر\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nهمگى بر اين اتفاق دارند كه الكساندر « 1 » از سوى پدر به ميانجيگرى كارانوس « 2 » از هركليس « 3 » و از سوى مادر به ميانجيگرى نئوپتوليموس « 4 » از آياكوس « 5 » پايين آمده پدر او فيليپوس هنگامى كه نوجوانى بيش نبود در ساموثراكى « 6 » به اولمپياس « 7 » كه او را نخستين بار در يك انجمن دينى آن شهر ديدار كرد دل باخت و چون قضا را پدر و مادر آن زن هر دو به زودى درگذشتند فيليپوس به رضايت برادرش او را به زنى گرفت و از اين زن بود كه الكساندر زائيده شد . « 8 »\r\nالكساندر هنوز بسيار كوچك بود كه فرستادگان پادشاه ايران را در نبودن پدر خود پذيرفته با آنان به گفتگو درآمد و آنان را از شايستگى خود در شگفت انداخت .\r\n\r\n\r\n","description":"","footnote":"\r\n( 1 ) . پلوتارخ در مقدمه اين سرگذشت مىگويد داستانهاى الكساندر بسيار بوده و او به نام اختصار جز كمى از آنها را ياد نكرده . بااين‌همه ما پاره داستانهاى بيجايى را كه جز افسانه نمىتواند بود در اين بخش كتاب او مىيابيم و چون منظور تاريخ است اين است كه از آن داستانها چشم پوشانده ترجمه نكرده‌ايم .\r\n( 2 ) .  Caranus  او را بنيادگزار پادشاهى ماگدونى و از نوادگان هركليس مىشمارند .\r\n( 3 ) .  Hercules  يكى از قهرمانان يونانى كه او را به خدايان رسانيده پسر زئوس دانسته‌اند و يونانيان و روميان خود را از نژاد او مىشمارند .\r\n( 4 ) .  Neoptolemus  يكى از سرشناسان در تاريخ يونان .\r\n( 5 ) .  Aeacus  اين را نيز پسر زئوس مىپنداشتند و پرستش مىنمودند .\r\n( 6 ) .  Samothrace  يكى از جزيره‌هاى يونان\r\n( 7 ) .  Olymiaps \r\n( 8 ) . در اين بخش عبارتها را به اختصار ترجمه كرده‌ايم و برخى چيزها كه ارزش تاريخى نداشت چشم از آنها پوشيده‌ايم .\r\n","page_name":" 264 ","page_number":264},
  {"content":"\r\n\r\nچه پرسشهايى كه از ايشان نمود هيچ يك كودكانه يا بيهوده نبود .\r\n( از ايشان مسافت راه‌ها و چگونگى آنها را در درون آسيا پرسيده از كردار و رفتار پادشاه ايران و اينكه تا چه اندازه سپاه مىتواند به ميدان آورد جستجوها كرد ) اين رفتار او چندان شگفت‌آور بود كه فرستادگان برازندگى فيليپوس و شهرت او را در برابر اين برازندگى پسرش به هيچ انگاشتند .\r\nالكساندر هر زمان كه مىشنيد پدرش شهر بزرگى را بگشاده يا فيروزمندى مهم ديگرى بهره او شده به جاى اينكه شاديها نمايد نزد دوستان همراز خود گله كرده مىگفت پدرم به همهء كارهاى بزرگ پيشدستى كرده مجالى براى ما باز نمىگزارد كه شايستگى خود را نمايان سازيم . و از آنجا كه كوشيدن و سربلندى يافتن را بهتر مىدانست تا آسوده نشستن و خوش‌گزاردن ، اين است كه به فيروزمنديهاى پدر خود خرسند نبوده چنين مىپنداشت كه آن فيروزيها ميدان كار را در آينده براى او تنگ خواهد ساخت . بيشتر دوست مىداشت كه پس از مرگ پدرش به يك كشور به هم خورده و نابه‌سامانى برسد و با جنگ و كوشش آن را به سامان آورد نه اينكه به يك پادشاهى آسوده و به سامانى برسد و جز كامگزاريها و آسودگيها كارى نداشته باشند .\r\nبراى درس و تربيت الكساندر ، فيليپس نخواست آموزگاران عادى را كه تنها شعر و موسيقى مىآموزند به كار وادارد . بلكه كسى فرستاده ارسطو را كه دانشمندترين و مشهورترين فيلسوفان آن زمان بود براى اين كار به خواست و در برابر اينكه فيلسوف چنين درخواستى را پذيرفت پاداش بسيار شايسته و به جايى را به او داد و آن اينكه شهر استاگيرا « 1 » كه زادگاه ارسطو است و چندى پيش از آن به فرمان فيليپوس ويرانه كرده بودند اين زمان دوباره آن را به آبادى آورده همه مردم آن را كه دور رانده شده يا دستگير گرديده بودند به جاهاى خودشان باز گردانيد و براى جايگاهى كه در آن درس بخوانند و هنر ياد بگيرند پرستشگاه نومفس « 2 » را در پهلوى ميزا « 3 » قرار داد كه در آنجا اكنون هم سنگهايى را كه ارسطو بر روى آنها مىنشسته و گردشگاه‌هايى را كه در آنجا در سايه درختان گام برمىداشته نشان مىدهند .\r\n\r\n\r\n","description":"","footnote":"\r\n( 1 ) .  Stagira  يكى از شهرهاى يونان\r\n( 2 ) .  Nymphs  يكى از خدايان مادينه يونانيان\r\n( 3 ) .  Mieza \r\n","page_name":" 265 ","page_number":265},
  {"content":"\r\n\r\nچنين پيداست كه الكساندر از ارسطو نه تنها دانشهاى اخلاقى و سياسى فراگرفته بلكه از دانشهاى ديگر او نيز بهره يافته كه بسى ژرف‌تر و دشوارتر مىباشد و خود فيلسوفان آنها را دانشهاى ژرف و دشوار ناميده تنها با گفتگوهاى زبانى به كسان آموخته و آزموده ياد مىدهند و هيچ‌گاه راضى نمىشوند كه هركسى از آنها آگاهى يابد .\r\nزيرا الكساندر هنگامى كه در آسيا بود و شنيد ارسطو گفتارهايى از آن گونه دانشها نگاشته و ميان مردم پراكنده ساخته نامه‌اى با زبان ساده به او نوشته و در آنجا از فلسفه گفتگو كرد و اينك عبارتهاى نامه او :\r\nاز الكساندر به ارسطو درود . شما نيك نكرديد كه كتابهاى خود را درباره دانشهاى زبانى ميانه مردم پراكنده نموديد . زيرا ما ديگر با چه چيز مىتوانيم به مردم فزونى جوييم ؟ پس از آنكه شما چيزهايى را كه ما ياد گرفته و ويژه خود مىشماريم در دسترس همگى مردم گزارديد ؟ من به نوبت خود مىنويسم كه من برتر مىشمارم نه از راه توانايى و پهناورى پادشاهى خود بدرود .\r\nارسطو نيز با اينكه خود را از آن حس برترىجويى كنار مىكشد ، پراكنده كردن اين دانشها و پراكنده نكردنش را يكسان مىشمارد . چه اگر راستى را بخواهيم كتابهاى او در عالم حكمت با شيوه خاصى نگارش يافته كه هر كس از آن‌ها بهره‌مند نمىتواند بود ، بلكه خود ياداشتهايى است براى فهميدن كسانى كه از پيش از آن در زمينه آنها آگاهىهايى در دست داشته‌اند .\r\nهم بىگفتگو است كه الكساندر علاقه‌اى را كه به طب داشت از آميزش با ارسطو پيدا كرده بود و او نه تنها طب را مىدانست بلكه آن را به كار هم مىبست كه هر زمان كه يكى از همراهان او بيمار مىشد براى ايشان دستور خوراك و پرهيز مىداد . نيز درمان براى بهبودى ياد مىكرد . چنان كه ما در نوشته‌هاى او اين را مىيابيم . نيز او ميل به خواندن و ياد گرفتن را در نهاد خود داشت و چنان كه اونيسيكريتوس « 1 » خبر مىدهد . هميشه نسخه‌اى را از اليادهء هومرس كه ارسطو آن را تصحيح كرده بود و « نسخه صندوق » مىناميدند همراه خود داشت و آن را با خنجر خود شبها زير بالين مىگذاشت و پيوسته مىگفت كه اين كتاب گنجينه همراه برداشتنى است كه همگى دانشها را درباره‌ى جنگ دربردارد .\r\n\r\n\r\n","description":"","footnote":"\r\n( 1 ) .  Onescritus \r\n","page_name":" 266 ","page_number":266},
  {"content":"\r\n\r\nهنگامى كه او به آسياى بالا رسيده بود چون از ديگر كتابها تنگدستى مىكشيد به هارپالوس « 1 » دستور فرستاد كه پاره كتابهايى براى او بفرستد . او نيز تاريخ فيليستوس « 2 » را با مقدار بسيارى از بازيهاى اييوريپديس « 3 » و سوفوكليس « 4 » و آييسخولوس « 5 » و پاره از غزلهايى كه تيليستيس « 6 » و فيلوكسينوس « 7 » سروده بودند بفرستاد .\r\nالكساندر تا ديرزمانى ارسطو را سخت دوست داشته گرامى مىگرفت و چنان كه خودش بارها مىگفت ارسطو را كمتر از پدر خود نمىانگاشت . علت اين سخن را هم‌چنين باز مىنمود كه اگر پدرم زندگانى به من بخشيده آموزگارم ياد داده كه چگونه آن زندگانى را به نيكى به سر ببرم .\r\nليكن پس از ديرى در سايه گمان بدى كه به فيلسوف پيدا كرد ديگر مهرى به او در دل خود نداشت كه اگر هم به آزار او برنخاست از رفتارش پيدا بود كه آن مهر و دلبستگى پيشين را ندارد و از او دلسرد گرديده . ليكن تخم دانش دوستى را كه از نخست در دل او كاشته بودند روزبه‌روز بر نمو و پيشرفت خود مىافزود و هرگز روى به كاستن و افسردن نداشت . چنان كه رفتار او با آناكسارخوس « 8 » و هديه پنجاه تالنتى كه به كسينوكراتيس « 9 » فرستاد و آن توجه خاص و احترامى كه درباره دانداميس « 10 » و كالانوس « 11 » به كار مىبرد گواه اين گفته ما مىباشد .\r\nدر هنگامى كه فيليپوس لشكر بر سر بوزانتين برده و الكساندر را كه اين زمان شانزده ساله بود به جاى خود در ماكدونى گذاشت و اختيار مهر خود را به او سپرد الكساندر بيكار ننشسته شورش ماييدى « 12 » را فرونشانده شهر بزرگ ايشان را با زور شمشير به دست آورد و بوميان وحشى آنجا را بيرون رانده و كسان ديگرى را در خانه‌هاى ايشان بنشاند و آنجا را به نام خود آلكساندر و پوليس خواند .\r\n\r\n\r\n","description":"","footnote":"\r\n( 1 ) .  Harpalus \r\n( 2 ) .  Philistus \r\n( 3 ) .  Euripides  مقصود از بازى آن كتابهايى است كه براى تياتر مىنويسند .\r\n( 4 ) .  Sofocles \r\n( 5 ) .  Aeschulus \r\n( 6 ) .  Telestes \r\n( 7 ) .  Philoxenus \r\n( 8 ) .  Anaxerchus  فيلسوف يونانى كه به دوستى الكساندر شهرت يافته\r\n( 9 ) .  Xenocrates  فيلسوف يونانى از شاگردان افلاطون .\r\n( 10 ) .  Dandamis \r\n( 11 ) .  Calanus \r\n( 12 ) .  Maedi \r\n","page_name":" 267 ","page_number":267},
  {"content":"\r\n\r\nدر جنگ خاييرونيا « 1 » كه ميانه فيليپوس با يونانيان رويداد گفته‌اند : الكساندر نخستين كسى بود كه حمله بر سر فوج برگزيده ثبيسيان ( مردم ثبيس ) برد . هنوز من ياد دارم كه در آنجا درخت بلوطى را در كنار رود كيفيسوس « 2 » مردم درخت الكساندر مىخواندند ، زيرا كه چادر او را در زير آن درخت زده بودند و اندكى دور تر از آنجا گورهاى ماكدونيان كه در جنگ كشته شده بودند ديده مىشد .\r\nاين دليريها كه از الكساندر در آن خورد سالى ديده مىشد فيليپوس را چندان دلشاد مىساخت كه از شنيدن آنكه ماكيدونيان او را سردار خود و الكساندر را پادشاه خود مىخوانند خرسنديها مىنمود .\r\nولى نابسامانيهايى در خاندان فيليپوس پديد آمد كه علت سترگ آن زناشوييهاى نوين او بود كه سخت در ميان زنان دو تيرگيها و كينه‌توزيها برخاسته سپس كينه از حرامسرا به سراسر كشور پراكنده گرديد . سرچشمه اين كينه‌توزيها اولومپياس و رشكهاى او بود كه الكساندر را نيز به دشمنى پدر برمىانگيخت .\r\nيكى از پيش‌آمدهايى كه پيش از همه پرده از روى كارها برداشت اين بود كه در جنبش عروسى كلئوپاترا « 3 » كه فيليپوس دل به او داده و او را به زنى خواسته بود با آنكه او دختر خردسالى بود و نسبت به فيليپوس بسيار كوچك بود در باده كساريهايى كه مىشد عموى او آتالوس « 4 » روى به ديگران كرده چنين گفت :\r\nماكدونيان بايد دعا كرده از خدايان خواستار شوند كه پادشاه را از اين برادرزاده من پسرى زاييده شده و آن پسر جانشين قانونى پادشاه باشد .\r\nالكساندر از اين سخن چندان برآشفت كه خوددارى نكرده يكى از پياله‌ها را بر سر او زده و چنين گفت :\r\nاى بدنهاد ! پس من چيستم ؟ ! مگر من ساختگى و ناقانونى مىباشم ؟ !\r\nفيليپوس به پشتيبانى از آتالوس برخاسته آهنگ الكساندر كرد ولى از خوشبختى هر دوى ايشان از خشم بىحد يا از مستى بىاندازه پاى فيليپوس لغزيده بر روى زمين افتاد . الكساندر زبان به ريشخند و دشنام گشاده چنين گفت :\r\n\r\n\r\n","description":"","footnote":"\r\n( 1 ) .  Chaeronea \r\n( 2 ) .  Cephisus \r\n( 3 ) .  Cleopatra \r\n( 4 ) .  Attalus \r\n","page_name":" 268 ","page_number":268},
  {"content":"\r\n\r\nنگاه كنيد ! مردى كه بسيج كار مىكند كه از اروپا به آسيا بگذرد در گذشتن از صندلى به صندلى ديگر به زمين درغلطيد .\r\nپس از اين ننگين كارى ، الكساندر و مادر او از فيليپوس دورى گزيدند . الكساندر مادر را به ايپيروس « 1 » برده و در آنجا گزارده خويشتن به الوريا « 2 » بازگشت .\r\nپس از اندكى ديماراتوس « 3 » از مردم كورنتس « 4 » كه دوست كهن اين خاندان بود و نزد فيليپوس گستاخ بوده آزادانه گفتگو مىكرد و هر چه مىخواست مىگفت بىآنكه مايه رنجش كسى باشد به ديدن او آمد .\r\nپس از درودگويى و همديگر را در برگرفتن فيليپوس پرسيد :\r\nآيا يونانيان با همديگر به مهربانى رفتار مىكنند ؟\r\nديماراتوس پاسخ گفت :\r\nاين از شما ناشايسته است كه به مهربانى يونانيان با هم علاقه داشته ولى خانه خود را بدينسان دچار نامهربانيها گردانيده پراكنده نمايى .\r\nاين سخن چندان بر فيليپوس اثر كرد كه در زمان كسى را برآوردن پسرش فرستاده به ميانجيگرى ديماراتوس او را راضى گردانيد كه به نزد او بازگشت كند . ليكن اين آشتى هم دير نپاييد . زيرا پيكسودوروس « 5 » جانشين « 6 » كاريا آريستوكريتوس « 7 » را فرستاد كه براى نامزد كردن دختر بزرگ او با آرهيدايوس « 8 » پسر فيليپوس گفتگويى بنمايد و مقصود او از اين خويشاوندى فيليپوس را پشتيبان خود ساختن بود . از اين سو مادر الكساندر و پاره كسانى كه دعوى دوستى با او داشتند وى را آسوده نمىگزاردند چه به عنوان آنكه مقصود از آن خويشاوندى و جشن با شكوهى كه براى عروسى گرفته خواهد شد همانا اين است كه فيليپوس پادشاهى خود را براى آرهيدايوس بازگزارد .\r\n\r\n\r\n","description":"","footnote":"\r\n( 1 ) .  Epirus  كوره‌اى در يونان در جنوب ماكيدونى .\r\n( 2 ) .  Illyria  كوره كوهستانى كه امروز ميانه اتريش و يوگوسلاوى دو بخش شده .\r\n( 3 ) .  Demaratus \r\n( 4 ) .  Corinth  يكى از شهرهاى معروف يونان باستان بوده كه در شمار آتن و اسپارت شمرده مىشده است .\r\n( 5 ) .  Pixodorus \r\n( 6 ) . مقصود از جانشين حكمران يك شهرى است كه خود دست نشانده و جانشين پادشاه مىباشد .\r\n( 7 ) .  Aristocritus \r\n( 8 ) .  Arrhedaeus \r\n","page_name":" 269 ","page_number":269},
  {"content":"\r\n\r\nاز اين گفتگوها الكساندر تكان خورده تيسالوس « 1 » نامى را كه از بازيگران تياتر بود به كاريا فرستاد كه با پيكسودوروس گفتگو كرده او را بر آن وادارد كه از آرهيدايوس كه هم زنازاده « 2 » و هم ابله بود چشم پوشيده الكساندر را به دامادى خود بپذيرد .\r\nاين پيشنهاد نزد پيكسودوروس بيشتر پذيرفتنى بود تا پيشنهاد پيشين . ولى فيليپوس همين كه چگونگى را فهميد به نشيمنگاه الكساندر آمده فيلوتاس « 3 » پارمينيو « 4 » را كه از دوستان همراز الكساندر بود همراه آورد و با الكساندر عتاب آغاز كرده نكوهشهاى تلخى نمود كه تو چندان پستى از خود مىنمايى كه شايسته پادشاهى كه من براى تو تهيه مىبينم نخواهى بود . تو چرا بايد به خويشاوندى يك مرد كاريايى پستى كه تنها سرفرازى او بندگى يك پادشاه آسيايى مىباشد سر فروبياورى ؟ با اين تلخگوييها نيز خشم او فرو ننشسته نامه به مردم كورنثس نوشته دستور داد كه تيسالوس را گرفته با بند و زنجير نزد او بفرستند . نيز هارپالوس « 5 » و نيارخوس « 6 » و اريگويوس « 7 » و بطلميوس را كه دوستان و برگزيدگان پسرش بودند گرفته دور براند كه سپس آلكساندر اينان را نزد خود آورده هر كدام را به جايگاه والايى رسانيد .\r\nچندى از اين داستان نگذشت كه پااوسانياس « 8 » كه اهانتى به او به تحريك آتالوس و كلئوپاترا شده بود چون مىديد كه اميد دادرسى از فيليپوس ندارد و جبران آن اهانت را نخواهد توانست كردن از اين جهت فرصتى به دست آورده فيليپوس را بكشت . گناه عمده اين كشتار را به گردن اولومپياس انداخته‌اند كه گويا پااوسانياس جوان را به كينه‌جويى برانگيخته و به آن كار دليرتر مىساخته . بلكه شبهه‌هايى درباره خود الكساندر نيز مىرود كه مىگويند چون پااوسانياس نزد او آمد از اهانتى كه به او رسيده بود شكايت آغاز كرد ، الكساندر اين شعر ايئوريپيداس « 9 » را از ميدييا « 10 » :\r\nبر شوهر بر مادر بر عروس\r\nبر زبان رانده چند بار بخواند . با اين‌همه او كسانى را كه باعث آن حادثه و با كشنده همداستان\r\n\r\n\r\n","description":"","footnote":"\r\n( 1 ) .  Thessalus \r\n( 2 ) . چون ارهيدايوس پسر يكى از « برگزيدگان » فيليپوس بود نه پسر زن قانونى .\r\n( 3 ) .  Philotas \r\n( 4 ) .  Parmenio \r\n( 5 ) .  Harpalus \r\n( 6 ) .  Nearchus \r\n( 7 ) .  Erigyius \r\n( 8 ) .  Pausaniss \r\n( 9 ) .  Euripsiqes \r\n( 10 ) .  Meda \r\n","page_name":" 270 ","page_number":270},
  {"content":"\r\n\r\nبودند سخت دنبال كرده در اين باره كوتاهى از خود ننموده و بر مادر خويش از اينكه در نبودن او با كلئويترا بدرفتارى كرده بود سخت خشمگين گرديد .\r\nدر اين هنگام كه الكساندر پس از كشته شدن پدر خود به پادشاهى رسيد بيش از بيست سال نداشت و كشورى كه به دست او سپرده شد از هر پاره خطر آن را فراگرفته و دشمنان كينه‌توز از هر سوى گرد آن نشسته بودند . نه تنها مردمان وحشى كه در همسايگى ماكيدونيا نشسته و از گردن نهادن به هر فرمانروايى جز از فرمانروايان خود بيزار بودند و پادشاه ماكدونى هميشه از رهگذر آنان بيمناك بود . يونانيان نيز كه فيليپوس در جنگ بر آنان دست يافته بود هنوز رام نبودند و فيليپوس آن مجالى را پيدا نكرد كه كارهاى آنان را به سامان آورده فيروزى خود را به نتيجه درستى برساند و اين بود كه كارها از هرباره در هم و نابسامان بود . كوتاه سخن : براى ماكيدونيا هنگام بس بيمناكى پيش‌آمده بود . پاره‌كسان چنين راهنمايى مىكردند كه الكساندر از انديشه آنكه يونانيان را با زور در زير يوغ ماكيدونيا نگاهدارد چشم پوشيده بيش از اين چشم نداشته باشد آنان را با نرمى و مهربانى همدست و هم‌پيمان خود گرداند و از گناه آن دسته‌هايى كه به شورش كوشيده بسيج كار مىديدند بگذرد .\r\nولى الكساندر اين را كه دليل ترس و ناتوانى شمرده مىشد به گوش نگرفته بهتر آن ديد كه خود را بزرگ و با عزم نشان داده راه به كسانى ندهد كه انديشه‌هاى خود را برو بار كنند ، يا كسانى گستاخانه پا بر روى او بردارند . در سايه اين قصد بود كه لشكرهاى پياپى بر سر وحشيان فرستاده در سرزمين آنان تا كنار رود دانوب پيشرفت نمود ، در آنجا بود كه سورموس « 1 » پادشاه تريباليان « 2 » را شكست داده زبون گردانيد . بدينسان همه وحشيان را به حال آرامش آورده خود را از بيم شورش آنان آسوده ساخت . نيز چون شنيد كه مردم ثبيس سر به شورش آورده‌اند و آتنيان با آنان نامه‌نويسيها مىكنند بيدرنگ بر تنگه ثرموپولاى « 3 » تاخته چنين مىگفت كه ديموسثينس « 4 » كه او را به هنگام بودن در الوريا و در سرزمين تريباليان كودكى ناميده و به هنگام بودن در تسالى نوجوانى خوانده ، كنون همچون مردى در كنار ديوارهاى آتن هويدا خواهد گرديد .\r\n\r\n\r\n","description":"","footnote":"\r\n( 1 ) .  Syrmus \r\n( 2 ) .  Triballi  مردمى بودند كه در كوره تساليا نشيمن داشتند .\r\n( 3 ) .  Thermopylae  تنگه معروفى كه يكى از جنگهاى ايرانيان با يونانيان در آنجا رويداد .\r\n( 4 ) .  Demosthnes  خطيب معروف يونان\r\n","page_name":" 271 ","page_number":271},
  {"content":"\r\n\r\nو چون او به كنار شهر ثبيس رسيد براى آنكه به مردم روشن گرداند كه از گذشته‌ها چشم پوشيده است تنها فوينيكس « 1 » و پروثوتيس « 2 » را كه اين دو تن بنيادگزار شورش بودند خواستار شده و از همه ديگران به شرط آنكه نزد او بيايند آمرزش اعلان كرد . ولى مردم ثبيس نيز به نام لجاجت با او فيلوتاس و آنتيپاتر « 3 » را خواستار شدند كه به دست آنان سپرده شود و هم‌چنين اعلان كردند كه هر كه هوادار آزادى يونان مىباشد نزد آنان بشتابد .\r\nالكساندر چون اين بديد بر آن سر شد كه آخرين نتيجه جنگ را به آنان بنماياند . مردم ثبيس دليرى و غيرت بيش از اندازه از خود نمودند . ولى چه سود كه سپاه دشمن بسيار انبوه‌تر از شماره آنان بود و چون دسته پاسبانان ماكيدونى كه در ارك بودند آنان هم از سوى ديگر حمله آوردند جنگجويان ثبيس از هر سوى گرفتار شدند و در آن هنگامه بخش بيشتر ايشان كشته شد و سرانجام شهر با شمشير گشاده گرديد .\r\nالكساندر مىخواست سرگذشت اين شهر را مايه عبرت ديگر شهرهاى يونان گرداند و نيز با سخت‌گيرى به اينان همدستان خود را كه مردم فوكايى « 4 » و مردم پلاتاياى « 5 » بودند خرسند گرداند . اين بود كه كاهنان و چند تنى را كه هنوز تا آن زمان هوادار ماكدونى و رابطه خود را با الكساندر نگه داشته بودند و خاندان پنداريس « 6 » شاعر و كسانى را كه از نخست با جنگ مخالف بوده و رأى به آن نداده بودند جدا كرده ، همگى ديگران را كه نزديك به سى هزار تن بودند در بازارها به بردگى فروختند . نيز چنان كه شمرده‌اند بيش از شش هزار تن از ايشان كشته شده بودند .\r\nاز حادثه‌هايى كه در اين هنگام در شهر رويداد يكى آن بود كه چند تنى از سپاهيان تراكيا به خانه بيوه زنى كه يكى از زنان كاردان و نامدار بود و تيموكليا « 7 » نام داشت ريختند . سركرده ايشان پس از آنكه نابكارى با آن زن كرده هوس خود را فرو نشاند خواست آز خود را هم فرو نشاند و از او پرسيد كه آيا در كجا پولهاى خود را نهان ساخته .\r\n\r\n\r\n","description":"","footnote":"\r\n( 1 ) .  Phoenix \r\n( 2 ) .  Prothytes \r\n( 3 ) .  Antipater  از نزديكان و دوستان الكساندر است كه سپس او را در ماكيدونى به جاى خود گزارده روانه آسيا گرديد . فيلوتاس را هم در پيش نام برده‌ايم .\r\n( 4 ) .  Phocaei \r\n( 5 ) .  Plataeae \r\n( 6 ) .  Pindaris  يكى از شعراى معروف يونان است .\r\n( 7 ) .  Timoclea \r\n","page_name":" 272 ","page_number":272},
  {"content":"\r\n\r\nزن در پاسخ او را به باغ راه نمود و چاهى را در آنجا نشان داده گفت چون شهر نزديك به گرفته شدن گرديد من از ترس همه چيزهاى گرانبهاى خود را در اين چاه ريختم . تراكيايى آزمند دم چاه ايستاده خواست به گنجينه‌اى كه در ته آن مىپنداشت تماشا نمايد . زن فرصت به دست آورده از پشت سر او را تكان داده به ته چاه انداخت و سنگهاى بزرگى را از روى آن ريخته او را بكشت . و چون سپاهيان او را گرفته دست بسته نزد الكساندر آوردند الكساندر از چهره او و از رفتارى كه داشت دانست كه زن برگزيده‌اى مىباشد و چون با او به گفتگو درآمد در رخسارهء او از ترس يا تأثر نشانى نمودار نبود .\r\nآلكساندر پرسيد :\r\n« تو كيستى ؟ »\r\nپاسخ داد :\r\nمن خواهر ثئاجنيس « 1 » مىباشم كه جنگ خاييرونيا « 2 » را با پدر شما فيليپوس كرده و جان خود را در راه آزادى يونان باخت .\r\nآلكساندر ندانست از آن كارى كه اين زن كرده بود بيشتر در شگفت باشد يا از اين پاسخى كه اكنون داد و از تأثرى كه پيدا كرد بود . براى او و فرزندانش آزادى بخشيد كه به هر كجا مىخواهند بروند .\r\nسپس الكساندر روى به آتنيان آورده با آنان از راه نوازش درآمد . با آنكه آتنيان از پيش آمد غم‌انگيز ثبيس تأثر آشكار ساخته و از بس اندوهگين بودند جشن موسترييس « 3 » را رها كردند و به آن كسانى كه از ثبيس جان به در برده بودند هيچ‌گونه مردمى دريغ نداشتند . و اين تغيير حال از آلكساندر يا از آن جهت بود كه همچون شير خشم خود را نموده و به آرامى گراييده بود يا از اين جهت كه از آن بىرحمى بىاندازه كه به كار برده بود متأثر گرديده به مهربانى مىكوشيد . به‌هرحال با آتنيان رفتار نيكو نموده نه تنها از گناهان گذشته آنان چشم پوشيد بلكه به آنان دستور داد كه كارهاى خود را آراسته داشته هميشه بيدار باشند كه اگر او نتواست كارى از پيش ببرد بارى آنان بتوانند پرستارى يونان كنند .\r\nاين يقين است او از رفتار بيرحمانه خود با مردم ثبيس پشيمان شده بود و در زمانهاى\r\n\r\n\r\n","description":"","footnote":"\r\n( 1 ) .  Theagenes \r\n( 2 ) .  Chaeronea \r\n( 3 ) .  Mysteries \r\n","page_name":" 273 ","page_number":273},
  {"content":"\r\n\r\nديرتر بارها گفتگو از پشيمانى خود به ميان آورده و از اين باره بود كه پس از آن هيچ‌گاه با كسى به آن سختى رفتار نكرد .\r\nنيز از كشتن كلنيتوس « 1 » را كه در مستى از او سر زد همچنين پيروى نكردن ماكيدومنيان را از او در سفر هند كه بىآن سفر كار خود را ناانجام مىپنداشت ، نتيجه خشم و كينه باخوس « 2 » خدا و نگاهدار ثبيس مىدانست . بارها ديده مىشد كه كسانى كه از مردم ثبيس زنده مانده و به پيروان او پيوسته بودند هر خواهشى كه از او مىكردند بىدريغ آن را انجام مىكرد .\r\nبارى چندى پس از آن پيش‌آمدها بود كه يونانيان در اسثموس « 3 » گرد آمده همگى رأى دادند كه به الكساندر پيوسته به همدستى او به جنگ دولت ايران برخيزند و الكساندر را به سردارى خود برگزيدند .\r\nهم در اين هنگام كه الكساندر در يونان درنگ داشت از هر سوى وزيران و فيلسوفان مشهور براى ديدن و مبارك باد گفتن نزد او مىشتافتند . تنها كسى كه چنين كارى نكرد ديوگينيس « 4 » سنوپى بود كه اين زمان در كورنثيس مىزيست . او هرگز پرواى الكساندر نكرده نه تنها به ديدن وى نيامد بلكه چون الكساندر به جايگاه او در يك كشتزار بيرون شهر كرانبوم « 5 » نام فرا رسيد ديوگنيس در برابر آفتاب دراز كشيده بود و چون آن انبوهى را نزديك خويش يافت اندكى بلند شده نگاهى مهرآميز به الكساندر انداخت .\r\nالكساندر به مهربانى پرداخته پرسيد آيا خواهشى از او دارد . ديوگينس پاسخ داده گفت :\r\nآرى خواهشمندم از ميانه من و آفتاب كنار بايستى .\r\nالكساندر از آن بىپروايى مرد گوشه‌گير و از بلندى همت او چندان در شگفت شده متأثر گرديد كه چون از نزد او بازگشت به همراهان خويش كه آن بىپروايى فيلسوف را نپسنديده بر او مىخنديدند چنين گفت :\r\nمن اگر الكساندر نبودم مىكوشيدم كه ديوگنيس بشوم .\r\nاز آنجا الكساندر روانه دلفى « 6 » گرديده كه از اپولو « 7 » درباره جنگى كه عزم آن داشت شور\r\n\r\n\r\n","description":"","footnote":"\r\n( 1 ) .  Clntus  داستان او سپس خواهد آمد\r\n( 2 ) .  Bacchus  خدايى از خدايان يونان كه او را پسر زئوس و خداى مى مىدانستند .\r\n( 3 ) .  Isthmus \r\n( 4 ) .  Diogenes  از مردم  Sinope  كه شهرى در آسياى كوچك بوده و نام آن در جاى ديگرى خواهد آمد .\r\n( 5 ) .  Cranium \r\n( 6 ) .  Delphi  يكى از شهرهاى معروف يونان است .\r\n( 7 ) .  Appolo  يكى از خدايان يونان و روم است كه از آن شور مىخواستند .\r\n","page_name":" 274 ","page_number":274},
  {"content":"\r\n\r\nبخواهد . قضا را روزى به آنجا رسيد كه شور در آن روز نبايستى خواست و ناروا بود كه در چنان روزى پاسخى به كسى داده شود .\r\nولى الكساندر كسان خود را فرستاده زن كاهن را خواست كه بيايد به كار خود بپردازد . و چون آن زن نپذيرفته پاسخ داد كه چنين كارى امروز نارواست . الكساندر خويشتن به سراغ او رفت كه او را با زور كشيده به پرستشگاه بياورد . زن كاهن از اين پافشارى او درمانده به زبان لابه و خوشامدگويى چنين گفت :\r\nپسر من ! كسى با تو برنمىآيد .\r\nالكساندر اين سخن شنيده داد زد :\r\nمن پاسخى را كه مىخواستم گرفتم و ديگر نيازى به شور با خدا ندارم .\r\nدرباره شمارش سپاه او آنكه كمتر از همه گفته سى هزار پياده و چهار هزار سواره گفته و آنكه بيشتر از همه نوشته چهل و سه هزار پياده و سه هزار سواره نوشته . اونيسكريتوس مىگويد : براى ماهانه سپاه بيش از هفتاد تالنت همراه نداشت . اگر گفته دوريس « 8 » را باور كنيم غله و ديگر ذخيره او نيز تنها براى سى روز بوده . اونيسكريتوس مىگويد كه دويست تالنت هم مقروض بوده .\r\nگرچه اين آمادگى در برابر آن كار بزرگى كه الكساندر آغاز كرده بود بسيار كوچك مىنمود ولى او سپاه خود را به كشتى ننشاند مگر پس از آنكه به هواداران خود به هر كدام چيزهايى بخشيده آنان را براى شتافتن از دنبال خود آماده ساخت .\r\nبه برخى از ايشان كشتزارها بخشيده به پاره‌اى ديه‌ها داده به ديگران دهكده بخشيد يا برداشت يكى از بندرها را واگذاشت . چندانكه دارايى پادشاهيش هر چه بود همه را ميانه اين هواداران بخش كرده چيز ارجدارى باز نگذاشت . پرديكاس « 9 » در برابر اين بخشهاى او تاب نياورده پرسيد :\r\nآيا براى خودت چه نگاه مىدارى ؟\r\nپاسخ داد : اميدهايم را .\r\n\r\n\r\n","description":"","footnote":"\r\n( 8 ) .  Duris  يكى از مؤلفانى كه تاريخ الكساندر را نوشته .\r\n( 9 ) .  Perdicas \r\n","page_name":" 275 ","page_number":275},
  {"content":"\r\n\r\nپرديكاس گفت :\r\nسپاهيان تو همگى در اين مالها شركت دارند .\r\nو بدينسان از پذيرفتن زمينهايى كه نامزد او كرده بود سرباز زد . هم‌چنين برخى ديگر از دوستانش پيروى از پرديكاس كرده چيزى نپذيرفتند . ولى آنان كه پذيرفتند يا خودشان خواستار گرديدند به هر كدام چيزهايى به دلخواه بخشيده آنچه از پدرش مانده بود همه را در اين راه صرف كرد .\r\nاكنون با اين عزم استوار و با چنين دلى روشن بود كه الكساندر از هلسپونت « 1 » گذشت .\r\nدرتروى « 2 » قربانى براى منيروا نموده به ياد قهرمانانى كه در آنجا زير خاك رفته بودند جشن بر پا كرد و باده‌ها به زمين ريخت . به ويژه به ياد آشيل « 3 » كه سنگ گور او را با روغن ماليده و به رسم كهنى كه داشتند همراه دوستان خود پا برهنه بر روى گور او اين سو و آن سو دويدند و بر روى آن گور بساكهاى گل گزاردند . نيز الكساندر نام او را بر زبان رانده از اينكه او را در زندگى دوست پايدارى بود و چون مرد شاعرى به آن شهرت « 4 » كارهاى او را شهره جهان ساخت ياد نيكى از او كرد .\r\nهنگامى كه الكساندر به ديگر شگفتيهاى تروى و با چيزهاى بازمانده از زمانهاى باستان تماشا مىكرد به او گفتند كه به تماشاى چنگ پاريس « 5 » هم برود و او پاسخ داد به چنين تماشايى نخواهم رفت و آن را در خور تماشا نمىدانيم . من از ديدن چنگ آشيل شادمان خواهم بود كه هميشه با آن ياد دليريهاى قهرمانان را مىكرد .\r\nدر اين هنگام يكى از فرماندهان لشكر داريوش سپاه بزرگى گرد آورده در آن سوى رود گرانيكوس « 6 » لشكرگاه ساخته بود و الكساندر براى درآمدن به آسيا ناگزير بود كه در اين آستانه آسيا كارزارى كند . كسانى از ژرفى آب رود يا از سختى و بلندى كنار ديگر آن انديشه\r\n\r\n\r\n","description":"","footnote":"\r\n( 1 ) .  Heliespont  معنى كلمه « پل يونانى » است و نام باستان تنگه داردانل مىباشد .\r\n( 2 ) .  Trtoy  شهريست در آسياى كوچك كه چون هومروس نام آن را برده معروف شده .\r\n( 3 ) .  Achil  يكى از قهرمانان معروف الياده هومروس مىباشد .\r\n( 4 ) . مقصود هومروس شاعر معروف يونان است كه الياده را نظم كرده .\r\n( 5 ) .  Paris  يكى از نامهايى است كه در مثولوجى يونان آمده - نام دختريست - در اين بخش در ترجمه برخى جمله‌ها را انداخته‌ايم .\r\n( 6 ) .  Granicus  رودى در آسياى كوچك .\r\n","page_name":" 276 ","page_number":276},
  {"content":"\r\n\r\nمىكردند . نيز كسانى از اين جهت كه ماه دايسيوس « 1 » در ميان بود ماهى كه پادشاهان گذشته ماكدونى در آن به جنگ نمىپرداختند ترديد داشتند .\r\nولى الكساندر به هيچ يك از اين انديشه‌ها و ترديدها گوش نداده گفت :\r\nآن را آرتيميسيوس « 2 » دوم بخوانيد .\r\nچون پارمينوس پيش آمده گفت امروز دير شده و ديگر نبايد به كارى پرداخت پاسخ داد :\r\nمن اگر از گرانيكوس بترسم به هلسپونت اهانت كرده‌ام .\r\nپس از اين سخن ديگر نايستاده با سيزده دسته از سوارگان به آب زد و با آنكه جايگاه بدى را برگزيده بودند و آب به تندى روان بود و از آن سوى سوارگان و پادگان دشمن بر كنار رود صف كشيده از آنجاى بلند تير مىبارانيدند با همه اينها الكساندر از پيشرفت باز نايستاد و اين كار او خود ديوانگى و از دورانديشى بر كنار بود .\r\nبه‌هرحال پافشارى نموده با هر سختى بود از آب بگذشت ولى به كنارى كه رسيد سراسر لجنزار و لغزشگاه بود و بااين‌حال بايستى همين‌كه از آب درآمد و هنوز باز مانده سپاه به كنار نرسيده با دشمن دست به گريبان باشد . زيرا دشمن همين‌كه بيرون آمدن آنان را از آب ديدند بر سر آنان تاختند و نخست با نيزه جنگهاى سختى مىكردند سپس چون نيزه‌ها بشكست دست به شمشير بردند و بدينسان بازار جنگ سخت گرم گرديد . خود الكساندر كه از سپرش شناخته مىشد و آنگاه پرهاى سفيد رنگى كه به هر سوى كلاخود خويش زده بود همه كس به آسانى او را مىشناخت اين بود كه از هر سوى دشمن به او حمله آوردند .\r\nولى الكساندر زخمى به هر كدام زده خود را رها گردانيد و تنها گزندى كه ديد زره او با نيزه يكى از پيرامونيان سوراخ گرديد . دو تن از سركردگان ايرانى يكى رهويبساكيس « 3 » و ديگرى سپثردات « 4 » بر سر او تاختند .\r\nالكساندر از اين يكى دورى گزيده بر هوييساكيس كه زره استوارى در برداشت پرداخت و چنان ضربت سختى بر وى زد كه نيزه او شكسته دست به خنجر برد و هنگامى كه اين دو تن با هم گرم ستيز بودند سپثردات از سوى ديگر رسيده و بر روى اسب بلند گرديده با تبر جنگى\r\n\r\n\r\n","description":"","footnote":"\r\n( 1 ) .  Dacsius \r\n( 2 ) .  Arteamisius \r\n( 3 ) .  Rhoesaces \r\n( 4 ) .  Spithridates  ما چنين درمىيابيم كه اصل فارسى « سپثردات » بوده كه به لهجه امروزى « سپهرداد » خواند شود .\r\n","page_name":" 277 ","page_number":277},
  {"content":"\r\n\r\nخود چنان ضربت سختى بر سر الكساندر فرود آورد كه تبر نشان پادشاهى را كه بالاى خود او بود با مقدارى از پرها بريده و خود خود را شكافت چندانكه نوك تبر به موهاى سر او برخورد . و چون مىخواست كه ضربت خود را مكرر گرداند ناگهان كليتوس كه او را كليتوس سياه مىناميدند جلو دويده نيزه خود را به تن او فرو برد و او را از ضربت باز داشت .\r\nتا اين هنگام اسكندر هم رهوييساكس را كشته از كار او پرداخته بود . بارى سوارگان بدينسان گرم كارزار بودند كه فوج پياده ماكيدونى از رود گذشته و از هر سوى به كارزار درآمدند . دشمن به حمله نخستين با سختى تاب آورده در اندك زمانى ميدان را تهى كرده پراكنده شدند . دسته مزدوران يونانى كه به پاشنه پناه برده براى خود زينهار مىخواستند الكساندر خواهش آنان را نپذيرفته پيش از ديگران خود او حمله بر سر ايشان برد و در اين حمله اسب او ( نه بوكيفالوس « 1 » بلكه اسب ديگرى ) كشته گرديد .\r\nاين كار الكساندر كه از دورانديشى بر كنار بود براى او سخت گران به سر آمد . زيرا يك دسته مردمى دلير و از جان گذشته تا توانستند ايستادگى كردند و از سپاهيان الكساندر در برابر اين يك دسته بيشتر كشته گرديد تا در جنگ بيش از آن ، گذشته از زخميانى كه به فراوانى بودند . بارى در اين جنگ از ايرانيان بيست هزار پياده و دو هزار و پانصد تن سواره كشته گرديدند . اما از سپاه الكساندر ، آريستوبولوس « 2 » مىگويد : بيش از سى و چهار تن نابود نگرديد « 3 » كه نه تن از ايشان از پيادگان بودند و الكساندر به ياد آنان پيكرهايى ( مجسمه ) از برنج ساختهء دست لوسيپوس « 4 » برپا گردانيد . براى آنكه يونانيان هم از اين فيروزى بهره داشته باشند الكساندر بخشى از مال تاراجى را براى آنان به يونان فرستاد . به ويژه براى مردم آتن كه سيصد سپر فرستاده فرمان داد بر روى آنها نوشتند :\r\nالكساندر پسر فيليپوس به همدستى يونانيان كه لاكيدومونيان ميان ايشان نبودند اينها را از دست مردم آسيا در آوردند .\r\nنيز هرچه ظرف سيمينه و زرينه و رختهاى ارغوانى و ديگر اين‌گونه چيزها به دست آورد اندكى را براى خود نگهداشته بازمانده آن را براى مادرش فرستاد .\r\n\r\n\r\n","description":"","footnote":"\r\n( 1 ) .  Bucephalus  نام اسب الكساندر است كه شهرت داشته\r\n( 2 ) .  Aristiobulus  يكى از تاريخنگاران\r\n( 3 ) . اين گونه خبرها را چگونه مىتوان باور كرد ؟ ! مگر ايرانيان دست بسته بودند يا شمشير نداشتند ؟ !\r\n( 4 ) .  Lysippus  يكى از نقاشان ماهر است كه در جاى ديگر نيز نام او را برده .\r\n","page_name":" 278 ","page_number":278},
  {"content":"\r\n\r\nاين فيروزى تغيير بسيارى در چگونگيها داده كار را بر الكساندر آسان گردانيد . زيرا ساردس « 1 » كه پايتخت سرزمين كنار دريا و نشيمن سپاه ايران بود و نيز شهرهاى بزرگ ديگر به او واگذارده شد . تنها هاليكارناسوس « 2 » و ميلتوس « 3 » ايستادگى كرد كه هر دوى آنها را نيز با شمشير گشاده و گزند از مردم آنها دريغ نساخت . پس از اين الكساندر دو دل گرديده نمىدانست كدام راهى را پيش گيرد .\r\nگاهى مىانديشيد كه بر سر داريوش رفته هر چه زودتر كار را با او يك‌سره سازد گاهى مىپنداشت كه به پيراستن شهرهاى كنار دريا كوشيده تا از كار آنها اطمينان پيدا نكند در جستجوى دشمن نباشد . سرانجام انديشه نخست را بهتر دانسته آهنگ كيليكيا و فنيقيا كرد و سپاه خود را از كنار دريا بگذارند و از جاهايى كه دست بر آنها يافت يكى فاسيليس « 4 » و ديگرى لادرس « 5 » بود . نيز پسيديان « 6 » را كه به دشمنى او برخاسته بودند زبون ساخته به سرزمين فروگيان « 7 » درآمد و به شهر بزرگ آنان به نام گورديوم « 8 » چيره گرديد . از آنجا آهنگ پافلاگونيا « 9 » و كاپودوكيا « 10 » كرده به همه آنها دست يافت و در اينجا بود كه خبر مرگ ممنون « 11 » را شنيد و او بهترين سركرده داريوش در شهرهاى كنار دريا بود كه هرگاه نمىمرد بىشك مانع بزرگى در برابر پيشرفت الكساندر مىشد و اين بود از اين خبر بر دليرى افزوده در شتافتن به ميانه آسيا ترديدى برايش باز نماند .\r\nداريوش اين زمان از شوش درآمده به سوى الكساندر راه برگرفته بود و به سپاه انبوه خود كه به ششصد هزار تن مىرسيد پشتگرمى فراوان داشت . و چون درنگ آلكساندر در كيليكيا بيش از اندازه شد داريوش باعث آن را ترس پنداشته پشتگرميش بيشتر گرديد . ولى\r\n\r\n\r\n","description":"","footnote":"\r\n( 1 ) .  Sardis \r\n( 2 ) .  Halicarnassus  شهرى در آسياى كوچك كه يونانيان نشيمن داشتند .\r\n( 3 ) .  Miletus  شهرى يونانى در آسياى كوچك\r\n( 4 ) .  Phaselis \r\n( 5 ) .  Ladders \r\n( 6 ) .  Pcidia \r\n( 7 ) .  Phrygia  كوره‌اى از آسياى كوچك\r\n( 8 ) .  Gordium \r\n( 9 ) .  Paphlagonia  جايى در آسياى كوچك در غرب رود هالوس ( قزل ايزماق امروزه )\r\n( 10 ) .  Cappadocia  جايى در آسياى كوچك كه نام آن در تاريخها بسيار آمده\r\n( 11 ) .  Memnon \r\n","page_name":" 279 ","page_number":279},
  {"content":"\r\n\r\nباعث درنگ الكساندر بيمارى او بود كه برخى مىگويند در نتيجه فرسودگيهاى راه پيش آمد .\r\nبرخى ديگر مىنويسند چون در رود كودنوس « 1 » شست‌وشو كرد و آب آن رود بسيار سرد است از آنجا ناتندرست گرديد .\r\nبه‌هرحال چون او بيمار گرديد هيچ يك از اطبايش جسارت نمىكرد كه به معالجه پردازد زيرا بيمارى او را سخت مىديدند و از آن سوى ترس داشتند كه اگر از معالجه ايشان بهبودى رخ ندهد ماكدونيان گزند از جان ايشان دريغ نخواهند داشت و اين بود كه به معالجه نمىپرداختند . ولى فيليپوس آكارنانى « 2 » چون ديد هنگام باريكى فرا رسيده آرام ننشسته به پشت گرمى شهرتى كه در دوستارى آلكساندر داشت به معالجه پرداخت و خود زندگى و آسودگى خويش را در راه زندگى و آسودگى الكساندر به خطر انداخت و درمانى كه درست كرده نزد او آورده چنين گفت كه اگر در آرزوى تندرستى هستيد كه جنگ را فيروزمندانه به سر دهيد اين درمان را به كار بريد . قضا را در همان زمان نامه‌اى از پارمينو از لشكرگاه رسيده و در آنجا چنين نوشته بود كه از فيليپوس غافل نباشند زيرا داريوش پول گزافى به رشوه نزد او فرستاده و او را برگمارده كه شما را بكشد . نيز به پاداش اين كار دختر خود را وعده داده كه به زنى به فيليپوس بسپارد .\r\nالكساندر نامه را خوانده و بىآنكه به كسى از دوستان نشان بدهد آن را زير بالين خود نهاده در اين هنگام فيليپوس با درمانى كه ساخته بود نزد وى رسيد .\r\nالكساندر درمان را با چهره شادمان و آرام به دست گرفته در همان دم نامه پارمنيو را به دست طبيب داد . راستى ديدنى بود كه چون فيليپوس نامه را خواند و سر بلند كرد به روى الكساندر نگاه كرد .\r\nاين دو تن چه حالى داشتند و چگونه آن يكى چهره باز و شادمان خود را تغيير نداده با همان حال آرامى كه داشت پايدار ماند تا اندازه دلبستگى و اطمينان خويش را به طبيب نمايان گرداند و اين ديگرى سراپا ترس و سراسيمگى گرديد . گاهى دستهاى خود را به آسمان برداشته خدايان را به يارى مىخواست كه به بيگناهى او در آن باره گواهى دهند و گاهى خود را در پهلوى رختخواب بيمار به زمين ماليده به لابه از او درخواست مىنمود كه ترس نكرده آن درمان بنوشد تا بهبودى پيدا كند و نيز پاكدامنى او از آن تهمت آشكار گردد .\r\n\r\n\r\n","description":"","footnote":"\r\n( 1 ) .  Cydnus \r\n( 2 ) .  Acarmani \r\n","page_name":" 280 ","page_number":280},
  {"content":"\r\n\r\nبارى الكساندر آن را نوشيد و آن درمان چندان كارگر بود كه تا ديرى همگى نيروهاى زندگى را از بيرون به درون كشيد و اين بود كه بيمار غش كرده بيهوش افتاد ، ولى ديرى نگذشت كه در سايه كوشش فيليپوس همه بيمارى رفع شده و الكساندر بهبودى يافته بيرون آمد و ماكيدونيان كه از نديدن او به بيم و اندوه افتاده بودند او را دوباره پيش خود ديده شادمان و دل‌آرام گرديدند .\r\nدر اين هنگام در لشكر داريوش مردى آمونتاس « 1 » نام از يونانيان بود كه به داريوش پناهنده شده و او چون الكساندر را نيك مىشناخت و از اين سوى مىديد كه داريوش همه كوشش آن را دارد كه در يك تنگه يا گردنه‌اى به دشمن برخورده جنگ نمايد اين بود كه نيكخواهانه زبان به اندرز گشاده چنين گفت :\r\nشما بهتر آن است كه در همين جا كه هستيد در دشت پهناور و گشاد درنگ كرده منتظر رسيدن دشمن باشيد ، زيرا براى سپاه انبوهى كه با سپاه اندكى روبه‌رو خواهد شد دشت پهناور بهترين جايگاه است .\r\nداريوش به جاى اينكه چنين اندرز سودمندى را ياد گرفته به كار بندد . چنين پاسخ داد :\r\nمن چون مىترسم ماكدونيان آهنگ گريز بكنند و الكساندر گريخته جان به در ببرد اين است كه مىكوشم گردنه و تنگه‌ها را برگيرم .\r\nآمونتاس گفت :\r\nچنين ترس بىجاست . زيرا آلكساندر نه تنها نخواهد گريخت بلكه با شتاب بسيار آهنگ سوى شما را خواهد كرد كه شايد هم اكنون در راه است و به سوى شما مىشتابد .\r\nبارى اين اندرز پاك هدر بود و داريوش چادرهاى خود را كنده به سوى كيليكيا روانه گرديد . از آن سوى آلكساندر با شتاب آهنگ سوريا داشت و قضا را دو لشكر شبانه از همديگر بگذشته و اين بود كه سپس چگونگى را دانسته هر دو باز پس گشتند .\r\nالكساندر از پيش‌آمد سخت خرسند بود و با شتاب بازگشت كه جنگ در همان تنگه‌ها روى دهد . اما داريوش مىخواست كه به جايگاه نخستين خود باز گردد چرا كه اين هنگام كه خود را در سرزمين بيگانه مىديد نيز دريا و كوهستان و رود پناروس « 2 » كه از آنجا روان است هر كدام جهت ديگرى بود كه سپاهيان او را بخش بخش گرداند و از آن سوى سوارگان او در اين سرزمين پاك بيكاره مىگرديد و بدينسان ناراحتى دشمن جبران مىشد .\r\n\r\n\r\n","description":"","footnote":"\r\n( 1 ) .  Amyntes \r\n( 2 ) .  Pinarsu \r\n","page_name":" 281 ","page_number":281},
  {"content":"\r\n\r\nالكساندر بيشتر از آنچه از چگونگى سرزمين استفاده مىكرد از كاردانى خود استفاده نمود . زيرا با آنكه سپاه او كمتر بود و نمىبايست دست چپ يا دست راست لشكر درازتر از آن دشمن باشد . بنابراين آلكساندر به قصد دست راست سپاه خود را درازتر از دست چپ سپاه دشمن گردانيد و خويشتن در اين بخش ايستاده در صف پيشين جنگجويان به جنگ پرداخت و بدين تدبير لشكر داريوش را شكسته پراكنده نمود . در اين جنگ آلكساندر زخمى از ران خود برداشت : خاريس « 1 » مىگويد : اين زخم با دست داريوش بود كه الكساندر با او تن به تن جنگيد . ولى در نگارشهايى كه خود الكساندر مىنويسد اگرچه مىگويد در اين جنگ از ران خود زخم شمشير برداشت ليكن يادى از كسى كه اين زخم را زده نمىكند .\r\nدر اين فيروزى كه الكساندر بيش از صد و ده هزار تن دشمن را بر زمين انداخت تنها دستگيرى خود داريوش كم بود كه آن را فيروزى درستى گرداند . داريوش با آنكه به تنگنا افتاده بود گريخته خود را رها گردانيد .\r\nالكساندر كه او را دنبال مىكرد گردونه و كمان او را به دست آورده بازگشت و در اين هنگام كسان خود را ديد كه به تاراج لشكرگاه ايرانيان پرداخته‌اند ( اگرچه آنان به نام سبكبارى بسيارى از چيزهاى خود را در دمشق گزارده بودند با اين همه لشكرگاه ايشان بسيار گرانبها بود ) چادر خود داريوش كه پر از زر و سيم و چيزهاى گرانمايه و درخشان بود براى الكساندر نگاهداشته بودند و او چون آنجا رسيد ابزار جنگ و زره از خود دور كرده و به گرمابه رفته چنين گفت :\r\nخود را در اين گرمابهء داريوش از چركهاى جنگ پاك كنيم .\r\nيكى از همراهان او نكته‌گيرى كرده گفت :\r\nنه ! بلكه در گرمابه الكساندر زيرا آنكه شكست يافت همه مال او از آن شكست دهنده مىباشد .\r\nو چون نگاه كرده ظرفها و مشكابه‌ها و تاسها و صندوقهاى آنجا را ديد كه همگى زرينه است و بسيار زيبا ساخته شده و بويهاى خوش را كه سراسر آنجا را فراگرفته بود شنيد و چون از آنجا به چادر بزرگ و بلندى در آمده نشيمنگاه‌ها و تختخوابهاى آنجا را كه براى پذيراييها آماده شده بود بديد ، از شگفتى رو برگردانده به همراهان خود گفت :\r\n\r\n\r\n","description":"","footnote":"\r\n( 1 ) .  Chares \r\n","page_name":" 282 ","page_number":282},
  {"content":"\r\n\r\nاين است دستگاه پادشاهى سپس كه مىخواست براى شام خوردن برود خبر آوردند كه مادر داريوش و زن و دو دختر شوهر نكرده او كه ميان دستگيرشدگان مىباشند از ديدن كمان و گردونه داريوش گمان كرده‌اند كه او مرده و اين است كه به گريه و شيون برخاسته‌اند .\r\nپس از اندكى درنگ كه از حال آنان متأثر گرديده لئوناتوس « 1 » را نزد آنان فرستاده پيغام داد كه داريوش نمرده و شما هرگز از رهگذر من بيمى نداشته باشيد . چرا كه من جز بر سر كشور به جنگ برنخاسته‌ام . نيز آنان هر آنچه از داريوش درمىيافتند از من نيز خواهند دريافت . اين چنين پيغام مهرآميز بهترين نوازش و دلدارى براى آن بانوان دستگير شده بود به ويژه كه الكساندر پشت سر آن پيغام مهربانيهاى ديگر هم دريغ نساخت و به آنان اجازه داد كه هر كسى را مىخواهند از مردگان به خاك بسپارند و هر پارچه يا ابزار ديگرى براى اين كار دربايست دارند از مال تاراج برگيرند . كوتاه سخن : چيزى از پذيرايى و پاسبانى آنان دريغ نداشت و بالاتر از همه آن بود كه با آنان با همه گونه پاكدلى و پاكدامنى رفتار كرده كارى كه ناشايست بود روا نداشت . آنان در زير سرپرستى الكساندر تو گويى در يك پرستشگاهى يا در يك كليساى دخترانى نشيمن داشتند نه در لشكرگاه دشمن فيروزمندى . با آنكه زن داريوش زيباترين زن از خاندان پادشاهى بود و شوهر او هم بلند بالاترين مرد زمان خود بود كه دختران نيز ناچار به زيبايى مادر و پدر بوده‌اند .\r\nبااين‌همه الكساندر چون چنين مىپنداشت كه نخست بايد بر خويشتن پادشاهى كند تا سپس به جهانگيرى پردازد از اين جهت هرگز با يكى از ايشان خلوت نكرد . بلكه بايد گفت تا زناشويى نكرد هرگز زنى را به خود راه نداد مگر با بارسينى « 2 » زن بيوه ممنون را كه در دمشق دستگير گرفتند .\r\nاين زن درسهاى يونانى فراگرفته و خود زن خوشخويى بود و از سوى پدر خود آرتابازوس به خاندان پادشاهى مىپيوست و بدانسان كه آريستوبولوس مىنگارد در نتيجه تشويق پارمنيو بود كه الكساندر به سوى او گراييد . جز از او از زنانى كه دستگير مىشدند الكساندر به هيچ يكى نگاهى نكرد و گاهى به شوخى بر زبان مىراند كه زنان ايران بدنما و سهمناك مىباشند .\r\n\r\n\r\n","description":"","footnote":"\r\n( 1 ) .  Leonnatus \r\n( 2 ) .  Barsine \r\n","page_name":" 283 ","page_number":283},
  {"content":"\r\n\r\nراستى اين است كه او براى نشان دادن پاكدلى خود و اينكه چگونه برنگاهدارى خويش تواناست زنان را جز پيكره‌هاى بىروانى نپنداشته از خود دور مىكرد . زمانى كه فيلوكسينوس « 1 » جانشين او در كنار دريا به او نوشت كه تئودوروس « 2 » نامى از مردم تارنت دو پسر بسيار زيبايى را مىفروشد كه اگر او خواسته باشد براى او خريدارى كند اين نامه بر الكساندر چندان ناگوار افتاد كه بارها با دوستان خود گفتگو به ميان آورده فيلوكسينوس را مرد بىمغزى ستوده مىگفت :\r\nاو مرا چگونه شناخته كه چنين ارمغانى براى من آرزو مىكند .\r\nسپس هم نامه تندى براى فيلوكسينوس نوشته از او نكوهش كرد .\r\nهمين رفتار را با هاگنون « 3 » كرد كه پيام فرستاده بود پسرى را است از كورنثس به نام كروبولوس « 4 » خريده هديه الكساندر خواهد ساخت . هم‌چنين زمانى كه شنيد كه دو تن از سپاهيان ماكدونى پارمنيو به زنان پاره بيگانگانى كه با خرج او مىزيستند دست‌دراز كرده‌اند به پارمنيو دستور سختى نوشت كه اگر به راستى آن دو تن چنان گناهى كرده‌اند هر دو را بكشد بدانسان كه درندگان مردم آزار را مىكشند .\r\nدر همين نامه هم نوشت كه من تاكنون زن داريوش را نديده و نخواسته‌ام ببينم . و نيز اجازه نداده‌ام كه كسى از زيبايى او سخن نزد من براند . يكى از سخنان او بود كه بارها مىگفت :\r\nمن از خوابيدن و كامگزارى با زنان دانستم كه از جنس مردنيان « 5 » هستم .\r\nمقصودش آن است كه فرسودگى و لذت هر دو از جنبه ناتوانى آدميان برمىخيزد . « 6 »\r\nبارى پس از جنگ ايسوس « 7 » الكساندر كسانى به دمشق فرستاد كه پولها و مالها و زنان و فرزندان ايرانيان را كه در آنجا بازگزارده بودند به دست بياوردند و از اين غنيمت بهره بزرگى را به سوارگان تساليا « 8 » داد . زيرا در هنگام جنگ نگاهى به سوى آنان داشته و جانسپاريهاى\r\n\r\n\r\n","description":"","footnote":"\r\n( 1 ) .  Philoxenus \r\n( 2 ) .  Taeoburus \r\n( 3 ) .  Hagnon \r\n( 4 ) .  Crobylus \r\n( 5 ) . اين در ميان يونانيان شهرت داشت كه خدايان خود را « نامردنى » خوانده « آدميزادگان را » « مردنى » مىناميدند . چون درباره الكساندر افسانه خدايى و پسر خدايى در ميان بود خود او مىگويد كه از شمار آدميان است .\r\n( 6 ) . در اينجا اندك شرحى كه ارج تاريخى نداشت انداخته شده .\r\n( 7 ) .  Issus \r\n( 8 ) .  Thsscalia \r\n","page_name":" 284 ","page_number":284},
  {"content":"\r\n\r\nآنان را با چشم خود مىديده و اين بود كه براى دريافت اين غنيمتها آنان را فرستاد تا پاداش جانسپاريهاى خود را دريابند . اگرچه به ديگران نيز به هر كدام چندان بهره از تاراجها رسيده بود كه همگى توانگر شده بودند .\r\nاين فيروزى نخستين به ماكيدونيان لذت گنجينه‌ها و زنان و زندگانى باشكوه ايرانيان را چشانيده بدانسان كه سگان از شنيدن بويى به تكاپو برمىخيزند . آنان نيز به دنبال كردن ايرانيان هرچه حريص‌تر گرديدند .\r\nولى الكساندر بيش از آنكه از اين دور تر برود خواست كار شهرهاى دريا را به سامان آورده اطمينان از آنها پيدا نمايد . بنابراين ، فرمانروايان كوپريس ( قبرس ) جزيره را در اختيار او نهادند . فينيقيا نيز به جز از شهر تور ( صور ) همگى به دست او درآمد . اما صور در پيرامون آن پشته‌هايى پديد آورده و منجنيقها برپا كرده به محاصره انداختند و از جانب دريا هم دويست كشتى كار مىكرد و هفت ماه آن را محاصره كردند . در زمان محاصرهء آن شبى الكساندر در خواب هراگليس را ديد كه بر روى ديوارها ايستاده و دستهاى خود را دراز كرده او را مىخواند همين كسانى از مردم تور در خوابهاى خود آپولو را ديدند كه به آنان مىگفت چون از كارهاى توريان ناخرسند است شهر را رها كرده نزد الكساندر خواهد رفت .\r\nدر نتيجه اين خواب بود كه خدا را بند كردند بدانسان كه يك سپاهى را بند مىكنند . به عبارت ديگر تنديسه ( مجسمه ) آپولو را ريسمان‌بندى كرده به كرسى ميخكوب نمودند و او را نكوهش مىنمودند كه به سوى الكساندر گرويده است . پس از ديرى باز آلكساندر ساتورس « 1 » را خواب ديد كه در جاى دورى ايستاده به دو ريشخند مىنمايد .\r\nالكساندر آهنگ گرفتن او را كرده او بگريخت . ولى الكساندر از دنبالش دويده او را بگرفت . خوابگزاران نام ساتورس را به دو بخش نموده از روى معنى آن چنين گفتند كه ( تور ) از آن الكساندر خواهد گرديد . « 2 » توريان امروز هم يك چشمه‌اى را نشان داده مىگويند در نزديكى آن چشمه بود كه آلكساندر اين خواب را ديد .\r\nدر اين ميانه كه بخش سترك لشكر بر گرد آن شهر بودند خود آلكساندر با دسته اندكى بر سر تازيان كه در كوه انتيلبانوس نشيمن داشتند رفته زود بازگشت « 3 »\r\n\r\n\r\n","description":"","footnote":"\r\n( 1 ) .  Satyrs  يكى از نيمه خدايان يونانى\r\n( 2 ) .  Satyrus  جمله‌اى است لاتينى به معنى « توروس گرفته خواهد شد »\r\n( 3 ) . در اينجا شرحى نگاشته كه ما از ترجمه آن چشم پوشيديم .\r\n","page_name":" 285 ","page_number":285},
  {"content":"\r\n\r\nاما انجام كار تور اينكه : آلكساندر براى آنكه سپاهيان از فرسودگى جنگهاى پيشين درآيند همه آنان را به محاصره وانداشته تنها دسته اندكى از آنان را در گرداگرد ديوارها جا داده بود و اين نه براى جنگ بلكه براى سرگرم داشتن توريان بود .\r\nروزى چنين رخداد كه آريستاندار « 1 » پيشين‌گو گوسفندى را سر بريد تا از چگونگى روده‌هاى آن پيشگويى نمايد و چون روده‌هاى آن را ديد با همه‌گونه اطمينان وعده داد كه شهر تا آخر ماه گشاده خواهد شد . سپاهيان كه در گرداگرد بودند همه يك بار خنديده ريشخندها بر او نمودند . زيرا همان روز آخر ماه بود و گشادن شهر در يك روز نشدنى مىنمود .\r\nولى اسكندر چون چگونگى را دانست و پيشگو را ديد كه از وعده كه داده سخت سراسيمه است براى آنكه دروغ او درنيايد فرمان داد كه آن روز را نه روز آخر ماه بلكه روز بيست و سوم آن بشمارند و از آن سوى فرمان داد كه كوسها را به خروش درآوردند و سپاهيان حمله‌هاى سختى بكنند و چون چنين كردند از اين خروشها و فريادها سپاهيانى كه در لشكرگاه به آسودگى مىپرداختند نيز به هيجان آمده به گرد شهر شتافتند و همگى به يك بار حمله برده چنان فشار به شهر آوردند كه توريان ايستادگى نتوانسته پاى باز پس نهادند و در همان روز شهر به دست ماكيدونيان افتاد .\r\nپس از آن شهر ديگر كازا ( غزه ) بود كه چون اسكندر بر كنار آن فرود آمد در آنجا اين حادثه برايش رويداد :\r\nمرغ بسيار بزرگى كه از بالاسر او مىپريد يك تكه گل درآميخته به كاه را بر روى دوش او انداخت و سپس بر روى يكى از منجنيقها برنشست كه ناگهان در ميان رشته‌هايى از پى كه براى نگهداشتن ريسمانها و آن ريسمانها براى برگردانيدن منجنيق بود گير كرد . « 2 »\r\nاز اينجا بود كه الكساندر بخش سترگى از مالهاى يغما را به اولومپياس و كلئوپاترا و ديگر دوستان خود فرستاده و للهء خود لئونيداس « 3 » را هم فراموش نكرده براى او به سنگينى يك صد تالان ارمغان فرستاد و اين به يادآورى آن اميدى بود كه لئونيداس روزى در هنگام بچگى\r\n\r\n\r\n","description":"","footnote":"\r\n( 1 ) .  Aristandes \r\n( 2 ) . متن فرانسه هم ديده شد عبارت به هم درآميخته است و مقصود روشن نيست .\r\n( 3 ) .  Leonidas \r\n","page_name":" 286 ","page_number":286},
  {"content":"\r\n\r\nالكساندر آشكار ساخته بود ، گويا روزى لئونيداس پهلوى الكساندر ايستاده و او قربانى براى خدايان مىكرده و دو مشت خود را پر از بخور كرده و بر آتش مىريخته .\r\nلئونيداس مىگويد شما نبايد در ريختن بخور بدينسان اسراف نماييد تا هنگامى كه پادشاه آن سرزمينها شويد كه اين بويهاى خوش و انگبينهاى شيرين از آنجا برمىخيزد . اين بود كه زمان آن ارمغانها را به او فرستاده و نامه‌اى نوشت بدينسان :\r\nما براى تو مرو بخور فراوان مىفرستيم كه از اين پس در راه خديان تنگدلى ننمايى .\r\nدر ميان چيزهاى گرانبهايى كه از داريوش تاراج كرده بودند صندوق زيبا و پربهايى نيز بود و چون آن را نزد الكساندر آوردند از پيرامونيان خود پرسيد آيا اين صندوق شايسته چه چيز است كه در آن گزارده شود ؟ هر يكى از پيرامونيان سخنى مىگفت خود او چنين گفت :\r\nاين شايسته ايليادهء هومر است كه در آن گزارده شود .\r\nچنان كه بسيارى از تاريخنگاران بزرگ در اين باره نگارشها دارند در اين لشكركشيهاى الكساندر هومر براى او همراه دلسوزى بوده است .\r\nدربارهء بنياد الكساندريا چنين مىنويسد كه هنگامى كه او مصر را گشاده بود براى آنكه يونانيان كانونى در آنجا داشته باشند خواست شهر بزرگ و پرمردمى پديد آورده به نام خود الكساندريا بخواند . در آن زمان كه درباره زمينه آن شهر با معماران گفتگو و شور داشت قضا را شبى چنين خوابى ديد كه پيرمردى با سرى پوشيده از موهاى خاكسترى رنگ و با سيماى گيرنده و خوشنما پهلوى او ايستاده اين شعر را بخواند :\r\nجزيره‌اى هست در آنجا كه موجها مىخروشند نام آن فاروس « 1 » است نزديك به كنار مصر « 2 »\r\nاز خواب برخاسته بيدرنگ به فاروس رفت كه آن زمان جزيره‌اى بود بالاتر از كانوبيك « 3 » بر دهانه نيل نهاده ولى امروز آن را با بندرى به خشكى پيوسته ساخته‌اند . همين‌كه حال آنجا را ديد كه باريكه‌اى از خشكى به دريا پيش رفته و يك سوى آن را مرداب و سوى ديگرش را دريا فراگرفته و از هرباره براى ساختن يك شهر بندرى شايسته‌ترين جا مىباشد و از شادى خوددارى نتوانسته چنين گفت :\r\n\r\n\r\n","description":"","footnote":"\r\n( 1 ) .  Pharos \r\n( 2 ) . گويا از شعرهاى ايلياده ولى در ترجمه عربى الياده آن را پيدا نكردم .\r\n( 3 ) .  Canobic \r\n","page_name":" 287 ","page_number":287},
  {"content":"\r\n\r\nهومر گذشته از ديگر هنرهاى خود معمار بسيار نيكى نيز بوده است .\r\nاين بود كه دستور داد شهر را در همانجا پديد آوردند و چون كارگران در آنجا به كار پرداختند براى ديدن آمون « 1 » حركت كرد .\r\nاين سفر هم بسيار دراز و هم از دو جهت بسيار بيمناك بود : يكى آنكه اگر آب ذخيره خود را به پايان مىرسانيدند بىشك تا چند روزى نمىتوانستند خود را به آب برسانند . ديگرى آنكه اگر باد تند جنوبى وزيدن مىگرفت و آنان را در ميان بيابان در مىيافت همه را نابود مىكرد . چنان كه درباره لشكركشى كنبوجيا « 2 » گفته‌اند كه چون لشكر را از اين راه مىبرد آن باد برخاسته ريگها نيز با باد به جنبش درآمدند و پشته‌پشته حركت مىكردند . سراسر بيابان تو گويى درياى ريگى بود كه پنجاه هزار تن آدمى را فرو برده نابود ساخت . الكساندر همه اين بيمها را از پيش مىدانست ولى چنان كه عادت او بود هرگز از كارى كه عزم مىنمود باز پس نمىگرديد .\r\nزيرا از يك سوى فيروزيهايى كه تاكنون ديده بود و از سوى ديگر استوارى كه در نهاد خود داشت روىهم رفته او را به هر كار سختى دلير گرانيده بود . پشتيبانىها و دلاوريها كه در اين سفر خدايان دريافت . نخستين ياورى خدايان در اين سفر آن بود كه بارانهاى تندى كه آمد آنان را از آسيب خشكى و كم آبى مطمئن گردانيد و نيز خشكى ريگها را از ميان برده و آنها را نمناك گردانيد كه هم راه رفتن بر روى آنها آسان گرديد و هم هوا صاف و بىگزند شد .\r\nگذشته از اين هنگامى كه راهنمايان نشانه‌هايى را كه براى پيدا كردن راه داشتند گم كردند و بدينسان از راه بيرون افتاده و بدينسو و آنسو سرگردان‌وار مىشتافتند ، چند كلاغى پيدا شده در پيشاپيش آنان پريده راه مىنمودند و هر زمان كه اينان فرسوده شده از رفتن باز مىايستادند آن پرندگان هم نه پريده منتظر مىايستادند . شگفتى بزرگ اينكه بنا به نوشته كاليستينس « 3 » اگر يكى از همراهان الكساندر از راه در رفته و از سپاه دور مىافتاد كلاغان به\r\n\r\n\r\n","description":"","footnote":"\r\n( 1 ) .  Ammon  يكى از خدايان مصر كه يونانيان نيز آن مىشناختند .\r\n( 2 ) .  Cambyses  شكل فارسى آن كنبوجى يا كنبوجياست . نام پسر كوروش بزرگ هخامنشى است .\r\n( 3 ) .  Callisthenes \r\n","page_name":" 288 ","page_number":288},
  {"content":"\r\n\r\nقارقار پرداخته آرام نمىشدند تا هنگامى كه آن گمشده راه راست را پيدا كرده به سپاهيان مىپيوست .\r\nبارى پس از درنورديدن بيابانها چون به پرستشگاه رسيدند كاهن بزرگ پرستشگاه در همان برخورد نخستين به الكساندر از سمت پدر او آمون خوشامد گفت . « 1 »\r\nالكساندر از پرسش‌هايى كه كرد يكى اين بود كه آيا كشندگان پدر او همگى كيفر يافتند ؟ . . .\r\nپاسخ شنيد كه مقصود خود را روشن‌تر بگو . تو پدر مردنى نداشته‌اى ! الكساندر اين بار چنين پرسيد كه آيا كسانى كه فيليپوس را كشتند همگى آنان سزاى خود را ديده‌اند ؟ نيز پرسيد كه آيا پادشاهى سراسر جهان به نام او مقدر شده ؟ چنين پاسخ شنيد كه پادشاهى جهان را او خواهد دريافت . كينه فيليپوس نيز كشيده شد . از اين پاسخ بىاندازه خرسند گرديده قربانيهاى بسيار باشكوه براى زئوس كرده هم هديه‌هاى گرانبها براى آن كاهن داد . اين است كه بيشتر تاريخنگاران درباره گفتگوى الكساندر با خدا نوشته‌اند .\r\nولى الكساندر در نامه‌هايش به مادر خود مىنويسد پاسخهاى نهانى كه از خدا گرفت پس از باز گشتن به يونان به او خواهد گفت .\r\nبرخى نيز گفته‌اند كه كاهن چون خواست از راه مهر و ادب با زبان يونانى گفتگو نمايد و مىخواست بگويد :  OPaidion  « 2 » زبانش لغزيده چنين گفت : « 3 »  Opai Dios  الكساندر از اين لغزش زبان خرسنديها نمود و از اينجا شهرت كرد كه خدا او را پسر خود خوانده . « 4 »\r\nچون الكساندر از مصر به فنيقيا بازگشت ، داريوش نامه‌اى به او نوشته و فرستادگانى فرستاد تا ميانجيگرى كنند و چنين درخواسته بود كه آلكساندر هزار تالنت فديه دستگيران را گرفته آنان را رها گرداند و براى آنكه دوستى در ميانه برپا شود همگى سرزمينهاى آن سوى رود فرات از آن الكساندر باشد و نيز او يكى از دخترهاى داريوش را به زنى خود گيرد .\r\nو چون الكساندر اين پيشنهاد را با دوستان خود در ميان نهاد پارمنيو به نوبت خود چنين گفت :\r\nمن اگر الكساندر بودم بىدرنگ اين پيشنهاد را مىپذيرفتم .\r\n\r\n\r\n","description":"","footnote":"\r\n( 1 ) . مقصود از اين پاسخ آنكه تو پسر خدا هستى خدايان تو را به پسرى خود پذيرفته‌اند .\r\n( 2 ) . اى پسر عزيز\r\n( 3 ) . اى پسر زئوس\r\n( 4 ) . از اينجا اندكى انداخته شده .\r\n","page_name":" 289 ","page_number":289},
  {"content":"\r\n\r\nآلكساندر در پاسخ او گفت :\r\nمن هم اگر پارمنيو بودم همچنين مىكردم .\r\nاما پاسخى كه او به نامه داريوش داد اين بود كه داريوش بايد آمده خود را به او بسپارد و گرنه او به حركت آمده داريوش را از هر كجا باشد به دست خواهد آورد . ولى چون پس از اندكى زن داريوش به هنگام بچه‌زادن به‌درود زندگى گفت ، الكساندر سخت متأثر گرديده از آن پاسخى كه فرستاده بود پشيمان گرديد و هميشه غمگين بود كه چرا فرصت را از دست داده و به مهر و نيكى پاسخ نفرستاده .\r\nبه‌هرحال براى خاك سپردن زن داريوش از هيچ‌گونه شكوهى دريغ نداشت . در ميان خواجه‌سرايان كه پرستارى زن داريوش مىكردند و همراه او اسير افتاده بودند يكى ترئيوس « 1 » نام بود . او خود را از لشكرگاه يونانيان بيرون انداخته و بر اسبى سوار گرديده خود را به داريوش رسانيد و خبر مرگ زن او را داد . داريوش از شنيدن آن بر سر خود كوفته اشك ريزان به شيون پرداخته چنين گفت :\r\nبدبخت ايرانيان ! اين بس نبود كه زن و خواهر « 2 » پادشاه ايشان اسير افتاده باشد كه اكنون هم در اسيرى مرده گمنام و خوار زير خاك رفت .\r\nخواجه‌سرا به او پاسخ داده چنين گفت :\r\nهرگز اى پادشاه ! در اين زمينه شما نبايد ايرانيان را بدبخت بشماريد . درباره بانوى شما استاتيرا تا زمانى كه زنده بود و درباره مادر و فرزندان شما آنچه من مىدانم اين است كه هيچ چيزى را از خرسندى پيشين خود كم ندارند مگر پرتو رخسار شما را و آن را نيز به خداى خود اهورمزد اميدوارم كه به زودى خواهند دريافت . بانوى شما چون مرد يقين بدانيد كه نه تنها با آيين پرشكوهى به خاكش سپردند بلكه دشمنان شما از اشك ريختن بر او هم خوددارى ننمودند .\r\nزيرا الكساندر بدانسان كه در ميدان جنگ سخت و بىباك است پس از انجام جنگ رادمرد و مهربان مىباشد .\r\nاز اين سخنان داريوش را درد و اندوه دو برابر شده درباره خواجه‌سرا به شك افتاد و اين بود كه او را به كنارى در گوشه خلوت چادر كشيده چنين گفت :\r\n\r\n\r\n","description":"","footnote":"\r\n( 1 ) .  Trieus \r\n( 2 ) . مقصود اين است كه آن زن خواهر خود داريوش هم بوده .\r\n","page_name":" 290 ","page_number":290},
  {"content":"\r\n\r\nترئيوس : گويا شما دل از من كنده به يك بار ماكدونى شده‌ايد . اگر هنوز مرا خواجه خود مىشمارى من تو را سوگند مىدهم به فروغ ميثرا « 1 » راست بگو ببنيم آيا من براى بدبختيهاى استاتيرا در زمان زندگى يا در مرگش شيون ننمايم ؟\r\nآيا در زمان زندگى او آسيبى روى نداده كه من بايد بيش از همه دل‌آزرده آن باشم ؟ ! آيا اين چگونه باور كرد نيست كه جوانى الكساندر به زن دشمن دست يابد و با او تا آن اندازه به نوازش و احترام رفتار نمايد و اين رفتار او نتيجه آن گمان دلگدازى نباشد كه مرا بيش از همه رنجور مىدارد ؟ !\r\nچون پادشاه اين سخنان را گفت ترئيوس خود را به پاهاى او افكنده التماس كرد كه بيهوده الكساندر را نكوهش نكند و درباره زن و خواهر خود بدگمان نباشد و بدينسان او را از بدگمانيهاى دلازارى كه داشت بيرون آورده آگاهش گردانيد كه آلكساندر كه به او چيره گرديده در سايه خويهاى پاك خود سرشت ديگرى جز از سرشت آدميان دارد و بايد او را دوست داشته دلداده پاكدليش گرديد .\r\nزيرا او كه با خشم و دشمنى با مردان ايران آن همه روبرو گرديده هرگز با خنده و خوشى با زنان ايران روبه‌رو نگرديده . اين سخنان را گفته با سوگندهاى بسيار سخت راستى آنها را به اثبات مىرسانيد و هنوز او به ستايش الكساندر و شرح برگزيدگيهاى وى را دنباله مىداد كه داريوش او را به حال خود گزارده و به اين سوى چادر نزد درباريان و نزديكان خود بازگشت و در اينجا دستهاى خود را به آسمان بلند ساخته چنين گفت :\r\nاى خدايان خاندان و كشور من ! از شما خواستارم مرا فيروزى دهيد كه به كارهاى خود سامانى داده اين كشور و پادشاهى را بدانسان كه از پيشينيان خود گرفته‌ام به پسينيان باز گزارم و به الكساندر پاداشى كه در سايه آن مهربانيها و نيكخوييهاى خود سزاوار است بدهم و هرگاه سرنوشت من ديگر است و زمان سپرى شدن پادشاهى ايرانيان فرا رسيده و خدايان بر فيروزى من رشك برده ويرانى ما را خواسته‌اند پس از شما خواستارم كه كسى جز الكساندر جانشين من نگرديده پاى بر روى تخت كوروش نگزارد .\r\nاين است آنچه كه بيشتر تاريخنگاران آورده‌اند .\r\nبارى الكساندر همگى سرزمينهاى آسيا را در آن سوى رود فرات از آن خود ساخته آهنگ روبه‌رو شدن با داريوش كرد كه اين هنگام با يك مليون سپاه بر سر او مىآمد .\r\n\r\n\r\n","description":"","footnote":"\r\n( 1 ) .  Mithras  خداى معروف ايرانيان بت‌پرست كه به جاى زئوس يونانيان مىباشد .\r\n","page_name":" 291 ","page_number":291},
  {"content":"\r\n\r\nاين جنگ بزرگ كه رويداد جايگاه آن نه آربلا « 1 » بوده چنان كه بسيارى از مؤلفان نگاشته‌اند بلكه جاى ديگرى به نام گايوگاملا « 2 » بوده كه معنى آن در زبان خود ايشان « خانه شتر » مىباشد . « 3 » زيرا يكى از پادشاهان باستان ايران به دستيارى شتر تندروى از گزند دشمنان كه او را دنبال مىكردند رها شده بوده اين است كه به نام قدردانى اين زمين را جايگاه آن شتر مىگرداند و پاره‌اى آباديها را در آن نزديكى وقف نگاهدارى آن چهارپا مىكند .\r\nبه‌هرحال در ماه بوئيدروميون « 4 » نزديك به آغاز جنگ موسترييس « 5 » كه مردم آتن دارند شبى ماه گرفت و در شب يازدهم پس از آن حادثه بود كه دو لشكر ايران و ماكدونى در آن بيابان با يكديگر روبه‌رو ايستادند . در اين شب داريوش لشكر خود را آراسته نگاهداشته به دستيارى مشعلها به نگريستن آنها پرداخت . از آن سوى الكساندر چون سپاهيان او به خواب رفتند خود او در پيشروى چادر به همراهى كاهنش اريستاندير به يك رشته پرسشهاى نهانى پرداخته قربانيها به نام خداى فيار « 6 » نمود .\r\nدر اين هنگام سركردگان او به ويژه پارمنيو چون مىديدند كه سراسر آن بيابان را از كوه نيفاتيس « 7 » تا كوه كوردوآيان « 8 » ايرانيان فرا گرفته‌اند و از هر سوى روشنايى آتشها و مشعلهاى آنان نمايان است و هياهوى آنان از دور هم‌چون غرش درياى دورى به گوش مىرسد از اين باره سخت سراسيمه گرديده با يكديگر به گفتگو برخاسته همگى بر آن شدند كه جنگ ايشان با اين همه سپاه انبوه در روشنايى روز سخت بيمناك و ناپسند مىباشد و اين بود نزد الكساندر آمده از او درخواست نمودند كه همان شبانه جنگ آغاز كرده بارى در سايه تاريكى شب خود را از گزند آن سپاه بيكران نگاهدارند .\r\nالكساندر در پاسخ ايشان چنين گفت :\r\nمن نمىخواهم فيروزى را با دزدى به دست بياوردم .\r\n\r\n\r\n","description":"","footnote":"\r\n( 1 ) .  Arbela  اربيل كنونى\r\n( 2 ) .  Gaugamela \r\n( 3 ) . اين گفته‌ها گويا درست نباشد اگرچه جزو نخست كلمه با فارسى بودن تناسب دارد ولى جزو دوم مىرساند كه كلمه عربى يا ارامى باشد .\r\n( 4 ) .  Boedromion \r\n( 5 ) .  Mysteries \r\n( 6 ) .  Fear \r\n( 7 ) .  Niphates \r\n( 8 ) .  Gordysean \r\n","page_name":" 292 ","page_number":292},
  {"content":"\r\n\r\nبرخى از ايشان اين پاسخ را كودكانه شمرده ارجى نگزاردند ، برخى ديگر آن را دليل پشت گرمى او شمرده دانستند كه او بر فيروزمندى خود اميدوار است و نيز آينده را نيك سنجيده مىخواهد داريوش اگر اين بار هم شكست يافت گناه را به گردن شب نياندازد ، بدانسان كه در شكستهاى پيش به گردن كوهها و درياها مىانداخت بلكه آشكار بشناسد كه بخت از او برگشته و بار ديگر به آزمودن سخت برنخيزد .\r\nو چون سركردگان از او اين پاسخ را شنيدند از گرد وى بيرون رفتند و او باز مانده شب را آسوده‌تر از ديگر شبها خوابيد و چون بامداد زود سركردگان به چادرش آمدند و او را با آن آسودگى در خواب يافتند سخت در شگفت شدند و چون وقت مىگذشت كه نبايستى منتظر بيدار شدن او باشند پارمنيو بر سر بالين وى رفته دو يا سه بار او را به نام خود صدا كرد و چون بيدارش كرد چنين گفت :\r\nچگونه روزى كه جنگ بسيار بزرگى را در پيش داريد اين‌گونه آسوده خوابيده‌ايد ؟ تو گويى پيش از دست زدن به جنگ فيروزى را به چنگ آورده‌ايد كه چنين مطمئن مىباشيد ؟ !\r\nالكساندر لبخندى زده چنين گفت :\r\nمگر اين‌چنين نيست ؟ ! بارى نه اين است كه ديگر نياز نداريم در اين بيابانهاى بيكران و ويران از دنبال داريوش گرديده براى جنگ كردن وى را جستجوى بنماييم ؟ !\r\nراستى هم او نه پيش از جنگ اين‌چنين استوارى از خود نشان مىداد در گرماگرم جنگ نيز همچنان استوار بود و خوددارى شگفتى مىنمود . با آنكه جنگ چون درگرفت تا دير زمانى پياپى حال ديگرى پيدا مىكرد و سرنوشت آن دانسته نبود . دست چپ سپاه الكساندر كه سركرده آن پارمنيو بود سوارگان باختر چنان حمله سختى بر سر آن آوردند كه ماكيدونيان ايستادگى نتوانسته ميدان دادند و پراكندگى به ايشان راه يافت . در اين هنگام مازايوس « 1 » يك دسته از سپاهيان را روانه ساخته بود كه گرديد ، به ناگاه سپاهيان ماكيدونى را پيدا كرده پاسبانى را كه براى نگهدارى بنه برگمارده‌اند بكشند و چون اين خبر به پارمنيو رسيد سخت پريشان گرديده كسى نزد الكساندر فرستاده پيغام داد كه اگر دسته‌اى از سپاه را براى نگهدارى بنه نفرستى همه لشكرگاه و مالهايى كه داريم از دست ما خواهد دررفت .\r\n\r\n\r\n","description":"","footnote":"\r\n( 1 ) .  Mazaeus \r\n","page_name":" 293 ","page_number":293},
  {"content":"\r\n\r\nاين پيام هنگامى به آلكساندر رسيد كه براى فرمان حمله دادن آماده مىشد و چون پيام را شنيد گفت به پارمنيو بگوييد شما گويا هوش خود را از دست داده‌ايد يا از سختى كار جنگ اين در نمىيابيد كه سپاهيان اگر از جنگ فيروز درآمدند نه تنها مالهاى خودشان مالهاى دشمن نيز به همراه ايشان خواهد بود و اگر فيروزى نيافتند در اين حال بايد در ميدان جنگ كشته شوند و هرگز نيازى به مال و بنه و اين گونه چيزها نخواهند داشت .\r\nدر اين روز الكساندر خطابه بسيار درازى براى تساليان و ديگر يونانيان خواند و آنان با آوازهاى بسيار بلند پاسخ داده از او درخواستند كه آنان را بر سر ايرانيان بكشاند . الكساندر با دست چپ نيزه خود را بلند كرده دست ديگر را به سوى آسمان دراز نموده از خدايان چنين درخواست كه اگر او را به راستى پسر زئوس مىشناسند يارى خودشان را از يونانيان دريغ ندارند و آنان را نيرومند گردانند . اين سخن را كالستينس « 1 » مىنويسد .\r\nدر اين هنگام آريستاندير كاهن كه جامه بلند سفيدى در بر و تاج زرينى بر سر داشت و پهلوى الكساندر سوار بود ناگهان عقابى را در آسمان در بالا سر الكساندر نشان داد كه رو به سوى سپاه دشمن در پرواز بود . سپاهيان از ديدن آن مرغ به هيجان آمدند و همديگر را تحريك كردند كه به يك ناگاه سوارگان از جا جنبيده تاخت سختى بردند . نيز فوجهاى پيادگان از پشت سر به جنبش درآمدند . ليكن پيش از آنكه اينان به صف يكم سپاه دشمن برسند و زد و خورد آغاز نمايند ايرانيان خود را پس كشيدند .\r\nالكساندر به تندى از دنبال آنان تاخت و اين دنبال كردن گريختگان او را به ميان رزمگاه كشانيد آنجا كه خود داريوش ايستاده بود . الكساندر او را از دور مىديد كه مردى خوش‌رو و بلند بالايى بر روى گردونه بلندى ايستاده و سوارگان كه پاسبانان خاص او و از بهترين جنگجويان بودند از هر سوى گرد او را فراگرفته‌اند .\r\nولى فشار الكساندر بر گريختگان چندان سخت بود كه آنان را بر ديگران كه هنوز از جاى خود تكان نخورده بودند فشرده براى هيچ كسى مجال دست كشادن و جنگ كردن نداد . مگر اندكى از دليران و بىباكان كه ايستادگى كرده و همگى آنان كشته شدند و تنهاى ايشان رويهم ريخته زير پاى اسبها جان سپردند .\r\nداريوش كه اين زمان مىديد همه چيز را باخته و دسته‌ى سوارگانى كه در پيش روى او به\r\n\r\n\r\n","description":"","footnote":"\r\n( 1 ) .  Caleisthenes  مورخ معروف\r\n","page_name":" 294 ","page_number":294},
  {"content":"\r\n\r\nپاسبانى ايستاده بودند همه شكست خورده به سوى پشت‌سر فشار مىآوردند و بااين‌حال راه براى راندن گردونه يا بازگردانيدن آن نيست گذشته از آنكه لاشه‌هاى مردگان كه بر گرداگرد او افتاده و پشته‌ها برآورده بودند چندان انبوه بودند كه اسبها را از پيش رفتن مانع مىشد و گردونه را راهى براى تكان خوردن نبود از اين جهت بهتر آن ديد كه دست از گردونه و ابزارهاى جنگى خود بردارد و چنان كه نوشته‌اند به يك ماديانى كه از كره‌اش جدا كرده بودند نشسته روى به گريختن نهاد . با اين همه به آسانى نمىتوانست جان به در برد ، اگر اين نبود كه پارمنيو كسانى را از دنبال الكساندر روانه ساخته و به او پيغام داد كه چون دسته‌هايى از سپاهيان ايران هنوز در برابر او سخت ايستادگى مىنمايند او هم باز پس گشته ياورى كند .\r\nدرباره پارمنيو اين بدگمانى هست كه در اين جنگ جانسپارى ننموده چنان كه مىبايست نمىكوشيد و اين يا به جهت سالخوردگى او بوده كه پيرى دليرى و توانايى را از دست او گرفته بوده و يا چنان كه كاليستينس مىگويد :\r\nاو در نهان الكساندر را دوست نداشته به پيشرفتها و فيروزيهاى او رشك مىبرده است .\r\nالكساندر با آنكه از اين باز خواندن كه فيروزيهاى او را ناانجام مىگذاشت بددل بود به بهانه اينكه روز دير شده ديگر نبايد دنبال دشمن شتافت فرمان بازگشت داده به سوى پارمنيو روانه گرديد ولى هنوز در نيمه راه بود كه شنيد همگى دشمنان از جا كنده شده‌اند و ديگر كسى باز نمانده .\r\nاين جنگ كه بدينسان پايان يافت ، خود پايان يافتن پادشاهى هخامنشيان بود . الكساندر كه از اين پس پادشاه آسيا شمرده مىشد سپاسها بر خدايان گزارده قربانيهاى بزرگ نمود و به دوستان و پيروان خود بخششهاى بسزا كرده پول و ديه يا حكمرانى شهرها دريغ نداشت . و چون بسيار خواهان اين بود كه يونانيان را به سوى خود بكشد نامه‌اى به ايشان نوشت كه ديگر ستمكارى پايان پذيرفته و ايشان از اين پس آزادند و با قانونهاى خودشان زندگى خواهند كرد . به پلاتاييان « 1 » كه نياكان ايشان در زمان جنگ يونانيان با ايرانيان رضايت داده بودند كه سرزمين ايشان جايگاه كارزار باشد بيش از همه مهربانى نموده و به ايشان نوشت كه شهر خودشان را بار ديگر آباد گردانند .\r\n\r\n\r\n","description":"","footnote":"\r\n( 1 ) .  Plataea  كوره‌اى در يونان\r\n","page_name":" 295 ","page_number":295},
  {"content":"\r\n\r\nهم‌چنين بخشى از مال يغما را به ايتاليا براى مردم كروتونا « 1 » فرستاد و اين براى قدرشناسى از مردانگى و غيرت همشهرى آنان فااولوس « 2 » كشتىگير بود كه چون در جنگهاى ميدى ( مادى ) « 3 » همه يونانيان كه در ايتاليا نشيمن داشتند يونان را فراموش كردند . او براى آن‌كه با برادران خود در آسيب و گزند انباز باشند كشتى با خرج خود راه انداخته خويشتن را به كشتيهاى سالاميس « 4 » رسانيد . اين بود اندازه قدرشناسى الكساندر از نيكوكاريها كه هرگز هنرى يا كار نيكى را بىپاداش نمىگذاشت .\r\nاز آنجا الكساندر روانه سرزمين بابل گرديد كه سراسر آن بيدرنگ به دست او آمد و در هاكماتان « 5 » جايى را ديد كه از يك شكاف آتش بيرون مىجهيد و هم‌چنين چشمه آبى روان مىگرديد . در جاى ديگرى نزديك به آنجا چشمه نفت سياه را ديد كه به انبوهى از زمين در آمده و روان مىگرديد و درياچه‌اى پديد آورده بود . الكساندر از ديدن آن سخت در شگفت شد و چون اين نفت همين‌كه به آتش نزديك شد بىآنكه آتش به آن برسد روشن گرديده مىسوزد .\r\nبوميان آنجا براى آنكه نيرو و چگونگى آن را به الكساندر نشان بدهند آن كوچه‌اى كه به نشيمنگاه پادشاه مىرفت با قطره‌هاى نفت آلوده گردانيدند و خودشان در آن سر ايستاده مشعلى روشن نمودند كه همين‌كه آتش روشن شد نفتها آتش گرفته با تندى كه بيرون از پندار هركس است آتش از اين سر به آن سر رسيده در يك چشم به هم زدن سراسر آن كوچه پر از شعله گرديد . « 6 » در بابل هوا چندان گرم است كه همين‌كه جورا در زمين مىكارند چه بسا كه زمين آن را بيرون مىاندازد كه تو گويى از سختى بىاندازه گرما زمين در جوش و تكان است .\r\nاز اين سختى گرماست كه مردم آنجا عادت دارند خيكى را پر آب كرده بر روى آن بخوابند .\r\nهال‌پالوس « 7 » كه الكساندر او را به حكمرانى بابل گذاشت مىخواست كه در باغ حكمرانى و\r\n\r\n\r\n","description":"","footnote":"\r\n( 1 ) .  Crotona  يكى از شهرهايى كه يونانيان در ايتاليا بنياد نهاده بودند\r\n( 2 ) .  Phayllus \r\n( 3 ) . جنگهاى خشايار شاه با يونانيان\r\n( 4 ) .  Salamis  نام جزيره است كه يونانيان در آنجا بر ايرانيان شكست دادند چنان كه قبلا آورده شده .\r\n( 5 ) .  Ecbatan  همدان كنونى ولى بايد دانست كه پلوتارخ بابل را از همدان و كوره آن جدا نمىدانست و چنين مىدانست كه همدان در كوره بابل است .\r\n( 6 ) . در اينجا از ترجمه چند سطر چشم‌پوشى شده .\r\n( 7 ) .  Halpalus \r\n","page_name":" 296 ","page_number":296},
  {"content":"\r\n\r\nپياده‌روهاى آنجا درختها و گياه‌هاى يونانى بكارد و هر درخت و بوته‌اى را در آنجاها بكاشت مگر لبلاب را كه هرچه كاشت نروييد . چرا كه لبلاب از گياهان سردسير است و تاب گرماى آنجا را نداشت .\r\nچون به شهر شوش دست يافتند الكساندر از كوشك پادشاهى آنجا چهل هزار تالنت پول سكه زده شده به دست آورد . گذشته از ابزارهاى گرانبهاى فراوان و گنجينه‌هاى انبوهى كه اندازه ارزش آنها به گفتن درست نمىآيد . در ميان آنها به اندازه ارزش پنجهزار تالنت جامه‌هاى ارغوان هرميونى « 1 » بود كه از يكصد و نود سال پيش مانده ولى رنگ آنها چنان تازه و زنده بود كه تو گويى امروز رنگ كرده شده . در اين باره چنين مىگويند كه در رنگ كردن آنها انگبين و نيز روغن سفيد با يك رنگ سفيدى به كار مىبرند و اين است كه با آن همه مدت دراز تازه مىنمايد .\r\nدينون اين را نيز گفته كه پادشاهان ايران آب از رودهاى نيل و دانوب خواسته در گنجينه‌هاى خود نگاه مىداشتند و اين كار را براى آن مىكردند تا بر پهناورى جهانگير پادشاهى خودشان گواهى باشد .\r\nبراى در آمدن به فارس بايستى از يك كوهستان سختى گذشت . خود داريوش گريخته ولى بزرگان ايران در اين كوهستان سر راه را گرفته بودند . الكساندر خوشبختانه يك راهنماى لوكى « 2 » درست بدانسان كه پوثيا « 3 » در زمان كودكى او خبر داده بود به دست آورد .\r\nزيرا كسى كه پدر او لوكى ولى مادرش ايرانى بود و هر دو زبان را روان گفتگو مىكرد نزد او آمده به رهنمايى پرداخت و او را از راهى كه اگرچه نشيب و فراز داشت ولى چندان دور نبود به فارس راه برد .\r\nدر اينجا الكساندر انبوهى از دستگيران را بكشت و چنان كه او شرح مىدهد بدانجهت فرمان كشتن آنان را داده كه آن كشتن را به سود خود مىدانسته ، در اينجا پول كمتر از شوش به دست نيامد . گذشته از گنجينه و ابزارهاى نقل كردنى كه بيش از يازده هزار جفت استر و پنج هزار شتر بود .\r\nالكساندر در ميان ديگر چيزها تنديسه ( مجسمه ) بسيار بزرگى از خشايار شاه را ديد كه بر\r\n\r\n\r\n","description":"","footnote":"\r\n( 1 ) .  Hermion  يكى از شهرهاى يونان باستان\r\n( 2 ) .  Lycia  يكى از شهرهاى آسياى كوچك\r\n( 3 ) .  Pythia \r\n","page_name":" 297 ","page_number":297},
  {"content":"\r\n\r\nروى زمين انداخته شده و در آن غوغاى سپاهيان كه به كوشك پادشاهى هجوم آورده بودند زير پاها مانده بود . الكساندر در برابر او ايستاده و به او نزديك شده تو گويى او را زنده مىپنداشت با او چنين گفت :\r\nآيا ما به كيفر آنكه تو لشكر بر سر يونانيان آوردى پرواى تو را نكرده و بدينسان بر روى خاكها گزارده بگذريم يا به جهت همت بلند تو و ديگر نيكيها كه داشتى تو را از روى زمين بلند گردانيده سر پا نگهداريم ؟ . . .\r\nاين بگفت و اندكى به انديشه فرو رفت و سپس از آنجا دور شد بىآنكه سخنى بگويد . در همان‌جا در فارس چهار ماه زمستان را نشيمن كرد تا سپاهيان از فرسودگى درآيند .\r\nگفته‌اند نخستين بار كه او بر تخت پادشاهان ايران نشست و چتر زرّين بر سر او گرفتند ديماراتوس از مردم كورنثش كه بستگى نزديك به الكساندر داشته و از دوستان پدران او بود به عادت پيرمردان اشك از ديده ريخته بر بىبهره‌گى آن يونانيانى كه مردند . و الكساندر را بر روى تخت داريوش نديدند مويه كرد .\r\nاز آنجا الكساندر مىخواست به جستجوى داريوش برود ، ولى پيش از آنكه حركت كند خواست بزمى آراسته با سركردگان خود به خوشى و سرگرمى بپردازد و در آن بزم چندان لجام گسيختگى كردند كه سركردگان معشوقه‌هاى خود را نيز بدانجا همراه آوردند كه در باده‌خوارى شريك باشند ، مشهورترين آنان زنى از آتن تاييس نام بود كه با بطلميوس كه سپس پادشاه مصر گرديد رابطه داشت .\r\nاين زن كه مىخواست هم چاپلوسى از الكساندر كرده و هم از روى مستى كه بر همگى چيره گرديد شوخى بنمايد به سخنى پرداخت كه اگرچه با نام و آوازه كشور وى شايستگى داشت ولى از كار و رتبه خود او بالاتر بود زيرا چنين گفت :\r\nدر برابر رنجهاى من كه از دنبال لشكر افتاده و آن همه بيابانهاى آسيا را پيموده‌ام اين پاداش شايانيست كه اكنون در كوشك باشكوه پادشاهان ايران نشسته‌ام ، ولى من بهتر دوست مىداشتم در آن هنگام كه چشم پادشاه بر اين كوشك افتاد من با دست خودم به دربار خشايار شاه - آن پادشاهى كه شهر آتن را خاكستر گردانيد - آتش مىزدم كه كسانى كه پس از اين به جهان مىآيند در داستانها مىگفتند كه زنانى كه دنبال لشكر الكساندر افتاده بودند از آن رنجها و ستمها كه بر يونانيان رفته بود چنان كينه خواستند كه مانند آن كينه خواهى در دسترس هيچ سردارى در دريا يا خشكى نبود .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nاين سخن او بر همگى بزميان سخت خوش آمده همگى با صداى آهسته بر او آفرين خواندند و پيدا بود كه همگى با او هم داستان مىباشند و چنين رويداد كه خود پادشاه به هيجان آمده پيش از ديگران خويشتن از روى صندلى برخاسته با تاجى از گل بر سر و مشعلى بر دست به جلو افتاد و همگى بزميان از دنبال او پاىكوبان و هياهوكنان روى بدان جايگاه آوردند .\r\nدر اين ميان ديگران از ماكيدونيان چگونگى را دانسته گروه‌گروه بدانجا شتافتند . چرا كه به گمان آنان اين آتش زدن به كوشك پادشاهى ايران نشانه دل نبستن الكساندر به ايران بود كه هر چه زودتر به ماكدونى باز گردد .\r\nاين داستانى است كه پاره‌اى نويسندگان نوشته‌اند . برخى ديگر مىنويسند كه اين كار از روى قصد و به هنگام هوشيارى بود . به‌هرحال همگى اين سخن را مىنويسند كه الكساندر سپس از آن كار خود پشيمان گرديده فرمان داد كه آتش را خاموش گردانند .\r\nالكساندر از نخست دست دهش داشت و هر اندازه كه كارش پيش مىرفت او نيز دهش بيشتر مىكرد و اين دهشهاى خود را با مهر و نوازش توأم مىساخت كه به راستى بايد گفت هر دهش بىآنها چندان ارجى ندارد .\r\nمن چند داستانى را در اين باره در اينجا ياد مىكنم :\r\nآريستون « 1 » سركرده پايونيان « 2 » دشمنى را كشته و سر او را نزد الكساندر براى نشان دادن آورد . و چنين گفت :\r\nپاداش چنين كارى در كشور ما يك ساغر زرّين است .\r\nالكساندر لبخندى زده گفت :\r\nآرى ساغر تهى . ولى من اين ساغر را به نام تو سركشيده سپس آن را پر كرده به تو مىبخشم .\r\nهنگام ديگرى يكى از سپاهيان گمنام بارى را از گنجينه داريوش بر استرى بار كرده مىبرد و چون استر فرسوده گرديده درماند سپاهى ناگزير بار را به دوش خود كشيده در اين ميان الكساندر او را ديده چگونگى را پرسيد و چون داستان را دانست در اين هنگام سپاهى نيز سخت فرسوده شده مىخواست بار را از دوش پايين بياورد الكساندر روى به او كرده چنين گفت :\r\n\r\n\r\n","description":"","footnote":"\r\n( 1 ) .  Ariston \r\n( 2 ) .  Paeonia \r\n","page_name":" 299 ","page_number":299},
  {"content":"\r\n\r\nهيچ سستى مكن راه را به پايان رسانيده اين بار را براى خويشتن به چادر خودت ببر !\r\nاو هميشه از كسانى كه از او چيزى مىخواستند خرسندى مىنمود ، اين بود كه به فوكيون « 1 » چنين نوشت كه اگر هداياى او را كه فرستاده نپذيرد ديگر او را دوست نخواهد شمرد .\r\nهيچ‌گاه به سراپيون « 2 » كه يكى از همبازيهاى او بود چيزى نمىبخشيد چرا كه او هيچ‌گاه چيزى نمىخواست . روزى در بازى كه نوبت سراپيون بود او توپ را به الكساندر نيانداخته به ديگران انداخت ؛ الكساندر در شگفت شده پرسيد :\r\nچرا توپ را به سوى من نيانداختى ؟\r\nسراپيون گفت :\r\nزيرا كه تو از من نخواستى !\r\nالكساندر اين پاسخ گوشه‌دار او را بسيار پسنديده از آن پس هميشه به او نيز چيزهايى مىبخشيد . يكى پروتياس « 3 » نام كه مردى باده‌خوار و لطيفه‌گو و شوخى ، بود الكساندر از او رنجيدگى داشت و او دوستان خود را به ميانجيگرى برانگيخته و خويشتن نيز با اشك ريزان جلو آمده پوزش و بخشش خواست .\r\nالكساندر پاسخ گفت :\r\nكه تو را بخشيدم و از اين پس باز دوست من خواهى بود .\r\nبرينتاس گفت :\r\nولى من باور نخواهم كرد تا دليلى برايم نشان دهيد !\r\nالكساندر مقصود او را دريافته در همان‌جا فرمان داد كه پنج تالنت به او پول دادند . اندازه دهش و بخشش الكساندر بر دوستان و پيرامونيان خود از نامه‌اى كه اولمپياد به او نوشته بهتر به دست مىآيد ، چه او مىنويسد :\r\nشما در بخشش بر پيرامونيان خود اندازه نگه نمىدارى .\r\nمىنويسد\r\nتو آنان را به اندازه پادشاهان توانگر مىگردانى كه بتوانند با دستيارى آن توانگرى ، دوستان و هواداران بسيار پيدا كنند . ولى خودت تهيدست خواهى ماند .\r\n\r\n\r\n","description":"","footnote":"\r\n( 1 ) .  Phocion \r\n( 2 ) .  Serapion \r\n( 3 ) .  Proteas \r\n","page_name":" 300 ","page_number":300},
  {"content":"\r\n\r\nاولمپياد بارها از اين‌گونه نامه‌ها به پسر خود مىنوشت . ولى اسكندر نامه‌هاى مادر خود را به كسى نشان نمىداد . مگر يك نامه او كه چون رسيد از روى عادتى كه داشت آن را به دست هيفاستيون « 1 » كه در آنجا بود داده گفت : بخوان و چون هيفاستيون به خواندن آغاز كرده و آن را به پايان برد . الكساندر انگشتر خود را درآورده با آن لبهاى وى را مهر كرد .\r\nمازايوس « 2 » كه يكى از نزديكان داريوش بوده پسر او فرمانرواى ايالتى بود . الكساندر ايالت ديگر را بهتر از آن به وى نبخشيد . ولى مازايوس نپذيرفته از روى ادب گفت كه شما به جاى يك داريوش چندين الكساندر پديد مىآوريد .\r\nخانه باگوآس « 3 » را به پارمنيو بخشيد و او از يخدانهاى ( رختخدانها ) ى او رختهايى به دست آورد كه هزار تالنت بيشتر ارزش داشت . نامه‌اى به آنتيپاتير نوشته به او دستور داد كه هميشه پاسبان همراه خود داشته خود را از درازدستى دشمنان نگهدارى كند . هميشه به مادر خود ارمغانهاى گرانبها مىفرستاد .\r\nولى هرگز راه نمىداد كه او در كارهاى پادشاهى و كارهاى جنگى دخالت نمايد و هنگامى كه از او نگارشهايى در اين باره مىرسيد با شكيبايى مىپذيرفت هنگامى نامه درازى از آنتيپاتير رسيد كه سراسر شكايت از اولمپياد بود .\r\nالكساندر آن را خوانده گفت :\r\nآنتيپاتير اين نمىداند كه يك بار اشك‌ريزى مادر همه كاغذها را مىشويد .\r\nولى سپس چنين دريافت كه ياران و برگزيدگان او به تن‌آسايى و تنبلى پرداخته‌اند چندانكه هاگنون « 4 » بر كفشهايى خود نعل از سيم مىزند و لئوناتوس چندين شتر خريده تنها براى اينكه گرنه از مصر از بهر كشتى گرفتن او بياورند و فيلوتاس تورى براى ماهيگرى درست كرده كه يك ميل بيشتر درازى اوست و او هميشه در تناشويى به جاى روغن عادى روغنهاى خوشبوى گرانبها به كار مىبرد . نيز شنيد كه اينان هر كدام نوكرانى نگهداشته‌اند كه هميشه با آنان بگردند و رخت تن آنان بكنند و در خانه نيز پاسبانى آنان نمايند .\r\nاين بود كه بر آنان با زبان نرم و پندآميز نكوهشهايى كرده ، از جمله گفت :\r\nشماها كه هميشه جنگ تن به تن كرده‌ايد چگونه اين ندانسته‌ايد كه كسانى كه كار مىكنند\r\n\r\n\r\n","description":"","footnote":"\r\n( 1 ) .  Hephastion \r\n( 2 ) .  Mazasus \r\n( 3 ) .  Bagoas \r\n( 4 ) .  Hagnon \r\n","page_name":" 301 ","page_number":301},
  {"content":"\r\n\r\nو رنج مىبرند شب را آسوده‌تر از كسى مىخوابند كه به تن‌آسايى پرداخته و رنج نبرده ؟ .\r\nيا چگونه شما از سنجيدن زندگانى خودتان اين درنمىيابيد كه پست‌ترين زندگى هوسرانى و خوشگزرانى است و بهترين زندگى كار كردن و رنج بردن مىباشد ؟\r\nسپس سخن را دنباله داده و چنين گفت :\r\nچگونه كسى كه دعوى سپاهيگرى دارد ، به اسب خود رسيدگى مىكند و شمشير خود را درخشان و بران نگه مىدارد امّا ، دستهاى خود را به پرستارى تن خود به آن نزديكى وا نمىدارد ؟ !\r\nباز او گفت :\r\nمگر شما هنوز اين را درنيافتيد كه ميوه فيروزيهاى ما بر ايرانيان بايد آن باشد كه از بديهاى آنان پرهيز كنيم ؟\r\nخود او براى آنكه ديگران را به كار وادارد اين زمان بيشتر از زمانهاى پيش به كار برمىخواست و هميشه به جنگ يا به شكار پرداخته بيكار نمىنشست .\r\nروزى يكى از لاكيدونيان كه به فرستادگى نزد او آمده بود و هنگامى رسيد كه الكساندر با شير تناورى مىجنگيد و بر او چيره درآمد لاكيدومنى گفت :\r\nبا اين سختى كه او با شير جنگيد تو گويى بايستى يكى از دوى ايشان پادشاه باشد .\r\nبدينسان او خود را به سختى انداخته دچار گزند مىساخت كه هم خود او تن‌آسا نگردد و هم ديگران را به كار وادارد .\r\nولى پيروان و كسان او چون توانگر گرديده و بدينسان غرور بر آنان چيره شده بود از اين جهت جز به خوشگزارى و تن‌آسايى مايل نبودند و از جنگ و لشكركشى فرسودگى مىنمودند و كم‌كم گستاخ گرديده از الكساندر گله نموده بد او را مىگفتند . الكساندر نيز شنيده و شكيبايى نموده چنين مىگفت :\r\nمن پادشاه نيكى هستم كه بايد براى ديگران نيكى كنم و همه آنان بد مرا گويند .\r\nبارى چنان كه گفتيم الكساندر به جستجوى داريوش از آنجا آمد و انتظار آن داشت كه بار ديگر با جنگ روبه‌رو خواهد گرديد . ولى چون شنيد كه داريوش را بسوس « 1 » گرفته و نگاهداشته از شنيدن اين خبر به دسته سپاهيان تساليا اجازه بازگشت به خانه‌هاى خودش داد و\r\n\r\n\r\n","description":"","footnote":"\r\n( 1 ) .  Bessus \r\n","page_name":" 302 ","page_number":302},
  {"content":"\r\n\r\nبه آنان دو هزار تالنت بيشتر از آنچه مزد ايشان بود بخشش پرداخت . در اين راه پياپى در يازده روز چهارصد و دوازده ميل و نيم راه پيمودند و در نتيجه اين شتاب و سختى سپاهيان همه فرسوده شده و بيشتر ايشان نزديك بود كه درمانده فرو نشينند . به ويژه از يافته نشدن آب كه سخت در رنج بودند . در ميان اين رنجها و تشنگيها بود كه روزى چند تن از ماكيدونيان رودى پيدا كرده خيكهايى پركرده بر روى استر مىآوردند .\r\nهنگام ظهر ناگهان به جايى رسيدند كه الكساندر در آنجا بود و چون كه از تشنگى به حال سختى افتاده جوانمردانه خودى ( كلاه آهنين ) را پر آب كرده جلو او آوردند . الكساندر پرسيد آب را براى كه مىبريد گفتند :\r\nبراى زنان و بچگان خود مىبريم . ولى اگر شما زنده بمانيد هرچه بر سر بچگان ما بيايد و همگى نابود شوند در خور افسوس نخواهد بود .\r\nالكساندر خود را گرفته ولى چون ديد كه همگى پيرامونيان او سر خود را پيش آورده با حسرت به سوى آب مىنگرند بىآنكه آن را بچشد به آن ماكيدونيان بازگردانيده گفت :\r\nاگر من تنها آب بخورم ديگران بيشتر از اين دل خود را خواهند باخت و شكيبايى ايشان كمتر خواهد بود .\r\nسپاهيان چون اين بزرگوارى و شكيبايى را از او ديدند همگى به يكباره داد زدند كه ما را به سوى دشمن ببر و بر اسبهاى خود تازيانه كشيده گفتند :\r\nدر جايى كه چنين پادشاهى را داريم با فرسودگى و تشنگى نبرد نماييم . و بايد خود را اندكى كمتر از نميرندگان « 1 » بشناسيم .\r\nبااين‌حال كه همه آنان شادمان و چابك بودند چنان كه گفته‌اند تنها شصت سواره توانستند از الكساندر جدا نشده خود را به لشكرگاه دشمن برسانند و چون بدانجا رسيدند در هر سوى سيم و زر را پراكنده و گردونه‌هاى فراوانى را پر از زنان در اينجا و آنجا سرگردان و درمانده يافتند كه رانندگان آنها گريخته بودند .\r\nولى الكساندر پرواى اينان نكرده مىكوشيد خود را با آن تيپهاى پيشين برساند و داريوش را در ميان آنان پيدا كند و پس از جستجوى بسيار ناگهان او را در درون گردونه‌اى يافتند كه سراسر تن او را با نيزه زخمى كرده بودند و در حال جان كندن بود و از اينان كه بالاى سرش\r\n\r\n\r\n","description":"","footnote":"\r\n( 1 ) . در زبان يونانيان و روميان خدايان را نميرنده و مردم را ميرنده مىناميدند .\r\n","page_name":" 303 ","page_number":303},
  {"content":"\r\n\r\nرسيده بودند آب خواست و چون اندكى آب سرد خورد به پولوستراتوس « 1 » كه آب را داده بود چنين گفت :\r\nاين آخرين بدبختى من است كه كسى كه چنين نيكى را به من كرده دست به پاداش او ندارم .\r\nولى الكساندر كه آن همه نيكى درباره مادر و زن و دخترانم كرده و من اميدوارم خدايان سزاى آن نيكيهاى او را بدهند ناگزير از اين مردانگى شما درباره من نيز خرسند خواهد بود پيام مرا به او برسانيد و اينك به نام سپاسگزارى دست خود را به او مىدهم .\r\nاين گفته با دست راست خود دست پولوستراستوس را گرفته جان داد .\r\nالكساندر در اين هنگام فرا رسيده سخت غمگينى از خود نمود و جبه را از تن خود در آورده بر روى آن مرده انداخت . پس از زمانى كه بسوس را گرفته بودند ، الكساندر فرمان داد او را به دو پاره كنند ، بدينسان كه مىنويسيم : دو درختى كه به فاصله كمى از هم ايستاده به سوى هم كشيده و به هم نزديك ساخته بسوس را به آنها بستند و آنها را با زور رها كردند . درختها هر كدام به جاى خود بازگشته هر يكى تكه ديگر او را با خود برد .\r\nمرده داريوش را با شكوه شاهانه نزد مادرش فرستادند و به دستور او به خاك سپردند .\r\nبرادر او اكساثريس « 2 » را الكساندر از نزديكان خود گردانيد .\r\nسپس الكساندر با دسته برگزيده‌اى از سپاهيان خود روانه هوركانى « 3 » گرديد و در آنجا درياى بيكرانى را كه گويا كوچكتر از يوكسينى « 4 » نباشد ديدار نمود . آب اين درياها شيرين‌تر از آبهاى ديگر درياهاست .\r\nولى الكساندر نتوانست آگاهيهاى درستى درباره آن به دست آورد ، تنها اين اندازه را از روى گمان دانست كه آن شاخه‌اى از درياچه مايوتيس « 5 » مىباشد . ليكن هنوز چند سال پيش از اين لشكركشى الكساندر دانشمندان طبيعت‌شناس اين را جستجو كرده و به دست آورده بودند كه آن را گاهى درياى هوركانى و گاهى درياى كاسپى « 6 » مىخوانند . شمالىترين آن چهار\r\n\r\n\r\n","description":"","footnote":"\r\n( 1 ) .  Palysratus \r\n( 2 ) .  Exathres \r\n( 3 ) .  Hyrcania  همان كلمه گرگان است كه در اوستا نيز هوركان آمد .\r\n( 4 ) .  Euxine \r\n( 5 ) .  Maeotis  درياى آزوف در روسستان\r\n( 6 ) .  Casbian  كاسپى مردمى بوده‌اند كه در غرب شمالى آن دريا نشيمن داشته‌اند .\r\n","page_name":" 304 ","page_number":304},
  {"content":"\r\n\r\nخليج مىباشد سپاهيانى كه بىكيفالوس ( اسب الكساندر ) را مىآوردند با دسته از بوميان هوركانى برخورده دستگير مىشوند .\r\nالكساندر چون اين را شنيد سخت برآشفته گشت و كسانى را فرستادند و به آن بوميان خبر دادند كه اگر اسب و پرستاران آن را بيدرنگ نزد او نفرستند همه آنان را از زن و مرد و كودكان كشتار خواهد كرد و بر كسى رحم نخواهد نمود .\r\nبوميان گرفتاران را آزاد كرده و اسب را به دو فرستادند و شهر خود را هم به الكساندر سپردند . الكساندر نه تنها نوازش بر آنان كرد ، بلكه بخششهايى هم در برابر پس فرستادن اسب داد .\r\nاز آنجا آهنگ پارثوا « 1 » را كرده چون به آنجا رسيد نخستين كارش آن بود كه رخت خود را تغيير داده جامه ايرانيان پوشيده و اين كار شايد براى آن بود كه ايرانيان را به آسانى متمدن « 2 » گرداند . زيرا چون رخت كسانى يكسان بود به زودى با هم انس مىگيرند . يا شايد هم چنان كه ماكيدونيان در آغاز كار مىپنداشتند مقصودش آن بود كه چنان كه ايرانيان پادشاه خود را مىپرستند او نيز يونانيان را به پرستش خود وادارد و به اين جهت خود را به صورت آن پادشاهان آورده و تغييرهاى ديگرى در كار و زندگى خود مىداد .\r\nبارى او شكل رخت‌پوشى مادان را كه پاك بيگانه و نازيباست نگرفته نيز شلوار و قباى آستين‌دار و تاج را نپذيرفت ، بلكه شكلى را ميانه رخت پارسيان و رخت ماكيدونيان برگزيد كه از تكبر آن يكى پايين‌تر و از فرومايگى اين يكى بالاتر بود ، تا ديرزمانى اين رخت را تنها هنگامى مىپوشيد كه با ايرانيان مىنشست يا در درون خانه خود مىپوشيد . ولى سپس آن را آشكار كرده با آن رخت بيرون آمد و ماكيدونيان آن را ديده غمناك گرديدند . بااين‌حال همگى او را گرامى مىداشتند و قدر نيكخوييهاى او را شناخته در اين هوسبازيها معذورش مىداشتند ، به ويژه پس از آن همه رنجها كه برده و خطرها كه ديده بود . گذشته از ديگر رنجها در همان نزديكيها تيرى به پاى او رسيده و استخوان ساق را خورد كرده بود كه ريزه‌هاى آن بيرون آورده شد .\r\n\r\n\r\n","description":"","footnote":"\r\n( 1 ) . « پارثوا » شكل درست و فارسى كلمه است كه در نگارشهاى سنگى داريوش هم به كار رفته و مقصود از آن خراسان است .\r\n( 2 ) . يونانيان همچون اروپاييان امروزى مردم آسيا را متمدن نمىشماردند و اين كار جز غرور و نادانى بنيادى ندارد .\r\n","page_name":" 305 ","page_number":305},
  {"content":"\r\n\r\nدر هنگام ديگرى يك ضربت سختى از سنگ به پشت گردن او رسيد كه مدتها روشنى چشم او كمتر شده بود . با همه اينها او هرگز خود را از خطر دور نمىداشت و به دلخواه بهر كار سختى برمىخواست . چنان كه در اين هنگام هم رود اوريكسارتيس « 1 » را كه او رود تاناييس « 2 » مىپنداشت گذشته سكيثان « 3 » را ناگزير از گريختن كرد و خويشتن دوازده ميل بيشتر از دنبال آنان تاخت با آن كه دچار درد اسهال بود .\r\nدر اينجا بسيارى از تاريخنگاران كه كليتارخوس « 4 » و پولوكليتوس « 5 » و اونيسكرنتوس و انتيگنس « 6 » و استر « 7 » مىباشند چنين مىنويسند : كه آمازون « 8 » به ديدن الكساندر آمدند .\r\nولى آريستابولوس و خاريس كه خبرها به دست آنان بوده و بطلميوس و بسيار ديگران آشكار گفته‌اند كه اين افسانه‌اى بيش نبوده خود الكساندر نيز همين را تأييد مىكند ، چه در نگارشى كه به انتيپاتير فرستاد و چگونگى را شرح داده مىگويد پادشاه شكثيان دختر خود را به او پيشنهاد كرد كه به زنى بدهد و هرگز يادى از آمازون نمىكند . سالها پيش از آن هم زمانى كه او نيسكريتوس اين خبر را در كتاب خود براى لوسيماخوس « 9 » كه پادشاه شده بود مىخواند لوسيماخوس به يك‌باره خنديده چنين گفت :\r\nپس من آن هنگام در كجا بودم ؟ !\r\nولى براى الكساندر بىتفاوتست كه داستان راست يا دروغ باشد .\r\nبارى الكساندر چون درمىيافت كه ماكيدونيان از جنگ به ستوه آمده‌اند دسته‌هاى انبوه آنان را در نشيمنگاه مىگذاشت تا بياسايند . در هوركانى هم در ميان برگزيدگان آنان نطقى بدينسان بيان كرد :\r\nآسياييان كه شما را ديده‌اند تاكنون دهشت‌زده مىباشند و شما كه آسيا را سراسيمه ساخته\r\n\r\n\r\n","description":"","footnote":"\r\n( 1 ) .  Orexartes \r\n( 2 ) .  Tanais \r\n( 3 ) .  Scythian  آن دسته از مردمى كه ايرانيان آنان را سگ يا سگز مىناميدند و سگستان به نام آنان با اين نام خوانده شده است .\r\n( 4 ) .  Clitarchus \r\n( 5 ) .  Polyclitus \r\n( 6 ) .  Antigenes \r\n( 7 ) .  Ister \r\n( 8 ) .  Amazon  يونانيان در افسانه‌هاى خود مردمى را ياد مىكردند كه همه آنان زن مىباشند و هرگز مرد در ميان خود ندارند و پادشاه ايشان هم زن است و آنان را آمازون مىناميدند . اين افسانه از يونانيان به ايران نيز رسيده كه فردوسى و ديگران ياد آنها كرده‌اند .\r\n( 9 ) .  Lysimachus  يكى از سركردگان الكساندر كه پس از تراكيا پادشاهى يافت .\r\n","page_name":" 306 ","page_number":306},
  {"content":"\r\n\r\nولى هنوز بر سراسر آن چيره نشده‌ايد ؛ اگر آهنگ بازگشت نماييد بر سر شما خواهند تاخت بدانسان كه بر سر زنان مىتازند با اين‌همه من كسى از شما را جز به دلخواه خويش نگاه نخواهم داشت . تنها اين گله را از شما خواهم داشت كه در هنگامى كه مىكوشيدم ماكيدونيان را خداوند جهان گردانم شما مرا با چند تن دوست و داوطلب تنها گزارديد .\r\nاين عبارتها را خود او در نامه‌اى كه براى آنتيپاتير نوشته نقل مىنمايد و در آن نامه مىگويد كه چون اين سخنها را گفتم همگى داد زدند :\r\nشما به هر كجا برويد ما نيز از دنبال شما مىآييم و خرسند كه شما ما را به هر كجا كه مىخواهى ببريد .\r\nپس از اين فيروزى كه او برگزيدگان سپاه را رام خود ساخت رام كردن ديگران آسان‌تر از اين بود . از اين سپس كوشش بيشتر او در اين راه بود كه در كار زندگانى ماكيدونيان را به بوميان و بوميان را به ماكيدونيان نزديك‌تر گرداند و مقصودش از اين انديشه خردمندانه آن بود كه دو دسته را با هم آميزش و جوشش داده دورى را از ميان بردارد كه اگر سفرى رويداد و از ايران دور شد دل آسوده باشد . اين راه را بهتر از راه زورآزمايى مىدانست .\r\nبه اين انديشه بود كه سى تن از بچگان ايرانيان را برگزيده به آموزگاران يونانى سپارد كه زبان يونانى به آنان بياموزند هم‌چنين جنگ را از روى دستور يونانى به آنان ياد دهند .\r\nاما زناشويى او با روكسانا « 1 » اگرچه جهت آن دلباختگى بود زيرا نخستين بار كه او را ديد در يك بزم رقص بود و در همان ديدار جوانى و زيبايى آن زن دل الكساندر را ربود با اين همه زناشويى با او با مقصدى كه داشت هم شايسته و سازگار بود .\r\nزيرا اين مايه دلجويى ايرانيان بود كه ببينند الكساندر با همه چيرگى زن از ميان آنان مىگيرد . و آنگاه اين نكته بسيار مهم بود كه در چنين موضوعى كه كمتر مردى خوددارى مىتواند او خوددارى كرد و شكيبايى نمود ، هنگامى كه راه سزاوار و خردمندانه‌اى براى آن پيدا كرد .\r\nدر ميان همراهان الكساندر كمتر كسى به شهرت فيلوتاس پسر پارمنيو بود . زيرا او گذشته از دليرى كه داشت و با آن همه فرسودگيهاى جنگ تاب مىآورد در دهش دوم الكساندر بود و دوستان خود را از ته دل دوست مىداشت .\r\n\r\n\r\n","description":"","footnote":"\r\n( 1 ) .  Roxana  روكسانا\r\n","page_name":" 307 ","page_number":307},
  {"content":"\r\n\r\nچنان كه هنگامى يكى از ايشان مبلغى پول از او خواست و او دستور به پيشكارش داد كه آن پول را بپردازد . پيشكار پاسخ داد كه پولى در دست ندارد . فيلوتاس پاسخ داده گفت :\r\nمگر نمىتوانى چيزى از رختهاى مرا بفروشى ؟ !\r\nليكن غرور و پندارى كه او از راه توانگرى پيدا كرده و شكوه و آرايشى كه براى خود برگزيده بيش از آن بود كه سزاوار يك مرد عادى باشد . زيرا وى بر همه بزرگى فروخته و هرگز دربند آن نبود كه از فروتنى و نيكوخويى بزرگى راستينى از خود نشان بدهد و در نتيجه اين سهوهاى او بود كه يك دسته دشمنان و بدخواهانى داشت ، چندانكه پارمنيو روزى به او گفت :\r\nپسر من اگر تا به اين اندازه بزرگى ننمايى براى تو بهتر خواهد بود .\r\nزيرا بسيار زمان‌ها بود كه نزد الكساندر شكايت كرده نسبتهايى به او داده بودند .\r\nاز جمله پس از شكست داريوش در كيليكيا كه مالهاى بىشمار و زنان بسيارى به دست ماكيدونيان افتاد انتيگونه « 1 » نامى كه زنى از شهر پودنا بود و رخساره دلارايى داشت در ميان آنها بود و اين زن بهره فيلوتاس گرديد . اين جوان روزى در باده‌گسارى با آن زن كه به رسم سپاهيان بىپروا سخن گفته لاف ميزد به معشوقه خود چنين گفت : همه كارهاى بزرگ را من و پدرم مىكنيم و شكوه و فرمانروايى و لقب پادشاهى را اين پسرك الكساندر نام مىبرد . رنج از ما و سود از اوست .\r\nآن زن اين سخن را پوشيده نداشته با يكى از آشنايان خود در ميان گذاشت . آن آشنا هم چنان كه عادت همه مردم است به سومى باز گفته بدينسان خبر به گوش كراتروس « 2 » رسيد كه آن زن را با خود نزد الكساندر آورده چگونگى را باز گفت .\r\nالكساندر دستور داد كه او همچنان با فيلوتاس روز بگذرد . ولى هر چند گاهى يك بار خبر گفته‌هاى او را به الكساندر برساند . فيلوتاس بدينسان گرفتار دام شده و بىآنكه چگونگى را بفهمد گاهى در نتيجه خشم و گاهى در سايه خودخواهى از آن سخنان لاف‌آميز بيخردانه بيرون مىريخت و همه آنها به گوش الكساندر رسانيده مىشد و او با همه آگاهى درستى كه از درون فيلوتاس پيدا كرده بود باز به روى خود نمىآورد . و اين يا به جهت اعتمادى بود كه به وفادارى پارمنيو داشت يا از ترس نيرويى كه پدر و پسر در ميان سپاهيان داشتند .\r\n\r\n\r\n","description":"","footnote":"\r\n( 1 ) .  Antigone  از شهر  Pydna \r\n( 2 ) .  Craterus \r\n","page_name":" 308 ","page_number":308},
  {"content":"\r\n\r\nليكن در اين هنگام پيش‌آمد ديگرى به آن كار افزوده شده بدينسان كه ليمنوس « 1 » نامى از ماكيدونيان از مردم خالاسترا نقشه‌اى براى كشتن الكساندر كشيده و جوانى را به نام نيكوماخوس « 2 » از نقشه خود آگاه ساخته او را نيز به همدستى دعوت نمود . نيكوماخوس دعوت او را نپذيرفته از سوى ديگر چگونگى را با برادر خود بالينوس « 3 » نامى در ميان گذاشت و همراه او بيدرنگ نزد فيلوتاس رفته به او آگاهى دادند كه كار مهمى روى داده و خواستار شدند كه آنان را نزد پادشاه ببرد تا چگونگى را به خود او بگويند . ولى دانسته نيست كه به چه علتى فيلوتاس گوش به درخواست آنان نداده به عنوان اينكه پادشاه سرگرم كارهاى مهمترى مىباشد آنان را از خود دور ساخت و بار ديگر كه آمدند باز همان پاسخ را شنيدند .\r\nآنان از پا نيفتاده به ميانجيگرى كس ديگرى از نزديكان پادشاه اجازه يافته نزد او رفتند و چگونگى را بازگفتند و هم آگاهى دادند كه دوبار نزد فيلوتاس رفته‌اند و او همراهى به كار ايشان نكرده است .\r\nالكساندر سخت برآشفت و سپس كه ديد سپاهى براى گرفتن ليمنوس رفت و وى به دفاع برخاسته ايستادگى كرد تا كشته گرديد ، خشم او بيشتر شد . چرا كه ديد راهى براى پرده برداشتن از روى چگونگى كار باز نماند . از آن سوى همين‌كه خشم پادشاه بر فيلوتاس دانسته شد دشمنان ديرين او فرصت به دست آورده زبان به بدگويى باز كردند .\r\nاز جمله چنين مىگفتند : اين نشدنى است كه مرد گمنام و بىارجى همچون ليمنوس سر خود به چنين گناه بزرگى دليرى نمايد . بىشك او ابزارى بيش نبوده كه ديگرى به كارش مىبرده . اين است كه بايد سخت جستجو كرده ديد چه كسانى سود خود را در نهان داشتن آن داستان مىدانسته‌اند و چون يك بار گوش پادشاه را براى شنيدن چنين سخنان گوشه‌دارى باز ديدند هزار گونه دليل ياد كردند بر اينكه شك به سوى فيلوتاس مىرود و سرانجام فيروز شدند كه اجازه گرفته فيلوتاس را به شكنجه بكشند .\r\nاين كار با بودن همه سركردگان انجام مىگرفت و خود آلكساندر از پشت پرده گوش مىداد و چون شنيد كه فيلوتاس زبونى مىنمايد و با زبان لابه و پستى با هيفاستيون گفتگو مىكند پرده را شكسته بيرون آمد و به فيلوتاس رو كرده چنين گفت :\r\n\r\n\r\n","description":"","footnote":"\r\n( 1 ) .  Limnus  از  Chalastra \r\n( 2 ) .  Nicomachus \r\n( 3 ) .  Balinus \r\n","page_name":" 309 ","page_number":309},
  {"content":"\r\n\r\nفيلوتاس تو بدينسان بزدل و زن‌كردار بوده و به كار به آن بزرگى و بيمناكى دست زده بودى ؟\r\nپس از كشتن او بيدرنگ آدم فرستاده پدر وى پارمنيو را نيز در ماد بكشتند .\r\nاين پارمنيو كسى بود كه در امان فيلوتاس دليريهايى از خود نموده و كهن‌ترين دوست الكساندر بود و او بود كه الكساندر را براى لشكركشى به آسيا دلير ساخت . از سه پسر او كه در ميان سپاه بودند دو تن پيش از آن در جنگ كشته شده بودند هم اكنون خود او با پسر سومى كشته گرديد . پس از اين پيش‌آمد بسيارى از نزديكان الكساندر بر خود ترسيدند . از جمله آنتيپاتر سخت رميده به استوار كردن جايگاه خود كوشيد و در نهان به چاره‌جوييها برخاست . « 1 »\r\nچندى از اين پيش‌آمد نگذشت كه داستان اندوهناك كليتوس روى داد كه اگر كسانى تنها به شنيدن بسنده نمايند از اين پيش‌آمد فيلوتاس بدترش خواهند شمرد . ولى بايد زمان را سنجيده و علت داستان را درست دانست . چگونگى اين است كه براى پادشاه ميوه‌هايى از كنار دريا ارمغان آورده بودند و آن چندان تازه و شاداب بود كه پادشاه در شگفت شده كسى دنبال كليتوس فرستاد كه آمده آن ميوه‌ها را ببيند و بهره‌اى براى خود دريابد .\r\nكليتوس در اين هنگام به قربانى پرداخته بود و چون آن پيام را شنيد بيدرنگ به نزد پادشاه شتافت و سه سر گوسفند كه براى قربانى كردن آماده نموده و آب قربانى بر روى آنها ريخته شده بود از دنبال او آورده مىشدند . الكساندر چون چگونگى را دانست از كاهن خود آريستاندار و از كلئومانتيس « 2 » لاكيدومينى پرسشهايى كرد و آنان هر دو آن را فال بد دانستند و چون خود الكساندر سه روز پيش خواب بدى درباره او ديده بود بيدرنگ دستور داد كه قربانيهايى براى تندرستى كليتوس بكنند . خواب او اين بود كه ديد كليتوس نالان و گريان پهلوى پسران پارمنيو كه مرده بودند نشسته است .\r\nبه‌هرحال كليتوس تا انجام قربانيها نايستاده نزد الكساندر بازگشت و الكساندر كه از قربانى كردن به كاستور « 3 » و پولوكس « 4 » بازگشته بود با هم نشستند و چون بزم از باده گرم گرديد\r\n\r\n\r\n","description":"","footnote":"\r\n( 1 ) . در اينجا از ترجمه چند سطرى چشم پوشيده‌ايم .\r\n( 2 ) .  Cleomantis \r\n( 3 ) .  Castor \r\n( 4 ) .  Pollux \r\n","page_name":" 310 ","page_number":310},
  {"content":"\r\n\r\nيكى از بزميان شعرهايى را از پرانيخوس « 1 » نامى ( برخى پيريون « 2 » نامى گفته‌اند ) خواند كه درباره سركردگانى بود كه به تازگى با ايرانيان جنگ كرده و شكست خورده بودند و شاعر آنان را هجو و ريشخند كرده بود . از اين شعرها پير مردانى كه در بزم بودند برآشفته بر سراينده و خواننده هر دو بد گفتند .\r\nولى الكساندر و جوانانى كه در گردش بودند آن را خوش داشته به خواننده دستور دادند كه دنباله كار را بگيرد .\r\nكليتوس كه اين زمان سخت مست كرده بود و خود مرد تندخوى و عنودى بود اين هنگام خوددارى نتوانسته چنين گفت :\r\nاين چه كارى است كه يك دسته ماكيدونيان را در برابر دشمنان خود خوار گيريم با آنكه بدبختى دامنگير آنان شده در برابر دشمن شكست يافته‌اند ؟ ! من آنان را بهتر از كسانى مىدانم كه بر آنان مىخندند .\r\nالكساندر به او تعرض كرده گفت :\r\nاينكه كليتوس ترس را بدبختى مىنامد مقصودش سفيدرو نمودن خودش مىباشد .\r\nكليتوس عناد را بيشتر كرده چنين گفت :\r\nآنچه شما آن را ترس مىناميد همان چيز جان يك پسر خدايان را رها كرد در آن زمان كه او از برابر شمشير سپهردات بگريخت اين در سايه خونهاى ريخته ماكيدونيان و اين زخمهاست كه شما امروز به جايگاهى رسيده‌اى كه پدر خود فيليپوس را نپسنديده خويش را پسر آمون مىخوانى !\r\nالكساندر كه اين زمان سخت برآشفته بود چنين گفت :\r\nتو اى مرد فرومايه كه اين سخنان را انديشيده‌اى و در اينجا و آنجا بگويى و ماكيدونيان را از من بيزار گردانى آيا سزاى خود را نخواهى يافت ؟\r\nكليتوس پاسخ داد :\r\nما سزاى خودمان را از پيش از اين دريافته‌ايم . اگر پاداش آن كوششهاى ما اين خواهد بود كه مىبينيم خوشا حال آنان كه مردند و زنده نماندند تا ببينند كه چگونه همشهريان ايشان\r\n\r\n\r\n","description":"","footnote":"\r\n( 1 ) .  Pranichus \r\n( 2 ) .  Pierion \r\n","page_name":" 311 ","page_number":311},
  {"content":"\r\n\r\nاز دست مادان چوب مىخورند و براى درآمدن به نزد پادشاه خود از پارسان اجازه مىطلبند .\r\nكليتوس بدينسان بىپروا سخن مىگفت و پيرامونيان الكساندر هم همگى از صندليهاى خود برخاسته مىخواستند به او دشنام بدهند ، ولى پيران دخالت كرده آنان را به جاى خود باز نشاندند .\r\nدر اين ميان الكساندر روى به كسينودوخوس‌پاردى « 1 » و آرتميوس‌كلفونى « 2 » كرده از آنان پرسيد :\r\nآيا چنين نيست كه يونانيان در برابر ماكيدونيان خود را چنان مىگرفتند كه مردان نيمه خدا در برابر جانوران درنده بيابان ؟\r\nبا همه اين كليتوس دست برنداشته مىگفت :\r\nاگر الكساندر عذرى دارد بگويد و گرنه براى چيست كه او كسانى را كه آزاد زاييده شده‌اند و هميشه انديشه خود را با آزادى بر زبان مىآوردند براى شام خوردن با خويش دعوت نموده ؟ براى او چه بهتر بود كه با ايرانيان و با بردگان گفتگو و نشست و برخاست نمايد كه به آرزوى دل كردن پيش كمربند ايرانى و جبه سفيد او كج مىكنند .\r\nاز اين جمله‌ها الكساندر آتشين گرديده ديگر خوددارى نتوانسته بپاخاست و يكى از سيبهايى را كه روى ميز بود برداشته به او پرتاب كرد . سپس پى شمشير مىگشت كه آريستوفانيس پاسبان خاص او و ديگران وى را گرفته جلوگيرى كردند .\r\nولى او از دست ايشان رها شده به آواز بلند با زبان ماكيدونى پاسبان خاص را صدا كرد و اين خود دليل بود كه حالش سخت به هم خورده سپس طبل‌زن را صدا كرده دستور داد كه آواز طبل را بلند كند و چون ديد فرمان نمىبرد مشت سختى به او زد .\r\nاگرچه سپس اين نافرمانى او را پسنديد . زيرا اگر طبل مىزد در آن هنگام شب ناگهان لشكر به هم برآمده شورش پديد مىآمد . با اين آشفتگى كليتوس هنوز سرفروتنى نداشت . با سختى بسيار او را از اطاق بيرون كردند . ولى بيدرنگ از در ديگرى بازگشته و بيباك و بىپروا به خواندن اين شعر ايورپيديس آغاز كرد :\r\nآخ ! در يونان چه سامانهاى زشتى نمايان گرديده !\r\n\r\n\r\n","description":"","footnote":"\r\n( 1 ) .  Xenodochus  از مردم  Pard \r\n( 2 ) .  Artemius  از مردم  Colophon  كلفون شهرى يونانى در آسياى كوچك بوده .\r\n","page_name":" 312 ","page_number":312},
  {"content":"\r\n\r\nالكساندر ديگر تاب نياورده نيزه يكى از سپاهيان را گرفته به سوى او دويد و همين‌كه كليتوس پرده در را بلند كرد ناگهان الكساندر نيزه را به تن او فرو برد ، كليتوس فرياد دلخراشى درآورده برافتاد و ناليدن آغاز كرد .\r\nاز اين ناله او خشم الكساندر فرو نشسته و چون برگشته همه پيرامونيان خود را ديد كه خاموش و حيرت زده ايستاده‌اند چنان شرمنده گرديد كه نيزه از تن مرده درآورده خواست به گلوى خود فرو ببرد ، ولى پاسبانان جلوگيرى كرده نيزه را از دست او درآوردند و با زور او را كشيده به اطاق خود بردند كه همه‌ى آن شب را با روز فرداى آن جز گريه و ناله كارى نداشت و آه‌هايى پياپى مىكشيد . دوستانش از حال او نگران شده به اطاقش درآمدند ، ولى او به كسى اعتنا نداشت تا آريستاندر خواب او را كه چندى پيش درباره كليتوس ديده بود يادآورى كرده چنين گفت : كه همه اينها خواست خدايان و سرنوشت آدميان است . با اين سخن اندكى آرامش گردانيد . « 1 »\r\nاز كسانى كه همراه الكساندر بود كاليسثينس « 2 » فيلسوف دوست نزديك ارسطو بود . اين مرد رفتارى كه شايسته يك فيلسوف باشد نموده از پرسش الكساندر همچون ديگران سرباز زد . با زبان هم آشكار و بىپرده سخنانى را گفت كه بزرگترين و گرانمايه‌ترين ماكيدونيان جز در پرده نمىتوانستند گفت و بدينسان ماكيدونيان و خود الكساندر را از آلودگى زشتى رها گردانيد . چيزى كه هست او خود را نابود ساخت . زيرا به تندروى پرداخت و همانا سخنى را كه مىگفت و بايستى استنادش به دليل باشد مىخواست با زور به گردن الكساندر بگذارد .\r\nخاريس مىنويسد در يك بزمى چون الكساندر باده نوشيد و نوبت به پيرامونيان رسيد يكى كه جام برگرفت از جا برخاسته به قربانگاه « 3 » خانه نزديك گرديد و چون باده را سر كشيد نخست نماز بر الكساندر برده سپس او را بوسيد و پس از آن به جاى خود در گرد ميز برگشت .\r\nهمگى ديگران هر يكى به نوبت خود اين كار را كردند مگر كاليسثينس كه چون نوبت باده‌خوارى به او رسيد ، جام را گرفته سركشيد . الكساندر كه با هيفاستيون گرم گفتگو بود متوجه او نشد ولى چون او براى بوسيدن پادشاه آمد ديمتريوس روى به الكساندر كرده چنين گفت :\r\n\r\n\r\n","description":"","footnote":"\r\n( 1 ) . از اينجا اندكى انداخته شده .\r\n( 2 ) .  Callisthenes \r\n( 3 ) . جايى در خانه كه براى ستايش خدايان آماده بوده .\r\n","page_name":" 313 ","page_number":313},
  {"content":"\r\n\r\nنگذاريد اى پادشاه او شما را ببوسد .\r\nزيرا همچون ما نماز بر شما نبرد .\r\nپادشاه كاليسثينس را از خود دور كرد ولى او باكى نكرده چنين گفت :\r\nمن تنها بوسيدن را از ديگران كم دارم .\r\nاين رفتار بىباكانه او عنوان به دست هيفاستيون داد كه او را متهم ساخته بگويد پيمان را كه بسته بود كه پادشاه را همچون ديگران گرامى بدارد بشكسته است . آنچه كار را بدتر كرد آنكه كسانى همچون لوسيماخوس و هاگنون مدعى شدند كه آن فريب‌كار ( كالسثنيس ) در همه جا به خود باليده چنين مىگويد كه از ميان هزاران كس تنها من بودم كه آزادى خود را نگاهداشته و با خودسرى يك مرد خودكامه نبرد نمودم . مىگفتند در نتيجه اين گفته‌ها جوانان پى او را گرفته‌اند و او را سخت گرامى مىدارند .\r\nدر سايه اين زمينهء بدگمانى بود كه چون داستان دسته‌بندى هرمولايوس « 1 » از پرده بيرون افتاد تهمتهايى كه دشمنان فيلسوف به او مىزدند به آسانى باور كرده شد ، از جمله تهمتها آنكه چون هرمولايوس از او پرسيده :\r\nچه كارى كنم كه بنام‌ترين كسى در گيتى باشم ؟\r\nفيلسوف پاسخ گفته :\r\nآن كس را كه امروز بنامترين كسى در گيتى است بكش !\r\nو براى آنكه او را در اين كار دلير گرداند گفته بود :\r\nمبادا از تخت زرين بترسى ! يا فراموش كنى كه الكساندر نيز همچون ديگران بيمار مىشود ، و هم‌چون ديگران زخم برمىدارد .\r\nليكن هيچ‌يك از همدستان هرمولايوس در بدترين حال سختى خود هيچ نامى از فيلسوف به عنوان همدستى در آن قصد به ميان نياوردند . خود الكساندر هم در نامه‌هايش كه پس از آشكار شدن آن دسته‌بندى به كراتروس يا به آتالوس يا به آلكيتاس « 2 » نوشته چنين مىگويد :\r\nكه جوانانى كه گرفتار شده به شكنجه درآورده شدند ، چنين باز نمودند كه در آن قصد كشتن به اختيار خود شركت نموده‌اند بىآنكه كسى آنان را بر آن كار وادارد . ليكن پس از\r\n\r\n\r\n","description":"","footnote":"\r\n( 1 ) .  Hermolaus \r\n( 2 ) .  Alcetas \r\n","page_name":" 314 ","page_number":314},
  {"content":"\r\n\r\nزمانى در يك نامه‌اى كه به آنتيپاتر مىنويسد كاليسثنيس را متهم ساخته چنين مىگويد : آن جوانان را ماكيدونيان سنگسار كردند . اما فريبكار ( مقصودش كاليسثنيس است ) من منتظرم كه او را با كسانى كه وى را نزد من فرستادند و كسانى كه به كشندگان من در شهرهاى خود پناه داده‌اند . يك جا كيفر بدهم .\r\nاين عبارت تهديد آشكار بر ارسطو مىباشد . چه كاليسثنيس به جهت خويشى كه با ارسطو داشته و پسر هيرو « 1 » خواهرزاده يا برادرزاده « 2 » او بوده در خانه وى درس خوانده بود . مرگ كاليسثنيس را نيز به چندين راه نوشته‌اند : پاره‌اى گفته‌اند : الكساندر فرمان داد او را از گلو بياويختند . ديگران نوشته‌اند كه در زندان به ناخوشى درگذشت . خاريس مىنويسد : از بيم آنكه او با ارسطو گرد نيامده و در آن كارشكنى خود پيشرفت بيشتر پيدا نكند او را گرفته بند نمودند و هفت ماه در زنجير بود كه بسيار تنومند شده و بيمارى كرم نيز داشت تا در آنجا در گذشت و اين هنگامى بود كه الكساندر در هند كشور مالى اوكسودراكى « 3 » زخمى گرديده بود .\r\nاكنون به سخن خود بازگرديم : الكساندر چون آهنگ لشكركشى بر هند را داشت مىديد كه سپاهيان هر يكى خواسته و كالاى بسيار به دست آورده و هر كدام داراى بار سنگينى شده و اين كار آنان را از راه‌پيمايى باز مىدارد . اين بود كه بامداد هنگامى كه چهار چرخه‌هاى بار انباشته شده و براى راه آماده گرديده بود ناگهان اسكندر فرا رسيده نخست فرمان داد بر بارهاى خود آتش زدند ، سپس بر بارهاى دوستان خود و از آن پس بر بارهاى سپاهيان آتش بزد .\r\nاين كار به انديشه سخت دشوار مىنمود و بىشك مايه ناخرسندى كسانى شمرده مىشد .\r\nولى انجامش آن دشوارى را نداشت . زيرا انبوه سپاهيان تو گويى كسى به آنان ياد داده بود صدا به صدا داده داد مىزدند كه تنها آنچه را كه دربايست است نگاه داشته باز مانده را آتش بزنيد و در اين كار ياورى از همديگر دريغ نمىساختند .\r\nاين كار سپاهيان بيش از همه بر استوارى الكساندر بيافزود و او را در قصدهايى كه داشت پافشارتر گردانيد . در اين آخرها الكساندر تندخو گرديده از هركس گناهى سر مىزد پاداش سختى مىداد .\r\n\r\n\r\n","description":"","footnote":"\r\n( 1 ) .  Hero \r\n( 2 ) . در زبانهاى اروپايى براى خواهرزاده و برادرزاده يك كلمه بيش نيست و اين ترديد از آنجا برخاسته .\r\n( 3 ) .  Malli Oxydracae \r\n","page_name":" 315 ","page_number":315},
  {"content":"\r\n\r\nچنان كه ميناندر « 1 » را كه يكى از دوستان او بود به گناه اينكه در جنگل پاسبان بوده و آنجا را رها ساخته بود بكشت . نيز ارسوداتيس « 2 » را كه يكى از ايرانيان بود و از او كناره‌جويى كرده با دست خود گردن زد .\r\nهنرهاى الكساندر را تنها آن نبايد دانست كه در جنگها دليرى مىكرد و از زخم يافتن خويش و كشته‌شدن سپاهيانش دل شكسته نمىگرديد . نيز از گزندهايى كه از بدى هوا به لشكر او مىرسيد سستى در كار نمىنمود . بلكه هنر مهم او اين است كه هميشه با پيش‌آمدها كشاكش كرده بر آنها فيروزى مىيافت و هيچ كارى را نشدنى نمىدانست .\r\nگفته‌اند : زمانى كه اسكندر سيسيمثريس « 3 » را به محاصره گرفت و دژ او بسيار استوار و در جاى بلندى نهاده بود كه دست به آن نمىرسيد و همگى سپاهيان نوميد بودند .\r\nالكساندر از اكسوارتيس « 4 » پرسيد :\r\nآيا سيسيمثريس مرد دليرى است .\r\nپاسخ داد :\r\nاو ترسوترين كس در جهان مىباشد .\r\nالكساندر گفت :\r\nپس ما به آسانى دژ را مىگيريم . زيرا كه نگاهدار او ناتوان است .\r\nسپس فرمان هجوم داده در اندك زمانى سيسيمثريس را چندان به ترس انداخت كه دژ را بسپرد . در جاى ديگرى كه نيز جنگ سختى برپا بود ، الكساندر جوانى را كه نيز نام الكساندر داشت نزد خود خوانده چنين گفت :\r\nتو بايد به جهت اين نام دليرى بسيار نمايى .\r\nآن جوان آن روز چندان جان‌سپارى كرده دليرى نمود كه كشته گرديد ، الكساندر چون آن را شنيد سخت اندوهناك شد . زمان ديگرى كه بايستى دژى را به محاصره بگيرند چون در ميان لشكرگاه او و دژ رود ژرفى بود و سپاهيان از گذشتن آن باز ايستادند ، الكساندر اين ديده خود به كنار رود شتافت و چون آنجا رسيد گفت :\r\nدريغ كه من شنا نمىتوانم .\r\n\r\n\r\n","description":"","footnote":"\r\n( 1 ) .  Minander \r\n( 2 ) .  Orsodates \r\n( 3 ) .  Sisimithres \r\n( 4 ) .  Oxyartes \r\n","page_name":" 316 ","page_number":316},
  {"content":"\r\n\r\nو اين گفته خواست كه به دستيارى سپر خود از رود بگذرد ولى جلويش را گرفته نگذاردند و سپاهيان غيرت كرده به هجوم پرداختند و به آسانى آن دژ را بگشادند .\r\nدر اين هنگام فرستادگانى از ديگر دژهايى كه در محاصره بود نزد او رسيده بودند و چون او را ديدند كه تنها مىگردد و پاسبانى همراهش نيست در شگفت شدند .\r\nدر اين ميان بالش براى او آوردند و او خويشتن به روى آن ننشسته به يكى از فرستادگان كه سالخورده‌تر بود و آكوفيس « 1 » نام داشت فرمان داد به روى آن نشيند . آكوفيس را شگفت بيشتر گرديده پرسيد :\r\nمردم شهر ما چه بكنند كه دوست شما بگردند ؟ !\r\nالكساندر پاسخ داد :\r\nشما را به فرمانروايى خود برگزيده صد تن از بهترين كسان خود را به نوا نزد من بفرستند .\r\nآكوفيس خنديده گفت :\r\nاگر صد تن از بدترين كسان را نزد شما بفرستيم فرمان‌روايى من بهتر و آسان‌تر خواهد بود .\r\nپهناورى كشور پادشاه تاكسيلس « 2 » را در هندوستان گمان كرده‌اند كه به اندازه پهناورى مصر باشد ، ولى از جهت داشتن چراگاه‌ها و ميوه‌هاى شيرين بر مصر برترى دارد . خود پادشاه به دانايى مشهور بوده . چنان كه در نخستين ديدار خود با الكساندر به او چنين گفت :\r\nبهر چه ما با هم مىجنگيم ؟ آيا مقصود شما از اين تاختن به سرزمين ما آن است كه آب و نان ما را كه خردمندان تنها بر سر آن مىجنگند از دست ما بربايى ؟ اگر مقصود شما آن چيزهاى ديگرى باشد كه مردم آنها را توانگرى مىشمارند ، در اين حال ببينيم اگر نزد من بيشتر از شماست من مىتوانم آنچه دارم به شما بدهم . و اگر نزد شما بيشتر است مانعى ندارم كه سپاسگزار پذيرفتن بخشش از شما باشم .\r\nالكساندر از اين سخن چندان خوشدل گرديد كه دست به گردن او انداخته گفت :\r\nآيا اين سخنان دلنشين شما و رفتار مهرآميزى كه داريد شما را از جنگ بىنياز خواهد ساخت ؟ نه ! شما رهايى نخواهيد يافت تا من جنگى با شما بكنم و بر شما بنمايم كه هر اندازه كه بخشنده باشيد . بهتر از من نيستند .\r\n\r\n\r\n","description":"","footnote":"\r\n( 1 ) .  Acuphis \r\n( 2 ) .  Taxiles \r\n","page_name":" 317 ","page_number":317},
  {"content":"\r\n\r\nسپس هديه‌هايى از او پذيرفته و هديه‌هاى بهترى به او داد . نيز پولهاى زرينى كه تازه سكه زده شده بود يك هزار تالنت به او پرداخت . پيرمردان از پيرامونيان الكساندر از اين كار ناخشنود بودند ، ولى الكساندر با آن پول دلهاى بسيارى از هنديان را به دست آورد .\r\nگروهى از دلاوران هندى در شهرها گرد آمده به نگهدارى آنها برخاسته بودند و چندان دلاورى از خود نمودند كه الكساندر را بيم برداشت تا سرانجام به آنان زينهار داده همه را از شمشير گذراند . اين زينهار خوارى يك لكه‌اى بر روى كارهاى جنگى اوست كه اگر آن نبود بدانسان كه در آغاز پادشاهيش بود تا انجام پاك و بىلكه مىماند . فيلسوفان هند كه بر دشمنى او برخاسته و بزرگانى را كه به او پيوسته بودند نكوهش مىنمودند و مردم را به نگهدارى آزادى خود برمىانگيختند چند كس از آن فيلسوفان را گرفته از گلو بياويخت .\r\nالكساندر در نامه‌هاى خود تفصيل جنگ با پوروس « 1 » را شرح داده چنين مىگويد . ميان دو سپاه رود هوداسپس « 2 » نهاده بود . در آن سوى رود پوروس فيلهاى خود را به صف نهاده پاسبانى گذرگاه آب را مىكرد و از لشكرگاه او هميشه هياهو و غوغا بلند بود و اين را براى آن مىكردند كه هنديان را براى جنگ بشورانند . مىنويسد :\r\nما در يك شب تاريك و پر طوفانى از گذرگاه ديگرى رود را گذشته به جزيره كوچكى درآمديم پيادگان و دسته‌اى از سوارگان توانستند از آب بگذرند .\r\nدر اين هنگام ناگهان باران بسيار تندى درگرفته رعد غريدن و برق زدن گرفت و ما با آنكه كسانى از سپاهيان خود را ديديم كه با برق سوخته و مردند جزيره را از دست نداده به آن سوى رود روانه شديم و باز مىگويد :\r\nپس از اين طوفان ناگهان آب رود بسيار انبوه و سخت تند گرديده و در كنار خود گودالى پديد آورده ، ما از آب بيرون آمديم اما جايى را براى پاگزاردن پيدا نمىكرديم و همه جا لغزشگاه و باتلاق بود . در اين هنگام بود كه الكساندر اين عبارت را گفت :\r\nاى آتنيان ! من براى آنكه شايسته ستايش شما باشم با چه گزندهايى روبه‌رو مىشوم .\r\nاين سخنى است كه اونيسكريتوس نگاشته است . باز الكساندر مىگويد :\r\nسپاهيان چون به گودال رسيدند ، قايقها را رها كرده با زره و ابزارهاى جنگى خود به آب زدند و آب تا سينه‌هاى آنان بالا مىآمد . خود من با سواره دو ميل و نيم جلوتر از پياده\r\n\r\n\r\n","description":"","footnote":"\r\n( 1 ) .  Porus \r\n( 2 ) .  Hydaspes \r\n","page_name":" 318 ","page_number":318},
  {"content":"\r\n\r\nرفتم كه اگر دشمن حمله‌اى كرد پشتيبان آنها باشم تا پيادگان بتوانند به يارى آنان برسند و اين پيش‌بينى بجا بوده ، زيرا همين‌كه پيش رفتيم ناگهان هزار سواره و شصت گردونه زره‌پوش از دشمن كه از لشكرگاه خود جدا شده بودند حمله آوردند و من با آنان جنگيده چهار صد سواره را گشته همه گردونه‌ها را به يغما گرفتم . خود پوروس چون دريافته بود كه شايد من از آب بگذرم اندكى از سپاه خود را در كنار گذارده بود كه بازمانده ماكيدونيان را از گذشتن رود باز دارند و خويشتن با انبوه سپاه روى به ما آورد .\r\nولى من چون فزونى دشمن را ديدم و بايستى از آسيب فيلها لشكر خود را نگاهدارم لشكر ، را به دو بخش كرده خودم به دست چپ سپاه دشمن تاخته به كوئنوس « 1 » دستور دادم كه به دست راست بتازد و اين تدبير نتيجه درستى داد ، زيرا دست راست و دست چپ هر دو شكست يافته به سوى دل سپاه فشار آوردند و گرد فيلها فراهم آمده و در آنجا به جنگ تن به تن برخواستند و هنوز ساعت هشتم روز بود كه دشمن پاك زبون گرديد .\r\nاين شرحى است كه خود جهانگشا در نگارشهاى خود از اين جنگ داده .\r\nشايد همگى تاريخنگاران اين سخن را نوشته‌اند كه خود پوروس چهار ذراع و يك وجب بلندى داشت و چون بر روى فيل خود كه فيل بس بزرگى بود مىنشست از بلندى و تنومندى چنان مىنمود كه كسان ديگر بر روى اسب . فيل او در سراسر جنگ هوش شگفتى از خود مىنمود و پاسبانى شگفتى از پوروس مىكرد . زيرا تا هنگامى كه نيرو در تن داشت و مىتوانست جنگ نمايد دليرانه جنگ كرده هر كه را كه نزديك مىشد دور مىراند ولى چون زخمهاى فراوان به تن او رسيده و هم ديد كه پياپى تير به سوى او مىاندازند در اين هنگام بود كه به آهستگى فرو خوابيده با خرطوم خود تيرها را بيرون مىكشيد . پوروس چون دستگير افتاد الكساندر از او پرسيد :\r\nچگونه مىخواهى با تو رفتار شود ؟\r\nپاسخ داد :\r\nپادشاهانه .\r\nالكساندر با او رفتار بسيار نيكى كرده او را به دست نشاندگى در آن فرمانروايى كه داشت باز گذاشت . و آنگاه سرزمينهايى كه از اين سو و آنسو از ديگران گرفته بود همه را به او سپرد .\r\n\r\n\r\n","description":"","footnote":"\r\n( 1 ) .  Coenus \r\n","page_name":" 319 ","page_number":319},
  {"content":"\r\n\r\nو گفته‌اند كه همين سرزمين پانزده گونه مردم در آن زندگى داشت و داراى پنجهزار شهر بزرگ بود ، گذشته از ديه‌هاى فراوانى كه داشت . هم سرزمين ديگرى را كه سه برابر بزرگتر از اين شمرده مىشد و به دست آورده بود به فيلپوس كه يكى از دوستانش بود سپرد .\r\nكمى پس از جنگ با پوروس بوكيفالوس ( اسب اسكندر ) مرد . برخى نوشته‌اند اين در نتيجه زخمهايى بود كه برداشته بود و در ميان معالجه بمرد ولى او نيسكريتوس مىنويسد كه مرگ او از فزونى سال و از فرسودگى بود . زيرا تا اين هنگام سى سال داشت . الكساندر از مرگ آن چندان غمگين گرديد كه تو گويى يك دوست وفادار نزديكى را از دست داده و شهرى در كنار هوداسپس بنياد گزارده به ياد آن اسب « بوكيفاليا » نام نهاد . نيز گفته‌اند شهر ديگرى را به ياد سگى كه همراه آورده بود و بسيار دوست مىداشت بنياد نهاده به نام آن پتيراس « 1 » بخواند .\r\nاين جنگ آخر با پوروس چشم ماكيدونيان را ترسانيده و دليرى آنان را به انجام رسانيد كه ديگر نتوانستند در هند پيش بروند . زيرا چون ديدند دشمنى كه بيش از بيست هزار پياده و دو هزار سواره به ميدان نياورده بود براى چيرگى بر او آن همه سختى ديدند ، اين است به خود حق دادند كه الكساندر را از گذشتن رود گانگ كه چنان كه به آنان گفته شده بود چهار ميل پهناى آن و چهار صد گز ژرفى آن بوده و در آن سوى سپاهيان بىشمارى گرد آمده به انتظار ماكيدونيان نشسته بودند باز دارند .\r\nزيرا چنين خبر رسيده بود كه پادشاه گانداريتان « 2 » و پادشاه پرايسيان « 3 » در آن سوى رود انتظار شما را دارند و هشتاد هزار سواره و دويست هزار پياده و هشتهزار گردونه زره‌پوش و شش هزار فيل جنگى همراه آورده‌اند . هم نبايد پنداشت كه اين خبرها دروغ بوده .\r\nزيرا اندروكوتوس « 4 » كه چندى پس از اين در آن سرزمين پادشاهى يافت ، پانصد فيل يك جا به سلوكوس « 5 » هديه فرستاد . نيز او سپاهى از شش هزار تن پديد آورده بر سراسر هند فرمانروا شد .\r\nالكساندر نخست از اين ايستادگى سپاهيان سخت برآشفته غمگين گرديد ، چندانكه از\r\n\r\n\r\n","description":"","footnote":"\r\n( 1 ) .  Petiras \r\n( 2 ) .  Candaritan \r\n( 3 ) .  Praesian \r\n( 4 ) .  Androcattus \r\n( 5 ) .  Seleucus \r\n","page_name":" 320 ","page_number":320},
  {"content":"\r\n\r\nچادر خود بيرون نيامده و خود را به روى زمين انداخته به سپاهيان پيام فرستاد كه اگر شما به گذشتن از گانگ راضى نشويد من از رنجهاى گذشته شما هم خرسندى نخواهم نمود .\r\nزيرا بازگشتن ما از اينجا خود دليل شكست خواهد بود . و ليكن سپس چون پافشارى دوستان خود را ديد و نيز سپاهيان در برابر چادر او گرد آمده زاريها مىنمودند ناگزير شده و با آنان همداستان گرديد .\r\nولى خوددارى از اين نكرد كه در آنجاها يادگارىهاى دروغ‌آميز و فريبكارانه از خود بگزارد تا در زمانهاى آينده مردم او را و كارهايش را بسيار بزرگ‌تر و باشكوه‌تر بشناسند .\r\nمثلا زره‌هايى بسيار بزرگ‌تر از آنكه سپاهيان او مىپوشيدند و لگام و ابزارهاى ديگر اسب بسيار بزرگ‌تر از آنكه داشتند ساخته در اينجا و آنجا پراكنده نمود .\r\nنيز در آنجاها قربانگاه‌ها براى خدايان بنياد نهاد كه هنوز در زمان ما پادشاهان پرايسيان به هنگام گذشتن از رود سر در برابر آنها فرو مىآورند بدانسان كه رسم يونانيان بوده . آندرو كوتوس در آن هنگام پسر بچه‌اى بوده و آلكساندر را در آنجا ديده .\r\nگفته‌اند بارها مىگفته كه الكساندر بسيار اندك مانده بود كه خود را پادشاه همه آن سرزمينها گرداند . پادشاه آن زمان بسيار خوار و در نزد مردم مبغوض بوده و اين در سايه بدى زندگانى او بوده است .\r\nپس از اين كارها الكساندر خواست اقيانوس را هم ديده باشد اين بود دستور داد كشتيهايى ساختند و او در آنها نشسته تماشاكنان رود را مىپيمود ، ولى اين كشتىرانى او پاك بيهوده و بىسود نشد .\r\nزيرا در چند جا از اين سو يا از آن سو به خشكى درآمده شهرهاى استوار بگشاد ليكن در محاصره يك شهرى از آن ماليان كه مردمى از هنديان و به فزونى دليرى مشهور بودند ، خود را به خطر سختى انداخت . بدينسان كه چون شهر را تيرباران كرده جنگجويان شهرى را دور راندند . خود آلكساندر نخستين كسى بود كه از نردبان بالا رفت و همين‌كه پاى او به ديوار رسيد نردبان بشكست و او در آنجا تنها ماند و از سوى ديگر شهربانان از پايين او را به تير باران گرفتند .\r\nدر چنين هنگام سختى او خود را نباخته كارى كه كرد اين بود كه از آن بالا جهيده خود را به ميان دشمنان انداخت و اين خوشبختى او بود كه بر روى پاهاى خود افتاده و قضا را از\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nدرخشندگى زره او شهريان چنين مىپنداشتند كه روشنايى از او برمىجهد يا خود چيز سراپا روشنى ميانه او و ايشان حايل است و به اين پندار ترس گرفته از گرد او پراكنده شدند .\r\nليكن سپس چون دو تن از پاسبانان خاص به الكساندر پيوستند و آن ترس از شهربانان دور شد به جنگ پيش‌آمده دست به دست نبرد نمودند و سخت مىكوشيدند كه او را با نيزه يا شمشير زخمى سازند .\r\nالكساندر دليرانه مىكوشيد و خود را نگه مىداشت تا يكى از شهربانان از دور تيرى انداخته و چنان زور نمود كه پيكان از زره گذشته در ميان دنده‌هاى او زير سينه جا گرفت . اين زخم چندان سخت بود كه الكساندر خوددارى نتوانسته و خود را پس كشيده زانو به زمين نهاده بايستاد . آن تيرزن چون چنين ديد با شمشير كشيده بر سر او تاخت و خودكار او را مىساخت . اگر نبود كه پئوكستيس « 1 » و ليمنائوس « 2 » كه هر دو زخمى بودند ، خود را به ميان انداختند . ليمنائوس نزديك به مرگ بود .\r\nولى پئوكستيس ايستادگى كرده يارى نمود تا الكساندر آن شهربان را بكشت . بااين‌همه هنوز او از خطر نرست . زيرا گذشته از زخمهاى ديگر كه برداشته بود ناگهان گرزى بر گردنش زدند كه ديگر خوددارى نتوانسته ناگزير شد به ديوار تكيه نمايد . ولى باز با دشمنان روبرو ايستاده جلوگيرى مىكرد تا در اين ميان ماكيدونيان راه پيدا كرده به درون ريختند . و به گردش درآمده او را كه اين زمان پاك هوش خود را باخته بود به چادرى فرستادند و در سراسر لشكر شهرت يافت كه او كشته شده . و چون خواستند تير را از تن او درآورند چون تير بس بزرگ و كارگرى بود و در ميان استخوان استوار شده بود ، در ميان كار از حال رفت و نزديك به مردن بود تا پس از درآمدن تير دوباره به حال خود برگشت .\r\nاگرچه خطر گذشت ولى چون سخت ناتوان شده بود تا ديرزمانى بيرون نيامده به آسودگى مىپرداخت تا روزى آواز ماكيدونيان را در بيرون شنيد كه براى ديدن او گرد آمده بودند و او بيرون آمده قربانيهايى براى خدايان كرده زود بازگشت . در اين گردش دريايى الكساندر در اين سو و آن سوى خشكى يك رشته شهرهاى مهمى را به دست آورد .\r\nهم در اين گردش او بود كه ده تن از فيلسوفان هندى را دستگير كرد ، زيرا آنان مردم را بر وى شورانيده كار را بر ماكيدونيان سخت مىگردانيدند . اينان را « گومنوسوفى » مىناميدند .\r\n\r\n\r\n","description":"","footnote":"\r\n( 1 ) .  Peucestes \r\n( 2 ) .  Limnaems \r\n","page_name":" 322 ","page_number":322},
  {"content":"\r\n\r\nشهرت ايشان در پاسخ كوتاه و پرمغز بود كه به هر پرسشى بيدرنگ پاسخ مىدادند . الكساندر خواست ايشان را بيازمايد بدينسان كه از هر يكى پرسش سختى نمايد و هر يكى كه پاسخ مناسبى ندهد سزاى او كشتن باشد و بزرگ‌ترين آنان را به داورى برگزيد « 1 » از نخستين پرسيد :\r\nآيا مردگان بيشتراند يا زندگان .\r\nپاسخ داد :\r\nزندگان . زيرا آنكه مرده‌اند هيچ نيستند .\r\nاز دومى پرسيد :\r\nآيا در زمين جانوران بيشتر پديد مىآيد يا در دريا .\r\nپاسخ داد :\r\nدر زمين . چرا كه دريا نيز بخشى از زمين مىباشد .\r\nپرسش از سومى اين بود :\r\nحيله‌گرترين جانوران كدامست .\r\nاو پاسخ داد :\r\nآنكه هنوز مردمان به او دست نيافته‌اند .\r\nاز چهارمى پرسيد :\r\nاينكه مردم را به شورش برمىانگيختى چه دليل به كار مىبردى .\r\nاو پاسخ داد :\r\nدليلى جز اين نداشتم كه هر كسى بايد مردانه زيسته و گرنه مردانه بميرد .\r\nاز پنجمى پرسيد :\r\nآيا شب بزرگ‌تر است يا روز .\r\nاو پاسخ گفت :\r\nسرانجام روز يك روز بزرگ‌تر است .\r\nو چون ديد الكساندر سخن او را در نيافت و قانع نشد گفت :\r\n\r\n\r\n","description":"","footnote":"\r\n( 1 ) . اين داستان را فردوسى نيز در شاهنامه آورده ولى او مىگويد الكساندر همه پرسشها را از يك تن نمود و چنان كه شعرهاى شاعر را با اين داستان پلوتارخ بسنجيم خواهيم ديد در بسيارى از پرسشها و پاسخها تحريف هم رويداده .\r\n","page_name":" 323 ","page_number":323},
  {"content":"\r\n\r\nپرسشهاى شگفتى كه مىكنى جز در انتظار پاسخهاى شگفت مباش .\r\nسپس از ديگرى پرسيد :\r\nيك مردى چه كند كه نزد مردم بسيار گرامى باشد .\r\nاو چنين گفت :\r\nنيرومند بوده ولى سهمناك نباشد .\r\nاز هفتمى پرسيد :\r\nيك مردى چگونه مىتواند خدا شود .\r\nپاسخ داد :\r\nبايد آن كند كه جز از خدا برنمىآيد .\r\nهشتمى پاسخ داد :\r\nزندگى نيرومندتر از مرگ مىباشد زيرا مىتواند به آنهمه ، بدبختيها شكيبايى كند .\r\nاز آخرين چون پرسيد :\r\nتا چه اندازه شايسته است كه آدمى زندگى كند ؟\r\nپاسخ داد :\r\nتا اندازه‌اى كه مرگ را بيشتر دوست دارد تا زنده ماندن را .\r\nاين زمان الكساندر روى به آن كسى كرد كه او را به داورى برگمارده بودند و فرمان داد كه داورى خود را بنمايد :\r\nاو چنين گفت :\r\nآنچه من فهميدم هر يكى از اينان بدتر از ديگرى پاسخ داد .\r\nالكساندر گفت :\r\nاگر داورى شما اين باشد نخست خود شما كشتنى خواهيد بود .\r\nاو پاسخ داد :\r\nنه ! مگر آن گفته شما كه هر كه پاسخ بد داد كشته خواهد شد دروغ باشد .\r\nكوتاه سخن ؛ الكساندر به هر كدام بخششى كرده همه را آزاد ساخت .\r\nولى به فيلسوفان ديگر كه مشهورتر از اينان بودند و هر كدام در گوشه‌اى تنها مىزيستند\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nاونيسكريتوس را كه شاگرد ديوگنيس بدانديش « 1 » بود فرستاده از آنان خواستار شد كه نزد او بيايند . كالانوس را گفته‌اند كه با كبر و بىپروايى درآمد و به او دستور داد كه نخست لخت شده سپس نزد او بيايد و گرنه هرگز سخنى به او نخواهد گفت اگرچه از پيش خود زئوس آمده باشد .\r\nليكن دانداميس او را به نرمى و مهربانى پذيرفته به سخنانى كه او از سوگراتيس ( سقراط ) و پوتاگوراس « 2 » و ديوجنيس نقل مىكرد گوش داده گفت : اينان بزرگانىاند و در هيچ چيزى لغزشى از آنان نمىبينم جز در دلبستگى سختى كه به قانون و عادتهاى كشور خود دارند .\r\nبرخى ديگر گفته‌اند كه دانداميس تنها اين را پرسيد كه براى چه الكساندر رنج كشيده آن همه راه را تا اينجا آمده است ؟ به‌هرحال كالانوس را هم تكسيليس راضى ساخت كه به ديدار الكساندر برود . گفته‌اند كه نام درست او سفينيس « 3 » بوده ولى چون عادت داشت كه پياپى كلمه « كاله » را كه در هندى به جاى سلام است به كار ببرد از اين جهت يونانيان نام او را كالانوس گزاردند .\r\nگفته‌اند او نكته پرمغز مهمى را درباره فرمانروايى الكساندر نشان داد بدينسان كه پوست خشكيده چروكيده را بر زمين انداخته از كنار آن راه رفت و به هر كنارى كه پاى مىگذاشت كنار ديگر از زمين بلند مىشد . ولى چون بر ميان پوست پاى گذاشت كناره‌ها نيز به حال خود بودند و بدينسان فهمانيد كه پادشاه بايد در دل پادشاهى خود جاىگزين باشد نه اينكه در كنار و گوشه آن بگردد .\r\nاين سفر الكساندر بر روى رود هفت ماه درازا كشيد و چون به دريا درآمد به جزيره‌اى رسيد كه خودش آن را اسكيلسنتيس « 4 » ناميده ولى ديگران پسلتكيس « 5 » خوانده‌اند و چون در آنجا به خشكى درآمد قربانيها كرده و تماشايى كه مىخواست به دريا نمود .\r\nدر همانجا از خدا خواستار شد كه نگزارند جهان‌گشاى ديگرى به دور تر از آنجا كه او رفته است برود ، سپس دستور داد كشتيهاى او كه نيارخوس « 6 » را فرمانده آنها و اونيسكرتيوس را راننده آنها برگماشت در دريا به گردش و جستجو بپردازند و كنارهاى هند را به دست راست\r\n\r\n\r\n","description":"","footnote":"\r\n( 1 ) . مقصود از بدانديش آنكه بر همه چيز زندگى نكوهش كرده و همه كس را بد مىشمارده‌اند .\r\n( 2 ) .  Pythagoras \r\n( 3 ) .  Sphines \r\n( 4 ) .  Scillenstis \r\n( 5 ) .  Psiltucis \r\n( 6 ) .  Nearchus \r\n","page_name":" 325 ","page_number":325},
  {"content":"\r\n\r\nخود انداخته راه پيمايند و خود او راه خشكى را پيش گرفته به سرزمين اورتيس « 1 » درآمد . در آنجا بود كه از جهت خوراك به سختى افتادند چندانكه بسيارى از كسان او از گرسنگى بمردند و از يكصد و بيست هزار پياده و پانزده هزار سواره كه همراه برده بود به سختى توانست يكچهارم آنان را از اين سفر هند باز پس بياورد . بازماند آن از ناخوشيها و از گرماى جانسوز و بالاتر از همه از گرسنگى نابود شدند . زيرا راه آنها از سرزمين بىآب و خشكى بود كه مردم آنجا جز اندكى گوسفند نداشتند و گوشت آنها نيز بدبو و ناگوار بود و از اين جهت ناچار بودند كه با گوشت ماهى زندگى نمايند .\r\nپس از شش روز راه‌پيمايى به گيدروسيا « 2 » رسيدند و در آنجا خوردنى و همه چيز بسيار فراوان بود . زيرا پادشاهان همسايه و حكمرانان شهرهاى نزديك آمدن او را شنيده هنوز پيش از رسيدن آماده كرده بودند چون سپاهيان اندكى در آنجا بياسودند راه كارمانيا « 3 » را پيش گرفتند و در سراسر راه جشن و سور برپا داشتند . زيرا براى خود الكساندر و همرهان او تخته فرشى بلند تهيه نمودند كه هشت اسب آن را به آهستگى مىكشيد و آنان بىپرده بر روى آن نشسته شب و روز به باده‌گسارى و خوشگزارى مىپرداختند . پشت سر آن گردونه‌هاى بيشمارى بود كه برخى را با پارچه‌هاى ارغوانى پوشيده و بر روى برخى سايه‌بان از شاخهاى درخت درست كرده بودند كه زود عوض كرده نمىگزاردند بخشكد و در آنها بازمانده دوستان و سركردگان او نشسته و بساكهاى گل بر سر خود سرگرم باده‌گسارى بودند . ديگر در اينجا خود و سپر و زره هرگز ديده نمىشد . سپاهيان همه در دست خود جامها و فنجانهاى را داشتند كه در خمها و قدحهاى بزرگ فرو برده پر مىساختند و به نام تندرستى يكديگر مىخوردند .\r\nاز سراسر راه آواز سرناونى بلند بود كه مىزدند و مىكوبيدند و زنان مىرقصيدند بدانسان كه در جشنهاى باخوس « 4 » ديده مىشد .\r\nالكساندر چون بدينسان به كوشك گيدروسيا رسيده در آنجا نشيمن گرفت كشتىبان وى نيارخوس نزد او آمده و با داستان سفر خود الكساندر را چندان به هيجان آورد كه خواست\r\n\r\n\r\n","description":"","footnote":"\r\n( 1 ) .  Orites \r\n( 2 ) .  Gedrosia \r\n( 3 ) .  Carmania  كرمان كنونى .\r\n( 4 ) .  Bacchus  خداى مى .\r\n","page_name":" 326 ","page_number":326},
  {"content":"\r\n\r\nخود از دهانه ايوفراتش ( فرات ) با يك دسته بزرگى از كشتيها درياپيمايى كرده كنارهاى عربستان و آفريقا را گردش كند و از كنار ستونهاى هركلس « 1 » به ماكيدونيا برود .\r\nاين بود دستور داد كه كشتيهاى فراوانى در ثاپساكوس « 2 » ساخته در همه جا ناخدايان و درياپيمايان آماده باشند . ولى چون هنگامى كه در هندوستان خبرهايى از سختى كار در برابر هنديان و از زخم برداشتن او در جنگ با ماليان به ايران و به همه جا رسيده مردم از زنده برگشتن او نوميد بوده‌اند و از سوى ديگر بدرفتارى حكمرانانى كه او بر شهرها گمارده بود مردم را به ستوه آورده بود ، از اين جهت در همه جا مردم به جنبش برخاسته و رشته كارها نزديك به گسيختن بود . در خود ماكيدونيا اولمپياس و كلئوپترا به دشمنى آنتپاتو برخاسته فرمانروايى را در ميانه خود به دو بخش كرده بودند . بدينسان كه اپيروس از آن اولمپياس باشد و ماكيدونى از آن كلئوپترا . الكساندر چون اين خبر را شنيد گفت مادرم بخش بهترى را براى خود گرفته زيرا ماكيدونيان زير بار فرمانروايى زنان نمىروند .\r\nاين بود كه نيارخوس را بار ديگر راه انداخته دستور داد كه كنارهاى دريا را بگردد . خود او راه را كه پيش گرفت در هر كجا به فرمانرواى بدرفتار سزاها داده به ويژه اكسوارتيس « 3 » يكى از پسران ابوليتيس « 4 » را با دست خود با نيزه بكشت .\r\nخود ابولتس كه به جاى آذوقه و خوراك براى اسبان سه هزار تالنت پول سكه زده شده آورده بود ، الكساندر فرمان داد آن پولها را در جلو اسبها ريختند و چون اسبها نزديك آنها نرفتند الكساندر گفت پس اين چه آذوقه‌اى است كه براى ما آورده‌اى ؟ فرمان داد او را به زندان بردند .\r\nچون به پارس رسيد پول در ميان زنان پراكند بدانسان كه رسم پادشاهان خود ايشان بود كه بارها به پارس آمده به هر يكى از زنان تكه زرى مىدادند و چنان كه گفته‌اند برخى از ايشان از جهت اين رسم كمتر به پارس مىآمدند . از جمله اوخوس « 5 » چندان دست بسته بود كه در همه پادشاهى خود يك بار هم به اين ميهن پدران خود نيامد ، سپس الكساندر آگاهى يافت كه\r\n\r\n\r\n","description":"","footnote":"\r\n( 1 ) .  Hrculer ; spilrars  مقصود جبل طارق است .\r\n( 2 ) .  Thapsacus  شهرى در بابل بوده .\r\n( 3 ) .  Oxyartes \r\n( 4 ) .  Abuletes \r\n( 5 ) .  Ochus  پسر اردشير دوم هخامنشى كه به نام اردشير سوم پادشاهى يافت .\r\n","page_name":" 327 ","page_number":327},
  {"content":"\r\n\r\nخوابگاه كوروش را باز كرده و آن را تهى ساخته‌اند . پوليماخوس « 1 » كه اين كار را كرده بود الكساندر فرمان داد او را بكشتند .\r\nبا آنكه وى در ميان ماكيدونيان مرد بنام و گرامى بود . بر گور كوروش چنين عبارتهايى نوشته :\r\nاى مرد هر كسى تو هستى و از هر كجا مىآيى ( زيرا مىدانم كه تو خواهى آمد ) من كوروش بنيادگزار پادشاهى پارس مىباشم . از اين اندك زمينى كه تن مرا پوشانيده بر من رشك مبر .\r\nخواندن اين جمله الكساندر را تكان داده او را به ناپايدارى كارهاى آدميان متوجه ساخت و دستور داد كه در زير عبارت معناى آن را به يونانى نقش كنند . در همان زمانها كالانوس چون از ديرى درد در روده‌هايش پديد آمده بود خواهش كرد براى او آتش مرگ درست كنند و چون بدانسان كه گفته بود درست كردند بر اسبى نشسته بدانجا آمد و از اسب فرود آمده پاره دعاهايى خواند و به خود چيزهايى پاشيد و موهاى خود را بريده درون آتش انداخت و سپس ماكيدونيانى را كه در آنجا بودند بغل گرفته از آنان خواستار شد كه آن روز را با همدستى پادشاه خود با همه‌گونه خوشى بگزارند و پادشاه را گفت كه شك ندارم كه در بابل تو را ديدار خواهم كرد . پس از انجام اين كارها بر روى هيمه‌ها دراز كشيده روى خود را پوشانيد و چون آتش به او نزديك شد هيچ‌گونه تكانى نخورده همچنان خوابيد و خود را قربانى ساخت و اين عادت همه فيلسوفان آن سرزمين مىباشد . چنان‌كه همين كار را كرد ، آن هندى كه همراه قيصر به آتن آمده بود و مردم هنوز جايى را در آتن نشان داده « تپه هندى » مىنامند . در بر گشتن از آن تماشاى مرگ هندى كه الكساندر كرده بود انبوهى از دوستان و سركردگان بزرگ خود را به شام دعوت كرده و پيشنهاد نمود كه در مىخوارگى زورآزمايى نمايند كه هر كسى كه بيشتر از همه خورد تاجى بر سر او گزارده شود . پروماخوس « 2 » سه قنطار خورد و فيروزى به نام او درآمد و جايزه اين كار را كه يك تالنت بود دريافت .\r\nولى پس از اين جايزه سه روز بيشتر زنده نبود و از گزند آن مىخوارگى بىاندازه ، مرد خاريس چهل و يك تن ديگر را نيز مىنويسد كه بدانسان مردند .\r\nدر شوش الكساندر دختر داريوش استاتيرا را به زنى گرفت . نيز گرانمايگانى را از زنان\r\n\r\n\r\n","description":"","footnote":"\r\n( 1 ) .  Polymachus \r\n( 2 ) .  Promachus \r\n","page_name":" 328 ","page_number":328},
  {"content":"\r\n\r\nايران به دوستان و نزديكان خود داده براى عروسى خويشتن و آنان كه چندى پيش زناشويى كرده بودند جشنى بزرگ برپا ساخت .\r\nدر اين سور پرشكوه چنان كه گفته‌اند شماره ميهمانان كمتر از نه هزار تن نبوده و او به هر يكى از آنان يك ساغر زرينى بخشيد . از ديگر بخششهاى او چشم پوشيده تنها اين يكى را ياد مىكنيم كه همه وامهاى سپاهيان خود را پرداخت و آن نه هزار و هشتصد و هفتاد تالنت كمابيش بود . آنتيگنيس « 1 » كه چشم خود را از دست داده بود . با آنكه وامى به كسى نداشت به نيرنگ خود را در فهرست وامداران جا داده و كسى را بر آن واداشت كه به دروغ خود را وامخواه او نشان بدهد و بدين نيرنگ پولى دريافت .\r\nليكن اندكى نگذشت كه پرده از روى كار برداشته شده خبر به الكساندر رسيد و او چنان برآشفت كه دستور داد آنتيگنيس را از سپاه بيرون كنند ، با آنكه او سپاهى بسيار دليرى بود كه به هنگام جوانى در سپاه فيلپوس زمانى كه شهر پرنثوس « 2 » را گرد فرو گرفته بودند تيرى به چشم او زده شد و او بسى آنكه بگزارد آن را از چشمش بيرون آورند و بىآنكه از ميدان كناره بگيرد هم‌چنان به جنگ پرداخته دشمنان را پس رانده به شهر باز گردانيد . از اينجا بود كه نمىتوانست بر چنان بىمهرى كه الكساندر درباره‌ى او روا داشته بود تاب بياورد و پيدا بود كه ناگزير خودكشى خواهد كرد .\r\nاز اين جهت الكساندر بر او بخشيده نيز اجازه داد كه پولى را كه بدانسان به نيرنگ گرفته بود براى خود نگه دارد .\r\nسى هزار پسر را كه الكساندر به آموزگاران يونانى سپرده و رفته بود تا برگشتن او همه آنان هنر آموخته و بس نيرومند و زيبا گرديده بودند و چندان چابكى و زيركى از خود مىنمودند كه الكساندر بىاندازه خرسند گرديد . ولى ماكيدونيان از اين كار سخت دلگير شدند و ترس آن را داشتند كه الكساندر ايشان را از چشم خواهد انداخت و چون او خواست كه سپاهيان بيمار يا فرسوده را به ماكيدونى باز فرستد آنان ناخرسند نموده گفتند اين رفتار دور از دادگرى و مردانگى است كه پس از آن همه جانسپاريها كنون آنان را نه پسنديده با حالى به اين‌گونه ، خود نزد خويشان و دوستانشان باز فرستد كه در بيرون آمدن از آنجا بهتر از آن حال را داشته‌اند و اين بود كه از الكساندر خواستار شدند كه به همه آنان اجازه بازگشت داده چشم از\r\n\r\n\r\n","description":"","footnote":"\r\n( 1 ) .  Antigenes \r\n( 2 ) .  Perinthus \r\n","page_name":" 329 ","page_number":329},
  {"content":"\r\n\r\nماكيدونيان بپوشد و كنون كه يك دسته پسران رقاص را براى كارهاى خود تهيه نموده هم به دستيارى آن پسران به جهان‌گشايى برخيزد .\r\nاين سخنان بر الكساندر سخت گران افتاده و چنان برآشفت كه گذشته از نكوهشهاى زبانى كه نمود آنان را از پيش خود دور رانده ايرانيان را به خويشتن نزديك ساخت و پاسبانان خود را از ميان اينان برگزيد .\r\nماكيدونيان چون چنين ديدند كه الكساندر آنان را از خود دور كرده و با ايرانيان در آميخت و بر آنان از هرگونه بىاحترامى دريغ نساخت و در پيش خود خوار گرديد ، از رشك و خشم نزديك به ديوانگى بودند . سرانجام به خود آمده چاره جز اين نديدند كه ساده و بىابزار جنگ تنها رختهاى زرين خود را در بركرده به پيرامون چادر او گرد آمده گريان و نالان خواهش كردند كه با ايشان آن رفتارى را كند كه شايسته بزرگى اوست .\r\nولى اين تدبير چندان پيشرفت نكرد ، زيرا اگرچه خشم الكساندر اندكى فرو نشست با اين همه به ايشان اجازه درآمدن به پيش خود نداد و چون آنان هم از آنجا برنخاستند دو روز و دو شب به همان حال سپرى گرديد تا در روز سوم الكساندر از چادر بيرون آمده چون همه را ديد كه گريه و زارى مىكنند و فروتنيها مىنمايند دلش به حال ايشان سوخته ديرزمانى وى نيز مىگريست . سپس با زبان مهرآميزى به سخن آغاز كرده كسانى را كه در خور كار نبودند دستور داد كه به ماكيدونى برگشته درودهاى او را به انتيپاتر برسانند و چنين گفت كه چون آنان به ماكيدونى برسند ، در همه بزمها و تياترها در بهترين و بالاترين جايها خواهند نشست و با بساكهاى گل تاجدار خواهند بود . نيز دستور داد كه كسانى كه در راه او كشته شده‌اند ماهانه آنان درباره فرزندانشان برقرار باشد .\r\nچون او به هاكماتان ( همدان ) رسيد و كارهاى مهم خود را انجام داده بود ، در آنجا به گردش و تماشا و كامگزاريها پرداخت به ويژه كه سه هزار بازيگر و سازنده و نوازنده به تازگى از يونان فرستاده شده و رسيده بودند . ولى ناخوشى هيفاستيون كه دچار تب گرديد و افتاد اين دستگاه را به هم زد . زيرا او كه يك سپاهى جوانى بود در آن بزمها و سورها در خوردن اندازه نگه نمىداشت و هنگامى كه طبيب او بنام گلائوكوس « 1 » به تياتر رفته بود وى براى ناهار يك مرغى را خورده و از روى آن باده نوشيد و ناگهان بيافتاده به اندك فاصله بمرد .\r\n\r\n\r\n","description":"","footnote":"\r\n( 1 ) .  Glaucus \r\n","page_name":" 330 ","page_number":330},
  {"content":"\r\n\r\nالكساندر در سوگوارى بر او خرد و آدميگرى را زير پا گزارده فرمان داد كه بيدرنگ يالها و دمهاى همه اسبها و استرهاى او را ببرند و باروهاى شهرهاى نزديك را براندازند .\r\nبيچاره طبيب را به چهار ميخ كشيده بكشت . ناى زدن و ديگر موزيكها در سراسر لشكرگاه ديرزمانى غدغن بود تا از پرستشگاه آمون مژده آمد كه هيفاستيون به جرگهء قهرمانان پذيرفته شده و به الكساندر دستور داده شد كه براى او قربانيها بكند و او را گرامى بدارد .\r\nدر اين هنگام كه الكساندر خواست به كشتارى پرداخته از آن راه دل خود را از غم سبكبار گرداند به نام شكار و آدمكشى بيرون آمده بر سر كوسيان « 1 » بتاخت و همه آن مردم را از تيغ گذرانيد .\r\nاين بود آن قربانيهايى كه براى روان آن قهرمان كرده شد . از براى ساختن گور و بارگاهى و آرايش آنها هزار تالنت قرار داد . و هنوز آرزو داشت كه آنچه ساخته خواهد شد در زيبايى و ارزش بيش از اين اندازه مخارج باشد و از بهر اين كار در ميان همه استادان استاسيكراتيس « 2 » را برگزيد زيرا او هميشه از هنرهايى گفتگو مىداشت كه بسيار شگفت و باور نكردنى مىنمود . از جمله هنگامى به الكساندر گفته بود :\r\nاز همه كوه‌هايى كه من مىشناسم كوه آثوس « 3 » در ثراكى بيش از همه آن شايستگى را دارد كه من آن را به صورت يك آدمى درآورم .\r\nو از الكساندر دستور خواسته بود كه به كار پرداخته آن را تنديسه ( مجسمه ) بسيار زيبا و دل‌پسندى گرداند ، تنديسه‌اى كه جاويدان بماند و در دست چپ او شهرى در خور گنجايش ده هزار تن مردم بوده و از دست راستش رودى بزرگ به دريا بريزد .\r\nآن زمان الكساندر پيشنهاد او را نپذيرفت و نتيجه به دست نيامد . ولى اكنون چند استاد ديگرى را هم با خود انباز ساخته مىكوشيد كه يك شاهكارهاى شگفت‌تر و پرشكوه‌تر از آن در اين زمينه پديد آورد .\r\nهنگامى كه الكساندر روى به سوى بابل داشت نيارخوس كه در گردشهاى دريايى خود به\r\n\r\n\r\n","description":"","footnote":"\r\n( 1 ) .  Cossae  اين مردمان در كوههاى لرستان و بختيارى نشيمن داشته‌اند و شايد همين مردم‌اند كه سپس از كوه پايين آمده و خوز ناميده مىشده كه خوزستان يادگار نام ايشان است .\r\n( 2 ) .  Stasicrates \r\n( 3 ) .  Athos \r\n","page_name":" 331 ","page_number":331},
  {"content":"\r\n\r\nدهانه ايوفراتيس ( فرات ) رسيده و به خشكى در آمده بود نزد وى آمده و خبر داد كه با چند تن از پيشينگويان بابل ديدار كرده و آنان چنين گفته‌اند كه الكساندر نبايد به بابل برود . الكساندر گوش به سخن او نداده و از راه باز نايستاد و چون نزديك ديوارهاى آنجا رسيد يك دسته كلاغهايى با هم كشاكش داشتند و يكى از آنان پايين افتاده درست در پهلوى او به زمين رسيد .\r\nدر اينجا به او خبر دادند كه اپولودوروس حكمران بابل قربانيهايى كرده تا از آنها بداند كه حال الكساندر چه خواهد بود . الكساندر به دنبال فوتاگوراس فرستاد و چون او بيامد از او پرسيد كه قربانيها چه نشان مىدهند . و چون او پاسخ داد كه كناره‌هاى جگر سياه معيوب بود الكساندر گفت :\r\nراستى چه پيشينگويى بزرگى !\r\nبااين‌همه به فوتاگوراس آزارى نكرد ولى سخت پشيمان بود كه چرا به سخن نيارخوس گوش نداده . تا ديرزمانى هم درون شهر نيامده در بيرون آن چادر خود را از جايى به جايى مىبرد و رود ايوفراتيس را بالا و پايين مىرفت و مىآمد . گذشته از اينها نشانهاى ديگرى نيز او را ناآسوده مىداشت . از جمله روزى خرى بر شير بسيار بزرگ و خوش‌اندامى تاخته و با جفتك او را بكشت . روز ديگرى كه برهنه گرديده بود تنش را روغن بمالند و به بازى توپ پرداخته بود چون خواستند رخت او را دوباره بياورند جوانانى كه با وى بازى مىكردند ناگهان مردى را ديدند كه رختهاى پادشاه را بر تن كرده و تاج او را بر سر نهاده و خاموشانه بر روى تخت او نشسته است . و چون پرسيدند : تو كه هستى ؟ پاسخى نشنيدند و چون پافشارى نمودند پس از ديرى آن مرد به زبان آمده چنين گفت : نام من ديونتسيوس « 1 » است و از مردم ميسينيا « 2 » مىباشم . مرا به گناهى متهم كرده از كنار دريا تا اينجا بياوردند و در اينجا زمان درازى به زندانم انداختند تا سراپيس « 3 » بر من هويدا شده مرا از زنجير آزاد ساخت و بدينجا را هم نموده و دستور داده كه رختهاى پادشاه را پوشيده و تاج او را به سر نهاده و به جاى او بنشينم و سخنى نگويم . الكساندر چون داستان آن مرد را گوش داد به راهنمايى پيشينگويان او را بكشت . ولى دل خود را پاك باخته از هوادارى خدايان درباره خود نوميد گشته نيز از\r\n\r\n\r\n","description":"","footnote":"\r\n( 1 ) .  Diontsius \r\n( 2 ) .  Messenia  جايى در جزيره صقليه ( سيكيليا ) .\r\n( 3 ) . يكى از خدايان يونانيان و روميان .\r\n","page_name":" 332 ","page_number":332},
  {"content":"\r\n\r\nدوستان خود دل نگران شد . شك بيشتر او به انتيپاتر و پسران او مىرفت كه يكى از آن پسران ايولااس « 1 » آبدار او بوده ديگرى به نام كاساندر « 2 » تازه از ماكيدونيا رسيده بود . و اين چون به آيين يونانيان بزرگ شده بود و نخستين بار كه ديد ايرانيان بر الكساندر پرستش مىكنند خوددارى نتوانسته با آواز بلند خنديد . اين كار او الكساندر را به خشم آورد چندانكه با هر دو دست موهاى او را گرفته سرش را به ديوار كوبيد . هنگام ديگرى چون كسانى از آنتيپاتر شكايت داشتند و كاساندر به هوادارى پدر برخاسته سخنانى مىگفت الكساندر سخن او را بريده گفت :\r\nچه مىگويى ! آيا شدنى است كه اينان آن همه راه را بىجهت پيموده و تنها براى افترازدن به پدر تو اينجا آمده باشند ؟\r\nو چون كاساندر پاسخ گفت كه اين آمدن آنان با آزادى و آشكارى خود دليل آن مىباشد كه ستمى به آنان نرفته و شكايتهاى آنان بيجاست .\r\nالكساندر پاسخ داده گفت :\r\nاين از قبيل سخنان فريب‌آميز ارسطوست كه براى هر دو سوى سودمند است .\r\nسپس گفت :\r\nاگر اندك ستمى به اين دادخواهان رفته باشد تو را و پدر تو را به سختى سزا خواهم داد .\r\nاين سخنان چندان ترس در دل كاساندر پديد آورد كه سالها پس از آن هنگامى كه پادشاه ماكيدونيا گرديده و به يونان دست يافته بود و در دلفى گردش مىنمود چون چشمش به تنديسه‌ها افتاد از ديدن تنديسهء الكساندر به يكباره حالش ديگرگون گرديده تنش لرزيد و چشمهايش به دوران افتاده سرش چرخيدن گرفت و زمانى اين حال را داشت تا به خود باز آمد .\r\nالكساندر كه يك بار ترس و وسوسه به دل خود راه داده بود دلش هميشه شوريده بود و هر زمان با اندك چيزى ترس ديگرى براى او رخ مىداد و از هر پيش‌آمدى فال بد زده خود را ناآسوده مىساخت . اين بود كه دربار او هميشه پر از كاهنان و پيشينگويان بود و هر روز گفتگوى ديگرى پيش مىآمد . ولى چون خبرى از خدايان درباره هيفاستيون رسيده بود اين خبر اندكى او را آرام ساخت و ديرزمانى به كار قربانى كردن و مى خوردن پرداخت و چون\r\n\r\n\r\n","description":"","footnote":"\r\n( 1 ) .  Iolaus \r\n( 2 ) .  Cassander \r\n","page_name":" 333 ","page_number":333},
  {"content":"\r\n\r\nنيارخوس بازگشته بود براى او سور باشكوهى داد و پس از آن چون شست‌وشو كرده و مىخواست به رختخواب برود به خواهش مديوس « 1 » براى شام به خانه او رفت . در آنجا روز فردا را نيز به باده‌خوارى پرداخت و در همانجا بود كه او را تب گرفت . آريستوبولوس مىنويسد كه چون در سختى تب هنگامى كه بسيار تشنه بود يك جام مىنوشيد در اثر آن بيدرنگ حال ديوانگان پيدا كرده و در روز سىام ماه دايسيوس « 2 » بمرد .\r\nولى در روزنامه‌ها تفصيل را بدينسان مىنگارند :\r\nروز هيجدهم ماه از تبى كه داشت در همان اطاق شست‌وشو خوابيد . روز ديگر خود را شسته از آنجا به اطاق خود رفت و به بازى نرد پرداخت ، هنگام شام باز خود را شسته با حال آسوده قربانى نمود و شام خورد ولى شب را باز تب داشت . روز بيستم به عادت هر روزه قربانى نموده و خود را شست و باز در همان اطاق شست‌وشو خوابيده به داستانهايى كه نيارخوس از گردش خود در درياى بزرگ و از چيزهايى كه ديده بود و باز مىراند گوش فرا داد .\r\nروز بيست و يكم را نيز بدانسان به سر رسانيد ولى تب او رو به فزونى داشت و هنگام شب سختيها كشيد . روز ديگر تب هرچه سخت‌تر بود بااين‌همه از آنجا برخاسته و رختخوابش را در كنار شستشوگاه نهادند و سركردگان بزرگ سپاه را نزد خود خوانده با آنان در زمينه اينكه كسان شايسته را برگزينند و جاهاى تهى را در لشكر پر سازند گفتگو مىكرد .\r\nروز بيست و چهارم حالش سخت‌تر شد ، بااين‌همه از رختخواب بيرون آمده در قربانيها ياورى مىنمود و دستور داد كه سرداران در دربار منتظر باشند و سركردگان ديگر در بيرون نگران نباشند .\r\nروز بيست و پنجم او را به سراى شاهى در آن سوى رود بردند كه اندكى خوابيد ولى تب همچنان كارگر بود و چون سرداران به درون آمدند او ياراى سخن گفتن نداشت . روز ديگر نيز همان حال را داشت . ماكيدونيان چون باور كردند كه او مرده با شيون بدانجا شتافتند و نزديكان او را بيم داده راه خواستند كه بىداشتن ابزار جنگ به درون رفته از كنار خوابگاه او بگذرند . همان روز پوثون و سلويوكوس « 3 » را به پرستشگاه سراپيس « 4 » فرستاده دستور خواستند كه الكساندر را به آنجا ببرند ولى پاسخ شنيدند كه نبايد او را تكان داد .\r\n\r\n\r\n","description":"","footnote":"\r\n( 1 ) .  Medius \r\n( 2 ) .  Daesius \r\n( 3 ) .  Seleccus \r\n( 4 ) .  Serapis \r\n","page_name":" 334 ","page_number":334},
  {"content":"\r\n\r\nروز بيست و هشتم هنگام شام او بمرد . اين تفصيل آن است كه كلمه به كلمه در روزنامه‌ها نوشته شده .\r\nاين زمان كسى چنين گمانى نداشت كه او را زهر داده باشند . ولى چون پس از شش سال خبرهايى در اين باره داده شد ، چنان كه گفته‌اند اولمپياس كسان بسيارى را به آن تهمت بكشت و ايولااوس كه آن زمان مرده بود به تهمت آنكه به الكساندر زهر خورانيده خاكسترهاى او را به باد داد . ولى بسيارى برآنند كه اين تهمت پاك دروغ بوده . زيرا در آن كشاكش و گفتگوى سرداران كه چند روز به درازا كشيد و در همه‌ى آن مدت لاشه الكساندر به روى زمين بود هرگز نشان از زهرخوردگى در آن پديد نيامد .\r\nروكسانا كه اين زمان بچه‌اى در شكم خود داشت و به اين جهت ماكيدونيان گرانمايه‌اش مىداشتند از رشكى كه بر استاتيرا داشت يك نامه دروغى به او نوشته چنان باز نمود كه پادشاه هنوز زنده است و چون بدينسان او را به دست آورد هم او را و هم خواهرش را بكشت و لاشه‌هاى آنان را در چاهى انداخته با خاك بيانباشت و اين كار او به دستيارى پرديكاس بود كه در همان روزهاى مرگ الكساندر به نام آرهيداس كه پادشاه او را در ميان پاسبانان خود همه جا همراه برده بود زور و نيرويى داشت .\r\nاين ارهيداس را گفته‌ايم كه پسر فيلپوس بود از زن فرومايه‌اى به نام فيلينا « 1 » و او هوش درستى نداشت . نه اينكه از نخست آن چنان بوده بلكه در زمان بچگى هوش بسيارى از خود نشان مىداد ، ولى چون اولمپياس درمانهايى به او خورانيد بيچاره هم تندرستى خود را از دست داد و هم هوش و فهم خود را پاك باخت .\r\n\r\n\r\n","description":"","footnote":"\r\n( 1 ) .  Philina \r\n","page_name":" 335 ","page_number":335},
  {"content":"\r\n . \r\n","description":"","footnote":"","page_name":" 336 ","page_number":336},
  {"content":"\r\n\r\n\r\nلوكولوس\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nآپيوس كلاديوس « 1 » كه نزد تيكران فرستاده شده بود . ( و او همان اپيوس از برادران لوكولوس « 2 » بود ) رهنمايان تيكران او را چرخانيده از راه‌هاى بسيار دورى مىبردند . آزاد كرده‌ى او كه مردى از سوريا بود از چگونگى آگاهش گردانيده و راه راست را به او نشان داد و اين بود\r\n\r\n\r\n","description":"","footnote":"\r\n( 1 ) .  Appius clodius \r\n( 2 ) .  Luculus  ، در قرن يكم پيش از ميلاد دولت روم گرفتار دشمن بزرگ و ترسناكى بود . دشمنى كه روم را سخت تكان مىداد .\r\nنام اين دشمن مثرادات پادشاه پونتوس بود كه در آسياى كوچك به دشمنى روم برخاسته چه در دريا و چه در خشكى گزندهاى فراوان به روم مىرسانيد دولت روم سه رشته لشكركشيها بر سر اين دشمن بزرگ كرد كه نخستين آنها به فرماندهى سولاى معروف . دومين به فرماندهى لوكولوس كه ما در اينجا داستان او را مىنگاريم . سومين به فرماندهى پومپيوس كه آخرين فيروزى را بر مثرادات يافت و ريشه دشمنى او را كند و داستان او نيز خواهد آمد .\r\nلوكولوس در اين لشكركشى خود بر مثرادات چيره شده و بر سراسر سرزمين او دست يافت و مثرادات گريخته بر داماد خود تيكران پادشاه ارمنستان پناه برد و اين بود كه لوكولوس لشكر بر سر ارمنستان كشيد كه ما داستان آن را مىسراييم ، بايد دانست كه ارمنستان اين زمان بسيار بزرگ و نيرومندتر شمرده مىشد ولى در نتيجه جنگهاى لوكولوس بسيار ناتوان گرديد .\r\nاز سرگذشت لوكولوس آغاز آن كه چندان جنبه تاريخى ندارد و يا با تاريخ ايران ارتباط پيدا نمىكند ترجمه نشده . چنان كه در بخش يكم در سرگذشت كيمون گفته‌ايم پلوتارخ كيمون را با لوكولوس سنجيده در كارهايى كه كرده و در خوى و سرشت و آيين زندگانى دو تن را نزديك به همديگر مىشناسد .\r\nبه گمان او اين دو تن كارهاى بس گرانبها كرده‌اند : آن در يونان و اين در روم . برافتادن مثرادات اگرچه با دست انتونيوس بوده ولى چنان‌كه خواهيم ديد پلوتارخ آن را نتيجه تلاشهاى لوكولوس مىشناسد و در همه جا هوادارى از لوكولوس دارد .\r\n","page_name":" 338 ","page_number":338},
  {"content":"\r\n\r\nآپيوس آن راه دور و پيچيده را رها كرده و به راهنمايان « بدرود » گفته در چند روز از يوفراتيس ( فرات ) بگذشت و به انيتوخ ( انطاكيه ) در بالاتر از دافنى « 1 » رسيد . در آنجا به او دستور دادند كه در انتظار تيكران بنشيند كه اين هنگام به تازگى شهرهايى را در فنيكيا گشاده و كسانى از بزرگان و سركردگان را به سوى خود كشيده بود كه خواه و ناخواه فرمانبردار او شده بودند و از جمله آنان زاربينوس « 2 » پادشاه كوردوينيان « 3 » بود .\r\nنيز بسيارى از شهرهايى كه لوكولوس گشاده بود در اين زمان با تيكران رابطه داشتند و او وعده مىداد كه آنان را از زيردستى روميان رها خواهد گردانيد . ولى كنون را بايستى هم‌چنان فرمانبردارى لوكولوس را نمايند . پادشاهى ارمنستان بنيادش بر زور و ستم و بر يونانيان در خور شكيبايى نبود . به ويژه از زمان اين پادشاه كه چون بزرگ شده بود هيچ‌گونه ستم و سختى دريغ نمىداشت و از شهرگشايىها كه مىكرد روزبه‌روز گردنكش‌تر مىگرديد . به گمان او هرآنچه نيك است و مردم آن را مىپسندند نه تنها از آن اوست بلكه جز براى او آفريده نشده .\r\nاو نخست فرمانرواى كوچكى بوده و اين هنگام يكى از شهرگشايان گرديده بود ، چنان كه اشكانيان را به زبونى كه تا آن زمان نديده بودند رسانيده و بين النهرين را پر از يونانيانى گردانيده بود كه از كيليكيا و كاپادوكيا بيرون مىآورد . نيز تازيان چادرنشين را از جاهاى خود كوچ داده به آن نزديكيها آورده بود كه به دستيارى آنان سوداگرى را رواج دهد .\r\nيك دسته از پادشاهان پاسبانان خاص او بودند و چهار تن ايشان را هميشه همراه خود داشت كه چون سوار مىشد از پهلوى اسب او مىدويدند و چون بر تخت نشسته و بر مردم فرمان مىراند آنان دست بسته بر سر پا مىايستادند .\r\nحال ديگران هم اين بود كه آزادى خود را باخته و تنهاى خود را براى هرگونه شكنجه آماده گردانيده بودند . آپيوس به آن نمايش تياترى اعتنا نكرد و هرگز خود را نباخته همين‌كه توانست نزد پادشاه برسد چنين گفت كه آمده مثرادات را بخواهد و اگرنه جنگ را بر تيكران اعلام كند .\r\n\r\n\r\n","description":"","footnote":"\r\n( 1 ) .  Daphne  نام شهريست و گويا مقصود از ياد آن اين است كه گمان خواننده به انطاكيه معروف نرود .\r\n( 2 ) .  Zarbienus \r\n( 3 ) .  Cordyeni  گويا مقصود همان كلمه كرد است كه در كتابهاى روميان و يونانيان باستان به شكلهاى گوناگون ياد كرده مىشود .\r\n","page_name":" 339 ","page_number":339},
  {"content":"\r\n\r\nتيكران اگرچه مىخواست با آپيوس به نرمى سخن گويد و چهره خود را باز و خندان نشان بدهد بااين‌همه نتوانست خشم خود را از آن زبان آزاد كه از يك جوان مىديد فرو نشاند و از پيرامونيان خود پنهان دارد .\r\nزيرا از بيست و پنج سال يا بيشتر كه او پادشاه بود شايد اين نخستين بار بود كه سخنى آزادانه و دليرانه از كسى مىشنيد . به‌هرحال چنين پاسخ داد كه مثرادات را به دست نخواهد داد و اگر روميان به جنگ برخيزند به نگهدارى خود خواهد كوشيد و از لوكولوس خشمگين بود كه چرا در نامه خود او را شاه خوانده نه « شاه شاهان » و از اين جهت مىگفت در پاسخ ، او را با لقب « امپراطور » ياد نخواهد كرد . به آپيوس هديه‌هاى بزرگى فرستاد ولى او نپذيرفت . و چون چيزهاى ديگرى بر آنها افزوده دوباره فرستاد ، باز اپيوس براى آنكه نگويند از روى خشم نمىپذيرد تنها يك قدحى را برداشته بازمانده را پس فرستاد .\r\nپيش از آن تيكران سر فرو نياورده بود كه مثرادات را ببيند و با او گفتگويى بكند و با همه خويشاوندى كه داشت و اين زمان از يك پادشاهى بزرگى بيرون افتاده پناه به او آورده بود او را در يك جايگاه تر و بدهوايى نشيمن داده و به عبارت بهتر با او آن رفتار را داشت كه با يك دستگير زندانى .\r\nولى اين زمان به دنبال او فرستاده با همه‌گونه نوازش و شكوه او را به كوشك شاهى نزد خود خواند و با او نشسته با هم گفتگوى درازى كردند . دو تن با هم آشتى كرده هر چه رشك يا كينه بود از ميان برداشتند و پيرامونيان خود را كه مايه آن رشكها و كينه‌ها بودند گوشمال دادند كه از جمله آنان مترودوروس « 1 » يكى از مردم اسكپسيس « 2 » بود كه مردى زباندار و دانشمند و چندان به مثرادات نزديك و با او يگانه بود كه او را پدر مثرادات مىخواندند .\r\nزمانى اين مرد از نزد مثرادات به فرستادگى نزد تيكران آمده بود كه او را به جنگ با روميان برانگيزد . تيكران از وى پرسيد :\r\nتو چه مىگويى مترودوروس ؟ آيا اين پيشنهاد را بپذيرم يا نه ؟\r\nمترودوروس يا از روى دلبستگى به تيكران و يا از راه دلتنگى از مثرادات چنين پاسخ داد :\r\nبنام فرستادگى از مثرادات بايد بگويم بپذير . ولى بنام دوستى با شما بايد بگويم نپذير !\r\n\r\n\r\n","description":"","footnote":"\r\n( 1 ) .  Metrodorus  اين كلمه ترجمه يونانى مثرادات ( مهرداد ) است\r\n( 2 ) .  Scepsis \r\n","page_name":" 340 ","page_number":340},
  {"content":"\r\n\r\nاين هنگام تيكران آن داستان را به مثرادات باز گفت و گمان نداشت كه گزندى از آن راه به مترودوروس خواهد رسيد . ولى مثرادات بيدرنگ دستور داد او را گرفته بيرون بردند .\r\nتيكران سخت غمگين و از كرده پشيمان شد . اگرچه در حقيقت باعث نابودى او نبود بلكه به انديشه‌اى كه مثرادات از پيش داشت نيرو داده و آن را به نتيجه رسانيده بود : زيرا مثرادات از پيش از آن مترودوروس را دشمن مىداشت ولى راز خود را بيرون نمىداد و دليل اين سخن نوشته‌هاى اوست كه از كابينه‌اش به دست افتاد و در ميان آنها فرمانى بود درباره كشتن مترودوروس . بارى تيكران جنازه او را با شكوه به خاك سپرد و خيانتى را كه به زنده او كرده بود با احترام به مرده‌اش جبران كرد .\r\nلوكولوس سرگرم قانونگزارى و سامان دادن به كارهاى شهرهاى آسيا بود ولى در همان هنگام بازى و لذت را فراموش نمىكرد . زيرا زمانى كه در ايفيسوس « 1 » درنگ داشت مردم را در شهرها بر آن وامىداشت كه جشن برپا كنند و به ورزش پردازند و كشتى گيرند و با هم بجنگند و شمشير بازى كنند . در سايه اين كار او ، مردم يك رشته بازيهاى تازه‌اى پديد آورده آنها را « بازيهاى لوكولوسى » ناميدند و بدينسان خرسندى خود را از او كه بهترين چيز نزد او بود نشان دادند .\r\nدر اين ميان آپيوس نزد لوكولوس آمده خبر آورد كه بايد براى جنگ با تيكران آماده شود . لوكولوس دوباره روانه پونتوس « 2 » گرديده سپاه خود را گرد آورده شهر سينوپى « 3 » را گرد فرو گرفت . اين شهر به دست گروهى از مردم كيليكيا هوادار پادشاه « 4 » بود و چون اين داستان پيش آمد شبانه گروهى را از بوميان شهر كشته و به شهر آتش‌زده خودشان بگريختند .\r\nلوكولوس آن شنيده زود به شهر درآمد و هشت هزار تن را از آن مردم كه هنوز نگريخته بودند از شمشير گذرانيد و دوباره به آبادى شهر كوشيد . زيرا در سايه خوابى كه ديده بود دلبستگى بسيار به آنجا داشت . و آن خواب اينكه كسى نزد او آمده گفت :\r\nلوكولوس ! قدرى جلوتر برو آاوتولوكوس « 5 » براى ديدن تو مىآيد .\r\n\r\n\r\n","description":"","footnote":"\r\n( 1 ) .  Ephesus  يكى از شهرهاى معروفى كه يونانيان در كنار درياى سفيد در آسياى كوچك داشته‌اند .\r\n( 2 ) .  Pontus  نام شهرى در آسياى كوچك كه مثرادات يكى از پادشاهان آن بود\r\n( 3 ) .  Sinope \r\n( 4 ) . مقصود از پادشاه در همه جاى اين سرگذشت مثرادات است .\r\n( 5 ) .  Autoiycus \r\n","page_name":" 341 ","page_number":341},
  {"content":"\r\n\r\nاز خواب برخاسته ندانست مقصود از آن خواب چيست . در همان روز شهر را گرفت و مردم كيليكيا را دنبال كرد و چون آنان از راه دريا گريخته بودند به كنار دريا رسيده در آنجا تنديسه‌اى را ديد كه در كنار آب گزارده‌اند كه كيليكياييان آورده ولى مجال بردن به دريا نداشته‌اند و آن يكى از شاهكارهاى سثنيس « 1 » بود كسى در آنجا گفت :\r\nاين تنديسه اوتولوكوس بنيادگزار شهر مىباشد .\r\nگفته‌اند اين اوتولوكوس پسر ديماخوس « 2 » و يكى از كسانى بوده كه همراه هراكليس از ثسالى « 3 » به جنگ آمازونان « 4 » رفت . و چون از آنجا همراه دمولئون « 5 » و فلوگيوس « 6 » برمىگشت كشتى خود را در نقطه‌اى از خرسونسوس « 7 » كه پيداليوم « 8 » خوانده مىشود از دست داد كه تنها خود او و يارانش با ابزارهاى جنگى كه داشتند به سينوپى آمده آنجا را از دست سوريان برگرفتند . سوريان مىگويند : او پسر سوروس « 9 » بود كه او هم زاييده از اپولو و از سنوپى دختر اسوپوس « 10 » مىباشد . بارى لوكولوس آن شنيده گفته سولا « 11 » را به ياد آورد كه در يادداشتهاى خود پند داده چنين مىگويد :\r\nهيچ باور كردنىتر و استوار داشتنىتر از خبرى نيست كه در خواب داده شود .\r\nاز اين خبر كه تيكران و مثرادات درست آماده گرديده و بر آن سرند كه سپاه خود را بر لوكااونيا « 12 » و كيليكيا بيارند و قصد ايشان آن است كه پيش از وى به آسيا « 13 » درآيند لوكولوس سخت در حيرت افتاد كه اگر ارمنيان به راستى قصد جنگ با روميان داشتند پس چرا زمانى كه مثرادات هنوز نيرومند بود به يارى او برنخواستند و سپاه خود را با سپاه او يكى نساختند ، ولى\r\n\r\n\r\n","description":"","footnote":"\r\n( 1 ) .  Sthenis \r\n( 2 ) .  Deimachus \r\n( 3 ) .  Thessalia  جايى در ماكيدونى\r\n( 4 ) .  Amazon  چنان كه در جاى ديگرى گفته‌ايم مقصود از آمازون گروهى است كه در افسانه‌ها ياد شده و چنين مىپنداشتند كه همه ايشان زن هستند و مردى ميان خود ندارند .\r\n( 5 ) .  Demoleon \r\n( 6 ) .  Phlogius \r\n( 7 ) .  Chersonesus \r\n( 8 ) .  Pedalium \r\n( 9 ) .  Surus \r\n( 10 ) .  Aspus \r\n( 11 ) .  Sylla  يكى از سرداران معروف روم كه به ديكتاتورى رسيد\r\n( 12 ) .  Lycaonia \r\n( 13 ) . مقصود آسياى كوچك است .\r\n","page_name":" 342 ","page_number":342},
  {"content":"\r\n\r\nاكنون كه او از نيرو افتاده و دلسردانه نزد ايشان پناه برده جنگ آغاز مىكنند كه به آسانى شكست يابند . در اين ميان ماخاريس « 1 » پسر مثرادات كه فرمانرواى بوسفوروس « 2 » بود يك تاج زرينى كه يك هزار تكه زر ارزش آن بود نزد لوكولوس هديه فرستاده از او خواستار شد كه وى را از هواداران و دوستان روم بشمارند . از اين جهت لوكولوس دانست كه اين جنگ چندان نخواهد پاييد و سورناتيوس « 3 » را با شش هزار سپاهى در آنجا جانشين ساخته نگهدارى پونتوس را به او سپرد و خويشتن با دوازده هزار پياده و سه هزار اندكى كمتر سواره به پيشرفت پرداخت كه به جنگ برخيزد . راه را با شتاب بسيار مىپيمود و گذر او از دشتهاى پهناور و بيكران و پر از رودهاى ژرف يا از كوههاى بلند پوشيده از برف بود و از ميان مردمانى مىگذشت كه همه جنگجو بودند و به فراوانى و انبوهى در هر كجا يافت مىشدند . اين بود كه سپاهيان روم از اين سفر دلتنگ بوده بىدلخواه پيروى او مىكردند . از اين جهت سرشناسانى در روم زبان به بدگويى از او باز كرده چنين مىگفتند :\r\nلوكولوس به جنگ پشت سر جنگ برمىخيزد و اين كار او نه از بهر سود كشور بلكه از براى آن است كه خويشتن مال بياندوزد اگرچه كشور را دچار بيم و سختى گرداند . ولى لوكولوس پس از راه‌پيمايى دراز به كنار رود ايوفراتيس ( فرات ) رسيده چون به جهت زمستان آب بسيار بالا و تند بود و از اين جهت گذشتن دشوار مىنمود و از آن سوى دسترس به كشتى براى بستن پل نبود و از اين جهت لوكولوس به حيرت افتاد و سخت مىترسيد كه اين پيش‌آمد او را از پيشرفت باز دارد .\r\nولى هنگام غروب ناگهان سيل فرو نشستن آغاز كرد و سراسر شب را پياپى آب كمتر مىگرديد چندانكه فردا سخت پايين افتاده و يك رشته جزيره‌هايى در ميان رود پيدا شده بود .\r\nبوميان چون تا آن هنگام چنان چيزى را نديده بودند در شگفت شده چنين گفتند كسى كه رود در برابر او فروتنى مىنمايد نبايد در برابر او ايستادگى كرد و بدينسان از او فرمان‌بردارى پذيرفته و گذرگاه بسيار آسانى براى او نمودند .\r\nلوكولوس از رود گذشته به شكرانه تندرستى قربانيها از گاو و جز از آن براى رود سر بريد .\r\n\r\n\r\n","description":"","footnote":"\r\n( 1 ) .  Machares \r\n( 2 ) .  Bosporus \r\n( 3 ) .  Sornatius \r\n","page_name":" 343 ","page_number":343},
  {"content":"\r\n\r\nآن روز را در آنجا درنگ كرده فردا و روزهاى ديگر به شتاب راه مىپيمود و بوميان كه به آنان نزديك مىآمدند با مهربانى رفتار مىكرد . در يك جا سپاهيان مىخواستند بر دژى هجوم كرده و درون آن را كه پر از مال بود تاراج كنند او جلوگيرى نمود و با دست خود كوه‌هاى تااورس « 1 » را نشان داده گفت :\r\nآن است دژى كه ما بايد هجوم كنيم .\r\nدژهاى ديگر از آن كسانى است كه در آنجا فيروز درآيند\r\nبدينسان شتابزده راه مىنورديد تا از تگرس « 2 » گذشته به درون ارمنستان رسيد .\r\nنخستين كسى كه خبر رسيدن روميان را به تيكران داد ، تيكران چندان خشمناك گرديد كه پاداش خبر دهنده را با بريدن سرش داد . از اينجا كس ديگر دليرى آن نكرد كه خبرى براى او بياورد و او بىخبر نشست تا هنگامى كه جنگ به پيرامون او رسيد . چاپلوسان نزد او چنين مىگفتند :\r\nلوكولوس اگر دليرى كرده در ايفيسوس منتظر شما بنشيند و از ديدن سپاهيان انبوه شما پاى به گريز نياورد خود را سردار بزرگى نشان خواهد داد . او تن نيرومندى دارد .\r\nولى تنها براى خوردن مى فراوان و دل بزرگ و نيرومندى دارد ولى تنها براى دريافت خرسندى . تنها متروبارزان « 3 » كه يكى از خاصان نزديك او بود توانست چگونگى را بدانسان كه بوده به او بگويد و پاداشى كه در برابر اين سخن راست خود دريافت آن بود كه تيكران او را به فرماندهى سه هزار سواره با دسته انبوهى از پياده برگزيد و دستور داد كه بيدرنگ به جنگ روميان بشتابد ، نيز فرمان سخت داد كه خود لوكولوس را زنده دستگير نموده همه سپاهيان او را نابود گرداند .\r\nروميان يك دسته به چادر زدن پرداخته و دسته‌هاى ديگر روى به سوى اينان راه مىپيمودند كه ناگهان ديده‌بانان خبر رسيدن دشمن را دادند . لوكولوس ترسيد كه چون سپاه پراكنده و ناآماده است ارمنيان يك سر بر سر او بتازند ، خود او براى افراشتن چادرها ايستاده\r\n\r\n\r\n","description":"","footnote":"\r\n( 1 ) .  Taurus  مقصود رشته كوه‌هاى غربى ايران است كه از ارمنستان كشيده تا جنوب ايران مىرسد و امروز نشيمن ارمنيان و كردان و لران است\r\n( 2 ) .  Tigris  رود دجله مقصود است كه خود ايرانيان تيگر ( تير ) مىناميدند .\r\n( 3 ) .  Mithrobarzanes \r\n","page_name":" 344 ","page_number":344},
  {"content":"\r\n\r\nسكستيليوس « 1 » ليقاتى « 2 » را با يك هزار و ششصد سواره و به همان اندازه از پياده سبك ابزار و سنگين ابزار پيش فرستاد كه جلو دشمن را گرفته هم‌چنان بايستند تا هنگامى كه خبر افراشته شدن چادرها برسد .\r\nسكستيليوس مىخواست كه با اين دستور رفتار كند ولى متروبارزان به او رسيده ديوانه‌وار به هجوم پرداخت و او ناگزير از جنگ گرديد . قضا را در همان كارزار خود متر و بارزان كشته شده و سپاهيانش كه گريخته مىخواستند جان به در ببرند همه نابود گرديدند ، تيكران اين را شنيده تيكرانا گرد را كه شهر بزرگى و بنياد كرده خود او بود رها كرده خود را به كوه‌هاى تاورس كشيد و همه سپاهيان خود را بدانجا خواند .\r\nولى لوكولوس به او فرصت نداد كه سپاهى گرد آورد . مورينا « 3 » را فرستاد كه كسانى را كه به سوى تيكران مىشتابند پراكنده و نابود گرداند و كسى را راه ندهد و سكستيليوس را فرستاد كه دسته‌هاى انبوهى از عرب را كه به آهنگ نزد تيكران روانه هستند پراكنده نمايد .\r\nسكستيليوس تازيان را در چادرهاى خود يافته بيشتر آنان را نابود ساخت هم‌چنين موريتنا تيكران را دنبال مىكرد تا در يك تنكه كوهستانى به او رسيد . تيكران همه بارهاى خود را گزارده بگريخت و ارمنيان دسته‌اى كشته شده و دسته‌اى دستگير گرديدند . اين فيروزىيها چون رويداد لوكولوس بر سر تيكرانا گرد رفته در پيرامون آن نشست و شهر را گرد فرو گرفت .\r\nتيكران دسته‌هايى را از يونانيان از كيليكيا به آنجا آورده نيز دسته‌هايى را از ديگران از مردم آديابن « 4 » و از اسوريان و كوردينيان و كاپادوكيان در آنجا نشيمن داده بود . شهرها را ويران كرده مردمش را به اينجا مىآورد . شهر بسيار بزرگ و زيبايى بود كه چون پادشاه دلبستگى به آرايش و شكوه آن داشت مردمان نيز چه از بازاريان و چه از درباريان به آراستن و پيراستن آن مىكوشيدند .\r\nلوكولوس چون اين دانست فشار بيشتر به شهر آورد و چنين اميدوار بود كه پادشاه دل از آنجا نكنده به پشتيبانى شهريان به جنگ پايين خواهد آمد . قضا را اين اميد او بى جا نبود .\r\n\r\n\r\n","description":"","footnote":"\r\n( 1 ) .  Scxtilius \r\n( 2 ) .  Legate  ليقاتى فرستاده پاپ را مىگفتند كه نزد حكمرانان فرستاده مىشد ، ولى در اينجا شايد لقب مقصود است .\r\n( 3 ) .  Murena \r\n( 4 ) .  Adibenia  بخشى از بين النهرين را با اين نام مىخواندند .\r\n","page_name":" 345 ","page_number":345},
  {"content":"\r\n\r\nمثرادات پياپى نامه نوشته و پيام فرستاده نيكخواهانه او را از نزديكى به شهر منع مىكرد و چنين راه مىنمود كه به دستيارى سوارگان به بريدن آذوقه از سپاه روميان بكوشد .\r\nتاكسيليس « 1 » نيز كه از نزد مثرادات آمده و با سپاه خود در آن نزديكى بود با تيكران گفتگو نموده او را از نبرد با سپاهيان روم باز مىداشت و چنان كارى را جز زيان نمىدانست تيكران تا ديرى گوش به اين سخنان داد . ولى ارمنيان و گوردينيان همگى در نزد او فراهم آمدند و همه سپاه ماد و آديابن به سركردگى پادشاهان خود به او پيوستند و دسته‌هايى از تازيان كنار دريا از آن سوى بابل به يارى شتافتند و هم‌چنين از كنار درياى كاسپى آلبانيان « 2 » و همسايگان ايشان ايبريان و دسته‌هاى بسيار ديگرى از مردمانى كه در كنار آراكس زندگانى مىنمودند و پادشاهى براى خود نداشتند و تيكران آنان را مزدور گرفته بود نزد او رسيدند .\r\nاين پادشاهان و سركردگان در كنكاشها و رأى زدنهاى خود رجزخوانى كرده به خود مىباليدند و اين بود كه تاكسيليس بر جان خود ايمن نبوده چه او به جنگ رأى نمىداد و آنان چنين مىپنداشتند كه چون مثرادات نرسيده به هوادارى او جنگ را به تأخير مىاندازد و ارمنيان را ترسانيده از يك سرفرازى پرشكوهى كه مىتوانند به دست آورند باز مىدارد .\r\nاز اين جهت تيكران نمىخواست جنگ را تا آمدن مثرادات به تأخير بياندازد كه او را در آن سرفرازى شريك نباشد . در راه تيكران با همراهان خود گفتگو كرده مىگفت :\r\nمن افسوس مىخورم كه چرا تنها لوكولوس به جنگ ما آمده . اى كاش همه سرداران روم يك جا مىآمدند .\r\nاين رجزخوانى يكسره بى جا نبود . زيرا اين زمان بيست هزار كماندار و فلاخن‌انداز و سى و پنجهزار سواره كه هفت هزار از ايشان درست ابزار بودند ( بدانسان كه لوكولوس در نامه خود بسنات مىنويسد ) و يك صد و پنجاه هزار پياده سنگين ابزار بر سر خود داشت كه دسته‌هاى گوناگون از كوهورت و فالانكس از آنان پديد مىآورد گذشته از اينها دسته‌هاى ديگرى را براى ساختن راه‌ها درست كردن پلها و آوردن آب و بريدن جنگها و ديگر دربايستهاى لشكركشى برگماشته بود كه شماره آنان به سى و پنج هزار تن رسيد و اينان كه دنبال لشكر را\r\n\r\n\r\n","description":"","footnote":"\r\n( 1 ) .  Taxles \r\n( 2 ) .  Albania  مقصود مردم از آران است كه گروهى از آريان بوده‌اند و زبانشان شاخه‌اى از فارسى بوده .\r\nاين مردم تاريخ درازى دارند و بازماندگان ايشان هم‌اكنون در بادكوبه و ديگر جاها هستند و زبانشان هنوز از ميان نرفته .\r\n","page_name":" 346 ","page_number":346},
  {"content":"\r\n\r\nگرفته بودند بدينسان لشكر بزرگ گرديده و خود كار دشوارى بود كه گرد آن فرو گرفته شود .\r\nهمين‌كه او از كوه‌هاى تاورس بيرون آمد و روميان را ديد كه گرد شهر را فرو گرفته‌اند . از اين سوى مردم شهر چون از دور او را با آن سپاه ديدند آوازهاى شادى بلند ساختند و از روى ديوار به روميان بد گفته بيم مىدادند .\r\nلوكولوس از سركردگان انجمن ساخته رأى خواست . برخى چنين مىگفتند كه بايد شهر را رها كرده به جنگ تيكران شتافت . ديگران مىگفتند اين درست نيست كه اين همه دشمن را در پشت سر خود گزارده به جنگ پردازيم . لوكولوس گفت :\r\nاين دو رأى هر كدام در تنهايى ناپسنديده ولى هر دو در يك جا پسنديده است .\r\nو اين بود كه سپاه را به دو بخش ساخته مورينا را با شش هزار سواره در گرد شهر گزارده خويشتن با بيست و چهار كوهورت كه روى هم رفته بيش از ده هزار تن جنگى داراى ابزار در برنداشت و با همه سوارگان و فلاخن اندازان و هزار مرد كمابيش كه بايستى در كنار رود در دشت پهناور « 1 » بنشينند روانه شد و چون با اين اندازه سپاه در برابر دشمن پديد آمد به چشم تيكران بسيار خوار نمود .\r\nچاپلوسان كه در برابر او بودند زمينه خوبى براى چاپلوسى به دست آوردند . كسانى ريشخند مىنمودند و كسانى به شك مىانداختند كه كدام يكى از آنان به جنگ شتافته كار آن يك مشت رومى را بسازد . راستى هم هر يكى از پادشاهان و سركردگان پيش آمده اجازه مىخواست كه به تنهايى جنگ را عهده‌دار شود .\r\nخود تيكران كه مىخواست نكته‌سنجى از خود بنمايد آن عبارت مشهور را بر زبان راند :\r\nبراى فرستادگى فزونند و براى سپاهيگرى كم .\r\nبدينسان گفته و مىخنديدند .\r\nچون فردا شد لوكولوس سپاه آراسته آماده كارزار شد . لشكر دشمن در كنار شرقى رود ايستاده و چون در آن نزديكى رود پيچى به سوى غرب مىخورد و در همان پيچگاه گذرگاه بسيار آسانى بود لوكولوس به قصد آن گذرگاه روانه گرديد .\r\nولى تيكران چنين پنداشت كه روى به گريز آورده اين بود كه تاكسيليس را خوانده با ريشخند و سركوفت چنين گفت :\r\n\r\n\r\n","description":"","footnote":"\r\n( 1 ) . مقصود از اين عبارت درست روشن نيست .\r\n","page_name":" 347 ","page_number":347},
  {"content":"\r\n\r\nنمىبينى كه روميان شكست‌ناپذير چگونه مىگريزند ؟ !\r\nتاكسيليس پاسخ داد :\r\nكاش اى پادشاه چنين نيكبختى براى شما روى مىآورد .\r\nولى روميان هنگامى كه در راهند هيچ‌گاه بهترين رختهاى خود را نمىپوشند و سپرهاى درخشان به دست نمىگيرند و خودهاى خود را بىپوشاك نمىگذارند و اينكه اكنون مىبينى روپوش چرمى خود را دور انداخته‌اند اين خود دليل است كه آماده جنگ مىباشند و همين اكنون به كار خواهند پرداخت . تاكسيليس اين پاسخ را بر زبان داشت كه ناگهان درفش پيشين پيدا شده و دسته‌ها و فوجها هر كدام به جاى خود با كمال آراستگى پيش مىآمدند .\r\nتيكران هم‌چون كسى كه از مستى به هوش آيد دوبار يا سه بار داد زد :\r\nاين چيست ؟ مگر آنان به سوى ما مىآيند ؟ ! . . .\r\nو ناگهان به تلاش افتاده خواست مگر سپاه را به سامان بياورد . بخش عمده لشكر را بر گرد سر خود نگهداشت دست چپ را به آديابنيان سپرد و دست راست را به عهده مادان واگذاشت و در جلو اين مادان انبوهى از سوارگان سنگين ابزار صف بستند . لوكولوس چون خواست از رود بگذرد . يكى از همراهان وى زبان به پند گشاده چنين گفت :\r\nامروز كه روز جلوتر از نونيس « 1 » اوكتبر است روز نيكى نيست . چه در اين روز سپاه كايپيو « 2 » در جنگ كيمبريان « 3 » شكست خورده نابود شد و مردم آن را روز سياه مىشمارند چه بهتر كه شما امروز را آسوده بنشينيد .\r\nلوكولوس پاسخ داد :\r\nمن آن را براى روميان روز همايونى خواهم گردانيد .\r\nاين گفته و به سپاهيان دلداريها داده از رود بگذشت و خويشتن كه زره آهنين داراى پولكهاى فولادين درخشان در بر كرده جبه سجافدارى بر خود پوشيده بود جلو سپاه افتاده آنان را به روى دشمن براند . از همان آغاز شمشير از غلاف بيرون و اين نشانه آن بود كه سپاهيان شتاب كرده با دشمن جنگ دست به دست كنند .\r\nزيرا هنر دشمن جنگ در ميدان پهناور و باز بود . و آنگاه روميان بايستى بسيار نزديك\r\n\r\n\r\n","description":"","footnote":"\r\n( 1 ) .  Nones  نامى است از نامهاى تقويم رومى كه شرح آن در اينجا بيجاست .\r\n( 2 ) .  Caepio \r\n( 3 ) .  cimbria \r\n","page_name":" 348 ","page_number":348},
  {"content":"\r\n\r\nرفته از تيررس جلوتر باشند . در اين ميان ديد كه سوارگان سنگين ابزار كه خود سرآمد لشكر بودند به پاى يك پشته‌اى رانده شده كه بالاى آن سطح هموارى به مسافت نيم ميل مىباشد و بالا رفتن بر آن پشته سخت آسان است از اين جهت سوارگان ثراكى و گالاتى خود را بدانجا دواند كه پهلوى آن سوارگان ايستاده و شمشيرهاى خود را با گرزهاى آنان توأم گردانند .\r\nاين دسته سوارگان تنها ابزارى كه براى جنگ با دشمن يا نگهدارى خود داشتند گرز بود و ابزار ديگرى را نداشتند و اين به جهت سنگينى بىاندازه آن گرزها بود . سپس خود او با دو گوهورت به سوى كوه شتافت و چون سپاهيان حال او را ديدند كه پياده از كوه بالا مىرود و از كوشش باز نمىايستد آنان هم از دنبال وى بس چابكانه از كوه بالا رفتند و چون بر تپه كوه رسيدند لوكولوس با صداى بلند داد زد :\r\nاى برادران سپاهى ! ما فيروزمنديم !\r\nاين گفته بر سوارگان درست ابزار حمله برد و بر سپاهيان دستور داد كه بر رانها و ساقهاى ايشان زخم بزنند چرا كه از همه تنها اين دو جا باز و در خور زخم زدن بود . ولى اين دستور بى جا بود .\r\nزيرا آن سوارگان نايستادند تا روميان به آنان برسند بلكه روى به گريز آورده با اسبهاى سنگين خود بر روى تيپهاى پياده افتادند و آنان را از سامان انداختند . بدينسان سپاه به آن بزرگى شكست يافت بىآنكه چندان كشته شده يا زخمى گردانيده شود .\r\nولى در ميان گريز كشتار بزرگى رويداد . زيرا آنان كه در پى گريز بودند از انبوهى و سنگينى سپاه خود راه گريز را بسته داشتند . هنوز در آغاز شكست تيكران همراه چند تن آماده گريز كرديد . ولى چون ديد كه پسرش در خطر است تاج را از سر خود برداشته با ديده اشكبار به او داده گفت :\r\nاگر مىتوانى خودت را از راه ديگرى برهان .\r\nليكن آن جوان جرأت اين را نداشت كه تاج را بر سر بگزارد . آن را به يكى از نوكران امين خود سپرد كه نگهدارد . قضا را اين مرد دستگير شده نزد لوكولوس آوردند كه بدينسان تاج تيكران هم به دست روميان افتاد .\r\nگفته‌اند در اين جنگ بيش از صد تن پياده نابود شدند و از سواره جز دسته اندكى رهايى نيافت . اما از روميان صد تن زخمى گرديده پنج تن كشته شد .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nانتيوخوس « 1 » فيلسوف در بخشى از كتاب خود كه گفتگو از خدايان دارد از اين جنگ نام برده مىگويد :\r\nخورشيد مانندهء چنين جنگى را هرگز نديده بود .\r\nفيلسوف ديگر استرابو « 2 » در يادداشتهاى تاريخى خود مىگويد :\r\nروميان روى خود را سرخ كرده بر خودشان ريشخند كردند كه شمشير به روى چنان بندگان بيچاره‌اى كشيدند .\r\nليويوس « 3 » مىگويد :\r\nروميان هرگز با دشمنى به آن اندازه تفاوت جنگ نكرده بودند . زيرا شماره سپاه فيروزمند به اندازه يك بيستم سپاه شكست يافته هم نبود .\r\nسرداران خردمند و آزموده روم هميشه از لوكولوس ستايش نموده مىگفتند : او دو پادشاه بزرگ و نيرومند را از دو راه ضد يكديگر برانداخت . مثرادات را به وسيله دير كردن و شكيبايى نمودن از پا انداخته و تيكران را از راه شتاب و چابكى بىپا نمود و او يكى از سرداران كميابى است كه دير كردن را به كار مىبرند در جايى كه بايد كوشش بسيار نمود و شتاب را به كار مىبرند در جايى كه اطمينان به نتيجه دارند .\r\nاز همين جهت بود كه مثرادات درآمدن به نزد تيكران شتاب نمىكرد ، زيرا مىپنداشت لوكولوس چنان كه در جنگهاى پيشين كرده در اينجا هم احتياط به كار برده به جنگ دير آغاز خواهد كرد و به همين اميدوارى راه را با سستى مىپيمود و چون نخستين بار به دسته‌هايى از ارمنيان برخورد كه سراسيمه و بيمناك راه مىپيمودند اندكى به شك افتاد . ولى چون سپس دسته‌هاى ديگر را ديد كه بسيارى از ايشان لخت يا زخمى بودند دانست كه جنگ روى داده و ارمنيان شكست يافته‌اند .\r\nاين بود كه به سراغ تيكران افتاده جستجوى او كرد و چون به او رسيد تيكران اين بار بسيار فروتن و سرافكنده بود . ولى مثرادات چيزى به روى او نياورده نخواست دل او را بيازارد بلكه به مهربانى پيش آمده به احترام وى از اسب پياده شد و از جهت آن شكست كه زيانش بر هر دوى ايشان بود دلدارى داد و پاسبانان خاص خود را به او داد .\r\n\r\n\r\n","description":"","footnote":"\r\n( 1 ) .  Antiochus \r\n( 2 ) .  Strabo \r\n( 3 ) .  Litus Livius  يكى از تاريخنگاران معروف روم است كه بخشهايى از كتاب او گم شده ولى آنچه باز مانده به زبانهاى اروپايى ترجمه گرديده و بسيار معروف است .\r\n","page_name":" 350 ","page_number":350},
  {"content":"\r\n\r\nبدينسان او را از ترس درآورد و قرار دادند كه دوباره سپاه گرد آورده آماده جنگ باشند .\r\nاز آن سوى در شهر تيكراناگرد يونانيان خود را از آسياييان جدا گرفته خواستند شهر را به لوكولوس بسپارند . لوكولوس هم از بيرون هجوم آورده شهر را بگشاد .\r\nخود او دست به گنجينه تيكران يازيده شهر را به اختيار سپاهيان گذاشت كه تاراج نمايند كه گذشته از مالهاى بسيار هشت هزار تالنت پول سكه شده به دست آوردند . خود او هم به هر يك تن سپاهى گذشته از بهره‌اى كه از تاراج مىيافت هشتصد درهم پول بخشيد و چون دانست كه بازيگران بسيارى در آن شهر گرد آمده‌اند كه تيكران بدانجا خوانده بوده تا در تياتر تازه ساخته او بازى كنند آنان را گرد آورده فرمان داد براى جشن فيروزى بازيها برپا نمايند و نمايشها بدهند .\r\nيونانيان را كه در آنجا بودند خرج راه داده به شهرهاى خود راه انداخت . ديگران را نيز هر تيره را به شهر خود گردانيد كه بدينسان يك شهرى ويران ولى شهرهاى بسيارى آباد گرديد و اينان لوكولوس را آباد كننده آن شهرهاى خود دانسته هميشه نام او را به نيكى مىبردند .\r\nراستى هم لوكولوس در سايه پاك‌دلى و مهربانى و دادگرى خود شايسته نيك‌نامى بود و بزرگى او از اين نيكىهايش بيشتر پيداست تا از فيروزيهاى جنگى ، زيرا آن فيروزيها بيشتر به دستيارى سپاهيان يا به عبارت بهتر به دستيارى بخت بود . كوتاه سخن : او مردم آسيا را نه تنها با زور بلكه با مهربانى و نيكى نيز رام خود مىگردانيد ، چنان كه پادشاهان عرب با پاى خود نزد وى آمده داراييهاى خود را پيشكش ساختند .\r\nهم‌چنين مردم سوفينى « 1 » به دلخواه خود آمده فرمانبردارى نمودند . با گوردينيان رفتارى نمود كه همگى مىخواستند خانه‌هاى خود را گزارده با زنان و فرزندان دنبال او را گيرند .\r\nشرح داستان ايشان آنكه زاربنيوس پادشاه گوردينيان كه نام او را برديم چون از ستمگرى تيكران در ستوه بود ، نهانى با آپيوس رابطه يافته و به ميانجيگرى او با لوكولوس پيمان همدستى مىبندد و اين راز او آشكار گرديده پيش از آنكه روميان به ارمنستان برسند با همه زنان و فرزندان خود كشته مىشود .\r\nلوكولوس اين زمان او را فراموش نكرده چون به گوردينيان رسيد به ياد زارينيوس\r\n\r\n\r\n","description":"","footnote":"\r\n( 1 ) .  Sophenia  بخشى از ارمنستان است . ولى اين نام امروز از ميان رفته است .\r\n","page_name":" 351 ","page_number":351},
  {"content":"\r\n\r\nسوگوارى برپا كرد و روى گور او را با رختهاى شاهانه و زرينه ابزار كه از تاراج تيكران به دست آورده بود پوشانيد و آتش را با دست خود برافروخته و به همدستى خويشان و كسان آن مرده‌بويهاى خوش بر آن ريخت و او را همدست خود و هم‌پيمان روميان شمرده دستور داد بناى پرارجى به نام يادگار از او برپا نمايند . در آنجا هم از گنجينه‌زار بنيوس زر و سيم بسيارى به دست آمد . نيز مقدار گزافى گندم كه كمتر از سه مليون پيمانه نبود به دست آمد كه بدينسان هم آذوقه براى سپاهيان پيدا شده و هم او نيازمند نشد خرج لشكركشى را از گنجينه جمهورى بخواهد .\r\nپس از اينها فرستادگانى از پادشاه اشكانى براى لوكولوس رسيد كه خواستار شده بود با او پيمان دوستى ببندد . لوكولوس آنان را پذيرفته و در بازگشت فرستادگانى را از پيش خود همراه آنان ساخت و اينان در آنجا چنين دريافتند كه پادشاه اشكانى دودل است و در همان حال نهانى با تيكران نيز رابطه دارد كه مىخواهد در جنگ هم‌دست او باشد . با اين شرط كه تيكران ميزوپوتاميا ( بين النهرين ) را به او واگزار كند .\r\nلوكولوس همين‌كه اين دانست مىخواست مثرادات و تيكران را دو دشمن سركوفته شده پندارد و لشكر به سرزمين اشكانيان ببرد و چنين مىانگاشت كه نتيجه گرانبهايى از آن كار خواهد برداشت زيرا بدانسان كه پهلوان‌بازى در يك تلاش چندين حريف راه برمىاندازد او هم در يك لشكركشى سه پادشاه را يكى پس از ديگرى برانداخته و نام او در جهان به اندازه سه پادشاهى بزرگ روى زمين مشهور خواهد شد اين بود كه كس نزد سورناتيوس و همراهان او در پونتوس فرستاده فرمان داد كه سپاه را از آنجا آورده در بيرون گوردينى به او بپيوندند .\r\nسپاهيان در آنجا كه پيش از آن در ستوه بودند و سخت گله مىنمودند از شنيدن چنين فرمانى آشكارا به اعتراض برخاستند چندان كه پند يا زور هيچ كدام اثرى نبخشيده و كار به آنجا رسيد كه داد زده مىگفتند كه ما در پونتوس نمانده از اينجا بيرون خواهيم رفت .\r\nچون اين خبر به سپاهيان گرد سر خود لوكولوس رسيد آنان كه از پيش از آن در سايه پيدا كردن توانگرى از جنگ گريزان و سخت خواستار آسايش گرديده بودند از اين خبر بيشتر تغيير حال دادند و بر آن سپاهيان و دليرى ايشان آفرين خوانده بر آن سر شدند كه خودشان هم چنان اعتراضى بنمايند و حق خود مىدانستند كه پس از آن همه فرسودگيها مدتى آرام و آسوده باشند .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nدر سايه اين پيش‌آمد و به جهت خبرهاى بدى كه مىرسيد لوكولوس از قصد هجوم بر ايران گذشته و در گرماى تابستان براى دنبال كردن تيكران روانه گرديد . و چون از كوهستان تااورس مىگذشت از سرسبزى زمينها لذت فراوان مىيافت و هوا در آنجا بسيار سردتر از دشتها بود . و چون از كوهستان برگذشت دو يا سه بار ديگر ارمنيان را كه دليرى كرده به جنگ او آمده بودند بشكست و آباديهاى ايشان را تاراج كرده و آتش زد و آذوقه‌هايى را كه براى تيكران انبار كرده بودند به دست آورده بدينسان از گرسنگى كه هميشه ترس آن را داشت اطمينان پيدا كرد و دشمن را دچار آن ترس نمود .\r\nچون از هر راهى بود مىكوشيد كه دشمن را به جنگ بكشاند گرد لشكرگاه را خندق كنده و پيرامون آن را آتش زده منتظر نشست . ولى دشمن چون از آن شكستهاى پياپى ترسيده بود همچنان دور ايستاده نزديك نيامد اين بود لوكولوس خودش آهنگ كار كرده به قصد شهر ارداشاد روانه گرديد « 1 » اين شهر چون از آن پادشاه بود و زنان و فرزندان خردسال وى در آنجا بودند انتظار داشت كه تيكران آنجا را به دشمن رها نكرده بارى آخرين بخت‌آزمايى را خواهد كرد ، گفته‌اند :\r\nهانيبال « 2 » كارتاجى چون پس از شكست يافتن انتيوخوس از دست روميان به نزد آرداشيس « 3 » پادشاه ارمنستان آمد و چيزهاى بسيارى به او ياد داد .\r\nاز جمله چون جايگاه اين شهر را ديد كه جاى بسيار استوار و خوش‌نماست با اين همه بيكار و تهى افتاده نقشه شهرى براى آنجا كشيده و ارداشيش را به آنجا آورده نشان داد و به او راهنمايى كرد كه شهرى در آنجا بنياد گزارد . ارداشيس خرسند گرديده خواهش نمود كه اين كار به نظارت او باشد و بدينسان در آنجا شهر بزرگى بنياد يافته و به نام آن پادشاه ناميده شد و تختگاه ارمنستان گرديد « 4 » ، چنان‌كه اميد لوكولوس بود تيكران شهر را به حال خود رها نكرده\r\n\r\n\r\n","description":"","footnote":"\r\n( 1 ) .  Artaxata  ارداشاد شكل ارمنى نام است .\r\n( 2 ) .  Hannibal  سردار معروف تاريخ باستان است و داستان او بسيار معروف است .\r\n( 3 ) .  Artaxas  آرداشيس شكل ارمنى نام مىباشد . به عبارت ديگر همان نام اردشير است كه با اندك تغييرى نام گزارده‌اند .\r\n( 4 ) . ولى اين تاريخچه بنياد تاريخى و علمى ندارد . زيرا كلمهء « آرد » و هم‌چنين كلمه « شاد » در يك رشته از نامهاى ديگر آباديها نيز درآمده است و از آن سوى اگر مقصود ناميدن اين شهر با نام آرداشيس بود بايستى به شكلهاى ديگرى كه معنى بدهد بنامند و اين شكل معناى درستى ندارد . در اين باره بايد كتاب نامهاى شهرها و ديه‌ها ديده شود .\r\n","page_name":" 353 ","page_number":353},
  {"content":"\r\n\r\nبا سپاه خود بدانجا شتافت و روز چهارم در برابر سپاه روم فرود آمد كه تنها رود آرسانياس در ميانه حايل بود و لوكولوس بايستى براى حمله به شهر از اين رود بگذرد .\r\nو چون به فيروزى خود يقين داشت پيش از آن قربانيها براى خدايان كرده سپاه را حركت داد بدينسان كه دوازده گوهورت در دسته پيشين جلو انداخته بازمانده سپاه را در دنبال گذاشت كه مبادا دشمن از پشت سر نزديك شود .\r\nزيرا دسته‌اى از سواران برگزيده را بر سر او فرستاده بودند كه در جلو آنان سوارگان تير انداز ماردى و سپس سوارگان ايبرى با نيزه‌هاى دراز خود بودند كه با آن نيزه‌ها جنگ دليرانه مىنمودند و تيكران به اين دو دسته بيشتر از ديگر دسته‌هاى بيگانه كه به نزد خود خوانده بود اعتماد داشت ولى در اينجا هيچ كارى نتوانستند .\r\nزيرا اگرچه با سوارگان روم نبردهايى از مسافت دورى مىنمودند ، ولى چون پيادگان رسيدند و جنگ از نزديك شد آنان ميدان را گزارده بگريختند و سوارگان رومى از دنبال آنان مىتاختند . اگرچه اينان شكست يافتند ولى لوكولوس چون مىديد سوارگان بسيار انبوهى كه بر گرد سر تيكران بودند دليرانه به سوى او مىآيند سراسيمه گرديده سوارگان خود را از دنبال گريختگان بازخواند و خود او پيش از همه با يك دسته از جنگجويان ساتراپنيان « 1 » كه در برابر ايستاده بودند به جنگ برخاست و پيش از آنكه آنان بسيار نزديك بيايند اينان را به حمله از جلو برداشت .\r\nاز سه پادشاهى كه در اين جنگ حريف او بودند مثرادات با حال شرمناكى بگريخت چه او تاب ايستادگى در برابر خروش روميان نداشت و روميان تا مسافت درازى از دنبال دشمن مىرفتند و همه شب را پياپى مىگشتند تا دستگير مىگرفتند چندانكه خسته گرديدند .\r\nليويوس مىگويد :\r\nاگرچه در جنگ پيشين بيشتر كشته يا دستگير شد ولى در اين جنگ كسان سرشناس‌تر كشته يا دستگير شدند .\r\nلوكولوس از اين فيروزى دليرتر گرديده مىخواست پيشتر برود و فيروزيهاى خود را بيشتر گرداند . ناگهان سرما فرا رسيد و هنوز پيش از آنكه آفتاب از نقطه اعتدال بگذرد ( پاييز آغاز كند ) طوفانها آغاز شده و برف پياپى مىباريد و در روزهاى روشن نيز زمين پر از يخ بود .\r\n\r\n\r\n","description":"","footnote":"\r\n( 1 ) .  Satrapenia \r\n","page_name":" 354 ","page_number":354},
  {"content":"\r\n\r\nاز اينجا آبها سخت سرد گرديد كه اسبها خوردن آن نمىتوانستند و نيز در گذشتن از آب يخها شكسته و پىهاى اسبها مىبريدند . سرزمينى كه سراسر گردنه‌هاى تنگ و جنگلهاى انبوه بود روميان را هميشه خيسيده مىداشت . روزها چون راه مىرفتند زير برف بودند و شبها چون مىخوابيدند روى يخ و آب بودند .\r\nاينان پس از آن جنگ شكايت از حال خود آغاز كردند كه نخست فرستاده نزد لوكولوس مىفرستادند و سپس شبها در چادرهاى خود گرد آمده غوغا بلند مىنمودند ، اين خود نشان سركشى آنان بود . ولى لوكولوس از روى مهر رفتار كرده مىخواست آنان را نگاه بدارد تا هنگامى كه كارتاج ارمنستان را بگشايد و آن شهر را كه يادگار بزرگ‌ترين دشمن يونان ( مقصودش هانيبال است ) براندازد .\r\nولى چون از عهده برنيامد ناگزير آنان را برداشته باز پس گشت كه از تااورس گذشته از راه ديگرى به سرزمين پربار و خورشيد تاب موگدونيا « 1 » رسيد به شهر بزرگ و پر مردم نيسبيس « 2 » ( نصيبن ) .\r\nاين نام را بر آن شهر آسياييان داده‌اند . ولى يونانيان آن را انطاكيه موگدونيا مىخوانند .\r\nدر اين شهر گوراس « 3 » برادر تيكران عنوان فرمانروايى داشت ، ولى اعتماد بيشتر به مهندسى و مهارت كاليماخوس « 4 » بود آن كسى كه در داستان آميسوس « 5 » آن همه گزند به روميان رسانيد .\r\nلوكولوس سپاه خود را گرد شهر آورده كار را سخت گرفت و به اندك زمانى با هجوم شهر را بگشاد گوراس كه خود را به دست روميان سپرده بود لوكولوس با او مهربانى نمود . ولى بر گاليماخوس سخت گرفته با آنكه وى وعده مىداد كه جايگاه گنجينه‌ها را نشان خواهد داد لوكولوس بر وى نبخشيده به كيفر آنكه شهر اميسوس را آتش زده فرمان داد او را در زنجير نگهداشتند و بدينسان خلاف رسم خود را كه هميشه از يونانيان هوادارى مىنمود نشان داد .\r\nمىتوان گفت تا اينجا بخت پشتيبان لوكولوس بود و همراه او جنگ مىكرد . ولى از اين پس بدانسان كه باد ناگهان از وزيدن مىافتد بخت هم از او روگردان گرديد و او همه كارها را در سايه زورآزمايى پيش مىبرد . اگرچه هميشه شكيبايى و خردمندى از خود نشان مىداد با\r\n\r\n\r\n","description":"","footnote":"\r\n( 1 ) .  Mygdonia \r\n( 2 ) .  Nisbil \r\n( 3 ) .  Goras \r\n( 4 ) .  Callimachus  پيداست كه مردى از يونانيان بوده .\r\n( 5 ) .  Amisus  اميسوس آن شهرى است كه امروز سامسون ناميده مىشود و به دست عثمانيان مىباشد .\r\n","page_name":" 355 ","page_number":355},
  {"content":"\r\n\r\nاين همه ديگر فيروزى نوينى نيافت . بلكه مىتوان گفت در سايه كارهاى بى جا و سختگيريهاى بى جهت بر سپاهيان اندكى هم از نيكنامى پيشين او كاست .\r\nعلت اين كارها بيش از هر چيز خود او بود كه هيچ‌گاه نمىخواست با توده سپاهيان آميزش پيدا كند و دلهاى آنان را به سوى خود بكشد ، هم‌چنين با سركردگان بزرگ هرگز جوشش نكرده همه را زبون مىگرفت و آنان را درخور آميزش با خود نمىديد .\r\nچنين گفته‌اند : او كه اين خطاها را مىكرد يك رشته برازندگيهايى نيز در خود داشت ، زيرا در سخن گفتن چه در فورم و چه در ميدان جنگ زبان شيوا داشت و در رأى زدن هوش سرشارى از خود نشان مىداد و خود مردى پاك‌سرشت و بزرگوارى بود .\r\nسالوست « 1 » مىگويد :\r\nسپاهيان از روز نخست با او كينه مىورزيدند زيرا آنان را ناگزير ساخته بود كه دو زمستان پياپى در كوزيكوس « 2 » ميدان نگاهدارند . سپس هم در آمسيس اين كار را كرده بود . در زمستانهاى ديگر نيز آنان يا در خاك دشمن بودند و يا در خاك هم‌پيمانان خود ولى در بيابان در ميان چادر به سر مىدادند .\r\nزيرا بيش از يك بار روى نداد كه لوكولوس به درون يك شهر يونانى هم‌پيمان رفته و سپاهيان را با خود به درون شهر برد . در كينه‌ورزيها با او تريبونان « 3 » در خود روم نيز همراه بودند و از روى رشك او را متهم مىساختند كه جز براى فرمانروايى و مال‌اندوزى نمىكوشد و به همان جهت جنگ را به درازى مىاندازد تا بتواند همه كيليكيا و آسيا و بثنيا « 4 » و پافلاگونيا « 5 » و پونتوس و ارمنستان را تا كنار رود فاسيس « 6 » در دست خود نگهدارد .\r\nمىگفتند : چنان‌كه به تازگى شهر پادشاهى تيكران را تاراج كرده كه تو گويى تنها براى لخت كردن پادشاهان جنگ مىكند نه براى زيردست گردانيدن آنان .\r\nاين است آنچه كه از گفته‌هاى لوكيوس كتنيوس « 7 » كه يكى از پرايتوران « 8 » بود به ما رسيده و\r\n\r\n\r\n","description":"","footnote":"\r\n( 1 ) .  Cullust \r\n( 2 ) .  Cyzicus \r\n( 3 ) .  Tribun  تريبونان كسانى بودند كه براى نگهبانى حقوق مردم برگزيده مىشدند و در ميان لشكر نيز از آنان فرستاده مىشد . مىتوان گفت كه آنان وكيل تودهء مردم بودند و حق هرگونه ايراد به كارهاى سرداران داشتند .\r\n( 4 ) .  Bitynia \r\n( 5 ) .  Paphlagonia \r\n( 6 ) .  Phasis \r\n( 7 ) .  Lucius Quintius \r\n( 8 ) .  Praetor  پرايتوران دسته از حكمرانان بودند كه آنان نيز وظيفه نگهبانى به حقوق مردم داشتند .\r\n","page_name":" 356 ","page_number":356},
  {"content":"\r\n\r\nخود در نتيجه اين سخنان او بود كه مردم به صدد آمدند كس ديگرى را به جاى لوكولوس بفرستند و نيز رأى دادند كه سپاهيان زيردست او بيش از اين در سر كار نباشند و آزاد گردند .\r\nگذشته از اين گفتگوها و بدگمانيها آنچه بيش از همه مايه به هم خوردن كار لوكولوس شد برادر زن او پوبليوس كلوديوس « 1 » بود كه خود مرد بدكاره و بيباكى بود و در سپاه لوكولوس يكى از كاركنان لشكر بود ولى چندان پايگاه والايى نداشت .\r\nخواهر او زن لوكولوس هم زن بدكردار و بدخويى بود و پاره تهمتها درباره او با برادرش شهرت داشت . پوبليوس چون پايگاهى را كه در سپاه انتظار داشت لوكولوس به او نمىداد از اين جهت به كارشكنى كوشيده با دسته‌هاى فيمبرى از سپاه رابطه انداخته با زبان نرم و چاپلوسانه كه عادت او بود آنان را به شوريدن و سركشيدن برمىانگيخت .\r\nاينان آن دسته سپاهيان فيمبرياس « 2 » بودند كه آنان را به كشتن كونسول فلاكوس « 3 » برانگيخت و اين پوبليوس را سر كرده آنان ساخت . از آن جهت اكنون هم گوش به گفته‌هاى او داده فريب او را مىخوردند و او را هوادار و غمخوار خود مىناميدند .\r\nسخنانى كه وى به آنان گفته به نافرمانيشان برمىانگيخت بدينسان بود :\r\nآيا اين جنگها نبايد به پايان برسد ؟ آيا بايد سپاهيان با همه مردمان بجنگند و همه گيتى را با پايهاى خود درنوردند و مزدى كه در برابر اين رنجهاى خود بردارند آن باشد كه پاسبانى شتران پربار و گردونه‌هاى انباشته از زر و ظرفهاى گرانبهاى لوكولوس را بكنند . در حالى كه سپاهيان پومپيوس هميشه در شهرها نشيمن دارند و در خانهاى خود نزد زنان و فرزندانشان زيست مىنمايند و در سفر هم در سرزمينهاى سبز و خرم رخت مىاندازند و اين آسايش و خوشى را آنان نه در برابر شكستن لشكرهاى مثرادات و تيكران و گشادن شهرهاى پادشاهى آسيا در مىيابند بلكه در برابر آن كه در اسپانيا مشتى گناهكاران دور رانده شده را زير فرمان آورده‌اند يا در ايتاليا با غلامان پناهنده به آنجا جنگ كرده‌اند . اگر هم بايد ما هميشه در جنگ و تلاش باشيم بارى اندكى از تن و جان خود را براى كار\r\n\r\n\r\n","description":"","footnote":"\r\n( 1 ) .  Fublius Clodius \r\n( 2 ) .  Fimbrias \r\n( 3 ) .  Flacus  فلاكوس با دسته‌اى از سپاهيان روم به همراهى فيمبرياس به آسياى كوچك آمد كه با مثرادات جنگ كند . فيمبرياس به دستيارى دسته‌اى از سپاهيان او را كشته خويشتن سردار سپاه گرديد و بر شهر معروف اليوم دست يافته در آنجا استوار نشست تا هنگامى كه سولا به آسيا آمده او را از آنجا بيرون راند . در اينجا اشاره به آن داستان مىنمايد .\r\n","page_name":" 357 ","page_number":357},
  {"content":"\r\n\r\nكردن در زير دست سردارى نگه داريم كه سرفرازى خود را در آسايش و تندرستى سپاهيان مىداند .\r\nچون بدينسان نابسامانى در لشكر پديد آمد لوكولوس ديگر نتوانست كه از دنبال تيكران برود يا لشكر بر سر مثرادات براند .\r\nمثرادات اين زمان از ارمنستان بيرون رفته در پونتوس براى برگردانيدن پادشاهى خود مىكوشيد . ولى لوكولوس زمستان را بهانه كرده در گوردوينى بيكار مىنشست و سپاهيان هر زمان چشم به راه پومپيوس يا سردار ديگرى داشتند كه به جاى لوكولوس بيايد . ولى چون خبر رسيد كه مثرادات فاپيوس « 1 » را شكسته و اكنون به آهنگ سورناتيوس و تيرياريوس « 2 » روانه مىباشد ، اندكى شرمناك گرديده سر به پيروى لوكولوس بياوردند . تيرياريوس به آرزوى آنكه پيش از رسيدن لوكولوس جنگى كرده و فيروزى به دست آورد بلهوسانه به پيكار پرداخت و با همه نزديكى لوكولوس منتظر او نشد ولى قضا را شكست سختى يافت كه چنان كه گفته‌اند بيش از هفت هزار تن از روميان در جنگ نابود شدند كه در ميان ايشان يكصد و پنجاه تن سرصده ( يوزباشى ) و بيست و چهار تن تريبون بودند و نيز خود چادرها و لشكرگاه به دست مثرادات افتاد .\r\nلوكولوس چون پس از چند روز به آنجا فرا رسيد تيرياروس از ترس سپاهيان كه بر او خشمناك بودند خود را نهان ساخت . و چون مثرادات به جنگ پيش نمىآمد و منتظر رسيدن تيكران بود كه با سپاه انبوهى به يارى او مىشتافت لوكولوس خواست پيش از آنكه آن دو سپاه به هم برسد به پيشواز تيكران بشتابد و با او بار ديگر جنگى كند و اين بود كه به قصد او روانه گرديد .\r\nولى در اثناى راه فيمبريان گردنكش از صفهاى خود جدا گرديده مىگفتند زمان كار ما سر آمده بنابراين ، لوكولوس هم به جاى ديگرى نامزد گرديده كه ديگر نبايد در كارها دخالت نمايد .\r\nاين زمان لوكولوس بزرگى خود را پاك باخته و به كار سختى دچار گرديده بود . زيرا ناگزير بود كه به يكايك آن سپاهيان نوازش كند و از چادرى به چادرى رفته با ديده اشكبار فروتنى در برابر آنان بنمايد ، بلكه با پاره آنان دوستى نموده دستهاى ايشان را بگيرد . با اين\r\n\r\n\r\n","description":"","footnote":"\r\n( 1 ) .  Fapius \r\n( 2 ) .  Triarius \r\n","page_name":" 358 ","page_number":358},
  {"content":"\r\n\r\nهمه آنان از سلام كردن به او نيز خوددارى داشتند و خود را به كنارى كشيده كيسه‌هاى تهى خود را نشان داده مىگفتند بدانسان كه سود جنگ را تنها از آن خودت مىگيرى اكنون هم خودت تنها رفته با دشمن جنگ بكن .\r\nسرانجام به ميانجيگرى ديگر سپاهيان رضايت دادند كه آنان تابستان را هم با وى باشند .\r\nولى اگر در آن ميان دشمنى به جنگ نيامد آنان آزاد باشند با اين شرط آنان را نگاهداشت .\r\nولى هيچ‌گونه فرمانى بر آنان نداشت و نمىتوانست آنان را به جنگى براند .\r\nتنها به اين اندازه بسنده مىكرد كه در لشكر او درنگ نمايند . با آنكه در همان هنگام تيكران در كاپادوكيا به ويرانى آنجا مىكوشيد و مثرادات در پونتوس فيروزانه نشسته بود و اينها سرزمينهايى بودند كه در چندى پيش لوكولوس نامه به سناتوس نوشته و اين سرزمينها را در دست روميان قلمداد نمود و اين بود كه سناتوس دسته نمايندگانى را براى رسيدگى به كارهاى آنها نزد او فرستاد و اينان كه در راه مىآمدند يقين داشتند كه آن زمينها از دشمن پيراسته گرديده و به دست روميان مىباشد . ولى چون رسيدند لوكولوس را ديدند كه هيچ‌گونه اختيارى در دست ندارد . بلكه سپاهيان بر او چيره شده‌اند و لگام گسيختگى ايشان به جايى رسيده بود كه چون تابستان به پايان رسيد شمشيرهاى خود را كشيده و سرخود از لشكرگاه جدا گرديده و اندكى دور از آنجا آوازها را بلند كرده و شمشيرها را در هوا به لرزش آورده مىگفتند : مدتى كه ما وعده داده بوديم سرآمده بازمانده سپاهيان او نيز چون پومپيوس نامه نوشته بود به سوى او رفتند .\r\nبدينسان لوكولوس كه روميان او را با لابه و خواهش به سردارى برگزيده و به جنگ دشمنان بزرگى همچون مثرادات و تيكران فرستاده بودند از كار باز گرفته شد و سزاى فيروزيهاى خود را بدينسان يافت . اگر چه سنات و بزرگان مردم اين عقيده را داشتند كه درباره او ستم رفته است و آن گفتگوها در پيرامون كارهاى وى بيجاست بااين‌حال سفرهاى او با خوارى و زبونى به پايان رسيد . « 1 »\r\n\r\n\r\n","description":"","footnote":"\r\n( 1 ) . بازمانده سرگذشت كه پلوتارخ مىسرايد . چون هيچ‌گونه سود تاريخى ندارد بلكه در زمينه زندگى لوكولوس در رم مىباشد از اين جهت از ترجمه آن كه چند صفحه بيش نيست چشم پوشيده شده . لوكولوس جاى خود را به پومپيوس داد كه سرگذشت او را از اين پس خواهيم نگاشت .\r\n","page_name":" 359 ","page_number":359},
  {"content":"\r\n . \r\n","description":"","footnote":"","page_name":" 360 ","page_number":360},
  {"content":"\r\n\r\n\r\nپومپيوس\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nچون خبر به مردم رسيد كه جنگ با دزدان دريايى به پايان رسيده و پومپيوس « 1 » بىكار مانده با ديدن اين شهر و آن شهر روز مىگزارد ، يكى به نام مانليوس « 2 » كه تريبون « 3 » مردم بود چنين قانون پيشنهاد كرد كه پومپيوس به جاى لوكولوس آمده همه سپاهيان كه با او بودند و شهرهايى كه او زيردست داشت به اين سپرده شود كه جنگ را با مثرادات و تيكران دنبال كند و بااين حال همه زور دريايى و كشتيها و اختيارها كه پومپيوس از پيش داشت هم‌چنان در دست او باشد .\r\n\r\n\r\n","description":"","footnote":"\r\n( 1 ) .  Pompeius  پومپيوس از سرداران بسيار مشهور روم است كه نزديك به زمان كراسوس و لوكولوس مىزيسته و يك رشته كارهاى تاريخى از او سر زده .\r\nاز جمله چون در اين زمانها دزدان دريايى در دريايى در درياى سفيد فراوان گرديده و ايمنى را از آن دريا و از شهرهاى كنار آب برداشته بودند و پياپى بر كشتيها يا شهرها و آباديها هجوم برده تاراج مىكردند و مردم را دستگير كرده و در بازارهاى شرق مىفروختند .\r\nاز اينجا روميان به ستوه درآمده و پومپيوس را با سپاه گران براى كندن ريشه آن دزدان فرستادند و يك رشته اختيارهايى به او سپردند كه تا آن هنگام به كمتر كسى سپرده بودند . پومپيوس كاردانى نموده دزدان را ريشه‌كن نمود و دزهاى آنان را كه در دامنه‌هاى كوه‌ها روبه‌روى دريا داشتند برانداخت و مردم انبوهى را دستگير نموده در اين شهر و آن شهر نشيمن داد و چون اين كار نزد روميان بسيار پسند افتاد .\r\nاز اينجا او را به جاى لوكولوس به جنگ مثرادات پادشاه پونتوس و تيكران پادشاه ارمنستان فرستادند كه پلوتارخ داستان آن را مىسرايد .\r\n( 2 ) .  Monlius \r\n( 3 ) .  Tribun  چنان كه در پيش گفته‌ايم تريبونان دسته‌اى از قاضيان بودند كه از سوى مردم برگزيده مىشدند و كار ايشان نگهدارى حقوق نفع توده بود .\r\n","page_name":" 362 ","page_number":362},
  {"content":"\r\n\r\nولى اين قانون خود كمتر از آن نبود كه فرمانروايى خودكامى براى سراسر روم برگمارده شود . زيرا شهرها و سرزمينها كه با قانون پيشين در اختيار پومپيوس نگزارده شده بود همانا فروگيا « 1 » و لوكااونيا « 2 » و گالاتيا و كاپادوكيا و كيليكيا و كولخيس بالا و ارمنستان بود كه اينك به دستيارى اين قانون آنها نيز به اختيار وى سپرده مىشد .\r\nگذشته از لشكرهايى كه به دستيارى آنها لوكولوس تيكران و مثرادات را زبون گردانيده بود . هم اين قانون لوكولوس را از نيكنامى و سرفرازى فيروزيهاى خود بىبهره مىساخت و كسى را به جاى او مىفرستاد كه تنها در بهره‌مندى از نيكنامى فيروزمندى جانشين او مىشد نه در بيم و رنج جنگ . ولى اين نكته در نزد دسته آريستوكراتيس « 3 » چندان مهم نبود اگرچه ناگزير بودند كه لوكولوس را ستمديده بشناسند ، ولى پرواى ستمديدگى او را چندان نداشتند .\r\nبلكه آنچه بيشتر مايه دلگيرى آنان بود اينكه آن همه زور و توانايى در دست يك پومپيوس او را به خودكامى و بيدادگرى خواهد برانگيخت و اين بود كه در نهان يكديگر را ديده و به همديگر دل داده قرار بر آن نهادند كه با آن قانون همداستان نباشند و مخالفت كنند و به آن آسانى آزادى خود را از دست نهادند .\r\nولى چون آن روز فرا رسيد كه بايستى پيشنهاد قانون صورت يابد همگى از ترس مردم دل باختند و خاموشى گزيدند مگر كاتولوس « 4 » كه دليرانه مىخروشيد و از قانون و نتيجه آن نكوهش مىنمود و چون ديدكارى در برابر مردم نمىتواند روى به سناتوس برگردانيده داد زد :\r\nپس شما پيروى از نياكان پيشين خود كرده سر در كوه‌ها بگذاريد تا بتوانيد آزادى خود را نگاهداريد .\r\nبااين‌همه همگى دسته‌ها به آن قانون رأى دادند و پومپيوس در نبودن خودش داراى يك فرمانروايى بزرگى گرديد كه سولا « 5 » تنها به زور سپاه و گشادن شهر روم توانسته بود آن فرمانروايى را داشته باشد .\r\n\r\n\r\n","description":"","footnote":"\r\n( 1 ) .  Phrygia  سرزمينى در ميان آسياى كوچك كه مىگويند يكى از شهرهاى آن ايكونيوم بوده كه امروز به نام « قونيه » خوانده مىشود .\r\n( 2 ) .  Lycaonia  سرزمينى در آسياى كوچك .\r\n( 3 ) . آريستوكراسى يك گونه حكمرانى است و مقصود آن است كه رشته حكمرانى نه در دست همگى بوده بلكه در دست بزرگان و توانايان باشد .\r\n( 4 ) .  Catalus \r\n( 5 ) .  Sylla  يكى از سرداران روم است كه به ديكتاتورى رسيد ولى اندكى نكشيد كه مرد .\r\n","page_name":" 363 ","page_number":363},
  {"content":"\r\n\r\nولى چون خبر آن را برايش نوشتند در پيش دوستان خود كه به مباركباد به نزدش آمده بودند ناخرسندى مىنمود و دست بر زانو زده مىگفت : تا كى رنج بر روى رنج ؟ ! مگر من بايد خدمت سربازى خود را به پايان نرسانم و از اين بزرگى رشك‌انگيز رها نشوم و به كشور خود باز نگردم كه پهلوى زن و خاندان خود آسوده زيست نمايم ؟ ! اى كاش من يك مرد گمنامى بودم ! ولى ديگران همه اينها را جز نمايش بى جا نمىدانستند و دوستان نزديك او پى برده بودند كه وى در سايه دشمنى و همچشمى كه با لوكولوس دارد بيش از همه خواهان شكوه و بزرگى است و بيش از همه از آن پيش‌آمد شادمان گرديده .\r\nچنان‌كه سپس كارهاى او اين معنى را نشان داد و پرده از راز درونش برداشت . زيرا نخستين كار او اين بود كه به هر كجا خبر فرستاده به سپاهيان فرمان داد كه نزد او بشتابند . همچنين همه پادشاهان و فرمانروايان را كه زيردست او شده بودند پيش خود خواند .\r\nكوتاه سخن آنكه او چون به زمين فرمانروايى خود رسيد همه چيز و همهء كار لوكولوس را تغيير داده از كيفر كسانى كاست و كسانى را از پاداشى كه منتظر بودند بىبهره گردانيد و اين كار را براى آن مىكرد تا هواداران لوكولوس بدانند زمان فرمانروايى او سپرى شده .\r\nلوكولوس را پيرامونيانش بر آن مىانگيختند كه از پومپيوس ديدارى كند و چنين پنداشته مىشد كه از اين ديدار تيرگيها از ميان برداشته خواهد شد . اين بود كه دو تن در گالانيا همديگر را ديدار نمودند و چون هر دوى ايشان سرداران شهرگشا و بزرگى بودند سركردگان هر دوى ايشان ريسمانهاى آراسته با شاخهاى غار پيشاپيش آنان مىكشيدند .\r\nلوكولوس از سرزمينى مىآمد كه پر از درختان سبز و همه جا سايه بود ولى پومپيوس از زمينهايى مىگذشت كه سرد و خشك بود . از اين جهت شاخه‌هاى كسان پومپيوس خشكيده و پژمرده گرديده بود . و لكتوران « 1 » لوكولوس اين دريافته مقدارى از شاخه‌هاى خود را به آنان دادند و ريسمانهاى آنان را با غار نو آراسته گردانيدند .\r\nولى اين كار ايشان به فال بد گرفته شد و كسانى چنين گفتند كه پومپيوس سرفرازيهاى لوكولوس را از دست او خواهد گرفت .\r\nلوكولوس در رتبه كونسولگرى و همچنين در سال بر پومپيوس پيشى و پيشى داشت ولى فيروزيها و شهرگشاييها كه به تازگى بهره پومپيوس شده بود او را بزرگ‌تر از لوكولوس مىساخت .\r\n\r\n\r\n","description":"","footnote":"\r\n( 1 ) .  Lictor  لكتوران كسانى بودند كه تير به دوش گرفته در پيشاپيش قاضيان و فرمانروايان راه مىپيمودند .\r\n","page_name":" 364 ","page_number":364},
  {"content":"\r\n\r\nنخست با هم به مهر گفتگو كرده هر يكى از فيروزيهاى آن ديگرى را ستايش مىنمود و مباركباد مىگفت . ولى چون نوبت به تصفيه كارها رسيد و بايستى با هم قرارهايى بدهند سخت به مخالفت مىكوشيدند ، چنان‌كه در هيچ زمينه‌اى سازگار نيامدند بلكه كار به سخنان درشت كشيده پومپيوس لوكولوس را خسيس مىخواند و او به پومپيوس نسبت هوسبازى مىداد .\r\nپيرامونيان ايشان به سختى توانستند آنان را از هم جدا گردانند .\r\nلوكولوس در گالاتيا مانده سرزمينهايى را كه گشاده بود به اين و آن مىبخشيد و به هر كه مىخواست پيشكش مىداد . از آن سوى پومپيوس در آن نزديكى چادر زده پياپى پيام مىفرستاد كه فرمانهاى لوكولوس را به كار نبندند و همه سپاهيان او را از گردش مىپراكند .\r\nمگر هزار و ششصد تنى كه در خور كار نبودند و سر و سامان درستى نداشتند و به نافرمانى دلير بودند .\r\nپومپيوس مىدانست كه اينان لوكولوس را دشمن مىدارند از اين جهت اينان را نزد او باز گذاشت .\r\nگذشته از اين كارها پومپيوس زبان به ريشخند و بدگويى گشاده آشكار از ارزش كارهاى لوكولوس مىكاست . مىگفت :\r\nجنگهايى كه او كرده با آن شكوه پوچ پادشاهى بوده و جنگ با سپاهيان ورزيده و كينه جو براى من نگاهداشته شده زيرا مثرادات اكنون ساز و برگ از سر گرفته و اين زمان تنها اميدش به شمشير و سپر و اسب است كه هرگز فروگزارى و سستى نخواهد نمود و سپاهيان او از آن شكستها عبرت برداشته ورزيده شده‌اند .\r\nپومپيوس هم در پاسخ اين سخنان وى مىگفت :\r\nلوكولوس آمده كه با پيكره ( صورت ) جنگ و با سايه آن بجنگد و اين عادت اوست كه هم‌چون مرغ لاشخور هنگامى كه چهارپايى را ديگران از پا انداختند اين بر سر لاشه فرود آمده آن را از هم مىدرد .\r\nبدينسان كه او فيروزى بر سرتوريوس « 1 » و لپيدوس « 2 » بر آن بندگانى كه زير فرمان اسپارتاكوس « 3 » گرد آمده بودند همه را از آن خود مىشمارند .\r\n\r\n\r\n","description":"","footnote":"\r\n( 1 ) .  Sertorius \r\n( 2 ) .  Lepidus \r\n( 3 ) .  Spartacus \r\n","page_name":" 365 ","page_number":365},
  {"content":"\r\n\r\nبا آنكه اين كار آخرين به دستيارى كراسوس و آن ميانى با دست كاتالوس و آن نخستين با دست متلوس « 1 » بوده . چنين كسى كه به هر فرومايگى خرسند است تا بتواند خود را در نيكنامى دست يافتن به چند تن بندگان رهگذرى شريك گرداند ، چه شگفت كه اين هنگام بخواهد نيكنامى گشودن پونتوس و ارمنستان را از دست من بربايد ؟ !\r\nپس از اين كشاكش لوكولوس راه خود را برگرفت و پومپيوس همه كشتيهاى خود را براى پاسبانى درياها در ميانه فنيكتا و بوسفوروس گزارده خويشتن بر سر مثرادات رفت كه اين زمان يك فالانكس سى هزار پياده با دو هزار سواره فراهم داشت . ولى بر جنگ او دليرى نكرد .\r\nمثرادات بر روى يك كوه استوارى چادر زده بود كه حمله بر آنجا سخت بود . ولى چون آب ناياب بود ديرى نگذشت كه ناگزير شده آنجا را رها كرد . ولى همين‌كه او رفت پومپيوس آنجا را گرفت و چون مىديد كه گياه‌ها از آنجا رسته و سبز ايستاده و آنگاه فرورفتگىهايى در اين سو و آن سو مىديد اين بود يقين كرد كه آنجا بىآب نمىباشد و دستور داد كه در هر گوشه آن چاه‌هايى بكنند كه در نتيجه اين كار در اندك زمانى آب فراوانى از هر گوشه و كنار پديد آمد و او شگفت داشت كه چگونه مثرادات كه زمانى در آنجا لشكرگاه داشت نتوانسته آب از آنجا در بياورد .\r\nسپس پومپيوس از دنبال مثرادات لشكرگاه را گرد فرو گرفت .\r\nمثرادات پس از آنكه چهل و پنج روز در آن محاصره بود راهى پيدا كرده با دسته‌هاى برگزيده‌اى از سپاهيان از آنجا بگريخت و پيش از اين كار سپاهيان ناتوان و بيكاره خود را نابود گردانيده بود . ولى ديرى نگذشت كه در كنار رود ايوفراتيس ( فرات ) پومپيوس بار ديگر بر او رسيد و در نزديكى لشكرگاه او چادر زد . ولى چون ترس آن را داشت كه از رود گذشته باز بگريزد از اين جهت نيم شبى فرمان حمله داد و چنان‌كه گفته‌اند در همان هنگام مثرادات خوابى مىديد كه سرگذشت آينده‌اش بر او هويدا شده بود . چنين مىديد كه در درياى ايوكسينه « 2 » راه مىپيمايد و باد موافق كشتى او را مىبرد و چون از دور بوسفوروس نمايان گرديد روى به كشتيهاى ديگر كه همراه بودند گردانيده از اينكه از خطر رسته و به جاى ايمنى\r\n\r\n\r\n","description":"","footnote":"\r\n( 1 ) .  Metellus  همه اينان از سرداران و بزرگان روم مىباشند كه در تاريخ آن كشور نامشان بازمانده .\r\n( 2 ) .  Euxine \r\n","page_name":" 366 ","page_number":366},
  {"content":"\r\n\r\nرسيده‌اند شادمانى خود را نشان داد . ولى به يك ناگاه ديد همه آنها ناپديد شد و خويشتن را بر روى تخته پاره‌اى ديد كه به اختيار موجها سپرده شده .\r\nهنگامى كه او در خواب با اين پندارهاى پريشان دست به گريبان بود دوستانش فرا رسيده او را بيدار كرده نزديك شدن پومپيوس را به او خبر دادند . چه او چندان نزديك رسيده بود كه جنگ بايستى در لشكرگاه روى دهد و اين بود كه سركردگان سپاهيان خويش را در همانجا به صف آوردند .\r\nپومپيوس چون ديد كه دشمن آماده ايستاده و پافشارى از خود مىنمايد بيم كرده روا نديد در آن تاريكى به جنگ برخيزد ، بلكه مىخواست گرد آنان را فرو گرفته از گريختن باز دارد و فردا دست به جنگ آورد . ولى سركردگان روزگار ديدهء او انديشه ديگر داشتند و به او دل داده دستور گرفتند كه بيدرنگ حمله نمايند .\r\nشب چندان تاريك نبود و ماه با آنكه فرو مىرفت چندان روشنايى داشت كه سپاهيان يكديگر را درمىيافتند و اين خود پيش‌آمد بد ديگرى براى سپاهيان مثرادات بود . زيرا روميان كه مىآمدند ماه از پشت سر آنان بود و چون اين زمان بسيار پايين آمده بود از اينجا سايه‌هاى بسيار درازى پديد مىآورد و اين سايه‌هاى روميان كه به چشم دشمن مىافتاد آنان را نزد خود مىپنداشتند و بدينسان فريب خورده نيزه حواله مىكردند بىآنكه گزندى به روميان برسانند . روميان اين دريافته به يك بار بر آنان تاختند و خروش و غريوى بزرگ پديد آوردند .\r\nدشمنان ترسيده ايستادگى نتوانستند و روى برگردانيده بگريختند . روميان كشتار بزرگى كرده ده هزار تن كمابيش را نابود ساختند و بر لشكرگاه ايشان دست يافتند . اما خود مثرادات هنوز در آغاز حمله روميان با هشتصد تن سوار بر گرد سر خود بر تيپ آنان زده و راه براى خود باز كرده جان بدر برد . ولى ديرى نكشيد كه پيرامونيان او پراكنده گرديدند و هر دسته‌اى راه ديگرى پيش گرفت و او تنها با سه تن بازماند كه يكى از ايشان « برگزيده » هوپسيكراتيا « 1 » بود و او دخترى با دليرى و چابكى مردان خود داشت و از اين جهت بود كه مثرادات او را هوپسكراتيس « 2 » مىخواند . او رخت ايرانى پوشيده و هم‌چون سواران ايران بر اسب مىنشست و در اين گريز هميشه همراه مثرادات بود و به پاسبانى او برخاسته و به پرستارى اسب او مىكوشيد و هرگز از درازى راه فرسودگى نمىنمود ، تا هنگامى كه باينورا كه دزى از آن\r\n\r\n\r\n","description":"","footnote":"\r\n( 1 ) .  Hypiscratia \r\n( 2 ) .  Hypiscrates \r\n","page_name":" 367 ","page_number":367},
  {"content":"\r\n\r\nمثرادات بود با زرّينه ابزار آراسته و گنجينه‌اى در آنجا بود رسيدند . مثرادات رختهاى گرانبهاى خود را كه در آنجا داشت ميانه دوستانش كه اين هنگام به او پيوسته بودند بخش نمود و به هر يكى از آنان زهر كشنده‌اى سپرد كه به دستيارى آن خود را از افتادن به دست دشمن نگهدارند و از آنجا آهنگ ارمنستان كرد كه نزد تيكران برود . ولى تيكران به او راه نداد و چنين اعلانى ميانه مردم پراكنده ساخت كه هر كه مثرادات را دستگير گرداند صد تالنت پاداش خواهد دريافت . از اين جهت مثرادات از بخش بالاى ايوفراتيس از آب گذشته به سرزمين كولخيس گريخت .\r\nدر اين ميان پومپيوس هجومى به ارمنستان كرد و اين به خواهش تيكران كوچك بود كه اين زمان بر پدر خود شوريده و دشمنى با او مىنمود و با پومپيوس در نزديكى رود آراكس ( ارس ) به هم رسيده ديدار كردند . اين رود از نزديكى سرچشمه ايوفراتيس برمىخيزد . ولى پيچشى پيدا كرده و به سوى شرق برمىگردد و به درياى كاسپى ( درياى خزر ) مىريزد .\r\nتيكران كوچك با پومپيوس دست به هم داده در ارمنستان پيش رفتند و شهرهايى را كه بر سر راه بود برگشاده زيردست خود مىگردانيدند . اما از آن سوى تيكران چون به تازگى از دست لوكولوس ضربت خورده و نيز مىدانست كه پومپيوس مردى نرم و مهربان است روميان را در كوشك پادشاهى خود پذيرفته و خويشتن همه خويشاوندان و دوستانش را همراه كرده به نزد پومپيوس شتافت كه از او زينهار بخواهد . تا نزديكيهاى خندق هم‌چنان سواره مىآمد ، ولى در آنجا لكتوران پومپيوس به او رسيده دستور دادند كه پايين آمده پياده راه پيمايد . زيرا هرگز مردى سواره در درون لشكرگاه روم نبايستى ديده شود .\r\nتيكران بىدرنگ فرمان برده بلكه به آن بسنده نكرده شمشير خود را هم رها كرده به آنان سپرد و پس از همه چون از دور به برابر پومپيوس رسيد ، دستار « 1 » شاهانه خود را از سر برداشته خواست آن را بر روى پاى پومپيوس بگذارد . بدتر از همه آنكه زبونى را بيرون از اندازه گردانيده مىخواست هم‌چون يك زيردست عادى به زانو بيفتد ، اگر نبود اينكه پومپيوس جلوگيرى كرد و دست او را گرفته در نزديكى خود بنشاند : خود او را در يك سمت و پسرش را در سمت ديگر .\r\n\r\n\r\n","description":"","footnote":"\r\n( 1 ) . خوانندگان در شگفت نباشند كه پادشاهان ارمنستان دستار بر سر داشته . آن زمان در ايران و ارمنستان دستار بستن شيوع داشته و پادشاهان نيز دستار بر سر مىبسته‌اند . گذشته از دليلهايى كه از كتابها به دست مىآيد از تصويرها كه بر روى سنگها و مانند آن از آن زمانها بازمانده نيز اين موضوع پيداست .\r\n","page_name":" 368 ","page_number":368},
  {"content":"\r\n\r\nسپس پومپيوس سخن آغاز كرده گفت : باعث زيانهاى گذشته لوكولوس بوده كه سوريا و فنيگيا و كيليكيا و گالانيا و سوفينى را از دست شما درآورده . ولى سرزمينهايى كه تاكنون در دست خود نگهداشته‌اى از اين پس هم در دست خودت بماند ، ولى در برابر زيانهايى كه به روميان رسيده به جريمه آن بايد شش هزار تالنت بپردازى و پسر تو حكمران سوفينى باشد .\r\nخود تيكران از اين شرطها خرسندى مىنمود و چون روميان به نام پادشاهى بر او درود گفتند سخت شادمانى نموده به هر يك سپاهى يك نيم مينا نقره و به هر سرصده ( يوزباشى ) ده مينا و به هر تريبون يك تالنت وعده پيشكش داد . اما پسر او ناخرسندى مىنمود و چون او را براى شام خوردن بخواندند پاسخ داد :\r\nمن به چنان نوازشى نيازمند نيستم در بيرون هم مىتوانم يك رومى پيدا كرده با او شام بخورم .\r\nو در نتيجه اين كار بود كه او را سخت بند كرده براى محاكمه نگاهداشتند .\r\nچندى از اين پيش‌آمد نگذشت كه پادشاه پارتيا ( اشكانى ) كسى نزد پومپيوس فرستاده در خواست نمود كه تيكران كوچك را كه داماد او بود به دست او بسپارند و نيز سرحد ميانه ايران و روم رود ايوفراتيس ( فرات ) باشد . پومپيوس پاسخ داد آنكه تيكران است به پدر طبيعى خود بيشتر مىرسد تا به پدر خويشاوندى . اما درباره سرحد من خواهم كوشيد كه از راستى و دادگرى بر كنار نباشم .\r\nسپس پومپيوس ارمنستان را به نگهدارى افرانيوس « 1 » سپرده خويشتن به دنبال كردن مثرادات رفت و براى اين مقصود ناگزير شد از ميان كشورهاى گوناگون بگذرد كه بزرگ‌ترين ، آنها يكى ايبريا و ديگرى آلبانيا ( اران ) بود . خاك ايبريا تا كنار كوهستان موسخيان « 2 » و خاك پونتوس مىكشد . اما آلبانيا « 3 » شرقىتر از آن است و تا كنار درياى كاسپى ( خزر ) كشيده مىشود .\r\nمردم آلبانيا به درخواست پومپيوس اجازه دادند كه وى از خاك ايشان بگذرد . ولى چون زمستان فرا رسيد و هنوز روميان در آن خاك بودند و به گزاردن جشن كيوان « 4 » مىپرداختند .\r\n\r\n\r\n","description":"","footnote":"\r\n( 1 ) .  Afranuis \r\n( 2 ) .  Moschian \r\n( 3 ) .  Albania  همان‌جاست كه ايرنيان آران مىخواندند و امروز آذربايجان قفقاز ناميده مىشود .\r\n( 4 ) . مقصود از كيوان ستاره نيست بلكه يكى از خدايان يونانى با اين نام بوده كه شايد ارتباطى هم ميانه آن و ستاره پنداشته مىشده .\r\n","page_name":" 369 ","page_number":369},
  {"content":"\r\n\r\nناگهان آلبانيان گروهى كه كمتر از چهل هزار تن نبود گرد آمده و از رود كوروش « 1 » بگذشتند .\r\nاين رود از كوهستان ايبريا برخاسته و با رود اراكس درگذر خود از ارمنستان به هم پيوسته در دوازده دهانه به دريا كاسپى مىريزند .\r\nبرخى ديگر گفته‌اند كه آراكس بر روى كوروش نمىريزد . بلكه دو رود جدا از هم و نزديك به يكديگر روانه مىشوند . ولى هر دو به يك دريا مىريزند پومپيوس مىتوانست جلو آنان را گرفته نگذارد از آب بگذرند ، ولى اين جلوگيرى را نكرد و آنان آسوده از آب بگذشتند و پومپيوس بر سر آنان تاخته سخت بشكست و گروه انبوهى را در همانجا نابود ساخت .\r\nپادشاه ايشان فرستادگان فرستاده زينهار خواست و فروتنى نمود . پومپيوس گناه او را بخشيده و با او پيمانى بسته سپاه خود را برداشته روانه ايبريا گرديد .\r\nمردم اينجا در شماره كمتر از البانيان نبودند و در جنگجويى و دليرى بر آنان فزونى داشتند و بر پيشرفت كار مثرادات و بيرون راندن پومپيوس علاقه بسيار مىنمودند .\r\nاين مردم هيچگاه زيردستى مادان يا پارسان را نپذيرفته هم‌چنين زير يوغ ماكيدونيان نرفته بودند . زيرا الكساندر چون به هوركانيا « 2 » رسيد شتاب بسيار داشت .\r\nولى پومپيوس جنگ بزرگى كرده آنان را بشكست . چنان‌كه هزار تن در همان‌جا كشته گرديد و بيش از ده هزار تن دستگير افتادند . سپس پومپيوس روانه كولخيس گرديد و در اين سرزمين بود كه سر ويليوس « 3 » از راه رود فاسيس « 4 » فرا رسيده و پومپيوس را ديدار كرد و كشتيهايى را كه به دستيارى آنها پونتوس را نگهبانى مىنمود همراه آورد .\r\nدنبال كردن مثرادات كه خود را ميانه مردمان بوسفرروس و شهرهاى كنار درياى مااوتيا « 5 » انداخته بود بسى سختيها داشت و در اين ميان خبرهايى نيز رسيد كه مردم البانيا بار ديگر بشوريدند .\r\nپومپيوس سخت برآشفت و به آهنگ سركوب آنان پس گرديده با دشوارى و بيم فراوان\r\n\r\n\r\n","description":"","footnote":"\r\n( 1 ) . رود كر امروزى .\r\n( 2 ) .  Hyrcania  همان كلمه‌اى است كه امروز گرگان خوانده مىشود و مقصود همان سرزمينى است كه هنوز به همين نام معروف مىباشد و مركز آن امروز استراباد ( گرگان ) نام دارد .\r\n( 3 ) .  Scsvilius \r\n( 4 ) .  Phasis \r\n( 5 ) .  Maeotia \r\n","page_name":" 370 ","page_number":370},
  {"content":"\r\n\r\nدوباره از رود كوروش برگذشت . چه وحشيان « 1 » كناره‌هاى رود را تا مسافت درازى با ميخهاى چوبين استوار گردانيده بودند و گذشتن از آب بيمناك بود .\r\nچون راه توانفرسا و بىآبى را در جلو خود داشتند از اين جهت پومپيوس دستور داد كه ده هزار خيك را پر آب سازند و همراه بردارند و بدينسان به آهنگ دشمن روانه گرديد و چون به آنان رسيد در كنار رود آباس « 2 » صف آراسته و آماده جنگ ايستاده بودند . شماره آنان شصت هزار سواره و دوازده هزار پياده بود .\r\nولى انبوه ايشان ساز و برگ درستى نداشتند و بسيارى تنها پوستهاى جانوران درنده را در تن كرده و ابزارى ديگر نداشتند . سردار ايشان كوسيس « 3 » برادر پادشاه بود كه همين‌كه جنگ درگرفت پومپيوس را به هماوردى برگزيده و بر سر او تاخت و زوبين خود را به رخنه‌هاى سينه‌بند او فرو برد .\r\nپومپيوس هم به نوبت خود نيزه بر تن او فروبرده او را بكشت . گفته‌اند در اين جنگ آمازونان « 4 » نيز به يارى وحشيان آمده همراه آنان جنگ مىكردند و از راه رود ثرميدون « 5 » از كوهستان خود پائين آمده بودند . زيرا پس از جنگ هنگامى كه روميان به تاراج پرداخته لشكرگاه را يغما مىنمودند چندين سپر و بالاپوش از آن آمازونان پيدا كردند . ولى در ميان مردگان هرگز زنى نديدند .\r\nاينان در يك گوشه از كوهستان قفقاز نشيمن دارند و تا كنار درياى هوركانى مىرسند .\r\nولى با البانيان پيوسته نيستند زيرا گيلان « 6 » و تيگيان « 7 » در ميانه مىباشند .\r\nاينان با آن مردمان سالانه دو ماه تنها در نزديكيهاى رود ثرميدون با هم مىگزارند و سپس آنان به جايگاه خود مىروند و بازمانده سال را در تنهايى به سر مىدهند .\r\n\r\n\r\n","description":"","footnote":"\r\n( 1 ) . اين رسم ناستوده را يونانيان داشته‌اند كه مردم آسيا را همگى وحشى ( باربار ) مىناميدند و ما در اين باره شرحى در آخر بخش يكم نگاشته‌ايم .\r\n( 2 ) .  Abas \r\n( 3 ) .  Cusis \r\n( 4 ) .  Amazon  افسانه‌اى در ميان غربيان بوده در اين باره كه در شرق گروهى همگى آنان زن مىباشند و هرگز مردى ميانه آنان نيست و اين گروه را امازون مىخواندند كه در داستان اسكندر نيز نام آنان برده شده و فردوسى در شاهنامه هم ياد آنان را كرده .\r\n( 5 ) .  Thermedon \r\n( 6 ) .  Gelac  همان مردمى كه امروز هم به نام « كيل » خوانده مىشوند\r\n( 7 ) .  Tege  گويا اين مردم همان باشند كه به نام « لزكى » يا « لگزى » خوانده مىشوند .\r\n","page_name":" 371 ","page_number":371},
  {"content":"\r\n\r\nپس از اين كارزار پومپيوس هوس آن را داشت كه با دسته‌هاى خود به سوى هوركانيا و درياى كاسپى پيش رود . ولى پس از سه روز راه‌پيمايى از دست مارهاى زهردار ناگزير گرديده بازگشت و در ارمنستان كوچك نشيمن گرفت . در اينجا فرستادگى از پادشاهان مادو ايلوماى « 1 » نزد او رسيدند و او پاسخهاى مهرآميز به ايشان گفت : نيز چون پادشاه پارتيا ( اشكانى ) بر گوردوينى « 2 » تاخته و گزندها بر زيردستان تيكران رسانيده بود پومپيوس افرانيوس را با سپاهى بر سر او فرستاد و او پادشاه اشكانى را شكست داده تا خاك آربيلا ( اربل ) از دنبال او رفت .\r\nاز « برگزيدگان » مثرادات كه به پيش پومپيوس آوردند هيچ‌يك را براى خود نگاه نداشته هر يكى را نزد خويشاوندان خود فرستاد و بيشتر آنان دختران يا زنان پادشاهان يا سركردگان بودند . ليكن استراتونيكه كه نزد مثرادات گرامىتر از ديگران بود و مثرادات نگهدارى بهترين و پرمال‌ترين دزهاى خود را به او سپرده بود گويا او دختر پيرمرد موسيقىدانى بوده پدر او زندگانى چندان خوشى نداشت ، به شبى چنين رخ داد كه او آوازى در يكى از ميهمانيها نزد مثرادات خواند و مثرادات چنان شيفته وى گرديد كه از همان جا او را برداشته با خود برد و پيرمرد را بىآنكه نوازشى نمايد يا وعده‌اى بدهد باز پس فرستاد . ولى پيرمرد چون بامداد از رختخواب برخاست چشمش بر ميزهاى خانه افتاد كه ظرفهاى سيمين و زرين بر روى آنها چيده شده دسته‌دسته نوكران و خواجه‌سرايان و غلام بچگان را ديد كه در خانه مىباشند و همين‌كه او برخاست جامهاى گرانبها براى او آوردند .\r\nنيز اسبى را با زين و برگ پربها در جلو خانه خود ديد و احترامى كه به وى نموده مىشد احترامى بود كه جز به نزديكان شاه نمىكردند . بيچاره پيرمرد مىپنداشت . كه او را دست انداخته و چنين خواسته‌اند كه بازى خنده‌آميزى تهيه نمايند و اين بود كه خواست خود را از دست نوكران رها گرداند .\r\nولى نوكران او را گرفته و بياگاهانيدند كه پادشاه خانه و دارايى مرد توانگرى را كه به تازگى مرده بوده به او بخشيده است و آنكه مىبيند هنوز اندكى از بسيار مىباشد و به هر\r\n\r\n\r\n","description":"","footnote":"\r\n( 1 ) .  Elymaean  همان كلمه‌اى است كه « عيلام » مىخوانيم ولى در اينجا مقصود كوه‌نشينان غرب ايران مىباشد كه امروز ما آنان را الرياكرد مىخوانيم . در اين باره شرح درازى مىبايد كه در اينجا مجال آن نيست .\r\n( 2 ) .  Gordyene  يكى از كوره‌هاى ارمنستان بوده و شايد از كلمه « كرد » آمده باشد .\r\n","page_name":" 372 ","page_number":372},
  {"content":"\r\n\r\nسختى بود او را قانع گردانيدند كه جامه ارغوانى بر تن كرد و بر اسب نشسته در شهر به گردش پرداخت و چون به مردم مىرسيد داد مىزد :\r\nاينها هر يكى از آن منست .\r\nو چون كسانى از اين كار او مىخنديدند مىگفت :\r\nچرا مىخنديد ؟ ! مگر اين كار من شگفت است ؟ ! شگفت آن است كه با اين حالى كه دارم و از شادى خود را باخته‌ام به هر كه مىرسم او را سنگ باران نمىكنم .\r\nاين بود داستان پدر و آغاز كار استراتونيكى و او دزى را كه در دست داشت به پومپيوس سپرده پيشكشيهاى گرانبهاى فراوان به او فرستاد . ولى پومپيوس تنها چيزهايى را كه براى آرايش پرستشگاه‌هاى خدايان شايسته بود يا مىتوانست بر شكوه فيروزمنديهاى او بيفزايد پذيرفته ، باز مانده را به خود استراتونيكى باز داد كه براى خويشتن نگاهدارد .\r\nنيز همين رفتار را كرد با پيشكشهايى كه پادشاه ايبشريا ( گرجستان ) فرستاده بود . چه او تخت‌خواب و ميز و تخت شاهى كه از زر بود فرستاد و خواهش كرده پومپيوس آنها را براى خويشتن بپذيرد و پومپيوس همه آنها را به گنجور جمهورى سپرد تا به نام دارايى مردم روم نگهدارد .\r\nدر دژ ديگرى كه كائنوم « 1 » خوانده مىشد پومپيوس يك رشته نوشته‌هاى نهانى از آن مثرادات به دست آورده و خرسندانه آنها را بخواند و بدينسان بسيارى از رازهاى پادشاه از پرده بيرون افتاد .\r\nزيرا از آنجا يادداشتهايى به دست آمد درباره اينكه او گذشته از كسان بسيار ديگرى پسر خود ارياراثيس « 2 » را با زهر كشته هم‌چنين آلكايوس ساردى را نابود ساخته و اين كار را براى آن كرده كه در يك گروبندى اسب‌دوانى نخستين برد بهره آنان شده و اين بىبهره گرديده .\r\nنيز نگارشهايى كه در زمينه گزارش خوابهاى خود پادشاه يا خوابهاى زنان او در ميانه‌روى داده بود به دست افتاد . هم در آنجا نامه‌هايى بىشرمانه كه مثرادات به برگزيده خود مونيمه « 3 » نوشته يا از او دريافته بود پيدا گرديد . ثئوفانيس « 4 » مىگويد : نامه‌اى هم از آن روتيليوس « 5 » به\r\n\r\n\r\n","description":"","footnote":"\r\n( 1 ) .  Caenum \r\n( 2 ) .  Ariarathes \r\n( 3 ) .  Monime \r\n( 4 ) .  Theophanes \r\n( 5 ) .  Rutilus \r\n","page_name":" 373 ","page_number":373},
  {"content":"\r\n\r\nدست آمد كه به مثرادات نوشته و بسيار كوشيده بود كه او را به كشتار روميان آسيا برانگيزد .\r\nولى بسيار چنين دريافته‌اند كه اين سخن جز تهمت نمىباشد كه ثئوفانيس از پيش خود ساخته و اين يا از آن جهت است كه او را همپايه روتيليوس نيافته و او را دشمن مىداشته و يا از اين جهت كه مىخواسته پومپيوس را از خود خرسند گرداند .\r\nزيرا روتيليوس در تاريخ خود نام پدر پومپيوس را برده و او را بدترين مرد زنده به شمار آورده .\r\nاز آنجا پومپيوس به شهر آمپيوس آمد و در اينجا در سايه هوسناكى به كارهايى برخاست و به نتيجه‌اى رسيد كه بايد نام آن را جهان‌گيرى خواند . زيرا خود او بارها از لوكولوس نام برده و چنين بدگويى كرده بود كه هنوز دشمن را از ميان برنداشته فرمانها بيرون مىدهد و بخششهايى به اين و آن مىكند . جهانگيران اين كار را زمانى مىكنند كه دشمن را از ميان برداشته از رهگذر او به يك بار آسوده شده باشند .\r\nبا چنين بدگوييهايى اكنون خود او زنده بودن مثرادات را و اينكه وى در خاك بوسفوروس با سپاه آراسته‌تر و نيرومندترى آماده ايستاده است فراموش ساخته تو گويى همهء كارها به انجام رسيده كه كوره‌ها را به سامان مىآورد و پاداش به اين و آن مىبخشيد .\r\nدر اين هنگام انبوهى از سركردگان و فرمانروايان بر سر او گرد آمده نيز پادشاهانى از وحشيان ( آسياييان ) كه شماره آنان كمتر از دوازده تن نبود پيش او بودند .\r\nاز اين جهت بود كه او چون مىخواست نامه براى پادشاه اشكانى بنويسد به پاس احترام اين پادشاهان به رسم ديگران در عنوان نامه او را « شاهانشاه » نخواند .\r\nهوس ديگرش اين بود كه مىخواست به سوريا دست يافته از درون عربستان پيشرفت نموده تا كنار درياى سرخ برسد و بدينسان خاك خود را از هر سوى به اقيانوس بزرگ برساند كه گرداگرد زمينهاى آباد را فراگرفته . زيرا او در آفريقا نخستين رومى بود كه دامنه شهرگيرىهاى خود را به اقيانوس رسانيد . هم‌چنين در اسپانيا درياى آتلانتيك « 1 » را سرحد خاك خويش ساخت .\r\nسپس در اين لشكركشى آخرى خود از دنبال آلبانيان بسيار كم مانده بود كه تا كنار درياى هوركانيا برسد . پس با اين آرزو لشكر خود را به حركت آورد و بدانسو بود كه لشكرهاى او\r\n\r\n\r\n","description":"","footnote":"\r\n( 1 ) .  Atlantic \r\n","page_name":" 374 ","page_number":374},
  {"content":"\r\n\r\nگرداگرد درياى سرخ را بگيرند . از آن سوى درباره مثرادات مىديد كه دنبال كردن او با سپاه كار بيمناكى مىباشد چه او در گريختن زيانكارتر است تا در جنگ روبه‌رو . اين بود كه مىخواست دشمن سخت‌تر ديگرى را بر او برگمارد و آن گرسنگى مىباشد . به اين قصد بود كه كشتيهايى را براى ديده‌بانى برگماشت كه بازرگانى را كه به سوى بوسفوروس مىروند بپايند و به هر كس كه آذوقه بدانجا نقل نمايد مرگ او را كيفر قرار داد .\r\nپس از اين كارها سپاه را برداشته روانه گرديد و قضا را در راه به مردگانى برخورد كه همچنان روى خاك مانده بودند و اينان از آن سپاهيانى بودند كه در جنگ بدبختانهء تريياريوس با مثرادات كشته شده بودند و اينكه لوكولوس آنان را به خاك نسپرده بود ، جهت ديگرى بر بيزارى سپاهيان از او گرديد .\r\nسپاهيان پومپيوس در زيردست افرانيوس به تازيانى كه در پيرامون كوه امانوس « 1 » بودند پرداختند و خود او به سوريا در آمده چون ديد كه پادشاه قانونى يا طبيعى در سراسر آنجا نيست از اين جهت آنجا را ولايتى از روم گردانيد . نيز به يوداييا « 2 » دست يافته آريستوبولوس پادشاه آنجا را دستگير ساخت .\r\nپاره شهرها را از نو بنياد گذاشت و به پاره‌اى از آنها آزادى بخشيده به حكمرانان خودكامه كه داشتند كيفر داد . بيشتر وقت خود را در راه داورى و دادگسترى به سر مىبرد و گفتگوهايى را كه ميانه پادشاهان و كشورها برمىخاست فيصله مىداد و در هر كجا كه خود نمىتوانست حاضر باشد كميسيونى از كسان خود را مىفرستاد .\r\nاز جمله چون در ميان ارمنيان و پارتيان كشاكش بر سر يك رشته زمينهايى برخاست و هر دو سوى داورى را به او سپردند سه تن را برگزيده اختيار را به اينان سپرد كه گفتگوها را از دو سوى شنيده در ميانه داورى كنيد .\r\nزيرا چنان كه آوازه زور و نيروى او به همه جا رسيده بود شهرت دادگرى و پاكدليش كمتر از آن نبود و خود اين نيكى و پاكدلى او بود كه پرده بر روى بدكردارى دوستان و پيرامونيان او مىكشيد . زيرا اگرچه اين جربزه را نداشت كه جلوگيرى از بدكردارى ديگران كرده كيفر به آنان بدهد ولى رفتار خود او جبران آن بدكردارىها را مىكرد .\r\n\r\n\r\n","description":"","footnote":"\r\n( 1 ) .  Amanus \r\n( 2 ) .  Judaea  بخشى از سوريا يا به عبارت بهتر بخشى از فلسطين بوده است كه مردم آنجا جهود بوده‌اند .\r\n","page_name":" 375 ","page_number":375},
  {"content":"\r\n\r\nدر ميان دوستان او يكى ديمتريوس « 1 » نامى بود كه بيش از ديگران بر وى چيرگى داشت و او از بندگى آزاد شده و خود جوان بسيار هوشيارى بود ولى در كارها گستاخى و بىپروايى بىاندازه مىنمود و داستان آينده درباره او روى داد :\r\nكاتو « 2 » فيلسوف كه آن زمان جوانى بيش نبود ولى شهرتى بسزا داشت و خود مردى بلند همت بود سفرى به انطاكيه مىنمود كه آن شهر را تماشا كند و اين به هنگامى بود كه پومپيوس در آنجا نبود . خود او چنان كه عادت داشت پياده راه مىپيمود و همراهانش سوار اسب بودند و چون در نزديكى دروازه شهر انبوهى را ديدند كه همگى رخت سفيد پوشيده‌اند و نوجوانان در يك سوى راه ايستاده و پسر بچگان در سوى ديگر آن ايستاده‌اند كاتو برآشفت . زيرا پنداشت كه مگر آن پذيرايى رسمى است كه از او مىكنند و اين كارى بود كه وى هرگز دوست نمىداشت .\r\nبه‌هرحال به همراهان خود دستور داد كه پايين آمده همراه او راه بروند و چون بااين‌حال به آن گروه نزديك شدند سردسته آن گروه با بساك گل در يك دست و ريسمان « 3 » در دست ديگر جلو آمده پرسيد :\r\nآيا ديمتريوس را ديديد ؟ ! او كى مىرسد ؟\r\nاز اين پرسش همراهان كاتو به يك بار خنديدند و خود كاتو تنها اين جمله را گفت :\r\nآخ ! بيچاره شهر !\r\nو بىآنكه پاسخى ديگر بدهد از آنجا درگذشت .\r\nبه‌هرحال خود پومپيوس بر گستاخيها و بىپرواييهاى ديمتريوس تاب آورده و با اين رفتار از نفرت مردم نسبت به او مىكاست . گفته‌اند هر زمان كه پومپيوس دوستان خود را براى ميهمانى مىخواند تا همگى آنان نمىآمدند همچنان به حال انتظار مىنشست ، در حالى كه ديمتريوس بىآنكه پرواى نيامدن ديگران را بكند پيش از وقت خود را به روى تخت مىگسترد و به آسودگى مىپرداخت . هنوز پيش از آنكه به ايتاليا باز گردد كوشكى با شكوه براى نشيمن خود در بيرون روم خريده و خيابانهاى قشنگى برانداخته و جاها براى ورزش و\r\n\r\n\r\n","description":"","footnote":"\r\n( 1 ) .  Demetrius \r\n( 2 ) .  Cato  چنان كه خود او هم مىگويد از فيلسوفان روم بوده .\r\n( 3 ) . مقصود از ريسمان همان است كه در جاى ديگر شرح داده كه شاخه‌هاى درخت غار را به ريسمانها كشيده و به نام احترام در برابر بزرگان مىگرفته‌اند .\r\n","page_name":" 376 ","page_number":376},
  {"content":"\r\n\r\nگردش ساخته و آنجا را به نام خود ديمتريوس ناميده بود ولى پومپيوس كه آقاى او بود تا فيروزمندى سومى خود به همان نشيمنگاه عادى و ساده ديرين بسنده مىنمود .\r\nراست است كه سپس چون آن تياتر مشهور را براى مردم روم بنياد مىنهاد در پهلوى آن نشيمنى نيز براى خويشتن ساخت كه بهتر از خانه ديرين بود . با اين همه چندان نيك نبود كه مايه رشك مردم باشد .\r\nزيرا چنان‌كه گفته‌اند : كسى كه پس از پومپيوس خداوندگار آن خانه گرديد سخت در شگفت شده و مىپرسيد :\r\nپس اطاق شام‌خورى پومپيوس بزرگ كجاست ؟ ! اين است آنچه براى ما نقل كرده‌اند .\r\nتازيانى كه در نزديكى پترا « 1 » مىزيستند پادشاه آنان كه تاكنون زور و نيروى روميان را به شمار نمىگرفت اكنون او نيز به ترس افتاده سخت بيمناك گرديد و نامه‌ها به پومپيوس فرستاده فرمانبردارى و فروتنى از خود نمود . بااين‌حال پومپيوس چون مىخواست او را در فروتنى و فرمانبردارى استوار نگاهدارد سفرى با لشكر به سوى پترا كرد و اين لشكركشى او بود كه روى هم رفته در نزد گروه بسيار نيك ننمود . زيرا آن را يك گونه گريز از وظيفه مهم خود كه دنبال كردن مثرادات دشمن ديرين روم باشد مىدانستند . به ويژه كه مثرادات اين زمان دوباره بسيج ساز و برگ مىكرد و آماده جنگ مىشد و گفتگو بر زبانها بود كه از ميان اسكوثيا « 2 » و پايونيا « 3 » به ايتاليا خواهد تاخت ، ولى پومپيوس در پيش خود چنين مىانديشيد كه سپاه مثرادات را در جنگ در هم شكستن آسان‌تر است تا او را دنبال كردن و دستگير نمودن .\r\nاز اين جهت تصميم داشت كه با دنبال كردن او خود را فرسوده نگرداند ، بلكه منتظر نشسته و در اين ميان روزهاى انتظار را صرف سركوب دشمنان ديگر كند و بدينسان بهره از فرصت بردارد .\r\nولى فيروزبختى نقشه ديگرى پيش آورد . زيرا هنگامى كه او به نزديكىهاى پترا رسيده و در جايى چادر برافراشته و نشيمن برگزيده بود و خود او بر اسبى سوار و در بيرون لشكرگاه ورزش مىنمود ناگهان چند پيكى سواره از پونتوس با خبرهاى شادمانى فرا رسيدند و اين از\r\n\r\n\r\n","description":"","footnote":"\r\n( 1 ) .  Petra \r\n( 2 ) .  Scythia  سكوتيا نام تيره‌اى است كه ما « سك » مىخوانيم و مقصود جايى است كه دسته‌اى از اين تيره نشيمن داشته‌اند ولى ندانستيم كجا مقصود است .\r\n( 3 ) .  Paeonia  بخشى از ماكيدونى بوده .\r\n","page_name":" 377 ","page_number":377},
  {"content":"\r\n\r\nشاخه‌هاى غار كه بر سرنيزه‌هاى خود داشتند پيدا بود و اين رسمى بود كه روميان داشتند .\r\nسپاهيان همين‌كه آنان را ديدند از هر سوى به گرد پومپيوس شتافتند ولى پومپيوس پرواى آنان را نكرده مىخواست ورزش خود را به انجام برساند ، ليكن از خروش و غوغاى سپاهيان ناگزير گرديده از اسب پايين آمد و نامه‌ها را از دست پيكان برگرفت و جلو آنان افتاده به سوى لشكرگاه روانه گرديد .\r\nدر اينجا تريبونى نبود و آنچه در جنگها رسم است كه كلوخهاى زمين را بريده و بر روى هم چيده تريبون درست مىكنند . در اينجا آن نيز نبود و سپاهيان از شتابزدگى و ناشكيبايى روى هم چيدند و پومپيوس بر روى آن ايستاده به سپاهيان مژده مرگ مثرادات را داد كه در نتيجه شوريدن پسر خود فارناكيس « 1 » با دست خود زندگانيش را به پايان آورده و فارناكيس هر چه در آنجا هست به نام خود و به نام روم به دست گرفته چنان كه در نامه‌هاى خود اين را نوشته بود .\r\nاز شنيدن اين خبر همه سپاهيان بدانسان كه انتظار مىرفت شادى بىاندازه نمودند و براى خدايان قربانيها نموده و به جشن پرداختند . چنان كه گويى با مرگ يك تن مثرادات چندين هزار دشمن از جلو روم برخاسته .\r\nپومپيوس چون بدينسان جنگ را بسيار زودتر از آنكه اميدوار بود به پايان رسانيد از عربستان به آهنگ بيرون رفتن حركت نمود و با شتاب از خاكهايى كه بايستى بگذرد گذشته سرانجام به شهر آميسوس رسيد در اينجا ارمغانهاى فراوانى كه فارناكيس فرستاده بود به او رسيد . نيز او چندين لاشه مرده از خاندان پادشاهى و لاشه خود مثرادات را فرستاده بود ، ولى او را از چهره‌اش شناختن دشوار بود زيرا طبيبان كه لاشه را موميايى كرده بودند مغز او را نخشكانيده بودند . با اين همه كسانى كه مايل به شناختن او بودند از نشانه‌هاى زخم بشناختند .\r\nخود پومپيوس تاب ديدن آن را نداشت و براى آنكه خويشتن را از حسد خدايان آسوده گرداند آن را به شهر سينوپى فرستاد . رختهاى گرانبهاى او از بزرگى و پربهايى زرهش كمتر شگفت‌آور نبود . شمشيربند او كه به چهار صد تالنت مىارزيد جوبليوس « 2 » دزديده و به\r\n\r\n\r\n","description":"","footnote":"\r\n( 1 ) .  Pharnaces \r\n( 2 ) .  Jublius \r\n","page_name":" 378 ","page_number":378},
  {"content":"\r\n\r\nآرياراثيس فروخته بود . تاج او را كه خود شاهكار صنعت بود گايوس « 1 » برادر همشير مثرادات به خواهش فااوستوس « 2 » پسر سولا به وى بخشيده .\r\nپومپيوس از اين كارها آگاهى نداشت ولى سپس چون فارناكيس بيامد و او از چگونگى آگاهى يافت به همه آن خيانتكاران كيفر داد .\r\nپس از اين كارها كه پومپيوس همه سامانها را داده و آن سرزمين را ايمن گردانيده بود با شكوه و سرفرازى بيهمالى حركت كرده روى به سوى ميهن خود روانه گرديد و چون به شهر ميتولينى « 3 » رسيد به شهريان آزادى بخشيد و اين در سايه ميانجيگرى ثئوفانيس بود و در مناظره كه شاعران فصل به فصل داشتند و اين هنگام تنها زمينه آن گزارش پيكارها و شهرگشاييهاى پومپيوس بود نيز همه را به حضور رسانيد .\r\nخود ، تياتر را نيز بسيار پسنديده دستور داد نمونه‌اش را تهيه نمايند كه از روى آن تياترى در روم ولى بزرگ‌تر و بهتر بنياد گزارد و چون به رودس « 4 » رسيد درسهايى را كه همه فيلسوفان آنجا مىدادند شنيده و به هر يكى از ايشان يك تالنت بخشيد . پوسيدونيوس « 5 » مناظره‌اى را كه در جلو او هرماگوراس « 6 » دانشمند علم بديع در زمينه آفرينش گيتى داشت نيز نشر كرده است .\r\nدر آتن نيز نوازشها به فيلسوفان كرده پنجاه تالنت پول داد كه شهر را آبادتر و قشنگ‌تر گردانند . با اين پيش‌آمدها و كارها پومپيوس اميد آن داشت با بزرگ‌ترين شكوه و با بلندترين نامى كه براى يك آدمى صورت‌پذير است به ايتالى باز گردد و خاندان خود را خواهان ديدار خود يابد بدانسان كه او خواهان ديدار ايشان مىباشد ، ولى آن نيروى بالاتر از طبيعت كه هميشه كار و عادت آن ، تيره گردانيدن صفاى خوشبختىهاست و هر فيروزبختى يا بزرگى كه براى كسى روى مىنمايد آن غم و اندوه در او مىآميزد اين زمان در خاندان پومپيوس نيز دست‌اندركار داشت و غم و تيره‌بختى براى وى تهيه مىساخت . بدينسان كه موكيا « 7 » در نبودن او رختخواب وى را آلوده گردانيده پومپيوس آن هنگام كه دور بود و كار بسيار داشت خبرهايى كه مىرسيد پروا نمىكرد . ولى چون اين زمان به ايتالى نزديك‌تر مىشد ، اين\r\n\r\n\r\n","description":"","footnote":"\r\n( 1 ) .  Gaius \r\n( 2 ) .  Faustus \r\n( 3 ) .  Mitylene \r\n( 4 ) .  Rhodes  جزيره معروف درياى سياه .\r\n( 5 ) .  Posidonius \r\n( 6 ) .  Hermagoras \r\n( 7 ) .  Mucia  زن پومپيوس\r\n","page_name":" 379 ","page_number":379},
  {"content":"\r\n\r\nنزديكى انديشه او را بيشتر متوجه آن كار مىساخت و از همان‌جا طلاقنامه براى آن زن فرستاد . ولى هيچ‌گاه پس از آن جهت اين كار را در نگارشى يا در گفتگويى باز ننمود و ما علت آن را تنها در نگارشهاى سيسرو « 1 » مىيابيم .\r\nخبرهاى گوناگونى درباره پومپيوس پراكنده شده و اين خبرها پيش از خود او به روم رسيده و در آنجا شورش و جنبش برپا ساخته بود .\r\nخبرها در اين زمينه بود كه وى مىخواهد با همان سپاه بيكران تا روم پيش رفته و آن شهر را به دست گرفته خود را يگانه فرومانرواى روم گرداند .\r\nكراسوس فرزندان و كسان خود را برداشته از شهر بيرون رفت و اين يا از آن جهت بود كه به راستى مىترسيد و يا از آن جهت كه مىخواست بدينسان شوريدگى مردم و خشم آنان را بيشتر گرداند و اين احتمال بيشتر مىرفت .\r\nولى پومپيوس همين‌كه به ايتاليا درآمد همه سپاهيان را براى سان عام پيش خود خواند و بر آنان سخنانى گفته و رسم بدرود به جا آورد كه هر يكى به شهر و جاى خود برود ، ولى متوجه باشد كه به هنگام برپا كردن جشن فيروزى نزد او بشتابد . و اين پراكندن سپاهيان چون خبر آن ميانه مردم پراكنده گرديد نتيجه بس شگفتى داد . بدينسان كه مردم در شهرها چون شنيدند پومپيوس بزرگ تنها با يك دسته كوچكى از دوستان نزديك خود تهيدست و بىابزار از خاكهاى آنان مىگذرد چنان كه تو گويى از گردش و تماشا باز مىگردد نه از جنگى كه در آن فيروزى يافته است هركس كه اين را دانست آهنگ او كرد و همگى درود بر او مىگفتند و از او پاسبانى مىكردند و به جلوش افتاده راه مىنمودند .\r\nسرانجام چنان شد كه گروهى كه بر سر وى گرد آمد بيشتر از آن سپاهيان بودند كه از سر خود پراكند كه اگر مىخواست هرگونه تبديل در كار كشور بدهد و بنياد نوينى بگذارد به دستيارى اين گروه مىتوانست بىآنكه نيازى به سپاهيان خود پيدا نمايد .\r\nبارى چون قانون روا نمىشمارد كه يك فرماندهى پيش از انجام جشن فيروزى او به شهر درآيد پومپيوس كس به سناتوس فرستاده خواهش كرد كه به نام نوازش به او بگزيدن كونسولان را به تأخير بياندازند تا او بتواند باپيسو « 2 » كه يكى از نامزدها ( كانديدها ) است\r\n\r\n\r\n","description":"","footnote":"\r\n( 1 ) .  Cisero  خطيب معروف روم .\r\n( 2 ) .  Piso \r\n","page_name":" 380 ","page_number":380},
  {"content":"\r\n\r\nروبه‌رو شود . ولى در برابر اين خواهش اوكاتو ايستادگى كرد و آن را نپذيرفت . اين شگفت كه پومپيوس از اين كار او خرسند گرديده دليرى و آزادگى را كه به تنهايى در راه نگهدارى قانون و داد از خود نموده بود بسيار پسنديد و سخت آرزومند گرديد كه او را به سوى خود بكشد و دوستى او را به هر بهايى باشد خريدارى كند و به اين قصد چون كاتو دو دختر خواهر داشت پومپيوس يكى از آن دختران را براى خويش و ديگرى را براى پسرش خواستگار گرديد ولى كاتو اين كار را نپسنديده چنين پنداشت كه پومپيوس مىخواهد از اين راه رخنه در بنياد سرفرازى و نيكنامى او پديد آورد و آن خود رشوه‌اى است كه به او داده مىشود و با آنكه زن و خواهر او سخت ناخرسند بودند كه از خويشاوندى با پومپيوس بزرگ چشم بپوشند وى پرواى ايشان نكرده آن درخواست را رد كرد .\r\nدر اين ميان پومپيوس مىكوشيد كه آفرانيوس را به كونسولگرى برساند و در اين راه پولهايى به اين دسته و آن دسته مىبخشيد تا رأى به اين كار بدهند از اين جهت مردم در باغهاى او آمد و شد مىنمودند و چون پرده از روى كار برداشته شده همگى آن را دانستند نا خرسندى سختى نمودار شد و چنين مىگفتند كه پومپيوس جايگاهى را كه براى خود او در پاداش يك رشته خدمتگذاريها داده شد براى يك مرد نابرازنده‌اى خواستار است و مىخواهد آن را با پول خريدارى كند .\r\nاين بود كه كاتو به زن و خواهر خود خطاب كرده چنين گفت :\r\nهرگاه ما با پومپيوس پيوند خويشاوندى مىنموديم كنون در اين بىآبروگرى او ما نيز آلوده مىگرديديم .\r\nاز اينجا آن دو زن به خطاى خود اذعان نموده دانستند كه رأى كاتو بهتر از رأى آنان بوده .\r\nجشن فيروزى كه براى پومپيوس گرفته شد چندان بزرگ و پرشكوه بود كه با آنكه دو روز را به آن صرف كردند باز وقت بسيار تنگ آمد . ساز و برگى كه براى اين كار آماده نموده بودند و به مصرف نرسيده بود براى جشن بزرگ ديگرى بس بود .\r\nپيشاپيش همه لوحه‌هايى را مىكشيدند كه بر آنها نامهاى كشورهاى گشوده شده از پونتوس و ارمنستان و كاپادوكيا و بافلاگوگيا و ماد « 1 » و كولخيس و ايبريا و آلبانيا و سوريا و كيليكيا و مبسوپوتاميا و هم‌چنين فنيكيا و فلسطين و يوداييا و عربستان و هم‌چنين همه نيروهاى دزدان دريايى چه در آب و چه در خشكى نوشته شده بود .\r\n\r\n\r\n","description":"","footnote":"\r\n( 1 ) . ندانستيم پومپيوس ماد را كى گشاده بود ؟ !\r\n","page_name":" 381 ","page_number":381},
  {"content":"\r\n\r\nدر اين سرزمين‌هاى گوناگون دژها و استواريها كه به دست آمده كمتر از هزار شمرده نمىشد ، نيز شهرها چندان كم از نهصد شهر نبود . روى هم رفته هشتصد كشتى از دزدان دريايى به دست آمده بود . سى و نه آبادى با دست او برپا گرديده بود . گذشته از اينها در آن لوحه‌ها حساب همه مالياتهاى امپراطورى قيد گرديده و نشان داده شده بود كه پيش از شهر گشاييهاى پومپيوس همه مالياتها به اندازه پنجاه مليون بوده ولى پس از آن شهرگشاييها ميزان آن تا هشتاد و پنج مليون بالا رفته . نيز نشان داده شده بود كه پومپيوس به اندازه بيست هزار تالنت از پول نقد و ظروفهاى زرينه و سيمينه و آرايش ابزار بر آن گنج جمهورى آورده . گذشته از آنكه تا اين هنگام به سپاهيان بخش يافته بود كه تنها سهم خود او دست كم هزار و پانصد درهم مىشد .\r\nاسيران جنگى كه در اين جشن همراه آورده مىشد گذشته از سردستگان دزدان دريايى يكى پسر تيكران پادشاه ارمنستان با زن و دختر خود . ديگرى زوسيمى « 1 » زن خود تيكران ، سومى آريستوبولوس پادشاه يوداييا . چهارمى خواهر پادشاه مثرادات با پنج پسر خود گذشته از اينان زنانى از اسكوثيا بودند . نيز گروهانى از آلبانيان و ايبريان با پادشاه كوماگينى همراه آورده مىشد .\r\nهم‌چنين ابزارهاى جنگى فراوان كه از آن هر يك جنگى كه خود با يكى از سركردگان زيردست او كرده و فيروز درآمده بودند جداگانه آورده مىشد . ولى آنچه بيش از همه مايه سرفرازى او شمرده مىشد و خود سرفرازى بود كه هيچ رومى ديگرى بهره از آن نداشت اين بود كه سومين فيروزى او بر سومين قطعه گيتى روى داده . زيرا ديگران هم از روميان بودند كه سه بار فيروزى يافته بودند . ولى فيروزيهاى اين نخستينش بر افريكا و دومينش بر اروپا و سومينش بر آسيا و در اين جشن چنين نمودار بود كه وى همه گيتى را گرفتار كرده با خود مىآورد .\r\nاما سال او ، كسانى كه مىكوشيدند از هرباره او را مانند الكساندر بزرگ گيرند روا نمىشماردند ، جز اينكه داراى سى و چهار سالش بشناسند . ولى راستى را سال او نزديك به چهل بود .\r\n\r\n\r\n","description":"","footnote":"\r\n( 1 ) .  Zosime  با آنكه خود تيكران بزرگ گردنكشى نكرده بود براى چه اين زن را دستگير كرده بوده‌اند ؟ ! از اينجا مىتوان پى برد كه پومپيوس هم از خودخواهى بر كنار نبوده .\r\n","page_name":" 382 ","page_number":382},
  {"content":"\r\n\r\nبه‌هرحال اگر او اين زمان زندگانى را به پايان مىرسانيد . برايش بهتر مىشد و هم‌چون الكساندر همه عمر با فيروزبختى گزارده بود . زيرا عمرى كه پس از اين زمان كرد نتيجه آن يا فيروزيهايى بود كه مايهء دشمنى مردم گرديد و يا بدبختىهايى بود كه نتوانست به چاره بكوشد .\r\nچه او نيرويى را كه در سايه برازندگى خود در شهر روم پيدا كرده بود اين نيرو را تنها در راه هوادارى از بدكردارىهاى ديگران به كار مىبرد و اين بدكرداران هر چه پيشرفت كرده رونق مىيافتند از شكوه و رونق كار خود او مىكاست و سرانجام كه برانداخته شد يكى از نيروهايى كه در اين راه به كار رفت نيروى خود او بود درست مانندهء يك دز استوارى در ميان يك شهرى كه چون به دست دشمنان افتاد از آنان همان پشتيبانى را دارد كه از خود خداوندان دز داشت .\r\nبه همين سال ، قيصر پس از آنكه به پشتيبانى نيروى پومپيوس چندان بزرگ گرديد كه بتواند دستگاه خود را نگاهدارى كند اين هنگام وسيله برانداختن و ويران كردن آن نيرو گرديد كه او را به اين جايگاه رسانيده بود . شرح داستان اين است كه لوكولوس چون از آسيا برگشت و پومپيوس در آنجا با وى بدرفتارى و بىاحترامى نموده بود سناتوس از او پذيرايى نيكى كرد و چون پومپيوس هم به خانه بازگشت آن نيكى و پذيرايى سناتوس درباره لوكولوس ديگر بيشتر گرديد و اين از بهر آن بود كه از سركشى پومپيوس جلوگيرى بكنند و لوكولوس را برمىانگيختند كه رشته حكمرانى را در دست بگيرد .\r\nولى لوكولوس اين زمان از كار دلسرد گرديده و لذت تن‌آسايى و خانه‌نشينى را دريافته و به كار ديگرى مايل نبود . بااين‌حال براى يك چند زمانى هم كه بود خود را به نبرد با پومپيوس آماده ساخت و حمله‌هاى سختى بر او كرده كارها و رتبه‌هاى خود را كه پومپيوس از او گرفته بود دوباره به دست آورد و در سايه پشتيبانى كاتو در سناتوس برترى بر او يافت .\r\nپومپيوس چون از اميدهاى خود نوميدى يافت . در اين يك كشاكش بىارج ناگزير گرديد كه به تريبونان مردم پناهنده شود و خويشتن را به دسته جوانان ببندد .\r\nيكى از آن جوانان كلاديوس « 1 » نامى بود كه بدترين و بيعارترين مرد زنده‌اى بود و او پومپيوس را برداشته اين سو و آن سو مىگردانيد و به مردم چنين نشان مىداد كه وى را هم چون ابزارى در دست خود دارد و بدينسان او را در جايگاه بازار در ميان دسته‌هاى مردم از\r\n\r\n\r\n","description":"","footnote":"\r\n( 1 ) .  CIodius \r\n","page_name":" 383 ","page_number":383},
  {"content":"\r\n\r\nاين سوى به آن سو مىكشيد تا خطبه‌ها بخواند و قانونها پيشنهاد كند و بدينسان مردم را هوادار خود گرداند و بر بزرگى خود بر چشم آنان بيفزايد .\r\nدر انجام اين كارها پاداشى كه كلاديوس براى خود از پومپيوس مىخواست اين بود كه سيسرون را كه دوست او بود و او آن همه كارهاى نيكى را كرده بود رها كند ( او نيز سيسرون را رها كرد ) با اين همه سيسرون چون در حال بيمناكى بود و از او يارى جست او وى را نزد خود نپذيرفت و آنان كه به ميانجيگرى مىآمدند در به روى ايشان مىبست و اين بود كه سيسرون كار خود را سخت يافته و از نتيجه محاكمه ترسيده پنهانى از روم بگريخت .\r\nدر اين هنگام قيصر از لشكركشى بازگشته و سياستى را پيش گرفت كه براى اكنون بسيار سودمند بود و براى آينده نيروى او را بىاندازه مىگردانيد ، ولى كارى بود كه هم بر پومپيوس و هم بر جمهورى زيانهاى بسيار داشت . و اين زمان نامزد كونسولى نخستين خود بود و چون ميانه پومپيوس و كراسوس را به هم خورده مىيافت از اينجا مىانديشيد كه اگر با هر كدام نزديك شود مايه دشمنى آن ديگرى خواهد بود .\r\nاين بود مىكوشيد آنها را آشتى دهد و اين كار اگرچه به خودى خود نيك مىنمود ولى او جز به قصد نيرنگ و بدانديشى به آن برنمىخاست . زيرا نيك مىدانست كه دسته‌هاى مخالف در جمهورى هم چون پاروى كشتى همه كشتىنشينان مىباشد كه جدايى آنان از راه راست نگه داشته از برگشتن باز مىدارد و اگر همگى آنان دست به هم داده به يك سو بيافتند ناگزير كشتى كج شده راه برمىگردد و همه چيز او به دريا مىريزد .\r\nاين بود كه چون سپس كسانى به هم‌خوردگى كارهاى جمهورى را از دشمنى پومپيوس و قيصر با همديگر مىدانستند كاتو خردمندانه به ايشان مىگفت كه شما در اين باره اشتباه مىكنيد كه همه گناه را به گردن دو تيرگى اينان مىاندازيد . زيرا نه اين دو تيرگى امروزى ايشان بلكه آن همدستى و يگانگى گذشته ايشان بود كه نخستين ضربت را بر بنياد جمهورى رسانيد .\r\nقيصر چون بدينسان به كونسولى برگزيده شد ناگهان خواست كه به نوازش طبقه پست و بىچيز بپردازد و قانونهايى نوشته و از تصويب گذرانيد درباره اين كه بنه‌هايى ( كلونيها ) بنياد نهاده شود و زمينها بخش گردد ، بدينسان سمت خود را از ارج و بها انداخته و كونسولگرى را يك گونه تريبون مردم گردانيده و چون بيبولوس « 1 » كه كونسول ديگرى بود با اين قانون\r\n\r\n\r\n","description":"","footnote":"\r\n( 1 ) .  Bibulus \r\n","page_name":" 384 ","page_number":384},
  {"content":"\r\n\r\nمخالفت نمود و كاتو هم مىبايست از او پشتيبانى نمايد و در برابر آن قانون ايستادگى كند .\r\nقيصر پومپيوس را بر ميدانگاه عمومى كه براى برگزيدن نمايندگان بود آورده و در پيش دسته‌هاى مردم به او روى گردانيده پرسيد :\r\nآيا عقيده شما درباره اين قانونها كه كسانى ايستادگى در برابر آن مىنمايند چيست ؟\r\nپومپيوس قانونها را به نيكى ستوده ، قيصر دوباره پرسيد :\r\nپس چون كسانى با زور در برابر اين قانونها ايستادگى كنند آيا شما آماده هستيد كه در برابر آنان پشتيبانى از مردم نماييد ؟\r\nپومپيوس پاسخ داد :\r\nآرى من آماده خواهم بود و اگر كسانى با شمشير ايستادگى نمودند من در برابر آنان با شمشير و كلاخود آماده خواهم بود .\r\nاز پومپيوس هرگز چنين سخن يا كار زورآميز و بىقاعده‌اى تاكنون سر نزده بود .\r\nاين بود دوستان وى براى عذر تراشى مىكوشيدند و مىگفتند او نانديشيده اين جمله را بر زبان رانده . ولى كارهاى او كه پس از اين روى داد آشكاره نشان مىداد كه خود را ابزار دست قيصر ساخته است . از جمله اينكه ناگهان و بر خلاف همهء انتظارها يوليا « 1 » دختر قيصر را به زنى خود گرفت .\r\nبا آنكه نامزد كااوپيو « 2 » بود و بايستى چند روزه با او عروسى كند و براى آنكه كااوپيو خشمناك نگردد دختر خود را كه پيش از آن زن فااوستوس پسر سولا بود به زنى به وى داد .\r\nخود قيصر نيز كاليفورنيا « 3 » دختر پيسو را به زنى گرفت .\r\nدر نتيجه آن پيش‌آمد پومپيوس شهر را پر از سپاهى ساخته هر كارى را مىخواست با زور پيش مىبرد .\r\nاز جمله آنكه چون بيبولوس كونسول همراه لوكولوس و كاتو به فوروم مىرفت ناگهان بر سر او ريخته ريسمانهاى او را پاره كردند و يك ظرف پليدى را بر سر خود بيبولوس ريخت .\r\nهم‌چنين دو تن از تريبونان مردم كه همراه بيبولوس راه مىرفتند به سختى زخمى گرديدند و چون بدينسان فوروم را از دشمنان خود پيراستند قانونها را كه درباره بخش زمينها آماده ساخته بودند به تصويب رسانيده به كار پرداختند .\r\n\r\n\r\n","description":"","footnote":"\r\n( 1 ) .  Julia \r\n( 2 ) .  Caopio \r\n( 3 ) .  Calephurnia \r\n","page_name":" 385 ","page_number":385},
  {"content":"\r\n\r\nنه تنها اين كار بلكه چون از آن قانون بهره به انبوه مردم مىرسيد از اين جهت همگى به ايشان گراييدند و به هر كارى ايشان را آزاد گزاردند . اين بود كه همه كارها و رتبه‌هاى پومپيوس كه لوكولوس در برابر آنها ايستادگى نموده بود اين زمان همه آنها را دريافت . براى قيصر هم گال را چه در درون كوهستان آلپ و چه در بيرون آن با ايلوريكوم « 1 » پنج ساله دادند .\r\nنيز لشكرى داراى چهار لگيون درست به او سپردند . سپس براى سال آينده پيسو پدر زن قيصر و گابينيوس « 2 » يكى از چاپلوسان پست نهاد را از دوستان پومپيوس به كونسولى برگزيد .\r\nدر مدت اين تبديلها بيبولوس در گوشه‌اى روز مىگزاشت و با آنكه كونسول شمرده مىشد هشت ماه سپرى گرديد كه او هرگز خود را به مردم نشان نداد . ولى از آن سوى فرياد نامه‌هاى پر از تهمت و شكايت درباره هر دوى ايشان به بيرون فرستاد . اما كاتو اين زمان پيغمبرى گرديده همچون كسى كه دست به گنجينه غيب داشته باشد در سناتوس كارى جز اين نداشت كه هر آنچه بر سر جمهورى و بر سر خود پومپيوس خواهد آمد پيشين‌گويى نمايد . اما لوكولوس پيرى را بهانه كرده به عنوان اينكه سال وى بيشتر از آن است كه پرداختن به كارهاى كشورى شايسته‌اش باشد به تن‌آسايى و خوش‌گذارى مىپرداخت و اين بود كه پومپيوس فرصت به دست آورده درباره او چنين گفت :\r\nبراى يك مرد پير كامگزارى ناشايسته‌تر از پرداختن به كارهاى كشورى است .\r\nولى خود اين سخن دامن خود او را نيز مىگرفت .\r\nزيرا چندى پس از اين نگذشت كه خودش نيز دل به زن جوان خويش داده و با او به كامگزارى مىپرداخت كه همه روز و شب را با او در باغها و بيرون شهر به خوشى گزارده هرگز پرواى آن نداشت كه در فوردم چه كارهايى كرده مىشود و كار به آنجا رسيد كه كلاديوس كه اين زمان تريبون مردم شده بود زبان به نكوهش او باز كرد و گستاخ‌ترين و رسواترين زشتى را درباره او روا مىداشت .\r\nزيرا او چون سيسرو را از شهر بيرون راند و كاتو را نيز به دستاويز يك كار جنگى تا قبرس دور ساخت قيصر نيز اين هنگام به گال مسافرت كرده بود و از آن سوى كلاديوس مىديد كه مردم او را به چشم پيشوايى مىبينند كه همه چيز را با رضايت آنان انجام مىدهد از اين جهت مىكوشيد كه پاره از تصميمهايى را كه به نام پومپيوس گرفته شده لغو سازد .\r\n\r\n\r\n","description":"","footnote":"\r\n( 1 ) .  Illyricum  كوهستان و سرزمينى در اتريش و هنگرى امروزى .\r\n( 2 ) .  Cabinius \r\n","page_name":" 386 ","page_number":386},
  {"content":"\r\n\r\nتيكران را كه اسير آورده شده بود از زندان بيرون آورده همراه خود اين سو و آن سوى مىگردانيد و بر دوستان پومپيوس گزند بيشترى مىرسانيد و بدينسان مىخواست پيروزى خود را بيشتر گرداند .\r\nروزى به هنگامى كه پومپيوس به شنيدن دعوايى پرداخته بود كلاديوس با يك دسته از مردم بىسروپا و بدكردار فرا رسيده خود او بر بلندى ايستاد و روى به مردم كرده يك رشته پرسشهايى آغاز كرد :\r\nكيست سردار بدكردار ؟ كيست آن كسى كه در راه كس ديگرى كوشش مىكند ؟ كيست آن كسى كه سر خود را با يك انگشت مىخارد ؟ . . .\r\nاو اين پرسشها را مىكرد و به دامن خود تكان مىداد و آن مردم صدا به صدا انداخته موافق حركتهاى او به هر پرسشى پاسخ مىگفتند :\r\nپومپيوس !\r\nاين براى پومپيوس پرده‌درى كوچكى نبود . به ويژه كه او تا اين زمان نام خود را به بدى نشنيده و با يك چنين پيش‌آمدى روبه‌رو نشده بود و دلتنگى او بىاندازه گرديد هنگامى كه شنيد كه سناتوس از اين پيش‌آمد خرسند است و آن را كيفر خيانت او بر كسيسرو مىداند . ولى كار در اينجا هم نايستاده تا زخم زدن و حمله كردن كشيد .\r\nزيرا يكى از بندگان كلاديوس در فوروم ديده شد كه با شمشيرى در دست از ميان مردم خود را به زمين مىكشيد و آهنگ پومپيوس كرده و پومپيوس همين را عنوان ساخت و چون از پرده‌درى و بدزبانى كلاديوس سخت بيمناك بود تا او سمت تريبونى داشت بيرون نيامد و در خانه خود نشسته با دوستانش در اين باره شورها داشتند كه از چه راهى خشم سناتوس و بزرگان را فرو نشاند .\r\nپيشنهادهايى كه مىكردند يكى اين بود كه گوللبو پيشنهاد كرد يوليا را طلاق دهد و از دوستى قيصر دست برداشته به سوى سناتوس بگرايد . ولى پومپيوس به اين پيشنهاد پروا نكرد .\r\nديگرى راهنمايى نمود سيسرو را از دور راندگى باز گرداند چه او هميشه دوست نزديك كلاديوس بوده و نزد سناتوس ارجمندى دارد . اين را به آسانى پذيرفت .\r\nاين بود برادر سيسرو را همراه يك دسته انبوهى از هواداران به فوروم آورد كه در آنجا بازگشت برادر خود را خواستار شود و چون اين كار كرده شد پيكار سختى برخواست كه چند\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nتنى زخمى شده و چند تنى كشته گرديدند و سرانجام فيروزى بهره او گرديده كلاديوس زبون گرديد .\r\nسيسرو همين‌كه به شهر بازگشت كوششها به كار مىبرد كه ميانه پومپيوس با سناتوس آشتى دهد و در نتيجه نطقهايى كه به هوادارى از پومپيوس كرد به قانون گندم آوردن به روم پيشرفت داد و خود در سايه اين قانون دوباره پومپيوس را فرمانرواى سراسر خاك و آب روم گردانيد . زيرا به دستور اين قانون همه بندرها و بازارها و انبارها و به عبارت كوتاه‌تر همه اختيار برزگران و بازرگانان به دست او سپرده مىشد .\r\nاين بود كلاديوس دوباره فرصت به دست آورده چنين تهمت مىزد :\r\nنه اينكه قانون را از جهت نايابى گندم مىگزارند ، بلكه گندم را ناياب گردانيده‌اند تا چنين قانونى را بگزارند و بيش از اين نمىخواهند كه زور خود را بيشتر سازند و پومپيوس را دوباره فرمانرواى روم گردانند . ديگران هم بنا به قانون به چشم آن نگاه مىكردند كه يك نيرنگ سياسى از سمت اسپنثر « 1 » كونسول است تا بدينسان پومپيوس داراى نيروى بزرگ‌ترى گردد و خود او براى يارى كردن به بطلميوس پادشاه به مصر فرستاده شود .\r\nبه‌هرحال اين يقين است كه كانيديوس تريبون قانونى آماده كرد درباره اينكه پومپيوس به عنوان يك فرستاده بىآنكه سپاهى همراه او باشد و تنها دو تن لكتور پاسبانى او بكنند به مصر گسيل شود تا در ميان پادشاه بطلميوس و زيردستان او از مردم الكساندر ميانجيگرى بنمايد .\r\nاگرچه شايد اين پيشنهاد را خود پومپيوس مىپذيرفت ، ولى سناتوس به بهانه آنكه نمىخواهد جان او را به خطر بياندازد آن را نپذيرفت . به‌هرحال در اين ميانه كاغذهايى در پيرامون فوروم و در نزديكيهاى سناتوس ديده شد كه بر روى آنها مىنوشتند :\r\nاين براى بطلميوس مايه سرفرازى بزرگى است كه پومپيوس به جاى اسپنثر سردار او باشد .\r\nتيماگينس « 2 » اين را نيز مىنويسد كه بطلميوس مصر را گزارده بيرون رفت و اين نه از راه ناچارى بود بلكه تئوفانيس او را به اين كار واداشت تا بهانه به دست پومپيوس نيفتد و دوباره فرمانروايى نيابد و دوباره توانگرى نياندوزد . ولى بديهاى تئوفانيس تا اين اندازه نبايستى بود كه ما اين داستان را باور نماييم چنان كه سرشت و خوى خود پومپيوس هم مجالى براى باور كردن آن باز نمىگزارد .\r\n\r\n\r\n","description":"","footnote":"\r\n( 1 ) .  Spinther \r\n( 2 ) .  Timagenes \r\n","page_name":" 388 ","page_number":388},
  {"content":"\r\n\r\nبارى پومپيوس چون اختيار كار گندم را به دست گرفت كسان و بستگان خود را به هر سو فرستاد و خود او از دريا به سيسيلى و ساردينيا « 1 » و افريكا رفته در همه جا انبارهاى پر از گندم پيدا كرد و چون مىخواست به سوى روم حركت نمايد ناگهان طوفان بزرگى در دريا پديد آمد چنان كه ناخدايان همگى به ترس افتادند . ولى خود پومپيوس جلو افتاده به ناخدايان دستور داد كه لنگر بردارند و اين زمان بود كه به آواز بلند داد مىزد ما از سفر ناگزيريم ولى از زنده ماندن ناگزير نيستيم و بايد برويم .\r\nبا اين دليرى و بىباكى او بخت نيز يارى كرد و به آسودگى به روم رسيد و بازارها را پر از گندم و دريا را پر از كشتى ساخت و از اينجا نه تنها در روم در همه شهرهاى ديگر خوردنى روى به فراوانى نهاد .\r\nدر اين هنگام قيصر در سايه جنگهاى خود در گول « 2 » بسيار بزرگ شده بود و او اگرچه در آشكار از روم دور و گرفتار كارهاى مردم بيلگ « 3 » سوييوى « 4 » و بريتون « 5 » مىنمود در نهان به دستيارى تدبيرهاى رو پوشيده در ميان مردم روم براى خود كار مىكرد و در سراسر كارها و پيش‌آمدهاى مهم سياسى در زير پرده با پومپيوس نبرد و كشاكش مىنمود .\r\nسپاهى را كه گرد سرداشت تو گويى تن و اندام او بودند و جنگى كه با وحشيان مىكرد تو گويى نه به قصد دست يافتن بر آنان بلكه به قصد ورزش تن و اندام خود مىكرد تا بدينسان او را براى كارهاى مهم ديگرى آماده گرداند . در همان حال زر و سيم و ديگر گنجينه‌هاى گرانبها كه از دشمن مىگرفت به روم فرستاده بدستيارى آنها مردمان را مىفريفت . به همگى از ايديلان « 6 » و پرائيتوران « 7 » و كونسولان و ديگران ارمغانها مىفرستاد . هم براى زنان ايشان هديه‌ها روانه ساخت و به خرجهاى ايشان كمك مىنمود . بدينسان همه را با پول مىخريد .\r\nتا آن اندازه كه چون از كوهستان الپ بدينسوى گذشته در شهر لوگا « 8 » زمستان‌گاه گرفت در\r\n\r\n\r\n","description":"","footnote":"\r\n( 1 ) .  Sardinia \r\n( 2 ) . گول  Gaule  نام قديمى سرزمينهايى است كه اكنون كشورهاى فرانسه و بلژيك و سوئيس و قسمتى از آلمان بر جاى آن است .\r\n( 3 ) .  Belgae  مردمى كه امروز خود را بلژيك مىنامند .\r\n( 4 ) .  Suevi \r\n( 5 ) .  Brtton \r\n( 6 ) .  Aedil  چنان كه گفته‌ايم دسته‌اى از قاضيان كه بيشتر براى تفتيش كارهاى توده برگزيده مىشدند .\r\n( 7 ) .  Praetor  دسته ديگرى از قاضيان كه برگزيده مىشدند .\r\n( 8 ) .  Luca \r\n","page_name":" 389 ","page_number":389},
  {"content":"\r\n\r\nهمان جا دسته‌هاى انبوهى از مردم آهنگ نزد او كردند و هر كسى مىكوشيد كه پيشتر از همه خود را نزد وى برساند . از جمله دويست تن عضو سناتوس در آنجا بودند كه از جمله ايشان پومپيوس و كراسوس بود . در يك زمان در جلو در او چندان ريسمانها ديده مىشد كه شماره آنها كمتر از يك صد و بيست نبود و اينها از آن كونسولان و برائتوران بود كه در آنجا گرد آمده بودند . همه اينانى را كه به ديدن او آمده بودند كيسه پر از پول و دل پر از اميد باز گردانيد ولى با كراسوس و پومپيوس به يك رشته گفتگوهايى آغاز كرد درباره اينكه با هم دست يكى كنند و خودشان را براى كونسولى سال آينده نامزد گردانند تا قيصر نيز به نوبت خود دسته‌هايى را از سپاهيان براى رأى دادن بفرستد .\r\nسپس چون به كنسولى برگزيده شدند هر يكى بيدرنگ در اين راه بكوشند كه ولايتهايى براى فرمانروايى خود در دست گيرند و اختيار لگيونهايى را داشته باشند . و قيصر همان اختيار و سمتى را كه دارد همچنان تا پنج سال ديگر داشته باشد . و چون خبر اين قرارداد ايشان پراكنده گرديد در روم همه سرشناسان تكانى خوردند و در يك انجمنى بنام ماركيلينوس « 1 » آشكار در پيش مردم از هر دوى ايشان پرسيد كه آيا مىخواهند براى كونسولى برگزيده شوند يا نه ؟\r\nو چون مردم پافشارى داشتند كه پاسخ اين پرسش داده شود نخست پومپيوس زبان به سخن باز كرده چنين گفت :\r\nشايد خواهم خواست و شايد نخواهم خواست .\r\nكراسوس كه نرمتر از او بود چنين پاسخ داد :\r\nمن انديشيده آنچه را كه به سود جمهورى بيابم خواهم كرد .\r\nولى ماركيلينوس در حمله به پومپيوس پافشارى داشت و اين بود پومپيوس برآشفته گفت :\r\nمن او را از لالى بيرون آورده ناطقى گردانيدم و از گرسنگى رها كرده به سيرى رسانيدم و اين است كه اين هنگام خوددارى نمىتواند .\r\nبيشتر نامزدان از كوشش درباره برگزيده شدن به كونسول‌گرى دست كشيدند . كاتو تنها يك تن لوكيوس « 2 » دوميتيوس را بر آن واداشت كه سستى ننمايد . چه مىگفت :\r\nاين كوشش اكنون نه در راه كونسول‌گرى بلكه در راه آزادى است كه خودكامان بكندن ريشه آن مىكوشند .\r\n\r\n\r\n","description":"","footnote":"\r\n( 1 )  Mlarcellinus \r\n( 2 )  Lucius Domitius \r\n","page_name":" 390 ","page_number":390},
  {"content":"\r\n\r\nو چون هواداران پومپيوس نيك مىدانستند كه كاتو مرد يك دنده مىباشد و در سايه همان يكدندگى و پافشارى اختيار همه سناتوس را به دست گرفته و اين زمان مىترسيدند كه مبادا سرشناسان و پيشروان را در اينجا نيز به سوى خود بكشد و آنان را با خويشتن همداستان گرداند اين بود قرار دادند كه به يكبارگى با دومتيوس مخالفت كرده و او را از درآمدن به فوروم مانع شوند .\r\nبه اين قصد يك دسته را با ابزار جنگ فرستادند و آنان مشعل‌دار دومتيوس را كه مشعل در جلو او براى رفتن به فوروم مىكشيد بكشتند و همه ديگران را پراكنده گردانيدند .\r\nگذشته از اينها به خود كاتو كه دفاع از دومتيوس مىكرد زخمى بر بازوى راست زدند .\r\nبدينسان كونسولگرى يافته ، و در پيشرفتهاى ديگر خود نيز پرواى كسى يا چيزى را نمىكردند . از جمله هنگامى كه مردم مىخواستند كاتو را به پرايتورى برگزينند و گرد آمده بودند كه رأى بدهند پومپيوس به دستاويز بد فال زدن آن انجمن را به هم زد و سپس دسته‌ها را با پول فريفته واتينيوس « 1 » را براى پرايتور برگزيدند .\r\nپس از اين كار دنباله آن قراردادى كه با قيصر داشتند به دستيارى تريبونيوس « 2 » از تريبونان مردم ، قانونى را تهيه كردند درباره اينكه قيصر در سمت خود تا پنج سال ديگر هم‌چنان بازماند .\r\nبراى كراسوس هم سوريا و جنگ با پارتيان ( اشكانيان ) را سپردند و به خود پومپيوس افريقا و اسپانيا را دادند .\r\nنيز چهار لگيون سپاهى را به او سپردند كه دو ليگون از آنها را به قيصر واگذاشت تا در جنگهاى او در كاراول همراه باشند .\r\nكراسوس چون دوره قونسولگرى را به پايان رسانيد بيدرنگ به سوى شرق و سرزمين خود رفت ، ولى پومپيوس براى باز كردن تياتر خويش ديرزمانى در روم ماند و چون تياتر باز شد در آنجا مردم همه‌گونه بازيها و ورزشها و هنرها را تماشا كردند و هرگونه موسيقى را گوش دادند . نيز در آنجا شكار درندگان مىشد و با آنها كشتى گرفته مىشد كه در اين ميان پانصد شير كشته گرديد . آنچه بيش از همه مايه شگفتى بود و ترس بر دلها مىانداخت جنگ فيلان بود .\r\n\r\n\r\n","description":"","footnote":"\r\n( 1 ) .  Vatinius \r\n( 2 ) .  Trebonius \r\n","page_name":" 391 ","page_number":391},
  {"content":"\r\n\r\nدر اين نمايشها و ورزشها شهرت پومپيوس بيش از پيش گرديد و از آن سوى كينه‌ها نيز روى داد از اين جهت كه او كارهاى خود و لگيونها را به ديگران و جانشينان خود سپرده و خويشتن در ايتاليا به همراهى زن جوان خود با گردش و خوشى روز مىگزارد و اين خود يا از آن جهت بود كه زنش را بىاندازه دوست مىداشت و دل به او باخته بود و يا از اين جهت كه آن زن دل به اين باخته و او را براى سفر آزاد نمىگذاشت . به‌هرحال جدايى از يكديگر نمىتوانستند و اين خود مايه شگفت بود كه زنى با آن كمسالى با اين شوهرى به اين سالخوردگى بدانسان علاقه مىورزيد و اين نتيجه پايدارى او در وظيفه شوهرى و زندارى و ميوه نيكو رفتارى وى بود .\r\nزيرا هميشه با نرمى و مهربانى رفتار مىكرد ، به ويژه با زنان و از اينجا آنان را به سوى خود مىكشيد چنان كه داستان فلوراى « 1 » روسپى بهترين گواه اين سخن مىباشد .\r\nيك روز در انجمنى كه آيديل برمىگزيدند ناگهان زد و خوردى روى داد و چند تن در پهلوى پومپيوس كشته گرديدند و اين بود كه رختهاى پومپيوس خونين گرديده دستور داد كه آنها را عوض كنند و چون نوكران رختهاى او را به خانه آوردند و شتابزده و سراسيمه به اين سو و آن سو مىدويدند و قضا را آن بانوى جوان اين هنگام آبستن هم بود و چون چشمش به آن رختهاى خونين افتاد و آن شتاب و تلاش نوكران را مىديد به يكباره افتاده غش كرد كه با سختى توانستند دوباره او را به هوش بياوردند و از اين حادثه رنجور افتاده بچه را بيانداخت .\r\nآن كسانى كه پومپيوس را از رهگذر بستگى او با قيصر نكوهش مىنمودند از جهت دلبستگى به اين بانو معذورش مىداشتند .\r\nسپس او بار ديگر آبستن گرديد و دخترى زاييد ولى در بستر زائويى بدرود زندگى گفت و بچه‌اش چند روز بيشتر پس از وى زنده نبود . پومپيوس براى خاك سپردن او در سراى خويش بسيج همه چيز كرده بود . ولى مردم بر او چيرگى كرده و جنازه را از دست او گرفته رسم سوگوارى را در ميدان مارس ( بهرام ) به جا آوردند و در اين كار احترام خود آن بانوى جوان مرگ بيشتر منظور بود تا احترام پومپيوس كه در آنجا بود .\r\nپس از اين پيش‌آمد ناگهان در شهر تكانى پديد آمد و اين از جهت طوفان آينده‌اى بود كه\r\n\r\n\r\n","description":"","footnote":"\r\n( 1 ) .  Flora \r\n","page_name":" 392 ","page_number":392},
  {"content":"\r\n\r\nهمگى بيم آن را داشتند . زيرا مردم همه بر اين انديشه بودند كه خويشاوندى كه ميانه آن دو تن بود و اين هنگام بريده گرديده يگانه وسيله براى فرو نشاندن هوسهاى ايشان بوده .\r\nسپس هم خبر از پارتيا ( ايران ) رسيد ، درباره اينكه كراسوس در آنجا كشته گرديده و از اين راه مانع ديگرى از پيش‌آمد جنگى بود كه در درون روم مىتوانست برپا خيزد . چه هر دو از پومپيوس و قيصر تاكنون چشم بر كراسوس داشتند و تا او زنده بود باز با يكديگر نيكورفتارى مىنمودند . ولى اكنون كه او نيز از ميان برداشته شد ناگزير بر سر بخش سمت و سرزمين او كشاكش و دو تيرگى پديد مىآيد و اين از شگفتىهاى سرشت آدمى است كه سرزمينهايى به آن پهناورى گنجايش هوس و آز او را ندارد . خود پومپيوس در يك خطبه‌اى چنين مىگفت :\r\nمن هميشه به هر كارى زودتر از آن آمده‌ام كه خودم اميد داشتم و زودتر از آن كناره جسته‌ام كه شما اميدوار بوديد . چنان‌كه پراكنده كردن سپاهيان بهترين گواه اين سخن مىباشد .\r\nولى چون مىبينم كه قيصر نمىخواهد زور خود را رها نمايد از اين جهت من نيز در شهر به دستيارى سمتها و فرمانها مىكوشم خود را در برابر او زورمند گردانم . ولى بااين‌حال هرگز در آرزوى تغيير دادن به كارها نيستم و هرگز نمىخواهم به او بدگمان باشم ، بلكه مىخواهم او را به چيزى نشمارم و بىپروايى نمايم و با آنكه مىديد كارهاى حكومت را بر خلاف رضاى او به كسانى مىسپارند و به مردم شهر رشوه‌هايى داده و از اين راه به كارهايى برگزيده مىشوند بااين‌حال ايستادگى از خود نشان نمىداد و بدان مىكوشيد كه شهر پاك بىحكومت گردد .\r\nدر همين هنگام بود كه پيشنهاد مىشد ديكتاتورى براى روم برگزيده شود و لوكولوس كه يكى از تريبونان بود نخست او به چنين پيشنهادى مبادرت نمود ، ولى با اين جسارت جان خود را به خطر انداخت و كاتو با او به دشمنى برخاسته از تريبونى بيرونش گردانيد .\r\nدرباره خود پومپيوس نيز بسيارى از دوستانش پيش افتاده از جانب او عذرخواهى مىنمودند و چنين مىگفتند كه خود او هرگز چنان سمتى را نخواهد پذيرفت .\r\nاز اينجا چون كاتو نطق كرده به پومپيوس مىسپرد كه به كارهاى جمهورى توجه كرده به نظم و سامان آن بكوشد او از شرمسارى جز تسليم و رضا از خود نشان نمىداد .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nدر اين زمان دوميتيوس و ميسلا « 1 » كونسول برگزيده شدند ، ليكن پس از ديرى چون باز شوريدگيها پديد آمد و كسى بر سر حكومت نبود و باز گفتگو از ديكتاتور بر زبانها افتاده و اين‌بار آوازها بلندتر از دفعه پيشين گرديده بود دسته كاتو از ترس اينكه مبادا با زور پومپيوس را براى آن سمت برگزينند چنين تدبير انديشيدند كه براى بازداشتن وى از آن سمت به يك سمت قانونيش برگزينند .\r\nبيبولوس كه دشمن پومپيوس بود خود او بيش از ديگران رأى داد كه پومپيوس را يگانه كونسول روم برگزينند و چنين اميدوار بود كه از اين راه جمهورى از آن حال شوريدگى بيرون مىآيد ، يا بارى در سايه كوشش وى از سختى كار مىكاهد . ولى مردم آن را از بيبلوس سخت شگفت مىشماردند و اين بود كه چون كاتو به پاى خواست تا نطقى كند همگى انتظار مخالفت را داشتند . ليكن او پس از اندكى خاموشى چنين گفت :\r\nمن هرگز چنين رأيى را نداشتم و آن را من پيش نياورده‌ام . ولى چون ديگرى آن را پيشنهاد كرده من نيز همداستان مىباشم و از آن پيروى مىنمايم .\r\nسپس گفت :\r\nهرگونه حكومت بهتر از نداشتن حكومت است و من در اين زمان آشفتگى كسى را براى حكومت بهتر از پومپيوس نمىشناسم .\r\nدر نتيجهء اين گفتار همگى يك زبان آن را پذيرفتند و چنين قانونى گزارده شد كه پومپيوس يگانه كونسول باشد و نيز اختيار به او سپرده شد كه اگر خواست كس ديگرى را براى همدستى با خود برگزيند با آن شرط كه تا دو ماه ديگر بدرود زندگى نگويد .\r\nبدينسان به دستيارى سولپيكيوس كه در آن زمان فترت جانشين بود پومپيوس يگانه كونسول اعلان گرديد و از اين رهگذر پومپيوس از ته دل سپاسگزار كاتو بود و خود را مديون او مىشناخت و از او خواهش مىنمود كه پند و رهنمايى در زمينه كارهاى حكمرانى از وى دريغ نگويد .\r\nولى كاتو در پاسخ او مىگفت :\r\nپومپيوس نبايد از من سپاس‌گزارى نمايد زيرا من اين كار را نه از بهر او بلكه از بهر جمهورى نمودم . اما درباره پند و راهنمايى اگر از من چنين رهنمايى بخواهد من در تنهايى به خود او مىگويم و اگر نخواست در آشكار گفتنيها را مىگويم .\r\n\r\n\r\n","description":"","footnote":"\r\n( 1 ) .  Messala \r\n","page_name":" 394 ","page_number":394},
  {"content":"\r\n\r\nاين بود رفتار كاتو در همه كارهايى كه پيش مىآمد .\r\nپومپيوس چون به شهر بازگشت كورنيليا « 1 » دختر ميتلوس اسكيپيون « 2 » را به زنى گرفت . و او دوشيزه نبوده بيش از آن زن پومپيوس پسر كراسوس بود كه در پارتيا كشته گرديد .\r\nاين بانوى جوان گذشته از جوانى و زيبايى ، برازندگى ديگرى هم داشت و آن درس خواندگى او بود و آنگاه ساز را بسيار نيك مىنواخت و رياضيات را خوب مىفهميد و از درس فلسفه لذت مىبرد و با اين دانش و هنر هرگز غرورى كه هميشه دامن‌گير زنان دانشمند است نداشت و بهانه‌گيرى از خود نشان نمىداد . نيز هيچ‌گونه عيب يا بدنامى در خانه پدرى او نبود . تفاوت سال او را با شوهرش كسانى پسنديدند .\r\nزيرا كورنيليا از هر جهت شايسته همسرى پومپيوس بود نيز كسانى اين را سبكى براى جمهورى مىشماردند و مىگفتند : كسى كه در چنين هنگام پاشيدگى كارها رشته اختيار را به دست او سپرده‌اند و از او چاره آن پاشيدگى را مىخواهند بدانسان كه از يك طبيب چاره بيمارى خواسته مىشود چنين كسى بساك گل بر سر خود نهاده به عنوان برگزارى جشن عروسى به اينجا و آنجا برود و اين كسان نمىدانستند كه آن كونسولگرى او خود بلايى بر جمهورى است و اگر دوره فيروزبختى روم بود هرگز كسى به چنان سمت ناقانونى رضايت نمىداد .\r\nبارى پومپيوس دقت درباره اين داشت كه كسانى كه با رشوه بر سر كارى آمده‌اند دنبال شوند و قانونها و نظامنامه‌ها در اين باره مىگذاشت تا ايمنى در محاكم برپا باشد و كارها سامانى يابد و در هر كارى سنگينى و دادگرى منظور گردد و خود او با يك دسته سپاهى در محكمه‌ها حضور مىيافت .\r\nبا اين همه چون به پدر زن او اسكيپيو تهمتى زده شد او سيصد و شصت تن قاضى را به خانه خود خوانده و به آنان گفتگو كرد كه درباره آن متهم رفتار مهرآميز نمايند و اين بود كه مدعيان چون ديدند اسكيپيو همراه خود قاضيان به محكمه آمد دعوى خود را پس گرفتند .\r\nبر سر اين پيش‌آمد مردم از پومپيوس بدگويى سختى كردند و اين بدگويى در سايه پيش آمد پلانكوس « 3 » هر چه سخت‌تر گرديد . زيرا خود او قانونى گزارده بود درباره اين كه هيچ\r\n\r\n\r\n","description":"","footnote":"\r\n( 1 ) .  Cornela \r\n( 2 ) .  metellus Scipion \r\n( 3 ) .  Pelancus \r\n","page_name":" 395 ","page_number":395},
  {"content":"\r\n\r\nكس زبان به ستايش يكى كه در زير محاكمه باشد باز نكند . با اين قدغن خود او به محكمه آمده آشكار زبان به ستودن پلانكوس باز كرد تا آنجا كه كاتو كه قضا را در اين باره يكى از قاضيان بود دست به گوش خود گذاشت و پاسخ او را چنين گفت كه :\r\nمن نمىتوانم گوش به اين سفارش كه مخالف قانون است بدهم .\r\nدر نتيجه اين كار بود كه كاتو را به قضاوت نپذيرفته پيش از آنكه حكم داده شود او را برداشتند .\r\nولى قاضيان هم پلانكوس را محكوم ساختند و جز بىآبروگرى بهره پومپيوس نشد .\r\nاندكى پس از آن هوپسايوس « 1 » كه مردى در رتبهء كونسولگرى بود تهمتى به او متوجه گرديد و او منتظر شده هنگامى كه پومپيوس از گرمابه بيرون آمده براى شام خوردن مىرفت فرصت به دست آورده خود را به پاى او انداخت و از او درخواست مهر و دستگيرى نمود ولى او پاك بيپروايى كرده چنين گفت :\r\nمن اكنون كارى ندارم جز آنكه شام خودم را بخورم .\r\nو از او درگذشت .\r\nاين اندازه طرفگيرى از پومپيوس خطاى بزرگى بود و مردم هرگونه بدگويى از او مىنمودند ، ولى ديگر كارها جز تلاش پاكدلانه از او سر نزد و حكومت را به سامان و نظام آورد . در پنج ماه آخر كونسولگرى پدر زن خود را نيز به همدستى برگزيده و او را هم كونسول گردانيد .\r\nسمتهايى كه داشت براى چهار سال ديگر همچنان در دست او گزارده شد با اين شرط كه سالانه يك هزار تالنت از گنجينه براى خرج و ماهانه سپاهيان خود برگيرد .\r\nاين كار باعث شد كه دسته‌اى از هواداران قيصر پيش آمده و براى او كه آن همه نيكيها را براى جمهورى روم انجام داده بود نيز امتيازى بخواهند و چنين مىگفتند :\r\nبه‌هرحال او سزاوار اين است كه دوباره به كونسولگرى برگزيده شده و سمتى كه اكنون دارد بر مدت آن افزوده شود تا بتواند بر سرزمينى كه با جنگ به دست آورده ديرزمانى به ايمنى فرمان راند و چنين نباشد كه ديگرى به جاى او رفته نتيجه كوششهاى او را بهرهء خود سازد .\r\n\r\n\r\n","description":"","footnote":"\r\n( 1 ) .  Hypsaeus \r\n","page_name":" 396 ","page_number":396},
  {"content":"\r\n\r\nدر اين باره اندك كشاكشى برخاست و پومپيوس نيز دخالت نموده تو گويى مىخواست هوادارى از او كند و رشك خود را فرو نشاند و چنين مىگفت بهتر از همه آن خواهد بود كه به قيصر با همه نبودنش در روم حق كونسولى داده شود . ولى دسته كاتو با اين پيشنهاد همداستان نبودند و مىگفتند اگر قيصر خواستار احترام از مردم مىباشد سپاه را رها كرده خويشتن تنها به شهر بيايد .\r\nدسته پومپيوس به اين سخن پاسخ نداده مىخواستند كه آن پيشنهاد پومپيوس پذيرفته نشود و اين خود رشك او را بر قيصر ثابت مىنمايد .\r\nدر همين هنگام پومپيوس به دستاويز جنگ با پارتيا ( ايران ) دولگيون را كه به قيصر عاريت سپرده بود بازخواست و قيصر با آنكه مىدانست كه آنها را براى چه مىخواهد با گشاده‌رويى روانه‌شان گردانيد و به هر كدام بخششهايى نمود .\r\nدر اين ميان پومپيوس در ناپلس « 1 » از بيمارى بيمناك سختى كه گرفتار شده بود بهبودى يافت و از بهر اين پيش‌آمد به راهنمايى پراكساگوراس « 2 » در سراسر شهر روم به شادى برخاسته قربانيها براى خدايان كردند .\r\nسپس شهرهاى نزديك هم پيروى كرده به جشن و قربانى پرداختند و هم‌چنين ديگر شهرها و بدينسان در سراسر ايتالى شهرى از بزرگ و كوچك نبود كه چند روزى را با جشن و شادى به سر نبرد .\r\nكسانى كه از شهرهاى دور براى ديدن او مىآمدند چندان انبوه بودند كه هيچ جايى گنجايش آنان را نداشت و اين بود سراسر ديه‌ها و شهرهاى بندرى و شاهراه‌ها همه پر از اين گونه آدميان بود و همگى به جشن و شادى برخاسته قربانى براى خدايان مىكردند .\r\nنيز دسته‌هاى بسيارى با بساكهاى گل بر سر و مشعلها بر دست به ديدن او مىآمدند و چون او از راه مىگذشت گلها و گلدسته‌ها نثار او مىنمودند و اين بود كه راه رفتن در رهگذرها و اين‌گونه پذيراييهاى مردم از او دلكشاترين و بهترين تماشا بود از اينجا كسانى همين پيش آمدها را يكى از علتهاى جنگ خانگى دانسته‌اند .\r\nزيرا پومپيوس از اين نوازشها و پذيراييها كه در اين پيش‌آمد مىديد مغرور شده خود را هميشه فيروزبخت و كامياب مىپنداشت و از اين جهت شيوه احتياط كارى كه پيش از آن\r\n\r\n\r\n","description":"","footnote":"\r\n( 1 ) .  Napls \r\n( 2 ) .  Praxagoras \r\n","page_name":" 397 ","page_number":397},
  {"content":"\r\n\r\nداشت و هيچ‌گاه راه ميانه روى را از دست نمىهشت و بدينسان خود را نگه مىداشت اين زمان آن شيوه را رها كرد و سخت اميدوار بود كه سپاهيانش هرگونه دلبستگى به او دارند و سپاهيان قيصر هرگونه بيزارى از وى مىجويند و چندان در اين باره تند مىرفت كه مىپنداشت به هيچ‌گونه زور يا سپاه يا كوشش ديگرى براى جلوگيرى از قيصر نيازمند نخواهد بود و مىگفت چنان‌كه او را آسان بالا بردم آسان‌تر از آن پايينش مىآورم .\r\nگذشته از همه اينها آپيوس « 1 » نامى كه دو لگيون بود و از نزد قيصر زير فرماندهى او بازگشته بودند چون به تازگى از گول بيرون آمده بود از كارهاى قيصر در آنجا گفتگو مىنمود و يك رشته خبرهاى ننگ‌آميزى پراكنده مىساخت . نيز او مىگفت :\r\nپومپيوس اگر در برابر قيصر به زورى جز از زور خود قيصر نيازى پندارد بايد گفت كه اندازه شهرت و احترام خود را نمىشناسد و از ارج خود نزد مردم ناآگاه است . مىگفت :\r\nزيرا كه سپاه قيصر چندان از او بيزارند و هواى پومپيوس را دارند كه همين‌كه پومپيوس در برابر قيصر پديدار شود همگى آنان بيدرنگ او را گزارده به زير درفش اين خواهند شتافت .\r\nاز اين چاپلوسيها پومپيوس چندان به خود مىباليد كه كسانى كه گفتگوى جنگ خانگى پيش مىآوردند در پاسخ ايشان به يك خنده ريشخندآميز بسنده مىنمود . نيز كسانى اگر مىگفتند كه شايد قيصر لشكر بر سر شهر بياورد و ما در اينجا سپاهى براى نگهدارى شهر نداريم وى در پاسخ لبخندى زده مىگفت :\r\nهيچ باك نداشته باشيد . زيرا در هر گوشه ايتالى كه من پاى خود را به زمين بكوبم زور و سپاه به اندازه‌اى كه دربايست است از پياده و سواره از زمين بيرون مىآورم .\r\nولى از آن سوى قيصر همه‌گونه دقت به كار برده به پيشرفت كار خود بىاندازه مىكوشيد و هميشه در نزديكى سرحد آماده نشسته سپاهيان خود را به شهر مىفرستاد كه هر انتخابى كه مىشود آن را بپايند و بىخبر نباشند . گذشته از آنكه بسيارى از بزرگان و پيشوايان را با پول فريفته به سوى خود مىكشيد كه از جمله آنان پاولوس « 2 » كونسول بود كه او را در نتيجه پرداخت يك هزار و پانصد تالنت به دست آورده بود .\r\n\r\n\r\n","description":"","footnote":"\r\n( 1 ) .  Appius \r\n( 2 ) .  Paulus \r\n","page_name":" 398 ","page_number":398},
  {"content":"\r\n\r\nديگرى كوريو « 1 » تريبون مردم بود كه او را از قرضهايى كه داشت آسوده گردانيده و به سوى خود كشيده بود .\r\nهمين حال را داشت ماركوس انتونيوس « 2 » كه با كوريو دوستى داشت و هم‌چون او گرفتار بود .\r\nاين سخن را از روى راستى گفته‌اند كه يكى از سرصدگان ( يوزباشى ) قيصر در عمارت سناتوس گوش به گفتگوها مىداد و چون ديد سناتوس از بازگزاردن قيصر بر سر سمتش ايستادگى ورزيد دست بر شمشير خود زد و چنين گفت :\r\nولى اين او را بر سر سمت خود باز خواهد گماشت .\r\nراستى هم بسيجهايى كه قيصر مىديد و آمادگيها كه داشت جز همين را نشان نمىداد آنچه كه كوريو براى قيصر مىخواست بسيار منصفانه و خردمندانه مىنمود . چه او مىگفت :\r\nيكى از دو كار را بايد كرد . يا بايد پومپيوس را هم بر آن واداشت كه از زور و سپاهى كه زيردست خود دارد دست بردارد و يا بايد آنچه را كه قيصر دارد از او باز نگرفت .\r\nمىگفت : زيرا اگر هر دوى ايشان يك تن عادى باشند به هر قانون و حقى سر فرو خواهند آورد . و اگر هر دو زور امروزى خود را هم‌چنان داشته باشند هر يكى حد خود را شناخته بيش از آنچه دارد خواستار نخواهد بود . از اين جهت هرآنكه مىخواهد از زور يكى از ايشان بكاهد خود به زور آن ديگرى افزوده است .\r\nماركيلوس « 3 » كونسول به اين سخنان پاسخى نداده مىگفت :\r\nقيصر يك راهزنى است كه اگر سپاهيان را از گرد سر خود پراكنده نگرداند بايد او را دشمن كشور اعلام كرد . ليكن كوريو به همدستى انتونيوس و پيسو در اين پيشنهاد فيروزمند گرديد كه موضوع به گفتگو نهاده شده و رأى درباره آن گرفته شود .\r\nنخست اين زمينه را به رأى گزاردند كه هر آنكه مىخواهد قيصر سپاه خود را پراكنده كند و تنها پومپيوس فرمانده باشد ، خود را كنار بكشد و در نتيجه بيشتر اعضا كنار كشيدند .\r\n\r\n\r\n","description":"","footnote":"\r\n( 1 ) .  Curio \r\n( 2 ) . همان ماركوس انتونيوس كه ما سرگذشت آن را ترجمه كرده‌ايم و اين زمان هنوز معروف نبوده و آغاز كارش بوده .\r\n( 3 ) .  Marcellus \r\n","page_name":" 399 ","page_number":399},
  {"content":"\r\n\r\nولى دوباره اين زمينه به رأى گزارده شد كه هر دوى ايشان سپاه را پراكنده كنند و هيچ يكى فرمانده نباشند .\r\nدر اين زمينه تنها بيست و دو تن هوادارى از پومپيوس كردند و ديگران همگى هوادارى كوريو را برگزيدند .\r\nاين بود كه او خود را فيروز يافته و از شادى خويش را به ميان مردم انداخت و آنان وى را با همه‌گونه شادى پذيرفتند و دست زدند و تاجهاى گل و گل‌دسته‌ها به او پيش‌كش مىنمودند .\r\nپومپيوس اين هنگام در سناتوس نبود . زيرا قانون روا نمىدارد كه كسى كه سردار يك لشكرى است به درون شهر بيايد . ولى ماركيلئوس به‌پا خاسته گفت :\r\nمن هرگز نمىتوانم در اينجا نشسته گوش به اين گفتگوها بدهم با آنكه مىبينم دو لگيون سپاه كوه‌هاى آلپ را گذاشته‌اند و بر سر اين شهر مىآيند . من با اختيارى كه در دست دارم كسانى را خواهم فرستاد تا جلوى آنان را بگيرند و از كشور نگهدارى نمايند .\r\nدر نتيجه اين پيش‌آمد سراسر شهر به ناله و فرياد برخاست كه تو گويى بلاى بزرگى روى به آنجا آورده و ماركيلئوس همراه سناتوس با فر و شكوه به فوروم رفته با پومپيوس ديدار كرد و روى به او گردانيده چنين گفت :\r\nاى پومپيوس ! من دستور به شما مىدهم كه به نگهدارى كشور برخيزى و هر چه سپاه كه زير فرمان دارى به كار انداخته و سپاهيان ديگر نيز آماده گردانى لنتولوس « 1 » كه براى كونسولى سال آينده برگزيده شده بود به همان عنوان گفتگو كرد .\r\nولى پومپيوس بر خلاف اين برداشت سناتوس در ميان همگى مردم نامه‌اى از قيصر در آورده باز خواند كه عنوان دلفريبى داشت و پيدا بود كه هر دوى ايشان سپاه را دور ساخته و از سمت خود بيزارى جسته به تنهايى در برابر مردم پديد آمده و حساب كارهاى خود را داده داورى را به مردم واگزارند ، نتيجه خواندن اين نامه آن بود كه پومپيوس چون خواست مردم را براى سپاهىگرى بخواند اميدى را كه داشت خلاف آن را پديدار يافت .\r\nزيرا كسانى دعوت او را پذيرفته و آمدند ولى از درون ناراضى بودند بيشترى هرگز پاسخ ندادند . انبوه مردم خواستار آشتى و آرامش گرديدند .\r\nلنتلوس كه اين هنگام نوبت كونسولگرى او رسيده بود با همه اين پيش‌آمد نخواست\r\n\r\n\r\n","description":"","footnote":"\r\n( 1 ) .  Lentulus \r\n","page_name":" 400 ","page_number":400},
  {"content":"\r\n\r\nسناتوس را فراهم بياورد . ليكن كسيسرو كه اين زمان از كيليكيا بازگشته بود براى آشتى دادن مىكوشيد و او چنين پيشنهاد مىنمود كه قيصر سمت خود را در كارگول رها نمايد و هم‌چنين سپاه را ترك كند و تنها دو لكيون نگهداشته به حكمرانى اللوريكوم بسنده كند ، ولى براى كونسولگرى بار دوم نيز نامزد باشد .\r\nپومپيوس چون آن شور و جنبش را دوست نمىداشت دوستان قيصر رضايت دادند كه او يكى از آن دو را رها نمايد . ولى لنتلوس هم‌چنان ايستادگى مىنمود . كاتو نيز فرياد مىكرد كه پومپيوس بد مىكند كه دوباره فريب مىخورد . آشتى هرگز سر نخواهد گرفت .\r\nهمان هنگام خبرهايى رسيد كه قيصر بر آريمينيوم « 1 » كه شهر بزرگى در ايتاليا بود دست يافته و با سپاهيان بر گرد سر خود آهنگ روم را دارد ليكن جمله آخر اين خبر دروغ بود . زيرا قيصر در اين هنگام بيش از سيصد سواره و پنج هزار پياده بر سر خود نداشت و هم نمىخواست براى رسيدن بازمانده سپاه از آن سوى آلپ درنگ نمايد ، بلكه بهتر آن مىدانست كه در حال پاشيدگى كار دشمن و بىخبرى از آمدن او بر سر ايشان بتازد تا فرصت بسيج ساز و برگ ندهد زمانى كه به كنار رود ربيكون « 2 » كه سرحد خاك او بود رسيد اندك زمانى درنگ كرد كه تو گويى از بزرگى و بيمناكى قصد خود انديشه داشت و هنوز جرئت نمىكرد ولى سرانجام هم‌چون كسى كه چشم روى هم گزارده خود را از بالاى پرتگاهى به دريا بياندازد جلو انديشه را گرفته و همه بيمها را از ياد برده لشكر را از آب بگذرانيد .\r\nهمين‌كه اين خبر در روم پراكنده گرديد خروش و غوغا از سراسر شهر برخاست و ترسى در ميان مردم پيدا شد كه مايه شگفت بود و تا آن زمان چنان ترسى در روم ديده نشده بود .\r\nسراسر سناتوس به نزد پومپيوس دويدند و حكام نيز از دنبال آنان رسيدند .\r\nتولوس درباره لگيونها و سپاه او پرسش كرد . پومپيوس اندك درنگى نموده با ترديد پاسخ داد آن دو لگيون كه قيصر باز پس فرستاده آماده هستند و گذشته از آن از كسانى كه پيش از اين سپاهيگرى پذيرفته‌اند به زودى مىتوانم تا سى هزار تن سپاهى آماده گردانم .\r\nاز اين سخن او تولوس داد زده گفت :\r\nشما ما را فريب داده‌ايد اى پومپيوس !\r\n\r\n\r\n","description":"","footnote":"\r\n( 1 ) .  Ariminumi \r\n( 2 ) .  Rubicon \r\n","page_name":" 401 ","page_number":401},
  {"content":"\r\n\r\nسپس راهنمايى كرد كه كسى را نزد قيصر بفرستند . فاوونيوس « 1 » كه خود مردى نيكوخوى بوده جز اين عيبى نداشت كه سخنان بىمغز پيچيده خود را هم‌پايه گفته‌هاى ساده و پرمغز كاتو مىپنداشت گفت :\r\nاى پومپيوس كنون بايد پاى بر زمين كوبيده سپاهيانى را كه وعده داده‌اى بيرون بياورى .\r\nپومپيوس اين سركوفت نابهنگام او را با بردبارى شنيده تحمل نمود . كاتو يادآورى مىكرد سخنانى را كه مدتها پيش از آن درباره قيصر گفته بود . پومپيوس گفت :\r\nآرى كاتو هم‌چون پيغمبرى پيشين‌گوييها مىكرد ، ولى هم‌چون يك دوستى كوشش به كار مىبرد . سپس كاتو پيشنهاد كرد كه پومپيوس را به سردارى برگزينند و همه‌گونه اختيار و توانايى به دست او بسپارند . زيرا مىگفت : كسى كه خطاى بزرگى را كرده هم او بهتر مىداند كه از كدام راه جلو آن خطا را بگيرد و گذشته را جبران نمايد . خود او به سيسيلى كه به سهم او افتاده بود رفت . هم‌چنين ديگر اعضاى سناتوس هر كدام به سرزمينى كه به حكمرانىاشان سپرده شده بود حركت كردند .\r\nبدينسان سراسر ايتالى به شورش برخاسته و همگى ابزار جنگ به دست گرفته بودند ، ولى هيچ كسى نمىدانست كه چه كار بايد كرد مردمى كه در بيرون بودند اين هنگام از هر سوى روى به شهر آورده بودند .\r\nاز اين سوى آنان كه در شهر بودند چون مىديدند شوريدگى و پاشيدگى از اندازه گذشته و دشوار مىدانستند كه حكمرانان بتوانند آن نابسامانى را به سامان بياورند از اينجا به آن زودى و شتاب كه بيرونيان به درون مىآمدند اينان بيرون مىرفتند .\r\nدر نتيجه اين ترسناكى و بيمزدگى بود كه هيچ كسى نمىتوانست خود را آرام گرداند و از اينجا پومپيوس را آسوده نمىگزاردند كه از روى هوش و انديشه خود راهى بگيرد ، بلكه هر كسى سخت‌گيرى مىنمود كه پيروى از انديشه او كرده شود چه آن انديشه از ترس و دلباختگى پديد آمده و چه از دلگيرى و غمگينى سر زده باشد . اين بود چه بسا در يك روز دو رأى ضد يكديگر جلو او آورده مىشد ، از آن سوى هم هيچ‌گونه خبر درستى از دشمن به دست نمىآمد .\r\nزيرا هر كسى هر خبرى را كه از يك دهانى مىشنيد بيدرنگ آن را به آگاهى پومپيوس\r\n\r\n\r\n","description":"","footnote":"\r\n( 1 ) .  Favonius \r\n","page_name":" 402 ","page_number":402},
  {"content":"\r\n\r\nمىرسانيد و اگر او آن خبر را استوار نمىداشت به دشمنى او برمىخواست . پومپيوس چون اين شوريدگى و نابسامانى را مىديد ناگزير بر آن سر شد كه شهر را رها كرده و بدينسان آن نابسامانى را به پايانى برساند و به همه اعضاى سناتوس خبر داد كه از پى او شهر را ترك بگويند و اگر كسى ترك نكند هوادار قيصر شناخته شده به محاكمه دعوت خواهد شد . خود او در تاريكى شب شهر را رها كرده بيرون رفت . كونسولان از پى او رفته و از شتابى كه داشتند قربانيها براى خدايان نگذرانيدند ، با آنكه رسم بر اين بود كه پيش از هر جنگ قربانى بگذرانند . در ميان اين كشاكش و به هم خوردگى خود پومپيوس اين سرافرازى را داشت كه سراسر مردم او را دوست داشته خواهان نيكى او بودند . اگرچه بسيارى از مردم از پيش‌آمد جنگ ناخرسند بودند . ولى اينان هم هرگز ناخرسندى از سردار جنگ نداشتند چنان‌كه مىتوان گفت ، كه كسانى كه تنها به نام همراهى با پومپيوس و تنها نگزاردن او از شهر بيرون رفتند شمارهء آنان بيشتر از كسانى بود كه از ترس و براى آزاد ماندن از آنجا بيرون رفتند .\r\nچند روز پس از آنكه پومپيوس از شهر بيرون رفته بود قيصر بدانجا درآمد و خود را خداوند شهر گردانيد و با همه كس رفتار نيكو نموده مهربانى مىكرد تا ترس آنان را فرو نشاند مگر با متلوس « 1 » كه يكى از تريبونان بود كه چون او ايستادگى از خود نموده نمىگذاشت قيصر دست به گنجينه بيازد قيصر او را تهديد به كشتن كرده بلكه سخنان درشت‌ترى را بر زبان راند كه به كار بستن آنها بهتر بود تا بر زبان راندن و بدينسان آن را از جلو برداشته و آن مقدار پولى را كه دربايست داشت از گنجينه به دست آورده از دنبال پومپيوس بيرون آمد و سخت شتاب مىنمود كه بيش از آنكه سپاهيان وى كه در اسپانيا بودند به وى بپيوندند از ايتالى بيرونش براند .\r\nاما پومپيوس چون به برندسيوم « 2 » رسيد چون در آنجا كشتى به اندازه نياز پيدا بود به دو كونسول دستور داد كه بيدرنگ به كشتى درآيند و سى كوهورت سپاهيان را در كشتى نشانده از جلو آنان روانهء دريهاخيوم « 3 » گردانيد . هم‌چنين پدرزن خود اسكيپيو را همراه پسر خويش كنايوس « 4 » به سوريا فرستاد كه ايشان هم در آنجا يك دسته كشتى جنگى آماده گردانند .\r\nخودش آن شهر را استوار ساخته چابك‌ترين سپاهيان خود را بر سر ديوار به پاسبانى\r\n\r\n\r\n","description":"","footnote":"\r\n( 1 ) .  Metellus \r\n( 2 ) .  Brundusium \r\n( 3 ) .  Dyrrhachium \r\n( 4 ) .  Cnaeus \r\n","page_name":" 403 ","page_number":403},
  {"content":"\r\n\r\nبرگماشت . و فرمان فوق العاده بيرون داد كه شهريان از شهر بيرون نروند و از هر سوى زمينهاى شهر را كنده خندقهايى پديد آورد و در همه كوچه‌هاى شهر تير نصب كرده بندها ساخت مگر در دو كوچه كه به سوى كنار دريا مىرفت .\r\nبدينسان در مدت سه روز با همه‌گونه آسانى سپاهيان خود را در كشتيها نشاند و سپس علامتى نشان داده همه سپاهيان روى ديوارها را به سوى كشتيها خواند و آنان به چابكى روانه شدند و به كشتيها پذيرفته گرديدند .\r\nقيصر از اينكه ديوارها را تهى ديد دانست كه پومپيوس با سپاه روانه گرديده و اين بود از دنبال او شتاب گرفت ، ولى در گرماگرم شتاب ناگهان به بندها و خندقها دچار گرديده مردم شهر چون او را در خطر مىديدند به رهنمايى برخاستند و او از آن راه برگشته و گرد شهر چرخى زده به بندرگاه رسيد ولى در آنجا همه كشتيها را ديد كه روانه شده‌اند مگر دو كشتى كه بازمانده بود و در ميان آنها چند تن سپاهى بيش نبود .\r\nبسيارى چنين پنداشته‌اند كه اين سفر پومپيوس بدانسان كه گفتيم يكى از كارهاى مهم لشكركشى به شمار است . ولى خود قيصر سخت در شگفت شد كه كسى كه شهرى را بدانسان استوار گردانيده بندرهاى دريا را هم در دست داشته و از آن سوى چشم به راه لشكرهايى بوده كه از اسپانيا برسد بااين‌حال چگونه آن شهر را رها كرده و به جاى ديگرى سفر نموده ؟\r\nسيسرو هم از او نكوهش كرده مىگويد زمينه بيشتر مانند زمينه كار پريكليس « 1 » بود نه مانند و زمينه كار ثميستوكليس « 2 » بااين‌حال او از رفتار ثميستوكليس پيروى نمود .\r\nبه‌هرحال اين موضوع آشكار گرديد و قيصر نيز با كارهاى خود آنان را ثابت نمود كه او از دير كردن سخت بيمناك بوده . زيرا او چون نوميريوس « 3 » دوست پومپيوس را دستگير كرده بود وى را به عنوان فرستادگى نزد پومپيوس فرستاد و چنين پيام داد كه قرارى از روى برابرى در ميانه داده با هم آشتى كنند . ولى نوميريوس هم همراه پومپيوس سفر كرد .\r\nبدينسان قيصر در مدت شصت روز خداوند سراسر ايتاليا گرديد بىآنكه خونى بريزد و با آنكه بسيار مىخواست از دنبال پومپيوس برود از نبودن كشتى چنان كارى نتوانست و اين بود\r\n\r\n\r\n","description":"","footnote":"\r\n( 1 ) . يكى از بزرگان و سرداران آتن و داستان جنگ او معروف است .\r\n( 2 ) . سرگذشت او در بخش يكم آورده شده .\r\n( 3 ) .  Numerius \r\n","page_name":" 404 ","page_number":404},
  {"content":"\r\n\r\nكه راه خود را تغيير داده آهنگ اسپانيا نمود تا سپاهيان پومپيوس را در آنجا بسته خود گرداند .\r\nدر اين هنگام پومپيوس سپاه نيرومند بزرگى چه در دريا و چه در خشكى آماده گردانيد .\r\nاما در دريا زور او برابرىپذير نبود . زيرا پانصد كشتى زره‌پوش داشت .\r\nگذشته از يك رشته كشتيهاى سبك كه همراه آنها بود . اما سپاه خشكى از سوارگان هفت هزار تن برگزيده بود كه خود كل كشور روم شمرده مىشدند . زيرا همگى از خاندانهاى نيكنام و توانگر بيرون آمده بودند و همگى پاكدل و نيكوسرشت بودند .\r\nاما پيادگان اينان مردم در هم آميخته و ناورزيده‌اى از اينجا و آنجا فراهم شده بودند . ولى در نزديكى بيرويا « 1 » كه لشكرگاه داشت به اينان هم مشقهايى مىآموخت . زيرا او هيچ‌گونه سستى ننموده همه مشقهاى سپاهيگرى را انجام مىداد بدانسان كه تو گويى در آغاز جوانى خود مىباشد .\r\nاين خود بهترين راه بود كه سپاهيان را به تكان بياورد و آنان سخت دلير و شيرگير مىگرديدند . چون مىديدند كه پومپيوس بزرگ در سال پنجاه و هشت سالگى گاهى در ميان پيادگان مىگردد و هنگامى در نزد سوارگان پيدا مىشود و هرگز نمىآسايد و با آن سالخوردگى خود در شمشيربازى و نيزه‌گزارى و ديگر هنرهاى جنگى همگونه چابكى و زير دستى از خود نشان مىدهد .\r\nچند تن از پادشاهان و فرمانروايان در اينجا نزد او شتافته بودند و از حكمرانان روم چندان گرد آمده بودند كه از آنان يك سناتوس درستى پديد آورد .\r\nلابيينوس « 2 » دوست ديرين خود قيصر را كه در همه جنگهاى گاول همراه او بود رها كرده او نيز بدينجا آمده بود .\r\nبروتوس « 3 » كه پدر او را در گاول كشته بودند و او خود مرد گردنفرازى بود كه تا اين هنگام هيچ‌گاه بر پومپيوس سلامى نگفته و گفتگويى با وى نكرده بود چرا كه او را كشنده پدر خود مىشمرد اين هنگام وى نيز آمده و زيردستى پومپيوس را پذيرفت و اين كار را به نام دفاع از آزادى مىنمود .\r\nسيسرو نيز اگرچه او چيزهاى ديگرى نوشته و پراكنده نموده بود اين زمان عارش آمد كه\r\n\r\n\r\n","description":"","footnote":"\r\n( 1 ) .  Beroea \r\n( 2 ) .  Labienus \r\n( 3 ) .  Brutus \r\n","page_name":" 405 ","page_number":405},
  {"content":"\r\n\r\nدر شمار آن كسانى نباشد كه در راه فيروزبختى و نيكنامى كشور خود با جان و دل كوشش به كار مىبرند .\r\nهم‌چنين در ماكيدونى تيديوس سيكستيوس « 1 » كه مرد بسيار سالخورده بود و يك پاى لنگ داشت كه چون ديگران او را بدان حال ديدند خنده آغاز كرده به ريشخند پرداختند . ولى خود پومپيوس همين‌كه چشمش بر او افتاد به پا برخاست و به پيشواز دويد و نوازش بسيار بر او كرد . زيرا آن را بهترين دليل پاكدلى آن مرد مىشناخت كه در چنين هنگام گزند به يارى او شتافته است . سپس در يكى از نشستهاى سناتوس از روى پيشنهاد كاتو قانونى گذرانيد درباره اينكه هيچ كس از مردم آزاد روم جز در جنگ كشته نشود نيز هيچ يك از شهرهايى كه در زير سرپرستى جمهورى روم مىباشد تاراج كرده نشود .\r\nاين قانون شهرت و نام نيك پومپيوس و همدستان او را بيش از بيش گردانيد كه آنان كه جنگ را نمىپسنديدند يا چون در جاى دورى بودند و دسترس به ياورى پومپيوس نداشتند اينان نيز همگى خواهان او گرديده هميشه فيروزى او را آرزو مىكشيدند .\r\nنه تنها پومپيوس بدينسان مهربان بود . قيصر نيز با همه چيرگى كه داشت هميشه مهر با مردم مىورزيد .\r\nچنان‌كه چون بر زور و لشكر پومپيوس در اسپانيا دست يافت با آنان رفتار بسيار نيكى نمود . زيرا فرماندهان را آزاد گذاشت و سپاهيان را بسته خود ساخته ماهانه به ايشان پرداخت .\r\nسپس كه از اين كار پرداخت دوباره از آلپ گذشته با شتاب از ميان ايتالى راه پيموده در نزديكيهاى آغاز زمستان به بندر برندسيوم رسيد و از دريا راه پيموده در بندر اوريكوم « 2 » لشكرگاه ساخت . و چون يوبيوس « 3 » نامى از دوستان بسيار نزديك پومپيوس را دستگير كرده نزد خود داشت از اينجا او را فرستاده گردانيده پيش پومپيوس فرستاده و چنين پيشنهاد كرد كه آنان دو تن در يك جا روبه‌رو شوند و در مدت سه روز هر دو لشكر خود را پراكنده بسازند و سپس دوستى پيشين خود را از سر گرفته و با سوگند بنياد آن را استوار گردانند و بااين‌حال هر دو به ايتاليا باز گردند .\r\nولى پومپيوس اين را نيز يكى از تدبيرهاى جنگى پنداشته به سوى كنار دريا شتافت و هر\r\n\r\n\r\n","description":"","footnote":"\r\n( 1 ) .  Tidus Sextius \r\n( 2 ) .  Oricum \r\n( 3 ) .  Jubius \r\n","page_name":" 406 ","page_number":406},
  {"content":"\r\n\r\nدر جايگاه استوارى كه بود به دست آورده لشكرهاى خشكى خود را در آنها جاى داد . نيز همه بندرهايى كه كسى مىتوانست از دريا در آنجا پياده شود به دست گرفت كه بدينسان هر چه آدمى يا آذوقه از راه دريا مىرسيد به دست او مىافتاد .\r\nاز آن سوى قيصر چون بدينسان گرداگرد او گرفته شده بود ناگزير شده كه به جنگ بكوشد و هر روز حمله بر سر دشمن ببرد و آن دزها و استواريها كه آنان داشتند به زد و خورد برخيزد . ليكن در اين زد و خوردهاى كوچك هم در بيشتر روزها فيروزى بهره او مىشد .\r\nمگر در يك جنگى كه شكست سختى بر او افتاد و خود بسيار كم مانده بود كه همگى لشكر خود را از دست بدهد . زيرا پومپيوس در آن روز دليرانه جنگيده و تنها در رزمگاه دو هزار تن را بكشت . ولى از ترس يا از نتوانستن اين نخواست كه از دنبال آنان تا درون لشكرگاه بتازد .\r\nدر اين روز بود كه قيصر پيش‌بينى نموده مىگفت :\r\nامروز فيروزى از آن دشمن خواهد بود اگر كسى در ميان آنان باشد كه آن را دريابد .\r\nدر نتيجه اين جنگ سپاهيان پومپيوس چندان دلير شده بودند كه مىخواستند به يك جنگ ريشه‌كن آخرى مبادرت نمايند . ولى خود او با آنكه به پادشاهان دوردست و سردارانى كه با وى هم‌پيمان بودند نامه‌ها نوشته و در آنها خود را فيروزى يافته ياد مىكرد بااين‌حال هرگز نمىخواست به يك جنگ بزرگ ريشه‌كن مبادرت نمايد .\r\nزيرا لشكرى را كه مىدانست تا آن هنگام هرگز مغلوبى نديده و هيچ‌گاه با شمشير و ابزار جنگ شكست نيافته‌اند نمىخواست چنين لشكرى را با جنگ زبون گرداند ، بلكه كوشش وى آن بود كه به قيصر فشار آذوقه داده و از درازى زمان فرسوده‌اش گرداند و از اين راه او و لشكرش را زبون گرداند .\r\nتا اين هنگام هميشه او جلو سپاهيان خود را گرفته آنان را آرام نگه مىداشت ، ولى پس از آن جنگ آخرى چون قيصر از كمى آذوقه ناگزير گرديد چادرهاى خود را كنده از راه آثامانيا « 1 » روانه تساليا گردد در اينجا ديگر نشدنى بود كه پومپيوس جلو سپاهيان را بگيرد .\r\nچه همگى آنان صدا به صدا داده داد مىزدند كه قيصر بگريخت و از اينجا كسانى بر آن انديشه بودند كه از دنبال وى بروند ، ولى ديگران خواستار بودند كه روانه ايتالى بشوند .\r\n\r\n\r\n","description":"","footnote":"\r\n( 1 ) .  Athamania \r\n","page_name":" 407 ","page_number":407},
  {"content":"\r\n\r\nكسانى نيز بودند كه دوستان يا نوكران خود را فرستاده خانه در نزديكى فوروم كرايه مىنمودند كه براى كارهاى خود كه در آنجا خواهند داشت آماده باشند .\r\nهم‌چنين كسانى به لسبوس « 1 » نزد كورنيلا شتافتند . ( پومپيوس او را بدانجا فرستاده بود تا ايمن و آسوده بماند ) كه مژده اين فيروزبختى را به او برسانند .\r\nاز اين سوى سناتوس دعوت كرده شد كه در پيرامون اين پيش‌آمد گفتگوهايى شود و چون آغاز گفتگو گرديد افرانيوس چنين مىگفت كه پاداش همه كوششهاى ما و تاج فيروزى به دست آوردن ايتالى است و آن كسانى كه اينجا را در دست بگيرند به آسانى مىتوانند از سيسيل و ساردينى و كورسيكا و اسپانى و گاول بهره‌يابى كنند . ولى آنچه براى پومپيوس مهم‌تر مىنمود همانا زادبوم او بود كه در آن نزديكى نهاده و دست به سوى او دراز نموده طلب ياورى مىكرد و اين با ارج و آبروى پومپيوس سازش نداشت كه آن را بدانسان در دست يك بيدادگر خودخواه و مشتى بندگان چاپلوس باز گزارد .\r\nچيزى كه هست پومپيوس هرگز شايسته آبروى خود نمىديد كه بار دوم از جلو قيصر دورى بگزيند و با آنكه خدا ياورى كرده و به او فرصت دنبال كردن دشمن را داده خويشتن را دنبال شده گرداند . و آنگاه خود را در پيشگاه خدايان گناهكار مىشمرد .\r\nو اينكه اسكيپيو و كسان ديگرى را كه داراى پايگاه كونسولى هستند در يونان و تسالى بىپناه بگذارد . با آنكه سخت بيم مىرود كه دچار قيصر گردند و آن همه پولهايى كه همراه دارند و سپاه انبوهى كه با ايشان است به دست دشمن بيفتد .\r\nگذشته از اينها پرواى احترام شهر پايتخت را نيز داشت كه مىخواست جنگ هر چه دور تر از آن روى دهد و آن شهر هرگز فشارهايى نبيند و آوازهاى دلخراش جنگجويان را نشنود و تنها پس از پايان جنگ جشن فيروزى بهره آنجا باشد .\r\nاز اين جهت‌ها بود كه پومپيوس از دنبال قيصر راه برگرفت ولى سخت پرواى آن را داشت كه با وى به جنگ برخيزد و بيش از همه به فشار كوشد و سخت بگيرد و از دنبال او جدا نشود .\r\nدر اينجا يك رشته جهتهاى ديگر نيز بود كه او را در اين عزم خود پافشارتر مىگردانيد . به ويژه اين موضوع كه خبرى بر زبانها افتاده بود كه روميان مىخواهند نخست سر قيصر را\r\n\r\n\r\n","description":"","footnote":"\r\n( 1 ) .  Lesbos \r\n","page_name":" 408 ","page_number":408},
  {"content":"\r\n\r\nبكوبند و سپس سر پومپيوس را خواهند كوفت و اين سخن زبان به زبان گرديده به گوش او رسيد .\r\nكسانى مىگفتند خود از ترس اين گفتگوست كه پومپيوس كه در مدت اين جنگ هيچ‌گاه كاتو را به كارى برنمىگماشت اين هنگام او را بر سر بنه گزارده خويشتن از دنبال قيصر به حركت آمد و اين از ترس آن بود كه چون قيصر از ميان برداشته شد كاتو نباشد كه او را براى كناره‌جويى مجبور گرداند .\r\nدر آن ميان كه او سخت نگران حركتهاى دشمن بود از يك سوى هم بايستى اين آوازها را بشنود و ناگزير باشد كه زور و توانايى خود را نه تنها براى زبون كردن قيصر بلكه براى زبون كردن كشور خود و سناتوس به كار برد .\r\nدوميتيوس آينوباربوس « 1 » چون هميشه او را آگاممنون « 2 » مىخواند و شاه شاهان خطاب مىكرد خود بدينسان رشك ديگران را به حركت مىآورد .\r\nهم‌چنين فاونيوس با چاپلوسيهاى بيجاى خود او را آزرده مىداشت كه ناگزير شده آشكار بر او نكوهش كرد و چنين گفت :\r\nدوستان گرامى ! امسال را اميدوار نباشيد كه در توسكولوم « 3 » انجير بچينيد .\r\nولى لوكيوس آفرانيوس كه به او تهمتى زده بودند درباره اينكه در اسپانيا به خيانت سپاهيانى را به نابودى انداخته است او چون مىديد كه پومپيوس از روى قصد خوددارى از جنگ مىنمايد مىگفت من شگفتى از اين دارم كه كسانى كه بدانسان براى تهمت زدن شتاب دارند چرا اكنون به جنگ آن كسى برنمىخيزيد كه كشور آنان را خريد و فروش مىكند ؟ . . .\r\nاين‌گونه سخنها و مانندهاى آن درباره پومپيوس گفته مىشد و او كسى نبود كه نكوهش از كسى بپذيرد يا در برابر اميدواريهاى دوستان خود ايستادگى نمايد . نتيجه آن مىشد كه عزم خردمندانه خود را رها كرده از عزمهاى ديگران پيروى نمايد .\r\nسستى كه در يك ناخداى كشتى ناپسند است بايد ديد در يك فرمانده بزرگ لشكر تا چه\r\n\r\n\r\n","description":"","footnote":"\r\n( 1 ) .  Domitius Aenobarbus \r\n( 2 ) .  Agamemnon  از قهرمانان افسانه‌هاى يونانى .\r\n( 3 ) .  Tusculum \r\n","page_name":" 409 ","page_number":409},
  {"content":"\r\n\r\nاندازه ناپسند خواهد بود . درست نظير آن بود كه او به جاى معالجه كردن به بيماريها و تبهاى همراهان خويش ، خود را تسليم آن بيماريها و تبها مىگردانيد . آيا نبايد گفت كه بيمار و ناتندرست بودند آن كسانى كه لشكرگاه را بالا و پايين رفته و هنوز از اين هنگام براى خود رتبه‌هاى كونسولگرى يا پرايتورگرى خواستار مىشدند و اسكيپيو و اسپنثر و دومتيوس را نيز همدست خود ساخته در اين باره به كشاكش و گفتگو برمىخاستند كه آيا رتبه والاى كاهنى كه قيصر دارد در آن رتبه جاى وى را خواهند گرفت ؟\r\nاينان كار را چندان آسان گرفته بودند كه تو گويى با تيكران پادشاه ارمنستان نبرد مىنمايند يا با يكى از فرمانروايان نبطى كارزار دارند ، نه با قيصرى كه تا آن هنگام هزار شهر را با شمشير گشاده و بيش از سيصد گونه مردم را زير دست خود گردانيده و آن همه كارزارها را با جنگجويان گاآول و جرمان انجام داده و در همهء آنها فيروز در آمده و يك مليون مردم را دستگير خود ساخته و به همان اندازه مردم را در رزمگاه‌ها نابود گردانيده است .\r\nبه‌هرحال اينان با اين خواهشهاى خام و گفتگوهاى پيچان خود پيشرفت مىنمودند تا آنجا كه به دشت فارساليا « 1 » رسيدند .\r\nدر آنجا به پومپيوس فشارآورده او را برانگيختند كه شوراى جنگى تشكيل دهد و چون تشكيل شد ، لابينوس سردار سوارگان پيش از ديگران به پاخاسته چنين سوگند خورد : كه من از جنگ باز پس نخواهم گشت مگر پس از شكستن دشمن . ديگران نيز همگى بدانسان سوگند خوردند . همان شب پومپيوس در خواب ديد كه به تياتر مىرود و در آنجا مردم پذيرايى شايانى از او كردند سپس ديد پرستشگاه ونوس خداى فيروزمند را با بسيارى از مالهاى تاراجى بياراست .\r\nاز اين خواب آگاهى دل پيدا كرده بر دليرى مىافزود و گاهى ميانديشيد مبادا آن آرايش پرستشگاه ونوس با غنيمتهايى باشد كه از لشكرگاه او به دست قيصر بيافتد . زيرا قيصرنژاد خود را به آن خداى مادينه مىرساند . در بيرون هم يك رشته ترسها و سراسيمگيها در ميان لشكر پيدا آمده و چندان داد و فرياد پديد آورد كه اين آوازها او را از خواب بيدار ساخت .\r\nنيز نزديك به هنگام بامداد كه زمان عوض كردن پاسبانان رسيده بود در لشكرگاه قيصر ناگهان روشنايى بزرگى پديدار گرديد . با آنكه سپاهيان قيصر همه آرميده بودند و از آنجا يك تكه\r\n\r\n\r\n","description":"","footnote":"\r\n( 1 ) .  Pharsalia \r\n","page_name":" 410 ","page_number":410},
  {"content":"\r\n\r\nشعله به سوى لشكرگاه پومپيوس كشيده شد . درباره اين روشنايى است كه خود قيصر مىگويد من چون راه مىرفتم به روشنى آن گرداگرد خود را مىديدم .\r\nاين هنگام قيصر عزم آن داشت كه چون بامداد بدمد چادرها را كنده سپاه را به سوى اسكوتوسا « 1 » حركت دهد و سپاهيان چادرها را بر مىچيدند كه بر چهارپايان بار كرده با نوكران خود از پيش بفرستند كه ناگهان ديده‌بانان رسيده خبر آوردند در لشكرگاه دشمن ديديم ابزارهاى جنگ را از يك سوى به سوى ديگر مىبرند و هم شنيديم آوازها و هياهوها را كه برخاسته است و سپاهيان براى جنگ آماده مىشوند .\r\nاندكى ديرتر ديده‌بانان ديگر رسيده خبرهاى روشن‌ترى آوردند . بدينسان كه صف نخستين دشمن آماده ايستاده و حال جنگ را دارند . قيصر چون اين خبر را شنيد به سپاهيان خود گفت :\r\nآن روزى كه در انتظارش بوديم اينك رسيد . از اين پس مىتوانيم به جاى نبرد با گرسنگى با آدميان جنگ كنيم .\r\nاين گفته فرمان داد كه رنگهاى سرخ در برابر چادر او پديد بياورند كه خود علامت جنگ است و همين‌كه سپاهيان چشمشان بدان رنگها افتاد همگى از چادرها دست برداشتند و با خروش و شادى به سوى ابزارهاى جنگى دويده خود را بياراستند .\r\nنيز سركردگان به صف‌آرايى پرداختند و هر سپاهى جاى خود را گرفته به اندك زمانى آراسته و آماده به ايستادند بىآنكه هياهويى پديد بياورند يا نابسامانى نشان دهند .\r\nاما پومپيوس دست راست سپاه را خود داشت كه در برابر انتونيوس بايستد و پدرزن خود اسكيپيو را در دل ( قلب ) گذاشت كه در برابر كالونيوس « 2 » باشد .\r\nدست چپ را به دوميتيوس سپرد و يك دسته سوارگان را براى پشتيبانى او برگماشت .\r\nهمه سوارگان در اينجا گرد آمده و چنين اميد داشتند كه قيصر را شكسته و لگيون دهم او را خرد كنند . چه اين لگيون شهرت بسيارى داشت و چنين مىگفتند استوارترين دسته لشكر مىباشند و خود قيصر هميشه همراه اينان جنگ مىكرد .\r\nقيصر چون ديد كه دست چپ دشمن بدانسان آراسته گرديده و سوارگان در پشت سر آنان ايستاده‌اند از اين آمادگى و استوارى بيم كرد و كس فرستاده شش كوهورت از سپاهى كه در\r\n\r\n\r\n","description":"","footnote":"\r\n( 1 ) .  Scotussa \r\n( 2 ) .  Lucius Calvinius \r\n","page_name":" 411 ","page_number":411},
  {"content":"\r\n\r\nپشت سر نگاهداشته بود پيش خواست و آنان را در پشت سر لگيون دهم جاى داده چنين سفارش كرد كه هرگز تكانى نكنند تا دشمن بودن آنان را درنيابد ليكن همين‌كه سوارگان دشمن از جاى خود بجنبند و به حمله پردازند آنان نيز بىدرنگ از جاى جنبيده و به چابكى و شتاب خود را به جلو صفها برسانند و از همه جلوتر بايستند و هرگز اين نكنند كه نيزه‌هاى خود را دور بياندازند چنان كه رسم جنگجويان دلاور است كه با اين كار مىخواهند به دشمن نزديك‌تر گرديده با شمشير نبرد نمايند بلكه نيزه‌هاى خود را بلند ساخته به چهره و چشم دشمن فرو ببرند و گفت :\r\nاين رقاصان جوان و قشنگ هيچ‌گاه در برابر نيزه‌هاى درخشان شما پافشارى نخواهند نمود بلكه بر رخسارهاى زيباى خود ترسيده روى به گريز خواهند آورد .\r\nاين يك جمله شوخى بود كه از وى در اين هنگام سرزد .\r\nهنگامى كه قيصر اين دستورها را به سپاهيان خود مىداد از آن سوى پومپيوس بر روى اسب صف‌آرايى دو سوى را از ديده گذرانيده چون مىديد كه سپاه دشمن با همه‌گونه سامان و آراستگى ايستاده و منتظر اشارت جنگ است ولى از اين سوى سپاه خود او از نداشتن مشق و ورزش سخت نابسامان است و هم‌چون دريا موجزن مىباشد از اين ديدار غمگين گرديده بيم آن نمىكرد مبادا در حمله نخست اين سپاهيان سامان خود را از دست داده درهم شكنند از اين جهت دستور داد كه تيپ نخستين در جاى خود ايستاده و صفها را به يكديگر نزديك گردانيده به دفع حمله دشمن بپردازد . قيصر اين فرمان او را سخت نكوهش كرده مىگويد گذشته از اينكه سپاه خود را از نيرويى كه از حمليه بردن پديد مىآيد بىبهره گردانيد آنان را از جوشش خون و تكان دل كه براى هر سپاهى بيش از هر چيز دربايست مىباشد دور داشت .\r\nزيرا با آن خروشى كه سپاهيان حمله مىآغازند و با آن تندى كه گام برمىدارند خود اينها بر دليرى آنان مىافزايد .\r\nپومپيوس كسان خود را از اين همه بىبهره گردانيد و آنان را در يك جا نگاهداشته از جوش و گرمى انداخت .\r\nسپاه قيصر بيست و دو هزار تن بودند و سپاه پومپيوس اندكى بيشتر از دو برابر آن ميزان مىشد . و چون علامت از هر دو سوى داده شده و بوقها به صدا در آمد سراسر آن دشت پر از\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nآدمى و اسب و ابزار جنگ گرديد و نخست كايوس كراسيانوس « 1 » يك سر صده از سپاه قيصر بود كه به جنگ مبادرت نمود تا وعده‌اى را كه به قيصر داده بود انجام دهد .\r\nزيرا او يك صد و بيست تن سپاهى زير فرمان داشت و بامدادان قيصر او را ديد از لشكرگاه بيرون مىآيد به او سلام داده پرسيد :\r\nآيا درباره جنگ آينده چه مىپندارى ؟ . . .\r\nكايوس در پاسخ دست راست خود را بيرون آورده با آواز بلند چنين گفت :\r\nاين فيروزمندى است اى قيصر ! تو فيروزمند و سربلند خواهى گرديد و بر من هم بر زنده يا بر مرده‌ام ثنا خواهى گفت .\r\nدر نتيجه اين وعده بود كه اين زمان بىدرنگ به حمله پرداخت و كسان بسيار انبوهى از دنبال او حمله آوردند و خود را به انبوه دشمن زدند و در اندك زمانى كار به جنگ با شمشير رسيد .\r\nكايوس كشتار بسيارى نمود ولى هم‌چنان مىخواست بر دشمن زند و تيپ پيشين را از هم بپراكند يكى از سپاهيان پومپيوس شمشير به دهان او فرو برد كه نوك آن از پشت گردن وى بيرون آمد و او كشته گرديد . پس از آن جنگ به حال ترديدآميزى پيش مىرفت و هر دو سوى يكسان مىنمود .\r\nپومپيوس هنوز دست راست را به جنگ برنيانگيخته بود و نگران نتيجه بود كه سوارگان در دست چپ چه كارى انجام خواهند داد .\r\nاينان اسكادران را پيش برده مىخواستند با سپاهيان پيرامون قيصر درآويزند و نخست دسته اندكى از سوارگان را كه در جلو بودند به پس‌نشينى واداشته آنان را بر روى دسته‌هاى پياده بياندازند . ولى از آن سوى قيصر علامت براى سوارگان خود داد كه اندكى پس‌نشينى كنند و راه براى گذشتن كوهورت كه در پشت سر گذارده بود باز كنند . بدينسان كوهورتها كه شماره‌شان سه هزار سپاهى بود بيرون آمده با دشمن به پيكار برخاستند و بدانسان كه به آنان دستور داده شده بود پهلوى سوارگان ايستاده نيزهء خود را بلند كرده درست چهره‌هاى آنان را آماج مىنمودند . سوارگان كه خود ورزيده جنگ نبودند و به‌هرحال اين‌گونه زخم زدن و گزند رسانيدن را انتظار نداشتند هرگز نمىتوانستند ايستادگى كنند و چهره‌هاى خود را بر آن زخمها آماده نگاه دارند و اين بود كه روى برگردانيدند و از شرمسارى دست بر روى\r\n\r\n\r\n","description":"","footnote":"\r\n( 1 ) .  Caius Crassianus \r\n","page_name":" 413 ","page_number":413},
  {"content":"\r\n\r\nچشمهاى خود گزارده بگريز پرداختند . كسان قيصر از دنبال آنان نرفته به سر وقت پيادگان شتافتند و بر آن دست لشكر كه گريختن سوارگان بىپاسبان و بىپشتيبانش گردانيده و به آسانى مىتوانستند چرخى زده از پشت سر آنان درآيند پرداختند . بدينسان اين دست از سپاه پومپيوس دچار خطر سختى گرديده آن دسته سوارگان از پهلو ولگيون دهم از جلو حمله بر آنان مىنمودند و آنان نمىتوانستند از خود دفاع نمايند و نمىتوانستند بيش از آن ايستادگى كنند به ويژه كه خود را گرد فرو گرفته مىديدند كه راهى براى دست باز كردن و جنگ كردن نمىيافتند .\r\nاين بود سرانجام ناگزير شده روى به پراكندن و گريختن گزاردند . پومپيوس چون گردى برخاسته ديد دانست كه سرنوشت سوارگانش چه شده و خود كار دشوارى است كه دريابيم در اين هنگام چه حالى به او رو داده و چه انديشه‌هايى در مغزش پديد آمد . درست مانند كسى كه از خود بىخود گرديده و هوش خويش را باخته باشد بىآنكه پرواى چيزى يا كسى را بكند به آرامى به سوى چادر خود باز گشت و هيچ سخنى به كسى نگفت ، بدين حال به چادر درآمده فرو نشست و همچنان خاموش و بىزبان بود تا هنگامى كه چند تن از لشكريان دشمن آهنگ آن چادر نمودند و كسانى از آن خود او به جلوگيرى پرداختند و هياهو برخاست در اين هنگام بود كه زبان باز كرده تنها اين جمله را گفت :\r\nچه ! به اين چادر هم ؟ ! . . .\r\nاين گفته به‌پا خاست و رختى كه شايسته اين حال او بود در تن كرده نهانى بيرون رفت .\r\nاين زمان بازمانده سپاهيان نيز شكست يافته و روى به گريز آورده بودند و در لشكرگاه او كشتار سختى در كار روى دادن بود كه نوكران و پاسبانان چادرها را بىدريغ مىكشتند . ليكن از خود سپاهيان بيش از شش هزار تن كشته نشده بود ( بدانسان كه اسنيوس « 1 » پولليو كه خود او يكى از جنگ‌جويان در نزد قيصر بوده گفته است ) . و چون كسان قيصر چادرهاى پومپيوس را به دست آوردند اين زمان بود كه به نادانيها و هوسبازيهاى دشمن پى بردند . زيرا همه خرگاهها و چادرها را پر از تاجهاى گل و پرده‌هاى زر دوزى شده مىيافتند و آويزهاى فراوان و ميزها با ساغرهاى زرين بر روى آنها پيدا مىكردند و خمها را پر از باده مىديدند و اينها همگى ساز و برگ آن جشنى بود كه يقين داشتند در سايه چيرگى بر دشمن برپا خواهند ساخت . اين حال\r\n\r\n\r\n","description":"","footnote":"\r\n( 1 ) .  Asinius \r\n","page_name":" 414 ","page_number":414},
  {"content":"\r\n\r\nآنان شايسته كسانى بوده كه قربانيهاى خود را گذرانيده مىخواهند به جشن پردازند نه شايسته كسانى كه جنگ در پيش دارند و بيم و اميد هر دو را بايد داشته باشند .\r\nپومپيوس چون قدرى از لشكرگاه دور شد از اسب پياده گرديده آن را رها كرد و جز پيرامونيان اندكى با خود نداشت و چون ديد كسى از دنبال او نمىآيد آهسته راه مىرفت .\r\nكسى كه در مدت سى و چهار سال هميشه در جنگها فيروز بوده و جز شكوه و سربلندى دشمن‌شكنى نديده كنون در پايان عمر خود براى نخستين بار شكست يافته و تازه مىدانست حال زبونى و شكستگى چگونه مىباشد . اين تأثر براى او كوچك نبود كه مىديد نيكنامى و شكوه و ارجى را كه در نتيجه آن همه جنگها و خونريزيها به دست آورده بود همگى آنها را اين زمان از دست هشته است . مىديد كه يك ساعت پيش آن همه لشكرهاى پياده و اسكادرانهاى سواره و دسته‌هاى كشتى گرد سر و زير فرمان او بودند ، اكنون بدين حال افتاده كه جز يك دسته كوچكى بر گرد سر ندارد كه اگر همان دشمنان دچارش گردند او را با اين حال نخواهند شناخت . بدينسان چون از شهر لاريسا گذشته به گذرگاه تمپى « 1 » رسيد از تشنگى كه داشت زانو به زمين نهاده از آب آن رود بخورد . سپس برخاسته از رود بگذشت و از ميان خاك تمپى راه پيموده به كنار دريا درآمد و در آنجا باز مانده شب را در كلبه يك ماهىگيرى گزارده فردا بامداد ، به يكى از قايقهاى رودخانه برنشسته از آزادمنشى كه داشت هيچ يك از نوكران خود را همراه نبرد بلكه بر آنان پند داد كه بازگشته آزادانه نزد قيصر بروند و خودشان را به او بشناسانند بىآنكه ترس داشته باشند .\r\nدر آن قايق از كنار دريا راه مىپيمود و پارو مىزد تا ناگهان كشتى بازرگانى بزرگى را دريافت كه در كنار دريا ايستاده و آماده سفر مىباشد .\r\nخداوند اين كشتى يكى از شهرنشينان روم پتيكيوس « 2 » نام بود كه اگرچه آشنايى با پومپيوس نداشت ، ولى او را ديده و مىشناخت . قضا را شب گذشته خوابى بدينسان ديده بود كه با پومپيوس دچار شده ولى او نه در حال هميشگى خود مىباشد ، بلكه در پريشانى و تيره روزى است و با او نشسته به گفتگو پرداخته .\r\nاين هنگام در كنار دريا با كسانى آن خواب را در ميان داشت كه يكى از ناخدايان نزديك شده و گفت :\r\n\r\n\r\n","description":"","footnote":"\r\n( 1 ) .  Tempe  شهرى در تسالى بوده و گويا رودى در نزديكى آن بوده\r\n( 2 ) .  Peticius \r\n","page_name":" 415 ","page_number":415},
  {"content":"\r\n\r\nمردى در قايق نشسته پاروزنان از كنار خشكى دور مىشود و مردانى از كنار رختهاى خود را تكان داده يا دستهاى خود را به سوى او دراز مىنمودند كه آنان را نيز همراه بردارد .\r\nپتيكيوس از اين سخن روى به آن سوى برگردانده ناگهان پومپيوس را ديد درست بدان حالى كه در خواب خود ديده بود و با دست بر سر خود زده و ناخدايان را دستور داد كه قايق كشتى را به آب بياندازند و خويشتن دست خود را به تكان آورده او را با نام آواز داد و چون از رخت و حال او چگونگى را دريافته بود بىآنكه به گفتگويى بپردازد او را به كشتى آورده و كسانى از ياران او را كه شايسته مىدانست با هم نشانده بىدرنگ كشتى را حركت داد ، در آنجا همراه پومپيوس يكى لنتلى و ديگرى فاوونيوس بودند .\r\nپس از لاىديرى ، ديوتاروس « 1 » پادشاه را نيز ديدند كه از كنار دريا به سوى آنان مىآيد و اين بود ايستاده او را نيز همراه برداشتند . به هنگام شام خداوند كشتى از آنچه در كشتى داشت بسيج شام ديد و سپس پومپيوس چون نوكر همراه نداشت خواست كفشهاى خود را با دست خويش دربياورد فاوونوس آن ديده بدويد و كفشها را از پاى او درآورد . نيز در ديگر كارها به او يارى نمود و از آن پس هميشه پرستارى او را عهده‌دار بود بدانسان كه نوكر پرستارى خواجه خود را عهده‌دار مىشود تا آنجا كه پايهاى او را مىشست و شام براى او آماده مىكرد .\r\nبارى پومپيوس تا شهر آمفيپوليس « 2 » دريانوردى كرده و از آنجا گذشته آهنگ شهر متولينى نمود ، به اين قصد كه كورنيليا و پسر خود را از آنجا همراه بردارد . و همين‌كه به بندر آن جزيره رسيد كسى را به شهر فرستاده خبرهايى پيام داد كه پاك بر خلاف انتظار كورنيليا بود .\r\nچه او از روى خبرهايى كه پيش از آن دريافته بود چنين مىدانست كه در درهاكيوم قيصر شكست يافته و براى پومپيوس بيش از اين كارى نمانده كه او را دنبال كند .\r\nاين فرستاده كه نزد او رسيده او را هم‌چنان داراى پندار و اميد يافته از اينجا جسارت نكرد پيام را بگذارد بلكه نتوانست سلامى به او بدهد و تنها به دستيارى اشكهاى چشم بود كه او را از بدبختى رسيده آگاه گردانيد و به او خبر داد اگر آرزوى ديدن پومپيوس را دارد زود بشتابد و او را در يك كشتى كه از آن ديگرى مىباشد و تنها در آن نشسته ديدار كند . بيچاره\r\n\r\n\r\n","description":"","footnote":"\r\n( 1 ) .  Deiotarus \r\n( 2 ) .  Amphipolis \r\n","page_name":" 416 ","page_number":416},
  {"content":"\r\n\r\nزن جوان از شنيدن اين خبر غش كرده بيهوش افتاد و تا ديرزمانى نه تكانى مىتوانست و نه زبان به سخن باز مىكرد و سپس چون با سختى بسيار به هوشش آوردند دانست كه جاى گريه و شيون نيست و بىدرنگ به‌پا برخاسته از ميان شهر روى به سوى كنار دريا نهاد و همين‌كه بدانجا رسيد پومپيوس او را در آغوش كشيده و پهلوى خود فرونشاند و او فريادكشان گفته :\r\nآرى آقاى من ، اين از تيره‌بختى من است كه شما بدينسان پايين افتاده به يك كشتى بىارجى نيازمند شده‌ايد با آنكه پيش از زناشويى با من همراه پانصد كشتى جنگى تا اين جزيره سفر مىكرديد .\r\nبااين‌حال ديگر چرا به سراغ من آمده‌ايد ؟ ! چگونه مرا ترك نكرديد كه با بخت تيرهء خود كه شما را به آن حال انداخته در اينجا بمانم ؟ ! آخ تا چه اندازه خوشبخت بودم اگر پيش از آنچه خبر مرگ پوبليوس از پارثيا بيايد مىمردم ! چه اندازه خرسند بودم اگر بدانسان كه قصد داشتم خود را از پى به او مىرسانيدم ! ولى نگو من بايستى بمانم و مايه بدبختى بزرگ‌ترى گردم و پومپيوس بزرگ را نيز تيره‌روز گردانم .\r\nمىگويند پومپيوس چنين پاسخ داد :\r\nكورنيليا ! از آن فيروزبختى كه پيش‌آمده بود شما پنداشته‌ايد مگر ما هميشه فيروزبخت خواهيم ماند ، آدميان همواره بايد گرفتار اين حوادث باشند و هر زمان بايد كوشش از دست ندهند . بدانسان كه آن توانايى و فيروزى آسان از دست رفت آسان نيز مىتواند دوباره به دست بيايد .\r\nكورنيليا كس فرستاده نوكران و ابزار و خواسته خود را از شهر خواست . در اين ميان مردم شهر نيز بيرون آمده براى سلام نزد پومپيوس رسيدند و او را به درون شهر خواندند ، ولى پومپيوس نپذيرفته به آنان پند داد كه از قيصر فرمانبردارى نمايند و از او نترسند زيرا قيصر مرد بسيار نيكوكار و مهربانى است .\r\nسپس روى به كراتيپوس « 1 » فيلسوف كه همراه ديگران از شهر به ديدن آمده بود گردانيده به ايرادگيريهايى پرداخت و سخنانى درباره « حكمت خداوندى » مىگفت . كراتيپوس به احترام او از گفتگو خوددارى كرده با سخنانى دلدارى داد . چرا كه گفتگو و كشاكش را در چنان حالى نابجا و بى جا مىديد . و اگر مىخواست پاسخى به ايرادهاى او بدهد بايستى بگويد :\r\n\r\n\r\n","description":"","footnote":"\r\n( 1 ) .  Cratippus \r\n","page_name":" 417 ","page_number":417},
  {"content":"\r\n\r\nهمانا جمهورى در سايه بدكاريهاى شما و فرمانروايى ناستوده كه داشتيد به اين حال افتاد .\r\nهمچنين او مىتوانست چنين پرسشى نمايد :\r\nآيا چگونه و به چه دليل ما مىتوانيم يقين كنيم كه اگر تو پومپيوس از اين جنگ فيروز در مىآمدى بهتر از قيصر رفتار مىنمودى ؟ ! پس ما نبايد ايرادى به حكمت بگيريم و كارهايى كه پيش مىآيد دور از حكمت بشناسيم .\r\nاز آنجا پومپيوس زن و فرزند خود را به كشتى نشانده روانه گرديد و به هيچ يك از بندرها نزديك نمىشد مگر گاهى كه بر آذوقه يا آب تازه نياز پيدا مىكرد .\r\nنخست شهرى كه درآمد شهر آتاليا « 1 » در پامفوليا « 2 » بود و هنگامى كه در آنجا درنگ داشت كشتيهاى جنگى با يك دسته از سپاهيان از كيليكيا نزد او آمدند و در اين هنگام شصت تن از اعضاى ستانوس بر گرد او بودند .\r\nخبرى هم رسيد كه كشتيهاى جنگى او همه درست و بىگزند مانده‌اند . نيز خبر رسيد كه كاتو دوباره سپاهيانى را به يك جا گرد آورده و همراه آنها آهنگ آفريقا كرده . پومپيوس چون اين خبرها را شنيد نزد دوستان پشيمانى مىنمود كه چرا به جنگ در خشكى مبادرت كرده و از زور دريايى خود كه در خور برابر ايستادن نبود استفاده ننموده يا چرا از كشتيهاى خود دور رفته است و نزديك آنها نبوده كه همين‌كه شكست خود را در خشكى دريافت به سوى كشتيها شتابد و دوباره رشته نيرو و سپاهى را كه از نيرو و سپاه دشمن كمتر نيست در دست داشته باشد .\r\nراستى هم خطاى بزرگى از پومپيوس و تدبير بسيار به جايى از قيصر بود كه از نزديكى دريا دور شده جنگ را به آن نقطه كشانيدند و بدينسان پومپيوس از زور دريايى خود بهره‌جويى نتوانست .\r\nبه‌هرحال بايستى چاره گرفتارى امروزى را بكند و تا آنجا كه در دسترس است تدبير به كار زند . براى اين مقصود كسان خود را به پارهء شهرهاى همسايه مىفرستاد و خود او به شهرهاى ديگرى مىرفت و از مردم خواهش ياورى با پول يا سپاهى مىنمود . ليكن چون مىترسيد كه ناگهان دشمنان برسند و اين كارهاى او را ناانجام بگزارند از اينجا خواست جايى را پناهگاه خود گيرد و كنون را در آنجا از خطر ايمن باشد . با پيرامونيان در اين باره به شور\r\n\r\n\r\n","description":"","footnote":"\r\n( 1 ) .  Attalia \r\n( 2 ) .  Pamphylia \r\n","page_name":" 418 ","page_number":418},
  {"content":"\r\n\r\nپرداخت و همگى در اين باره هم‌عقيده بودند كه بايد از خاك روم و سرزمينهايى كه بسته آن است پرهيز جست .\r\nدرباره شهرهاى بيگانه هم خود او كشور پارثيان ( ايران ) را شايسته مىديد كه پناه به او داده و با سپاه و ديگر دربايستها بار ديگر آماده جنگش گردانند و به روم باز فرستند .\r\nكسان ديگرى آفريقا را نام مىبردند كه به نزد پادشاه يوبا « 1 » بروند . ليكن ثئوفانيس لسبى مىگفت :\r\nاين خود ديوانگى است كه ما مصر را كه از دريا سه روز بيشتر راه نداريم از دست دهيم و از بطلميوس كه هنوز جوانى نورس است و از جهت دوستى كه پدرش با پومپيوس داشته و نوازشها از او مىيافته و خود را سخت وامدار پومپيوس مىشناسد بهره‌جويى نكنيم ، بلكه روى به سوى يارثيان بياوريم كه خيانت‌كارترين مردمان جهان مىباشند . « 2 »\r\nاين خود شايسته نيست كه پومپيوس براى كناره‌گيرى از كسى كه زيردستى او زيردستى بر ديگران را در بردارد پناه به ارشك ببرد و اختيار خود را به دست او بسپارد و بالاتر از همه زن جوان خود را كه از خاندان اسكيپيو مىباشد به ميان مردم بىفرهنگى بياندازد كه تنها به دستيارى زور و ستيزه فرمانروايى مىكنند و بزرگى را جز در توانايى نشناخته از هيچ كار ناپسند و رفتار ناروا پرهيز نمىكنند . اين زن نزد پارثيان اگرچه هيچ‌گونه پرده‌درى در كار نخواهد بود مايه بىآبروگرى است . از اين سخن‌پردازى ثئوفانيس پومپيوس راه كشتى را كه به سوى رود فرات متوجه بود برگردانيد . شايد يك ارادهء غيبى او را از رفتن بدانسوى باز داشت .\r\nبه‌هرحال قرار بر آن شد كه پومپيوس روانهء مصر گردد . از جزيره قبرس با كورنيليا در يك كشتى جنگى نشستند . ديگران برخى در كشتى بازرگانى جا گرفته روانه شدند و دريا را بىگزند و بيم به پايان رسانيدند و چون شنيدند كه پادشاه بطلميوس در شهر پلوسيوم « 3 » لشكرگاه گرفته و با خواهر خويش گرفتار جنگ مىباشد پومپيوس آهنگ آن سوى كرد و فرستاده‌اى را از پيش فرستاد كه نزد بطلميوس رفته او را از رسيدن پومپيوس آگاه بگرداند و دستور درآمدن بخواهد .\r\n\r\n\r\n","description":"","footnote":"\r\n( 1 ) .  Juba \r\n( 2 ) . پارثيان جز اينكه دست جهانگيرى روميان را از شرق برتافته و سدى در برابر آن سرداران خام طمع آنجا كشيده بودند كدام بىفرهنگى يا خيانت‌كارى را داشتند ؟ ! . . . آيا مصريان بهتر بودند يا پارثيان ؟ ! . . .\r\n( 3 ) .  Pelusium \r\n","page_name":" 419 ","page_number":419},
  {"content":"\r\n\r\nبطلميوس اين زمان بسيار نوجوان بود و از اين جهت پوثنيوس « 1 » كه اختيار كارهاى او را داشت انجمن شورى از بزرگان دربار برپا ساخت و از آنان درباره اينكه آيا چه رفتارى با پومپيوس پيش گيرند رأى خواست . اين خود گرفتارى و بدبختى بود كه رشتهء اختيار پومپيوس بزرگ به دست كسانى هم‌چون پوثنيوس خواجه‌سرا ثئودوتوس خيوسى « 2 » آموزگار مزد بگير علم بيان و آخيلاس « 3 » مصرى بيفتد .\r\nزيرا در ميان ديگر اعضاى انجمن كه خود از پرده‌داران و پرستاران دربار بودند اين چند تن بزرگ‌تر به شمار مىرفتند و پيشوايى بر آنان داشتند . پومپيوس كه سر به قيصر فرود نياورده و آن را شكست خود پنداشته اكنون بايستى در جايى دور تر از كنار دريا لنگر انداخته و منتظر نتيجه اين انجمن باشد . چنين پيداست كه اختلاف بسيارى در رأيها بوده زيرا كسانى مىگفته‌اند بايد او را باز پس گردانيده دور راند .\r\nديگران عقيده بر پذيرفتن او داشته‌اند . ولى ثئودوتوس به نام هنرنمايى و اينكه اثر فن خود ( بيان ) را نشان دهد چنين سخن راند كه از اين دو رأى هيچ‌يك درست نيست .\r\nزيرا اگر او را بپذيريد قيصر را دشمن خود و پومپيوس را آقاى خود ساخته‌ايد و اگر او را دور برانيد از اين پس نكوهش پومپيوس را خواهيد شنيد كه از كشور خود دورش رانده‌ايد و نكوهش قيصر را خواهيد شنيد از آنكه دشمن او را دستگير نساخته‌ايد .\r\nپس تنها چارهء كار آن است كه كسانى را بفرستيد تا او را بكشند . زيرا تنها در سايه اين تدبير است كه از دست اين يكى آسوده مىشويد . و از آن يكى نيز هيچ‌گونه بيمى نخواهيد داشت . هم گفته‌اند كه در پايان اين گفتار خود لبخندى زده اين جمله را نيز گفت :\r\nمرده دست كسى را نمىگزد .\r\nاين رأى را ديگران پسنديدند و اجراى آن را به عهده آخيلاس واگزاردند . او نيز دو تن را براى همدستى خود برگزيد كه يكى سپتميوس « 4 » نام و او مردى بود كه پيش از آن زمانى را در لشكر پومپيوس فرماندهى داشته و ديگرى سالويوس « 5 » كه او نيز سرصده بود .\r\nاين سه تن به همدستى سه يا چهار تن سپاهى را همراه برداشته به سوى كشتى پومپيوس\r\n\r\n\r\n","description":"","footnote":"\r\n( 1 ) .  Pothnius \r\n( 2 ) .  Theodotus  خيوس يكى از جزيره‌هاست .\r\n( 3 ) .  Achillas \r\n( 4 ) .  Septimius \r\n( 5 ) .  Salvius \r\n","page_name":" 420 ","page_number":420},
  {"content":"\r\n\r\nروانه شدند . در اين هنگام همه بزرگان كه همراهان پومپيوس بودند به كشتى او آمده انتظار بازگشت فرستاده را داشتند و چون بر خلاف انتظار آنان و بر خلاف احترام پومپيوس بود كه چند تن در يك كشتى ماهىگيرى به پيشواز او بشتابند و اين كار با آن اميدهايى كه تئوفانيس آشكار كرده بود هيچ‌گونه سازش نداشت از اينجا به شك و ترس افتاده با پومپيوس چنين گفتگو نمودند كه هنوز آنان نرسيده كشتى خود را به سوى پشت‌سر پارو بزند و از آنجا دور گردد . ليكن در همان هنگام مصريان فرا رسيدند و نخست سپتميوس به پا خاسته به لاتين سلام به او گفت و او را با لقب امپراتور بخواند . سپس آخيلاس به يونانى سلام داده تكليف كرد كه به درون كشتى ايشان درآيد به اين دستاويز كه چون دريا نزديك به كنار و پاياب است آن كشتى با بار سنگين خود از نشستن به گل ايمن نخواهد بود . در اين ميان كشتيها را از آن پادشاه مىديدند كه كاركنان آنها به درون كشتيها درمىآيند و كنار دريا پر از سياهى مىگرديد كه اگر اين هنگام اينان آهنگ بازگشتن و گريختن مىكردند ديگر نمىتوانستند و آنگاه ايستادگى كه اينان مىكردند خود بهانه به دست آن دژخيمان مىداد كه به درشتى و بدرفتار برخيزند از اينجا پومپيوس به كورنيليا كه هنوز از اين هنگام شيون آغاز كرده بود بدرود گفته به اين دو تن سرصده و نيز به دو تن از كسان خود يكى فيليپوس آزاد كرده او و ديگرى اسكوثيس « 1 » غلام خود فرمان داد كه جلوتر از او به آن كشتى روند و چون يكى از كاركنان كشتى آخيلاس دست به سوى او براى دستگيرى دراز كرده بود ، پومپيوس در چنين حال روى به سوى زن و فرزندان خود برگردانيده اين يك مصرع سوفوكليس را بر زبان راند :\r\nهر كه يك بار پا از در مرد خودكامه به درون نهاد هميشه بنده او خواهد بود .\r\nاين آخرين سخنى بود كه به دوستان و كسان خود گفت و پس از آن پا به كشتى گزارده به درون آن درآمد . و چون مىديد كه از آنجا تا كنار دريا فاصله بسيارى هست و از آن سو هيچ يك از آن كسان به او نمىپرداخت پاكدلانه روى به پومپيوس گردانيده به مهربانى از او پرسيد :\r\nاگر سهو نكنم شما زمانى در سپاهيگرى همراه من بوده‌ايد نيست ؟ . . .\r\nسپتميوس سرى تكان داده پاسخى گفت و هيچ‌گونه خوشرويى نشان نداد و چون هيچ يك از ايشان به او نمىپرداخت پومپيوس ناگزير شد دفترچه خود را درآورده خطابه‌اى را كه\r\n\r\n\r\n","description":"","footnote":"\r\n( 1 ) .  Scythes \r\n","page_name":" 421 ","page_number":421},
  {"content":"\r\n\r\nبه يونانى در آن يادداشت كرده بود تا براى پادشاه بطلميوس بخواند از زير چشم مىگذرانيد و باز مىخواند بدينسان به خشكى رسيدند .\r\nاز آن سوى كورنيليا و ديگران از كشتى چشم به كنار دريا دوخته پيش‌آمد را مىپاييدند . و چون مىديدند كه يك دسته از پيرامونيان پادشاه روى به آنجا مىآيند چنين مىپنداشتند كه مقصود پذيرايى از او مىباشد و بدينسان اندك دلدارى پيدا مىكردند .\r\nولى در اين ميان كه پومپيوس مىخواست دست فيليپوس را گرفته به پا برخيزد ناگهان سپتميوس شمشيرى از پشت سر به او رسانيد . هم‌چنين سالويوس و اخيلاس هر كدام زخم ديگرى با شمشير زدند . او هم دامن خود را با دو دست گرفته روى خود را با آن بپوشانيد و بىآنكه سخنى ناشايسته بگويد يا كارى سبكانه بكند به زخمها تاب آورد و بدانسان بدرود زندگى گفت :\r\nسال او اين هنگام پنجاه و نه سال و همان روز فرداى روز زاييدن او بود .\r\nكورنيليا با همراهان خود كه از كشتى اين پيش‌آمد را مىپاييد چون ديد كه بدينسان او را بكشتند چنان فريادى برآورد كه صداى او را همه در كنار دريا شنيدند و بىدرنگ لنگر برداشته با شتاب بسيار كشتى را براندند و روى به گريز آوردند .\r\nيك باد تندى هم كه از سمت خشكى مىوزيد به اين گريز آنان يارى مىنمود .\r\nاين بود كه مصريان با آنكه مىخواستند دستگيرشان سازند از اين مقصود نوميد گرديده از دنبال ايشان نرفتند . ولى سر پومپيوس را بريده و تن او را لخت بر روى ريگها گزاردند تا هر كسى كه آرزوى ديدن چنان ديدار دلخراش را داشت از تماشا بىبهره نباشد .\r\nبيچاره فيليپوس در پهلوى آن جنازه ايستاده چندان شكيبايى نمود كه تماشاييان همه از تماشا سير شدند .\r\nآن هنگام او را با آب دريا شسته و چون دسترس به هيچ پارچه‌اى نداشت پيراهن خود را به او پيچيده و اين سو و آن سو دويده سرانجام تخته شكسته‌هاى يك قايق ماهىگيرى را به دست آورد و آن تخته‌ها به اندازه بود كه براى سوزانيدن يك تن لخت بىسر كفايت مىنمود .\r\nدر اين ميان كه او به اين كار پرداخته آن تخته‌پاره‌ها روى هم مىچيد ناگهان مرد پيرى از شهرنشينان روم در آنجا پديد آمد و اين مرد كه در جوانى خود زيردست پومپيوس جنگها كرده بود و او را مىشناخت از كار فيليپوس در شگفت شده پرسيد :\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nتو كه هستى كه بدينسان به جنازه پومپيوس بزرگ پرداخته‌اى ؟ !\r\nفيليپوس پاسخ داد :\r\nمن آزاد كرده او هستم از اين جهت به اين كار پرداخته‌ام .\r\nمرد پير دوباره پاسخ داده گفت :\r\nولى شما نبايد به تنهايى از اين سرفرازى بهره‌جويى . من از شما خواستارم كه مرا نيز شريك خود گردانيد تا از چنين كار نيك بىبهره نمانم . اين خود نيكبختى بزرگى است كه من كه در اين شهر بيگانه افتاده‌ام چنين فيروز باشم كه دست خود را به تن پومپيوس برسانم و آخرين حق يك سردار بزرگ رومى را انجام داده باشم . اين بود آيين مرگ پومپيوس كه انجام گرفت .\r\nفرداى آن روز لوكيوس لنتلوس بىآنكه از چگونگى جريان آگاه باشد از كوپرس روانه گرديد تا به آنجا رسيد و چون به خشكى درآمد و آن جنازه و آن تخته‌ها را ديد و فيليپوس را در كنار آن سرپا ايستاده يافت بىاختيار داد زد :\r\nاين كيست كه آخرين دم زندگى را در اينجا كشيده ؟\r\nو پس از اندك فاصله آهى از دل برآورده چنين گفت :\r\nخدا كند تو نباشى اى پومپيوس بزرگ !\r\nدر اين ميان كه به گفتن اين جمله مىپرداخت مصريان او را ديده و چگونگى را دريافتند و بىدرنگ دستگيرش كرده او را نيز بكشتند .\r\nپس از ديرى قيصر بدين سرزمين زشتكار درآمده و چون يكى از مصريان را بفرستادند كه سر پومپيوس را نزد او برساند ، قيصر سخت دلگير گرديده روى از آن برگردانيد . و چون مهر او را به قيصر دادند كه بر روى آن شيرى با شمشير در پنجهء خود نقش شده بود قيصر از ديدن آن چشم پر آب گردانيده زار بگريست .\r\nآخيلاس و پوثنيوس را به سزاى اين كار بشكست . خود بطلميوس پادشاه هم در جنگى كه در كنار نيل روى داد شكست يافته بگريخت و از آن پس ديگر خبرى از او پيدا نشد .\r\nاما تئودوتوس عالم علم بيان اگرچه گريخته جان از دست كينه‌خواهى قيصر بدر برد ، ولى سالها آواره و سرگردان بود به هر كجا مىرفت مردم بيزارى از او مىجستند و بااين‌حال مىزيست تا چون ماركوس بروتوس كه قيصر را كشته بود او را در خاك آسيا به دست آورده\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nو با شكنجه و سختى نابودش گردانيد . خاكستر پومپيوس را هم براى زنش كورنيليا بردند كه در نشيمن بيرون شهر خود در آلبا « 1 » جايى براى آن آماده گردانيد .\r\n\r\n\r\n","description":"","footnote":"\r\n( 1 ) .  Alba \r\n","page_name":" 424 ","page_number":424},
  {"content":"\r\n\r\n\r\nكراسوس\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nكراسوس « 1 » به بروندوسيوم « 2 » رسيده اگرچه دريا بسيار طوفانى بود . ولى چون او بسيار شتاب داشت به انتظار نايستاد و با آنكه نزديك به كنار راه مىپيمود ، بسيارى از كشتيهاى جنگى خود را از دست داد .\r\nچون با بازمانده سپاه به خشكى رسيد آهنگ گالاتيا « 3 » كرد و در آنجا با ديوتاروس « 4 »\r\n\r\n\r\n","description":"","footnote":"\r\n( 1 ) .  Crassus  در قرن سيم پيش از ميلاد دولت روم به اوج نيرومندى رسيده كسانى هم‌چون يولبوس قيصر و پومپيوس و كراسوس و اوكوستوس و آنتونبوس سررشته‌دار آن گرديدند .\r\nاز همان زمان است كه با ايران هم به كشاكش و جنگ برمىخيزند و نخستين جنگ همين داستان كراسوس است كه در اينجا ياد كرده مىشود . كراسوس از يك خاندان كهن و بزرگى بوده و در ميان روميان كمتر كسى به توانگرى او بود .\r\nپس از پيش‌آمدهاى بسيارى با قيصر و پومپيوس سه تن دست به هم داده فرمانروايى روم را با آن بزرگى كه بود از آن خود ساخته بودند و چون قيصر شهرگشاييهاى بسيارى در غرب اروپا كرده و پومپيوس نيز در آسياى كوچك بر دشمن بزرگ روم كه مثرادات پادشاه پونتوس باشد فيروزى يافته بود كراسوس به هم چشمى آنان كوشش داشت كه وى نيز هنرهايى نمايد و چون در بخشى كه خاك روم را در ميان خود كرده سوريا هم به سهم او افتاده بود از اين جهت چشم به آسيا دوخته آرزو داشت كه ايران و هند را سراسر به دست آورده تا كنار اقيانوس پيش برود و احمقانه اين آرزوى خود را پياپى بر زبان مىآورد و با آنكه اين زمان سال او شصت بود و خواهيم ديد كه چگونه به آرزوى خود رسيد .\r\n( 2 ) .  Brundusium  يكى از بندرهاى ايتالياى باستان\r\n( 3 ) .  Galatia  يكى از سرزمينهاى آسياى كوچك .\r\n( 4 ) .  Deiotarus  گويا همان است كه در داستان پومپيوس هم نام او را برده .\r\n","page_name":" 426 ","page_number":426},
  {"content":"\r\n\r\nپادشاه كه مرد بسيار سالخورده‌اى بود به هم رسيدند و چون پادشاه به بنياد شهرى پرداخته بود كراسوس از راه نكوهش و ريشخند به او چنين گفت :\r\nاعليحضرت در ساعت دوازدهم به بنياد شهر برخاسته‌ايد .\r\nپادشاه پاسخ داد :\r\nمگر سردار به اين لشكركشى خود به ايران ( پارتيا ) زودتر از آن برخاسته‌ايد ؟\r\nاين سخن را از آن جهت گفت كه كراسوس اين هنگام شصت سال داشت و خود سالخورده‌تر از آن مىنمود .\r\nبارى در اين آغاز كار بخت با كراسوس همراه بود و به آسانى جسرسى به روى ايوفراتيس ( فرات ) بسته سپاهيان را بىگزند و آسيب بگذارنيد و شهرهايى را از آن ميسوپوتاميا ( بين النهرين ) به دست آورد . مگر يك شهرى كه اپولونيوس « 1 » به خودكامگى در آن فرمانروا بود و در برابر روميان ايستادگى كرده صد تن از ايشان را بكشت .\r\nكراسوس آن شهر را با زور گرفت و تاراج نمود و مردمش را به بردگى فروخت . اين شهر را يونانيان زينودوتيا « 2 » مىناميد .\r\nكراسوس چون آن جا را گرفت به سپاهيان دستور داد كه بر وى چون امپراتورى سلام دهند . و اين كار به سپاهيان بد آمد . زيرا گفتند مگر به كارى بهتر از اين اميدوار نيست كه از چنين كار كوچكى چندان به خود مىبالد .\r\nبه‌هرحال كراسوس در اين شهرهاى تازه گشاده هفت هزار پياده و يك هزار سواره به پاسدارى نشانده خويشتن به سوريا بازگشت كه زمستان را در آنجا بگزارد و چون به آنجا رسيد پسرش كه با قيصر در گااول « 3 » همراه و دليريها نموده و نشانها و پاداشها از او يافته بود نزد وى آمد و يك هزار سواره برگزيده با خود آورد .\r\nنخستين خطا از كراسوس در اينجا سر زد و كارى بود كه اگر خود سفر و لشكركشى را كه سراپا خطا بوده به شمار نياوريم ، اين بزرگ‌ترين خطايش شمرده خواهد شد .\r\nزيرا در جايى كه بايستى بىدرنگ پيش برود و شهرهاى سلوكيا و بابل را كه اين زمان بر\r\n\r\n\r\n","description":"","footnote":"\r\n( 1 ) .  Appllonius \r\n( 2 ) .  Zenodotia \r\n( 3 ) .  Gaul  نام مردمى است كه در خاك فرانسه نشيمن داشته‌اند و آن خاك هم به نام ايشان گااول خوانده مىشد كه سپس با مردم « فرانك » درآميخته و از ميان رفته‌اند .\r\n","page_name":" 427 ","page_number":427},
  {"content":"\r\n\r\nاشكانيان نافرمانى مىنمودند به دست بياورد چندان درنگ نمود كه فرصت را از دست داد و آنگاه او در سوريا هم‌چون يك سوداگر پول‌دوستى مىزيست نه همچون يك سردار سپاهى و به جاى آنكه به سپاهيان بپردازد و آنان را در كار جنگ ورزيده‌تر گرداند هميشه به حساب ماليات شهرها مىپرداخت و گنجينه را كه در پرستشگاه شهر هيراپوليس « 1 » بود با ترازو مىكشيد و به پاره شهرها و سرزمينها كسانى به عنوان گرفتن سپاهى فرستاده سپس پول گرفته از سپاهى چشم مىپوشيد و بدينسان در ديده‌ها خوار شده و مردم از او نوميدى مىنمودند .\r\nنخستين فال بد را هم در همان‌جا دريافت . زيرا خداى مادينه كه برخى او را جونو « 2 » و برخى ديگر ونوس « 3 » مىخوانند كسانى هم « طبيعت » نام مىدهند و مقصود از آن نيرويى است كه آغاز همه چيزها از آن است و اوست كه آدميان را به سوى هر چيز نيك راهنما مىباشد كراسوس با پسرش بر پرستشگاه اين خداى مادينه رفتند و چون بيرون مىآمدند پسر را پاى لغزيده افتاد و پدر هم بر روى او افتاد . و چون سپاه را از آن زمستانگاه تكان داد فرستادگانى از نزد ارشك ( اشك ) پيش او آمدند و پيغام كوتاهى بدينسان داشتند .\r\nاگر اين روم سپاه را مردم فرستاده‌اند من اينك به جنگ آماده هستم و تا جان دارم در برابر آنان ايستادگى خواهم كرد ، ولى هرگاه اين لشكركشى را كراسوس به دلخواه خود كرده كه گويا راستى هم اين باشد من مىتوانم چشم از جنگ پوشيده بر فرتوتى كراسوس بخشوده هم آن سپاهيانى را كه براى پاسدارى در برابر ما گزارده‌ايد و خود در دست ما گرفتار مىباشند آزاد كرده پس بفرستم .\r\nكراسوس از بس به خود مىباليد چنين گفت كه پاسخ اين پيغام را در سلوكيا خواهم داد .\r\nبزرگ‌ترين فرستادگان كه واگيسيس « 4 » نام داشت ، از اين سخن خنديده و كف دست خود را نشان داده گفت :\r\n« موى خواهد روييد در اينجا ، پيش از آن كه شما سلوكيا را خواهيد ديد . »\r\nبدينسان فرستادگان نزد پادشاه خود هوروديس « 5 » بازگشته به او آگاهى دادند كه جنگ خواهد درگرفت .\r\n\r\n\r\n","description":"","footnote":"\r\n( 1 ) . از گفته‌هاى استرابون برمىآيد كه شهر به اين نام يكى در سوريا بوده و ديگرى در فروگيا . گويا اينجا شهر سوريا مقصود است .\r\n( 2 ) .  Juno \r\n( 3 ) .  Yenus \r\n( 4 ) .  Vagises \r\n( 5 ) .  Hyrodes \r\n","page_name":" 428 ","page_number":428},
  {"content":"\r\n\r\nچند تن از روميان كه در شهرهاى ميسوپوتاميا پاسدار بودند با سختيهاى بسيار از آنجا رها شده به لشكر پيوستند . اينان خبرهايى آورده بودند در اين باره كه كار بسيار سخت خواهد بود آنچه را كه درباره شماره دشمن و آيين جنگ كردن ايشان با چشم خود ديده بودند باز مىگفتند و چنان كه در سرشت آدمى است هر چيزى را بزرگ‌تر از اندازه راستين آن مىساختند .\r\nچنان كه مىگفتند : در گريختن هرگز به آنان نمىتوان رسيد و اگر از جلو ايشان بگريزى هرگز رهايى نمىيابى . تيرهاى نو درآمده و بىمانندى دارند كه تندتر از نگاه چشم مىباشد و اين است كه به هر كسى برخورده به تن او فرو مىرود پيش از آنكه خود تيرانداز ديده شود .\r\nابزارهايى دارند كه هر چيزى را مىبرد ولى به زره‌هاى آنان هيچ ابزارى كارگر نمىافتد . اين خبرها كه پراكنده شد سپاهيان را دل پر از نوميدى گرديد .\r\nزيرا آنان تاكنون چنان مىپنداشتند كه پارثيان ( اشكانيان ) هم از جنس ارمنيان يا كاپادوكيان مىباشند كه لوكولوس ايشان را زبون ساخته چندان تاراج و يغما از آنان گرفت كه فرسوده شد و چنين مىدانستند كه سختى سفر ايشان تنها راه بريدن است و بس .\r\nدر نتيجه اين نوميديها بود كه پاره‌اى سركردگان كه از جمله ايشان كاسيوس « 1 » بود به كراسوس اندرز داده گفتند بهتر آن است كه بيش از اين جلو نرفته در اينجا منتظر باشيم .\r\nپيشينگويان نيز گفتند كه از قربانيها نشانه‌هاى ناپسندى ديده مىشود . ولى كراسوس توجهى به اين گفته‌ها نكرد و جز با انديشه پيش رفتن همداستان نبود .\r\nپادشاه ارمنستان آرتاوازد « 2 » كه با شش هزار سوار به يارى آمده بود و مىگفتند آن سوارگان پاسبانان تن او مىباشند و جز از آن دسته ده هزار تن سوار زره‌پوش و سى هزار تن پياده وعده مىداد كه با خرج خود بياورد ، كراسوس اعتنايى به او نيز نكرد .\r\nآرتاوازد پيشنهاد مىكرد كه لشكر روم از راه ارمنستان آهنگ ايران نمايد كه هم او به آسانى مىتواند آذوقه به لشكر روم برساند و هم در سايه كوه و دره كه سراسر ارمنستان را فراگرفته روميان به آسانى مىتوانند خود را نگاه بدارند و چنان سرزمينى براى جنگجويى\r\n\r\n\r\n","description":"","footnote":"\r\n( 1 ) .  Cassius \r\n( 2 ) .  Artabazes  اين نام را كه در اينجا آرتابازيس مىآورد و در جاى ديگر از متن ( داستان انتونيوس ) آرتاوازديس مىخواند و درست آن همان است كه ما نوشته‌ايم .\r\n","page_name":" 429 ","page_number":429},
  {"content":"\r\n\r\nسوارگان كه بخش بزرگ سپاه دشمن است ناسازگار مىباشد . ولى كراسوس با او گرم نگرفته با سردى بسيار سپاس گزارده چنين پاسخ داد كه چون دسته‌هايى از سپاه دلير روم در ميسوپوتاميا گزارده است . از اين جهت ناگزير مىباشد كه از آن راه روانه گردد نه از راه ارمنستان . از اين پاسخ ارمنيان راه خود را پيش گرفته بازگشتند .\r\nچون كراسوس خواست سپاه را در نزديكى زاوگما « 1 » از رود بگذراند ناگهان آسمان خروشيدن گرفته رعدهاى پيش از اندازه شنيده مىشد و برقى درخشيده روى لشكريان را روشن گردانيد و در ميان اين طوفان ناگهان گردبادى برخاسته يك سوى جسر را كنده كنار برد . هم دو صاعقه راست بدانجايى كه لشكر مىخواست چادر زند بيافتاد و يكى از اسبهاى سردار كه زين و برگ بسيار گرانبهايى داشت رم خورد و ميرآخور را با خود برده به رود انداخته و غرق ساخت .\r\nنيز گفته‌اند كه چون خواستند درفش بزرگ را بلند سازند عقاب آن خود به خودى سرش را به سوى دشت برگردانيد .\r\nهم‌چنين پس از گذشتن لشكريان چون خواستند آذوقه به آنان بخش كنند نخست مرجمك و نمك دادند و اين دو چيز نزد روميان ويژه مردگان است كه در هنگام خاك سپردن مرده بخش مىنمايند . نيز هنگامى كه كراسوس به سپاهيان نطق مىكرد جمله‌اى از زبان او در آمد كه نزد سپاهيان به فال بد گرفته شد . چه گفت :\r\nمن اكنون پل را خواهم برانداخت تا هيچ يك از شما باز پس نگردد .\r\nو با آنكه ديد مردم آن جمله را به فال بد گرفتند و بايستى كه مقصود خود را روشن‌تر گردانيده جبران خطا نمايد از روى عنادورزى از آن هم خوددارى نمود . نيز چون او قربانى مىكرد و كاهن روده‌هاى آن را به دست وى داد كه ببيند و بسنجد روده‌ها از دست او به زمين افتاد و چون ديد كه پيرامونيان از آن غمگين گرديدند خنديده چنين گفت :\r\nكار يك پير بهتر از اين چه باشد ؟ ولى من شمشير خود را استوار نگاه خواهم داشت تا از دستم نيافتد .\r\nبدينسان كراسوس لشكر خود را با هفت فوج از سوارگان و سپاهيان سبك ابزار كه هر يكى اندكى كمتر از چهار هزار بود از كنار رود پيش مىبرد .\r\n\r\n\r\n","description":"","footnote":"\r\n( 1 ) .  Zeugma  شهرى در خاك بابل .\r\n","page_name":" 430 ","page_number":430},
  {"content":"\r\n\r\nدر اين ميان ديده‌بانان بازگشته چنين خبر آوردند كه كسى را نديده‌اند جز اينكه جاى پاى اسب بسيارى را ديده و چنين دريافته‌اند كه سوارگان برگشته و بگريخته‌اند . از اين خبر كراسوس بسيار اميدوار گرديده روميان بدگوييها از پارثيان مىكردند و مىگفتند .\r\nآنان اين دليرى را ندارند تا جنگ روبرو نمايند . ولى كاسيوس بار ديگر با كراسوس گفتگو كرده از او خواهش نمود كه سپاه را چند روزى در يكى از شهرهاى سرحدى براى آسايش نگاهدارد تا خبر درستى از دشمن به دست بيايد يا اينكه روى به سوى سلوكيا روانه شده كنار رود را از دست ندهد و بدينسان قايقها بتواند آذوقه به لشكر برساند ، مىگفت :\r\nو آنگاه رود مانع از آن است كه اگر جنگى روى داد دشمن ما را از هر سوى احاطه كند .\r\nكراسوس كه مىخواست انديشه به كار برده درباره پيش رفتن و ايستادن در آنجا تصميمى بگيرد ناگهان مرد عربى به نام آريامنس « 1 » كه رئيس عشيره و مردى حيله باز بود به لشكرگاه روميان درآمد و مىتوان گفت از همه پيش‌آمدهاييكه دست به هم داده آن لشكر را نابود ساخت بزرگ‌تر و كارگرتر همين آمدن او بود .\r\nيكى از سپاهيان كهن پومپيوس كه همراه اين لشكر بود و او را مىشناخت يادآورى كرد كه پومپيوس نوازشهايى درباره او كرده و خود يكى از هواخواهان روميان مىباشد .\r\nبا آنكه اين مرد را اين زمان سردار اشكانى دستورهايى داده و به اينجا فرستاده بود تا كراسوس را فريب داده از كنار رود و زمينهاى ناهموار به دشت هموار بكشاند و به آسانى گرد آنان فرو گرفته شود . زيرا اشكانيان آرزويى بزرگ‌تر از آن نداشتند كه با روميان در دشت روبرو شوند .\r\nاين بود كه مرد عرب چون نزد كراسوس رسيد با زبان نرم و كارگرى كه داشت نخست از پومپيوس ستايشهايى كرده نيكيهاى او را درباره خود ياد نمود . سپس ستايش از لشكر كراسوس كرده گفت :\r\nولى من شگفت از آن دارم كه براى چه اين همه دير مىكنيد و بيهوده تداركها مىبينيد با آنكه شما در اين جنگ تنها پاى خود را خسته خواهيد كرد و سر و كار شما با مردمى است كه از مدتها پيش خواسته و دارايى خود برداشته و آماده اين هستند كه نزد سگان يا هوركانيان گريخته بديشان پناهنده شوند . و نيز گفت :\r\n\r\n\r\n","description":"","footnote":"\r\n( 1 ) .  Arimnaes \r\n","page_name":" 431 ","page_number":431},
  {"content":"\r\n\r\nاگر شما به آهنگ جنگ هستيد بايد شتاب كنيد و نگزاريد پادشاه اشكانى از اين دير كردن شما دلير شود . اكنون شما در برابر خود سورنا « 1 » و سيلاكيس « 2 » را داريد . ولى اينان براى آن است كه شما را از دنبال كردن پادشاه باز دارند و خود پادشاه بر سر راه گريز است .\r\nولى همه اين گفته‌هاى او دروغ و راستى آن بود كه هوروديس لشكر خود را بر دو بخش كرده بخشى را با خود برداشته به ارمنستان تاخته بود كه از آرتاوازد كينه باز جويد و سورنا را با بخشى به پيشواز روميان فرستاده بود .\r\nاين كار نه از آن راه بود كه پروايى از روميان نداشت چنان‌كه برخى گفته‌اند .\r\nچه اين باور نكردنى است كه او كراسوس يكى از بزرگ‌ترين مردان روم را به هيچ نيانگارد . شايد بتوان گفت احتياط به كار برده نخست سورنا را فرستاده بود تا بيم و اميد جنگ به دست او آزموده شود . اين سورنا هم يك مرد عادى نبود . بلكه در توانگرى و بزرگى خاندان و شهرت دومين كس ايران و در دليرى و توانايى نخستين كس آن سرزمين و در زيبايى چهره و نيكى اندام بيمانند بود . و با آنكه پنهان سفر مىكرد باز هزار شتر بنه او را مىكشيد و دويست گردونه پر از زنان برگزيده او بود و يك هزار سپاهى درست ابزار و بيشتر از آن اندازه از سبك ابزاران پاسبانان تن او بودند .\r\nدست كم ده هزار تن سواره از كسان و بستگان گرد سر خود داشت . خاندان ايشان از باستان زمان اين امتياز را داشتند كه چون شاه نوينى به تخت مىنشست تاج به سر او مىگزاردند و هوروديس پادشاه كنونى را هنگامى كه بيرون كرده بودند سورنا بود كه او را باز گردانيد .\r\nنيز اين سورنا بود كه چون شهر بزرگ سلوكيا را گرد فرو گرفتند پيش از همه از ديوار بالا رفته با دست خود سلوكيان را زده باز پس راند و شهر را بگرفت .\r\nهم در سايه اين شايستگىهاى خود بود كه كراسوس را برانداخت . كراسوس كه نخست در سايه دل‌گرمى كوركورانه و سپس در نتيجه سراسيمگى كار خود را بدانسان واژگونه گردانيد .\r\nبارى آريامنس توانست كه كراسوس را از كنار رود دور ساخته به دشت بكشد و راهى را كه پيش گرفتند تا دير مسافتى آسان و خوش‌آيند بود ولى كم‌كم سختيهاى آن پيدا شده\r\n\r\n\r\n","description":"","footnote":"\r\n( 1 ) .  Surena \r\n( 2 ) .  Sillaces \r\n","page_name":" 432 ","page_number":432},
  {"content":"\r\n\r\nريگزارى پديد آمد كه نه درختى داشت و نه آبى و نه كرانه آن پيدا بود و پاى كه مىگزاردند فرو مىرفت . روميان از بىآبى و از ديدار بيم‌آور آن ريگزار به سختى افتاده كم كم شك در دلهاى آنها پديد آمد و گمان خيانت به آن مرد عرب بردند .\r\nدر چنين هنگامى فرستادگانى از نزد آرتاوازد پادشاه ارمنستان رسيدند و چنين پيام آوردند كه هوروديس بر ارمنستان تاخته و او را در فشار گذارده است و اين است او نخواهد توانست ياورى به روميان بنمايد و از كراسوس خواهش كرده بود كه باز گشته به او بپيوندد و دو سپاه دست به هم داده هوروديس را باز پس رانند كه در آن حال سپاه روم نيز در پناه كوه‌ها و دره‌ها از گزند سوارگان اشكانى ايمن خواهند بود .\r\nكراسوس از خشم و نادانى پاسخى به آرتاوازد ننوشت و به فرستادگان چنين گفت :\r\nمن اكنون فرصت آنكه به شما بپردازم ندارم ولى در هنگام خود به ارمنستان بازگشته سزاى اين خيانت آرتاوازد را خواهم داد .\r\nكاسيوس و دوستان او باز آغاز اندرز كردند ، ولى چون ديدند جز خشم نتيجه ديگرى از كراسوس به دست نمىآيد زبان ببستند و هميشه به آن عرب سرزنشها مىكردند و چنين مىگفتند :\r\nاى مرد بدترين مردان ! كدام ديوى تو را به سوى اين لشكر راه نمود ؟ ! آيا با كدام افسون يا جادوگرى كراسوس را فريفته‌اى كه راهى را پيش گرفته كه جز شايسته راهزنان عرب نيست و هرگز لشكرى نمىبايست از چنين راهى بگذرد ؟ !\r\nولى آريامنس نه چندان دغلكار بود كه خود را ببازد . همين‌كه اين گله‌ها را مىشنيد براى جلوگيرى از آنها در لشكرگاه به اين سو و آن سو دويده با سپاهيان به گفتگو درآمده چنين مىگفت :\r\nمگر شما در كامپانيا « 1 » راه مىپيماييد كه مىخواهيد در هر جا چشمه‌اى باشد و درختها سايه بياندازد و در سر راه گرمابه‌ها و كاروانسراها برپا باشد ؟ چرا به ياد نمىآريد كه شما اكنون در حدود عربستان و سورستان « 2 » راه مىپيماييد ؟\r\nبا اين سخنان آنان را رام مىساخت بدانسان كه بچگان را رام مىسازند و پيش از آن كه به\r\n\r\n\r\n","description":"","footnote":"\r\n( 1 ) .  Campania  يكى از كوره‌هاى ايتالياى باستان\r\n( 2 ) .  Assyria  كلمه سورستان نامى است كه در زمان ساسانيان گفته مىشده .\r\n","page_name":" 433 ","page_number":433},
  {"content":"\r\n\r\nيك بار پرده از روى كار او بيافتد روزى ناگهان بر اسب نشسته از لشكرگاه بيرون رفت . از اين رفتن او تنها كراسوس آگاهى داشت و به او گفته بود كه براى خبر آوردن از لشكرگاه دشمن مىرود .\r\nگفته‌اند در آن روز كراسوس چون بيرون آمد جامه قرمزى كه سرداران روم مىپوشيدند در بر نداشته به جاى آن جامه سياهى پوشيده بود . ولى زود دريافته آن را عوض كرد . نيز درفش‌داران با سختى عقابها را از جاى خود بلند مىساختند كه تو گويى به آنجا دوخته شده بودند . كراسوس بر آنها خنديده فرمان شتاب داد و بر پيادگان نيز دستور داد كه با سوارگان هم قدم باشند و بدينسان راه مىپيمودند تا چند تنى از ديده‌بانان بازگشته چنين خبر آوردند كه همراهان ايشان كشته شدند و ايشان به سختى جان در برده‌اند . زيرا دشمن بسيار نزديك و آماده رزم مىباشند . در اين ميان ناگهان خروشى شنيده شد .\r\nكراسوس سراسيمه شده از شتابى كه داشت به سختى توانست نظمى به سپاهيان بدهد .\r\nنخست از روى راهنمايى كه كاسيوس كرد ميانه دستها و صفها فاصله داد تا بتواند جايگاه هرچه پهناورى را بگيرند و بدينسان از محاصره ايمن باشند و سوارگان را هم به اين دست و آن دست پخش نمود .\r\nسپس پشيمان گرديده از سپاهيان يك چهار گوشه‌اى ( مربعى ) پديد آورد كه از هر چهار سوى آماده جنگ باشند و سوارگان را هم ميانه اين چهارگوشه بخش نموده به هر يكى تيپى را برگماشت كه هيچ سوى از ياورى سوارگان بىبهره نماند .\r\nكاسيوس فرمانده يك دست و كراسوس كوچك ( پسر كراسوس ) فرمانده دست ديگر بوده خود كراسوس هم در دل سپاه جاى داشت . بدينسان سپاه را پيش مىبردند تا به كنار رودخانه‌اى به نام باليسوس « 1 » رسيدند كه اگرچه رود كوچكى بود ولى براى سپاهيان كه آن همه خشكى ديده و از گرما آسيبها يافته بودند بسيار به جا افتاد .\r\nبسيارى از سركردگان اين انديشه را داشتند كه شب را در كنار آن آب مانده و در اين ميان از شماره دشمن و از چگونگى كار آنان آگاهيها به دست آورده بامداد زود راه برگيرند . ولى كراسوس را پسر او و سوارگانى كه همراه آن پسر آمده بودند چندان به شتابش وامىداشتند كه اجازه ماندن نداده و فرمان راند كسانى كه مايل به خوردن چيزى باشند هم‌چنان در حال صف\r\n\r\n\r\n","description":"","footnote":"\r\n( 1 ) .  Balissus \r\n","page_name":" 434 ","page_number":434},
  {"content":"\r\n\r\nبخورند . و هنوز اينان دست از خوردن برنداشته بودند كه فرمان پيشرفت داد . در راه رفتن نيز به آنان مجال اندك آسودگى نمىداد بدانسان كه رسم لشكرهاست بلكه با تندى راه مىبرد تو گويى يك دسته گريختگان مىباشند . و چون به نزديكى دشمن رسيده آنان را ديدند بر خلاف آنچه انتظار داشتند آنان را جز گروه كمى نيافتند و برگ و ساز آنان نيز چندان مهم نبود .\r\nراستى را ، سورنا دسته‌اى از سپاه را پيش كشيده ديگران را در پشت سر آنان پنهان ساخته بود و به همگى دستور داده بود كه ابزارهاى درخشان خود را با رختها و پوستها روى بپوشانند . ولى همين‌كه روميان نزديك شدند سردارشان فرمان داده يك بار سراسر دشت پر از صداى نقاره و خروشهاى بيمناك و دلخراش گرديد .\r\nزيرا اشكانيان سپاه را با شيپور و مانند آن به جنگ برنمىانگيزند . و به جاى آن نقاره‌ها دارند كه در اين گوشه و آن گوشه گزارده و همه را به يكباره به صدا مىآورند كه ولوله دلخراشى هم‌چون آواز جانوران درنده پديد مىآيد و در ميان ، آوازهايى هم‌چون غرش رعد بيرون مىآورند .\r\nاين نكته را آنان نيك دريافته‌اند كه از همه حسهاى آدمى حس شنوايى بيشتر تكانش مىدهد و هر آنچه از راه گوش دريافته شود زودتر از هرچيزى چيرگى مىيابد و بيشتر كارگر مىافتد .\r\nو چون بدينسان با ولوله روميان را سراسيمه ساختند به يك بار پوشاك از روى برگ و ساز خود برداشتند و خودها و سينه‌بندهاى درخشان خود را كه همه با برنج پوشانيده و زينت ابزارهاى فولادين از آنها آويزان بود نشان دادند .\r\nخود سورنا بلند بالاترين و خوش چهره‌ترين مرد در ميان همه آنان بود . ولى رختهاى زيبايى كه در بر كرده و چهره آراسته او دليرى و مردانگى او را پوشيده مىداشت . چه روى خود را گلگون كرده و موهاى سر خود را به آيين مادان دسته‌دسته ساخته بود . ولى سپاهيان او همگى چهره‌هاى ترس‌آورى داشتند و موهاى آنان به آيين سكه‌ها همگى بر روى پيشانى افتاده بود .\r\nنخست آنان مىكوشيدند كه به دستيارى گرزهاى خود صف پيشين روميان را كوفته و باز پس برانند . ولى چون ديدند سپاهيان روم پافشارى كرده و ايستادگى مىنمايند و دانستند كه كار سخت‌تر از آن است كه مىپنداشتند اين است كه به دنبال كشيده بىآنكه روميان بفهمند از هر چهار سوى گرد آنان را فرو گرفتند .\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nكراسوس فرمان داد كه سپاهيان سبك ابزار به هجوم پردازند . ولى اينان اندكى پيش نرفته بودند كه به يك بار تيرهاى اشكانيان هم‌چون باران بر آنان ريخت و ناگزير شدند كه به سوى سنگين ابزاران پس گردند و اين نخستين وسيله بود كه صفهاى آنان را به هم زده و دلهاى آنان را پر از بيم گردانيد . زيرا تيرهاى دشمن كه به آنان مىرسيد چندان تيز و پر زور بود كه از هرگونه زرهى و از هر پوشاك استوارى مىگذشت .\r\nاين زمان اشكانيان هم‌چنان دور ايستاده تير بر روى روميان مىبارانيدند بىآنكه كسى يا جايى را آماج گيرند .\r\n( با آنكه روميان چندان دور از آنان نبودند ) و چون كمانهاى سختى داشتند تيرها كه از آن برمىجست زور بىاندازه داشت .\r\nجايگاه روميان از نخست بد بود . زيرا اگر مىايستادند بدانسان زخمى مىشدند و اگر هجوم به دشمن مىبردند شايد خود آنان بيشتر از دشمن آسيب مىافتند . زيرا اشكانيان چندان مهارت دارند كه به هنگام گريختن و اسب تاختن نيز تيراندازى مىكنند و اين هنرى است كه تنها سكه‌ها آن را بهتر از اينان مىدانند و خود تدبيرى است از بهر آنكه اگر از جلو دشمن گريختند خود را از عار گريز رها سازند .\r\nروميان اميدوار بودند كه پس از آنكه اشكانيان همه تيرهاى خود را انداختند و تركشها را تهى ساختند ناگزير خواهند بود دست از جنگ بردارند و يا نزديك آمده زد و خورد آغاز كنند . و چون دانستند كه شترهايى را با بار تير در لشكرگاه خود همراه دارند كه چون صف پيشين تركشهاى خود را تهى مىسازند پس كشيده به پر كردن آنها مىپردازند ، دانستند اين تير باران پايانى نخواهد داشت . كراسوس دلش از جا در رفته كسى نزد پسر خود فرستاد كه اگر بتواند هجومى بر دشمنان بنمايد و نگزارد پاك از هر سوى گرد سپاه را فرو گيرند ، زيرا آن هنگام دشمن بسيار جلو آمده و پيدا بود كه مىخواهند پشت سر را نيز بگيرند .\r\nآن جوان هزار و سيصد سواره كه يك هزار آنان را با خود از نزد قيصر آورده بود با پانصد تيرانداز و هشت دسته از سپاهان دست ابزار كه نزديك او بودند برداشته به آهنگ هجوم روانه گرديد ، اشكانيان در جلو نايستاده روى برگردانيدند و اين يا به جهت بدى جا بود كه لجنزارى را زير پا داشتند و يا اينكه مىخواستند كراسوس جوان را پس كشيده از پدرش بسيار دور گردانند . ولى كراسوس قصد آنان را ندانسته داد مىزد : چرا روبرو نمىايستيد ، اين\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nگفته از دنبال آنان مىتاخت . كنسورينوس « 1 » مكاباخوس « 2 » كه هر دو در روم شهرت داشتند زيرا آن يكى بسيار دلير و مردانه بود و اين يكى از يك خانواده سناتور « 3 » بوده و جربزه خطبه خوانى مهمى داشت .\r\nاين هر دو هم سال كراسوس جوان و همراه او بودند . سوارگان به تندى مىتاختند و از پادگان جلو افتاده چنين مىپنداشتند كه دشمن را شكست داده‌اند و همانا از دنبال آنان مىتازند .\r\nولى چون مسافت درازى را از لشكرگاه دور افتادند آن هنگام فهميدند كه مقصود دشمن فريب بوده زيرا آن گريزندگان را ديدند كه ناگهان ايستاده روى برگردانيدند و دسته‌هاى ديگرى به آنان پيوستند . پس ناگزير بايستادند و يقين نمودند دشمن اندكى اينان را ديده به هجوم خواهد پرداخت ، ولى اشكانيان تنها يك دسته از سوارگان زره‌پوش را در برابر اينان گزارده ديگران به اين سو و آن سوى دشت تاخته بر برانگيختن ريگ و گرد پرداختند و چنان شد كه روميان همديگر را نمىديدند و نمىتوانستند با يكديگر سخن بگويند و چون بدينسان همه را در يك توده گرد آوردند به تيراندازى پرداختند .\r\nبيچاره سپاهيان ، بارى از مرگ زود و آسوده هم بىبهره شدند .\r\nزيرا تيرهاى كه به تنهاى آنان مىرسيد اگر مىخواستند بيرون بكشند ناگهان شكسته نيمى در درون گوشت مىماند و اگر هم زور داده بيرونش مىآوردند چون تيرهاى خاردار بود روده‌ها و رگها را نيز با خود بيرون مىآورد . گروهى از آنان نابود شدند و آنان كه زنده بودند به هيچ كارى يارا نداشتند . پوبليوس « 4 » فرمان هجوم بر سوارگان زره‌پوش داد .\r\nآنان دستهاى خود را نشان دادند كه بر سپرها دوخته شده و پايهاى خود را نشان دادند كه به زمين كوبيده گرديده نه ياراى جنگ دارند و نه تواناى گريز مىباشند .\r\nپوبليوس خويشتن دليرى نموده با سوارگان به هجوم پرداخت و به دشمن بسيار نزديك شد . ولى از هيچ راه با آنان برابرى نداشت . نه در زمينه هجوم و نه در زمينه دفاع . چه نيزه كوچك و ناتوان خود را بر روى سپرهايى مىزد كه از پوست خام يا از آهن استوار بود .\r\n\r\n\r\n","description":"","footnote":"\r\n( 1 ) .  Censorinos \r\n( 2 ) .  Megabacchus \r\n( 3 ) . مقصود كسى است كه در سنات عضو بود كه آن را مايه افتخار خاندانها مىشماردند .\r\n( 4 ) .  Publius  نام كراسوس جوان ( پسر كراسوس ) است .\r\n","page_name":" 437 ","page_number":437},
  {"content":"\r\n\r\nاز آن سوى دسته سوارگان سبك‌ابزار او كه از گااول همراه آورده بود با نيزه‌هاى نيرومند دشمن روبه‌رو بودند . همه پشت‌گرمى پوبليوس بر اينان بود كه در جنگها كارهاى شگفت انجام مىدادند .\r\nبدينسان كه فرصت به دست آورده و به دشمن نزديك شده او را از اسب خود پايين مىانداختند و او از سنگينى برگ و ابزار خود جهيدن نمىتوانست . برخى از ايشان از اسب پياده شده ، زيرا اسبهاى دشمنان رفته و شكمهاى آنها را مىدريدند كه اسب در غلطيده سوار خود را با كسان ديگرى از پيرامونيان زير مىگرفت ، ولى در اينجا از گرما و تشنگى هرگز عادت نداشتند و بسيار فرسوده بودند و اسبهاى بسيارى از ايشان كشته شده بود . از اين جهت ناگزير شدند كه بازگردند و پوبليوس را كه زخم سختى برداشته بود از ميدان بيرون ببرند .\r\nدر آن نزديكى پشته‌اى از ريگ ديده پناهنده آنجا شدند و اسبهاى خود را به هم بسته خودشان در ميان آنها نشستند و سپرهاى خود را به هم پيوسته در پشت آنها جاى گرفتند و مىپنداشتند مگر جلوگيرى از آسيب دشمن خواهند كرد . ولى نتيجه به عكس درآمد . زيرا زمانى كه در دشت هموار بودند باز صف پيشين اندك نگهدارى از صف پسين داشت . ولى اكنون در سراشيب كه ناگزير پسينيان بالاتر از پيشينيان مىايستادند ، همگى آنان آماجگاه آسيب بودند و بايستى منتظر سرنوشت تيره خود باشند .\r\nدر اين دستهء پوبليوس دو تن يونانى نيز بودند كه در شهر كارهاى « 1 » در آن نزديكى مىزيستند . يكى به نام هيرومونوس « 2 » و ديگرى به نام نيكوماخوس « 3 » اينان مىگفتند شهر اخناى « 4 » كه در اين نزديكى مىباشد و هوادار روميان است برويم . پوبليوس پاسخ داد :\r\nنه ! مرگ چندان دشوار نيست كه پوبليوس از ترس آن ديگران را كه در راه او جانبازى مىنمايند بگزارد و خويشتن رها شود .\r\nو به آنان دستور داد كه خود را رها سازند و هر دو را به آغوش كشيده رسم بدرود به جاى آورد و خويشتن چون از سختى زخم از توان افتاد پهلوى خود را باز كرده به كسى كه ابزارهاى جنگى او را برمىداشت دستور داد كه نيزه به پهلويش فرو برده او را بكشد . گفته‌اند كنسورينوس نيز به همان نحو كشته گرديد .\r\n\r\n\r\n","description":"","footnote":"\r\n( 1 ) .  Carrhae  يكى از شهرهاى بين النهرين در نزديكى حران\r\n( 2 ) .  Hieronymus \r\n( 3 ) .  Nicomachus \r\n( 4 ) .  Ichnae \r\n","page_name":" 438 ","page_number":438},
  {"content":"\r\n\r\nميكاباخوس خود را بكشت و بسيارى از ديگر برگزيدگان همان كار را كردند . بازمانده را هم اشكانيان نزديك آمده در زد و خورد با گرزها بكشتند و بيش از پانصد تن دستگير نكردند . سر پوبليوس را بريده سپس آهنگ كراسوس كردند .\r\nاما كراسوس چون پسر را براى هجوم فرستاد و خبر براى او آورده شد كه دشمن از جلو پوبليوس گريخته و او به دنبال كردن پرداخته است هم از آن سوى مىديد فشار دشمن بر روى لشكر او كم شده و اين خود به آن جهت بود كه بخش عمده دشمن بر سر پوبليوس رفته بودند از اين پيش‌آمدها كراسوس را دل رفته به جاى آمد و لشكر را به يك سراشيبى كشيده منتظر شد كه پوبليوس از دنبال دشمن باز گردد .\r\nاز چند پيكى كه پسرش پس از دريافتن خطر نزد او فرستاد همگى به دست دشمن افتادند و تنها آخرين ايشان به سختى خود را نزد وى رسانيده خبر داد كه اگر پوبليوس را زود در نيابى ديگر او را نخواهى يافت .\r\nكراسوس سراسيمه گرديده پاك خود را باخت كه ديگر نمىتوانست تصميمى بگيرد .\r\nگاهى انديشه گرفتارى پسر را مىكرد و هنگامى درباره لشكر خود بيمش فرا مىگرفت .\r\nسرانجام به آن سر شد كه با همه لشكر روانه شود . ولى در اين هنگام بود كه ناگهان دشمن با خروشهاى دلگدازتر از پيشين پيدا گرديدند و آواز كوسهاى ايشان گوشها را كر مىساخت .\r\nروميان دانستند چه آسيب سختى به آنان روى آورده و ترس آنان را فرا گرفت .\r\nآن دسته كه سر پوبليوس را بر نيزه داشتند بسيار نزديك آمدند تا روميان آن را بشناسند و به طعنه داد زده مىپرسيدند :\r\nاين جوان از كدام خاندان بود ؟ پدر و مادر او چه كسانى بودند زيرا هرگز باور نمىكردند كه جوانى به آن دليرى و مردانگى پسر پيرمرد ترسان كاردانى همچون كراسوس باشد .\r\nاين پيش‌آمد روميان را به يك بار از كار انداخت . زيرا به جاى آنكه خشم گيرند و غيرت كنند ترس و لرز سراسر دلهاى آنان را فرا گرفت . اگرچه گفته‌اند كراسوس در اين هنگام كارى كه از او انتظار نمىرفت كرد . زيرا همين‌كه سر را ديد جلو صفها دويده داد زد :\r\nاى هموطنان من ! اين يك گزندى است كه به خود من رسيده ، به شكوه و سرفرازى روم تا شما زنده‌ايد گزندى نخواهد رسيد . اگر كسى از شما دلش از اين مىسوزد كه من بهترين پسران خود را از دست داده‌ام به جستن كينه او از دشمن بكوشد و سزاى اين ستمكارى آنان را بدهد . هرگز نبايد اندوه گذشته را خورد . زيرا هر كسى كه در راه مقصود بزرگى\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nمىكوشد آسيبهاى بزرگ مىبيند . مگر نه آنكه لوكولوس « 1 » بىآنكه خونى از سپاهيانش ريخته شود بر تيكران دست يافت ؟\r\nمگر نه پدران ما هزار كشتى را بر سر جزيره سيكيليا غرق كردند و سرداران و سركردگان بزرگى را در ايتاليا از دست هشتند .\r\nآيا هيچ يك از اين زيانها باعث آن گرديد كه چشم از پيش‌رفت و شهرگشايى بپوشند ؟\r\nروم به اين بلندى نه به يارى بخت رسيده بلكه ايستادگيها و پافشاريها در برابر خطر او را به اين جايگاه رسانيده است .\r\nهنگامى كه كراسوس اين سخنان را براى تحريك سپاه مىگفت كمتر يكى از آنان توجه به آنها داشت و چون فرمان خروشيدن داد كه آماده جنگ شوند ، ديگر شكى نماند كه آن سپاه پاك خود را باخته ، زيرا جز خروش سست و بىمايه‌اى از ايشان برنخواست .\r\nبا آنكه خروش دليرانه دشمن سخت بلند بود . و چون جنگ برخاست نوكران و بستگان از اشكانيان اين سو و آن سو تاخته تير مىانداختند و سوارگان هم در صف پيشين با نيزه‌هاى خود جنگ مىكردند و بدينسان روميان را توده‌وار به هم نزديك مىساختند مگر كسانى از اينان كه مرگ را با تير نه پسنديده به دشمن هجوم مىكردند ، ولى از اينان هم كارى ساخته نبود و زود كشته مىشدند ، زيرا نيزه‌هاى كلفت و نيرومند زخمهاى كشنده مىزد و چه بسا كه از يك كس گذشته به ديگرى فرو مىرفت .\r\nبدينسان جنگ مىكردند تا شب به ميان درآمده اشكانيان يك آن شب را به كراسوس مهلت دادند كه بر پسر خود گريه كرده و خوب بيانديشد كه آيا خود او به نزد ارشك مىرود يا بكشندش و ببرندش .\r\nاين بود نزديك به روميان لشكرگاه زدند و از آن فيروزى بسيار شادمان بودند . ولى روميان شب بسيار غمناكى داشتند كه نتوانستند مردگان را به خاك سپارند و نه چاره به زخميان كه بسيارى از آنان به سختى جان مىسپردند انديشيدند .\r\nهر كسى در انديشه فرداى خود بود . زيرا هيچ‌گونه راهى براى رهايى نداشتند و نمىدانستند كه آيا تا روشنى بامداد منتظر باشند يا شبانه راه دشت و بيابان را پيش گيرند . و آنگاه زخميان گرفتارى ديگرى براى اينان بود كه اگر آنان را همراه مىبردند بايستى در راه\r\n\r\n\r\n","description":"","footnote":"\r\n( 1 ) .  Lucullus  داستان او با تيكران ياد كرده شد .\r\n","page_name":" 440 ","page_number":440},
  {"content":"\r\n\r\nآهسته باشند و اگر مىگزاردند ناله‌ها و فريادهاى آنان خود نشانى براى دشمن بود كه گريختن اينان را بداند . همگى آرزو داشتند كراسوس را ببينند و انديشه او را بدانند اگرچه همه مىدانستند كه مايه آن بدبختى جز او نبوده .\r\nدر اين حال كراسوس جبه را به تن خود پيچيده و به گوشه‌اى خزيده بود و شايد كسانى اين حال او را نشانى از گوناگونىهاى روزگار مىدانستند . ولى جز ميوه نادانيهاى خود او نبود .\r\nزيرا مردى كه به ميليونهاى بسيارى از مردمان برترى داشته و تنها از دو تن پايين‌تر شمرده مىشد و به اين پايين‌ترى خرسندى نمىداد ، كنون بدينسان پست‌تر و پايين‌تر از همه گرديده بود .\r\nاوكتاويوس « 1 » جانشين ( معاون ) او و كاسيوس بدانجا آمدند كه مگر تسليتى به او بدهند و رائى درباره پيش‌آمد بزنند . و چون او را در اين حال يافتند خود آنان سركردگان ديگر را گرد آورده سرانجام قرار بر روانه شدن دادند كه بىآنكه كوسى بزنند و صدايى درآورند كوچ كنند .\r\nتا ديرگاهى صدايى در ميان نبود ولى چون ناتوانان و درماندگان چگونگى را دانستند به ناله و فرياد برخاسته چنان شيون نمودند كه تو گويى دشمن در پشت سر آنان مىباشد .\r\nسراسر لشكر را ترس فرا گرفته گاهى راه مىپيماييدند و هنگامى به ترس افتاده به صف‌آرايى برمىخاستند ، هنگامى زخميان را كه همراه آمده بودند برداشته زمانى مىگزاردند و بدينسان فرصت از دست مىدادند مگر سيصد تن سواره كه بر سر اگناتيوس « 2 » بودند و او با شتاب راه مىپيمود و نيم‌شب به بيرون شهر كارهاى رسيده به دروازه نزديك شده به زبان رومى پاسبانان را آواز كرده و به كوپونيوس « 3 » حاكم شهر چنين پيغامى داد :\r\nكراسوس جنگ بسيار سختى با اشكانيان كرده . سپس بازنايستاده راه خود را به سوى زاوكما پيش گرفت و با شتاب رفته خويشتن و آن سوارگان را از خطر رهايى داد . ولى از اينكه سردار خويش را در آنچنان حالى تنها گزارده بود نام بدى پيدا كرد ، از آن سوى كوپونيوس چون آن پيام را شنيد اگرچه خبرى از شكست نبود ولى از آن شتاب اگناتيوس به شك افتاده دانست كه حادثه بدى روى داده و به سپاهيان خود دستور داد كه آماده بايستند و چون دريافت كه كراسوس رو به سوى آنجا دارد به پيشواز رفته با لشكر به درون شهرش آورد .\r\n\r\n\r\n","description":"","footnote":"\r\n( 1 ) .  Octavius \r\n( 2 ) .  Egnatius \r\n( 3 ) .  Coponius \r\n","page_name":" 441 ","page_number":441},
  {"content":"\r\n\r\nاما اشكانيان اگرچه شبانه كوچيدن روميان را دانستند از دنبال آنان نيامدند ، ولى همين‌كه روز شد آهنگ لشكرگاه كرده باز ماندگانى را كه كمتر از چهار هزار كس نبودند از شمشير گذرانيدند .\r\nسپس با اسبان چابك خود راه افتاده گروه بسيارى از درماندگان را در راه به دست آوردند . وارگونتينوس « 1 » يكى از سركردگان شب هنگام با چهار دسته از سپاهيان راه افتاده و راه را گم كرده بود و اين زمان بر روى پشته‌اى به محاصره اشكانيان افتاده و همگى كشته گرديدند مگر بيست تن از آنان كه از جان گذشته با شمشيرهاى كشيده خود را به تيپ دشمن زدند و اينان از آن دليرى در شگفت شده و به دلخواه راه به روى آنان باز كردند و تنها اين بيست تن بود كه رهايى يافته خود را به شهر كارهاى رسانيدند .\r\nدر اين هنگام يك خبر دروغى به سورنا رسيد به اين مضمون كه كراسوس با سركردگان خود بدر رفته‌اند و آنان كه در كارهاى مانده‌اند جز يك مشت سپاهيان درهم و بيچاره‌اى نمىباشند كه در خور دنبال كردن نيستند . سورنا از اين خبر به تشويش افتاد زيرا كه فيروزمندى خود را ناانجام مىديد . براى آنكه چگونگى را درست دريافته بداند كه آيا كارهاى را به محاصره بگيرد يا از دنبال كراسوس بشتابد يكى از ترجمان خود را به نزديك ديوار شهر فرستاده دستور داد كه به زبان لاتين كراسوس يا كاسيوس را آواز داده بگويد كه سورنا سردار ايرانى مىخواهد با آنان گفتگو نمايد ، كراسوس چون اين خبر را شنيد بيدرنگ آن را پذيرفت .\r\nدر اين هنگام يك دسته از عرب كه پيش از آن به لشكرگاه روم آمد و شد كرده و كراسوس و كاسيوس را خوب مىشناختند نزديك آمده از بيخ ديوار با كاسيوس سخن گفتند كه سورنا سردار ايران مىخواهد به شما راه بدهد تا آسوده كوچ كنيد به اين شرط كه شما با پادشاه ايران آشتى كرده پيمان ببنديد كه هر چه سپاه در بين النهرين داريد از آنجا برداريد و اين خود به صرفه هر دو سوى مىباشد كه به يك بار آسوده شوند .\r\nكاسيوس پيشنهاد را پذيرفته خواهش كرد كه هنگامى قرار داده شود تا سورنا با كراسوس در يك جا با هم نشسته گفتگو را به پايان برسانند تازيان با اين پيام نزد سورنا برگشتند و او از دانستن اينكه كراسوس در آن شهر است شاد گرديده دل به محاصره آنجا بست .\r\n\r\n\r\n","description":"","footnote":"\r\n( 1 ) .  Varguntinus \r\n","page_name":" 442 ","page_number":442},
  {"content":"\r\n\r\nفردا سورنا به نزديك ديوارها آمده و به روميان دشنام داده مىگفت اگر مىخواهيد من بر شما ببخشم بايد كراسوس و كاسيوس را دست بسته به من بسپاريد روميان چون دانستند كه مقصود ريشخند و طعنه بود سخت غمناك گرديدند و با كراسوس گفتگو كرده از او خواستار شدند كه از اميد بيجايى كه به يارى اينان دارد چشم بپوشد و تصميم به كوچيدن و گريختن بگيرد .\r\nاين تصميم كه بايستى در پرده بماند و كسى پيش از حركت آن را نداند كراسوس اندروماخوس « 1 » نامى را كه مرد خيانتكارى بود از آن خبردار ساخته به جاى خويش كه هم او را براى خود راهنما برگزيد . اشكانيان تا مىتوانستند روميان را مىپاييدند ولى اين مخالف رسم ايشان بود كه شب جنگ نمايند و شبانه جنگ نمىتوانستند به همين جهت بود كراسوس شب را براى كوچيدن برگزيد .\r\nولى اندروماخوس چون با روميان بيرون آمد همه مىكوشيد آنان را دور نبرد و از اشكانيان بسيار دور نسازد و اين بود آنان را مىگردانيد و به اين سو و آن سو مىپيچانيد تا به ميان لجنزارى رسانيده در آنجا گرفتار سختى و زحمت گردانيد .\r\nبرخى از ايشان كه آن آواره گردانى اندروماخوس را ديدند ، نادرستى او را دريافته از پيروى باز ايستادند . از جمله كاسيوس از راه به كارهاى بازگشته راهنمايانى از عرب به او گفتند بايد منتظر شد تا ماه از برج كژدم ( عقرب ) بيرون رود .\r\nكاسيوس گفت من از كمان ( قوس ) بيشتر مىترسم . « 2 » اين گفته با پانصد سوار راه سوريا را پيش گرفته خود را رها كرد . نيز كسانى راهنمايان درستكارى پيدا كرده خود را به كوه سيناك « 3 » رسانيده پناهگاهى براى خود به دست آوردند و اينان پنج هزار تن به سركردگى او كتاويوس بودند كه مرد دلير و جوانمردى بود .\r\nاما كراسوس بيچاره تا هنگام روشنى راه رفته و باز در ميان سختيها گرفتار مانده و هنوز فريب اندروماخوس را مىخورد . اين زمان بر سر او چهار دسته پياده و اندكى سواره و چهار\r\n\r\n\r\n","description":"","footnote":"\r\n( 1 ) .  Andromachus \r\n( 2 ) . اين عادت از باستان زمان بوده كه در زمان « قمر در عقرب » سفر نمىكردند و همان است كه منجمان در تقويمها مىنگارند . و چون پس از عقرب برج قوس ( كمان ) مىآيد كاسيوس گفته « من از كمان بيشتر ترس دارم . »\r\n( 3 ) .  Sinnaca \r\n","page_name":" 443 ","page_number":443},
  {"content":"\r\n\r\nسرهنگ بازمانده بود . به‌هرحال با سختى خود را به راه رسانيده و با آنكه از او كتاويوس تنها به اندازه يك ميل و نيم دور بود به نزد او نرفته خود را به پشته ديگرى رسانيد كه پناهگاه خوبى نبود و جلو سوارگان دشمن را نمىگرفت .\r\nاو كتاويوس از دور چگونگى را مىديد و چون سردار خود را در خطر يافت با آنكه خود او را دنبال مىكردند از يارى باز نايستاده نزد او شتافت هم از پشت سر سپاهى سستى و بيعارى را بر خود نپسنديده از پناهگاه خويش فرود آمدند و با اشكانيان به زد و خورد برخاسته و آنان را از آن پشته پايين راندند و پيرامون كراسوس را گرفته و با سپرهاى خود ديوارى گرد او كشيدند و با آواز بلند همى گفتند .\r\nتا يكى از روميان زنده است هرگز تيرى به تن سردارمان نخواهد رسيد .\r\nدر اينجا سورنا ديد اشكانيان چندان ميلى به جنگ ندارند و از آن سو روميان اگر جنگ را تا شب دوام دهند شب خواهند توانست خود را به كوهستان كشيده از دست او بيرون بروند .\r\nاين بود دست به دامن حيله زده چند تن از گرفتاران را كه در لشكرگاه اشكانى بودند آزاد ساخت و اينان از دو تن از اشكانيان كه با هم گفتگو داشتند شنيده بودند كه پادشاه اشكانى مايل نيست بيش از اين با روميان دشمنى نمايد بلكه مايل است كه كراسوس را ميانجى ساخته پيمان آشتى ببندد .\r\nپيداست كه اين گفتگو هم تدبيرى بوده است . بارى اشكانيان دست از جنگ نگاه داشتند و خود سورنا با سركردگان سوار شده با روى مهرآميز به پشته نزديك شدند . سورنا كمان خود را باز كرده دست بلند نموده كراسوس را بخواند كه نزد او بيايد و با هم گفتگويى بنمايند و چنين گفت كه زد و خورد كه روى داده با اجازه پادشاه نبوده و تنها براى آزمايش دليرى و مهارت سپاهيان به چنان كارى برخاسته شده . كنون هم بايد به مهر و آشتى كوشيده پيمانى در ميانه بسته شود تا روميان آسوده و آزاد به شهرهاى خود بازگردند .\r\nاين گفته‌ها را ديگران به شادى پذيرفتند و همگى اصرار داشتند كه هر چه زودتر به گفتگوى آشتى آغاز شود . ولى خود كراسوس چون آزموده‌تر از ديگران بود و جهتى براى چنان مهر و پاكدلى در ميان نمىديد گوش به آنها نداده به انديشه فرو رفت .\r\nليكن سپاهيان به فرياد برخاسته ايراد گرفتند كه براى چه آنان را به جنگ برانگيخته به دم شمشيرها و نيزه‌هاى دشمن مىدهد و خويشتن جسارت آن ندارد با مرد تهيدست و بىابزارى روبرو شود ؟\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nكراسوس نخست نرمى نموده گفت شما اگر تا شب شكيبا باشيد آن هنگام مىتوانيم كه خود را به كوه‌ها بكشيم كه سواره در آنجا به آسانى تاخت نتواند و بدينسان از آسيب دشمن آسوده باشيم و شما نبايد چنين راهى را از دست بدهيد .\r\nولى سپاهيان گوش به سخن او ندادند و سپرهاى خود را به هم كوبيده به تهديد برخاستند كراسوس ناگزير شده خواهش آنان را پذيرفت و چون خواست برود چنين گفت :\r\nشما اى اوكتاويوس و پترنيوس « 1 » كه مىبينيد من ناچار به اين راه مىروم اگر جان از اين معركه بدر برديد به همه كس بگوييد كه مايه نابودى من بيش از فشار دشمن نافرمانى سپاه خودم بود .\r\nولى اوكتاويوس از او جدا نشده همراه پترونيوس از پشته پايين آمدند . لكتوران « 2 » خود كراسوس فرمان داد بروند در پايين نخست كسى را كه ديدار كردند دو يونانى نيمه‌خون « 3 » بودند كه هر دو از اسب پايين جسته احترام بسيارى كردند و به زبان يونانى گفتند :\r\nخوب است كسى را پيش از خود بفرستيد تا ببيند آيا سورنا كه به سوى شما مىآيد پيرامونيان او ابزار جنگ با خود دارند يا نه .\r\nكراسوس چنين گفت :\r\nمن اگر اندك علاقه‌اى به زندگى داشتم خودم را به دست شماها نمىسپردم .\r\nسپس دو برادرى را كه نام روسكيوس « 4 » داشتند فرستاد تا بپرسند همراه چند كسى با سورنا ديدار خواهد شد و شرط گفتگو چه خواهد بود ؟ سورنا فرمان داد اين هر دو را دستگير نمودند و خويشتن با سركردگان بزرگ بر اسب نشسته نزديك آمد و به كراسوس درود رانده چنين گفت :\r\nاين چگونه مىشود يك سردار رومى پياده باشد و من و بستگانم سوار باشيم ؟\r\nكراسوس گفت هيچ خطايى روى نداد ما هر كدام به رسم كشور خود رفتار كرده‌ايم ، سورنا گفت :\r\n\r\n\r\n","description":"","footnote":"\r\n( 1 ) .  Petronius \r\n( 2 ) . در جاى ديگرى گفته‌ايم لكتوران كسانى از سركردگان بودند كه در جلو يا فرمانده يا كونسول تبر به دوش راه مىرفتند .\r\n( 3 ) . مقصود آن است كه از يك سوى يونانى بودند از سوى پدر يا از سوى مادر .\r\n( 4 ) .  Roscius \r\n","page_name":" 445 ","page_number":445},
  {"content":"\r\n\r\nاز اين پس يگانگى ميانه شما و پادشاه ما خواهد بود ، ولى شما با من بايد بياييد تا به سوى رود رفته آن را درست ببينيد . زيرا شما روميان شرطهايى كه مىكنيد زود فراموش مىنماييد .\r\nاين گفته دست خود را به سوى كراسوس دراز كرد كراسوس فرمان داد يكى از اسبهاى او را بياورند سورنا گفت نيازى به آن نيست و اسبى را با لجام زرين پيش كشيده چنين گفت :\r\nآقاى من پادشاه اين اسب را به شما پيشكش مىسازد نوكرانى كراسوس را با زور بر اسب نشاندند و خودشان از چپ و راست راه پيموده بر اسب تازيانه مىكشيدند كه تندتر برود .\r\nاو كتاويوس پيش دويده لگام اسب را برگرفت و پترنيوس و ديگران نيز رسيده خواستند اسب را نگاه بدارند و كسانى را از دشمن كه پيرامون كراسوس را گرفته بودند دور برانند از اين كوشش و كشاكش هنگامه پديد آمده سپس زد و خورد برخاست . او كتاويوس شمشير كشيده يكى از نوكران را بكشت و ديگرى از آنان از پشت سر حمله كرده او كتاويوس را بكشت . پترنيوس ابزار جنگى نداشت و با ضربتى كه بر زره سينه‌اش زدند از اسب درغلطيد ولى گزندى نديد . كراسوس را نيز يكى از اشكانيان كه نام پوماكساثرس « 1 » داشت بكشت . برخى كشنده را كس ديگرى نام برده پوماكساثرس را گفته‌اند كه سر و دست راست او را بريده . همه اينها پندار است نه خبر . زيرا آنان كه در آنجا بودند كسى فرصت آنكه به اين چيزها نگاه كرده و دريابد نداشت . همه پيرامونيان كراسوس يا كشته شدند و يا راهى پيدا كرده به پشته نزد ياران خود گريختند ، اشكانيان آهنگ پشته كرده و چنين پيغام دادند ، كراسوس بسزايى كه سزاوارش بود رسيد . كنون شما اگر پايين آمده خود را بسپاريد آسوده به خانه‌هاى خود بر مىگرديد ، روميان برخى پايين آمده خود را به دست دشمن سپردند ، برخى شبانه از اين سو و آن سو به در رفتند . ولى كمتر يكى از اينان به خانه‌هاى خود رسيدند . و ديگران را تازيان در بيابان شكار كرده بكشتند .\r\nگفته‌اند روى هم رفته بيست هزار مرد كشته شده ده هزار هم دستگير افتاد .\r\nسورنا سر كراسوس و دست او را به ارمنستان نزد پادشاه هوروديس فرستاد و اين سر هنگامى به ارمنستان رسيد كه هوروديس با آرتاوازد پادشاه ارمنستان آشتى كرده خواهر او را براى پسر خود به زنى گرفته و جشن عروسى برپا ساخته بودند . « 2 »\r\n\r\n\r\n","description":"","footnote":"\r\n( 1 ) .  Pomaxathres \r\n( 2 ) . اين بخش از نوشته‌هاى پلوتارخ كوتاه كرده شده .\r\n","page_name":" 446 ","page_number":446},
  {"content":"\r\n\r\nاين بود داستان اندوه‌انگيز كراسوس و لشكركشى او . ولى خداى دادگر از آن باز نايستاد كه پاداش اين ستمگرىهاى هوروديس و سورنا را بدهد . زيرا ديرى از اين نگذشت كه هوروديس بر شكوه و پيشرفت سورنا رشك برده او را بكشت .\r\nخود نيز چون پسر خويش پاكوروس « 1 » را در جنگى با روميان از دست داد گرفتار درد استسقا شد .\r\nپسر ديگرش فراهات « 2 » كه در آرزوى كشتن او بود گياه گرگ خفه‌كن « 3 » به او داد و قضا را اين زهر درمان آن درد بود و پادشاه از استسقا بهبودى يافت .\r\nفراهات اين زمان راه نزديك‌ترى پيش گرفته او را خفه نمود .\r\n\r\n\r\n","description":"","footnote":"\r\n( 1 ) .  Pacorus \r\n( 2 ) .  Phraates \r\n( 3 ) .  Acenit  نام اين درمان را در فارسى ندانستيم در لغت عربى نام « خائق الدئب » دارد و ما ترجمهء آن را آورده‌ايم .\r\n","page_name":" 447 ","page_number":447},
  {"content":"\r\n . \r\n","description":"","footnote":"","page_name":" 448 ","page_number":448},
  {"content":"\r\n\r\n\r\nآنتونيوس\r\n\r\n","description":"","footnote":"","page_name":" 449 ","page_number":449},
  {"content":"\r\n\r\n« 1 » پس از آنكه قرارداد ميانه انتونيوس و او كتاويوس ولپيدوس « 2 » انجام گرفت انتونيوس ونتيديوس « 3 » را روانهء آسيا ساخت تا جلو پيشرفت اشكانيان را بگيرد . « 4 » و خود او در روم بود تا\r\n\r\n\r\n","description":"","footnote":"\r\n( 1 ) . پس از كشته شدن كراسوس ميانه پومپيوس و قيصر كشاكش افتاده پومپيوس از روم گريخته در يكى از بندرهاى مصر كشته گرديد . چنان‌كه اين داستان را در جاى خود ديديم و از آن پس قيصر يگانه فرمانرواى روم بود تا كشته گرديد . پس از آن سه كس ديگر كه يكى او كتاويوس قيصر ( نوه برادر يا خواهر قيصر بزرگ ) و ديگرى انتونيوس و سومى لپيداس بوده سررشته‌دار كارهاى روم گرديدند و پس از كشاكشهايى كه در ميانه روى داد ، سرانجام سراسر كشور پهناور روم را در ميان خود سه بخش كردند . بدينسان كه خود روم به دست اوكتاويوس و سوريا و آسياى كوچك به دست انتونيوس و افريقا به دست لپيداس باشد و چون زن انتونيوس به تازگى مرده بود اوكتاويا خواهر اوكتاويوس را به زنى گرفت .\r\nولى او يك گرفتارى سختى داشت و آن كلئوپترا در مصر بود . اين زن كه بىاندازه زيبا و در كار دلربايى بىاندازه زبردست بوده و اين هنگام تاج و تخت خاندان بطلميوس به دست او افتاده بود انتونيوس را گرفتار عشق خود ساخته و اختيار او را پاك از دست گرفته بود . چنان‌كه انتونيوس هر زمان كه به مصر مىرفت همه كارهاى خود را فراموش ساخته به كامگزارى با وى بسنده مىكرد . اما حال اشكانيان در اين زمان و رابطه آنان با روميان پس از داستان كراسوس . اين زمان اشكانيان به حمله پرداخته و چون سراسر بين النهرين از آن ايشان شده بود لابينيوس سپهسالار اشكانى با لشكرگاه انبوهى از رود فرات گذشته در سوريا به پيشرفت آغاز كرده بود و خبرهاى بيمناك پيشرفتهاى او به انتونيوس و ديگران مىرسيد كه بازمانده داستان آنها را در متن خواهيم ديد .\r\n( 2 ) .  Lep idus \r\n( 3 ) .  Ventidius  اندكى از سرگذشت و نژاد و تبار او در متن خواهد آمد .\r\n( 4 ) . شگفت است كه در تاريخهاى ارمنى آن پيشرفت را كه اشكانيان اين زمان در بين النهرين و سوريا كرده بودند به نام خودشان مىنويسند و يكى را از سركردگان ارمنى نام مىبردند كه اين پيشرفتها با دست او\r\n","page_name":" 450 ","page_number":450},
  {"content":"\r\n\r\nپس از ديرى اوكتاويا را كه تازه دخترى زاييده بود همراه برداشته روانه يونانستان گرديد . در آنجا در آتن زمستان را به سر مىبرد تا مژده به او رسيد كه ونتيديوس اشكانيان را در جنگ شكسته ولابينيوس « 1 » را با فارناياتيس « 2 » كه بزرگ‌ترين سردار هوروديس بود كشته است .\r\nاز اين مژده در يونانستان جشن بزرگى برپا ساخت . در اين ميان پاكوروس « 3 » پسر پادشاه اشكانى كه با سپاه انبوهى آهنگ سوريا كرده بود در خاك كوروستيكا « 4 » با ونتيديوس روبه‌رو گرديده جنگ سختى كردند . ونتيديوس بسيارى از سپاه او را كشته خود او را نيز نابود ساخت .\r\nاين فيروزى يكى از كارهاى تاريخى روميان به شمار است و بدين فيروزى بود كه جبران شكست كراسوس را كرده كينه از اشكانيان باز جستند . اشكانيان پس از اين سه شكست پياپى ديگر پاى باز پس كشيده درون ماد و بين النهرين بايستادند .\r\nونتيديوس نخواست بيش از اين پيش‌آمد از بخت بهره‌يابى كند تا آنتونيوس با او بر سر رشك نباشد و لشكر را بر سر كسانى كه از روم برگشته بودند رانده بار ديگر آنان را زيردست روم گردانيد .\r\nاز جمله انتيوخوس پادشاه كوماگنى « 5 » را در شهر سارموساتا « 6 » گرد فرو گرفت .\r\nآنتيوخوس هزار تالنت پيش‌كش فرستاده بخشايش خواست و به گردن گرفت كه هميشه فرمانبردارى از آنتونيوس نمايد ولى ونتيديوس آن را نپذيرفته پاسخ داد كه چون آنتونيوس آهنگ اين سوى كرده و در راه است و چنين پيغام فرستاده كه من با تو هيچگونه پيغام نبندم اين است تو بايد كسى نزد انتونيوس بفرستى .\r\nآنتونيوس اين كار را براى آن كرده بوده كه بارى اين فيروزى به نام او انجام گرفته همه فيروزيها بهره ونتيديوس نباشد .\r\nبه‌هرحال محاصره به درازا انجاميده مردم شهر چون از زينهار نوميد گرديدند از جان گذشته دليرانه بكوشيدند تا آنجا كه آنتونيوس از دست يافتن به ايشان نااميد شده و از اينكه آن\r\n\r\n\r\n","description":"","footnote":"\r\nبوده . ولى از اين نگارشهاى پلوتارخ پيداست كه دروغ است .\r\n( 1 ) .  Labienus  چنان‌كه برخى نوشته‌اند اين سردار رومى بوده و به ايران آمده بود .\r\n( 2 ) .  Pharnapates \r\n( 3 ) .  Pacorus  پسر شاه اشكانى\r\n( 4 ) .  Cyrrhestica  بخشى از سوريا بوده .\r\n( 5 ) .  Commagene  بخشى از سوريا بوده .\r\n( 6 ) .  Sarmosats  دو شهر با اين نام بوده كه تازيان سميساط خوانده‌اند در اينجا سيمساط سوريا منظور است .\r\n","page_name":" 451 ","page_number":451},
  {"content":"\r\n\r\nخواهش را نپذيرفته بود پشيمان گرديد و با آنتيوخوس به سيصد تالنت قرار داده دست از محاصره بازداشت و دستورهايى براى كارهاى سوريا داده به آتن بازگشت و يونتيديوس پاداشى را كه سزاوار بود داده او را به روم باز فرستاد تا در آنجا احترامى را كه شايسته كارهاى او بود دريابد .\r\nونتيديوس در آن روز يگانه مردى بود كه بر اشكانيان فيروزى يافته بود .\r\nنژاد او شناخته نبود ولى در سايه پيوستگى با آنتونيوس پيشرفت كرده بدانسان فرصت به دست آورده كه گوهر خود را نشان دهد و كارهاى بزرگى را به انجام رساند .\r\nاين هنرنمايى او انديشه مردم را درباره انتونيوس و قيصر تغيير داده همگى دانستند كه نيكبختى آنان بيشتر از رهگذر داشتن ياوران تواناست نه از رهگذر كاردانى خودشان ، زيرا سوسيوس « 1 » نيز پيشرفتهاى فراوانى كرد . كانيديوس « 2 » كه آنتونيوس او را در ارمنستان گزارده بود فيروزيهاى بسيار يافته ارمنيان را بشكست . نيز پادشاهان البانيا و ايبريا را شكسته فيروزانه در قفقاز پيش رفت و بدينسان نام آنتونيوس در ميان مردمان آنجا شهرت فراوان يافت .\r\nليكن در اين ميان خبرهاى ناخوشى از رهگذر قيصر رسيده آنتونيوس بار ديگر از او بددل شد و با سيصد كشتى آهنگ ايتاليا كرد . و چون از بندر برندسيوم او را راه ندادند روانه بندر تارنتوم « 3 » گرديد .\r\nزن او اوكتاويا كه از يونان همراهش آمده بود اجازه گرفت كه به ديدار برادر بشتابد و او اين زمان گذشته از دختر دومى كه براى شوهر خود زاييده بود بچه‌اى آبستن بود و چون در راه كه روانه بود به قيصر برخورد كه دو دوست خود آگرپيا « 4 » و مايكناس « 5 » را همراه داشت اوكتاويا آن دو تن را كنار كشيده با ديده‌هاى پر اشك و با شيون با آنان به گفتگو درآمده چنين گفت :\r\nمن نيكبخت‌ترين زن در جهان بودم و كنون مىروم كه بدبخت‌ترين زن گردم .\r\nتاكنون هر كسى مرا به آن چشم مىديد كه زن و خواهر دو فرمانرواى بزرگ روم مىباشم . ولى اكنون اگر فتنه‌انگيزيها پيشرفت كند و جنگ برپا شود به‌هرحال من آسيب خواهم ديد . زيرا هر يكى از دو سوى كه فيروزمند درآيد من باخته خواهم بود .\r\n\r\n\r\n","description":"","footnote":"\r\n( 1 ) .  Sossius \r\n( 2 ) .  Canidius \r\n( 3 ) .  Tarentum  بندر ديگرى از ايتاليا كه در رديف برندسيوم و بسيار معروف بوده .\r\n( 4 ) .  Agrippa \r\n( 5 ) .  Maecenas \r\n","page_name":" 452 ","page_number":452},
  {"content":"\r\n\r\nاين گريه و لابه او بر قيصر كارگر افتاده از سر جنگ برخاست و به آهنگ ديدار دوستانه با آنتونيوس روانه تارنتوم گرديد .\r\nكسانى كه در آنجا بودند از رسيدن اين دو سپاه به يكديگر تماشاى شگفتى كردند . زيرا از يك سوى لشكر بسيار انبوهى در كنار دريا صف كشيده و از آن سوى يك دسته كشتيهاى جنگى در روبه‌روى آنان در آب پهلوى هم ايستاده و بااين‌حال جز نوازش و مهربانى در ميان نبود و سپاهيان با هم درآميخته به هم‌ديگر درود مىگفتند و شاديها از ديدار يكديگر مىنمودند .\r\nنخست آنتونيوس بزم آراست و قيصر به پاس احترام خواهر خود آن را پذيرفت . سرانجام در ميان آنان پيمانى چنين بسته شد .\r\nقيصر دولگيون از سپاه خود را به آنتونيوس براى جنگهاى او با اشكانيان بسپارد .\r\nآنتونيوس هم صد تا كشتى زره‌پوش خود را به قيصر واگزارد . اوكتاويا گذشته از اينها بيست كشتى سبك از شوهرش براى برادرش گرفته از برادرش نيز هزار تن سپاهى پياده براى آنتونيوس گرفت . و چون اين كارها انجام يافت قيصر بىدرنگ پومپيوس « 1 » در سيكيليا « 2 » جنبش كرد .\r\nآنتونيوس نيز اوكتاويا را با بچه‌هايش و بچه‌هايى كه خود او از زن پيشين داشت به پرستارى قيصر سپرده خويشتن به آهنگ آسيا روانه گرديد .\r\nآن دلدادگى او به كلئوپترا كه مدتها بود از سختى خود كاسته و چنين مىنمود كه جاى خود را به انديشه‌هاى گرانمايه ديگر داده از نزديك شدنش به سوريا بار ديگر سختى گرفت و آتش خاموش شده عشق دوباره افروختن آغاز كرد .\r\nاين بود كه شكيبايى نتوانسته و دانش و خرد را پشت گوش انداخته فونتيوس كاپيتو « 3 » را براى آوردن آن زن روانه مصر ساخت . و چون كلئوپترا به سوريا رسيد پيش‌كشهاى بسيار گزافى به او كرد . بدينسان كه فينيكيا و سورياى پايين « 4 » و جزيره كوپرس ( قبرس ) و بخش بزرگى از كيليكيا و آن بخش از يوديا « 5 » است كه بلسان بار مىدهد و آن بخش از عربستان كه\r\n\r\n\r\n","description":"","footnote":"\r\n( 1 ) .  Pmpius  اين خبر از پومپيوس معروف است .\r\n( 2 ) .  Sicilia  همان جزيره‌اى است كه در كتابهاى فارسى و عربى به نام « صقليه » معروف گرديد .\r\n( 3 ) .  Fonteius Capito \r\n( 4 ) .  Goele - Syria \r\n( 5 ) .  Judaea  بخشى از سوريا مقصود است كه نشيمن جهودان بوده و امروز به نام فلسطين خوانده مىشود .\r\n","page_name":" 453 ","page_number":453},
  {"content":"\r\n\r\nنشيمن نبطيان « 1 » است و تا دريا كشيده مىشود همه اينها را به وى بخشيد و اين كار پومپيوس به روميان سخت گران آمد . زيرا اگرچه او به كسان بسيارى پادشاهىها بخشيده و كشورها داده و نيز پادشاهانى را از فرمانروايى بىبهره ساخته بود .\r\nاز جمله آنتيگونوس « 2 » پادشاه بود كه فرمان داد گردنش را زدند و اين كيفر را براى نخستين بار درباره او به كار بستند . ولى هيچ يك از آن بخششها و كارها ماننده اين يكى شرم‌آور نبود .\r\nروميان خشمناك شدند و اين خشم آنان بيشتر گرديد ، زمانى كه دانستند كلئوپترا دو بچه در يك شكم از او زاييده كه يكى را الكساندر و ديگرى را كلئوپترا نام داده و باز يكى را آفتاب و ديگرى را ماه لقب نهاده‌اند . ولى خود آنتونيوس كه مىدانست براى اين كار بسيار شرم‌آور چه رنگ دلنشينى بدهد چنين مىگفت :\r\nروم از راه كشور بخشى بيشتر بزرگى مىيابد تا از راه كشورستانى و بهترين راه براى پر كردن جهان از خون گران‌مايه رومى همين است كه در هر كجا با پادشاهان پيوند كنند و خاندانهاى رومى در ميان آنان پديد آورند .\r\nچنان‌كه خود ما از پشت هركليس « 3 » پديد آمده‌ايم . زيرا هركليس براى پديد آوردن فرزندان به يك زهدان بسنده نكرد و هرگز خود را پا بسته قانونهاى سولون « 4 » و ديگران نساخت . بلكه آزادانه جلو خواهش طبيعت را رها كرد و در سايه اين كار آن همه خاندانها را پديد آورد .\r\nبر سر اشكانيان بياييم : فراهات « 5 » پس از آنكه پدر خود هوروديس را بكشت و رشته فرمانروايى را به دست گرفت بسيارى از اشكانيان از نزد او گريختند كه يكى از آنان\r\n\r\n\r\n","description":"","footnote":"\r\n( 1 ) .  Nabathaean  اينان تاريخ جداگانه مفصلى دارند و به همان نام در كتابهاى عربى هم معروف مىباشند .\r\n( 2 ) .  Autigonus \r\n( 3 ) . هركليس يكى از سرشناس‌ترين قهرمانان افسانه‌هاى يونان و روم مىباشد كه او را پسر زئوس دانسته يك رشته سفرها و لشكركشيها و دليريها و شهر بنيادگزاريها به نام او ياد مىكنند . هم‌چنين خاندانهاى بسيارى در يونان و خاندانهاى پادشاهى ماكيدونى و روميان و پادشاهان لوديا همه خود را از نژاد او مىشمارند\r\nاين است كه انتونيوس هم نژاد خود را به او مىرساند و از اينكه او در هر كجا زنى مىگرفته و خاندانى از خود پديد مىآورده افتخار مىنمايد .\r\n( 4 ) .  Solon  قانونگزار معروف يونان .\r\n( 5 ) .  Fraates \r\n","page_name":" 454 ","page_number":454},
  {"content":"\r\n\r\nمونايسيس « 1 » بود . اين مرد يكى از بزرگان به شمار مىرفت و توانايى بسيار داشت چون از ايران بگريخت نزد انتونيوس پناهنده گرديد .\r\nانتونيوس او را همپايه ثميستوكليس « 2 » گرفته و از اينجا خود را در شكوه و بزرگى مانندهء پادشاهان پيشين ايران شمرد و سه شهر را به ارمغان به او واگذاشت .\r\nلاريسا « 3 » و آريثوسا « 4 » و هيراپوليس « 5 » كه در ديرين زمان بامبوكى « 6 » ناميده مىشد .\r\nولى چون پس از ديرى فراهات به او زينهار داده و به ايران باز خواندش . انتونيوس به خرسندى به او اجازه بازگشت داد و مقصود او از اين كار آن بود كه فراهات فريب خورده چنان بيانگارد كه آرامش و آشتى در ميانه دو دولت هم‌چنان پايدار خواهد ماند .\r\nتنها خواهشى كه از او كرد اين بود كه درفشهاى رومى را كه در شكست كراسوس از روميان گرفته شده باز پس فرستاده هم كسانى را كه دستگير شده و هنوز زنده هستند اجازه بازگشت دهد . و چون اين كارها را كرد كلئوپترا را به مصر فرستاده خويشتن با سپاه آهنگ عربستان و ارمنستان نمود و چون سپاهيان همه به هم پيوستند و نيز پادشاهان زيردست كه خود دسته‌اى بودند و بزرگ‌ترين ايشان آرتاوازد « 7 » پادشاه ارمنستان شش هزار سوار و هفت هزار پياده همراه آورده بود همگى به آنجا رسيدند انتونيوس شمارش و آزمايشى از همه سپاهيان خود كرد كه شصت هزار پياده و ده هزار سواره روميان بودند ( سپاهيان اسپانيا و گول « 8 » نيز رومى شمرده شدند ) و سى هزار پياده و سواره از ديگران به شمار آمد .\r\nولى چنين ساز و برگ بىاندازه و سپاه انبوه كه هندويان را در آنسوى باختريا « 9 » نيز به ترس و لرز انداخته بود همگى در راه عشق كلئوپاترا بيهوده و هدر گرديد .\r\n\r\n\r\n","description":"","footnote":"\r\n( 1 ) .  Monaeses \r\n( 2 ) .  Themistocles  سرگذشت او در بخش يكم ياد گرديد .\r\n( 3 ) .  Larissa  چنان‌كه استرابون نوشته شهر با اين نام بيش از ده جا بوده است ولى پيداست كه در اينجا لاريساى سوريا مقصود بوده است .\r\n( 4 ) .  Arechosa \r\n( 5 ) .  Hierapolis \r\n( 6 ) .  Bambyce \r\n( 7 ) .  Artavasdes  همان نام است كه در سرگذشت كراسوس  Artabazes  نوشته و ما گفتيم درست نيست .\r\n( 8 ) .  Goule  نام قديمى سرزمين فرانسه ، بلژيك و سوئيس و بخشى از آلمان\r\n( 9 ) .  Bactria  مقصود از باختر در اين نگارشهاى يونانيان و روميان بلخ و آن سامانهاست كه چون نزديك زمان اشكانيان پادشاهى جداگانه در آنجا برپا شده از اين جهت شهرت بسيار يافته است و خود كلمه « باختر » يا « باخثر » همان است كه اكنون « بلخ » گرديده .\r\n","page_name":" 455 ","page_number":455},
  {"content":"\r\n\r\nزيرا انتونيوس براى آنكه زمستان را با آن زن به سر دهد در كار خود شتاب زده بود و از اين جهت جنگ را نابهنگام آغاز كرده و به هر كارى كه دست مىزد آن را درست انجام نمىداد و پايان آن را نمىسنجيد و چون مردى كه افسونش دميده يا درمانش خورانيده باشند هوش و دانش خود را از دست داده هميشه حيرت‌زده بود و تو گويى چشم به پشت سر داشته به بازگشتن بيشتر مىكوشيد تا به فيروزى و دست يافتن به دشمن .\r\nنخستين خطاى او اين بود كه سپاهيانى كه دست‌كم هزار ميل راه پيموده و سخت فرسوده شده بودند به جاى آنكه در ارمنستان كه رسيده بودند نگاه دارد تا زمستان را به آسايش پردازند و در بهار زود كه هنوز اشكانيان را از مستانگاه‌ها بيرون نيامده‌اند به ماد بشتابند از شتابى كه داشت ارمنستان را در دست چپ هشته و هيچ‌گونه پاسبانى در آنجا ننشانده يك‌سر روانه آتورپاتگان « 1 » گرديد .\r\nدومين خطاى او اينكه از شتابزدگى ، منجنيق‌ها را كه براى محاصره شهرها دربايست‌ترين ابزار است و هميشه در سيصد گردونه ( ارابه ) در پشت‌سر لشكر كشيده مىشد و از جمله آنها منجنيق « 2 » بزرگى بود كه هشتاد پا بلندى آن بود همه آنها را در پشت سر هشته همراه نياورد .\r\nاينها ابزارهايى بودند كه اگر يكى گم مىشد يا شكست مىيافت درست كردن آنها يا ساختن يكى ديگر نشدنى بود .\r\nزيرا آسياى بالا چوبهايى به آن بلندى يا استوارى بار نمىدهد كه بتوان به مصرف كارى برد . بااين‌حال از شتابزدگى آنها را همراه نياورد و استاتيانوس « 3 » فرمانده گردونه‌ها را با دسته‌اى از سپاه به نگهدارى آنها برگماشت و چون به آتورپاتگان رسيد ، فراهاتا « 4 » را كه شهر\r\n\r\n\r\n","description":"","footnote":"\r\n( 1 ) .  Atropatene  در زمان الكساندر مردى آتوپارت نام در آذربايجان برخاسته و آنجا را از افتادن به دست الكساندر نگهداشت و اين بود كه آن سرزمين را به او نسبت داده آتورپاتگان گفتند « گان » به معنى نسبت است كه سپس اين كلمه آذربايگان گرديده .\r\nاين است كه در نگارشهاى روميان هم آن را به شكل نسبت نوشته  Atropatene  مىآوردند .\r\n( 2 ) . كلمه‌اى كه در اصل انگليسى آورده  Ram  است در كتاب لهجة المعانى كه لغت انگليسى و تركى است آن كلمه را با عبارت « شاهماران يا شاهمردان » معنى مىكند و سپس مىنويسد كه مقصود منجنيق بزرگ است .\r\nاز اينجا مىتوان پنداشت كه نام اين ماشين نزد ايرانيان شاهماران و يا شاهمردان بوده و تركان از فارسى آن نامها را گرفته‌اند .\r\n( 3 ) .  Statianus \r\n( 4 ) .  Phraata  مىتوانستيم بگوييم شكل فارسى اين نام « فراهاتك » بوده كه شهر را به نام فراهات ناميده بودند . ولى در كتابهاى ارمنى به جاى فراهاتا « فراسپ » مىنويسند .\r\n","page_name":" 456 ","page_number":456},
  {"content":"\r\n\r\nبزرگى از آن سرزمين و زن و فرزندان پادشاه ماد « 1 » در آنجا بودند گرد فرو گرفت و خود در اينجا بود كه به خطاى خود پى برده دانست كه از همراه نياوردن آن ابزارها با چه دشوارى روبه‌رو خواهد بود و تنها راهى كه براى جبران آن انديشيد اين بود كه دستور داد پشته‌اى را در برابر باروى شهر از خاك پديد آوردند و اين كار گذشته از آنكه رنج بسيار داشت باعث از دست رفتن فرصت بود .\r\nدر اين ميان فراهات با لشكر انبوهى به آنجا رسيده چون دانست كه گردونه‌ها با منجنيق‌ها در پشته سر گزارده شده يك دسته از سوارگان چالاك را بر سر آنها فرستاد كه ناگهان به آنجا رسيدند و استاتيانوس را كه ايستادگى مىنمود با ده هزار تن از كسان او بكشتند و منجنيقها را درهم شكستند .\r\nگروهى نيز دستگير افتاد كه يكى از آنان پادشاه پوليمون « 2 » بود .\r\nچنين پيش‌آمدى در آغاز كار جنگ روميان و همدستان ايشان را چندان دلشكسته گردانيد و بخت روميان را برگشته دانستند كه آرتاوازد پادشاه ارمنستان با همه سپاهى كه داشت از لشكرگاه كنار كشيد با آنكه او بيش از همه خواستار جنگ بود .\r\nاز آن سوى اشكانيان بر دليرى افزوده بر سر روميان در گرد شهر راندند و از هر سوى بر آنان تنگ گرفتند .\r\nآنتونيوس چنين مىپنداشت كه بيكارى سپاهيان ترس و نوميدى آنان را بيشتر خواهد گردانيد و اين بود كه همه سوارگان را با خود برداشته با ده لگيون و سه دسته از پيادگان سنگين ابزار از پاسبانان خود بيرون تاخت كه هم جستجوى آذوقه نمايند و هم دشمن را نزديك كشيده به جنگ برخيزند و چون يك روزه راه از لشكرگاه دور شدند اشكانيان در آن پيرامونها انبوه بودند و همگى آماده مىايستادند كه چون روميان به راه پردازند بر آنان حمله نمايند .\r\nآنتونيوس فرمان داد كه علامت جنگ را در لشكرگاه برپا نمايند و از آن سو هم دستور داد چادرها را بكنند تا دشمن چنان پندارد كه به جنگ نايستاده به آهنگ سرزمين خود روانه\r\n\r\n\r\n","description":"","footnote":"\r\n( 1 ) . مقصود از اين پادشاه ماد پادشاه اشكانى نيست بلكه چنان كه از نوشته‌هاى استرابون هم برمىآيد خاندان آتورپات تا اين زمان فرمانروايى داشته‌اند .\r\n( 2 ) .  Polemon  نام خود پادشاه است ولى نام كشور او برده نشده .\r\n","page_name":" 457 ","page_number":457},
  {"content":"\r\n\r\nمىشوند . بدينسان سپاه را راه انداخت و چون به جلو دشمن رسيدند اشكانيان شكل ماه نوى ( نيم دايره ) پديد آورده و ايستاده بودند .\r\nآنتونيوس چنين دستور داد كه چون لگيونها به پشت سر سوارگان برسند كه بتوانند پشتيبان آنان باشند سوارگان نايستاده حمله كنند .\r\nاشكانيان آرام ايستاده تماشا مىكردند و چون روميان از جلو آنان مىگذشتند از سامان و آراستگى آنان كه هر صفى پشت صفى را گرفته و همه سپاهيان به يك فاصله از هم دور بودند و همگى آنان نيزه‌ها به دست خاموش و آرام راه مىپيمودند از اين آراستگى سخت در شگفت شدند . و چون علامت جنگ داده شد و سوارگان به يك بار به سوى دشمن برگشتند و خروشهايى درآوردند اشكانيان پافشارى مىكردند و با آنكه روميان بسيار نزديك شدند كه مجال تيراندازى نبود از جاى درنمىرفتند . ولى چون روميان بيشتر نزديك شدند از خروشهاى دلشكاف آنان و از چكاچاك ابزارهاى اسبهاى ايشان بلكه خود سپاهيان هم ترسيدند و ديگر ايستادگى نتوانستند .\r\nآنتونيوس در دنبال كردن ايشان پافشارى بىاندازه كرد و اميدوار بود كه با اين فيروزى جنگ به پايان خواهد رسيد و ديگر اشكانيان به جلو نخواهند آمد و اين بود كه پيادگان چهار ميل و نيم و سوارگان سه برابر آن مسافت از دنبال گريختگان رفتند .\r\nچيزى كه هست با همه آن دنبال كردن بيش از سى تن دستگير نياوردند و از آغاز تا انجام بيش از هشتاد تن از اشكانيان كشته نشد . اين بود كه روميان دلشكسته‌تر گرديده مىگفتند : چرا اگر ما فيروزمند مىشويم نتيجه به اين كمى و بىارجى است . ولى چون شكست مىيابيم زيانش به آن فزونى و سختى است كه در داستان درهم شكستن گردونه‌ها روى داد ؟ !\r\nفردا بنه را برداشته به سوى لشكرگاه در برابر فراهاتا روانه گرديدند ، در راه دسته‌هاى پراكنده‌اى را از دشمن مىديدند و چون جلوتر رفتند دسته‌هاى انبوه‌ترى را ديدند و سپس به لشكر بزرگ و آراسته‌اى رسيدند كه آماده جنگ ايستاده بودند و از هر سوى به اينان حمله آوردند و خود به دشوارى بود كه اينان توانستند خود را به لشكرگاه برسانند .\r\nدر آنجا آنتونيوس خبر گرفت كه يك دسته از سپاهيان در برابر دشمن كه از شهر بيرون تاخته بودند ايستادگى نكرده از ترس جان گريخته‌اند و بدينسان پشته را رها كرده‌اند . سزاى آنان را به آيين ده تن يكى داد و اين بود سپاه را ده بخش كرده از هر دهه يكى را با قرعه بيرون آورده مىكشتند .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nسپس به ديگران آن سزا را داد كه به جاى گندم جيره روزانه را جو دريافت دارند .\r\nاين هنگام جنگ و كشاكش هر چه سخت‌تر گرديده بود و هر دو سوى سخت مىكوشيدند .\r\nولى زمان هرچه درازتر مىشد زيان آنتونيوس فزون‌تر مىگرديد . زيرا گرسنگى لشكر را بيم مىداد و اين زمان بيرون رفتن براى آذوقه‌كشى جز زخمى شدن يا كشته گرديدن نتيجه ديگرى نداشت .\r\nاز آن سوى فراهات چون مىديد كه روميان در گرد شهر پافشارى مىنمايند بيم مىكرد كه چون آفتاب از نقطه اعتدال ياييزى گذشته است ناگهان سرما برسد و آن زمان سپاهيان هر كدام به زمستان‌گاه خود رفته او را در بيابان تنها بگذارند .\r\nبراى جلوگيرى از چنان پيش‌آمدى نيرنگى بدينسان انديشيد كه دستور به كسان خود داد هر كسى كه با يكى از روميان آشنايى دارد چون براى آذوقه‌كشى بيرون مىآيد سختگيرى نكرده راه براى بردن آذوقه باز كند و آن‌گاه دليرى روميان را ستايش كرده چنين بگويد .\r\nبىجهت نيست كه پادشاه ما سپاهيان رومى را بهترين سپاهيان جهان مىشناسد . چون اين كار پرداخته شد و ميانه سپاهيان اشكانى با روميان مهربانى پديد آمد اشكانيان سوار شده و به روميان نزديك رفته و با آنان به گفتگو پرداخته از آنتونيوس بدگويى مىنمودند و چنين مىگفتند :\r\nفراهات آشتى را پيش از همه خواستار است و بر جان اين همه سپاهيان دلير دريغ مىگويد . ولى آنتونيوس عناد ورزيده هرگز گامى به سوى آشتى برنمىدارد و چنان ايستادگى خواهد كرد كه فردا دو دشمن جانستان ، زمستان و گرسنگى با هم برسند . كه ديگر راه چاره‌اى باز نباشد و از دست ما اشكانيان هم كارى براى رهايى شما برنيايد .\r\nاين گفتگوها كم‌كم به گوش آنتونيوس رسيده اندكى اميدوار گرديد و از كسانى كه اين خبرها را از اشكانيان مىآوردند پرسشها مىكرد كه آيا اين سخنان راست است ؟ و چون آنان راست بودن آنها را تأكيد كردند اميدواريهاى نوين در دل او پيدا گرديد و اين بود چند تن از دوستان خود را نزد پادشاه اشكانى فرستاد .\r\nبار ديگر خواهش پس فرستادن درفشها و دستگيران را نمود و اين براى آن بود كه گفته نشود از فيروزى نوميد است و به تنگنا افتاده و مىخواهد تهى دست باز گردد .\r\nپادشاه اشكانى پاسخ داد : درباره درفشها و دستگيران رنج بيهوده نبايد كشيد .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nاما درباره بازگشت اگر او خواستار است مىتواند آسوده و ايمن بازگردد .\r\nروميان چند روزى را براى بستن بنه به سر برده سپس آهنگ بازگشت نمودند و با آنكه آنتونيوس در خطابه‌خوانى براى انبوه مردم و رام ساختن سپاهيان به دستيارى سخن ، يگانه روز كار خود بود اين زمان از شرمندگى و دل‌شكستگى در خود يارى چنين كارى نديده دومتيوس آينوباربوس « 1 » را براى اين كار برگماشت .\r\nبرخى سپاهيان مىپنداشتند مگر آنتونيوس ارجى به آنان نمىگزارد . ولى بيشتر ايشان چگونگى را دريافته و دلشان به حال وى سوخته بيش از ديگر هنگامها كه به سردار خود احترام مىنمودند و فرمانبردارى آشكار مىساختند .\r\nخود آنتونيوس مىخواست از راهى كه آمده بودند و دشت همواره و بىدرختى بود باز گردند . ولى يك تن ماردى « 2 » نزد او آمده و اين مرد به آيين و عادت مادان آشنا ولى هوادار روميان و در سر جنگ منجنيقها جانسپارى از خود نموده بود . اين هنگام دلسوزى به نزد روميان كرده به آنتونيوس چنين مىگفت :\r\nكه از راه كوهستان كه در سمت راست او و بسيار نزديك بود روانه شده سپاهيان سنگين ابزار خود را در دشت هموار بگير سوارگان چابك و تيراندازان ماهر اشكانى نياندازد . نيز مىگفت :\r\nفراهات با نويد و فريب شما را از گرد شهر تكان داده تا در بازگشت فرصت به دست آورده به آسانى گزند بر شما برساند . ولى من شما را به يك راه نزديك و فراوان آذوقه‌اى راه مىنمايم كه زودتر از چنگال آنان رهايى يابيد .\r\nانتونيوس در اينجا به انديشه فرو رفت و اين بر او سنگين مىآمد كه به پيمان اشكانيان اعتماد ننمايد و به‌هرحال اين پيشنهاد را پسنديده كه لشكر خود را از راهى كه كوتاه‌تر و آذوقه‌اش فراوان‌تر است راه ببرد .\r\n\r\n\r\n","description":"","footnote":"\r\n( 1 ) .  Domitius Aenobarbus \r\n( 2 ) .  Mard  ماردان تيره‌ى بزرگى بودند كه در ايران و ارمنستان نشيمن داشتند و آنان را آمارد نيز مىگفتند و چون زمانى در مازندران نشيمن داشتند كلمه « آمل » براى شهر معروف آنجا يادگار نام ايشان است . نيز نامهاى ماردستان كه جايى در ميانه ارمنستان و آذربايگان بوده و ماندستان كه جايى در جنوب ايران بوده بازمانده از نامهاى ايشان است . و گويا اين مردم نژاد آرى نداشته از بازماندگان بوميان پيشين پشته ايران بوده‌اند .\r\n","page_name":" 460 ","page_number":460},
  {"content":"\r\n\r\nولى از مرد ماردى ضمانت خواست تا بتواند بر وى اعتماد كند . ماردى گفت :\r\nمرا بند كنيد تا هنگامى كه شما را آسوده به جاى ايمنى برسانم .\r\nاو را بند نمودند و دو روز در بند راه مىنمود روز سوم كه آنتونيوس ديگر پروايى از دشمن نداشت و گستاخ و بىباك راه مىپيمود و سپاهيان سامان و صف خود را به هم زده آزادانه راه مىپيمودند راهنما ناگهان رودى را كنار راه ديد كه ديوار آن را شكسته و آب را به راه سر داده بودند و خود پيدا بود كه اين كار را با دست كرده‌اند .\r\nاز اينجا راهنما به ترس افتاده دانست كه دشمن نزديك است و آن كار را براى همين كرده‌اند كه پيشرفت روميان را ديرتر گردانند . چگونگى را به آنتونيوس خبر داده يادآورى كرد كه بايد آماده و هوشيار باشيد . آنتونيوس بيدرنگ به كار پرداخته فلاخن‌اندازان و كمانداران را به فاصله‌هايى كه بايستى داشته باشند گزارد و سپاه را به سامان آورد .\r\nهنوز سرگرم اين كار بود كه ناگهان دشمن از هر سوى پديدار گرديد و همه بر آن مىكوشيدند كه روميان را گرد فرو گيرند و آنان را از هم بپراكنند . سوارگان سبك ابزار بر دشمن تاختند ، از آن سوى هم تيرباران آغاز گرديد .\r\nفلاخن‌اندازان و كمانداران رومى سخت كوشيده با تير و سنگ گزند بسيار بر دشمن مىرسانيدند و اين بود كه اشكانيان ديگر نايستاده به دور رفتند . ليكن پس از اندكى دوباره پديد آمده به روميان تاختند و دسته سوارگان گول به جلو شتافته مردانه جنگ نمودند و بار ديگر آنان را دور راندند كه آن روز هرگز باز نگشتند .\r\nچون شيوه جنگ و هجوم اشكانيان دانسته شد ، انتونيوس ديگر نخواست كه كمانداران و فلاخن‌اندازان تنها در دنباله لشكر باشد بلكه بر دست راست و دست چپ نيز از آنان برگماشت و بدينسان آراسته و آماده راه مىپيمود .\r\nبه دستور او سوارگان بايستى جلو دشمن را بگيرند ولى نبايستى از دنبال آنان رفته توده از لشكر دور بيافتند .\r\nدر چهار روز ديگر چندان هجومى از دشمن نشد و از انبوهى آنان هم كاسته بود . زيرا زمستان كه فرا رسيده بيشتر ايشان روانه زمستان‌گاه‌ها شده بودند .\r\nاما در روز پنجم فلاويوگالوس « 1 » كه يكى از سركردگان و خود جوان غيرتمندى بود و دسته\r\n\r\n\r\n","description":"","footnote":"\r\n( 1 ) .  Flavius Gallns \r\n","page_name":" 461 ","page_number":461},
  {"content":"\r\n\r\nبزرگى را زير فرمان داشت نزد آنتونيوس آمده از او خواستار گرديد كه دسته‌اى از پيادگان دنباله لشكر و دسته‌اى از سوارگان جلو لشكر را برگزيده به او بسپارند كه به دستيارى آنان كار ارجدارى را انجام دهد و چون آنتونيوس خواهش او را پذيرفت با آن سپاه بر دشمن تاخته و چون آنان را دور راند دوباره باز پس نگشته ( بدانسان كه ديگران مىكردند ) بلكه در ميدان ايستاده هم‌چنان به جنگ و نبرد پرداخت و دليريها از خود مىنمود .\r\nسركردگان كه در دنباله لشكر بودند چون از دور او را مىديدند كه همچنان پيش رفته از توده لشكر بسيار دور مىافتد كسى نزد وى فرستاده يادآورى كردند كه باز گردد ولى او توجهى به اين يادآورى نكرد .\r\nگفته‌اند كه تيتيوس « 1 » دفتردار به درفشها چسبيده آنان را برگردانيد و به گالوس بد گفت و نكوهش كرد كه به خيره آن همه دلاوران را به كشتن مىدهد .\r\nگالوس پاسخ او را به دشنام داده به سپاهيان فرمان ايستادگى داد . تيتيوس برآشفته و سپاهيان را برداشته و بازگشت . ولى گالوس به دشمن هجوم برد و چون دسته‌هايى از پشت سر او آمدند به محاصره افتاد و كس فرستاده يارى خواست . ولى سركردگان دسته‌هاى پياده كه يكى از ايشان گانيديوس « 2 » دوست خاص آنتونيوس بود سهو بزرگى كردند .\r\nبدينسان كه به جاى حمله يكبارگى دسته كوچكى از سپاه را فرستادند و چون آنان شكست يافته باز گشتند دسته كوچك ديگرى را فرستادند و هم‌چنين كه نزديك بود سامان همه لشكر به هم بخورد كه خود آنتونيوس از پيشروى لشكر چگونگى را دريافته بالگيون سوم به يارى شتافت و از ميان گريختگان گذشته با دشمن روبرو گرديد و جلو آنان را باز داشت .\r\nدر اين گيرودار سه هزار تن كشته شده و پنج هزار تن زخمى به لشكرگاه آورده شد و يكى از زخميان همان گالوس بود كه چهار تير به تنش رسيده بود و با همان زخمها درگذشت .\r\nآنتونيوس از چادرى به چادر ديگر رفته حال زخميان را مىپرسيد و از حال زار آنان متأثر گرديده اشك مىريخت . ولى سپاهيان با چهره‌هاى باز دست او را گرفته خرسندى مىنمودند و از او خواستار مىشدند كه به چادر خود باز گردد و او را سردار و امپراطور خود ناميده مىگفتند .\r\nاگر شما تندرست باشيد ما آسوده و تندرست هستيم . يك كلمه مىتوان گفت كه تاريخ هرگز چنين سردارى را بر سر چنان لشكرى نشان نداده .\r\n\r\n\r\n","description":"","footnote":"\r\n( 1 ) .  Titius \r\n( 2 ) .  Ganidius \r\n","page_name":" 462 ","page_number":462},
  {"content":"\r\n\r\nهمه نيكيها از جوانى و زور بازو و شكيبايى و توانايى بر كوشش و نفرسودن از راه‌پيمايى در او گرد آمده بود .\r\nاما فرمان‌بردارى سپاهيان و دلبستگى كه به او داشتند و احترامى كه بزرگ و كوچك از سركرده و سپاهى برمىنمودند و جانها و هستيهاى خود را در راه خرسندى او هيچ مىشماردند در اين‌باره روميان باستان هم برترى بر آنتونيوس و سپاه او نداشتند . آنتونيوس نجابت خاندان و شيوايى زبان و سادگى رفتار و گفتار و دهش و پاكى دل را در يك‌جا داشت و با هر كسى فروتنانه سخن گفته آشنايى مىنمود و به هر كسى دلسوزى نشان مىداد و از بيماران دلسوزى دريغ نداشته هرچه آنان نياز داشتند مىداد . چنان‌كه با بيماران و زخميانى كه بيشتر از ديگران در راه او جان‌فشانى مىنمودند .\r\nبه‌هرحال اين چيرگى آخر كه دشمن را رويداد آنان را چندان دلير ساخت كه به جاى سستى و بىپروايى كه تاكنون مىنمودند اين زمان سخت كوشيده تا مىتوانستند به روميان نزديك مىشدند و سراسر شب را در پيرامونيان چادرها و بنه‌هاى روميان به سر مىبردند ، به اين اميد كه روميان آنها را خواهند گزارد و آنان تاراج خواهند كرد و چون روز شد دسته‌هاى انبوه ديگرى نيز رسيدند كه شماره همگى آنان چنان كه گفته‌اند : به چهل هزار سواره مىرسيد .\r\nپادشاه اشكانى پاسبانان خود را نيز فرستاده بود و از اينجا بود كه او فيروزى را يقين كرده .\r\nزيرا خود پادشاه هرگز در جنگى حاضر نمىشود . آنتونيوس مىخواست نطقى براى سپاهيان بكند و براى آنكه اثر آن بيشتر باشد جامه سوگوارى در تن خود كرد . ولى دوستان او نپسنديدند و اين بود كه با جامه ارغوانى سردارى بيرون آمد و نطقى كرده و از سپاهيان آنانى را كه در جنگ ايستادگى نموده بودند ستايش كرده و آنانى را كه گريخته بودند نكوهش نمود كه آن دسته پاسخ به سپاسگزارى دادند و اين دسته پوزش خواسته گفتند : به هر سزايى كه شما سزاوار بدانيد ما آماده‌ايم . اگرچه كشتن ده تن يكى يا هر سزاى ديگرى باشد .\r\nتنها اين خواهش را از شما داريم كه اين خطاى ما را فراموش كرده دل خود را رنجيده مداريد .\r\nآنتونيوس اين شنيده دستهاى خود را به آسمان برداشته از خدايان خواستار گرديد كه اگر در برابر آن همه نوازشهايى كه از او دريغ نداشته‌اند اكنون شكنجهايى بر او روا مىشمارند همه آنها را بر خود او تنها روا داشته سپاه او را هميشه فيروز گردانند .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nروز ديگر روميان آماده‌تر و آراسته‌تر راه مىپيمودند و اشكانيان كه گستاخ شده چنين مىپنداشتند بيشتر براى تاراج آمده‌اند تا براى جنگ بر خلاف اميد خود امروز ايستادگى بيشتر ديدند .\r\nچون روميان تير مىباريدند ناگزير شدند خود را دور بكشند و چون ديدند دشمن دل نباخته خود آنان دلباخته گرديدند . ليكن در پايين آمدن از پشته‌اى كه بر سر راه بود باز دو دسته به هم رسيدند . و چون روميان آهسته گام برمىداشتند اشكانيان تير بر روى آنان مىباريدند .\r\nپيادگان سنگين ابزار روى به دشمن برتافته دسته‌هاى سبك ابزار را در ميان گرفتند . صف پيشين ايشان سپرها را جلو گرفتند و صف دوم سپرهاى خود را بر سرهاى آنان باز داشتند و صف سوم سپرهاى خود را بر سر اينان بازداشتند و هم‌چنان تا آخر صفها كه بدينسان روى صفها را بپوشانيدند بدانسان كه سقف خانه‌اى را بپوشانند .\r\nكوتاه سخن بدين تدبير خود را از گزند تيرها نگاهداشتند كه هر چه مىرسيد بر سپرها مىخورد بىآنكه آسيبى به كسى برسانند .\r\nاشكانيان كه از آن بالا نگاه مىكردند چون روميان را ديدند كه زانو به زمين نهاده‌اند پنداشتند مگر اينان فرسوده گرديده و درمانده‌اند . اين بود كه كمانها را دور انداخته و نيزه‌ها را به دست گرفته به هجوم پرداختند روميان اين ديده با خروش و غريو از جا جهيدند و با آنان جنگ دست به دست كرده گروهى را دور راندند .\r\nپس از اين هر روز آن نمايش برپا بود و بدينسان روميان روزانه جز اندك مسافتى نمىپيمودند . از آن سوى گرسنگى در ميان ايشان پديد آمده بود . زيرا گندم بسيار كم به دست مىآمد و بر سر اين مقدار كم نيز بايستى جنگ كنند . پس از همه آنها ابزار براى آرد كردن و نان پختن نداشتند . زيرا همه اين ابزارها را در پشت سر گزارده بودند و اسبهاى آنها بسيار مرده و بازمانده را هم براى كشيدن زخميان و بيماران به كار مىبردند . خوردنى در لشكر چندان كمياب گرديده بود كه هر « كوارتر » آتنى « 1 » از گندم به پنجاه درهم فروش مىرفت و هر قرصى از نان جوين با نقره به سنگينى خود آن سودا مىشد . و چون مىخواستند گياه بخوردند گياهى كه آدميان مىخورند كمتر پيدا مىكردند و اين بود به گياه‌هاى ديگر پرداختند .\r\n\r\n\r\n","description":"","footnote":"\r\n( 1 ) . كوارتر به معنى « چارك » است ولى در اينجا مقصود وزن خاصى است كه براى گندم و مانند آن معمول بود .\r\n","page_name":" 464 ","page_number":464},
  {"content":"\r\n\r\nاز جمله گياهى بود كه هر كه مىخورد نخست هوش خود را مىباخت و سپس مىمرد .\r\nاين كس از همه چيزهاى جهان بىخبر مىگرديد و تنها كارى كه مىنمود سنگهاى بزرگ را از اينجا به آنجا مىبرد و اين كار را چنان با شوق و دلخواه انجام مىداد كه تو گويى نتيجه مهمى را از انجام آن انتظار دارد . در همه لشكرگاه كه نگاه مىكردى چيزى ديده نمىشد . مگر اين كسان كه سنگها را از زمين كنده و از اين سو به آن سو مىكشيدند .\r\nسپس هم افتاده مىمردند مى كه پادزهر مشهور است آن نيز چاره به درد اينان نمىكرد .\r\nآنتونيوس چون اينان را مىديد كه افتاده مىميرند و از آن سوى اشكانيان هنوز دنباله را داشتند چند بار به حسرت گفت :\r\nاى ده هزار تن !\r\nو بر آن ده هزار تن يونانى همراهان گزنفون كه راهشان بس دور تر و دشمن ايشان بس نيرومندتر از اين روميان بود و با اين همه آسوده و بىگزند به يونان بازگشتند آفرين مىخواند .\r\nاشكانيان چون مىديدند كه نمىتوانند سپاه روم را از هم بپراكنند يا سامان جنگى ايشان را به هم بزنند و آن همه ايستادگى از آنان ديده و آسيب مىيافتند بار ديگر با آذوقه مهربانى آغاز كردند و كمانها را باز كرده نزد اينان آمدند و چنين مىگفتند : ما به خانهاى خود مىرويم و ديگر كشاكشى با شما نخواهيم داشت . تنها چند دسته مادى از دنبال شما خواهند آمد و اين نه براى آزار شما بلكه براى پاسبانى پاره آباديهاست .\r\nاين گفته روميان را به آغوش مىكشيدند و به مهربانى بدرود مىگفتند . از اين كار بار ديگر روميان دل پر از اميد كردند و چون شنيده بودند كه در كوهستان آب پيدا نمىشود بار ديگر بر آن سر شدند كه راه دشت را پيش گيرند . و چون بسيج آن را مىكردند ناگهان مثرادات نامى پسر عموى مونايسيس ( آنكه گفتيم پناه نزد روميان جست و انتونيوس سه شهر به او پيشكش داد ) به لشكرگاه آمد و چون به آنجا رسيد كسى را كه زبان اشكانى يا سريانى بداند به ترجمانى خواست كه به دستيارى او سخن خود را بگويد . الكساندر انتيوخى ( انطاكى ) را كه يكى از دوستان انتونيوس بود نزد وى آوردند و او نخست نام خود را برده سپس مونايسيس را ياد كرد و گفت كه او هميشه خواستار نيكى از بهر روميان مىباشد .\r\nپس از آن يك رشته پشته‌ها را كه از دور نمايان بود نشان داده چنين گفت :\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nهمه سپاه اشكانى در آنجا گرد آمده چشم به راه شما دارند . زيرا اين دشت به آن كوه‌ها خواهد رسيد و اشكانيان اميدوارند كه شما فريب نويدهاى ايشان را خورده راه دشت را پيش خواهيد گرفت . اين راست است كه شما در كوهستان آب نيافته و از ناهموارى راه سخت فرسوده خواهيد گرديد . ليكن بدانيد كه اگر راه دشت را پيش گيريد بىشك سرگذشت كراسوس خواهد بود .\r\nاين را گفته بىدرنگ بازگشت آنتونيوس از سخن او به ترس افتاده دوستان خود را بخواند تا رأيى بزنند و آن مرد ماردى را هم پيش خود بخواند .\r\nماردى به همان انديشه بود كه مثرادات و چنين گفت كه در دشت چه دشمن در جلو باشد و چه نباشد چون راه‌ها درست پيدا نيست به آسانى مىتوان راه را گم كرد و اين خود علت مهم ديگرى است كه بايد از آن راه روى برتافت .\r\nاما كوه اگرچه ناهموار است و آب در آنجا يافت نمىشود . ولى شما يك روز بيشتر در آن راه نخواهيد بود .\r\nاز اين سخنان انتونيوس انديشه خود را تغيير داده راه كوه را پيش گرفت و به سپاهيان دستور داد كه هر كسى آب يك روزه راه خود را همراه بردارد . و چون بسيارى از ايشان ظرف همراه نداشتند خودهاى خود را پر آب مىساختند . از آن سوى خبر به اشكانيان رسيده بر خلاف رسم خود همان شبانه از دنبال روميان افتادند و هنگام بالا آمدن آفتاب بود كه بر دنباله سپاه حمله آوردند .\r\nاين سپاهيان كه در يك شب پنج ميل راه آمده و سخت فرسوده شده و از بىخوابى سخت درمانده بودند بااين‌حال ناگهان دشمن را در پشت سر خود دريافتند و اين بود كه به يك باره دلهاى خود را باختند .\r\nويژه از اين جهت كه سامان خود را به هم زده و آماده جنگ نبودند و چون ناگزير به جنگ ايستادند ، از تلاشى كه به كار مىبردند تشنگى بيشتر مىگرديد و بيشتر آزار مىكشيدند .\r\nدسته‌هاى پيشين سپاه به رودى رسيدند كه آب سرد و صافى داشت . ولى آب معدنى و تلخى بود كه چون سپاهيان از آن خوردند بىدرنگ روده‌ها را به درد آورده تشنگى را بيشتر گردانيد .\r\nراهنماى ماردى پيش از آن اين رود تلخ را خبر داده بود ولى سپاهيان خوددارى نكردند و كسانى را كه جلوگيرى از ايشان مىنمودند پس زده خود را به آب مىرسانيدند .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nآنتونيوس از اين سو به آن سو دويده از سپاهيان خواهش مىكرد كه اندكى هم شكيبايى نمايند تا به رود ديگرى در آن نزديكى كه آب گوارايى دارد برسند و از آن پس راه چندان سخت و ناهموار است كه دشمن ديگر نخواهند از دنبال ايشان بيايند .\r\nسپس فرمان داد كه آواز بازگشت بلند نمايند تا آن دسته كه جنگ مىكنند بازگردند و دستور داد چادرها را برافراشتند تا سپاه اندكى از فرسودگى درآيد .\r\nولى چادرها تازه برافراشته شده و اشكانيان به عادت خود باز مىگشتند كه بار ديگر مثرادات فرا رسيده ، الكساندر را كه آن با وى گفتگو كرده بود ديدار نموده چنين گفت :\r\nمن نيكخواهانه اين راهنمايى را به انتونيوس مىكنم كه در اينجا دير نكرده و همين‌كه سپاهيان اندك آسايشى يافتند بىدرنگ روانه شوند تا زودتر خود را به آن رود ديگر برسانند . زيرا اشكانيان تنها تا آن حد دنبال ايشان كرده از آنجا فراتر نخواهند گذشت .\r\nالكساندر اين خبر را به آنتونيوس رسانيد و او دستور داد ظرفهاى زرينى براى مثرادات بردند كه چندان كه مىتوانست در زير رختهاى خود پنهان سازد از آنها برداشت و بىدرنگ بازگشت .\r\nهنوز روز به پايان نرسيده بود آنتونيوس فرمان داد چادرها را درچيدند و سپاهيان روانه شدند بىآنكه ديگر آسيبى از دشمن به آنان برسد .\r\nولى از رهگذر پيش‌آمدى در ميان خود ، ايشان آن شب را با بدترين حالى به سر دادند كه هرگز ماننده آن حال را نديده بودند .\r\nشرح چگونگى آنكه كسانى از خود روميان هر كسى را كه پولدار مىشناختند كشته پولهاى او را به تاراج مىبردند و بر بنه اين و آن زده هر چه مىيافتند مىبردند . سرانجام نيز دست به كالا و ابزار خود آنتونيوس دراز كردند كه ميزهاى او را شكسته و فنجانها را خورد كرده در ميان خود بخش نمودند .\r\nدر نتيجه تاراجگرى اينان غوغايى در ميان برخاسته خروش و فرياد به سراسر لشكر پيچيد و در همه جا چنين مىپنداشتند كه دشمن هجوم به لشكرگاه آورده و بخشى از سپاه را نابود گردانيده كه آن غوغا برخاسته است .\r\nآنتونيوس از شنيدن آن خبر چندان نوميد گرديد كه مردى را به نام رهامنوس « 1 » كه آزاد\r\n\r\n\r\n","description":"","footnote":"\r\n( 1 ) .  Rhamnus \r\n","page_name":" 467 ","page_number":467},
  {"content":"\r\n\r\nكرده او و اين زمان در ميان پاسبانان خاص بود پيش خود خواند با سوگند از او پيمان گرفت كه هر زمان كه فرمان دهد شمشير خود را به شكم او فرو ببرد و سپس سر او را از تن جدا گرداند .\r\nزيرا كه نمىخواست زنده به دست دشمن بيافتد يا پس از مرگ لاشه او شناخته شود .\r\nدر آن هنگام كه او اين سخنان نااميدانه را بر زبان مىراند و دوستانش در پيرامون وى اشك از ديده مىباريدند ناگهان راهنماى ماردى فرا رسيده آنان را از آن نوميدى بيرون آورد زيرا ثابت كرد كه اين سردى هوا و ترى آن كه در دم زدن خود آن را مىيابند دليل است كه به آن رود نزديك مىباشند . در اين ميان از لشكر هم خبر رسيد كه همه آن غوغاها از رهگذر خود سپاهيان مىباشد و هرگز پاى دشمن در ميان نبوده .\r\nآنتونيوس براى فرونشاندن غوغا فرمان ايستادن داد كه سپاهيان اندكى آسايش نمايند .\r\nروز آغاز كرد و در لشكر اندك آرامشى پديد آمده بود كه ناگهان تيرهاى اشكانيان در بالاى سر دنباله لشكر پريدن آغاز كرد .\r\nاين هنگام نيز سبك ابزاران به جنگ پرداختند و پيادگان سنگين ابزار به پشتيبانى آنان برخاسته بدانسان كه در پيش گفته‌ايم به دستيارى سپرهاى خود به نگهدارى آنان برخاستند .\r\nولى دشمن بيش از اين دنبال نكرد و چون دسته‌هاى پيشين سپاه آن رود را از دور مىديدند آنتونيوس سوارگان را به كنار آب فرستاد كه آنان در جلو دشمن به پاسبانى بايستند تا زخميان و بيماران راه بگذرانند .\r\nاين زمان همه سپاه آسوده گرديده و از آب آن رود آزادانه مىنوشيدند زيرا اشكانيان همين‌كه چشمشان به رود افتاد كمانها را باز كرده و روى به روميان آورده چنين گفتند :\r\nبه آزادى از آب بگذريد .\r\nسپس از دليرى آنان ستايشهايى كردند . همه سپاه از رود گذشته در آن سوى به آسايش نشستند و چون چندان اعتمادى به گفته دشمنان نداشتند هم‌چنان آماده و هوشيار راه را پيش گرفتند . شش روز پس از آن جنگ آخرين بود كه به كنار رود اراكس « 1 » ( ارس ) رسيدند و از تندى و ژرفى آب ، گذشتن از آن را بيمناك مىديدند و چون خبرى هم مىرسيد كه دشمن كمينى در آنجا دارد و به هنگام گذشتن ايشان از آب بر سر ايشان خواهند تاخت .\r\nاز اين جهت سخت ترسناك بودند . ولى بىهيچ‌گونه گزندى از آب گذشته و چون خود را\r\n\r\n\r\n","description":"","footnote":"\r\n( 1 ) .  Arax \r\n","page_name":" 468 ","page_number":468},
  {"content":"\r\n\r\nدر خاك ارمنستان ديدند به يك بار دل‌آسوده شدند و همچون كشتىنشينان كه پس از گرفتارى به طوفان به خشكى برسند از شادى زمين را مىبوسيدند و همديگر را به آغوش مىكشيدند و چون در راه كه مىرفتند از بس كه خوردنى فراوان و بىاندازه بود بىاندازه مىخوردند و اين بار هم خود را گرفتار استسقا و اسهال خونى مىساختند .\r\nدر اينجا آنتونيوس به دقت شماره سپاه كرد بيست هزار پياده و چهار هزار سواره را از دست داده بود كه يك نيم بيشتر آنان نه از دست دشمن بلكه از گزند بيمارى نابود شده بودند .\r\nراه‌نوردى ايشان از بيرون فراهاتا تا اينجا بيست و هفت روز كشيده و در اين مدت در هجده هنگامه بر دشمن چيره درآمده بودند . ولى چون نتوانسته بودند كه از دنبال بتازند چندان نتيجه از آن فيروزيها در دست نداشتند .\r\nاز اينجا بود كه باعث هدر رفتن رنجهاى خود را ارتاوازد پادشاه ارمنستان مىشماردند .\r\nزيرا او بود كه شانزده هزار سواره را « 1 » كه از آن جهت ساز و برگ هم‌چون خود ايرانيان بودند و برسم جنگ آنان آشنايى داشتند و در هنگام دنبال كردن مىتوانستند كار بس سودمندى را انجام دهند برداشته با خويشتن به ارمنستان برد و نتيجه اين كار او بود كه اشكانيان هر شكستى كه مىيافتند به آسانى و زودى جبران آن را كرده دوباره باز مىگشتند و بار ديگر به حمله و هجوم مىپرداختند .\r\nاز اين جهت روميان همگى خواستار هجوم بر ارمنستان بودند كه از ارتاوازد كينه باز جويند . ولى خود آنتونيوس دورانديشانه مىديد كه سپاهيان فرسوده مىباشند و آنچه را كه براى چنان هجومى دربايست با خود ندارند .\r\nاين بود كه از چنان آهنگى چشم پوشيد . ولى زمان ديگرى كه به ارمنستان درآمده بود آرتاوازد را با مهر و نويد پيش خود بخواند و چون بيامد دستگيرش گردانيده با خود به الكساندريا برد و در آنجا جشن فيروزى به نام اين كار گرفت . « 2 »\r\n\r\n\r\n","description":"","footnote":"\r\n( 1 ) . در جاى ديگر شماره سوارگان پادشاه ارمنستان را شش هزار گفته بود و دانسته نيست اختلاف از كجا برخاسته است .\r\n( 2 ) . پلوتارخ در جاى ديگرى نيز گفته كه آنتونيوس آرتاوازد را به حيله دستگير ساخت بدينسان كه به او زينهار داد ولى چون آمد او را دستگير كرد .\r\nآن زمان چون كسى را در جنگ دستگير مىكردند و مردى به نام بود در بازگشتن به شهر خود او را بر چهارپايى نشانده گرد شهر مىگردانيدند . آنتونيوس نيز آرتاوازد را در الكساندريا به همان نحو بگردانيد .\r\n","page_name":" 469 ","page_number":469},
  {"content":"\r\n\r\nاين خود از كارهايى بود كه به روميان سخت برخورد ، زيرا ديدند كه همه سرفرازيهاى كشور ايشان از براى كلئوپترا ارزانى مصر داشته مىشود . ولى اين داستان در زمان ديگرى روى داده نه در اين زمان .\r\nبارى آنتونيوس با سپاه در سرماى سخت زمستان با شتاب بسيار راه مىپيمود و با طوفانهاى سخت برف دچار بود و از اين رهگذر هم هشت هزار تن از سپاه خود را از دست داده تنها با دسته اندكى به جايى كه ديه سفيد مىناميدند و جايى در كنار دريا ميانه سيدون « 1 » و بيروتوس « 2 » بود رسيد و در اينجا درنگ كرده براى رسيدن كلئوپترا منتظر نشست و چون او دير كرد از ناشكيبى روزها را با مىخوارگى به سر مىداد و چه بسا كه بيتابى بىاندازه نموده هنگام ناهار يا شام چند بار از سر ميز برخاسته و بيرون مىآمد تا ببيند آيا او رسيده يا نه .\r\nسرانجام كلئوپترا به بندر رسيد و با خويشتن رخت و پول براى سپاهيان آورده بود .\r\nبرخى گفته‌اند كه تنها رخت را او آورده بود و پول از خود انتونيوس بود كه به نام وى خرج مىكرد .\r\nزمانى پس از پيش‌آمدها ميانه پادشاه ماد با فراهات پادشاه اشكانى كشاكش و رنجيدگى پديد آمد و چنان‌كه گفته‌اند اين در نتيجه بخش كردن مالهاى تاراجى بود كه از روميان گرفته بودند .\r\nشاه ماد سخت مىترسيد كه مبادا پادشاهى خود را از دست دهد و اين بود كه فرستادگانى نزد انتونيوس فرستاد كه با او پيمانى براى جنگ و دشمنى با شاه اشكانيان ببندد . از اين پيش‌آمد آنتونيوس اميدهايى در دل خود پرورد ، بدينسان كه آنچه را كه در آن لشكركشى بر سر اشكانيان نيازمند بود و نداشت اين زمان خواهد داشت و آن سوارگان و تيراندازان است « 3 » و اين بود كه بار ديگر به بسيج لشكركشى پرداخت كه به ارمنستان بيايد و در آنجا در كنار آراكس با مادان يكى شده و دوباره با اشكانيان جنگ آغاز كند . ولى از آن سوى اوكتاويا در روم خواستار ديدار آنتونيوس گرديده از قيصر اجازه سفر خواست و چنان‌كه بسيارى از\r\n\r\n\r\n","description":"","footnote":"\r\n( 1 ) .  Sidon  مقصود شهرى است كه اكنون « صيدا » خوانده مىشود .\r\n( 2 ) .  Berutus  شهر بيروت\r\n( 3 ) . مقصود اين است كه در جنگ پيشين علت شكست او اين بود كه تيراندازان و چابكسوارانى هم‌چون تيراندازان و سوارگان اشكانى نداشت ، ولى اين زمان خواهد داشت . زيرا مادان در آن كارها كمتر از اشكانيان نبوده‌اند .\r\n","page_name":" 470 ","page_number":470},
  {"content":"\r\n\r\nمؤلفان نوشته‌اند قيصر از اين جهت اجازه داد كه چون آنتونيوس او را نپذيرد از اين راه بهانه جنگ به دست قيصر بيافتد . اوكتاويا تازه به آتن رسيده بود كه نامه‌هايى از آنتونيوس به او رسيده بود كه از قصد خود به لشكركشى ديگرى خبر داده و خواستار شده بود كه اوكتاويا در آتن منتظر بنشيند . اوكتاويا اگرچه از علت راستين اين كار ناآگاه نبود و سخت بر او ناگوار مىآمد ، ولى به شكيبايى گردائيده و دوباره كسى را فرستاده پرسيد كه آيا ارمغانهايى را كه با خود آورده است به كجا بفرستد . زيرا رخت براى سپاهيان و گردونه‌هاى باركش و گاو و گوسفند و پول و هديه‌ها براى دوستان و سركردگان انتونيوس با خود داشت . نيز دو هزار تن سپاهى برگزيده با برگ و ساز زيبا همراه آورده بود كه پاسبانان خاص آنتونيوس باشند .\r\nاين پيام را از او نيگر « 1 » نامى كه از دوستان نزديك آنتونيوس بود آورد و ستايشهاى بسيار از اوكتاويا مىكرد .\r\nكلئوپترا دريافت كه رقيب او مىرسد و سخت بيمناك بود از اينكه اگر اوكتاويا به آنجا درآيد و با آنتونيوس زندگانى كند و بر پاكيزه‌خويى و نيكنامى خود و بر خواهرى قيصر كه مايه احترام اوست مهرها و نوازشهاى روزانه را هم بيفزايد آنتونيوس را تنها از آن خود خواهد ساخت و ايستادگى اين در برابر او كارى بس دشوار خواهد بود .\r\nاين بود به نيرنگ پرداخته چنين وامىنمود كه مهر آنتونيوس دل او را فرا گرفته و عشق او بيتابش ساخته از پايش مىاندازد . از راه كم‌خوارى تن خود را كاهيده چنين وانمود كه از غم لاغر گرديده . هر زمان كه آنتونيوس به اطاق درمىآمد با روى خندان و باز چشم به چهره او مىدوخت و چون او بيرون مىرفت چشمها را خيره و خود را سست و افسرده مىنمود .\r\nبه حيله اشك از ديده ريخته بااين‌حال خود را به آنتونيوس نشان مىداد . ولى همين‌كه او چشمش مىافتاد با شتاب اشكها را پاك مىكرد و چنين وامىنمود كه نمىخواهد آنتونيوس از گريه او آگاه شود . آنتونيوس سرگرم بسيج سفر به ماد بود . كاركنان كلئوپترا بىكار نايستاده مىكوشيدند كه بى او ، وى از آن سفر باز دارند و بر او نكوهش مىكردند كه سنگدلانه يك زنى را كه او بىزندگى نمىتواند از خود دور مىسازد . گاهى به گفتگو درآمده چنين مىگفتند . راست است كه اوكتاويا زن شماست و از جهت برادرش قيصر شايسته چنان پايگاه و\r\n\r\n\r\n","description":"","footnote":"\r\n( 1 ) .  Niger \r\n","page_name":" 471 ","page_number":471},
  {"content":"\r\n\r\nچنان لقب مىباشد . ولى كلئوپترا پادشاه چندين مردمان گوناگون هم به نام « برگزيده » « 1 » از آن جهت رضايت داده كه هميشه با شما باشد ، زيرا او اگر از شما دور شود ديگر زنده نخواهد ماند . با اين سخنان آنتونيوس را فريب مىدادند و او باور مىكرد كه راستى كلئوپترا بى او زندگى نخواهد توانست و اين بود كه سفر خود را به ماد تا تابستان آينده به تأخير انداخته همراه آن زن به الكساندريا بازگشت . با آنكه خبرهايى مىرسيد كه اشكانيان گرفتار جنگهايى در درون كشور خود مىباشند و كارهاى ايشان سخت برآشفته است . ليكن به هنگام ديگرى كه سفر به آن سوى كرد با پادشاه ماد پيمان همدستى بسته دخترى را از او كه هنوز كوچك بود به زنى براى پسر خود كه از كلئوپترا داشت بگرفت و چون اين زمان گرفتار انديشه درباره جنگ با قيصر بود زود از آنجا بازگشت .\r\nزيرا اوكتاويا چون از آتن بازگشت قيصر كه مىپنداشت بدرفتارى با خواهر او شده دستور به او داد كه از خانه آنتونيوس بيرون آمده در خانه ديگرى زندگى كند . ولى اوكتاويا از اين دستور سرباز زده گفت :\r\nاگر شما به جهت ديگرى با آنتونيوس آهنگ جنگ داريد بكنيد و گرنه به جهت من نبايد به جنگ برخيزيد . زيرا هرگز دوست ندارم دو تن فرمانرواى بزرگ روم با هم به جنگ برخاسته روميان را به روى يكديگر بكشند و دستاويز يكى از ايشان دلسوزى به يك زن و دستاويز ديگرى دشمنى با آن باشد .\r\nرفتارى كه پس از اين از اوكتاويا سرزد خود مىرساند كه وى در اين گفته‌هاى خود راستگو بوده است . زيرا هم‌چنان در خانه شوهرش مانده رفتارى نمود كه تو گويى با شوهر خود در يكجاست .\r\nنه تنها فرزندان خود را بلكه فرزندانى را كه آنتونيوس از زن پيشين خود داشت با همه گونه مهربانى و پرستارى نگه داشت . گذشته از اينها دوستان آنتونيوس را كه به روم براى پيدا كردن شغلى در اداره‌ها يا براى انجام كارى مىآمدند نواخته هيچ‌گونه پشتيبانى از آنان دريغ نمىساخت و اگر خواهشى از قيصر داشتند به انجام آن مىكوشيد . اين ستوده‌كاريهاى او بيش از همه مايه بدنامى آنتونيوس مىگرديد . زيرا همه او را نكوهش مىكردند كه با اين‌گونه زنى\r\n\r\n\r\n","description":"","footnote":"\r\n( 1 ) . در جاى ديگر هم گفته‌ايم كه مقصود از برگزيده زن ناقانونى است . كلئوپترا هم زن ناقانونى آنتونيوس بود .\r\n","page_name":" 472 ","page_number":472},
  {"content":"\r\n\r\nآن‌گونه رفتار پيش گرفته است . يك كار ديگر آنتونيوس كه هم‌چنين مايه بدناميش گرديد كشور بخشى او بود كه در مصر در ميان پسران كلئوپترا كرد و خود آن كار تياترى ننگين براى كشور وى به شمار مىرفت .\r\nشرح داستان آنكه مردم را در ميدان مشق گرد آورده و بر روى يك تخته فرش سيمين دو تخت زرينى يكى براى خود او ديگرى براى كلئوپترا گزارده و در فراتر از آنها تختهاى پست‌ترى براى فرزندان خويش نهاد و چون خود ايشان به روى تختها نشستند در همان انجمن كلئوپترا پادشاه مصر و كوپرس و لمبوا « 1 » و سورياى پايين خوانده شده و كيسرايون « 2 » فرزند خوانده قيصر ( زيرا قيصر كلئوپترا را آبستن گذاشت و رفت ) « 3 » با او شريك پادشاهى اعلان گرديد .\r\nاما فرزندان خود آنتونيوس از كلئوپترا بر آنان لقب « شاهنشاه » داد و به آلكساندر ارمنستان و مادستان را بخشيد و كشور اشكانى ( ايران ) پس از آنكه گرفته شود از آن او بايستى بود و به بطلميوس سوريا و كيليكيا را داد .\r\nالكساندر را چون به پيشگاه مردم آوردند رخت به شيوه مادان پوشيده و تاج با نوك راست بر سر گزارده بود و بتلميوس رخت ماكيدونيان را در بر كرده و خود را با كلاه و تاج آراسته كه اين يكى شيوه جانشينان الكساندر « 4 » بود و آن يكى رسم مادان و ارمنيان . و چون بدينسان پيش آمده به پدر و مادر خود سلام دادند بىدرنگ آن يكى را يك دسته پاسبانان ( گارد ) مادى گرد فرو گرفتند و اين يكى را يك دسته پاسبانان ( گارد ) ماكيدونى . خود كلئوپترا چنان‌كه در ديگر هنگامهاى بيرون آمدن به ميان مردم رسم داشت اين هنگام نيز خود را به صورت خداى مادينه مشهور ايسيس « 5 » آراسته بود و به عنوان « ايسيس » مردم به او سلام دادند .\r\nاز آن سوى قيصر چه در سناتوس « 6 » و چه در گفتگوهاى خود با اين و آن اين‌گونه كارهاى آنتونيوس را عنوان ساخته روميان را به دشمنى او برمىانگيخت .\r\n\r\n\r\n","description":"","footnote":"\r\n( 1 ) . در بيابان افريكا - اينكه در برخى كتابهاى ليبيا مىنويسند غلط است .\r\n( 2 ) . مقصود قيصر بزرگ پوليوس است .\r\n( 3 ) . همان .\r\n( 4 ) . مقصود از جانشينان الكساندر سلوكيان و بتلميوسيان و ديگران‌اند كه پس از مرگ الكساندر هر خاندانى در جاى ديگرى بنياد پادشاهى گزاردند .\r\n( 5 ) .  Isis  از خدايان مصر .\r\n( 6 ) .  Senatus  اين زمان روم به سوى استبداد مىرفت كه اختيار بيشتر به دست سرداران و ديكتاتوران بود ولى هنوز سنات برپا مىشد . و اين است كه در اين باره نيز در آنجا گفتگو شده است .\r\n","page_name":" 473 ","page_number":473},
  {"content":"\r\n\r\nآنتونيوس نيز تهمتهايى به او زده و فرستادگانى براى او فرستاده و شكايتهاى عمده آنتونيوس اين چند چيز بود :\r\nنخست آن كه قيصر از سيليكيا كه به تازگى گشاده شده رسدى از بهر او جدا نكرده .\r\nدوم كشتيهايى را كه آنتونيوس به عاريت براى جنگ به او سپرده بود پس نفرستاده .\r\nسوم پس از خلع لپيداس همكار سوم ايشان سپاه و سرزمين و درآمد او را همه براى خود برگزيده و سهمى به آنتونيوس نداده است .\r\nچهارم سراسر ايتاليا را خاص سپاهيان خود ساخته و سپاهيان آنتونيوس را راه به آنجا نمىدهد .\r\nقيصر در پاسخ اين شكايتهاى او چنين مىگفت : نخست در زمينه لپيداس همانا در سايه زشتكاريهاى او بوده كه وى را خلع ساخته « 1 » ، دوم هر آنچه را كه او در جنگ به دست آورده با آنتونيوس به ميان مىگزارد در حالى كه او نيز از ارمنستان سهمى براى قيصر جدا كند .\r\nسوم سپاهيان آنتونيوس كه در سايه دليريهاى خود و سردارشان خاك مادان و اشكانيان را به چنگ آورده‌اند ، ديگر نبايد سهمى هم از خاك ايتاليا داشته باشند . « 2 »\r\nآنتونيوس در ارمنستان بود كه اين پاسخهاى قيصر به او رسيد اين بود كه بىدرنگ كانيديوس را با شانزده لگيون از سپاه به جلو دريا فرستاد و خويشتن همراه كلئوپترا به ايفسوس « 3 » رفت كه از هر سوى كشتيها در آنجا گرد مىآمدند ، تا به هم پيوسته براى جنگ آماده شوند .\r\nهشت صد كشتى در آنجا گرد مىآمدند كه دويست كشتى را كلئوپاترا داده نيز بيست هزار تالنت براى خرج لشكركشى پرداخته بود . دوميتيوس « 4 » و برخى ديگر از سركردگان بهتر آن مىدانستند كه كلئوپترا به مصر رفته منتظر پايان جنگ باشد و آنتونيوس سخن آنان را پذيرفته به كلئوپترا دستور بازگشت داد .\r\n\r\n\r\n","description":"","footnote":"\r\n( 1 ) . مقصود اين است كه چون تو هم داراى آن زشتكاريها هستى ديگر نمىبايست آنچه را از او گرفته‌ام به تو بدهم .\r\n( 2 ) . اين از روى ريشخند است كه چون آنتونيوس خبر شهرگشاييها در ارمنستان و ماد داده بود كه سپس دروغ بودن آن خبرها روشن گرديده اين است كه اين عبارت را مىنويسد .\r\n( 3 ) .  Ephesus  شهرى در آسياى كوچك .\r\n( 4 ) .  Domitius \r\n","page_name":" 474 ","page_number":474},
  {"content":"\r\n\r\nولى او از بيم آنكه مبادا اوكتاويا باز پاى ميانجيگرى به ميان نهاده آن جنگ را به آشتى مبدل سازد به بازگشت مصر رضايت نداد و پول گزافى به كانيديوس بخشيده او را به هوادارى خود برانگيخت .\r\nكانيديوس به آنتونيوس گفتگو كرده چنين گفت :\r\nدور از انصاف است كه كسى كه آن همه شركت در خرج يك لشكركشى كرده خويشتن در آن لشكر نبوده و سهمى از آن سرفرازى برندارد . و آنگاه اين بر خلاف سياست است كه مصريان كه دسته عمده‌اى در لشكر دريايى مىباشند دل آزرده شوند .\r\nگذشته از آنكه كلئوپاترا از ديگر پادشاهانى كه همراه او مىآيند كمتر نيست . زيرا سالها به تنهايى رشته كارهاى يك كشور بزرگى را در دست داشته و نيك از عهده برآمده و از سالهاست كه همراه شما مىگردد و در اين مدت بسى آزموده و ورزيده گرديده است .\r\nاين استدلالهاى كانيديوس كار خود را كرد ، زيرا چنين مقدر بود كه قيصر بر همه كشور روم دست يابد . اين بود چون همه سپاه و آراستگيها فراهم آمد . آنتونيوس به همراهى كلئوپترا از راه دريا روانه ساموس « 1 » گرديده در آنجا جشن بسيار باشكوهى را برپا نمودند . زيرا فرمان رفته بود كه همه پادشاهان و فرمانروايان از هر مردمى و هر شهرى كه باشند چه در ارمنستان و الوريا « 2 » و چه كنار درياچه مايوتيد « 3 » و سوريا هر كسى هرآنچه مىتواند ابزار جنگ آماده نموده به آنجا بياورد يا بفرستد . و نيز فرمان رفته بود كه همه نمايشگران و بازيگران در ساموس حاضر شوند و چون اين آمادگيها به انجام رسيد در زمانى كه جهان پر از ناله و شيون بود تنها اين جزيره براى چند روز به جشن و شادى برخاسته از همه جاى آن آواز سرنا و ناى بلند و در هر گوشه بازيها و نمايشها برپا گرديد .\r\nپادشاهانى كه همراه آنتونيوس بودند هر يكى مىخواست بهترين جشن را او گرفته و گرانبهاترين هديه را او داده باشد . مردم از همديگر مىپرسيدند در جايى كه كسى براى آغاز جنگ چنين جشنى برپا نمايد و اين همه خرج كند آيا براى فيروزمندى در پايان جنگ چه جشنى را خواهد گرفت ؟\r\nچون جشنها به پايان رسيد آنتونيوس پرينى « 4 » را براى نشيمن به بازيگران بخشيده خويشتن\r\n\r\n\r\n","description":"","footnote":"\r\n( 1 ) .  Samos \r\n( 2 ) .  Allria \r\n( 3 ) .  Maeotid  درياى آزوف در روسستان\r\n( 4 ) .  Priene  ديهى در آسياى كوچك .\r\n","page_name":" 475 ","page_number":475},
  {"content":"\r\n\r\nروانه آتن گرديد كه در آنجا تماشاى بازيها و ورزشهاى ديگرى را بكند . كلئوپترا هميشه رشك آن داشت كه اوكتاويا در آتن احترام بزرگى از مردم ديده ( آتنيان اوكتاويا را بسيار دوست مىداشتند ) و اين بود كه درباره خود نيز چشم احترام بسيارى را داشت .\r\nاز اين جهت آتنيان به احترام برخاسته و دسته‌اى را به نمايندگى از خود نزد وى فرستادند و چون آنتونيوس زاده شده آنجا بود خود او نيز با همان نمايندگان بود و نزد كلئوپترا او از زبان مردم شهر سخن گفت :\r\nدر همانجا آنتونيوس دستور به روم فرستاد كه اوكتاويا را از خانه او بيرون كنند .\r\nچنان‌كه گفته‌اند : اوكتاويا چون از آن خانه بيرون رفت از اينكه او باعث چنان جنگ بزرگى شده نالان و گريان همى بود و همه بچه‌هاى آنتونيوس نيز همراه وى بيرون رفتند . مگر پسر بزرگ فلويا « 1 » كه اين زمان نزد پدر خود بود .\r\nروميان دلشان به آنتونيوس بيشتر مىسوخت تا به اوكتاويا به ويژه آنان كه كلئوپترا را ديده بودند و چنين مىگفتند كه هيچ‌گونه برترى بر اوكتاويا ندارد نه از جوانى و نه از زيبايى .\r\nچابكى آنتونيوس در كارهاى خود و آن ساز و برگ انبوه و سپاه بيشمارى كه آماده مىنمود قيصر را تكان داد و او بيمناك شد مبادا جنگ در همان تابستان روى دهد .\r\nبا آنكه او هنوز به آراستگى و ساز و برگ بسيارى نياز داشت و از آن سوى روميان از پرداخت باج خوددارى مىنمودند .\r\nزيرا بايستى مردم آزاد يك چهار يك از درآمد خود و بندگان آزاد شده يك هشتم از دارايى خود را به نام باج بپردازند و اين كار بر مردم بسيار گران مىآمد و ايستادگى در برابر آن مىنمودند و در همه جا به دشمنى قيصر برخاسته بودند كه سراسر ايتاليا شوريده بود . اين را يكى از بزرگ‌ترين سهوهاى آنتونيوس شمرده‌اند كه در چنين هنگامى جنگ را دنبال نكرد و بدينسان مجال به قيصر داد كه كارهاى خود را به سامان آورده آماده جنگ شود .\r\nآن زمان كه مردم بايستى پول بپردازند سخت برآشفته بودند . ولى چون پول را پرداختند به آرامى گراييدند . تيتيوس « 2 » و پلانكوس « 3 » كه دو تن مردى از بزرگان روم و دوست آنتونيوس بودند چون همراهى كلئوپترا را در جنگ شايسته نمىتوانستند و در اين باره ايستادگى\r\n\r\n\r\n","description":"","footnote":"\r\n( 1 ) .  Fulvia  زن نخستين آنتونيوس\r\n( 2 ) .  Titius \r\n( 3 ) .  Plancus \r\n","page_name":" 476 ","page_number":476},
  {"content":"\r\n\r\nمىنمودند و كلئوپترا با آنان اهانت مىنمود از اين جهت از آنجا بيرون رفته نزد قيصر شتافتند و آنچه را كه از وصيت‌نامه آنتونيوس آگاهى داشتند به او باز نمودند . اين نوشته در دست دوشيزگان پرستار ويستا « 1 » امانت بود . قيصر آن را طلبيده ولى دوشيزگان از دادن باز ايستاده چنين پاسخ دادند كه خود قيصر برآمده برگيرد .\r\nقيصر نيز چنان كرده و آن نوشته را به دست آورده سراسر آن را بخواند و آن جاهايى را كه با مقصودش ارتباط داشت يادداشت كرده سناتوس را براى گفتگو درباره آن دعوت نمود كه در آنجا نوشته را آشكاره بخواندند . برخى نمايندگان از اين كار بددل شده دور از حق مىدانستند كه كسى را براى كارهايى كه بايد پس از مرگ وى كرده شود دنبال نمايند .\r\nقيصر پافشارى بيشتر دربارهء آن بخش وصيتنامه داشت كه مربوط به دفن آنتونيوس بود كه چه وصيت كرده بود كه اگر هم در روم بميرد او را با شكوه رسمى به فوروم « 2 » برده سپس جنازه او را به الكساندريا نزد كلئوپترا بفرستند .\r\nكالويسيوس « 3 » كه يكى از بستگان قيصر بود تهمتهاى ديگر بر آنتونيوس بست .\r\nاز جمله اين كه او كتابخانه پرقاموس « 4 » را كه داراى دويست هزار جلد كتاب گران‌مايه است به كلئوپترا بخشيده . نيز او در يك مهمانى بزرگى در روبروى گروه انبوهى به‌پا خاسته و خود را به پاى كلئوپترا ماليده و اين براى انجام يك نذر يا وعده‌اى بوده است . نيز مردم ايفسوس را ناگزير گردانيده كه كلئوپترا را ملكه خود بخوانند .\r\nنيز بارها در انجمنهاى عام كه پادشاهان و شاهزادگان در آنجا بوده‌اند بر روى لوحهاى بلورى يا مرمرى پيامهاى عاشقانه نوشته و پيش او آورده‌اند و او آشكار و بىپروا آن پيامها را براى مردم خوانده . نيز به هنگامى كه فرنيوس « 5 » كه مردى گرانمايه و در ميان روميان به شيوا زبانى شهرت داشت در انجمن داورى سخن مىرانده و چنين روى داده كه كلئوپترا بر روى\r\n\r\n\r\n","description":"","footnote":"\r\n( 1 ) .  Vesta  خداى مادينه كه روميان آن را خداى آتش مىدانستند و براى او پرستشگاه‌ها برپا كرده شش دوشيزه براى پرستارى او برمىگماردند .\r\n( 2 ) .  Forum  جايى در روم كه بناى دولتى بوده و براى خطابه خواندن و گرد آمدن و مانند آنها به كار مىرفته است .\r\n( 3 ) .  Calvisius \r\n( 4 ) .  Pergamus  شهرى در آسياى كوچك كه كتابخانه بزرگى داشته است .\r\n( 5 ) .  Furnius \r\n","page_name":" 477 ","page_number":477},
  {"content":"\r\n\r\nتخت از آن نزديكى بگذشته انتونيوس داورى را ناانجام گزارده و از ديوان برخاسته تا همراه كلئوپترا رفته او را به كوشك خود برساند .\r\nولى چنين مىپنداشتند كه كالوبسيوس بيشتر آن داستانها را از پيش خود مىسازد .\r\nبه‌هرحال دوستان انتونيوس به تكاپو افتاده در سراسر شهر مىدويدند و براى استوارى كار او مىكوشيدند . نيز يكى را از ميان خود به نام گيمنيوس « 1 » برگزيده نزد او فرستادند و از وى خواهش كردند كه هوشيار بوده كار را به آنجا نرساند كه سناتوس رأى به زيان او داده و او را دشمن كشور روم اعلان نمايد . ولى گيمنيوس چون به يونان رسيد در آنجا او را يك تن جاسوس اوكتاويا شماردند و اين بود كه درباره خوابهاى شبانه او را آماج همه ريشخندها و سرزنشها مىنمودند و هميشه در جايگاه پستش مىنشاندند . ليكن گيمنيوس بردبارى كرده منتظر فرصتى بود كه با خود آنتونيوس در تنهايى گفتگويى كند . تا شبى در باده‌خوارى از او پرسيدند :\r\nآخر تو براى چه آمده‌اى ؟\r\nاو پاسخ داد :\r\nمن سخنان خود را براى هنگام هوشيارى نگاه مىدارم . ولى يك جمله چه مست و چه هوشيار مىگويم و آن اينكه اگر كلئوپترا به مصر باز گردد همهء كارها درست خواهد بود .\r\nاز اين سخن آنتونيوس بر او خشمناك گرديد و كلئوپترا چنين گفت :\r\nگيمنيوس ! براى تو بهتر است كه بيش از آنكه به زير شكنجه كشيده بشوى راز خود را بيرون بريزى !\r\nچند روز پس از اين پيش‌آمد كمينيوس فرصت به دست آورده جان خود را برداشته به روم گريخت .\r\nبسيارى از هواداران آنتونيوس چون از دست چاپلوسيهايى كه به كلئوپترا مىشد سخت در آزار بودند و از آن چاپلوسان اهانتها مىديدند از او برگشته كنار رفتند كه يكى از آنان ماركوس سيلانوس « 2 » و ديگرى ديليوس « 3 » تاريخ‌نگار بود .\r\nديليوس مىنگارد كه وى بر جان خود بيمناك بوده زيرا گلاوكوس « 4 » طبيب خبر داده بود كه\r\n\r\n\r\n","description":"","footnote":"\r\n( 1 ) .  Geminius \r\n( 2 ) .  Marcus Silanus \r\n( 3 ) .  Dellius \r\n( 4 ) .  Glaucus \r\n","page_name":" 478 ","page_number":478},
  {"content":"\r\n\r\nكلئوپترا قصد كشتن او را دارد و اين كينه آن جهت را داشت كه او گفته بود به همراهان آنتونيوس باده ترشيده مىخورانند با آنكه در روم سارمنتوس « 1 » غلام بچه قيصر فاليريا « 2 » مىنوشد .\r\nقيصر همين‌كه ساز جنگ را آماده كرد فرمانى بيرون داد كه مضمون آن جنگ با كليوپترا و خلع كردن آنتونيوس بود از اختياراتى كه آنها را به دست يك زنى سپرده هم در آنجا مىگويد كه به آنتونيوس درمانى خورانيده‌اند و او هوش خود را باخته است .\r\nسردارانى كه روميان بايد با آنان روبرو گرديده جنگ نمايند جز از مارديون « 3 » خواجه سراى و پوثنيوس « 4 » و ايراس « 5 » دختر مشاطه كلئوپترا و خارميون « 6 » نخواهد بود ، زيرا اختيار همه كارها به دست اينان است .\r\nبدين طرز شگفت‌آور جنگ اعلان گرديد و چون لشكرها و ساز و برگها در يك جا گرد آمد آنتونيوس كمتر از پانصد كشتى جنگى نداشت كه برخى از آنها داراى هشت يا ده رديف پارو بود و چندان آرايش كرده بودند كه تو گويى براى جشن فيروزى آماده گردانيده‌اند . سپاه او صد هزار پياده و دوازده هزار سواره بودند .\r\nگذشته از پادشاهان زيردست كه بسيارى خودشان همراه بودند از قبيل : بوخوس « 7 » شاه ليبوا و تاركوندموس « 8 » از آن كيليكياى بالا و آرخيلاوس « 9 » از آن كاپادوكيا و فيلادلفوس « 10 » از آن پافلاگونيا و مثراداتيس از آن كوماگينى و سادالاس « 11 » از آن ثراك . بسيارى نيز خودشان نيامده سپاه فرستاده بودند از قبيل : پولميون پادشاه پونتوس و مالخوس « 12 » از آن عربستان و هيرود « 13 »\r\n\r\n\r\n","description":"","footnote":"\r\n( 1 ) .  Sarmeutus  مقصود از كلمه غلام‌بچه آن دسته پرستارانى كه در اندرون خانهاى پادشاهان و توانگران كار مىكنند و خوردسال مىباشند .\r\n( 2 ) .  Faleria  يك گونه باده‌اى است كه در روم به نيكى مشهور بوده .\r\n( 3 ) .  Mardion \r\n( 4 ) .  Pothinus \r\n( 5 ) .  Iras  خواهد آمد كه اين ايراس با خارميون همراه كلئوپترا خود را كشتند .\r\n( 6 ) .  Charmion \r\n( 7 ) .  Bocchus \r\n( 8 ) .  Tarcondemus \r\n( 9 ) .  Archelaus \r\n( 10 ) .  Philadelphus \r\n( 11 ) .  Sadalas \r\n( 12 ) .  Malchus  پيداست كه اين پادشاه از آن آرميان بين النهرين يا از آن نبطيان بوده و كلمه مالخوس رومى شده « ملخه » كه شكل ديگر كلمه « ملك » مىباشد كه اكنون در سريانى هم « ملخه » مىگويند .\r\n( 13 ) .  Herod \r\n","page_name":" 479 ","page_number":479},
  {"content":"\r\n\r\nاز آن جهودان و آمونتوس « 1 » پادشاه لوكايونيا و گالانيا هم‌چنين پادشاه ماد دسته‌هايى به يارى او فرستاده بود .\r\nاما زور و سپاه قيصر دويست و پنجاه كشتى جنگى و هشتاد هزار پياده و سواره‌اش به اندازه سوارهء دشمن بود . خاك آنتونيوس از رود ايوفراتيس ( فرات ) و ارمنستان تا كنار درياى يونان و الوريا و خاك قيصر از الوريا تا اقيانوس غربى و به امتداد اقيانون تاتوثكانا « 2 » و درياى سيكيليا بود در آفريقا . قيصر همه كنارهاى دريا را كه در روبروى ايتاليا و گول و اسپانيا نهاده در دست داشت و همه سرزمينهايى كه از كورينى « 3 » يا ايثيوپيا « 4 » مىكشد از آن آنتونيوس بود .\r\nآنتونيوس اين زمان چندان خود را بىاختيار ساخته و رشته اختيار را به دست كلئوپترا سپرده بود كه با آنكه زور و سپاه او در خشكى همه‌گونه برترى بر زور و سپاه دشمن داشت به پاس دلخواه كلئوپترا جنگ در آب را برگزيد .\r\nبا آنكه مىديد كه سركردگان او در سراسر يونان مردم بدبخت را به فشار گزارده هر مسافر و هر چهارپادار و هر برزگر و هر پسر بچه را در كشتيها به كار برمىگمارند كه با اين همه بيشتر كشتيهاى او پاروزن نداشت و يا مردانى كه نيازمند آنها بود بسيار كمتر داشت .\r\nولى از آن سوى كشتيهايى قيصر نه براى بزرگى حجم يا از بهر زيبايى بيرون بلكه براى انجام كار ساخته شده كه بسيار چابك و سبك بود و هر يكى هر اندازه مرد كه نيازمند بود .\r\nدرون خود فراهم داشت . قيصر از تارنتوم يا برندسيوم كه مركز زور و سپاه او بود به انتونيوس چنين پيغام فرستاد .\r\nجنگ را به تأخير نيانداز و با كشتيها و سپاهيان خود جلو بيا . من براى كشتيهاى تو بندرهاى ايمن و آزاد داده نيز براى پياده شدن سپاهيان زمين واگزار مىكنم و از كنار آب تا يك ميدان اسب زمينها را براى تاخت‌وتاز سوارگان به تو وامىگزارم .\r\nآنتونيوس با لحن دليرانه كه شيوهء او بود پاسخ داد و با آنكه پيرتر از قيصر بود او را به جنگ تن به تن بخواند و سپس گفت :\r\nاگر او اين دعوت مرا نپذيرفت خوب است كه در دشت فارساليان « 5 » كه قيصر بزرگ و\r\n\r\n\r\n","description":"","footnote":"\r\n( 1 ) .  Amyntus \r\n( 2 ) .  Tuacan \r\n( 3 ) .  Curene \r\n( 4 ) .  Asthiopia  مقصود حبشه است .\r\n( 5 ) .  Pharsalia  جايى در يونانستان در تسالى .\r\n","page_name":" 480 ","page_number":480},
  {"content":"\r\n\r\nپومپيوس با هم كارزار نمودند ما نيز به هم برسيم . ولى به هنگامى كه انتونيوس در آكتيوم « 1 » در آنجا كه اكنون شهر نيكوپوليس « 2 » مىايستد نشيمن گرفت ، قيصر فرصت به دست آورده درياى يونان را درنورديده و لشكر خود را به جايى در اپروس « 3 » كه تورونى « 4 » ( چمچه ) ناميده مىشود رسانيده استوار بنشست پيرامونيان آنتونيوس سخت سراسيمه گرديدند زيرا سپاهيان خشكى اينان هنوز بسيار دور بود .\r\nولى كلئوپترا ريشخند كرده مىگفت :\r\nترس بيشتر ما زمانى خواهد بود كه قيصر چمچه را به دست بگيرد !\r\nچون فردا شد آنتونيوس كشتيهاى دشمن را ديد كه به سوى اينان روانه مىباشند و چون ترسيد كه از نداشتن مردان جنگى در كشتيهاى خود دشمن بر آنها دست يابد اين بود كه به پاروزنان ابزار جنگ داده و آنان را بر صفه كشتى آورده چنين وانمود كه جنگجويانى مىباشند و نيز پاروها را دستور داد چنان بگذارند كه تو گويى كشتيها آماده راه ايستاده نيز كشتيها را از دو سوى تنگه اكتيوم به صف نهاد و روى آنان را به دشمن برگردانيد كه تو گويى پر از جنگجويان و آماده جنگ و كارزار مىباشند .\r\nقيصر فريب اين ساخته‌كاريها را خورده و بيمناك بازگشت . نيز آنتونيوس اين زيركى را نشان داد كه به دستيارى خندقها و بندها آب را از دشمن بريد .\r\nبا آنكه آب در آن پيرامون كمياب بود و اگر يافت مىشد آب پاكيزه نبود . نيز او بر خلاف دلخواه كلئوپترا رفتار مردانه و پاكدلانه با دميتيوس « 5 » كرد .\r\nبدينسان كه ديميتيوس كه دچار اندك تبى بود به بهانه هواخورى به كشتى كوچكى نشسته به سوى قيصر گريخت . آنتونيوس با همه خشمى كه از اين كار او گرفت همه ابزارها و كالاهاى او را با كسان و دوستانش نزد وى فرستاد . دميتيوس تو گويى گرفتارى خود را به سزاى آن خيانت آشكار مىساخت كه چند روز پس از آن پيش‌آمد افتاده بمرد .\r\nاز پادشاهان زيردست نيز آمونتاس و ديوتاروس « 6 » به سوى قيصر رفتند و چون از اين ساز و برگ دريايى پياپى نوميديها نمودار مىشد و هر زمان دليل ديگر بر نافيروزى انجام آن به\r\n\r\n\r\n","description":"","footnote":"\r\n( 1 ) .  Actium \r\n( 2 ) .  Nicopolis \r\n( 3 ) .  Eprius  جايى در يونانستان در جنوب ماكيدونى .\r\n( 4 ) .  Toryne  اين كلمه در يونانى به معنى چمچه مىباشد و عنوان شوخى كلئوپترا هم اين معنى است .\r\n( 5 ) .  Domitius \r\n( 6 ) .  Diotarus \r\n","page_name":" 481 ","page_number":481},
  {"content":"\r\n\r\nدست مىآمد آنتونيوس بار ديگر اميد به لشكرهاى خشكى بست و كانيديوس كه فرمانده لگيونها بود و آن نااميديها را در كار سپاه دريايى مىديد اين زمان انديشه خود را تغيير داده مىگفت :\r\nبايد كلئوپترا را به مصر باز فرستاد و لشكرها را در خشكى به ثراكيا « 1 » يا ماكيدونى كشيد و در آنجا در خشكى كارزار نمود . زيرا ديكوميس « 2 » پادشاه گتاى « 3 » نيز وعده داده بود كه با سپاهى انبوه به يارى شتابد .\r\nدر انديشه او هيچگونه عيب نداشت كه دريا به قيصر واگزارده شود . زيرا قيصر در جنگهاى خود بر سر جزيره سيليكيا كه زمان درازى برپا بود مهارت بسيار در جنگ بر روى آب به دست آورده بود و از آن سوى بسيار بىخردانه بود كه آنتونيوس كه در جنگ در خشكى يگانه سردار ماهر زمان بود و آن همه لشكرهاى انبوه ورزيده در كار جنگ خشكى زير فرمان داشت . از آن مهارت خود و سپاهيانش استفاده نكرده و لشكريان را از هم پراكنده و دسته‌دسته در كشتيها جاى دهد و آن را بيكاره و ناسودمند گرداند .\r\nبا اين همه دليلها كلئوپترا سخن خود را درباره جنگ دريايى پيش برد و مقصود او از نخست آن بود كه همين‌كه جنگ در دريا آغاز شد و اندك نشانى براى شكست نمودار گرديد او روى برتافته بگريزد و هرگز انديشه فيروزمندى را نداشت .\r\nاز آنجا كه لشكرگاه انتونيوس بود تا ايستگاه كشتيها در دريا و ديوار درازى كشيده بودند و اين براى آن بود كه آنتونيوس ايمن و آسوده از ميان آنها آمد و رفت نمايد .\r\nيكى از چاكران اين خبر را به قيصر داده چنين گفت كه به آسانى مىتوان آنتونيوس را از ميان آن دو ديوار بربود و قيصر كمين براى اين كار برگماشت ولى كمين اندكى زودتر برجسته و مردى را كه پيشاپيش مىآمد گرفتند خود آنتونيوس به دست نيافتاد و به هر سختى بود گريخته جان به در برد .\r\nو چون عزم را بر جنگ در روى آب استوار گردانيدند به همه كشتيهاى مصرى آتش زده تنها شصت كشتى را نگاه داشتند و از اينها نيز آنچه كه بهتر و بزرگ‌تر بود برگزيده بيست هزار تن از جنگجويان درست ابزار و دو هزار تن از تيراندازان را در آنها جاى دادند .\r\n\r\n\r\n","description":"","footnote":"\r\n( 1 ) .  Thracia  تراكيا آنجاست كه اكنون روميلى ناميده مىشود .\r\n( 2 ) .  Dicomes \r\n( 3 ) .  Cetae  دسته از مردم باستان كه در اروپا نشيمن داشته‌اند ولى آنان را از تيره « سك » به شمار آورده‌اند .\r\n","page_name":" 482 ","page_number":482},
  {"content":"\r\n\r\nگفته‌اند در اينجا يكى از سركردگان پياده كه بارها در پيش روى آنتونيوس جنگ كرده و سراسر تن او پر از جاى زخمها بود روى به او كرده چنين گفت :\r\nاى سرادار ! آيا از اين شمشيرهاى ما و زخمهاى تن ما چه دل‌آزردگى داشتى كه اكنون اختيار خود را به اين چوبهاى پوسيده مىسپارى ؟ ! بگزار مصريان و فنيگيان در دريا به جنگند و خشكى را به ما بسپار كه خوب مىدانيم در آنجا كه ايستاده‌ايم جان باخته و يا دشمن را از جلو برداريم .\r\nآنتونيوس پاسخى به او نداده ولى با نگاه خود و اشاره دست فهمانيد كه بايد دلير بوده دل آرام داشت و از جلو او برفت .\r\nگويا اين زمان اميد بسيار به فيروزى خود داشت . زيرا ناخدايان از او دستور مىخواستند كه بادبانهاى كشتيها را باز كنند ولى او اجازه نداده گفت :\r\nما بايد نگذاريم يك تن از دشمن جان به در ببرد . « 1 »\r\nآن روز و سه روز ديگر پس از آن چون دريا سخت به هم خورده بود جنگى در ميانه‌روى نداد ولى روز پنجم چون دريا آرام بود جنگ آغاز گرديد .\r\nخود آنتونيوس به همراهى پوبليكولا « 2 » فرماندهى دست راست و كوئيليوس « 3 » فرماندهى دست چپ را عهده‌دار شده ماركوس اوكتاويوس « 4 » و ماركوس انستيوس « 5 » در دل ايستادند .\r\nاما قيصر دست راست را با كريپا سپرده خويشتن عهده‌دار فرماندهى دست چپ گرديد . در خشكى فرمانده آنتونيوس كانيديوس و فرمانده قيصر تااورس « 6 » بود .\r\nآنتونيوس بر كشتى كوچكى نشسته از اينجا به آنجا مىشتافت و به سپاهيان دل مىداد كه به روى كشتيهاى بزرگ و استوار خود پافشارى نمايند بدانسان كه در خشكى پافشارى مىكنند به كشتىرانان دستور مىداد كه در برابر دشمن آرام بايستند بدانسان كه گويى لنگر انداخته‌اند و دهانه بندر را كه جايگاه تنگ و دشوارى است پاسبانى كنند .\r\nدرباره قيصر گفته‌اند كه بامداد هنوز روشنى برنتافته از چادر خود بيرون آمده روانه\r\n\r\n\r\n","description":"","footnote":"\r\n( 1 ) . مقصودش اين است كه چون بىشك ما فيروزى يافته و دشمن را خواهيم شكست كشتيها براى آن زمان حاضر باشد كه دنبالشان كرده نگذاريم يك تن بيرون برود .\r\n( 2 ) .  Publicola \r\n( 3 ) .  Cuelius \r\n( 4 ) .  Marcus Octavius \r\n( 5 ) .  Marcus Insteius \r\n( 6 ) .  Taurus \r\n","page_name":" 483 ","page_number":483},
  {"content":"\r\n\r\nلشكرگاه كشتيها گرديد و در راه كه مىرفت مردى را با خرى ديد كه راه مىپيمود . از او نامش را پرسيد و آن مرد چنين گفت :\r\nنام خودم ايوتوخوس « 1 » و نام خرم نيكون « 2 » است .\r\nقيصر شادمان گرديده و پس از جنگ هنگامى كه مىخواست از نوكهاى كشتيها نشان در آن جايگاه به نام يادگار فيروزى خود پديد آورد دستور داد كه پيكره‌اى هم براى آن مرد و خر او از برنز ساختند و در آنجا برگماشت .\r\nبارى قيصر نخست به كشتيهاى ديگر خود سر زده سپس روانه دست چپ گرديد و چون كشتيهاى دشمن را مىديد كه در تنگه‌ها آرام ايستاده‌اند چنان‌كه تو گويى لنگر انداخته‌اند سخت در شگفت شده او نيز كشتيهاى خود را به دورى يك ميل از آنها نگه داشت . اين هنگام بادى از سوى دريا ورزيدن گرفت .\r\nسپاهيان آنتونيوس از ايستادن فرسوده شده و از آن سوى چون به كشتىهاى دراز و بلند خود مغرور بودند و آنها را شكست‌ناپذير مىانگاشتند كشتيها دست چپ ايشان به جنبش درآمدند .\r\nقيصر اين را ديده سخت شادمان گرديد و به كشتيهاى خود دستور داد كه باز پس نشسته و آن كشتيها را تا بتوانند به سوى دريا بكشند زيرا مقصود وى آن بود كه در دريا جاى پهناورى به دست آورد تا كشتيهاى چابك ورزيده او به آسانى بتواند چرخ زده و از هر سوى حمله به كشتيهاى سنگين و كند كار دشمن كند .\r\nو چون نبرد آغاز شد كشتيها نتوانستند با يكديگر زد و خورد نمايند و كله به كله يكديگر بزنند . زيرا كشتيهاى آنتونيوس از سنگينى و كندى چنين كارى نمىتوانست و كشتيهاى قيصر هم به چنين كارى دليرى نمىنمود .\r\nاز اين جهت كه كشتيهاى دشمن با آهنها استوار گرديده و با برنز پاره‌ها پوشيده شده و درخور زدن و شكستن نبود .\r\nهم‌چنين نمىتوانستند از پهلوى آن كشتيها حمله بياورند زيرا آنها را از تخته‌هاى كلفت\r\n\r\n\r\n","description":"","footnote":"\r\n( 1 ) .  Eytuchus  كلمه‌اى است لاتينى به معنى نيكبخت\r\n( 2 ) .  Nicon  كلمه‌اى است لاتينى به معنى فيروزمند و از اين معنىهاست كه قيصر پاسخ آن مرد را به فال نيك گرفته .\r\n","page_name":" 484 ","page_number":484},
  {"content":"\r\n\r\nساخته و با تيرهاى آهنى با هم استوار گردانيده بودند چندان‌كه هر كشتى كه كله به آنها مىزد خود آن در هم مىشكست . مىتوان گفت اين جنگ در دريا تفاوتى از جنگ در خشكى نداشت و مىتوان گفت به زد و خورد در پيرامون يك در استوار ماننده‌تر بود تا به جنگ دريايى . زيرا هميشه سه يا چهار كشتى از آن قيصر يك كشتى را از آن آنتونيوس در ميان گرفته با نيزه و زوبين و چنگال و پاره‌آتشهايى كه اختراع كرده و به درون آن مىانداختند در همش مىشكستند .\r\nاز آن سوى كسان آنتونيوس از درون به نگهدارى كشتى كوشيده از بالاى برجهاى چوبى به دستيارى منجنيق و ماشين سنگ و ديگر چيزها پرتاب مىنمودند .\r\nآگريپا « 1 » دسته كشتيهايى را كه زير فرمان داشت تكان داده از پهلوى دشمن رد شد از اين جهت پبيكولا با كشتيهاى خود از جا جنبيد تا نگران كشتيهاى اگريپا باشد و اين بود از دل سپاه دور افتاد و بدينسان نابسامانى در لشكر ايشان پديد آمد با آنكه در اين هنگام آرونتيوس « 2 » جنگ را پيشرفت مىداد .\r\nبا اين همه هنوز پايان جنگ ناپيدا بود و از ديده بيم و اميد هر دو سوى يكسان مىنمودند .\r\nدر اين حال ناگهان سپاهيان كشتيهاى شصت‌گانه كلئوپترا را ديدند كه با شتاب دريا را مىشكافد و روى به گريز دارد و راست به سوى آن كشتيهايى كه سرگرم جنگ بودند مىآيد تا از ميان آنان بگذارد .\r\nاين كشتيهاى كلئوپترا را در پشت سر كشتيهاى بزرگ هشته بودند و در اين هنگام كه از ميان آن كشتيها مىگذشت ناگزير بود كه سامان آنها را به هم بزند .\r\nدشمنان سخت در شگفت شدند زيرا ديدند آن كشتيها به دستيارى باد موافق دريا را به سوى پلوپونيوس « 3 » مىشكافد .\r\nدر اين جا بود كه آنتونيوس براى جهانيان نشان داد ديگر هوش و جربزه بلكه شايستگى يك مرد را نيز ندارد .\r\nآنكه زمانى به شوخى گفته شده بود كه دل عاشق در كالبد كس ديگر است اين زمان هويدا شد كه جز سخن راستى نمىباشد .\r\n\r\n\r\n","description":"","footnote":"\r\n( 1 ) .  AGrippa \r\n( 2 ) .  Arruntius \r\n( 3 ) .  Peloponnesus  جنوب يونانستان كه اسپارت شهر آن مىباشد .\r\n","page_name":" 485 ","page_number":485},
  {"content":"\r\n\r\nتو گويى پارچه تن كلئوپترا است و خود ناچار است كه به دنبال او روانه گشته و هر كجا كلئوپترا رفت او هم برود . و اين است كه همين‌كه چشمش به آن كشتيها افتاد كه دريا را مىشكافند آن همه سپاهيانى را كه در راه او با جان و دل مىكوشيدند به حال خود رها كرده و بر كشتى برنشسته و تنها الكساندر سوريايى و اسكيلياس « 1 » را همراه برداشته از دنبال آن زن شتاب گرفت .\r\nزنى كه بدينسان تيشه بر هستى او فرود آورده بود و سپس خواهيم ديد كه چگونه او را از پا انداخت و به يك بار نابودش گردانيد .\r\nكلئوپترا دريافت كه آنتونيوس به دنبالش روانه گشته و با اشاره او را به كشتى خود خواند .\r\nآنتونيوس به كشتى كلئوپترا درآمده بىآنكه نگاهى به او بنمايد و يا بگزارد او نگاهى به اين بكند به تنهايى به سوى جلو كشتى رفته و در آنجا فرو نشسته و روى خود را با دستهايش پوشانيد .\r\nيك دسته از كشتيهاى سبك و چابك قيصر از دنبال او افتاده بود و اين زمان فرا رسيد انتونيوس فرمان برگشت داده همه آنها روى برگردانيدند مگر يك تن ايوروكليس « 2 » نام از مردم لاكونيا كه پافشارى نموده نزديك بيامد و از روى صفحه كشتى نيزه را تكان داده چنين وانمود كه مىخواهد به سوى آنتونيوس پرتاب كند .\r\nآنتونيوس نهيب بر او زد :\r\nاين كيست كه آنتونيوس را دنبال مىكند .\r\nايوروكليس پاسخ داده گفت :\r\nمنم ؟ ايوروكليس پسر لافاريس « 3 » كه به پشتيبانى بخت قيصر آمده‌ام خون پدر خود را بخواهم .\r\nلافاريس مردى بود كه به گناه راهزنى و دزدى به فرمان آنتونيوس سرش را بريده بودند .\r\nولى ايوروكليس ياراى حمله به آنتونيوس نداشته و به سوى كشتى فرماندهى ديگر ( چون دو كشتى فرماندهى آنجا بود ) برگشته با يك ضربت آن را برگردانيد و يك كشتى ديگرى را در آن نزديكى تصرف نموده و كالا و خواسته گزافى كه در آنها بود همه را از آن خود ساخت .\r\nپس از رفتن ايوروكليس آنتونيوس بار ديگر به حال پيشين بازگشت و به خاموشى گراييد و سه\r\n\r\n\r\n","description":"","footnote":"\r\n( 1 ) .  Scellias \r\n( 2 ) .  Eurycles \r\n( 3 ) .  Lachares \r\n","page_name":" 486 ","page_number":486},
  {"content":"\r\n\r\nروز همچنين خاموش و بهت‌زده بود و اين از جهت خشمى بود كه بر كلئوپترا داشت و يا از آنكه نمىخواست بار ديگر با او درآميزد . ليكن پس از سه روز تانياروس « 1 » رسيده در اينجا زنانى كه همراه كلئوپترا بودند اين توانستند آن دو تن را با يكديگر به سخن و گفتگو وادارند سپس در يك جا خوراك خورده و در يك جا خوابيدند در اين ميان چند كشتى بارى رسيده و برخى از دوستان آنتونيوس به او پيوستند .\r\nاينان خبر جنگ را آوردند كه همه كشتيهاى او پاك نابود شده ولى سپاهيان خشكى هنوز ايستادگى دارد . از اين جهت آنتونيوس پيام براى كانيديوس فرستاد كه سپاهيان را برداشته از راه ماكيدونى روانه آسيا گردد و خويشتن بر آن سر شد كه از همان جا آهنگ آفريگا نمايد .\r\nاين بود يك كشتى بارى را كه پر از پولهاى انباشته و ظرفهاى سيمين و زرين شاهانه بود به دوستان خود واگذاشت كه ميانه خود بخش كنند و از او جدا شده براى ايمنيشان چاره‌جويى نمايند . آنان از اين پيشنهاد سرباز زده و از ديده اشك مىباريدند . ولى آنتونيوس با مهر و نوازش بسيار دلدارى به آنان داد و سپارش‌نامه درباره اينان به ثئوفيلوس « 2 » جانشين خود در كورنثس نوشت كه پشتيبانى از آنان دريغ نداشته و پنهان نزد خودش نگاهدارد تا زمانى كه با قيصر آشتى كرده ايمن شوند .\r\nاين ثئوفيلوس پدر آن هيپارخوس « 3 » است كه در نزد آنتونيوس سخت گرامى و نخستين كس از آزادكردگان او بود بااين‌حال به سوى قيصر رفته سپس در كورنثس نشيمن داشت . اين حال آنتونيوس بود .\r\nاما كشتيهاى او در آكتيوم پس از ايستادگى بسيارى كه گزندهاى فراوان از رهگذر دست راست يافتند تنها در ساعت چهار پس از ظهر بود كه از جنگ دست برداشته خود را به قيصر سپردند . ولى تا اين هنگام بيشتر از پنج هزار مرد از ايشان كشته بود و چنان كه خود قيصر مىنگارد سيصد كشتى به دست او رسيد .\r\nتا آن زمان تنها كسان اندكى گريختن آنتونيوس را دانسته بودند و كسانى كه آن را مىشنيدند نخست باور نمىكردند . زيرا سخت دشوار مىنمود كه سردارى كه نوزده لگيون درست و دوازده هزار سواره در كنار دريا دارد همه آنها را گزارده و بگريزد .\r\n\r\n\r\n","description":"","footnote":"\r\n( 1 ) .  Taenarus  يكى از دماغه‌هاى دريا\r\n( 2 ) .  Theophillus \r\n( 3 ) .  Hipparchus \r\n","page_name":" 487 ","page_number":487},
  {"content":"\r\n\r\nبه ويژه سردارى كه آن همه ورزيده كار بوده و در هزار جنگ تغييرهايى را كه ناگهان در چگونگى حال دو سوى روى مىدهد با چشم ديده است . سپاهيان او هنوز چشم به راه وى داشتند كه ناگهان از يك گوشه كنارى پديد آيد و چندان وفادارى به خرج مىدادند كه با همه خبرهاى پياپى كه قيصر درباره گريختن وى مىفرستاد آنان هفت شبانه روز از هم جدا نگرديده و اعتنايى به آن خبرها نمىكردند . ولى پس از هفت روز چون ديدند كه كانيديوس فرمانده خود آنان هم شبانه از لشكرگاه گريخته و همه سركردگان آنان را رها كرده و رفته‌اند ناگزير گرديده خود را به دست قيصر سپاردند .\r\nپس از اين كارها قيصر سفرى از دريا به آتن كرده در آنجا سامانهايى به كارهاى يونانيان داد و گندمهايى را كه آنتونيوس براى لشكرهاى خود فراهم كرده و انبار نموده بود آنچه را كه از آنها بازمانده بود در ميان شهرهاى يونان بخش نمود .\r\nچه اين شهرها اين زمان حال بسيار بدى داشت و مردمان همه چيز خود را از پول و گندم و برده ( غلام ) و چهارپا از دست داده بودند . پدربزرگ پدر من نيكارخوس « 1 » هميشه مىگفت كه همه مردم شهر ما را ناگزير ساخته بودند كه هر كسى فلان اندازه گندم را به دوش خود كشيده به كنار دريا به نزديكى آنتيكورا « 2 » برسانند و كسانى را در راه‌ها برگمارده بودند كه تازيانه به مردم زده آنان را به دويدن و شتافتن وادارند .\r\nاينان سفرى بدينسان كرده و گندمهاى خود را تحويل داده و برگشته بودند و چون دوباره گندم كشيده و براى سفر دومى آماده شده بودند به هنگامى كه مىخواستند بارها را به دوش بردارند ناگهان خبر شكست آنتونيوس رسيد و مردم خايرونيا « 3 » از آسيب و رنج آسوده گرديده و چون همه كسان و سپاهيان كه در اينجا بودند بگريختند مردم گندمها را كه گرد آمده بود در ميانه خود بخش نمودند .\r\nآنتونيوس چون به آفريكا درآمد از پاراايتونيوم « 4 » كلئوپترا را به مصر روانه ساخته خويشتن تا اندازه‌اى كه آرزويش بود به تنهايى و كناره‌گيرى پرداخت كه جز از گردش و روز گزاردن كارى نداشت و دو تن بيشتر از دوستان همراه وى نبود .\r\n\r\n\r\n","description":"","footnote":"\r\n( 1 ) .  Nicharchus  مقصود پدربزرگ خود پلوتارخ است .\r\n( 2 ) .  Anticyra  جايى در يونان\r\n( 3 ) .  Chaeronea  شهرى در يونان كه زادگاه پلوتارخ است .\r\n( 4 ) .  Paraetonium \r\n","page_name":" 488 ","page_number":488},
  {"content":"\r\n\r\nيكى اريستوگراتيس « 1 » دانشمند علم بديع كه يونانى بود و ديگرى لوكليوس « 2 » كه رومى بود و ما در جاى ديگرى نام او را برده گفته‌ايم كه در فيليپى « 3 » چون بروتوس « 4 » را دنبال مىكردند اين لوكليوس به نام جانسپارى خود را بروتوس ناميد كه دنبال كنندگان او را بگرفتند . از آن سوى بروتوس فرصت يافته بگريخت . و چون لوكليوس را نزد آنتونيوس آوردند بر وى بخشيد . لوكليوس هم وفادارى كرده و تا اين زمان از آنتونيوس جدا نگرديد .\r\nپس از ديرى سركرده‌اى كه آنتونيوس در آفريكا داشت و اين هنگام اختيار همه نيرو و سپاهش به دست وى بود او نيز از آنتونيوس برگشته با همه سپاهيان نزد قيصر شتافت .\r\nآنتونيوس چندان متأثر گرديد كه مىخواست خود را بكشد . ولى دوستانش جلوگيرى كردند . و چون از آنجا با الكساندريا بازگشت كلئوپترا را ديد كه به يك كار بزرگ و شگفتى دست زده :\r\nبدينسان كه فاصله‌اى از خاك كه در ميان درياى سرخ ( قلزم ) و درياى بزرگ كنار مصر است « 5 » و آن را مىتوان سرحد آسيا و افريقا شمرد و پهناى آن در باريك‌ترين جاى خود بيش از چهل ميل نمىباشد بر روى اين تنگه خاكى كلئوپترا اين نقشه را داشت كه كشتيهاى خود را از آن سوى از درياى بزرگ به اين سوى به خليج عرب « 6 » بياورد تا به دستارى آنها بتواند با سپاهيان و گنجينه‌هاى خود از مصر به جاى دورى رفته و از جنگ و بندگى آسوده گردد « 7 » ولى چون نخستين دسته از كشتيها را كه بدانسوى برده بودند عرب پترا آتش زدند و آنتونيوس هنوز مىپنداشت لشكر او در اكتيوم پافشارى دارند از اين جهت كلئوپترا از آن قصد خود بازگشت و چنين فرمان داد كه راههايى را كه به مصر مىآمد استوار گردانند .\r\nاما آنتونيوس چشم از زيستن در شهر و درآويختن با دوستان پوشيده و در ميان دريا به\r\n\r\n\r\n","description":"","footnote":"\r\n( 1 ) .  Aristocrates \r\n( 2 ) .  Lucilius \r\n( 3 ) .  Philippi \r\n( 4 ) .  Brutus  اين كس يكى از كشندگان قيصر بزرگ بوده كه پس از كشتن او گريخته بوده و داستان او بسيار دراز است .\r\n( 5 ) . مقصودش همان جاست كه اكنون كنده و كانال سويس را پديد آورده‌اند .\r\n( 6 ) . همان درياى سرخ يا قلزم .\r\n( 7 ) . چون از قيصر بيم داشت كه لشكر به مصر آورده و او را دستگير نمايد آهنگ گريز داشت . مقصودش از بندگى همان دستگيرى به دست قيصر مىباشد .\r\n","page_name":" 489 ","page_number":489},
  {"content":"\r\n\r\nنزديكى فاروس تپه كوچكى پديد آورده نشيمن بر روى آن ساخته خود را به آنجا كشيد و از آميزش با هر كسى پرهيز جسته مىگفت :\r\nآرزويى جز از آن ندارم كه هم‌چون تيمون « 1 » زندگانى كنم .\r\nچه حال او اين زمان حال تيمون بود و در نتيجه بىوفاييها كه از دوستان خود مىديد از سراسر جنس آدمى مىرميد و همگى را دشمن مىداشت .\r\nاين تيمون مردى بود آتنى كه نزديك به زمان جنگ‌هاى پلرونيسوس « 2 » مىزيست و نام او در بازيهاى خنده‌آور ( كوميدى ) آريستوفانيس « 3 » و افلاطون آمده كه در آنجا او را دشمن جنس آدمى نشان داده و بر او ريشخندهايى كرده‌اند .\r\nچه از همه كس دورى مىگزيد و كسى را به نزد خود راه نمىداد . بااين‌حال آلكبياديس را كه در آن زمان جوان بود ديده دست به گردن او انداخت و او را بوسيده نوازش بسيار كرد . و چون آپيمانتوس « 4 » علت آن كار را پرسيد پاسخ داد :\r\nمىدانم روزى اين جوان گزندهاى بسيارى به مردم آتن خواهد رسانيد « 5 »\r\nتيمون كسى را به همراهى خود نمىپذيرفت . مگر اندك زمانى همين آپيمانتوس نيز خوى او را داشت و در طرز زندگانى پيروى از شيوه او مىنمود در يك روز جشنى كه اين دو تن با هم جشن داشتند آپيمانتوس به او گفت :\r\nچه شام گوارايى داريم تيمون !\r\nتيمون پاسخ داد :\r\nزمانى گواراست كه تو در اينجا نباشى .\r\nروزى تيمون در انجمنى به پشت تريبون رفته و چون مردم از آن كار او در شگفت شده همگى خاموش گرديدند لب به سخن باز كرده چنين گفت :\r\n\r\n\r\n","description":"","footnote":"\r\n( 1 ) .  Timon \r\n( 2 ) . مقصود آن جنگهايى است كه ميانه اسپارت و آتن روى داده كه در سرگذشت اردشير دوم به آنها اشاره كرديم .\r\n( 3 ) .  Aristophahnes \r\n( 4 ) .  Apemantus \r\n( 5 ) . داستان الكبياديس را در بخش يكم آورده‌ايم مقصود اشاره به شكست آتنيان در جنگ سوراكوس مىباشد كه يكى از بدبختيهاى تاريخى آتنيان به شمار مىرود و باعث آن كناره‌جويى الكبياديس و رفتن او به نزد اسپارتيان بوده .\r\n","page_name":" 490 ","page_number":490},
  {"content":"\r\n\r\nاى مردم آتن من در زمين خود درخت انجيرى دارم كه بسيار كسان از آتنيان خود را از آن آويخته و كشته‌اند و چون مىخواهم خانه‌اى بر روى آن سرزمين بسازم و بايد درخت را براندازم اين است خبر مىدهم كه اگر كسى به خودكشى مايل است تا فرصت از دست نرفته مبادرت نمايد .\r\nتيمون چون بمرد در هالاى « 1 » در كنار دريا به خاك رفت و چون پس از ديرى شكافتگى در زمين پديد آمد آب گور او را فراگرفت كه اكنون دسترسى به آن نيست . بر آن گور شعرى نوشته بود كه مضمونش اين است .\r\nمن روزهاى تيره زندگى را به سر برده در اين جا به خاك رفتم .\r\nنه‌پرس من كيستم . چه من بر همه‌ى شما نفرين مىفرستم .\r\nداستانهاى تيمون بسيار است به اين اندازه بسنده مىكنيم . كانيديوس اين زمان نزد آنتونيوس رسيده نابودى سپاه را در آكتيوم خبر آورد . در همان زمان خبرهايى نيز رسيد كه هيرود پادشاه بود يا با چند لگيون به سوى قيصر رفته و هم‌چنين ديگر پادشاهان و شاهزادگان همگى از او برگشته‌اند كه جز از مصر جاى ديگر براى او باز نمانده . ليكن اين خبرها به جاى آنكه مايه اندوه انتونيوس باشد باعث دل‌آسودگيش مىگرديد و تو گويى از اين پيش‌آمدها سبكبارتر مىشد .\r\nبه‌هرحال از آن گوشه‌گيرى در دريا كه خود او « تيمونگرى » مىناميد دست كشيده به شهر درآمد و كلئوپترا او را در كوشك خود پذيرفته بار ديگر باده‌خواريها و شادكاميها از سر گرفتند و به دستاويزهاى گوناگونى پياپى جشن برپا ساخته سراسر شهر را به جوش و جنبش در آوردند « 2 » از آن سوى كلئوپترا به كار شگفتى دست زده درمانهاى زهرناك را از هرگونه گرد آورده و هر يكى را مىآزمود تا بداند كدام يكى كم آزارتر است و براى آزمايش زندانيان كشتنى را برمىگزيد .\r\nاز آن كار اين نتيجه را برداشت كه هر زهر كه زودكش است آزار آن تندتر و بيشتر مىباشد و زهرهايى كه آزار كم كردن دارد كار آن هم كند مىباشد .\r\nسپس به آزمايش جانوران گزنده پرداخت كه آنها را به جان جانوران ديگر انداخته و با\r\n\r\n\r\n","description":"","footnote":"\r\n( 1 ) .  Halae \r\n( 2 ) . پلوتارخ در اينجا داستانهايى آورده كه ما از ياد آنها چشم پوشيديم .\r\n","page_name":" 491 ","page_number":491},
  {"content":"\r\n\r\nچشم خود گزيدن آنها را تماشا مىنمود . اين كار همه روزه او بود تا بدين نتيجه رسيد كه هيچ جانور زهردارى به پاى افعى مصرى نمىرسد . چه او چون كسى را مىزند نه پيچ و تابى پيداست و نه ناله‌اى از او شنيده مىشود ، بلكه به خواب سنگينى رفته و عرق خوش‌آيندى بر رخساره او مىنشيند و حواس او كم‌كم از كار مىافتد بىآنكه هرگز دردى بفهمد و رنجى ببرد بلكه هم‌چون آدم خواب رفته از بيدار كردن رنجيده مىشود .\r\nدر اين ميان هر دوى آنها آنتونيوس و كلئوپترا فرستادگان به آسيا نزد قيصر فرستادند .\r\nكلئوپترا خواهش مىكرد كه پادشاهى مصر به نام فرزندان او شناخته شود .\r\nآنتونيوس هم خواستار بود كه قيصر به او اجازه دهد در مصر همچون يك مرد زندگى به سر دهد و اگر آن را روا نمىشمرد اجازه رفتن به آتن بدهد و چون بيشترى از دوستان او كنار گرفته و چند تنى كه مانده بود درخور اعتماد نبودند از ناچارى ايوفرنيوس « 1 » آموزگار فرزندان خود را روانه اين سفر گردانيد .\r\nآلكساس « 2 » از مردم لائوديكيا كه به سفارش تيماگنيس « 3 » در روم با آنتونيوس آشنايى يافت و نزد او چندان احترام داشت كه هيچ يونانى ديگر نداشت و از اين جهت هميشه ابزار كار كلئوپترا بود كه هر هنگام كه انديشه پاكدلانه‌اى در دل آنتونيوس پيدا شده و به ياد اوكتاويا مىافتاد و كلئوپترا آن حال را درمىيافت به دستيارى آلكساس به چاره مىكوشيد . اين مرد را آنتونيوس نزد هيرود فرستاده بود كه نگذارد او هم روگردان شود .\r\nولى الكساس خيانت كرده نزد هيرود بماند و به اعتماد هوادارى او بىباكانه به جلو قيصر درآمد .\r\nليكن هيرود هوادارى از او نتوانست و قيصر همين‌كه او را ديد فرمان داد بندش نموده به كشور خود فرستادند و در آنجا به دستور قيصر نابودش گردانيد . الكساس اين كيفر خيانت خود را زمانى يافت كه آنتونيوس هنوز زنده بود .\r\nبارى قيصر هيچ‌گونه اعتنايى به پيام آنتونيوس و درخواست او نكرده تنها به كلئوپترا پاسخ داده چنين پيام فرستاد كه اگر شما آنتونيوس را كشته يا از مصر بيرون برانيد اميدوار\r\n\r\n\r\n","description":"","footnote":"\r\n( 1 ) .  Euphronius \r\n( 2 ) .  Alexas  از مردم  Laodiea  كه جايى در يونان بوده .\r\n( 3 ) .  Timagenes \r\n","page_name":" 492 ","page_number":492},
  {"content":"\r\n\r\nهمگونه مهر از جانب من مىتوانيد بود . نيز همراه اين فرستادگان يكى را از آزادكردگان خود به نام ثورسوس « 1 » به مصر فرستاد و اين مرد هوشيارى بود و نيك مىدانست كه از جانب سردار جوان نزد زنى فرستاده شده كه همگونه غرور از جوانى و زيبايى خود دارد و مىدانست بايد چگونه رفتار نمايد .\r\nبا اين همه پذيرايى باشكوهى كه كلئوپترا از او كرد و اين نوازشهايى كه نمود باعث رشك و خشم آنتونيوس گرديد و اين بود كه او را گرفته و چوب زد و با آن حال نزد قيصر باز فرستاده به اين مضمون‌نامه به او نوشت :\r\nرفتار پست و ناشايسته اين مردم مرا به خشم آورد . من در چنين هنگامى شكيبا نمىتوانم بود . با اين همه اگر اين كار شما را خشمناك گرداند چون آزاد كرده من هيپارخوس « 2 » در دست شماست مىتوانيد به او تازيانه زده خود را با من يكسان گردانيد .\r\nولى كلئوپترا از آن تهمت بيزارى جسته هميشه مىكوشيد رشك و خشم آنتونيوس را فرو نشاند و همواره پاس او را داشت .\r\nدر روز زاييده شدن خود جشنى كه گرفت در خور حال بخت‌برگشتگى خودشان بود . ولى چون روز زاييده شدن آنتونيوس رسيد جشن بسيار پرشكوهى گرفت كه بيشتر ميهمانان چون فرونشستند بىچيز بودند و چون پس از جشن از آنجا برخاستند توانگر بودند .\r\nدر اين ميان نامه‌هاى پياپى از آگريپا به قيصر مىرسيد كه در آنها بودن قيصر را در روم لازم مىشمرد .\r\nاز اين جهت قيصر جنگ با آنتونيوس را تا سپرى شدن زمستان به تأخير انداخت و چون زمستان به پايان رسيد خود او از راه سوريا و سركردگاش از راه آفريكا به لشكركشى پرداختند .\r\nو چون شهر پيلوسيوم « 3 » را بكشاند خبرى پراكنده شد كه به دلخواه خود آن را به دست قيصر داده‌اند و اين كار به رضايت كلئوپترا بوده . ولى كلئوپترا بيزارى جسته براى رفع بدگمانى زن و فرزندان سلئوكوس « 4 » را به دست آنتونيوس داد كه بكشد .\r\nدر اين هنگام كلئوپترا در پهلوى پرستشگاه ايسيس گورها و بناهاى بلند بس شگفت‌انگيزى\r\n\r\n\r\n","description":"","footnote":"\r\n( 1 ) .  Thyrsus \r\n( 2 ) .  Hipparchus \r\n( 3 ) .  Pelosium \r\n( 4 ) .  Seleucus \r\n","page_name":" 493 ","page_number":493},
  {"content":"\r\n\r\nمىساخت كه چون به انجام رسيد همه گنجينه‌هاى خود را از زر و سيم و زمرد و مرواريد و عاج و چوبهاى خوشبوى با مقدار فراوانى از هيمه و چوب به آنجا برد .\r\nاز اين جهت قيصر ترس داشت كه مبادا او از نوميدى گنجينه‌ها را آتش زده با خود بسوزاند و اين بود كه در پيشرفت خود به سوى شهر هميشه احتياط آن را داشت كه به كلئوپترا اميدهايى بدهد .\r\nنشيمن او در هيپودرومى « 1 » بود كه در آنجا روزى آنتونيوس حمله بر سر وى برده سوارگان او را تا خندق ايشان پس نشاند و با چهره خندان و باز به كوشك كلئوپترا باز گشته با همان رخت جنگ او را ديدار كرده و از روى او بوسيد و يكى از همراهان خود را كه در آن حمله مردانگىها كرده بود به كلئوپترا نشان داده ستايش از مردانگى او نمود .\r\nكلئوپترا يك زره سينه و يك خود زرين به آن مرد پاداش داد . ولى او آنها را گرفته و همان شب به سوى قيصر گريخت .\r\nپس از اين آنتونيوس دوباره پيغام به قيصر فرستاده او را براى جنگ تن به تن دعوت نمود .\r\nقيصر پاسخ داد :\r\nشما بايد راه ديگرى براى مردن پيدا كنيد .\r\nآنتونيوس انديشيد كه بهترين راه ديگرى براى او مرگ سرفرازانه در جنگ است و اين بود كه دل به كوشيدن نهاد كه چه در دريا و چه در خشكى آخرين كوشش را بكند .\r\nگفته‌اند هنگام شام به نوكران خود چنين گفت :\r\nامشب آزادانه با من رفتار كنيد و باده را بيشتر بدهيد چه شايد ديگر نتوانيد چنين كارى بكنيد شايد فردا شب نوكر كس ديگرى خواهيد بود و تن من بر روى خاك خواهد خوابيد .\r\nدوستان او كه در پيرامونش بودند از اين سخنان مىگريستند . او دلدارى داده مىگفت :\r\nبه اين جنگ كه در آن مرگ سرفرازانه را بيشتر خواهانم تا فيروزمندى و آسودگى شما را همراه خود نخواهم برد .\r\n\r\n\r\n","description":"","footnote":"\r\n( 1 ) .  Hippodrome \r\n","page_name":" 494 ","page_number":494},
  {"content":"\r\n\r\nفردا چون روشنى درآمد آنتونيوس دسته‌هاى پياده را از شهر بيرون برده بر روى پشته‌اى آنان را نگاه داشت و چون از آن بالا نگاه مىكرد ناگهان كشتيهاى خود را ديد كه به سوى كشتيهاى قيصر مىروند و تماشا مىكرد كه چگونه آنها به كشتيهاى قيصر نزديك شدند و با پاروهاى خود سلام به قيصر دادند و چون پاسخ از او گرفتند هر دو دسته يكى شده روى به سوى شهر روان گرديدند .\r\nدر همان هنگام سوارگان او نيز به سوى قيصر رفتند و پيادگان كه در جلو او جنگ مىكردند شكست خوردند .\r\nآنتونيوس به شهر بازگشته دادزنان مىگفت :\r\nكلئوپترا كه من در راه دلبستگى به او اين همه دشمن پيدا كرده‌ام از من برگشته با دشمنانم سازش نموده .\r\nكلئوپترا از ترس آنكه مبادا از نوميدى قصد جان وى كند از او گريخته به آن بناى تازه ساخته خود رفت و درهاى آن را كه آهن‌كوب و بسيار استوار بود و از بالا به پايين مىافتاد پايين انداخته خود را در آنجا پنهان گردانيد و كسانى را نزد آنتونيوس فرستاد كه بگويند كلئوپترا مرد .\r\nآنتونيوس اين شنيده و باور كرده داد زد :\r\nآنتونيوس ! ديگر چرا دير مىكنى ! ؟ بهانه كه داشتى و مىتوانستى زندگى را دوست بدارى آن هم رفت !\r\nاين گفته به درون اطاق خود رفت و در آنجا رخت و ابزار جنگ را از تن درآورده خود را سبكبار گردانيده گفت :\r\nغم آن را ندارم كه از تو دورم زيرا اينك به تو خواهم رسيد ، ولى غم آن را دارم كه چرا يك سردار در دليرى كمتر از يك زن باشد .\r\nيكى از نوكران وفادار خود را به نام ايروس « 1 » پيش از آن سوگند داده بود كه هر زمان كه خودش بگويد او را بكشد و اين هنگام او را خوانده دستور كشتن خود را داد .\r\nايروس شمشير كشيده قصد آن كار كرد ولى ناگهان برگشته شمشير را به شكم خود فرو برد و بر روى پاهاى او افتاد .\r\n\r\n\r\n","description":"","footnote":"\r\n( 1 ) .  Eros \r\n","page_name":" 495 ","page_number":495},
  {"content":"\r\n\r\nآنتونيوس نگاهى كرده چنين گفت :\r\nخوب كردى ايروس دلير به آقاى خود ياد دادى آنچه را كه خودش دليرى نمىكرد .\r\nاين بگفت و شمشير را به شكم خود فرو برد و خود را بر روى تختخواب انداخت . ولى زخم زود كشنده نبود كه چون دراز كشيد خون هم بايستاد و اين بود كه بار ديگر به خود آمده و از آنان كه در پيرامونش بودند لابه خواستار گرديد او را آسوده گردانند . ولى آنان همه بگريختند و او را تنها بگزارند .\r\nدر اين ميان كه او دست و پا زده فرياد مىكرد ديومبدى « 1 » دبير كلئوپترا رسيده و از كلئوپترا دستور داشت كه اين را نزد وى ببرد .\r\nآنتونيوس همين‌كه دانست كلئوپترا زنده است به پيرامونيان خود لابه مىكرد كه زودتر او را به وى برسانند و چون او را به روى دستهاى خود به آنجا رسانيدند كلئوپترا در را باز نكرد بلكه طنابهايى را از آن بالا فرو هشت كه آنتونيوس را با آنها بستند و خود او به همدستى دو زن كه همراه داشت و جز از آنان كس ديگرى را به درون راه نمىداد به كشيدن پرداخت كسانى كه در آنجا بوده‌اند مىگويند حال دلگدازتر از آن نمىتوان ديد .\r\nزيرا تن خون‌آلود آنتونيوس به ريسمانى بسته شده و او كه نزديك بود جان بسپارد با اين حال دستهاى خود را به سوى كلئوپترا دراز مىكرد و با اندك توانايى كه در تن خود سراغ داشت خويشتن را به سوى بالا تكان مىداد .\r\nاز آن سوى كلئوپترا و آن زنان با دلى سوزان با دشوارى بسيار ريسمان را بالا مىكشيدند و گاهى كه دستهاى آنان سست مىشد كسانى كه در پايين ايستاده بودند فرياد برآورده آنان را به زورنمايى وامىداشتند .\r\nچون بالايش كشيدند كلئوپترا به روى تختش خوابانيد و خويشتن رخت‌هايش را پاره كرده به روى او ميانداخت . گاهى با دو دست بر سينه كوبيده و گاهى با خون او رخساره خود را گلگون مىساخت او را آقاى خود شوهر خود امپراطور خود مىخواند و چندان دلسوزى مىنمود كه تو گويى گرفتاريهاى خويش را فراموش ساخته .\r\nآنتونيوس به او دلدارى داده آرامش ساخت و سپس باده خواست كه بنوشد و اين يا از تشنگى بود و يا آنكه مىپنداشت باده او را آسوده خواهد گردانيد . و چون آن را بخورد به\r\n\r\n\r\n","description":"","footnote":"\r\n( 1 ) .  Diomede \r\n","page_name":" 496 ","page_number":496},
  {"content":"\r\n\r\nكلئوپترا پند مىداد كه كارهاى خود را با قيصر آبرومندانه پردازد و از همه پيرامونيان او تنها به پروكوليوس « 1 » اعتماد نمايد . نيز مىگفت :\r\nبه اين حال من نگاه كرده دل خود را مسوزان آن گذشته را كه نيرومندترين سردار بودم به يادآورده دل آرام بدار . كنون هم كه افتاده‌ام مرد گمنامى نيستم يك مرد رومى هستم كه زبون رومى ديگرى گرديده‌ام .\r\nهمان هنگام كه آنتونيوس جان مىسپرد ناگهان پروكوليوس از نزد قيصر به فرستادگى رسيد . زيرا زمانى كه آنتونيوس خود را زخمى ساخت و او را نزد كلئوپترا بردند يكى از پاسبانان او به نام ديركتائيوس « 2 » شمشير او را برداشته نهان كرد و چون فرصت به دست آورد از آنجا گريخته نزد قيصر رفت و آن شمشير را همراه برد .\r\nنخستين كسى كه خبر خودكشى انتونيوس را به قيصر رسانيد او بود و آن شمشير را به گواهى نشان داد . قيصر آن را شنيده خود را به خلوتگاه چادر كشيد و در مرگ كسى كه با او خويشى پيدا كرده و در كار فرمانروايى انباز او و پيش از آن هميشه در جنگها و بيمها همدوش وى بود اشك از ديده فروريخت . سپس به نزد دوستان خود بيرون آمده نامه‌هايى را كه به آنتونيوس نوشته و پاسخهايى را كه از او دريافته بود با خود آورده و همه را براى آنان بخواند كه چگونه او همه نرمى كرده و مهر نشان مىداده ولى آنتونيوس همه درشتى كرده و دشمنى نشان مىداده است .\r\nسپس پروكولئوس را روانه ساخت كه از هر راهى كه مىتواند كلئوپترا را زنده به دست آورده به زير اختيار خود بگيرد . زيرا هنوز از رهگذر گنجينه‌ها دل‌نگرانى داشت و آنگاه زنده به دست آوردن او را نشان بزرگى كار خود مىپنداشت . كلئوپترا سخت مىپاييد كه خود را به دست پروكولئوس نسپارد و اين بود او از درون آن جايگاه از پشت درى استوار بسته شده و پروكوليوس از بيرون جلو همان در ايستاده با هم به گفتگو پرداختند خواهش وى اين بود كه پادشاهى مصر را به فرزندان او بازگزارند .\r\nپروكوليوس به او دلدارى مىداد كه خود را نباخته و هميشه به مهر و دلسوزى قيصر اميدوار باشد . سپس هم دقتى در چگونگى آن جايگاه كرده بازگشت .\r\n\r\n\r\n","description":"","footnote":"\r\n( 1 ) .  Proculeius . \r\n( 2 ) .  Dercelaeus \r\n","page_name":" 497 ","page_number":497},
  {"content":"\r\n\r\nپس از وى قيصر گاليوس « 1 » را فرستاد كه دوباره با كلئوپترا سخن گويد . او نيز جلو درآمده و براى قصدى كه داشت سخن دراز براند و در اين ميان پروكوليوس نردبان بلندى بر آن پنجره كه گفتيم آنتونيوس را از آنجا بالا كشيدند گزارده و با دو تن از كسان خود بالا رفته و به درون شد و راست به سوى آن در كه كلئوپترا از پشت آن با گاليوس سخن مىگفت شتافت .\r\nيكى از آن دو زن كه همراه كلئوپترا بودند او را ديده داد زد :\r\n« بدبخت كلئوپترا ! همين اكنون دستگير مىشوى ! » از اين صدا كلئوپترا بازگشته و همين كه چشمش به پروكوليوس افتاد خنجرى را كه همراه خود براى چنين هنگامى آماده داشت بركشيد . پروكوليوس به سوى او دويده و با دو دست او را گرفته داد زد : « شرم كن اى كلئوپترا ! تو بر خود ستم مىكنى و بر قيصر بيشتر . كسى كه مىخواهد نيكو سرشتى خود را نشان بدهد .\r\nتو مجالى براى او باز نمىگزارى و سردارى را كه بهترين و پاكدل‌ترين مردى است به جهانيان مرد كينه‌جوى و بدسرشتى نشان مىدهى » اين گفته خنجر را از كف او بيرون مىكشيد .\r\nسپس نيز رختهاى او را جستجو كرد كه اگر زهرى در آنها نهان كرده پيدا نمايد . سپس قيصر ايپافرودتيوس « 2 » را كه از آزادكردگان خود بود فرستاد كه از كلئوپترا پاسبانى نمايد و سفارش داد كه با وى مهربانى كنند و نيز هوشيار باشند كه خودكشى ننمايد .\r\nدر اين ميان قيصر به شهر الكساندريا درآمد و ارييوس « 3 » فيلسوف را همراه خود داشت كه دست او را گرفته و با وى سخن مىگفت و خود خواستار آن بود كه الكساندريان ببيند چه احترامى به همشهرى ايشان نموده مىشود و چون به ميدان مشق رسيد كه بر روى بلندى كه براى او در اينجا پديد آورده بودند رفت .\r\nمردم شهر در آنجا گرد آمده و از ترس جان و مال خود در برابر او به خاك مىافتادند .\r\nوى به مردم خطاب كرده چنين گفت :\r\nاز روى زمين برخيزيد سپس گفت كه از نكوهش آنان چشم مىپوشد نخست براى الكساندر كه آن شهر را بنا كرده .\r\nدوم براى خود شهر كه جايگاه بزرگ و زيبايى است . سوم براى دوست خود ارييوس .\r\nاين بود اندازه احترامى كه ارييوس از قيصر مىديد و او با ميانجيگرىهاى خود بسيار كسان را آزاد ساخت .\r\n\r\n\r\n","description":"","footnote":"\r\n( 1 ) .  Gallius \r\n( 2 ) .  Epaphroditus \r\n( 3 ) .  Areius \r\n","page_name":" 498 ","page_number":498},
  {"content":"\r\n\r\nاز فرزندان آنتونيوس آنتولوس « 1 » كه زاييده از فلويا بود پرستارش تئودوروس « 2 » خيانت ورزيده او را به كشتن داد و چون سپاهيان سر او را مىبريدند تئودروس طمع در يك گوهرى كه آنتولوس به رخت خود نزديك گردن مىزد كرده فرصت جسته آن را دزديد و سپس كه از او پرسيدند انكار نمود ولى تهمت ثابت گرديده او را به دار آويختند .\r\nاما فرزندان كلئوپترا آنان را همراه پرستاران خود نگهداشته و از هيچگونه نوازش دريغ نمىساختند .\r\nگيسريون ( قيصريون ) كه او را پسر قيصر ديكتاتور مىشمردند مادرش پولى به او داده از راه ايثيوپيا روانه هندوستان گردانيد . ولى پرستار او كه در نامردى همپايه ثئودوروس بود او را فريب داد كه قيصر به تو پادشاهى خواهد داد و او را از راه بازگردانيد .\r\nقيصر از آرييوس رأى خواست كه درباره او چه كند . ارييوس در پاسخ اين جمله را گفت :\r\n« قيصر بيش از اين شايسته نيست »\r\nاين بود كه چون كلئوپترا مرد اين را هم كشتند .\r\nبسيارى از پادشاهان و سركردگان بزرگ درباره جنازه انتونيوس از قيصر خواهش كردند از حق خاك‌سپارى بىبهره نباشد . ولى قيصر نخواست آن را از دست كلئوپترا در آورد و به خود او اجازه داد كه به هر نحوى كه مىخواهد او را به خاك بسپارد .\r\nكلئوپترا هم شكوه شاهانه بزرگى آماده ساخته آن جنازه را از ميان برداشت .\r\nدر اينهنگام بود كه از فشار غم و از بس كه بر سينه خود كوفته و آن را زخمى ساخته بود دچار تب سختى گرديد و از آن پيش‌آمد خرسند گرديده خواست آن را بهانه گرفته از خوردن و نوشيدن خوددارى نمايد تا بدينسان مرگ او را دريابد .\r\nخود او طبيبى به نام اولومپوس « 3 » داشت كه اين راز را با وى در ميان نهاد چنان كه آن طبيب در نگارشهاى خود كه در زمينه اين داستانها نوشته اين موضوع را هم ياد مىكند .\r\nولى قيصر قصد او را يافته پيامهايى برايش فرستاد و فرزندان او را دستاويز ساخته بيمها داد .\r\nكلئوپترا از رهگذر فرزندان خود به ترس افتاده راضى شد كه هر خوراك يا درمان كه بدهد بخورد .\r\n\r\n\r\n","description":"","footnote":"\r\n( 1 ) .  Antyllus \r\n( 2 ) .  Theodorus \r\n( 3 ) .  Olympus \r\n","page_name":" 499 ","page_number":499},
  {"content":"\r\n\r\nچند روز پس از آن خود قيصر به ديدن او رفت كه دلدارى بدهد . كلئوپترا اين هنگام بر تخت‌خواب كوچكى خوابيده و رخت بر تن خود نداشت و چون قيصر درآمد و او از تختخواب برخاست جز يك پيراهن رخت ديگرى نداشت و بدان حال خود را به پاهاى قيصر انداخت .\r\nموهاى او پريشان و چهره‌اش پژمرده بود و چشمهايش به گودى افتاده صدايش مىلرزيد .\r\nآن مشت‌هايى كه بر سينه خود كوفته هنوز جاى آنها پيدا بود و روى هم رفته تن او همچون جانش دردمند و رنجور ديده مىشد . با اينهمه هنوز ناز و عشوه در رفتار او و زيبايى رخسارش پاك از ميان نرفته و با آن رنجورى و دردمندى زيبائيش نمايان و ناز و عشوه‌اش هويدا بود . قيصر چون مىخواست او آسوده باشد پهلويش بنشست و او فرصت بدست آورد گفتگو در زمينه بىگناهى خود مىكرد ، بدينسان كه هر آنچه كرده از راه ناچارى و از ترس انتونيوس بوده و چون قيصر بر گفته‌هاى او ايراد مىگرفت و او ديد كه گناهكاريش آشكار مىگردد ناگهان زبان لابه و نياز باز كرد كه تو گويى مقصودى جز از زنده نگاهداشتن خود ندارد .\r\nپس از اين گفتگوها كلئوپترا فهرستى از گنجينه‌هاى خود درآورده به دست قيصر داد .\r\nسليوكوس « 1 » كه يكى از حكمرانان شهرهاى او و اين هنگام در پهلوى وى ايستاده بود گفت پاره چيزها در آن فهرست ياد نشده و او را متهم ساخت كه آن چيزها را پنهان داشته . كلئوپترا از جاى خود جسته و از موهاى او گرفته چندين سيلى بر روى او زد . قيصر لبخندى زده و برخاسته او را پس كشيد كلئوپترا مىگفت : « قيصر آيا ننگ نيست كه در حالى كه شما سرفرازم كرده با اين حالى كه دارم به ديدنم آمده‌اى يكى از نوكران در خانه‌ام مرا متهم مىسازد از اين جهت كه چند تكه آرايش ابزار زنانه را نگاه داشته‌ام ؟ ! من اين كار را كرده‌ام نه براى آنكه اين تن بخت برگشته خود را بيارايم بلكه براى آنكه به اوكتاويا و ليوياى « 2 » شما هديه سازم . بلكه در سايه ميانجيگرى آنان دل شما با من مهربان باشد » قيصر از اين گونه سخن گفتن او خرسند گرديد زيرا چنين دانست كه در آرزوى زيستن است و با او گفت :\r\nآنچه را كه نگاه داشته‌اى هرچه مىخواهى بكن . رفتار من درباره تو بهتر از آن خواهد بود كه خودت اميد مىدارى\r\n\r\n\r\n","description":"","footnote":"\r\n( 1 ) .  selucus  گويا اين آن سيلوكوس كه در پيش نامش برده گفت شهر پيلوسيوم را به دست قيصر داد نباشد .\r\n( 2 ) .  livia  لويا زن قيصر واكتاويا هم خواهر اوست كه زن انتونيوس بوده و بارها نامش را برده‌ايم .\r\n","page_name":" 500 ","page_number":500},
  {"content":"\r\n\r\nاين گفته بيرون رفت و چنين مىپنداشت كه بر او فيروزى يافته است ولى خود را فريب مىداد .\r\nدر ميان همراهان قيصر جوان گرانمايه‌اى بود به نام كورنيليوس دولابيلا « 1 » كه از كلئوپترا هوادارى داشت و او در نهان پيامى براى كلئوپترا فرستاد كه قيصر به اين زودى از راه سوريا باز خواهد گشت و مىخواهد تا سه روز ديگر تو را با فرزندانت از اينجا بيرون بفرستد .\r\nكلئوپترا چون اين پيام شنيد از قيصر خواهش كرد به او اجازه دهند قربانيهايى براى انتونيوس بگزارد و چون اين اجازه را دريافت دستور داد او را بر سر خاك انتونيوس بردند و چون همراه زنان خود به آنجا رسيد آن گور را در آغوش كشيده اشك از ديدگان ريخت و فريادى زده چنين گفت :\r\nعزيزم انتونيوس ! هنوز چند روز بيشتر نگذشته كه تو را با اين دستهاى خود به خاك سپردم . آن روز اين دستها آزاد بود . ولى اكنون من دستگيرم و اين آخرين سوگوارى را بر سر گور تو همراه پاسبانان انجام مىدهم .\r\nاينان مىترسند كه غصه و اندوه تن مرا كاهيده و براى نمايشى كه شكستن تو برپا خواهند نمود شايسته نباشد . ديگر قربانى بر سر خاكت از من چشم مدار .\r\nاين آخرين كاريست كه كلئوپترا در راه تو توانسته و اينك او را از اينجا خواهند برد .\r\nدر زندگانى هيچ چيز نتوانست ما را از هم جدا گرداند . ولى مرگ جدايى در ميانه انداخت .\r\nتو يكزاده روم هستى كه در مصر به زير خاك رفتى ولى من يكزاده مصر بايد مرگ را در خاك روم ديدار نمايم . اگر خدايانى كه در آن پايين هستند و تو اكنون با آنان مىباشى مىتوانند و مىخواهند كارى انجام دهند ( زيرا خدايان بالايى ما را رها كرده‌اند ) از آنان بخواه كه زنت را زنده نگزارند . بخواه كه نگزارند مرا در جشن فيروزى به تماشا گزارده تو را سرشكسته گردانند . مرا با خود به زير خاك بكش . زيرا از همه بدبختىهايم اين يكى دلگدازتر است كه از تو دورم » .\r\nاين گونه ناله‌ها مىنمود و روى گور را با افسرهاى گل مىپوشانيد و آن را مىبوسيد سپس كه از آن كارها فراغت يافت دستور داد گرمابه را براى شست‌وشو آماده گردانند . و چون شستشو كرده بيرون آمد نشسته ناهار گوارايى خورد .\r\n\r\n\r\n","description":"","footnote":"\r\n( 1 ) .  Cornelius Dolabeea \r\n","page_name":" 501 ","page_number":501},
  {"content":"\r\n\r\nدر اين هنگام مردى از بوميان زنبيل كوچكى براى او آورد پاسبانان جلوش را گرفته پرسيدند : اين چيست ؟ او برگهاى روى زنبيل را برداشته نشان داد كه پر از انجير مىباشد و چون پاسبانان از بزرگى و شادابى انجيرها در شگفت شدند آن مرد لبخندى زده گفت :\r\nبفرماييد . آنان چيزى از آن نخورده و چون شكى درباره او نمىبردند اجازه درون رفتن دادند . پس از ناهار كلئوپترا نامه‌اى به قيصر نوشت و مهر كرده بفرستاد و هر كسى را كه در آن جايگاه خود بود بيرون كرد مگر دو زنى كه هميشه با خود داشت و درهاى آنجا را پائين انداخت . قيصر سر نامه را باز كرده چون ديد كلئوپترا با زبان لابه خواستار شده كه او را جز پهلوى آنتونيوس به خاك نسپارند دانست كه كلئوپترا قصد ديگرى كرده مىخواست خويشتن به آنجا شتابد پشيمان گرديده ديگران را فرستاد ولى كارى كه بايستى شود شده بود .\r\nفرستادگان با شتاب روانه گرديده و چون به آنجا رسيدند نزد پاسبانان خبرى نبود ليكن چون درها را باز كرده درون رفتند كلئوپترا را ديدند كه همچون سنگ بيجان گرديده و او بر روى تخت زرينى دراز افتاده همه آرايش ابزارهايش بر رويش بود .\r\nايراس « 1 » يكى از آن دو زن زير پايش خوابيده او نيز جان سپرده است . ولى خارميون « 2 » زن ديگر او نيز به افتادن نزديك شده و به سختى خود را نگاه مىداشت و بااين‌حال با دست تاج را بر سر كلئوپترا راست مىنمود .\r\nچون فرستادگان سراسيمه فرا رسيدند يكى از آنان گفت :\r\nآيا اين كار نيكى بود كه بانوى تو كرد خارميون ؟ !\r\nخارميون به همان حال پاسخ داد :\r\nبسيار نيك ! كارى كه شايسته بازمانده پادشاهان است\r\nاين گفته در پهلوى تخت‌خواب مرده بيفتاد .\r\nبرخى گفته‌اند : افعى را در درون زنبيل انجير به آنجا آورده بودند . كلئوپترا چنين دستور داده بود كه بىآنكه خود او بفهمد مار را به جان او بيندازند . ولى چون زنبيل را آوردند و او برگهايى را از روى آن برداشته چشمش به مار افتاد بىاختيار گفت :\r\n« خوب ! آن كه اينجاست » و بازوى لخت خود را به سوى آن يازيد كه بگزد . ديگران\r\n\r\n\r\n","description":"","footnote":"\r\n( 1 ) .  iras \r\n( 2 ) .  Charmion \r\n","page_name":" 502 ","page_number":502},
  {"content":"\r\n\r\nگفته‌اند افعى را در يك شيشه نگاه مىداشتند و اين هنگام كلئوپترا با يك انبر زرين آن را زده و آزار داد تا به خشم آمده بازوى وى را گزيد . بايد گفت خبر درستى در دست نيست .\r\nكسانى هم گفته‌اند كه او سنجقى ميان تهى بر سر خود داشت كه گيسوهاى خود را بر گرد آن مىپيچيد و زهر را در توى آن نگاه مىداشت . به‌هرحال چون تن او را بازجستند نه جاى گزيدگى پيدا كردند و نه نشان زهرى ديدند . نيز مارى در درون آن جايگاه پيدا نكردند . مگر اينكه جاى راه رفتن افعى در كنار دريا در آنجا كه روبه‌روى عمارت كلئوپترا بود و پنجره‌هاى عمارت بر آن باز مىشد بر روى ريگها نمايان بود .\r\nبرخى نيز گفته‌اند : در دو جا از بازوى كلئوپترا نشان ضعيفى از گزيدگى پيدا بوده و گويا اين نشان است كه قيصر اعتماد نموده .\r\nزيرا در نمايشى كه او به نام فيروزى خود داد پيكره ( صورت ) كلئوپترا نشان داده مىشد با يك افعى كه بر بازوى او چسبيده . اين است سخن‌هاى گوناگونى كه در اين باره گفته شده .\r\nقيصر با آنكه از خودكشى كلئوپترا سخت ناخرسند بود او را به نيكى ستوده از مردانگى و غيرت او شگفتى مىنمود و اين بود دستور داد كه جنازه او را با شكوه شاهانه از زمين بردارند و در پهلوى انتونيوس به خاك سپارند . نيز دستور داد آن دو زن همراهان او را با احترام زير خاك كردند . كلئوپترا سى و نه سال داشت كه بيست و دو سال آن را خويشتن پادشاه بود و چهارده سال هم در فرمانروايى انتونيوس شريك او بود ، انتونيوس را برخى پنجاه و سه ساله و برخى پنجاه و شش ساله نوشته‌اند تنديسه‌هايى كه او داشت همه را برانداخته نابود ساختند . اما تنديس‌هاى كلئوپترا آسوده ماند . زيرا آرخيبوس « 1 » كه يكى از هواداران آن زن بود دو هزار تالنت به قيصر داده خواستار گرديده آن تنديسه‌ها را همچون تنديسه‌هاى انتونيوس نابود نگردانند .\r\nانتونيوس از سه زن خود هفت فرزند بازگذاشت كه تنها بزرگترين ايشان انتولوس « 2 » به فرمان قيصر كشته گرديده همه آن ديگران را اوكتاويا پرستارى كرده بزرگ ساخت .\r\nكلئوپترا كه دختر انتونيوس از كلئوپترا بود به يوبا « 3 » كه يكى از بهترين پادشاهان بود به زنى\r\n\r\n\r\n","description":"","footnote":"\r\n( 1 ) .  Archibius \r\n( 2 ) .  Antyllus \r\n( 3 ) .  Juba \r\n","page_name":" 503 ","page_number":503},
  {"content":"\r\n\r\nداده شد انتونيوس كه پسر او از فلويا بود بزرگ شده چندان ارجمندى در نزد قيصر يافت كه اگر بگويم اگريپا در آن دستگاه درجه نخست و پسران لويا درجه دوم را داشتند بىگفتگو درجه سوم از آن اين انتونيوس بود « 1 »\r\n\r\n\r\n","description":"","footnote":"\r\n( 1 ) . پلورتارخ داستان ديگر فرزندان انتونيوس را يكايك گفته كه ما نيازى به آوردن آن داستانها نديديم .\r\nمقصود پلوتارخ پيش از همه فهمانيدن اين نكته است كه اوكتاويا با آنهمه بدرفتارى كه از آنتونيوس ديد باز از پرستارى فرزندان او چشم نپوشيد و هر يكى را به جايگاهى رسانيد .\r\n","page_name":" 504 ","page_number":504},
  {"content":"\r\n\r\nارتخشتر دوم : ( اردشير دوم ) نوه ارتخشتر اول كه چهل و سه سال پادشاهى كرد .\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nآنتونيوس : از سرداران رومى است كه گرفتار عشق كلئوپاترا شد\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nتميستوكليس : يكى از سرداران حيله‌گر يونانى است كه در جنگ با خشايار شاه پيروزى به دست آورد و سرانجام هم به دربار اردشير اول پناهنده شد .\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nپريكليس : يكى از بزرگان و سرداران آتن بود .\r\nآلكبياديس : از شاگردان سقراط بود و سپس به سپاهيگرى درآمد و يكى از سرداران بزرگ لشكرى شد .\r\n\r\n","description":"","footnote":"","page_name":" 508 ","page_number":508},
  {"content":"\r\n . \r\n","description":"","footnote":"","page_name":" 509 ","page_number":509},
  {"content":"\r\n . \r\n","description":"","footnote":"","page_name":" 510 ","page_number":510},
  {"content":"\r\n . \r\n","description":"","footnote":"","page_name":" 511 ","page_number":511},
  {"content":"\r\n\r\nپمپيوس : از سرداران بسيار مشهور روم است كه سرانجام در يكى از بندرهاى مصر كشته شد .\r\n\r\n\r\n","description":"","footnote":"","page_name":" 512 ","page_number":512}
  ]