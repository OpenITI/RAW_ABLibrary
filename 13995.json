[
  {"content":"\r\n\r\nفرهنگ معارف اسلامى\r\nشامل :\r\nاصطلاحات مربوط به علوم : فلسفه ، منطق ، فقه ، اصول ، كلام\r\nتفسير ، هيت ، نجوم ، ملل ونحل ، كاه شمارى ، ادبيات\r\nف - ى\r\nتأليف\r\nدكتر سيد جعفر سجادى\r\nاستاد دانشگاه تهران\r\nانتشارات كومش\r\n\r\n","description":"","footnote":"","page_name":" 1385 ","page_number":1},
  {"content":"\r\n\r\nسجادى ، جعفر ، 1303 -\r\nفرهنگ معارف اسلامى : شامل اصطلاحات مربوط به علوم ، فلسفه ، منطق ، فقه ، اصول ، كلام ، تفسير ، هيئت ، نجوم ن ملل و محل ، گاه شمارى ، ادبيات / تأليف جعفر سجادى . - تهران :\r\nكومش ، 1373 .\r\n3 ج .\r\n45000 ريال ( دوره سه جلدى ) .\r\n( دوره ) ISBN 964 - 7000 - 26 - X\r\n( ج . 1 ) ISBN 964 - 7000 - 25 - 1\r\n( ج ISBN 964 - 7000 - 28 - 6 ( 3 . - ( ج ISBN 964 - 7000 - 27 - 8 ( 2 .\r\nفهرستنويسى براساس اطلاعات فيپا .\r\nچاپ قبلى : شركت مؤلفان ومترجمان ايران ، 1362\r\nچاپ چهارم : 1370 .\r\n1 . اسلام - - اصطلاحها وتعبير ها . 2 . فارسى - - واژه نامه ها . 3 . اسلام - - دائرة المعارفها .\r\nالف . عنوان .\r\n4 ف 3 س / 2 / bp 5\r\n03 / 297\r\n1373\r\nكتابخانه ملى ايران\r\n4483 - 73 م\r\nانتشارات كومش\r\nتهران - ونك - خيابان آفتاب ، شماره 21 ، تلفن : 8048004\r\nفرهنگ معارف اسلامى\r\nتأليف : دكتر سيد جعفر سجادى\r\nجلد سوم ( چاپ چهارم )\r\n2000 نسخه\r\nزمستان سال 1379 خورشيدى\r\nچاپخانه آرين\r\nشابك دوره : ISBN : 964 - 7000 - 26 - x 964 - 7000 - 26 - x\r\nشابك جلد سوم : ISBN : 964 - 7000 - 28 - 6\r\n964 - 7000 - 28 - 6\r\n\r\n","description":"","footnote":"","page_name":" 1386 ","page_number":2},
  {"content":"\r\n\r\n\r\n[ جلد سوم 
  ]\r\n\r\nف\r\n\r\nف\r\n- ( اصطلاح ادبى ) بطور مفرد مهمله است و كوفيان گويند ناصبه است مانند فَتُحَدِّثنا و مبرد گويد جارّه است در هر حال ف بر سه وجه است يكى آنكه عاطفه است و مفيد سه امر است ترتيب لفظى مانند قامَ زيدٌ فَعمرو و ذكرى مانند  فَقَدْ سَأَلُوا مُوسى أَكْبَرَ مِنْ ذلِكَ فَقالُوا أَرِنَا اللَّهَ جَهْرَةً  و  وَ نادى نُوحٌ رَبَّهُ فَقالَ رَبِّ إِنَّ ابْنِي مِنْ أَهْلِي  و ديگر تعقيب مانند تزوج فولد و دخل الطهران فاصبهان و  أَ لَمْ تَرَ أَنَّ اللَّهَ أَنْزَلَ مِنَ السَّماءِ ماءً فَتُصْبِحُ الْأَرْضُ مُخْضَرَّةً  و گاه بمعنى ثم است مانند  ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً فَكَسَوْنَا الْعِظامَ لَحْماً  و ديگر فاء سببيت و در عاطفه اغلب معنى سببيت است مانند  فَتَلَقَّى آدَمُ مِنْ رَبِّهِ كَلِماتٍ فَتابَ عَلَيْهِ  و   لَآكِلُونَ مِنْ شَجَرٍ مِنْ زَقُّومٍ فَمالِؤُنَ مِنْهَا الْبُطُونَ   و  إِنْ يَسْرِقْ فَقَدْ سَرَقَ أَخٌ لَهُ  » ( از مغنى ص 43 - 48 ) .\r\n\r\nفائِتَه\r\n- ( اصطلاح فقهى ) عبادات فائته در مقابل حاضره است .\r\n( از عروه ص 299 )\r\n\r\nفائِدَه\r\n- ( اصطلاح فلسفى و عرفانى ) در زير عنوان كلمه غايت فرق ميان فائده و نفع و غايت و غرض معلوم شد و گفته شد كه ما يترتب على الفعل را فائدة گويند رجوع شود به غايات و ( مصنفات ج 1 رسالهء 2 ص 22 - كشاف ج 2 ص 1115 ) مولانا :\r\n گر تو گوئى فايده هستى چه بود * در سؤالت فايده هست اى عنود\r\nگر ندارد اين سؤالت فايده * چه شنوم اين را عبث بىعايده\r\nور سؤالت فايده دارد يقين * پس جهان بىفايده نبود به بين \r\n\r\nفائِدِهء خَبَر\r\n- ( اصطلاح معانى بيان ) و هر گاه مخاطب عالم به خبرى نباشد و\r\n\r\n","description":"","footnote":"","page_name":" 1387 ","page_number":3},
  {"content":"\r\n\r\nمقصود خبردهنده اعلام مخاطب باشد به آن خبر آن را فائدهء خبر گويند بديهى است كه در اين صورت مخاطب عالم به خبر نيست و اگر مخاطب عالم بخبر باشد و متكلم هم بداند ناچار قصد او لازم فائدهء خبر خواهد بود يعنى متكلم اعلام مىكند بمخاطب كه من از حكم و خبر مطلع هستم و بالجمله قصد مخبر از خبر يا افاده حكم است بمخاطب جاهل به حكم و يا اطلام لازم فائدهء خبر ( از تلخيص ص 19 )\r\n\r\nفائِق\r\n- ( عرفان ، اخلاق ) از صفات نفسانى است در عرفان نفسى كه از مرتبهء امارگى گذشته بمرتبهء مطمئنگى رسيده باشد .\r\n فائق آيد جان پر انوار او * باقيان را بس بود تيمار او \r\n\r\nفاء عاطِفَه\r\n- ( اصطلاح ادبى ) كلمه فاء بطور مفرد به چند وجه است 1 عاطفه مانند  « فَمَنْ كانَ مِنْكُمْ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ »  2 سببيت 3 نتيجه و يا تفريع 4 جواب شرط ( رجوع به فا شود . و رجوع به سيوطى ص 175 شود . )\r\n\r\nفاتِر\r\n- حالت بين حار و بارد را گويند .\r\n( از دستور ج 3 ص 11 ) .\r\n\r\nفاخِتَه\r\n- ( نجوم ) نام نير حمامه بود كه يكى از صور كواكب است رجوع به حمامه شود .\r\n\r\nفارِد\r\n- ( اصطلاح فلسفى ) يعنى مفرد جسم فارد يعنى جسم بسيط در مقابل جسم مركب .\r\n( از مجموعهء دوم ص 187 ) .\r\n\r\nفارِغ\r\n- ( عرفانى ) فراغت از متاع و بهره‌ها و تعلقات دنيوى آنكه خود را از همه وابستگىهاى دنيوى برهانيده است مولانا گويد :\r\n فارغم از طمطراق و از ريا * قل تعالوا گفت جانم را بيا\r\nفارغيم از زر كه ما بس پر فنيم * خاكيان را سربسر زرين كنيم\r\nاز شما كى گديهء زر ميكنيم * ما شما را كيمياگر ميكنيم\r\nترك آن گيريد كه ملك سباست * كه برون از آب و گل بس ملكهاست\r\nتخته بند است آنكه بندش خواندهء * صدر پندارى و بر در ماندهء \r\n\r\nفاسِد\r\n- ( اصطلاح فقهى ) فاسد و باطل در عقود و بيوع بيك معنى آمده است و شرط فاسد در هر حال خود باطل است و گاه مبطل بيع هم مىشود گاه نمىشود .\r\n( از الفقه على . . . ص 225 ) . رجوع به شرط فاسد شود .\r\n\r\nفاسِدات\r\n- ( اصطلاح فلسفى ) موجوداتى كه در معرض فنا و زوال‌اند فاسدات گويند .\r\n( دستور ج 3 ص 13 و رجوع شود به مجموعه دوم مصنفات 219 - تفسير ما بعد ص 250 ) .\r\n\r\nفاصِلَه\r\n- ( اصطلاح ادبى ) و جدائى ميان دو امر را فاصله گويند و بر دو نوع است صغرى و كبرى فاصله صغرى سه متحرك و ساكنى است چنان كه « چكنم و بدهم » و آن را در اصول افعال عروض\r\n\r\n","description":"","footnote":"","page_name":" 1388 ","page_number":4},
  {"content":"\r\n\r\nتازى دو مثال است . . .\r\nو فاصله كبرى چهار متحرك است و ساكنى مانند « بدهمش ببرمش » رجوع شود به ( المعجم ص 26 ، 31 ) .\r\n\r\nفاعِل\r\n- ( اصطلاح ادبى و فلسفى ) در قواعد زبان تازى فاعل هر آن اسمى باشد كه قبل از او فعل يا شبه فعل واقع شود و اسناد بدان داده شود بر اساس قيام فعل و شبه فعل به آن نه وقوع بر آن مانند « قام زيد و زيد قائم هو » فاعل همواره مرفوع مىباشد لفظا يا تقديرا يا محلا مانند  « كَفى بِاللَّهِ شَهِيداً »  كه « كفى اللّه شهيدا » مىباشد و بعد از هر فعل فاعلى لازم است در لفظ و الا ضمير مستتر خواهد بود چنان كه « هو » در مثال « زيد قام » و فاعل هيچ وقت و جوبا حذف نمىشود . مگر در مصدر مانند « سقيا و رعيا » هرگاه فاعل اسم ظاهر باشد و بعد از فعل باشد فعل مفرد آيد مانند « فاز الشهداء » و « قام اخواك » و اگر ضمير باشد فعل با علامت تثنيه و جمع آيد مانند « زيدان قاما » قاعدهء اوليه اين است كه فاعل متصل بفعل باشد هرگاه فاعل مؤنث حقيقى باشد و اسم ظاهر باشد و فاصلهء ما بين او و فعل نباشد يا باشد وجوبا فعل با علامت ثانيت آيد و اگر مؤنث مجازى باشد و فاصله نشده باشد باز هم فعل با علامت تأنيث آيد . و اگر فاعل مقدم بر فعل باشد در هر حال فعل با علامت تأنيث آيد ( رجوع شود به سيوطى ص 81 - 85 ) . و در پارسى فاعل بر كننده كارى دلالت كند و يا چيزى و كارى را به دو ( از دستورنامه ص 67 ) . رجوع باسم فاعل شود .\r\nبهر حال كلمهء فاعل در لغت به معناى كنندهء كار است آنچه از كلمهء فاعل مفهوم و اراده مىشود كنندهء كار و انجام‌دهندهء فعلى است كه فعل او مقرون به اختيار و اراده‌اش باشد و از اين جهت است كه عنوان فاعليت در موردى صادق است كه و لو يك آن هم باشد متلبس بفاعليت نباشد و بعبارت ديگر از لحاظ مفهوم عرفى فاعل به كسى گويند كه فعلش مقرون باراده‌اش باشد و بنا بر اين يك آن هم كه شده است بايد متصف بفاعليت نباشد تا مريد و مختار بودن آن معلوم شود و در اصطلاح فلسفى اكثر كلمهء فاعل مرادف يا علت آمده است . و گويند « الفاعل هو الذى يقتضى وجود المعلول و يجعله واجب الحصول » فاعل باصطلاح طبيعى عبارت از امرى است كه تأثير آن زمانى باشد و متدرج التأثير باشد .\r\nفاعل در فلسفه مقابل قابل آمده است و بمعنى تأثيركننده و اثرگذارندهء است چنان كه قابل بمعنى قبول‌كنندهء اثر از فاعل است .\r\nابن رشد در تعريف فاعل گويد :\r\n( الفاعل هو الذى يخرج غيره من القوة الى الفعل و من العدم الى الوجود تهافت التهافت ص 150 و رجوع شود باسفار ج 2 ص 178 - مبدأ و معاد صدر الدين ص 48 - 49 - تفسير ص 191 ، 859 ) .\r\nفاعليت فاعل يا بطبع است و يا بقسر و يا برضا است و يا بعنايت است و يا به تجلى است از اين قرار .\r\nالف - فاعل بطبع كه مبدأ صدور فعل باشد بدون شعور و اراده و فعل آن\r\n\r\n","description":"","footnote":"","page_name":" 1389 ","page_number":5},
  {"content":"\r\n\r\nملائم با طبعش باشد و يا « هو الذى يفعل بطبعه الجسمانى حين هو مخلى و طبعه من غير عائق » ب - فاعل بقسر كه مبدأ صدور فعل باشد و فعل صادره از و بدون شعور و اراده باشد و لكن فعلش خلاف مقتضى طبع اصلى آن باشد و يا « هو الذى يفعل بطبعه المقسورة على خلاف ما يقتضيه حين ما هو غير مخلى و نفسه بتحريك قاسر و تحويل محول » ج - فاعل بالجبر كه مبدأ صدور فعل است كه مسبوق بارادهء مسبوق بعلم است كه متعلق بغرض است در آن فعل و يا « هو ان يتساوى نسبته الى الطرفين فيحتاج الى ضميمة اخرى كعلم جديد و غيره » و يا صدور فعل از آن مسبوق بعلم وارده باشد و نسبت اصل قدرت و قوت او بدون انضمام دواعى و يا صوارف بفعل و ترك مساوى باشد .\r\nه - فاعل بالعناية كه مبدأ صدور فعل باشد و فعل او تابع علم او بوجه خير باشد بر حسب نقس الامر و علم او بوجه خير در فعل كافى براى صدور فعل باشد بدون نياز به قصد زائدى بر علم يا « هو الذى منشأ فاعليته صدور الفعل عنه و الداعى له على الصدور مجرد علمه بنظام الفعل و الجود » .\r\nو - فاعل بالرضا كه مبدأ صدور فعل باشد و علمش بذاتش كه عين ذاتش مىباشد سبب وجود اشياء باشد و نفس معلوميت اشياء و نفس وجود آنها ازو باشد بلا اختلاف و اضافة و عالميت او باشياء بعينه اضافت فاعليت او باشد بر اشياء بدون تفاوت و يا « هو الذى منشأ فاعليته ذاته العالمة بذاته لا غيره و يكون علمه بمجعوله عين هوية مجعوله » ( از مبدأ و معاد صدرا ص 48 - 49 - اسفار ج 2 ص 178 - مشاعر ص 9 - اسفار ج 2 ص 212 ، 165 - مبدأ و معاد ص 98 ) .\r\nاقسام شش‌گانهء فاعل در نفس انسان موجود است بقياس با افاعيل مختلف زيرا فاعليت نفس بقياس به تصورات و توهماتش بالرضا است و بقياس بانچه حاصل مىشود به مجرد تصور و توهم بالعناية است چنان كه در اثر توهم سقوط از ديوار يا بام ساقط مىشود و بقياس به آنچه حاصل مىشود بواسطهء بواعث خارجيه بالقصد است و بقياس بفعل قبايح بالجبر است و فاعليت آن براى حفظ مزاج و افاده حرارت غريزى در بدن بالطبع است و براى حرارت حمائيه و مرض و سمن و غيره بالقسر است .\r\nاقسامى ديگر نيز براى فاعل ذكر كرده‌اند كه تقسيمات فرعى است از اين قرار :\r\nالف - فاعل بالقوت مانند نار بقياس به آنچه مشتعل نشده است و در شأن آن اشتعال باشد .\r\nب - فاعل بالذات كه لذاته مبدأ فعل است در مقابل فاعل بعرض .\r\nج - فاعل جزئى كه علت شخصيه يا نوعيه يا جنسيه است براى معلول شخصى يا نوعى يا جنسى و فاعل كلى مخالف آنست .\r\nد - فاعل خاص كه موجب انفعال يك چيز است مانند نار كه محرق يك امر باشد در مقابل فاعل عام .\r\n\r\n","description":"","footnote":"","page_name":" 1390 ","page_number":6},
  {"content":"\r\n\r\nه - فاعل قريب كه مباشر فعل است يعنى ميان آن و فعلش فاصلهء نباشد در مقابل فاعل بعيد و متوسط .\r\nو - فاعل ناقص كه در فاعليت خود محتاج بآلت و حركاتى باشد تا مهيا براى صدور فعل شود در مقابل فاعل كامل .\r\nز - فاعل بسيط كه احدى الذات باشد در مقابل فاعل مركب مانند ذات حق تعالى .\r\n( از اسفار ج 1 ص 158 ، 164 ، 175 - مبدأ و معاد ص 97 ) .\r\nخلاصه كلام فلاسفه فاعل را بر حسب تقسيم اوليه به دو قسم منقسم كرده‌اند يكى فاعل مختار و ديگرى فاعل موجب و قوهء فاعله بقوه محركهء عضلانى ميگويند كه قوهء عامله هم مينامند ابو البركات گويد :\r\nفاعل به چيزى گويند كه در امرى تأثير كند و تأثير آن سبب استحالهء متأثر شود و آنچه فعل ازو صادر مىشود فاعل گويند و آنچه اثر فعل در آن واقع مىشود قابل مينامند و قابل همان محل و هيولى و موضوع است براى آنچه از فاعل در آن واقع مىشود « ان الخواص فى عرفهم سموا كل فاعل علة و لم يسموا كل علة فاعلا فكان الفاعل بحسب العرف الاول ما يفعل بحركة و زمان و العلة ما يوجد عنه المعلول فى غير زمان و اعرف منه ما يعنى بالفاعل ما يفعل به قصد طبيعى او ارادى و يعنى بالعلة ما يتبعه وجود الامر من غير قصد منه . » ( از المعتبر ج 3 ص 49 ) .\r\nصدرا گويد : فلاسفهء الهى از كلمهء فاعل مبدأ و مفيد وجود را اراده ميكنند و فلاسفهء طبيعى مبدأ حركت را اراده مينمايند .\r\n( اسفار ج 1 ص 165 - رسائل صدرا ص 15 - رجوع شود به شفا ج 1 ص 23 ، 21 - ج 2 ص 527 ، 520 )\r\n\r\nفاعِلِ اوّل\r\n- كلمهء فاعل اول گاه اطلاق بر عقل اول و گاه بر نفس اول و گاه اطلاق بر مبدأ المبادى شود ( لما كانت الاسباب لا تمر عندهم الى غير النهاية ادخلوا سببا فاعلا اولا باقيا . . . » ( تهافت التهافت ص 211 ) .\r\n( الفاعل الاول الذى فى الغائب فاعل مطلق و الذى فى الشاهد فاعل مقيد . » ( تهافت التهافت ص 180 و رجوع به ص 322 و مصنفات بابا ج 1 ص 25 رسالة 3 شود ) .\r\n\r\nفاعِل بِالإرادَة\r\n- ( اصطلاح فلسفى ) فاعل باراده فاعلى بود كه مبدئيت آن باستناد شعور و علم بود و مقابل فاعل بطبع بود .\r\n( دانشنامه بخش الهيات ص 57 - تهافت التهافت ص 158 ) .\r\n\r\nفاعِلِ بِالتَّجَلّى\r\n- ( اصطلاح فلسفى ) فاعل بالتجلى فاعلى است كه علم تفصيلى آن بفعلش قبل از فعلش باشد و فعل او مقرون بداعى نباشد و علم او هم زائد بر ذاتش نباشد و افعالش عبارت از ظهور ذات و تجليات آن باشد چنان كه فاعليت حق تعالى به اين معنى است .\r\n( از اسفار ج 1 ص 165 ) .\r\n\r\nفاعِلِ بِالتَّسْخير\r\n- ( اصطلاح فلسفى ) فاعل بتسخير فاعلى است كه منشأ فاعليت أن طبيعت باشد با استخدام قواى قاهره و بعبارت ديگر فاعل بتسخير فاعلى است كه شاعر بفعل خود باشد و لكن فعلش بدون دخالت اختيارش باشد با وجود آنكه از\r\n\r\n","description":"","footnote":"","page_name":" 1391 ","page_number":7},
  {"content":"\r\n\r\nشأن آن اختيار داشتن باشد اين نوع فاعل را فاعل بالجبر هم گويند .\r\n( از اسفار ح 2 ص 125 ) .\r\n\r\nفاعِل بِالجَبْر\r\n- ( اصطلاح فلسفى ) رجوع بفاعل بالتسخير و فاعل و ( اسفار ج 1 ص 165 ) . شود\r\n\r\nفاعِلِ بِالذّات\r\n- ( اصطلاح فلسفى ) فاعلى است كه بالذات و بلا واسطه منشأ صدور فعلى باشد چنان كه حرارت علت احراق است رجوع بفاعل و ( شفا ج 2 ص 527 ) شود .\r\n\r\nفاعِلِ بَسيط\r\n- ( اصطلاح فلسفى ) فاعل بسيط فاعلى است كه فاعليت او از جهات و اعتبارات مختلف نباشد واحدى الذات باشد و آن ذات حق است و در مرتبت بعد عقول و نفوس‌اند .\r\nرجوع بفاعل و ( اسفار ج 1 ص 157 ) . شود\r\n\r\nفاعِلِ بِالرِّضا\r\n- ( اصطلاح فلسفى ) فاعل برضا فاعلى است كه منشأ فاعليت او ذات فاعل باشد و باضافه فاعل عالم بفعلش باشد بنحو علم اجمالى كه عين علمش بذاتش باشد و علم تفصيلى كه عبارت از نفس وجود فعلش باشد و بعبارت ديگر عالم بفعلش باشد و لكن علم او بفعلش عين فعلش باشد و علم او بذاتش علم اجمالى بفعلش باشد كه در علم اجمالى علم عين عالم است و در علم تفصيلى علم او عين معلوم است . « فاما ان يكون علمه بفعله مع فعله بل عينه و يكون علمه بذاته هو علمه السابق بفعله اجمالا لا غير » ( شرح منظومه ص 12 و رجوع باسفار ج 1 ص 214 شود )\r\n\r\nفاعِلِ بِالطَّبع\r\n- ( اصطلاح فلسفى ) فاعل بطبع فاعلى است كه فعلش ملائم با طبعش باشد و عالم و شاعر بفعل خود نباشد مانند فاعليت نار براى احراق و منشأ اثر و فاعليت آن طبع نار است . « اما ان يلائم فعله طبعه و هو الفاعل بالطبع » ( از شرح منظومه ص 112 و رجوع باسفار ج 1 ص 165 ، 214 شود ) .\r\n\r\nفاعِلِ بِالعَرَض\r\n- ( اصطلاح فلسفى ) فاعلى است كه فاعليت آن براى اثر خاصى باواسطه و با فاصله باشد كه بالذات فاعل امرى باشد و بالعرض فاعل امرى ديگر ( از اسفار ج 1 ص 181 )\r\n\r\nفاعِلِ بِالعِنايَة\r\n- ( اصطلاح فلسفى ) فاعل بالعناية فاعلى است كه فعلش تابع علمش باشد و علم او بخير مطلق بدون داعى زائد بر ذات كافى در صدور فعل از آن باشد و - علاوه فعل او مجرد علم او بنظام احسن باشد و بعبارت ديگر منشأ فاعليت او علمش بخير مطلق و نظام احسن وجود باشد و علمش بنظام وجود عين وجود باشد « بل يكون نفس العلم فعليا منشأ للمعلوم فاما ان يكون ذالك العلم بالفعل زائدا على ذاته فهو الفاعل بالعناية » ( از شرح منظومه ص 112 و رجوع باسفار ج 1 ص 165 و 213 شود ) .\r\n\r\nفاعِلِ بِالقَسر\r\n- ( اصطلاح فلسفى ) فاعلى است كه منشأ فاعليت او طبيعت مقسوره و بر خلاف مقتضى طبع باشد ( اسفار ج 1 ص 165 ، 214 ) .\r\n\r\nفاعِلِ بِالقَصْد\r\n- ( اصطلاح فلسفى ) فاعل بالقصد فاعلى است كه فعل صادر ازو مسبوق باراده و علم باشد و متعلق بغرض بوده و در ترجيح يكى از دو طرف\r\n\r\n","description":"","footnote":"","page_name":" 1392 ","page_number":8},
  {"content":"\r\n\r\nفعل و ترك احتياج بداعى زائد بر ذات داشته باشد و فاعل و شاعر بفعل خود باشد .\r\n( از شرح منظومه ص 112 - اسفار ج 1 ص 213 ) . رجوع بفاعل شود .\r\n\r\nفاعِلِ بِالقُوَّة\r\n- ( اصطلاح فلسفى ) فاعليت هر چيزى را براى اثرى كه ممكن است ازو صادر شود فاعل بالقوة گويند ( اسفار ج 1 ص 158 ) .\r\n\r\nفاعِلِ جُزئى\r\n- ( اصطلاح فلسفى ) رجوع بفاعل و اسفار ج 1 ص 157 ) شود .\r\n\r\nفاعِلِ خاصّ\r\n- ( اصطلاح فلسفى ) كه منشأ صدور فعل بر نسق واحد باشد در مقابل فاعل عام كه منشأ صدور افعال متكثره است و بنا بر تعريفى ديگر عبارت از فاعلى است كه فعل واحدى انجام دهد چنان كه ذات حق و نار كه فعل او حرارت است ( از اسفار ج 1 ص 157 رجوع بفاعل شود ) .\r\n\r\nفاعِلِ قَديم\r\n- ( اصطلاح فلسفى ) ذات حق را فاعل قديم بالذات گويند ( تهافت التهافت ص 63 ) .\r\n\r\nفاعِلِ قَريب\r\n- ( اصطلاح فلسفى ) فاعل قريب فاعلى است كه صدور فعل ازو بواسطهء امرى نباشد بلكه خود مباشر فعلش باشد يعنى صدور فعل از و بدون واسطه باشد در مقابل فاعل بعبد كه واسطهء در فعلش باشد مانند نفس كه فاعليت او با واسطهء بدن است و بدون وساطت بدن فعلى از و صادر نمىشود بدين معنى فاعل قريب را فاعل بلا واسطه هم ناميده‌اند و قوهء محركهء عضلات كه مسبوق بمقدمات عامه فعل است نيز فاعل قريب است و بنا بر تفسيرى عامل قريب است ( از اسفار ج 1 ص 157 ) .\r\n\r\nفاعِلِ مُبدع\r\n- ( اصطلاح فلسفى ) ذات حق را فاعل مبدع گويند كه فرمود  « بَدِيعُ السَّماواتِ وَ الْأَرْضِ »  .\r\n\r\nفاعِلِ مُتَوَسِّط\r\n- ( اصطلاح فلسفى ) قواى شوقيه و ميل كه از شرائط و مقدمات عامهء فعلند هر يك فاعل ناقص و متوسطاند .\r\n( اسفار ج 1 ص 157 ) .\r\n\r\nفاعِلِ مُختار\r\n- ( اصطلاح فلسفى ) فاعل مختار در مقابل فاعل بالجبر است و آن عبارت از فاعلى است كه منشأ فاعليت او علم و اراده باضافه اختيار باشد به نحوى كه هرگاه بخواهد فعلى را انجام دهد و اگر نخواهد انجام ندهد بعبارت ديگر در ترك و انجام فعل مختار باشد . « و اعلم ان الفاعل المختار هو الذى يقدر على الفعل و تركه متى شاعر » ( اخوان ج 3 ص 320 ) .\r\n\r\nفاعِلِ مُرَكَّب\r\n- ( اصطلاح فلسفى ) چنان كه عدهء اشخاص يك جسم ثقيلى را حركت دهند .\r\n\r\nفاعِلِ مُريد\r\n- ( اصطلاح فلسفى ) مراد همان فاعل مختار است . « الفاعل ينقسم الى فاعل مريد و الى غير مريد » ( تهافت التهافت ص 156 ) .\r\n\r\nفاعِلِ مُطْلَق\r\n- ( فلسفى ) مراد ذات حق تعالى است .\r\nمولانا\r\n فاعل مطلق يقين بىصورت است * صورت افعال هست او چون آلت است\r\nكه گه آن بىصورت از كتم عدم \r\n\r\n","description":"","footnote":"","page_name":" 1393 ","page_number":9},
  {"content":"\r\n\r\n مر صور را رو نمايد از كرم * تا مدد گيرد ازو هر صورتى\r\nاز كمال و از جمال و قدرتى . \r\n\r\nفاعِلِ مُقَيَّد\r\n- ( اصطلاح فلسفى ) مقابل فاعل مطلق است .\r\n( تهافت التهافت ص 180 )\r\n\r\nفاعِلِ ناقِص\r\n- ( اصطلاح فلسفى ) فاعل ناقص فاعلى است كه صدور فعل از او مسبوق بمقدمات و امورى چندى باشد و بعبارت ديگر حصول اثر از آن منوط و متوقف بر حركات و معدانى چند باشد در مقابل فاعل تام كه بدون معدات و امور ديگر منشأ صدور فعل باشد .\r\n( اسفار ج 1 ص 164 )\r\n\r\nفاعِلَة\r\n- ( اصطلاح فلسفى ) يكى از قواى محركه است و آن قوت محركه عضلات است به طرف فعل رجوع شود به اجماع و اراده و مقدمات فعل و ( دستور ج 3 ص 11 ) .\r\n\r\nفَتح\r\n- ( اصطلاح عرفانى ) و فتح در لغت بمعنى باز كردن و مقابل غلق است و بمعنى شروع و ابتداء در هر كارى است و در اصطلاح فتح ظهور بكمال علمى و غيره است و آنچه منفتح شود بر عبد از مقام قلب و ظهور صفاء آن و كمالات آن در موقع قطع منازل نفس . و فتح بر دو قسم است يكى فتح در نفس كه معطى علم تام است عقلا و نقلا و ديگرى فتح روح است كه معطى معرفت وجود است و آنچه فتح مىشود اگر روحى از ارواح يا عينى از اعيان باشد مشاهدهء قلبيه نامند و بمثابه آفتاب است كه آسمانها و زمين را روشن مىكند ( از شرح قيصرى ص 35 - مصباح الانس ص 15 ) .\r\n\r\nفالِقُ الإصْباح\r\n- ( عرفانى ) . فيض اقدس حق و كنايت از هشيارى بعد از سكر است .\r\nمولانا\r\n چونكه نور صبح دم سر بر زند * كركس زرين گردون پر زند\r\nفالق الاصباح اسرافيل وار * جمله را در صورت آرد زان ديار\r\nروحهاى منبسط را تن كند * هر تنى را باز آبستن كند\r\nتا ازين طوفان بيدارى و هوش * وارهيدى اين ضمير چشم و گوش \r\nكه فيوضات و بركات حق دائم است .\r\nو بهر حال فتح ، بر دو قسم است يكى فتح در نفس كه معطى علم تام است عقلا و نقلا و ديگر فتح روح است كه معطى معرفت وجودست ، آنچه فتح مىشود اگر روحى از ارواح يا عينى از اعيان باشد « مشاهدهء قلبيه » نامند و بمثابهء آفتاب است كه آسمانها و زمين را روشن مىكند .\r\n( از شرح قيصرى ص 35 ) .\r\n\r\nفَتحِ باب\r\n- ( اصطلاح نجومى ) ابو ريحان گويد :\r\nهر آن دو كوكب كه خانه‌هاء ايشان بمقابلهء يكديگرند چون ميان ايشان اتصال بود او را فتح باب خوانند اى گشادن در .\r\nپس اتصال قمر يا آفتاب بزحل را فتح باب خوانند دليل باران و برف آمدن اتصال زهره بر مريخ فتح باب باران و سيل و تگرگ و رعد و برق بود و عطارد به مشترى فتح باب بادها .\r\n( رجوع شود به التفهيم ص 498 )\r\n\r\nفَتْحِ قَريب\r\n- ( اصطلاح عرفانى ) فتح قريب ، ظهور بكمالات روحى و قلبى است\r\n\r\n","description":"","footnote":"","page_name":" 1394 ","page_number":10},
  {"content":"\r\n\r\nو بعد از عبور از منازل نفس است چنان كه فرمايد  « نَصْرٌ مِنَ اللَّهِ وَ فَتْحٌ قَرِيبٌ »  .\r\n( از مصباح الانس ص 15 ) .\r\n\r\nفَتحِ مُبين\r\n- ( اصطلاح عرفانى ) فتح مبين عبارت از ظهور به مقام ولايت و تجليات انوار اسماء الهيه است كه مغنى صفات روح و قلب و مثبت كمالات سر است به حكم   « إِنَّا فَتَحْنا لَكَ فَتْحاً مُبِيناً »   .\r\n( از مصباح الانس ص 15 - اصطلاحات صوفيه خطى ث 854 ) .\r\n\r\nفَتحِ مُطْلَق\r\n- ( اصطلاح عرفانى ) فتح مطلق كه اعلى الفتوح است عبارت از تجلى ذات احديت و استغراق در عين جمع بفناء رسوم خليقت است و بدان متحقق شود فرق بين خواطر اربعه كه وارد بر قلب بنده شود بدون تأمل كه القاآت هم ناميده‌اند يعنى خطابات و بالجمله منفتح شود بر عبد از تجلى ذاتى احديت و استغراق در عين جمع بفناء رسوم كه فرمود  « فَفَتَحْنا أَبْوابَ السَّماءِ   فَأَنْزَلَ السَّكِينَةَ عَلَيْهِمْ وَ أَثابَهُمْ فَتْحاً  -  قُلْ يَجْمَعُ بَيْنَنا رَبُّنا ثُمَّ يَفْتَحُ بَيْنَنا بِالْحَقِّ وَ هُوَ الْفَتَّاحُ الْعَلِيمُ  -  وَ يَقُولُونَ مَتى هذَا الْفَتْحُ   قُلْ يَوْمَ الْفَتْحِ لا يَنْفَعُ الَّذِينَ كَفَرُوا إِيمانُهُمْ »  ( از مصباح الانس ص 15 ) .\r\nو بالاخره آنچه گشاده شود بر بنده بعد از آنكه بسته بود بر وى از نعم ظاهره و باطنه چون ارزاق و عبادات و علوم و معارف و مكاشفات و غير ذلك فتح است .\r\nشاه نعمت اللّه گويد :\r\n ميرسد ما را فتوح خاص و عام * خوش درى بگشاده ما را و السلام \r\nخاقانى گويد :\r\n در عشق فتوح چيست دانى * از دوست كرشمه نهانى \r\n\r\nفَتْرَت\r\n- ( اصطلاح عرفانى ) فترت عبارت از انكسار و ضعف و سستى است و خامشى آتش سوزانى است كه در بدايت حال در سالك وجود داشته است .\r\n( از مصباح الانس ص 15 - اصطلاحات شاه نعمت اللّه ص 55 ) ابراهيم گويد :\r\n« الفترة بعد المجاهدة من فساد الابتداء و الحجب بعد الكشف من السكون الى الاحوال » .\r\n( طبقات ص 413 )\r\n\r\nفَتق\r\n- ( اصطلاحات عرفانى ) مقابل رتق است و مراد ظهور آنچه در باطن است مىباشد در حضرت واحديت از نسب اسمائيه و تفصيل به صورت مادهء نوعيه و شئون ذاتيه حق كه پوشيده است .\r\n\r\nفِتنَة\r\n- ( اصطلاح عرفانى ) جوش و خروش سالكان راست در جنب جبروت و صفات جمال حق ، و فساد انگيختن است در خلق :\r\n سرم بدنيى و عقبى فرو نمىآيد * تبارك اللّه از اين فتنه‌ها كه در سر ماست\r\nدر اندرون من خسته دل ندانم كيست * كه من خموشم و او در فغان و در غوغاست \r\nابو العباس بن عطا گويد :\r\n« الفتنة مقرونة بالمنية و المحبة مقرونه بالاختيار و البلوى مقرونة بالدعوى » ( طبقات ص 269 ) .\r\n« الفتن ثلثه : فتنة العامة من اضاعة العلم و فتنة الخاصة من الرخص و التاويلات و فتنة اهل المعرفة من ان يلزمهم حق فى\r\n\r\n","description":"","footnote":"","page_name":" 1395 ","page_number":11},
  {"content":"\r\n\r\nوقت فيؤخره الى وقت ثان » .\r\n( طبقات ص 210 ) و گرفتار شدن و اسير معشوق شدن :\r\n تا دلم فتنه بر جمال تو شد * بندهء حسن ذو الجلال تو شد\r\nاى عزيز آن كسى كه روى تو ديد * چه شگرف ار كه در هواى تو شد \r\n\r\nفُتُوَّت\r\n- ( اصطلاح عرفانى ) فتوت يعنى جوانمردى و در اصطلاح عبارت از ايثار است كه غير را بر نفس خود ايثار كند و اول آن ايثار . بجاه است و اعلا درجهء آن ايثار بنفس است ، به آنكه در امر غير سعى كند و او را بر خود برترى دهد و آنكه معذور دارد خلق را از زلات و لغزشها .\r\n« الفتوة احتقار النفس و تعظيم حرمة المسلمين » .\r\n( طبقات ص 436 ) .\r\nو گفته‌اند :\r\n« الفتوة الصفح عن عثرات الاخوان » كه لغزشهاى آنان را نديده انگارد .\r\n« الفتوة حسن الخلق و بذل المعروف » ( طبقات ص 506 ) « الفتوة حسن الخلق مع من تبغضه و بذل المال لمن تكرهه و حسن الصحبة مع من ينفر قلبك منه » جنيد گويد :\r\n« الفتوة اسقاط الرؤية و ترك النسبة » ( طبقات ص 117 ) و گفته‌اند :\r\n« الفتوة رؤية فضل الناس بنقصانك » ( طبقات ص 61 ) جامى گويد :\r\n بت خود را بشكن خوار و ذليل * نامور شو بفتوت چون خليل\r\nبت تو نفس هواپرور تست * كه به صد گونه خطا رهبر تست\r\nبسط كن بر همه كس خان كرم * بذل كن بر همه هميان و درم\r\nگر براهيمى اگر زردشتى * روى در هم مكش از هم پشتى\r\nبازكش پاى ز آزار همه * دست بگشاى بايثار همه\r\nهر چه بدهى به كسى باز مجوى * دل ز انديشهء آن پاك بشوى \r\nابو حفص گويد :\r\n« الفتوة عندى اداء الانصاف و ترك مطالبة الانصاف » معروف گويد :\r\n( طبقات ص 117 ) « للفتيان علامات ثلاث : وفاء بلا خلاف و مدح بلا جود و عطاء بلا سئوال » ( طبقات ص 89 ) شاه كرمانى گويد :\r\n« الفتوح من طباع الاحرار و اللؤم من الانذال » ( طبقات ص 193 ) و گفته‌اند :\r\n« الفتوة ان تنصف غيرك » كه با ديگران انصاف كنى .\r\nفتوت آن باشد كه براى خود فضل و مزيتى نه بينى و آن را سه درجه است :\r\n1 - ترك خصومت و تغافل از زلت ديگران .\r\n2 - احسان در مقابل بدى .\r\n3 - فتوت را نفس كه غير خدا را نبيند و كارهاى خود را براى اجر و مزدى\r\n\r\n","description":"","footnote":"","page_name":" 1396 ","page_number":12},
  {"content":"\r\n\r\nانجام ندهد و اطاعت حق را خالصا انجام دهد .\r\n( حاشيه بر شرح رساله قشريه ص 167 شرح منازل ص 99 - اسرار التوحيد ص 37 كشاف ص 1156 ) .\r\n\r\nفُتُوح\r\n- ( اصطلاح عرفانى ) ظهور به كمالات غيبى است :\r\n اندر همه عمر من شبى وقت صبوح * آمد بر من خيال آن راحت روح\r\nپرسيد ز من چون شدهء اى مجروح * گفتم كه ز عشق تو همين بود فتوح\r\nبين الصبابة و الهجران مطروح * قلب به حد سنان الشوق مجروح \r\n\r\nفَتوى\r\n( اصطلاح فقهى ) و خبر دادن و رأى و نظر را ابراز كردن است و در فقه نظر و رأى مستنبط فقيه است و اخبار از حكم است در وقايع و قضايا .\r\n( از قواعد شهيد ص 179 ) .\r\nو فرق آن با اخبار آنست كه فتوى مجرد اخبار از حكم الله است به آنكه حكم خدا در فلان قضيه اين است رجوع به مقلد و مجتهد شود .\r\n\r\nفَتيق\r\n- ( اصطلاح نجومى ) و نام ديگر دبران است ( دبران بفتح دال و باء ) و فتيق يعنى استر بزرگ - و گشن ( از التفهيم ص 104 ) در متونى فيتق ( بفتح فا و سكون ياء و فتح تا ) آمده است .\r\n\r\nفَجِر صادِق\r\n- ( اصطلاح فقهى ) و مراد طلوع روشنائى باشد بر افق آسمان بعد از فجر كاذب كه ابتدا ظاهر و مجددا تاريك مىشود و بالجمله فجر صادق روشنائى بعدى است كه بدنبال آن خورشيد طلوع خواهد كرد .\r\n( از شرح لمعه ج 1 ص 44 ) .\r\n\r\nفَحْشاء\r\n- ( اصطلاح فقهى ) اعمال زشت و منكر را گويند  « إِنَّما يَأْمُرُكُمْ  ( شيطان )  بِالسُّوءِ وَ الْفَحْشاءِ وَ أَنْ تَقُولُوا عَلَى اللَّهِ ما لا تَعْلَمُونَ »  .\r\n\r\nفَحوى\r\n- ( اصطلاح اصولى ) و فحواى خطاب و لحن خطاب و مفهوم موافقت بيك معنى آمده‌اند كه دلالت نص هم گويند مانند  « فَلا تَقُلْ لَهُما أُفٍّ »  كه دال بر حرمت ضرب و شتم و جرح است .\r\n( از تلويح ص 253 - قواعد ص 171 رجوع به مفهوم موافق شود ) .\r\n\r\nفِديَه\r\n- ( اصطلاح فقهى و عرفانى ) و اسم است از فداء بمعنى بدل كه بواسطه آن بدل انسان از امرى مكروه رهائى يابد و عوض از دم بود كه بعضى از اسراء را در اسلام با گرفتن فداء از قتل آنها منصرف ميشدند و فدائى در اصطلاح عاشقان جانباز را گويند . كه خود را پروانه وار فداى معشوق كند .\r\nرجوع به كفاره شود . ( از كشاف ص 1157 ) .\r\nدر نزد عارفان و در اصطلاح عاشقان جانباز را گويند كه خود را فداى معشوق پروانه‌وار دارند .\r\n( كشاف ص 1157 ) .\r\n مائيم فدائيان جانباز * گستاخ و دلير و جسم‌پرداز \r\n\r\nفَرائِد\r\n- ( اصطلاح ادبى ) نزد ادباء و بلغا مختص بفصاحت است و آوردن لفظى است كه نازل منزلهء عقد باشد و آن ( فريده عقد ) جوهرى است بىنظير و بالجمله\r\n\r\n","description":"","footnote":"","page_name":" 1397 ","page_number":13},
  {"content":"\r\n\r\nاگر آن لفظ از كلام ساقط شود از فصاحت افتد .\r\n( از كشاف ص 1107 ) .\r\nدر ابدع آرد : فرائد .\r\nبنا بر قول اصحاب بديعيات آنست كه متكلم از الفاظ عرب عرباء در كلام خويش درج كند لفظى فصيح را تا دليل بر احاطه و بصيرت و قدرت و فصاحت وى باشد و جزالت گفتار وى را هويدا سازد مثال در فارسى آنست كه سخنى الفاظ فصيحهء پيشينيان را محتويست و آن را داخل اين صنعت و شاهد دانيم .\r\nفردوسى گويد :\r\n دريغا نبيند كس آهوى خود * تو را روشن آمد همه خوى خود\r\nچو گوئى كه راه خرد توختم * همه هر چه بايستم آموختم\r\nيكى نغز بازى كند روزگار * كه بنشاندت پيش آموزگار \r\nمثال براى اين صنعت تقريبا ويژهء زبان عرب است .\r\n( از ابدع ص 324 - 325 )\r\n\r\nفَرائِضِ\r\n- ( اصطلاح فقهى ) منظور ارث است كه معين و محدود و واجب شده است بموجب آيات و روايات .\r\nدر معتقد الاماميه آمده است .\r\nرسول ص فرموده است :\r\n« تعلموا الفرائض و علموها الناس فانها نصف العلم و انها اول علم ينسى »\r\n، يعنى : فرايض بياموزيد ، و بمردمان آموزيد ! كه او نيمى از علم است ، و او اولين علمى است كه آن را فراموش كنند .\r\nبدان كه استحقاق ميراث به دو چيز است : سبب است ، و نسب .\r\nسبب دو چيز است : زوجيت ، و ولا .\r\nو ولا سه گونه است : ولاى عتق است ، و ولاى ضمان جريرت ، و ولاى امامت .\r\nسه چيز است كه از ميراث منع كند :\r\nكفر است به آنكه وارث كافر باشد ، و آنكه بنده باشد ، و آنكه آن را كه از وى ميراث گيرند بعمد و ظلم كشته باشد .\r\n( معتقد الاماميه ص 407 ) .\r\nمقادير سهام شش است : نصف ، و ربع ، و ثمن ، و ثلثان ، و ثلث ، و سدس :\r\nنيم دينار ، و دانگى و نيم ، و سه طسوج ، و چهار دانگ و و دو دانگ ، و دانگى .\r\nنصف نصيب شوهر است با عدم فرزند و فرزند فرزند ، و نصيب يك دختر است چون با وى كسى ديگر نباشد از فرزندان ، و نصيب يك خواهر پدرى و مادرى ، و نصيب زن است با عدم فرزند و فرزند فرزند .\r\nو ثمن نصيب زن است با وجود فرزند و فرزند فرزند .\r\nو ثلثان نصيب دو دختر است و زيادت ، و نصيب دو كس است و زيادت از كلالت مادرى .\r\nو سدس سهم پدر است با وجود فرزند و فرزند فرزند ، و نصيب مادر است با وجود ايشان ، و با وجود كسى كه وى را حجب كند از برادران ، و سهم يكى از برادران و جدان مادرى .\r\nواجب بود كه پدر و مادر فرزند را در ميراث مقدم دارند ، و با ايشان هيچ كس ميراث نگيرد الا شوهر و زن .\r\nو حكم فرزند فرزند ، اگر چه نازل باشد ، حكم پدران ، و مادران ايشان باشد .\r\nو هر كه نزديكتر باشد به ميت ، دور تر\r\n\r\n","description":"","footnote":"","page_name":" 1398 ","page_number":14},
  {"content":"\r\n\r\nرا منع كند ، و اگر چه قريب دختر و بعيد پسر باشد . پس اگر ايشان نباشند ، ميراث برادر و خواهر و جد و جده را باشد . با ايشان و با يكى از ايشان ، هيچ كس ميراث نگيرد الا شوهر و زن .\r\nو حكم برادر زادگان و خواهر زادگان حكم برادران و خواهران باشد در استحقاق و شركت با اجداد . پس اگر ايشان نباشند ، ميراث عم و عمه و خال خاله را باشد .\r\nو حكم فرزندان ايشان ، حكم پدران ايشان باشد الا در مشاركت با اعمام و اخوال .\r\nو روايت كرده‌اند كه پسر عم پدرى و مادرى از عم پدرى اولاتر است . و برين مسأله اجماع اين طائفه است .\r\nو گر ازينها هيچ كس نباشد استحقاق ميراث كسى را بود كه او را ولا باشد بعتق يا بضمان جريرت .\r\nو فرزندان نرينهء معتق قائم مقام او باشند . و اگر نباشند عصبهء وى .\r\n- چون پدر و مادر باشند تنها ، مادر را ثلث باشد ، و باقى پدر را . و اگر از ايشان يكى پيش نباشد ، مال همه وى را بود . و اگر با ايشان شوهر باشد يا زن ، مادر را ثلث باشد از اصل تركه ، و باقى پس از آنكه شوهر را يا زن را نصيب داده باشند پدر را باشد .\r\nدليلش بعد اجماع قول خداست :\r\n « فَإِنْ لَمْ يَكُنْ لَهُ وَلَدٌ وَ وَرِثَهُ أَبَواهُ فَلِأُمِّهِ الثُّلُثُ »  ، يعنى اگر او را فرزند نباشد ، و مادر و پدر باشند ، مادرش را ثلث باشد .\r\nو اين نص است .\r\nو ايجاب ثلث مادر مفهوم نباشد الا از اصل مال .\r\nو حمل كردن آيت بر آنكه مادر را ثلث با وجود پدر وقتى باشد كه غير از ايشان وارثى ديگر نباشد ، ترك ظاهر است بىدليل . و گفتهء آن كه پدر و مادر را تشبيه مىكند به پسر و دختر به آنكه ايشان در يك درجه‌اند ، و ميگويد روا نباشد تفضل زن بر مرد : قياس است ، روا نباشد به آن اثبات احكام شرع كردن .\r\nديگر آنست كه خداى تعالى صريح فرموده است كه پسر را دو چند دختر باشد فى قوله تعالى :  « لِلذَّكَرِ مِثْلُ حَظِّ الْأُنْثَيَيْنِ »  ، و صريح نگفته است : پدر را در حال انفراد از فرزند ، ثلثان است . و در آن صورت كه پدر و مادر باشند ، وارثى ديگر نباشد ، چنان افتاده است ، پس فرق ظاهر است درين دو صورت .\r\nو اللّه اعلم .\r\nو مادر را حجب كند از ثلث با سدس دو برادر ، يا چهار خواهر ، يا برادرى و دو خواهر پدرى و مادرى آزاد ، و مسلمان با وجود پدر .\r\nلقوله تعالى :  « فَإِنْ كانَ لَهُ إِخْوَةٌ فَلِأُمِّهِ السُّدُسُ »  ، يعنى : اگر وى را برادران باشند ، مادرش را سدس باشد . گر چه ظاهر آيت متناول ست برادران مادرى را ، الا آنست كه بدليل از آن عدول كرده باشد .\r\nو مادر و پدر را با وجود فرزند سدسان بود . اگر فرزند پسر بود ، آنچه بماند همه وى را و يك دختر را . و اگر دختر باشد ، نيم وى را بود بفرض ، و باقى رد كنند برو و بر پدر و مادر . لقوله تعالى :  « وَ أُولُوا الْأَرْحامِ بَعْضُهُمْ أَوْلى بِبَعْضٍ »  ، يعنى : خويشان بعضى ببعضى اولاترند .\r\n\r\n","description":"","footnote":"","page_name":" 1399 ","page_number":15},
  {"content":"\r\n\r\nو چون دختر و پدر و مادر بوى نزديكتراند ، و اولىتر برحم و خويشى وى : پس ايشان سزاوارتر باشند بميراث او از غير ايشان .\r\nو روايت كرده‌اند از سعد كه او گفت : يا رسول اللّه ! مرا مال بسيار است ، و هيچ كس نيست كه از من ميراث گيرد ، الا دختر من ، چهار دانگ بول كنند از هر كدام فرج كه بيرون آيد ميراثش دهند . و اگر از هر دو برابر آيد به آنكه آخر منقطع گردد . و اگر برابر باشد نيمهء ميراث مردان و نيمهء ميراث زنان دهند ، و روايت است كه پهلوهايش بشمرند : اگر يك جانب كمتر بود ميراث مردانش دهند ، و اگر برابر بود ميراث زنانش دهند . و اگر فرجش نباشد بقرعه بيرون آورند .\r\nو اگر دو كودك خود را پدرانشان عقد نكاح كرده باشند ، از يكديگر ميراث گيرند .\r\nو طلاق چون رجعى باشد ، مادام كه زن در عده باشد ، زن و شوهر از يكديگر ميراث گيرند . و اگر در رنجورى طلاق دهد تا مدت يك سال ، اگر در آن رنجورى بميرد ، زن از وى ميراث گيرد ، چون شوهر نكرده باشد اگر رنجور زن خواهد و پيش از دخول بميرد عقد باطل شود .\r\nو زن ميراث نگيرد ازو . و اگر شوهر باشد ، و كسى ديگر نباشد ، نصفى بوى بتسميت دهند ، و نصفى ديگر برد . و بر زن رد نكنند .\r\nو نصيب غائب موقوف كنند تا آنكه كه بيايد ، يا خبر مرگش آيد . و اگر مقامش نشناسند ، چهار سال طلب كنند .\r\nاگر نيابند ، مال او وارثانش قسمت كنند .\r\nو كسانى كه در آب غرقه شوند ، يا در زير ديوار آيند ، و ندانند كه كدام پيشتر مرده است : از يكديگرشان ميراث دهند از نفس تركه ، و دليلى نيست بر نقصان سهام ديگران . پس واجب باشد كه سهام ديگران بر اصل كه ظاهر قرآن اقتضا مىكند ، باقى باشد .\r\nديگر آنكه در شدن نقصان بر جملهء خداوندان سهام ، تخصيص ظواهر آيات بسيار است از قرآن و عدول است از حقيقت با مجاز . و در شدن نقصان در بعضى رجوع است از يك ظاهر . پس اولاتر بود .\r\nو دعوى ايشان كه بر امير المؤمنين ع كه به عول گفته است ، و روايت ميكنند كه وى ع فرموده است ، چون از وى سؤال كردند از دو دختر و زن و پدر و مادر ، وى جواب داد بىانديشه كه :\r\n« صار ثمنها تسعا »\r\n، يعنى هشت يك زن ، نه گشت ، اين دعوى صحيح نيست ، زيرا كه پسران وى و شيعهء وى عالمتر باشند بمذهب وى ، و ايشان از وى بخلاف اين نقل كرده‌اند ، و عبد اللّه عباس مذهب خود در ابطال عول ، از او گرفته است . و عبد اللّه عباس گفته است : « من شاء باهلته . ان الذى احصى رمل عالج ما جعل فى مال نصفا و ثلثا و ربعا » ، يعنى : هر كه خواهد كه من با وى مباهلت كنم آن خداى كه عدد ريگ عالج داند ، در هيچ مالى نصف و ثلث و ربع نكرد .\r\nو اگر درست شود آنچه روايت كرده‌اند ، مراد آن باشد كه ثمن او تسع گشت نزد كسى كه به عول گويد بر سبيل تهجين و\r\n\r\n","description":"","footnote":"","page_name":" 1400 ","page_number":16},
  {"content":"\r\n\r\nمذمت .\r\nو شايد كه مراد اين باشد : « اصار ثمنها تسعا ! » اى : ثمن تسع گشت ! بر سبيل انكار و خوف ، استفهام را حذف كردند چنان كه شاعر گفت :\r\n ثم قالوا : تحبها ؟ * قلت : بهرا » \r\nاى : ا تحبها ؟\r\nو چون فرزند يكى باشد ، مال همه وى را باشد ، اگر دختر باشد نصفى بتسميه است ، و نصفى به رد .\r\nدليل برين آنست كه از پيش گفته آمد از آيت :  « أُولُوا الْأَرْحامِ بَعْضُهُمْ أَوْلى بِبَعْضٍ »  ، زيرا كه درين آيت بيان كرده است بر آنكه سبب استحقاق ميراث قرابت است ، و نزديكى خويشان به ميت . چون دختر نزديكتر است به ميت ، او اولاتر باشد بميراث . و مخالفان اين طائفه خلاف اين ميكنند .\r\nاگر شخصى متوفى شود ، و دخترى بگذارد و خواهرى ، نصفى به دختر دهند بفرض ، و نصفى به خواهر به تعصيب . و اين خلاف ظاهر قرآن است ، براى آنكه خداى تعالى فرموده است :  « إِنِ امْرُؤٌ هَلَكَ ، لَيْسَ لَهُ وَلَدٌ ، وَ لَهُ أُخْتٌ ، فَلَها نِصْفُ ما تَرَكَ »  ، يعنى : اگر مردى هلاك شود كه وى را فرزند نباشد ، و او را خواهرى باشد ، خواهرش را بود نيمى از آنچه گذاشته بود . در استحقاق خواهر عدم فرزند شرط كرده است . پس خواهر را استحقاق دادن با وجود دختر خلاف ظاهر قرآن باشد .\r\nباطل باشد . پس واجب باشد كه خواهر با وجود دختر ، مستحق نباشد .\r\nو به فتواى ابو موسى اشعرى و معاذ جبل كه دختر را نصفى داد و خواهر را نصفى ، روا نباشد ترك ظاهر قرآن كردن .\r\nبا آنكه معارض است با آنچه روايت كرده‌اند از ابن عباس و جابر بن عبد اللّه كه ايشان گفتند كه همهء مال دختر را بود نه خواهر را .\r\nو چون اخبار متعارض گردد ، رجوع با ظاهر قرآن واجب بود .\r\nفرزند فرزند قائم مقام پدر و مادر باشد : پسر دختر را ثلث باشد ، و پسر پسر را ثلثان .\r\nو مذهب صحيح آنست كه فرزند فرزند را حكم فرزند باشد ، اگر پسر دختر باشد ، چنان باشد كه پسر ، و اگر دختر باشد ، چنان باشد كه دختر . زيرا كه اسم ولد واقع است بر ولد ، اگر نرينه است ، و اگر مادينه .\r\nو دليل برين آنست بىخلافى كه عيسى از فرزندان آدم است .\r\nو از براى آنكه هر حكمى كه خداى تعالى به فرزند معلق گردانيده است ، عام است فرزندان پسر را ، و فرزندان دختر را ، فى قوله تعالى :  حُرِّمَتْ عَلَيْكُمْ أُمَّهاتُكُمْ وَ بَناتُكُمْ »  الاية ، و چون اسم ولد بر ولد ولد واقع است ، در حقيقت تعلق گيرد بايشان از احكام ميراث آنچه بفرزندان تعلق گيرد ، چون فرزندان صلبى نباشد .\r\nبه ظاهر قرآن لازم نيايد برين وجه ، شريك بودن فرزند فرزند با فرزند صلبى در ميراث ، براى آنكه قرب و بعد را اعتبار است .\r\nو فرزند مهمترين را خاص گردانيد بشمشير پدرش ، و مصحف ، و انگشترى ، چون به غير از آن تركهء ديگر بر سبيل استحباب .\r\nو كس هست كه قيمت اين از نصيب\r\n\r\n","description":"","footnote":"","page_name":" 1401 ","page_number":17},
  {"content":"\r\n\r\nوى حساب مىكند ، تا جمع باشد ميان ظاهر قرآن و آنچه طائفه بر آن اجماع كرده‌اند .\r\nو همچنين آنچه روايت كرده‌اند كه زن از خانه و زمين ميراث نگيرد . محمول است بر آنكه از نفس آن ميراث نگيرد ، بلكه از قيمت آن گيرد .\r\nبرادر و خواهر جد و جده يكى را از ايشان جملهء مال باشد :\r\nو اگر از قبل مادر باشد ، شش يك :\r\nو اگر دو باشند يا زيادت سه يك ، دخترينه و پسرينه درين يكسان باشند ، و باقى كلالهء پدرى و مادرى را باشد . و اگر مردى و زنى باشد  « لِلذَّكَرِ مِثْلُ حَظِّ الْأُنْثَيَيْنِ »  باشد .\r\nو برادر و خواهر پدرى را ميراث نباشد . با وجود برادر و خواهر پدرى و مادرى .\r\nو رد كنند آنچه فاضل آيد از سهام كلالهء مادر ، و كلالهء پدر و مادر ، بر كلالهء پدرى و مادرى خاص .\r\nو كلالهء مادرى با كلالهء پدرى در رد شريك باشند بر قدر سهام خويش . و كس هست از اصحاب ما كه كلالهء پدرى را برد خاص ميگرداند ، زيرا كه نقصان بر وى داخل است بسبب شوهر يا زن .\r\nو فرزندان برادر و خواهر قائم مقام ايشان باشند ، چون ايشان نباشند ، در قسمت گرفتن با جد و جده ، و اگر چه برتر باشند .\r\nو اگر از ايشان هيچ كس نباشد ، ميراث عم و عمه و خال و خاله را باشد :\r\nعم و عمه پدرى و مادرى همچون برادر و خواهر پدرى و مادرى باشند .\r\nو خال و خاله همچون برادر و خواهر مادرى ، يكى را سدس باشد ، و زيادت بر يكى ثلث ، مرد و زن درين يكسان باشند ، و باقى عم و عمه را باشد از قبل پدر و مادر يا از قبل پدر ، چون يكى از قبل پدر و مادر نباشد ،  « لِلذَّكَرِ مِثْلُ حَظِّ الْأُنْثَيَيْنِ »  .\r\nو چون عم و عمه مادرى با عم و عمه پدرى و مادرى جمع شوند ، عم و عمه مادرى را چون يكى باشد ، سدس باشد ، و چون زيادت باشند ، ثلث باشد .\r\nو روايت كرده‌اند كه خال و خاله را اگر يكى باشد ، و اگر بيشتر ، ثلث باشد . و همچنين عم و عمه مادرى را .\r\nو صحيح اينست ، زيرا كه مادريان را نصيب مادر است ، و او ثلث است ، نه سدس .\r\nو اقرب از هر صنفى ، ابعد را هم از آن صنف منع كند ، چنان كه اگر عمه باشد با پسر عمى ، عمه پسر عم را حجب كند ، بخلاف عم پدرى با پسر عم پدرى و مادرى از آنكه اينجا پسر عم كه ابعد است ، عم را منع مىكند .\r\nو دليل برين اجماع اماميه است . و در اصول الفقه گفته شد كه اجماع ايشان حق است و حجت : « لدخول قول المعصوم فيهم » .\r\nو اگر هيچ يكى از اين وارثان نباشند ، ميراث وى كسى را بود كه وى را بتبرع آزاد كرده باشد . و ولا ثابت نباشد ، الا در آزاد كردن بتبرع نه در كفارت واجب ، براى آنكه و لا حكمى شرع است ، ثبوت وى محتاج دليل شرعى بود ، چون دليلى نباشد واجب بود نفى او .\r\nو اگر آزادكننده باقى نباشد . ولا\r\n\r\n","description":"","footnote":"","page_name":" 1402 ","page_number":18},
  {"content":"\r\n\r\nفرزندان نرينهء وى را بود ، نه مادينه . و اگر فرزند نباشد او را ، عصبهء وى را بود .\r\nو اولىترين عصبه ، برادران‌اند ، آنگه عمان ، آنگه پسر عمان .\r\nو حكم مدبر حكم معتق است .\r\nو ولا بر مكاتب ثابت نشود الا به شرط .\r\nو اگر هيچ يكى ازين نباشند ، ميت سايبه بود ، و ولاى او كسى را بود كه ضمان جريرت او كند ، و ميراث او را باشد .\r\nو اگر ضامن جريرت نباشد ، ولاى او امام را باشد .\r\nو ولاى فرزندان او ، كسى را بود كه يكى را از مادر و پدر ايشان را آزاد كرده باشد . اگر مادر ايشان بود ، ولاى ايشان آن كس را بود كه مادر ايشان را آزاد كرده باشد . و اگر پدر ايشان را آزاد كرده بوده ، ولاى آزادكنندهء پدر ايشان را بود .\r\nكافر از مسلمان ميراث نگيرد . اما مسلمان بنزد اين طائفه از كافر ميراث گيرد .\r\nدليلش ظواهر آيات قرآن است در ميراث ، و از ظاهر بيرون نرود الا آنچه دليل قاطع بيرون برد .\r\nو آنچه روايت كرده‌اند : « لا توارث بين اهل ملتين » ، بر وى عمل روا نيست ، زيرا كه مخالف ظاهر قرآن است ، و از اخبار آحاد است .\r\nديگر آنكه معنى حديث اينست كه ميان اهل دو ملت ميراث نيست . و چون مسلمان را از كافر ميراث دهند ، و كافر را از مسلمان ميراث ندهند ، بموجب حديث عمل كرده باشند ، كه اگر كافر را از مسلمان ميراث دادندى ، مخالفت كرده بودندى .\r\nو چون كافر مسلمان شود ، و بنده آزاد گردد پيش از قسمت ميراث ، مستحق ميراث شوند . و اگر پس از قسمت باشد ، ميراث نگيرند . و اين وقتى باشد كه وارثى مسلمان نباشد . زيرا كه چون شخصى متوفى شود و دو فرزند بگذارد :\r\nيكى كافر و ديگر مسلمان ، مسلمان بسبت مردن متوفى در حال مستحق ميراث شود .\r\nو اگر كافر اسلام آرد ميراثش ندهند .\r\nو اگر وارث يكى باشد ، و او بنده بود ، وى را از تركه بخرند ، و باقى ميراث بوى دهند ، و مالك را بر بيع اجبار كنند .\r\nو ام ولد را چون خواجه بميرد وى را در نصيب فرزندان نهند ، و آزاد شود .\r\nو اگر غير اين ام ولد هيچ تركهء ديگرى نباشد ، از نصيب آزاد شود ، و باقى كارش فرمايند براى ورثه .\r\nو اگر بهاى وى دين باشد ، وى را بر فرزندش قيمت كنند ، چون به حد بلاغت رسد ، اجبارش كنند تا بهاى مادر خود بگذارد .\r\nو اگر فرزندش پيش از بلاغت بميرد ، بفروشند ، و بهاى وى بگذارند .\r\nو قاتل خطا از مقتول خويش ميراث گيرد از تركهء وى ، نه از ديتش . لظاهر آيات المواريث .\r\nو قاتل عمد را بر وجه ظلم از اينجا بدليل قاطع اخراج كرده‌اند .\r\nو كلالهء مادرى از ديت ميراث نگيرد ، و هر كه غير ايشان است از خداوندان اسباب و انساب همه ميراث گيرند .\r\n\r\n","description":"","footnote":"","page_name":" 1403 ","page_number":19},
  {"content":"\r\n\r\nو ولد ملاعنت از مادر ميراث گيرد ، و هر كه بمادر نزديك باشد ، و ايشان نيز از وى ميراث گيرند .\r\nو ولد الزنا از مادر و پدر ميراث نگيرد ، و نه از كسى كه بايشان نزديك بود .\r\nو اگر حملى باشد نصيب دو كس از براى وى بنهند ، اگر زنده به زمين آيد ميراثش دهند ، و اگر مرده آيد ندهند .\r\nو اگر شخصى باشد كه هم آلت مردان دارد و هم آلت زنان ، ( در مقام سؤال گفت ) اعتبار مال خود وصيت كنم و دو دانگ دخترم را باشد ؟\r\nفرمود : نه . گفت به نيمى وصيت كنم ، و نيمى دختر را باشد ؟ فرمود : نه . گفت دو دانگ وصيت كنم ، و چهار دانگ دختر را باشد ؟ گفت : دو دانگ و دو دانگ بسيار باشد . و اين دليل است بر آنكه دو دختر ثلثان ، كه چهار دانگ است بميراث ميگيرد .\r\nو اگر دختر تنها باشد ، نيمى بفرض گيرد و باقى برحم .\r\nهمچنانكه چون شخصى را دو سبب باشد ، بهر دو سبب ميراث گيرد ، چون پسر عم كه شوهر باشد و با وى هيچ وارثى نباشد ، نيمى بشوهرى گيرد و نيمى ديگر بقرابت .\r\nو اگر با پدر و مادر دو دختر باشد و زيادت ؛ چهار دانگ دختران را باشد ، و پدر و مادر را هر يكى دانگى .\r\nو اگر پدر باشد يا مادر ، دانگى بوى دهند ، و باقى بر همه رد كنند به حساب سهام‌هايشان . و با وجود برادران ، رد بر پدران باشد ، و بر دختران . و اگر با ايشان زن باشد يا شوهر ، نقصان با دختر باشد و بر دختران نه بر پدر و مادر .\r\nدليل بر اينكه اينجا نقصان بر دختران است ، اجماع اين طائفه‌ست ، نه از آنكه ميراث گرفته باشد از صاحبش ، آنگه ميراث هر يكى از ايشان بوارث زندهء وى دهند . و اگر از ايشان يكى ميراث گيرد و يكى نگيرد ، اين حكم باطل گردد .\r\nاصل فريضت اقل عددى را گويند كه سهام صحيح ازو بيرون آيد . چنان كه اگر با نصف ، ثلث يا سدس جمع شود ، اصل فريضت شش باشد و اگر با نصف ربع باشد ، چهار بود . و اگر ثمن باشد ، هشت باشد . و اگر با ربع ثلث باشد ، سدس از دوازده بود . و اگر با ثمن ثلثان بود يا سدس ، از بيست و چهار بود .\r\nو اگر پدر و مادر باشد و پسرى و دخترى ، اصل فريضت ايشان شش بود .\r\nپدر و مادر را هر يكى را سدس باشد ، چهار بماند بر پسر و دختر منكسر شود .\r\nسهام ايشان كه سه است در شش ضرب كنند هجده باشد . هر يكى از پدر و مادر را سه سهم باشد ، و پسر را هشت ، و دختر را چهار .\r\nو اگر در فريضت ردى باشد كه منكسر شود عدد سهام كسانى كه بر ايشان رد باشد ، در اصل فريضت ضرب بايد كرد ، و آنگه بر همه قسمت كردن . چنان كه پدر و مادر و دختر ، اصل فريضت ايشان شش است ، هر يكى را از پدر و مادر سدسى ، و دختر را نصف ، يكى بماند بر ايشان منكسر شود ، عدد سهام ايشان پنج است ، در شش ضرب كنند ، سى باشد بر ايشان\r\n\r\n","description":"","footnote":"","page_name":" 1404 ","page_number":20},
  {"content":"\r\n\r\nمنقسم شود ، پدر را پنج و مادر را پنج ، و دختر را پانزده ، پنج بماند : يكى مادر را بود ، و يكى پدر را ، سه دختر را .\r\n( معتقد الاماميه ص 6 - 4 ، 424 ) و در كليات حقوقى آمده است :\r\nفرائض جمع فريضه است بمعنى تعيين مقدار و بريدن . و به اين معنى است نصيبا مفروضا يعنى سهمى كه مقدار آن تعيين گرديده . و فرض الثوب يعنى پيراهن را بريد . و نبايد آن را بمعنى ايجاب و الزام قرار داده و از لحاظ اينكه ارث بخششى است از طرف شارع حمل بر عطيه و بخشش گردد . بلكه بر عكس ممكن ست استعمال فرض در اين دو معنى و لو مجازا بمعنى قطع و تقدير باشد .\r\nمقصود از فريضه در باب ارث خصوص سهامى است كه در قرآن مجيد بطور تفصيل مثل نصف و ثلث و ربع تعيين گرديده .\r\nبنا بر اين فرائض اخص از مواريث است . و تعبير بعض فقهاء از عنوان مبحث بفرائض من باب تغليب و تجوز بوده يا خواسته‌اند متابعت از حديث نبوى بنمايند . و حديث من باب تيمن و تبرك عينا نقل مىشود .\r\n« قال تعلموا الفرائض و علموها الناس فانى امرؤ مقبوض و ان العلم سيقبض و تظهر الفتن حتى يختلف الاثنان فى الفريضه فلا يجدان من يفصل بينهما »\r\nفرمود مسائل ارث را ياد بگيريد و آن را بمردم بياموزيد زيرا من جان خواهم سپرد و علم هم به زودى از بين رفته و فتنه‌ها بروز خواهد كرد و حتى ميرسد وقتى كه دو نفر در امر ارث با هم اختلاف داشته باشند كسى را نيابند كه بين آنها قطع و فصل نمايد .\r\nو يا آنكه مقصود از فرائض مطلق سهام است و لو اينكه در قرآن بالخصوص تعيين نشده باشد بلكه حكم آن مأخوذ از سنت و يا آيهء اولو الارحام باشد . و بر اين تقدير فرائض با مواريث كه جمع ميراث است مساوى خواهد بود .\r\n( كليات حقوقى ص 355 ) .\r\n\r\nفَرائِضِ يَوميَّه\r\n- ( اصطلاح فقهى ) نمازهاى يوميه را كه واجب‌اند گويند كه نماز صبح ، ظهر ، عصر ، مغرب و عشا باشد رجوع به صلوات يوميه شود . و مراد از كلمهء فرائض بطور مطلق كتاب فرائض است كه ارث است رجوع شود به ( كشاف ص 1126 ) .\r\n\r\nفَرار\r\n- ( اصطلاح عرفانى ) فرار يعنى گريختن و در اصطلاح فرار از هر چيزى كه بنده را از اطاعت حق باز دارد و فرار كردن از آنچه فانى است ، كه دنيا و بهره‌هاى مادى آن باشد كه انسان طالب ، از جهل و نادانى فرار كند و از رسوم ظاهرى فرار كند و از غير حق فرار كند .\r\n( از شرح منازل ص 34 ) فرمودند :\r\n خُذُوا حِذْرَكُمْ فَانْفِرُوا . . .   أَوِ انْفِرُوا جَمِيعاً  از روى اشارت بر ذوق جوانمردان طريقت اين آيت اشارت بفرار است و فرار با مولى گريختن است و در تفرد بر خود بستن و از دو جهان رهائى جستن .\r\nو گفته‌اند ، فرار بر دو قسم است ، يكى از خلق بگريختن و ديگر قسم با حق گريختن اما از خلق بگريختن آسان كارى است ، اين\r\n\r\n","description":"","footnote":"","page_name":" 1405 ","page_number":21},
  {"content":"\r\n\r\nصفت عابدان و قاصدانست ، كار آن دارد كه با حق گريزد .\r\nو گويند : نشان كسى كه با مولى گريخت آنست كه همت يگانه دارد و از تدبير خود بيرون شود و حكم او را باستسلام گردن نهد و اين وصف آن جوانمرد دانست كه رب العالمين مستضعفان خواند كه در دست مشركان مكه گرفتار بودند ، همت خود يگانه كرده بودند ، از همه كس دل برداشته و دل در حق بسته و تدبيرها همه در باقى كرده و بتقدير حق راضى شده و از راه تحكم برخاسته ، و حكم حق بجان و دل برگرفته و بدان راضى شده و تن در داده ، لاجرم رب العالمين ايشان را نيابت داشت و مصطفى و مؤمنان را فرمود : كه ايشان را دريابيد و از ايذاى دشمن باز رهانيد ، شما در راه خلاص ايشان كوشيد كه ايشان در راه رضاى ما ميكوشند .\r\n( از عده ج 2 ص 584 ) .\r\nو نه هر كس با حق تواند گريخت مگر كسى كه عيان او را بار دهد و مهر او را در كنف عزت جاى دهد ، چنان كه آن جوانمرد كه بر بو يزيد بسطامى شد ، و از وى پرسيد :\r\nما سهام الله ؟ گفت : آن سهام حق كه در دلهاى درويشان است ، نشانهء آن چيست ؟ آن جوانمرد اين بگفت و سر در جنبانيد .\r\nبو يزيد گفت :\r\nاين سؤال تو نيست و تو اهل اين سؤال نهء گفت چرا ؟\r\nگفت :\r\nاز آنكه اين سؤال حضرتيانست و من به حضرت بودم و ترا بر آن درگاه نديدم . آن جوانمرد گفت : نه در غلطى اى بايزيد ، من بدرگاه با تو بودم ، عيان مرا بار داد ، مهر پرده برداشت : احديت مرا در كنف عزت جاى داد ، پس غيرت پرده فرو گذاشت تو بر در بماندى ، از حال من چه خبر دارى ؟ گفت اين را نشان هست ؟ گفت نشانش آنست كه اينك بدرگاه ميشوم ، بيار اگر شغلى دارى ، تا ترا پايمردى كنم .\r\nاين بگفت و كالبد خالى كرد . بو يزيد گفت ، آه كه غوث جهان بود اما در پردهء غيرت بود من ندانستم .\r\n اوه كه دلارام بود و گريخت * پيمان بشكست و اسب هجران انگيخت\r\nتا دلبر و دل باز بچنگ آرم من * بس خون كه ز ديده‌گان فرو بايد ريخت \r\n\r\nفِراسَت\r\n- ( اصطلاح عرفانى و علوم غريبه ) فراست بكسر فاء مأخوذ از تفرس است كه به معناى تثبت است و اطلاق مىشود بر توسم كه مشتق ازو سم است به معناى علامت . و فراست گاه عادى است كه بقرائن حال دانسته مىشود و گاه موهبت الهى كه در دلها وارد مىشود كه فرمود\r\n« اتقوا فراسة المؤمن »\r\nو گفته‌اند « الفراسة مكاشفة اليقين » در قرآن است كه  إِنَّ فِي ذلِكَ لَآياتٍ لِلْمُتَوَسِّمِينَ  كه توسم تفرس است و اطلاع از حكم غيب است بدون استدلال و موقعى كه خدا نور فراست در دلها قذف كند از احكام عالم غيب مطلع شوند و از پشت پرده آنچه را ديگران نه بينند مشاهده كنند .\r\n( حاشيه بر شرح رسالهء قشريه ص 147 )\r\n\r\n","description":"","footnote":"","page_name":" 1406 ","page_number":22},
  {"content":"\r\n\r\nعلم فراست علمى است كه بواسطهء آن از تفرس آثار صورت از غيب آگاهى پيدا شود و آن مشترك است ميان خواص مؤمنان و فرق ميان فراست و الهام آنكه در فراست كشف امور غيبى بواسطهء تفرس آثار صورت بود و در الهام بىواسطهء آن و الهام تابع وحى بود و وحى تابع الهام نباشد و اوليا را الهام حاصل شود و انبيا را وحى .\r\n( از شرح منازل ص 124 - مصباح الهدايه ص 79 ) .\r\nدر شرح كلمات بابا طاهر است كه « الفراسة ميزان حسن الظن » كه افعال هر كسى را به همان ارجاع دهد و به ديگرى ظن و گمان نبرد .\r\n( از شرح كلمات بابا ص 72 ) فراست بىدوام است و اشراف كه اطلاع بر باطن احوال باشد ثابت است و از نظر محو نمىشود .\r\nو مراد از فراست حدسيست كه قلب در غياب امرى كه حدس مىزند ادراك مىكند و اشراف اطلاع قلب است بر باطن نه حدس در غياب آن .\r\n( از شرح كلمات بابا طاهر ص 72 ) و در كشاف است كه فراست عبارت از اطلاع از راه مكاشفهء يقينى و معاينهء شهودى است .\r\nو بعضى گويند فراست اطلاع حق است مر قلب را كه طالع شود بر قلب امور غيبى .\r\n( كشاف ص 1123 ) در علوم غريبه علم فراست علمى است كه بواسطه تفرس آثار صورت از غيب آگاهى حاصل شود و آن مشترك است ميان خواص مؤمنان و فرق ميان فراست و الهام آنكه در فراست كشف امور غيبى بواسطهء تفرس آثار صورت بود و وحى تابع الهام نباشد و اوليا را الهام حاصل شود . و انبيا را وحى .\r\n( از مصباح الهدايه ص 79 ) .\r\n\r\nفِراش\r\n- ( اصطلاح فقهى ) در لغت جامه باشد و جامه خواب باشد و زوجه را هم گويند بكنايت و بمعنى زوجيت هم آمده است چنان كه گويند « فراش الحرة بالنكاح » و فراش قوى فراش منكوحه است و ضعيف ام ولد را و گويند\r\n« الولد للفراش »\r\n( از كشاف ص 1124 ) بهر حال قاعده كلى اين است كه فرزند متصل به صاحب فراش است و در نسبت آن به فراش چند شرط دارد 1 - مواقعه و در تحقق آن بودن زوجه در فراش زوج كافى است چه رسد به اين كه با او خلوت كرده باشد .\r\nبنا بر اين هرگاه زوج انتساب ولد را به خود انكار نمايد و يا اصلا منكر ولادت زن گردد قول زوجه مقدم است در صورتى كه با هم خلوت كرده باشند و در غير اين صورت قول زوج مقدم خواهد بود .\r\n2 - گذشتن مدت اقل حمل و آن شش ماه هلالى است در مولود تامى كه ولوج روح در او شده باشد و در غير تمام بمتعارف رجوع مىشود .\r\n3 - عدم تجاوز از اكثر حمل كه يك سال است پس اگر بيشتر از يك سال بين آنها متاركه بوده و همبستر نشده باشند طفل ملحق بزوج نخواهد شد .\r\nبالجمله با تحقق شرائط لحوق به حكم الوَلَدُ لِلفراش ولد ملحق بزوج است و لو\r\n\r\n","description":"","footnote":"","page_name":" 1407 ","page_number":23},
  {"content":"\r\n\r\nزن با ديگرى هم جمع شده باشد و به غير لعان ولد منتفى نخواهد شد .\r\nبنا بر اين هرگاه مردى زنش را طلاق داده و زن شوهر ديگرى اختيار نموده سپس بچه زائيده و شرائط لحقوق ولد در هر كدام باشد ولد به او ملحق خواهد شد .\r\nو اگر در هيچ كدام نباشد از هر دو منتفى مىشود . و اگر در هر دو باشد بقرعه تعيين خواهد شد .\r\nاگر كسى اقرار كند كه فلان شخص مجهول النسب فرزند او است و لحوقش به او ممكن باشد به او ملحق خواهد شد .\r\n( كليات حقوق ص 296 )\r\n\r\nفَراغِ ذِمَّه\r\n- ( اصطلاح اصولى ) و در مقابل اشتغال ذمه است و آن برى شدن ذمه است از ديون يا واجبات و گويند رجوع به اشتغال و برائت و اصول عمليه شود .\r\n\r\nفِراق\r\n- ( اصطلاح عرفانى ) فراق يعنى جدائى و فرقت و در اصطلاح صوفيه مقام غيبت را گويند كه از وحدت محجوب باشد كه اگر يك لمحه عاشق از معشوق خود جدا شود ، آن فراق صد ساله بود .\r\nبعضى از تركيبات : آتش فراق ، اندوه ، فراق ، زخم فراق ، مرارت فراق ، زهر فرق ، ذل فرق ، داغ فراق ، نايرهء فراق ، محنت فراق ، ميزان فراق ، رايحهء فراق ، بار فراق .\r\nو نيز فراق ، غيبت را گويند از مقام اصلى كه عالم بطون است بعالم ظهور و وحدت يعنى بيرون آمدن سالك از وطن از عالم ظهور بعالم بطون و اين وصال است و اين وصال جز از راه مرك صورى حاصل نشود . ( از كشاف ص 1135 ) .\r\nجغتائى گويد :\r\n روزى كه در فراق جمال تو بوده‌ام * گريان در اشتياق وصال تو بوده‌ام\r\nهر سو كه رفته‌ام بهواى تو رفته‌ام * هر جا كه بوده‌ام به خيال تو بوده‌ام \r\n\r\nفَرَج\r\n- ( اخلاق ) يعنى گشايش .\r\nگشايش در كارها و اطلاق بر وضع و حال پس از ظهور امام عصر مىشود و عبارتى كه تعبير از آن مىشود « عجل اللّه تعالى فرجه الشريف » است كه منظور ظهور امام زمان است كه در روايات بسيارى آمده است كه امام زمان شيعيان هنگامى كه جهان پر از ظلم و جور شده باشد ظهور مىكند و خلق اللّه را از فساد و تباهى نجات ميدهد .\r\n\r\nفَرَجى\r\n- ( اصطلاح عرفانى ) لباس فرجى ، نوعى از لباس كه ويژه صوفيان است .\r\nمولوى مىگويد :\r\n صوفى بدريد جبه در حرج * پيش آمد بعد بدريدن فرج\r\nگشت نام آن دريده فرجى * آن لقب شد فاش از آن مرد نجى\r\nاين لقب شد فاش و صافش شيخ برد * ماند اندر طبع خلقان حرف درد \r\n.\r\n\r\nفَرَح\r\n- ( اصطلاح عرفانى ) فرح يعنى خوشى و در اصطلاح لذت قلبى است كه از قرب به محبوب حاصل شود .\r\n\r\nفَرَح و غَمّ\r\n- ( اخلاق ، نجوم ) در اخلاق از كيفيات نفسانيه‌اند » فرح عبارت از كيفيت نفسانى است كه از توابع آن حركت روح است به طرف برون و خارج بدن براى رسيدن بامر ملذ و غم عبارت از كيفيت نفسانى است كه از توابع\r\n\r\n","description":"","footnote":"","page_name":" 1408 ","page_number":24},
  {"content":"\r\n\r\nآن حركت روح است بدرون از جهت ترس از امور موذى كه مترتب بر آنست و هر دوى آنها از انفعالات خاصهء روح‌اند .\r\n( اسفار ج 2 ص 50 - 51 ) .\r\nدر نجوم بدين معنى است كه ارباب نجوم براى كواكب حالاتى باعتبار بيوت و بروجى كه واقع در آنند قائل شده‌اند از جمله فرح و ترح و گويند عطارد هنگامى كه در بيت طالع باشد فرح است و فرح شمس موقعى است كه در بيت سابع باشد و مشترى در بيت يازده و زحل در بيت دوازده و قمر در بيت سوم و زهره در بيت پنجم و مريخ در بيت ششم .\r\n( از بيست باب ملا مظفر )\r\n\r\nفَرد\r\n- ( اصطلاح فلسفى ، ادبى ، نجومى ) در كلمهء حصه بيان شد كه اهل معقول ميان فرد و حصه فرق گذارده و گويند كه ماهيت هرگاه با قيد و تقيدى مورد لحاظ قرار گيرد به نحوى كه هم قيد و هم تقيد داخل باشد فرد مىباشد و بعبارت ديگر ماهيت مضافة بقيد به نحوى كه قيد و تقيد هر دو داخل باشند فرد است و هرگاه قيد خارج و تقيد كه محض اضافه است داخل باشد حصه مينامند مانند وجودات خاصه كه هر يك حصهء وجود مطلق‌اند كه از اضافهء وجود مطلق بخارج پديد مىآيند زيرا بنا بر قول اصالت وجوديان وجود حقيقت واحدى است و متأصل و وجودات خاصه حصصى از آن ميباشند يعنى از اضافهء وجود مطلق متأصل بخارج وجودات خاصه كه حصص‌اند پديد مىآيند رجوع به حصص شود .\r\nو معنى ديگر از اضافه مفهوم عام اعتبارى است به انواع وجودات كه هر دو اعتباريند .\r\n( از اسفار ج 1 ص 66 ) .\r\nدر نجوم كلمهء فرد هم نام ستاره بود بر گردن مار و آن را عنق الشجاع هم نامند و بر اسطرلابات رسم كنند و هم قلب الشجاع و سهيل الفرد و سهيل الشام نامند .\r\n( از التفهيم ص 205 ) و در اصطلاح عروض مراد يك بيت است خواه هر دو مصراع آن قافيه دار باشد يا نه و بلكه فقط مصراع آخر را قافيه باشد ( از دره نجفى ص 99 ) .\r\n\r\nفَردِ مُنْتَشِر\r\n- ( اصطلاح ادبى ) و كلمهء مانند « رجل » كه شامل هر يك از افراد مردها شود فرد منتشره گويند .\r\n\r\nفَرساوُش\r\n( بفتح فا و سكون راء ) - ( اصطلاح نجومى ) ، پر سياوش ، برشاوش و حامل رأس الغول هم نامند يكى از صور شمالى كواكب است كه بر صورت مردى بود كه كلاه خود بر سر نهاده و در دست راست او شمشيرى بود و بدست چپ او رأس غول بود\r\n\r\nفَرَسُ الأَعْظَم\r\n- ( اصطلاح نجومى ) و يكى از صورتهاى كواكب بود و شامل بيست ستاره است در ناحيهء شمال و بر شكل اسبى بود داراى سر و دست و بدن تا آخر پشت و او را كفل و دو پا نبود و آن واقع بر رأس صورت مرأة مسلسله بود آنكه بر متن و طرف جناح آن بود جناح الفرس نامند و آن كه بر منكب ايمن آن بود منكب الفرس نامند و آنكه بين كتفين و كتف جناح بود متن الفرس نامند و آنكه مايل‌تر بود به شمال از دو ستارهء\r\n\r\n","description":"","footnote":"","page_name":" 1409 ","page_number":25},
  {"content":"\r\n\r\nكه در بدن و تحت جناح است نعام گويند و آن دگر كه به جنوب مايل‌تر است مركب گويد و آنكه از دو ستاره كه در زانوى راست بدن و مايل‌تر به شمال بود سعد مطر گويند و از دو ستارهء كه در سينهء آن واقع است آنكه مقدم است سعد البارع گويند و از دو ستارهء كه واقع در گردن آن بود آنكه مقدم است سعد الهمام نامند و از آن دو ستارهء كه متقاربند و واقع در سر آن آنكه شمالى است سعد البهام گويند و سعد البهائم هم آمده است .\r\n( از صور كواكب ص 124 )\r\n\r\nفَرْطُوس\r\n- ( اصطلاح نجومى ) بفتح فا و سكون راء و ضم طاء .\r\nنام ستاره‌ايست و هم نام ملك موكل امواج است اين اصطلاح از اسرائيليات است .\r\n\r\nفَرْض\r\n- ( اصطلاح اصولى و فقهى ) فرض در لغت تقدير است و قطع و گاه بمعنى تجويز است يعنى حكم بجواز و در اصطلاح فقها واجب را گويند و آنچه مكلف را در تركش عقاب باشد و بر فعلش مثوبت .\r\n( از كشاف ص 1124 )\r\n\r\nفَرضِ كفائى\r\n- رجوع بواجب كفائى شود .\r\n\r\nفَرْع\r\n- ( اصطلاح ادبى و فقهى ) فرع در برابر اصل است فروع فقهى در برابر اصول و قواعد فقهى ست .\r\n\r\nفَرْق\r\n- ( اصطلاح عرفانى ) فرق در مقابل جمع است و اشارت بخلق است بدون حق .\r\nبعضى گويند به معناى مشاهدهء عبوديت است و صفت حيات الهى را نيز گويند .\r\nو گويند « فرق » آنست كه به تو نسبت داده شود و « جمع » آنست كه از تو سلب شود به اين معنا كه امور كسبى بنده فرق است و آنچه از طرف حق است جمع است و هر كه تفرقه نداشته باشد بندگى ندارد و هر كه جمع ندارد ، معرفت ندارد زيرا تفرقه شريعت و جمع حقيقت است به حكم  إِيَّاكَ نَعْبُدُ  اثبات تفرقه است باثبات بندگى و به حكم  وَ إِيَّاكَ نَسْتَعِينُ  طلب جمع است ، تفرقه آغاز ارادت است و جمع انجام آن .\r\n( تاريخ تصوف 642 ) .\r\nمظفر كرمانى گويد :\r\n فرق قبل الجمع فرق اهل جمع * عين فرق آن حجاب عين جمع\r\nآنكه جانش گشت اندر جمع غرق * عين جمعش شد حجاب عين فرق \r\n\r\nفُرقان\r\n- ( اصطلاح عرفانى ) فرقان كنايت از علم تفصيلى است كه فارق ميان حق و باطل است و قرآن علم اجمالى لدنى است كه جامع حقايق است .\r\n( اصطلاحات شاه نعمت اللّه ص 56 )\r\n رو بفرقان حق ز باطل كن جدا * تا كه باشى عارف هر دو سرا\r\nحافظانه جامع قرآن بخوان * مجمع جمله خلايق را بدان\r\nعلم تفصيلى بود فرقان تمام * علم اجمالى است قرآن و السلام \r\n\r\nفُرقَت\r\n- ( اصطلاح عرفانى ) عبارت از احتجاب بخلق است : حضرت رسول فرمودند\r\n« عرضت على ذنوب امتى و ما يلقى بعضهم من ظلم فسالت اللّه الشفاعة فاعطانيها\r\n\r\n","description":"","footnote":"","page_name":" 1410 ","page_number":26},
  {"content":"\r\n\r\nفمنهم ظالم لنفسه »\r\nاينان طفيليانند و  « فَمِنْهُمْ مُقْتَصِدٌ »  اينان خوانندگانند ، اهل معرفت گفته‌اند : اين هر سه فرقت كه ياد كرديم ، هر يكى را از مشرب توحيد آبخورشى است بر اندازهء روش خويش ، يكى شاربه ، يكى ساقيه ، يكى سائمه شاربه سابقانند ، ساقيه ، مقتصدانند ، سائمهء ظالمانند ، شاربه محققانند ، ساقيه خاكيانند ، سائمه معترضانند ، كه فرمود :\r\n « لَكُمْ مِنْهُ شَرابٌ وَ مِنْهُ شَجَرٌ فِيهِ تُسِيمُونَ »  شاربه از جام عيان آشاميدند ، در ساقى مينگريستند ، چون شراب مىچشيدند ، ساقيه هر چند كه نيافتند آنچه شنيدند اما در شنيده به بهره رسيدند ، سائمه نشنيدند و نه ديدند اما بىبهره نباشند ، چون انكار نگزيدند .\r\n( از عده ج 8 ص 195 )\r\n\r\nفَرقِ اوّل\r\n- ( اصطلاح عرفانى ) فرق اول عبارت از احتجاب بخلق است از حق و بقاء رسوم است به حال خود .\r\n بخلق از حق اگر محجوب باشى * برسم خويشتن مغلوب باشى \r\n( اصطلاحات شاه ص 56 ) و فرق دوم شهود قيام حق است بخلق و رؤيت كثرت در وحدت .\r\n خلق را مىبينى ولى قائم به حق * وحدت و كثرت نگردانم به حق \r\n\r\nفَرقِ بَعدَ الجَمْع\r\n- ( اصطلاح عرفانى ) فرق بعد الجمع شهود خلق است قائم به حق يعنى حق را در تمام موجودات و مخلوقات مشاهده نمايد كه مقام بقاء باللّه است و فرق بعد الجمع است و فرق ثانى است\r\n. \r\nفَرقُ الجَمْع\r\n- ( اصطلاح عرفانى ) فرق الجمع عبارت از تكثر واحد است بظهور او در مراتب و آن ظهور شئون ذات احديت است و آن شئون در حقيقت اعتبارات محضه است زيرا كه تحقق ندارد الا در وقت بروز واحد .\r\n( اصطلاحات شاه نعمت الله ص 56 )\r\n\r\nفَرقِ وَصف\r\n- فرق وصف ظهور ذات احديت است باوصاف در حضرت واحديت\r\n آن ذات يكى صفت بسى دريابش * اين را بنگر و آن نفسى دريابش \r\n\r\nفِرقَه\r\n- ( ملل و نحل ) گروه ، دسته ، يك گروه كه از لحاظ اعتقادات هماهنگ باشند و معمولا به گروه‌هاى مذهبى گفته‌اند گر چه در اعصار اخير بهمهء گروه‌هاى مذهبى و يا سياسى اطلاق شده است تقريبا در تمام مذاهب آسمانى فرقه‌ها بوجود آمده‌اند در مذهب اسلام نيز معروف است كه 72 فرقه بوجود آمده‌اند و روايت است از رسول اكرم كه فرمودند امت من به 72 فرقه بخش شوند كه يك فرقه از آن ناجىاند و ما بقى گمراه .\r\n( از ملل و نحل ابن حزم ج 2 ص 111 )\r\n\r\nفَرقَدان\r\n- ( اصطلاح نجومى ) .\r\nيكى از صور كواكب است و از ستارگان معروف است كه در ادبيات فارسى و عربى در موارد بسيار نامى از آن برده شده است . رجوع به بنات النعش\r\n\r\nفُرود\r\n- ( اصطلاح نجومى ) نام چهار ستاره است كه به دنبال\r\n\r\n","description":"","footnote":"","page_name":" 1411 ","page_number":27},
  {"content":"\r\n\r\nكلب اكبر قرار دارند و آنها را نسق هم نامند .\r\n\r\nفَرْوَردِگان\r\n- ( گاه‌شمارى ) روز نوزدهم فروردين ماه را گويند كه يكى از اعياد فارسيان بوده است و آن روزى است كه با اسم ماه موافق آمده است ( از آثار الباقيه ص 216 )\r\n\r\nفُروضِ سِتَّه\r\n- ( اصطلاح فقهى ) رجوع به سهام و طبقات ارث و عول شود .\r\n\r\nفُروعِ عَمَليَّه\r\n- ( اصطلاح اصولى ) در مقابل اصول اعتقاديه است .\r\n( از كفايه ص 153 )\r\n\r\nفُروعِ فِقهيَّه\r\n- ( اصطلاح فقهى ) در مقابل اصول فقهيه و قواعد فقهيه است .\r\n( از موافقات ج 1 ص 42 ) رجوع به قواعد فقهيه و اصول شده .\r\n\r\nفَريب\r\n- ( اصطلاح عرفانى ) فريب استدراج مراتب عاشق را گويند كه محبوب بطريق امتحان سازد .\r\nعراقى گويد :\r\n در زلف بتان تا چه فريب است كه پيوست * محمود پريشان سر زلف اياز است\r\nزان شعله كه از روى بتان حسن تو افروخت * جان همه مشتاقان در سوز و گداز است\r\nچون بر در ميخانه مرا بار ندادند * رفتم بدر صومعه ديدم كه فراز است\r\nآواز ز ميخانه برآمد كه عراقى * در باز تو خود را كه در ميكده باز است \r\n\r\nفَريضَه\r\n- ( اصطلاح فقهى ) يعنى واجب و اطلاق بر تركه شود .\r\n( از شرح لمعه ج 2 ص 278 )\r\n. \r\nفَزَع\r\n- ( اصطلاح فلسفى ) فزع از كيفيات نفسانى است كه از توابع آن حركت روح است بدرون از جهت ترس از امور موذى واقعى يا خيالى ( از اسفار ج 2 ص 50 ) .\r\nاز اصول اخلاقى اسلام اين است كه فزع در مصائب و حوادث مكروه و ناپسند است و در قرآن مجيد همواره امر به صبر و تحمل و بردبارى شده است .\r\n\r\nفَساد\r\n- ( اصطلاح فقهى ، اصولى ، اخلاقى ، عرفانى ، كلامى ) در مقابل صلاح است و در فلسفه مقابل كون است و در فقه بطلان است و فعل غير مشروع را نيز گويند .\r\n( از كشاف ص 1112 ) .\r\nو بالاخره فساد درهم ريختن و از بين رفتن و نابود شدن و متلاشى گرديدن است بر حسب مورد استعمال و فساد در فلسفه به معناى زوال صورت از ماده مىباشد در مقابل كون كه حصول صورت براى ماده است چنان كه گويند موجودات جسمانى در معرض كون و فسادند يعنى صورتى زائل شده و در صورتى ديگر پديد مىآيد .\r\nو بهر حال فساد در مقابل كون است و عبادت از زوال صورت است در مقابل كون كه حدوث صورتى ديگر است .\r\n( تفسير ص 1658 - دستور ج 3 ص 27 - مجموعه دوم ص 199 - شفا ج 1 ص 203 ) .\r\nدر عرفان ، مراد فساد در عادات و مراسم سلوك است و فساد در اخلاقيات است .\r\nمحمد ترمذى گويد : « اذا فسدت العامة غلبت الفساق على اهل الصلاح و ولاة\r\n\r\n","description":"","footnote":"","page_name":" 1412 ","page_number":28},
  {"content":"\r\n\r\nالجور على ولاة العدل و الكفار على المسلمين » ( طبقات ص 224 ) .\r\nاين كلمه مأخوذ از قرآن مجيد است كه ميفرمايد  ظَهَرَ الْفَسادُ فِي الْبَرِّ وَ الْبَحْرِ بِما كَسَبَتْ أَيْدِي النَّاسِ لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ  انسانها هنگامى كه در فساد غوطه‌ور شدند و كفران نعمت كردند و اخلاق و صفات عاليه انسانى را ناديده گرفتند خداوند آنها را گرفتار خذلا اعمال خودشان مىكند و گرفتار ناامنى - و نابسامانى ميشوند تا آن گاه كه از كرده خود نادم شوند\r\n\r\nفَسادِ مَنهىُّ عَنه\r\n- ( اصول ) .\r\nبين اصوليان بحث است كه اگر امرى مورد نهى واقع شود و مع ذلك انجام گردد آيا آن عمل فاسد و باطل است يا نه و بعبارت ديگر انجام امور منهى موجب بطلان و فساد آنست يا نه در اصول رشاد آمده است :\r\nدر دلالت نهى بر فساد منهى عنه اقوال مختلف است بين مثبتين مطلق و نافين ، اكثر اصحاب ما و بعضى از علماى عامه قائل به تفصيل شده و آن را در عبادات اثبات و در معاملات نفى نموده‌اند - و ضمنا چون هر يك از آنها دربارهء اينكه آيا دلالت مزبوره دلالت شرعى است يا لغوى ؟ نظرهاى مختلفى اظهار داشته‌اند لذا آراء متشتت و تعيين تعداد حقيقى آنها مشكل گرديده است - و اينك ما ، قبل از شروع به بيان اقوال مزبوره مقدمات ذيل را كه در توضيح اساس موضوع نهايت ضرورت را دارند ترسيم مينمائيم : 1 - مراد از عبادات در اين فصل آن سلسله از اعمال تعبديهء است كه صحت آنها محتاج به قصد امتثال و تقرب باشد مانند صلاة و صوم و غيره - و مراد از معاملات آن دسته از مقررات شرعيهء است كه حصولشان بدون قصد امتثال و تقرب نيز امكان‌پذير مىباشد .\r\nاين مقررات بر دو قسمند : قسمتى از آنها جزء اعمال واجبه ميباشند مانند تطهير لباس براى بجا آوردن نماز واجب و قسمتى هم جزو عقود و ايقاعات هستند .\r\nولى در هيچ يك از قسمين مزبورين اقتران به قصد تقرب شرط صحت نيست و بلكه موافقت اتفاقيه هم در حصول آنها كافى مىباشد كما اينكه اگر لباس مزبور بواسطهء سقوط ناگهانى در آب كر و يا بوسيله مشخص ديگرى در غياب مكلف شستشو داده شود تطهير حاصل شده و همچنين در عقود و ايقاعات و لو اينكه آنها بدون نيت تقرب واقع شوند معامله تحقق يافته است .\r\n2 - صحت در اصطلاح متكلمين عبارت است از موافقت ظاهرى عمل با تكليف - ولى در عرف فقهاء بمعنى اسقاط قضاء است يعنى عمل در صورتى صحيح ناميده مىشود كه ذمه مكلف را براى هميشه برى نمايد بطورى كه ديگر بقضاء آن احتياجى نباشد .\r\nبنا بر اين مثلا كسى كه به گمان داشتن طهارت لازمه نماز واجب را بجا آورد - بنا بر قول متكلمين عمل وى صحيح است يعنى اطلاق كلمهء صحيح بر عمل وى فعلا در حال حاضر جائز است و لو اينكه بعدا معلوم شود كه وى فاقد شرط طهارت\r\n\r\n","description":"","footnote":"","page_name":" 1413 ","page_number":29},
  {"content":"\r\n\r\nبوده است - زيرا در هر حال عمل مزبور ظاهرا موافق با تكليف مىباشد - ولى بنا بر قول فقهاء آن عمل صحيح نيست يعنى كلمهء صحيح را نمىتوان بر آن اطلاق نمود - زيرا مسقط قضاء نبوده و قضاء آن به حكم شرع واجب است - و بالاخره بنا بر عقيده فقهاء صحت عبارة از اسقاط قضاء است و فساد مقابل آن مىباشد .\r\n3 - در معاملات و عبادات مادامى كه صحت آنها از طرف شارع تأييد نشده مطلقا اصاله عدم الصحة جارى مىشود - زيرا صحت كه جزو احكام وضعيه است مانند احكام تكليفيه ( حرمت و وجوب و غيره ) توفيقى مىباشد ؟ ؟ ؟ ؟ ؟ ؟\r\nبه اجازه و تصريح شارع است - بنا بر اين تا زمانى كه اين اجازه و تصريح محرز نگشته اصل عدم حصول آن خواهد بود و به همين جهت گفته‌اند كه اصل در عبادات و معاملات فساد است .\r\n4 - نزاع در اين فصل منحصرا در بارهء آن موضوعى است كه جهت صحت آن بدوا از طرف شارع وارد شده ولى بعدا بعضى از افراد آن موضوع متعلق نهى گردد و يا آنكه خطاب مربوط بدان موضوع ، بدوا متوجه عموم مكلفين شده و بعد موجب خطاب ديگرى بعضى از مكلفين مستثنى شوند - مثلا بيع از جمله معاملاتى است كه جهت صحت آن اجمالا از طرف شارع وارد شده و سپس بيع ربوى كه يكى از افراد آن مىباشد بموجب خطاب ديگرى منهى عنه گشته است و يا صلاة از جملهء عباداتى است كه خطاب مربوط بدان بدوا بعموم مكلفين متوجه گرديده و سپس شخص حائض كه يكى از مكلفين است بر حسب خطاب ديگرى مستثنى شده است .\r\nو به تعبير ديگر : نزاع دربارهء آن محرماتى است كه چنانچه نهى شارع بر آن تعلق نمىگرفت هرآينه در رديف اعمال صحيحه و مشروعه به حساب ميآمدند - بنا براين عباداتى مانند امساك در ليالى به قصد صوم كه اصلا مسبوق بتشريع شارع نيست و يا معاملاتى مانند نقل و انتقال مال بطريق قمار كه ذاتا قبيح و لو لا نهى شارع نيز فاسد ميباشند مورد بحث ما نيستند .\r\n5 - محصل كلام در اين مبحث آن است كه نهى شارع از صلاة حائض و يا بيع ربوى مثلا آيا فقط موجب حرمت آنها ميگردد و بس . يا آنكه علاوه بر تحريم مستلزم بطلان و فساد آنها نيز مىشود ؟\r\nو بديهى است در صورت اول صلاة و بيع صحيح بر آنها نيز مرتب شده و نتيجة صلاة مزبوره مسقط قضاء و بيع مذكور موجب انتقال مبيع بسوى مشترى ميگردد - ولى در صورت دوم صلاة و مبيع مذكور چون علاوه بر حرام بودن فاسد نيز ميباشند لذا نه مسقط قضاء ميشوند و نه موجب انتقال مبيع پس از ذكر اين مقدمات اينك ببيان اقوال و دلائل آنها ميپردازيم :\r\n1 - خلاصه قول مثبتين مطلق آن است كه نهى مقتضى فساد منهى عنه مىباشد اعم از اينكه عمل منهى عنه از اقسام عبادات باشد يا از اقسام معاملات .\r\nچه آنكه امر و نهى نقيض يكديگر هستند بنا بر اين آثار و مقتضيات آنها نيز بايد\r\n\r\n","description":"","footnote":"","page_name":" 1414 ","page_number":30},
  {"content":"\r\n\r\nنقيض يكديگر شوند ، و چون اثر امر صحت مأمور به است لذا اثر نهى نيز فساد منهى عنه خواهد شد .\r\nولى اين مقايسه باطل است چه آنكه امر از اين جهت دلالت بر صحت مىكند كه امتثالش واجب باشد يعنى مكلف براى اينكه آن را امتثال كند ناگزير است كه مأمور به را صحيحا و به همان صورت و كيفيتى كه شارع مقرر فرموده است انجام دهد و الا امتثال حاصل نخواهد شد - ولى نهى اين طور نيست زيرا مستفاد از آن فقط حرمت منهى عنه و وجوب احتراز از آن است و بديهى است وجوب احتراز هيچ گونه ملازمهء با صحت و با فساد منهى عنه ندارد چه آنكه ممكن است كه شارع مكلف را از اقتران به عمل صحيحى نيز منع نمايد .\r\n2 - قول دوم مبتنى بر عدم دلالت آن بر فساد منهى عنه است مطلقا اين قول منسوب بفقهاى شافعيه است و در اثبات آن چنين استدلال كرده‌اند :\r\nشكى نيست در اينكه شارع و بلكه هر آمرى ميتواند به صحت منهى عنه خود تصريح نمايد يعنى ضمن تحريم يك عبادت و يا معاملهء مخصوصا تصريح كند كه آن اعمال با وجودى كه حرام و منشأ عقاب اخروى هستند لكن از حيث آثار خارجيه صحيح و مسقط قضاء و موجب انتقال ثمنين ميباشند و هيچ عقل سليم و عرف و عادتى نمىتواند آمر را از چنين تصريحى منع نمايد پس جواز چنين تصريحى نشانهء آنست كه نهى بنفسه و به خودى خود دال بر فساد منهى عنه نيست زيرا اگر بر فساد منهى عنه دلالت مينمود هرگز آمر نمىتوانست بر خلاف آن تصريح كند .\r\nولى اين استدلال فقط در مورد معاملات ممكن است موجه باشد اما در خصوص عبادات هيچ شكى نيست كه تصريح بر صحت منهى عنه عرفا و منطقا ناقض مفاد نهى ميگردد - مثلا در مورد صلاة حائض كه از طرف شارع تحريم شده است اگر شارع در تعقيب اين تحريم به صحت صلاة مزبوره تصريح نمايد هر ذوق سليمى حكم مىكند بر اينكه آن تصريح ناقض اصل حكم و نازل منزلهء نسخ حرمت مىباشد .\r\n3 - اكثر اصحاب ما دلالت آن را بر فساد در مورد عبادات تصديق و در مورد معاملات رد نموده‌اند :\r\nدليل اينكه آن را در مورد عبادات مقتضى فساد دانسته‌اند آن است كه :\r\nاساسىترين شرط اعمال تعبديه وجود قصه امتثال و نيت تقرب است يعنى آن اعمال در صورتى صحيح و مسقط قضاء محسوب ميشوند كه به قصد امتثال و اطاعت امر و نيل با جور اخروى انجام گيرند - و بديهى است حصول چنين قصدى در صورتى امكان‌پذير است كه اعمال مزبوره مطلوب شارع و مرضى به خاطر او باشند و الا اگر مورد اكراه او بوده و مستلزم عقاب و مؤاخذه باشند ديگر حصول قصد امتثال غير معقول ميگردد - و به همين علت است كه تعلق نهى بر عبادات موجب فساد آنها مىشود چه آنكه در اين صورت حصول قصد امتثال كه نخستين شرط صحت است ممتنع و بالنتيجه صحت نيز منتفى ميگردد .\r\n\r\n","description":"","footnote":"","page_name":" 1415 ","page_number":31},
  {"content":"\r\n\r\nو اما دليل اقتضاى فساد در معاملات واضح است چه آنكه نهى با هيچ يك از دلالات ثلثه مقتضى فساد منهى عنه نيست زيرا فساد منهى عنه نه معنى مطابقى نهى است و نه جزو و نه لازمهء عقلى و يا عرفى آن مىباشد .\r\n4 - در خاتمهء اين فصل يادآورى اين نكته را لازم ميدانيم كه هر يك از قائلين بر دلالت نهى بر فساد ( مطلقا يا به تفصيل ) دربارهء نحوهء دلالت آن با يكديگر اختلاف نموده‌اند يعنى بعضى از آنها دلالت را دلالت شرعى و بعضى ديگر دلالت لغوى دانسته‌اند ولى چون بحث دربارهء نحوهء دلالت از طرفى قليل الجدوى به نظر ميرسيد و از طرف ديگر آراء را متشتت تر و توضيح مسأله را مشكلتر ميساخت لذا از تعرض بدان خوددارى گرديد .\r\n( اصول رشاد ص 128 - 123 )\r\n\r\nفَسْخ\r\n- ( اصطلاح فقهى و فلسفى ) فسخ در لغت نقض و تفريق است و در شرع رفع عقد است به همان طريق كه قبل از فسخ بوده است يعنى برهم زدن عقد بدون كم و كاست .\r\n( از كشاف ص 1106 ) در فلسفه عبارت از انتقال نفوس است بعد از مرگ به نباتات ( رجوع به تناسخ شود و رجوع به شرح حكمة الاشراق ص 477 شود )\r\n\r\nفُسحا\r\n- ( اصطلاح گاه‌شمارى ) بضم فا و فتح و سكون سين . يكى از اعياد مهم يهوديان است و آن روز پانزدهم ماه نيسان است روزى كه يهوديان يعنى قوم بنى اسرائيل از مصر بيرون شدند و از بند و اسارت فرعونيان رهائى يافتند و اين نخستين روز از هفت روز فطيرخوران است كه جهوديان درين هفت روز خمير فطير خورند و يا نگاه‌دارند در آخر روز هفتم اين ايام فرعون بدرياى قلزم غرق شد و به همين دليل اين ايام براى بنى - اسرائيل بسيار مهم است و از سنت‌هاى واجب يهوديان به حساب مىآيد در قاموس كتاب مقدس فصح با صاد و بدون الف آمده است در آثار الباقيه فسحا آمده است .\r\nدر قاموس كتاب مقدس آمده است جز روز اول اين هفت روز و روز آخر روزهاى وسط اين دو را يهوديان در مجالس و مجامع حاضر نمىشوند .\r\n( از آثار الباقيه . از قاموس كتاب مقدس )\r\n\r\nفَسخِ فِعْلى\r\n- ( اصطلاح فقهى ) در برابر فسخ قولى در كليات حقوقى آمده است :\r\nهمان طورى كه فسخ به قول حاصل مىشود به فعل نيز حاصل خواهد شد .\r\nبنا بر اين اگر شخصى مالى را با داشتن خيار فسخ به يكى فروخته باشد و در مدت خيار آن را به ديگرى انتقال دهد معامله دوم بر حسب ظاهر فسخ فعلى نسبت به معامله اول محسوب خواهد شد و در حقيقت كاشف است از اينكه آن را فسخ نموده و الا اقدام به اين معامله نمىنمود .\r\n( كليات حقوقى ص 103 )\r\n\r\nفِسْق\r\n- ( اصطلاح اخلاقى فقهى ) فسق در لغت عدم اطاعت امر اللّه است كه شامل كافر و مسلم عاصى مىشود و در شرع ارتكاب گناهان كبيره يا اصرار بر صغير است .\r\n\r\n","description":"","footnote":"","page_name":" 1416 ","page_number":32},
  {"content":"\r\n\r\n( از كشاف ص 113 ) .\r\n\r\nفُسُوق\r\n- ( اصطلاح فقهى ) فسوق بضم فاء در لغت خروج از استقامت است و در شرع خروج از طاعت خدا است و يا خروج از حدود شريعت است .\r\n( از كشاف ص 1132 ) .\r\n\r\nفَصاحَت\r\n- ( اصطلاح ادبى ) بفتح فاء يعنى ابانت و ظهور يقال « فصح الاعجمى و افصح » موقعى كه زبانش روان باشد و از لكنت خارج شود و نزد اهل معانى اطلاق بر چند معنى شود و حاصل آنها آن باشد كه سخن و كلام در مفردات واضح و روشن باشد و گاه در مفرد است كه گويند « كلمهء فصيحه » و گاه وصف كلام است كه گويند « كلام فصيح و قصيدهء فصيحه » و گاه وصف گوينده است كه گويند « شاعر يا سخنور فصيح . . . » فصاحت در مفرد به اين است كه مفردات كلمه از تنافر حروف و غرابت و مخالفت قياس عارى باشد و متنافر و ثقيل نباشد مانند كلمه « مستشزرات » نباشد فصاحت در كلام به آن باشد كه ضعف تأليف نداشته باشد و متنافر بطبع نباشد و تركيبات آن بر خلاف قواعد نحوى نباشد و كلام در دلالت ظاهر و آشكار باشد و فصاحت در متكلم ملكه‌اى است يعنى كيفيتى است نفسانى و راسخ كه سخنور را قدرت دهد مقصود خود را با الفاظ فصيح و روشن بيان كند رجوع شود به ( تلخيص ص 20 - كشاف ص 1101 )\r\n\r\nفَصْل\r\n- ( اصطلاح ادبى و منطقى است ) و آن پردهء بود كه بين دو كلام متغاير كشيده شود چنان كه گويند :\r\n« الفصل هو الحاجز بين الكلامين المتغايرين » و جدا كردن و فارق ميان دو مطلب است يا دو مبحث و اطلاقاتى دارد .\r\n1 - طائفه از مسائل كه از مسائل ما قبل جدا شده باشد از جهت غرض و هدف .\r\n2 - وقف و توقف .\r\n3 - نام است مر تغييراتى كه در قافيت بيت واقع شود .\r\n4 - ضمير مرفوع متصل است كه متوسط بين مبتدا و خبر واقع شود كه عماد هم نامند .\r\n5 - مقابل وصل است ، و در مقابل وصل عبارت از عطف بعضى از جمل بر بعضى ديگر باشد و فصل ترك عطف است 6 - زمانى از ازمنه سال باشد كه فصول اربعه‌اند 7 - مميز ذاتى جنس است و از كليات خمس است . و فصل مسند اليه از مسند به ضمير عماد مانند « زيد هو القائم » براى فوائدى چند است از جمله حصر باشد ( از مطول ص 88 و كشاف ص 1138 ) و فصل در اصطلاح منطقى عبارت از مميز جوهرى اشياء است كه مقوم اجناس است و علت وجود اجناس مىباشد مثلا ناطق كه فصل انسان است كه او را از ساير امور مشتركهء جنسى كه حيوانيت باشد ممتاز و جدا مىكند و مراد فصل منطقى نيست بلكه فصل اشتقاقى است كه مبدأ فصل منطقى است توضيح آنكه آنچه را در علم ميزان فصل ميگويند فصول منطقى ميباشند كه از مبادى خاص گرفته شده‌اند كه در حقيقت آن مبادى فصولند مثلا مفهوم ناطق كه فصل انسان است مبدئى\r\n\r\n","description":"","footnote":"","page_name":" 1417 ","page_number":33},
  {"content":"\r\n\r\nدارد كه مأخوذ از آنست و آن مبدأ نفس ناطقه است و همين طور حساس مأخوذ و مشتق از نفس حاسه است در حيوان كه بنا بر اين فصول حقيقته صور نوعيه‌اند و همان صور نوعيه‌اند كه حافظ وحدت نوعيه‌اند و فصل اخير اشياءاند كه ثابت بوده و مانند اصل و عمودند در اشياء و همين فصول اخيرند كه حافظ هذيت اشياء بوده و واجد جميع مراتب وجود در تمام اشياء فصل الفصول و فصل آنهايند و بالاخره بقول صدر الدين اخير آنها است و يا صور طبيعيه اصول حافظ و فصول آنها است .\r\nو بالجمله ناطق و حساس و تحرك در حقيقت فصول محموله‌اند نه فصول حقيقيه ( از دستور العلماء ج 3 ص 29 - اسفار ج 1 ص 116 - ج 3 ص 55 - 1144 - اساس الاقتباس ص 228 ، 302 ج 2 ص 84 - تفسير ص 816 و 230 ) و « ان كلا من الفصول الاشتقاقية التى باصطلاح آخر غير الذى يذكر فى المنطق هى مطابقة للفصول المحمولة و المنطقية الذى هو نحو خاص من الوجود الخارجى ان وجود الفصل الاشتقاقى و هو الصورة النوعية فى الخارج مضمن فيه المعنى الجنسى » ( اسفار ج 3 ص 55 . ) « فالنطق محمول بالاشتقاق و الناطق محمول بالمواطاة » ( شرح قيصرى بر فصوص ص 23 ) .\r\nدر عرفان فصل عبارت از فوت چيزى است كه موجود است .\r\n( لمع ص 357 )\r\n. \r\nفَصْلِ اخير\r\n- ( اصطلاح منطقى ) رجوع به فصل\r\n\r\nفَصلِ إشْتِقاقى\r\n- رجوع به فصل و ( اسفار ج 4 ص 84 ، ج 1 ص 309 )\r\n\r\nفَصلِ جَوهَرى\r\n- ( اصطلاح منطقى ) رجوع به فصل و ( دستور ج 3 ص 32 ) شود .\r\n\r\nفَصلُ الخِطاب\r\n- ( اصطلاح ادبى ) و عبارت از گفتارى است فصيح و روشن و فارق ميان حق و باطل و كلام « البينة على المدعى و اليمين على من انكر » را كه فارق حق از باطل است فصل الخطاب گويند .\r\n( كشاف ص 114 - مختصر المعانى ص 4 )\r\n\r\nفَصلِ مُقَسِّم\r\n- ( اصطلاح منطقى ) هر فصلى مقسم جنس است زيرا جنس را تقسيم بانواع مختلف كند خواجه طوسى گويد :\r\nفصل باضافت بانواع مقوم باشد چه ذاتيست او را و داخل در ماهيت او مانند ناطق انسان را و باضافت با جنس مقسم باشد چه قسمت كند جنس را به حصة كه جزو نوع بوده و به غير آن حصه كه حصص ديگر انواع بوده مانند ناطق حيوان را چه حيوان به اين فصل منقسم شود بناطق و غير ناطق ( اساس الاقتباس ص 30 )\r\n\r\nفَصلِ مُقَوِّم\r\n- رجوع به فصل مقسم شود .\r\n\r\nفَصْل و وَصْل\r\n- ( اصطلاح فلسفى ، عرفانى و ادبى و معانى بيانى است ، ) وصل عبارت از عطف بعضى از جمل بر بعضى ديگر بود و فصل ترك آن عطف\r\n\r\n","description":"","footnote":"","page_name":" 1418 ","page_number":34},
  {"content":"\r\n\r\nاست پس اگر جملاتى بدنبال هم آيند جمله اول را يا محلى از اعراب هست يا نه بنا بر اول اگر مقصود از جمله دوم شركت با جمله اول است در حكم و اعراب عطف شود به شرط آنكه قبول عطف كند و اگر مقصود تشريك جمله دوم با اول نباشد فصل آيد مانند   « وَ إِذا خَلَوْا إِلى شَياطِينِهِمْ قالُوا إِنَّا مَعَكُمْ إِنَّما نَحْنُ مُسْتَهْزِؤُنَ . اللَّهُ يَسْتَهْزِئُ بِهِمْ »   كه جمله الله يستهزئ بهم عطف بر أنا معكم نشده است زيرا كه جمله مقول آنها نيست و بالجمله در مواردى چند عطف لازم است و در مواردى غير جائز .\r\n( از مختصر المعانى ص 977 ) در فلسفه رجوع به برهان فصل و وصل و اسد اخصر اسفار ج 1 ص 206 شود .\r\nدر نزد عرفا فصل و وصل بازگشتن بعد از ذهاب و عروج بعد از نزول است ، هر واحدى تنزل كرده از اعلى مراتب كه عين جمع احديت است كه در آن وصل مطلق بود . در ازل بادنى هبوط كه عالم عناصر است و بعضى از بنى آدم اقامت كرده‌اند در غايت حضيض تا فرو رفتند باسفل السافلين و بعضى رجوع نمودند و معاودت كردند بسلوك السير الى اللّه با تصاف بصفات حق و فناء در ذات تا حاصل او را وصل حقيقى .\r\n( از رسائل شاه ص 25 )\r\n\r\nفُصُولِ حَقيقيَّه\r\n- ( اصطلاح منطقى ) مراد فصول اشتقاقيه است .\r\n\r\nفُصولِ ذاتيَّه\r\n- ( اصطلاح منطقى ) مراد فصول اشتقاقيه و يا صور نوعيه است ( اسفار ج 2 ص 153 ) رجوع به فصل شود\r\n. \r\nفَصْلِ مَنْطِقى\r\n- ( اصطلاح منطقى ) مراد فصول محموله است رجوع به فصل شود .\r\n\r\nفَضاء\r\n- ( اصطلاح فلسفى ) فاصلهء ما بين زمين و آسمانها را فضاء گويند ( مجموعه دوم مصنفات ص 88 پاورقى ) .\r\n\r\nفَضائِل\r\n- ( اصطلاح اخلاقى ) فضيلت در مقابل رذيلت است رءوس فضائل عبارت‌اند از شجاعت ، عفت و حكمت كه سه صفت اصلى اخلاق حسنه و ممدوحه‌اند خواجهء طوسى گويد : اجناس فضائل چهار است حكمت ، شجاعت ، عفت و عدالت .\r\n( از اخلاق ناصرى ص 57 و رجوع شود به مجموعهء دوم مصنفات ص 145 - دستور ج 3 ص 34 ) .\r\n\r\nفَضائِلِ عَمَليَّه\r\n- ( اصطلاح اخلاقى ) يكى از اقسام حكمت عملى است از انشعابات تهذيب نفس و هم سياست مدينه و تدبير منزل و در برابر فضائل علميه است كه از فروع حكمت نظرى است و از جمله فضائل خلقيه فضائل عمليه است كه اعمال و رفتار آدمى را شامل است كه در اخلاق اسلامى هم بدان توجه بسيار شده است كه مردم را با رفتار خوب و كردار نيك به راه راست رهنمائى كنيد كه به عمل كار برآيد كه سخن دانى نيست .\r\n\r\nفَضائِلُ الفِكريَّه\r\n- ( اصطلاح اخلاقى ) منظور قدرت در يابنده و قوت انديشه است كه بدان خير از شر امتياز داده شده و نافع از زيان‌آور باز شناخته گردد زيانها و منافع فردى يا جمعى\r\n\r\n","description":"","footnote":"","page_name":" 1419 ","page_number":35},
  {"content":"\r\n\r\nآنچه مربوط به شخص است يا خانواده و يا مدينه و بهر حال نيروى استنباط زيان‌آور از نافع .\r\n( از تحصيل السعادة ص 21 )\r\n\r\nفَضائِلِ نَظَريَّه\r\n- ( اصطلاح فلسفى ) فارابى در كتاب تحصيل السعادة گويد :\r\nامورى كه اگر ملت‌ها انجام دهند سعادت دنيا و آخرت را اندر يابند ، چهار است ، فضائل نظريه ، فضائل خلقيه ، فضائل و صناعات عمليه ، فضائل مكرميه .\r\nفضائل نظريه بحث در حقايق موجودات كند و غرض نهايى آن مربوط به نظر و فكر است و از جمله تعليم و تعلم بود و اين بخش از فضائل اساس ساير فضائل است كه تا خوب از بد دانسته نشود نمىتوان عمل خوب انجام داد نخست علم است و سپس عمل .\r\n\r\nفَضاىِ هُويَّت\r\n- ( اصطلاح عرفانى ) مقام ذاتست : گاهى مرغ وار در هواى فضاى هويت در طيرانست .\r\n( از تفسير حدائق ص 346 ) .\r\n\r\nفَضْل\r\n- ( عرفانى ) .\r\nبرترى و مزيت و زيادى . فضل خدا ، فضل حق ، تفضل الهى : آنچه بر وفق كرم اوست . نه آنچه شايستگى بندگان است .\r\n فضل حق بر تو مداراها كند * چونكه از حد بگذرد رسوا كند .\r\nفضل تو بر من فزون است از شمار * هم به فضل خود مرا معذور دار .\r\nفضل حق با آنكه او كژ مىكند * عاقبت زين جمله پاكش مىكند\r\nسبق برده رحمتش و آن غدر را * داده نورى كان نباشد بدر را\r\nفضل تو گويد دل ما را كه او * اى شده در دوغ عشق ما گرو\r\nچون مگس در دوغ ما افتادهء * تو نه‌اى مست اى مگس تو بادهء \r\n\r\nفَضْلُ اللَّيل\r\n- ( اصطلاح هيوى ) مقدارى از روز كه زائد بر شب است در مقابل فضل النهار است كه مقدار كه شب از دوازده ساعت فزون شود به همان اندازه از مقدار روز كاسته مىشود و بالعكس .\r\n\r\nفَضلُ النَّهار\r\n- ( اصطلاح هيوى ) رجوع شود به فضل الليل و قوس - النهار\r\n\r\nفُضْلَه\r\n( اصطلاح ادبى ) و نزد علماء عربيت مقابل عمده است و كلماتى كه فضله نامند مانند « حال ، تميز و مفعول به » و آنچه خود جمله مستقل نباشد و ركن كلام هم نباشد هستند و گاه اطلاق شود بر آنچه زياده از اصل مراد باشد و بحذف آن مقصودى فوت نشود ( از كشاف ص 1142 )\r\n\r\nفُضُولى\r\n- ( اصطلاح فقهى ) رجوع به بيع فضولى و نكاح فضولى شود .\r\n\r\nفَطْحيَّه\r\n- ( اصطلاح كلامى ) فرقهء باشند كه قائل بامامت ائمهء 12 گانه‌اند باضافه افطح بن صادق ( از درايه ص 141 )\r\n\r\nفِطرَت\r\n- ( اصطلاح كلامى و عرفانى )\r\n\r\n","description":"","footnote":"","page_name":" 1420 ","page_number":36},
  {"content":"\r\n\r\nدر لغت خلقت ، سجيت و غريزهء ثابت باشد و در حديث است كه\r\n« كل مولود يولد على الفطرة ثم ابواه يهودانه او ينصرانه او يمجسانه »\r\nو در اين حديث مراد از فطرة اسلام باشد .\r\n( از كشاف ص 1117 ) .\r\nعارفان گويند كه هر آدمى بر فطرت زائيده مىشود و هيچ موجودى نيست مگر آنكه بر فطرتى است ، چنان كه هيچ آهنى نيست كه باصل فطرت شايستهء آن نيست كه از روى آئينه برآيد كه صورت عالم را حكايت كند ، مگر آنكه زنگار در جوهر وى خوض كند و وى را تباه كند و همچنين هر دلى كه حرص دنيا و شهوت و معاصى بر وى غالب شود و در وى متمكن گردد به حق نرسد ، و ازين فطرت خبر داد حق تعالى  « أَ لَسْتُ بِرَبِّكُمْ »  كه تصديق بفطرت باشد چنان كه فرمود  « وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ اللَّهُ »  .\r\nو ديگر گفت :  « فِطْرَتَ اللَّهِ الَّتِي فَطَرَ النَّاسَ عَلَيْها  ، ( از كيمياى سعادت ) بعضى از تركيبات : خانه فطرت ، مهندس فطرت نگارخانه فطرت . . .\r\nو بهر حال در اصول اخلاقى اسلامى آمده است كه هر انسانى بر فطرت سالم زائيده مىشود كه فرموده‌اند\r\nكل مولود يولد على الفطرة فابواه يهودانه و ينصرانه و يمجسانه\r\n( از كيمياى سعادت ص 25 ) فارابى در مورد فطرت بيانى دارد و گويد : انسانى فطرة معد پذيرفتن معقولات و معارف اوليه باشد .\r\nزيرا افراد انسانى بالطبع داراى قوتهاى متفاضله‌اند و مفطور بر استعدادات مختلف‌اند و طبع پاره‌اى از آنان هيچ نوع معقولى را نپذيرد و پاره‌اى ديگر قوت پذيرائى معقولات را دارند و مىپذيرند لكن در جهت ديگرى به كار مىبرند مانند ديوانگان ، و دستهء سومى هستند كه هم مىپذيرند و هم در جهت درست خود جريان مىدهند . اينان هستند كه صاحب فطرت سليم انسانيند و تنها اينان هستند كه مىتوانند به سعادت نهايى نائل آيند .\r\n\r\nفِطْرتهاى إنسانى\r\nمردمى كه داراى فطرت سالمند همه صاحب يك فطرت مشتركى هستند كه به وسيلهء آن اساسا معارف و معقولات نخستين را پذيرا مىشوند و اين فطرت مشترك ميان همه است ، و همهء آنان به وسيلهء آن فطرت مشترك سليم به سوى كارهاى مشترك در حركت‌اند . اين است اساس كار سعادت همگانى و وجه مشترك بين مردم سليم - الطبع .\r\nاز اين مرتبت و وجه مشترك كه بگذريم در سطح ديگر از معارف و معلومات مردم متفاوت و مختلف‌اند ، و همين امر ايجاب مىكند كه هر فردى را فطرتى ويژه خود باشد به جز فطرت ويژهء آن ديگر ، و از همين روست كه ديده مىشود فردى معد پذيرش معارف و معقولاتى ديگر است ويژهء خود كه مشترك بين وى و ديگران نمىباشد و به وسيلهء آن به سوى معرفت به علم و يا علوم ديگرى كشش پيدا مىكند و بدان نائل مىآيد و فرد ديگر نيز معد قبول معقولاتى ديگر است وابسته به علم ديگر كه ديگرى در آن قسم از معارف با وى شريك نيست ، و باز ممكن است فردى از افراد معد قبول معقولات بسيارى بود ، از هر نوعى پاره‌اى\r\n\r\n","description":"","footnote":"","page_name":" 1421 ","page_number":37},
  {"content":"\r\n\r\nو ممكن است فردى معد قبول همهء معقولات بايستهء يك جنس از علوم باشد .\r\nو همين طور در قوتهائى كه به واسطهء آن ، امورى كه حتى از يك جنس‌اند ، اندر يافته استنباط مىنمايند ، مختلف و گوناگون و متفاضلند ، و ممكن است كه دو نفر افراد انسانى باشند كه از ناحيه عقل فعال استعداد درك يك نوع و يك جنس از معارف و معقولات به آن دو اعطا شده باشد و وجود هر دو صالح براى دريافت يك صنف از علوم باشد ، و مع ذلك طبع وجودى يكى از آن دو بدين سان آفريده شده باشد كه همهء آنچه مربوط بدان فن يا علم است اندر يافته تعقل كند و فردى ديگر مسائلى كمتر از آن دگر ، و همين طور گاه بود كه دو تن از افراد انسانى از لحاظ استعداد وجودى در استنباط مسائل مربوط به يك نوع از علم مساوى باشند . مع ذلك يكى زودتر استنباط كند و يكى ديرتر و يا اينكه يكى از آن دو در استنباط مسائل اساسى و افضل آن فن و علم ، دراك‌تر باشد و زودتر اندر يابد ، و يكى مسائل فرودتر آن علم را ، و گاه باشد كه دو تن از افراد انسانى هم در قدرت بر استنباط علم خاص متساوى و برابر باشند ، و هم در سرعت اسنباط يكسان باشد ، يكى از آن دو قدرت بر راهنمائى و تعليم مستنبطات خود را هم داشته باشد و آن دگر نداشته باشد .\r\nو همين طور است احوال افراد انسانى در قدرت بر انجام كارهاى بدنى كه مختلف و متفاضلند .\r\nو بايد تذكر داد كه فطرتهاى طبيعى انسانها كه در وجود مطبوع بر آن شده‌اند هيچ كس را مجبور و وادار به انجام فلان كار نخواهد كرد ، و اين فطرتها براى اين در نهاد انسانها آفريده شده است كه مثلا فلان فعلى كه معد براى انجام آن شده‌اند براى آنها سهل‌تر و آسانتر باشد ، و بدين منظور است كه هرگاه فردى از افراد به حال خود گذارده شود و عوامل خارجى ديگر وى را به سوى اضداد آن كار وادار نكند خود به خود به سوى انجام همان كارى كه معد براى آنست كشش پيدا مىكند و اگر يك عامل و محرك خارجى ديگر وى را به سوى ضد آن كار تحريض كند ، قهرا به سوى آن ضد گروش يابد و آن را انجام دهد ، و لكن با سختى و دشوارى و اضطرار . نهايت هرگاه به همان كارهاى ضد فطرت اعتيادى پيدا كرد ، انجام آنها بر وى آسان خواهد شد ، و گاه باشد كه تغيير دادن و دگرگون كردن افراد انسانى از مقتضيات فطرتهاى آنها ، آن فطرتهائى كه وجود آنان مطبوع بر آن شده است سخت دشوار مىباشد و چه بسا در بسيارى از آنان محال خواهد بود ، مانند كسانى كه از آغاز تولد مرضى بر آنها عارض شده باشد و به صورت امرى مزمن طبيعى در ذهن آنها رسوخ كرده باشد ، و همهء اين فطرتها با همهء حالاتى كه بر آن حالات آفريده شده‌اند محتاج به رياضت و تمرين و تقويت‌اند به وسيلهء اراده تا بوسيلهء ممارست بر كارهائى كه معد انجام آنها مىباشند آزموده و آموخته گردند ، و اين امر تا آن اندازه بايد انجام شود كه اين فطرتها نسبت به\r\n\r\n","description":"","footnote":"","page_name":" 1422 ","page_number":38},
  {"content":"\r\n\r\nانجام مقتضيات خود ، به كمال نهايى و يا نزديك بدان برسند .\r\nو چه بسا باشد كه فطرت شايان و لايقى در يك قسمت از فنون همچنان مهمل گذارده شود و در جهت تمرين و آموختگى آن كارى انجام نشود و به وسيلهء امورى كه معد آن بود تربيت نشود ، و مدت زمانى برين وضع بگذرد در نتيجه باطل و تباه گردد و استعداد نهفته تباه شود ، و گاه بود كه آن قوت تمرين داده شود لكن در جهت امورى پست يعنى از مسائل و امورى كه معد و مستعد آنست در راه تربيت و تمرين آن از نوع نامناسب آن برگزيده شود ، قهرا درين حال آن استعداد از توجه و عادت به افعال برتر و عالى به سوى كارهاى فرود از آن نوع فن ، گرايش مىيابد و بدان عادت مىكند .\r\nبه طور كلى مردم طبيعتا از لحاظ مراتب فنون ، گوناگونند بر حسب تفاضل و گوناگونى انواع و اجناس صنايع و علومى كه طبيعتا معد براى گرايش بدانها مىباشند ، ازين كه بگذريم هر دستهء از مردم كه طبيعتا معد براى قسمتى از آن نوع از علومند باز بر حسب تفاضل و اختلاف اجزاء همان نوع از علم نيز مختلف‌اند و مثلا آن گروهى كه معد - فراگيرى و انجام قسمت پست نوع خاصى از علومند به جز آن گروهى هستند كه معد براى قسمت عالى و برتر آنند .\r\nازين مرحله كه بگذريم در مراحل بعد ، يعنى در انواع و اصناف هر علمى و فنى نيز وضع بدين منوال است كه استعدادها و فطرتهاى افراد هر گروه باز نسبت به فن و علمى كه مستعد آنست متفاضل و گوناگون است يعنى بعضى در آن قسمت صاحب استعداد كاملند ، در قسمت عالى آن يا پست آن ، و بعضى استعدادشان ناقص است .\r\nباز ازين مرحله گذشته آنان كه در استعداد براى تبحر و انجام كارى متساويند در مرتبت تمرين و آموختگى در اثر اختلاف در تربيت و تمرين و تعليم متفاضل و مختلف مىشوند و ازين مرتبت كه بگذريم كسانى هم كه از لحاظ تربيت و آموختگى متساويند و تحت يك شرايط ، تربيت و آموخته شده باشند باز هم در دريافت متفاضلند و گوناگون . و آنكه در فنى از فنون و علمى از علوم قدرت استنباط زيادترى دارد بر آن كسى كه قدرت استنباط امور كمترى را دارد رياست خواهد داشت .\r\nاينان نيز بر حسب اختلاف قوتهائى كه خود از راه آموزندگى حاصل كرده‌اند در جهت ارشاد و تعليمات درست و يا بد و نادرست مختلف‌اند ، در فن خود از لحاظ مقام متفاضلند ، و مثلا كسى كه قدرت بر تعليم خوب و ارشاد درست دارد بر آن كس كه در استنباط ناقص است و توانائى اين كار را ندارد رياست دارد ، و ارباب طبايع ناقصه هرگاه در فنى كه مستعد براى آن مىباشند تعلم نمايند و آموخته شوند بر كسانى كه صاحب طبايع عالى مىباشند و لكن تربيت و آموختگى در آن حاصل نكرده‌اند رياست دارند ، و نيز كسانى كه در مسائل خوب و عالى فن خود آموختگى دارند بر كسانى كه بر مسائل بد و فرود آن فن تعلم و آموختگى يافته‌اند رياست دارند . بنا بر اين كسى كه\r\n\r\n","description":"","footnote":"","page_name":" 1423 ","page_number":39},
  {"content":"\r\n\r\nاز لحاظ استعداد فطرى در فنى در مرتبت عالى باشد و در همهء مسائلى كه بالطبع استعداد آنها را دارد آموختگى داشته باشد تنها بر كسى كه داراى استعداد كافى در آن نباشد رياست ندارد و بلكه هم بر آن رياست دارد و هم بر كسى كه در آن فن داراى استعداد طبيعى كافى باشد ، و لكن آموختگى و تعليم نداشته باشد و يا اگر آموختگى دارد ناچيز باشد نيز رياست خواهد داشت .\r\nو چون هدف از آفرينش وجود انسان اين است كه به سعادت نهايى برسد به ناچار در راه رسيدن به آن ، نخست بايد معنى سعادت را بشناسد و آن را غايت كار و نصب العين خود قرار دهد و سپس بايد اعمالى كه لازم است انجام دهد تا به وسيلهء آنها به سعادت برسد ، به خوبى بازشناسد و به دنبال آن انجام دهد ، و بيان شد كه مردم در فطرتهاى شخصى خود گوناگونند ، بنا بر اين فطرتا نمىتواند از پيش سعادت خود را بشناسد و هم نمىتواند از پيش خود آنچه را كه بايستهء عمل است مورد عمل قرار دهد ، و بلكه در هر دو مورد نياز به مرشد و راهنما دارد .\r\nنهايت پاره‌اى از مردم نياز به راهنمائى كمترى دارند و پاره‌اى زيادتر و نيز چنين نيست كه هرگاه افراد انسانى بدين دو امر راهنمائى شدند خود به خود و بالضرورة بدون باعث و محركى اقدام به انجام آن كنند و در حقيقت اغلب مردم درين وضع‌اند ، و ازين جهت است كه محتاج به مرشد و رهنمائى مىباشند كه هم به درستى سعادت و مقدمات عملى آن را به آنها بشناساند و هم محرك و باعث بر عمل بدانها نيز باشد ، و در هر انسانى نيروى ارشاد غير نمىباشد ، و نيز در هر انسانى اين نيرو نيست كه بتواند مردم را بر انجام اعمال لازم وادار كند . بنا بر اين كسى كه داراى آن چنان نيرويى كه بتواند مردم را برانجام كارهاى لازم وادار كند نباشد و نتواند ديگران را در كارهاى سعادت‌آميز به كار گيرد .\r\nو صرفا و براى هميشه بتواند آنچه را به دو نموده شده است و بدانها ارشاد شده است عمل نمايد اين چنين كس نه در همهء امور به طور مطلق مىتواند رئيس باشد و نه در هيچ امرى از امور .\r\nو بلكه اين گونه افراد همواره و در همهء امور بايد مرءوس باشند و در تحت رياست ديگر كار كنند .\r\nو اما افرادى كه توانائى ارشاد را دارند و بتوانند آموختگان خود را به كارهاى لازم وادار كنند و در آن قسمت به كار گيرند ، در همان قسمت بر افرادى كه اين توانائى را ندارند رياست فائقه دارند ، يعنى بر افرادى كه نه توانائى ارشاد دارند و نه توانائى تحريك بر اعمال و فقط مىتوانند كارها و اعمالى كه بدان رهبرى و ارشاد شده‌اند به خوبى انجام دهند لكن هرگاه همين گونه افراد بتوانند افراد ديگر را بر انجام كارهائى كه مىدانند و عمل مىكنند آماده كرده ، وادار به انجام آن نمايند و در آن قسمت به كار گيرند ، اينان هم رئيس خواهند بود ، نسبت به افرادى و هم مرءوس نسبت به افرادى ديگر . بنا بر اين رؤسا بر دو نوعند .\r\n\r\n","description":"","footnote":"","page_name":" 1424 ","page_number":40},
  {"content":"\r\n\r\n1 - رؤساى درجه اول .\r\n2 - رؤساى درجهء دوم و يا رئيس اول و رئيس دوم .\r\nرئيس دوم آن گونه رئيسى است كه انسان ديگرى بر او رياست دارد و او نيز بر انسان ديگرى رياست دارد .\r\nو گاه بود كه هر دو گونه رياست در يك امر تحقق يابد مانند زراعت ، بازرگانى و پزشكى .\r\nو گاه بود كه نسبت به همهء حرفه‌ها و اعمال مردمى باشد توانا و قادر ، بنا بر اين رئيس نخست على الاطلاق آن چنان كسى است كه به طور مطلق نيازمند به رئيسى ديگر نيست كه بر او رياست كند نه در كليات و نه در جزويات نه در هيچ امرى از امور ، و بلكه بدان پايه‌اى باشد كه همهء علوم و معارف بالفعل او را حاصل شده باشد ، و او را هم نيروى ادراك امور و وقايع تدريجى الوقوع باشد كه هر آنچه متدرجا و در طول زمان پيش آيد دريابد و احكام آنها را بداند و هم نيروى ارشاد كامل داشته باشد كه ديگران را در جهت آنچه مىداند از اعمال و كارهاى خوب هدايت و رهنمائى نمايد :\r\nو نيز نيرويى قوى و كامل داشته باشد كه به وسيلهء آن وظايف هر كس را به درستى معين كرده و هر كس را به كارى كه بايد انجام دهد و معد براى آن مىباشد رهبرى كند و بدان امر بگمارد ، و نيز صاحب نيرويى بود كه به وسيلهء آن حدود وظايف و كارهاى افراد را معين كرده و آنان را به سوى نيل به سعادت سوق دهد .\r\nاين قوا و احوال صرفا در ارباب طبايع عاليه يافت مىشود ، در آن هنگام كه نفس وى به عقل فعال پيوسته شود و فيوضات لازم را بلا واسطه برگيرد .\r\nو آن هنگام نفس وى به عقل فعال مىپيوندد كه نخست او را عقل منفعل حاصل آيد و سپس به مرتبت عقل مستفاد رسد ، و در اين هنگام وصول به عقل مستفاد است كه همچنانكه در كتاب نفس يادآور شديم به عقل فعال مىپيوندد .\r\nاين چنين انسانى در حقيقت و به نزد قدما پادشاه ناميده مىشود و اين همان انسانى است كه بايد گفت مورد وحى الهى واقع شده است . زيرا آن هنگام به انسان وحى مىرسد كه بدين مرتبت از كمال نائل شده باشد يعنى به مرتبه‌اى كه بين وى و عقل فعال واسطه‌اى نمانده باشد . زيرا كه عقل منفعل شبيه ماده و موضوع عقل مستفاد مىباشد و عقل مستفاد شبيه ماده و موضوع عقل فعال است ، و بنا بر اين در هنگام پيوستگى كامل ، از ناحيهء عقل فعال بر عقل منفعل قوتى افاضه مىشود ، آن قوتى كه به وسيلهء آن امكان خواهد يافت كه حدود اشياء و كارها را بداند و آنها را به سوى هدفى كه سعادت باشد رهنمائى كند و سوق دهد .\r\nاين گونه افاضت كه از سوى عقل فعال به عقل منفعل مىرسد به ميانگين عقل مستفاد ، همان وحى خدائى بود ، و چون عقل فعال خود فائض از سبب اول است بدين جهت مىتوان گفت كه وحىكننده در حقيقت سبب اول خواهد بود به ميانگين عقل فعال ، و بنا بر اين رياست فائقهء اين گونه انسانها نخست خواهد بود و ساير رياستهاى انسانى سپس او و ناشى\r\n\r\n","description":"","footnote":"","page_name":" 1425 ","page_number":41},
  {"content":"\r\n\r\nاز آن مىباشد و اين امر خود روشن است .\r\n\r\nفِطريّات\r\n- ( اصطلاح فلسفى ) فطريات عبارت از مقدمات بديهى و ضرورى است و قضايائى است كه قياسات آنها با آنها است ( كشاف ص 1118 - دستور ج 1 ص 34 ) .\r\n\r\nفَطور\r\n- ( اصطلاح عرفانى ) فطور عبارت از تميز خلق است از حق به يقين و توابع يقين ( اصطلاحات شاه نعمت الله ص 56 )\r\n موج و دريا بود بديدهء ما * بتعين تميز ميفرما \r\n\r\nفِطْنَت\r\n- ( اصطلاح فلسفى ) فطنت يعنى زيركى و فطن يعنى با هوش و عبارت از تنبه به چيزى است كه شناسائى آن مقصود و منظور باشد و اغلب در احجيه و لغز به كار برده مىشود .\r\n( از اسفار ج 1 ص 195 - دستور ج 3 ص 34 ) .\r\n\r\nفِعل\r\n- ( اصطلاح فلسفى و ادبى ) در فلسفه فعل يكى از مقولات نه‌گانه عرضى است و عبارت از تحرك در كيف است و امر متكيف را مقولهء انفعال يا ان ينفعل ميگويند و بعبارت ديگر حالت مؤثريت چيزى را در چيزى ديگر فعل يا مقولهء ان يفعل گويند و حالت متأثريت شىء را از شىء ديگر مقولهء انفعال يا ان ينفعل مينامند .\r\nخروج از قوت بفعل را نيز فعل ميگويند كه گاه دفعى است كه بنام فساد و كون ناميده مىشود و گاه تدريجى است كه بنام استحاله ناميده مىشود .\r\nمعناى ديگر فعل كه مقابل قوت است جنبهء فعليت و شيئيت و تحصل اشياء است .\r\n( تهافت - التهافت ص 131 ، 361 - تفسير ما بعد ص 1110 ، 1136 ، 1168 - مجموعهء دوم مصنفات ص 123 - دستور ج 3 ص 36 ) فِعلِ إرادى فِعلِ باطِل فِعلِ جَزاف فِعلِ ضَرورى فِعلِ طَبيعى فِعلِ عادى فِعلِ مُحكَم فِعلِ مَزاجى فِعلِ نَفْسانى\r\n\r\nفِعلِ نَفْسانى\r\n- ( اصطلاحات فلسفى ) افعال باعتبار غاياتى كه بر آنها مترتب مىشود بطور مطلق اعم از ما اليه الحركة و ما لأجله الحركة بر چند قسم‌اند .\r\nتوضيح آنكه اولا غايت باشتراك صناعى بر دو نوع است يكى غايت به معناى ما اليه الحركة و ديگر غايت به معناى ما لاجله الحركة و ثانيا انجام و تحقق هر فعلى بدنبال مقدمات و مبادى چند انجام ميگيرد كه بعضى از آن مبادى و مقدمات ابعداند و اول و بعضى بعيد ( مبدأ متوسط ) و بعضى قريب و برخى اقرب .\r\nمبدأ اول و ابعد عبارت از علم است و آن اعم از علم تصورى و تصديقى است مبدأ بعيد عبارت از ميل است كه منبعث از قوت شوقيه است مبدأ قريب عبارت از اراده جازم است كه بدنبال شوق مؤكد حاصل مىشود و بعد از آن مبدأ اقرب است\r\n\r\n","description":"","footnote":"","page_name":" 1426 ","page_number":42},
  {"content":"\r\n\r\nكه قوهء مودعه و منبعثه عضلانى است كه قوت عامله هم گويند .\r\nثانيا غايت قوت عامله همواره ما اليه - الحركة است و غايت قوت شوقيه گاه عين قوت عامله است در اين صورت مبدأ بعيد كه قوت شوقيه است با قوت اقرب كه قوت عامله است در غايت متحد ميشوند و گاه غايت قوت شوقيه « ما لاجله الحركة » غير غايت قوت عامله است در اين صورت دو مبدأ در غايت مختلف ميشوند مثال اول مانند انتقال شخصى از محلى به محلى ديگر از جهت تنفرى كه از مكان اول دارد كه در اين فعل غايت قوت عامله وصول به مكان دوم است كه ما اليه الحركة است و غايت قوت شوقيه نيز وصول به مكان دوم است بدون غرض و هدف ديگر و مثال دوم انتقال از مكانى بمكانى ديگر است به منظور ملاقات دوست كه در اين فعل غايت قوة عامله وصول به مكان دوم است و غايت قوت شوقيه ملاقات دوست است در آن محل .\r\nبعد از اين توضيح گوئيم در صورت اختلاف در غايت هرگاه غايت شوقيه كه ما لاجله الحركة است حاصل نشود آن فعل را باطل مينامند پس فعل باطل فعلى است كه غايت ما لاجله الحركة او كه منظور نظر فاعل است حاصل نشود .\r\nمبدأ اول فعل كه مبدأ ابعد است اگر تخيل بشد بانضمام تعقل و تفكر آن فعل را محكم مينامند و اگر تخيل محض باشد بر دو قسم است .\r\nاول آنكه قوت شوقيه كه مبدأ بعيد است با قوت عامله كه مبدأ اقرب است در غايت متطابق باشند به اين معنى كه غايت قوت شوقيه نيز ما اليه الحركة باشد و فاعل همان ما اليه الحركة را خواهد آن فعل را عبث ميگويند .\r\nدوم آنكه غايت قوت شوقيه با غايت قوت عامله مختلف باشد اين شق نيز بر چهار قسم است .\r\nالف - آنكه تخيل به تنهائى و بدون انضمام امرى ديگر مبدأ اول باشد چنين فعلى را جزاف ميگويند .\r\nب - آنكه تخيل بانضمام و مشاركت طبع مبدأ اول باشد آن فعل را طبيعى مينامند مانند تنفس معمولى براى انسان .\r\nج - آنكه تخيل با مشاركت مزاج مبدأ ابعد فعل باشد آن فعل را فعل مزاجى گويند .\r\nد - آنكه تخيل با انضمام عادت مبدأ ابعد فعل باشد آن فعل را عادى مينامند فعل طبيعى و مزاجى را قصد ضرورى هم ناميده‌اند .\r\nو فاعل يا طبيعى است و يا ارادى و فاعل طبيعى آن بود كه يك گونه فعل از وى آيد و نقيض آن از وى نيايد چون آتش كه بطبع جز سوختن از وى نيايد و فاعل ارادى واجب نبود كه فعل وى يك گونه بود بلكه شايد بود كه دو فعل نقيض يكديگر آيد از يك عامل بارادت و تقسيم ديگر آنكه فعل يا نفسانى بود يا طبيعى .\r\n( مصنفات ج 2 ( منهاج مبين ) ص 24 ، 26 و رجوع شود به تفسير ص 1239 ، 1537 ، 118 ، 183 ) .\r\nو بالاخره در ادب فعل كلمه‌ايست كه حالت كسى يا چيزى را بيان كند در يكى از زمانهاى سه‌گانه ( گذشته ، حال آينده ) و به تعريف ديگر كلمه‌ايست كه او را معناى\r\n\r\n","description":"","footnote":"","page_name":" 1427 ","page_number":43},
  {"content":"\r\n\r\nمستقلى باشد و مقترن بيكى از زمانهاى سه‌گانه باشد و مقابل اسم و حرف است مانند ؤ ذهب . يذهب . اذهب » و در فارسى ( رفت آمد . ميرود . برو ) علامات فعل در عربى يكى آنست كه تواند خبر يا مسند واقع شود و نتواند مبتدا يا مسند اليه واقع شود و ديگر حروف قد ، سين و سوف و حروف جازم و ناصب پذيرد مانند « قد ضرب ، سوف ضرب ، سيضرب ، لم يضرب لن يضرب » ديگر به مضارع و امر و نهى و استفهام و نفى و جز آن صرف شود و ديگر ضمائر بارزهء مرفوعه بدان متصل شود مانند « ضربوا و ضربت » و ديگر نون تأكيد ثقليه و خفيفه پذيرد ( از كشاف ص 1142 - الهداية ص 182 )\r\n\r\nفِعلِ آيَنده\r\n- ( اصطلاح ادبى ) آنست كه بر زمان آينده دلالت كند و در پارسى مصدر مرخم فعل منظور را گرفته پيش از آن مضارع اخبارى فعل خواستن را درآورند مانند « خواهم گفت ، خواهيم گفت ، خواهى گفت » ( از دستورنامه ص 92 )\r\n\r\nفِعْلِ أمر\r\n- ( اصطلاح ادبى ) فعل امر بر طلب كارى دلالت كند رجوع بامر شود .\r\nو نيز رجوع به ( سيوطى ص 11 ) شود\r\n\r\nفِعلِ تَوليدى\r\n- ( اصطلاح اصولى ) عوارض و تبعات غير مستقيم افعال و كردارها ، عوارض و افعال غير ارادى كه بدنبال پارهء از عمال خود به خود انجام مىشود اين مسأله يكى از مسائل مهم كلامى و اصولى كه بدان توجه بسيار شده است در كليات مسائل حقوقى آمده است .\r\nفعل مستند به شخص يا بنحو قيام است و يا بنحو صدور .\r\nفعل قيامى عبارت از فعلى است كه بنحو حلول فائم بفاعل باشد مثل خواب و موت و حيات زيرا نسبت موت به شخص ، معنى آن صدور موت از او نبوده بلكه از اين جهت است كه قيام موت به اوست و همچنين است امثال آن و نسبت اين قبيل افعال بموضوعاتى كه قيامشان بآنهاست مبنى بر توسع است و الا در حقيقت اقتضاء نسبت فعل بفاعل صدور فعل است از فاعل نه حلول در آن و اين نوع از حوادث از افعال ما نيست بلكه براى آنها علل و اسباب مخصوصى است كه بوجود آنها موجود ميشوند .\r\nو در حقيقت فعل هر كس همانا قسم صدورى است كه از خود او صادر شده و بدون توسع و عنايتى نسبتش به او داده شود مثل گشتن و خوردن و آشاميدن و امثال اينها .\r\nفعل صدورى دو قسم است : توليدى و غير توليدى .\r\nفعل توليدى فعلى است كه فاعل سبب آن را ايجاد كرده باشد و به اين جهت به او نسبت داده شود مثل نسبت سوزاندن خانه به شخص وقتى كه آتش در آن افكنده باشد و بيشتر از افعالى كه به انسان نسبت داده مىشود از اين قبيل است .\r\nو غير توليدى فعلى است كه فاعل بدون واسطه آن را ايجاد كند و سبب صرف ارادهء او باشد و اين كمتر اتفاق مىافتد .\r\nپس فاعل مباشر كسى ست كه فعلى را رأسا بارادهء خود ايجاد كرده باشد يا موجب سبب آن باشد .\r\nاز آنجائى كه غالبا تأثير اسباب محتاج\r\n\r\n","description":"","footnote":"","page_name":" 1428 ","page_number":44},
  {"content":"\r\n\r\nبانضمام شروط و سبق معدات است مثلا كسى چاهى را در معبر بمنظورى كه داشته حفر كرده و شخصى ، ديگرى را در آن افكنده مباشر كسى است كه او را افكنده و فاعل شرط يا معد كسى است كه چاه را حفر كرده . و در جائى كه مباشر و فاعل شرط يا معد يكى نبوده و متعدد باشند ضمان بر مباشر است .\r\n( كليات حقوقى ص 177 )\r\n\r\nفعل دعا\r\n- ( اصطلاح ادبى ) آنست كه كسى يا چيزى را به دعا بخوانند و آن را در پارسى يك صيغه است مانند « مباد ، مكناد »\r\n\r\nفِعلِ قاصِر\r\n- ( اصطلاح ادبى ) يعنى فعل لازم . ( از معنى ص 237 ) رجوع به فعل لازم شود .\r\n\r\nفِعلِ لازِم\r\n- ( اصطلاح ادبى ) فعل لازم فعلى است كه عمل آن محدود بفاعل خود باشد و تجاوز به مفعولى نكند مانند « ذهب زيد مات زيد . فرح زيد » افعال لازم را بيكى از چند امر ميتوان متعدى كرد 1 - همزه باب افعال مانند  « أَذْهَبْتُمْ طَيِّباتِكُمْ »  و  « رَبَّنا أَمَتَّنَا اثْنَتَيْنِ »  2 - الف مفاعله مانند « جالست زيدا » 3 - باب تفعيل يا تشديد باب تفعيل مانند « فرحت زيدا » 4 - باب استفعال مانند « استخرجت ما لا » ( از مغنى ص 270 ) مثال افعال لازم در پارسى « پرويز ميخندد . ماهى شنا مىكند » در مقابل فعل لازم فعل متعدى است كه نياز به مفعول دارد .\r\n\r\nفِعلِ مَبنى لِلْفاعِل\r\n- ( اصطلاح ادبى ) يعنى فعل معلوم در مقابل فعل مبنى للمفعول است كه فعل مجهول باشد رجوع شود به ( شرح تصريف ص 83 )\r\n\r\nفِعلِ مُتَصرِّف\r\n- ( اصطلاح ادبى ) افعالى كه ماضى ، مضارع و ساير مشتقات را دارند متصرف گويند و افعالى كه تمام مشتقات را ندارند غير متصرف‌اند مانند افعال مدح و ذم و برخى از افعال ناقصه ( از سيوطى ص 80 ) و بنا بر اين تصريف فعل يعنى آنكه ماضى و مضارع و امر داشته باشد هر يك به صيغ لازم متصرف شوند\r\n\r\nفِعلِ مُتَعَدّى\r\n- رجوع به فعل لازم شود و علامت متعدى بودن فعل يكى آنست كه اسم مفعول ازو درست مىشود مانند ممقوت ديگر آنكه متصل مىشود بدان « ها » كه برگردد به اسمى غير از مصدر مانند « زيدا ضربته » و ديگر آنكه فعل متعدى را مفعول لازم است ديگر آنكه اغلب افعال لازم از فعال طبايع و سجايا ميباشند مانند « كرم ، ظرف ، شرف » و آنچه دال بر نظافت باشند مانند « طهر نظفت » يا دلالت بر كثافت كنند مانند « وسخ و نجس » يا مقتضى عرض باشند مانند « مرض برى و فرح » يا مطاوعه باشند مانند « دحرج فتدحرج » ( از سيوطى ص 95 ) .\r\n\r\nفِعلِ مَدْح و ذَمّ\r\n- ( اصطلاح ادبى ) رجوع بافعال مدح و ذم و رجوع بمدح و ذم شود .\r\n\r\nفِعلِ مُستَقبَل\r\n- ( اصطلاح ادبى ) هر فعلى كه دلالت بر حال و آينده كند مضارع گويند اگر سين و سوف در اول آن درآيد مخصوص مستقبل شوند مانند « سوف يضرب » و اگر لام مفتوحه درآيد مخصوص به حال شود مانند « ليضرب »\r\n\r\n","description":"","footnote":"","page_name":" 1429 ","page_number":45},
  {"content":"\r\n\r\nفعل مضارع يا مستقبل را از ماضى گيرند به آنكه يكى از حروف اتين ( ا - ت - ى - ن ) كه حروف مضارعه گويند در اول صيغ ماضى درآورند مانند « يضرب » حرف « ى » از حروف اتين در اول 4 صيغه و حرف « تا » در اول 8 صيغه و « الف » در اول يك صيغه و « نون » در يك صيغه درآورند .\r\n( از صرف مير ص 31 ) و در فارسى فعل مضارع را از فعل امر سازند به اين ترتيب كه امر حاضر را گرفته با ضمائر متصل بفعل آن را صرف نمايند مانند « رويم و روند . ميرويم و مىروند » ( از دستورنامه ص 88 )\r\n\r\nفِعلِ مَعلوم\r\n- ( اصطلاح ادبى ) فعل معلوم آنست كه بفاعل نسبت داده شود و فاعل آن معلوم باشد در مقابل فعل مجهول .\r\n\r\nفُقّاع\r\n- ( اصطلاح فقهى ) و بضم فاء شرابى مخصوص است كه از مويز و يا جو گيرند و آن هم حرام است و در حديث است كه « الفقاع خمر استصغره الناس » ( از شرح لمعه ج 2 ص 227 )\r\n\r\nفَغان\r\n- ( اصطلاح عرفانى ) فغان ظاهر كردن احوال درون را گويند .\r\n\r\nفُقَراء\r\n- ( اصطلاح عرفانى و فقهى ) فقراء طائفه‌اىاند كه مالك هيچ چيز از اسباب و احوال دنيوى نباشند و در طلب فضل و رضوان الهى ترك همه كرده باشند و باعث بر ترك ، يا رجاء ثواب و خوف عقاب است كه حلال را حساب است و حرام را عقاب و يا توقع دخول جنت و سبقت دخول در آن كه فقرا پانصد سال زودتر از اغنياء وارد بهشت شوند و يا فراغت بال و درون ، جهت اكثار طاعات و حضور دل در آن ( از رياض السياحة 123 - نفحات ص 11 - مصباح الهدايه ص 88 ) .\r\nاحمد خواص گويد « الفقر رداء الشرف و لباس المرسلين و جلبات الصالحين و تاج المتقين و زين المؤمنين و غنيمة العارفين » ( لمع ص 47 ) .\r\n در كلاه فقر باشد چار ترك * ترك دنيا ترك عقبى ترك ترك \r\n\r\nفَقْر\r\n- فقر اصلى است بزرگ و اصل مذهب اين طائفه فقر است و حقيقت فقر نيازمندى است زيرا بنده همواره نيازمند است چه آنكه بندگى يعنى مملوك بودن و مملوك به مالك خود محتاج است و غنى در حقيقت حق است و فقير خلق و صفت عبد است به حكم  « أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ »  .\r\nو فقر آنست كه تو را مالى نباشد و اگر باشد براى تو نباشد .\r\nو فقير كسى است كه نيازمند به حق باشد و ذلت سؤال را تنها در آستانهء حق تحمل كند .\r\nخواجه گويد : فقر سيمرغيست كه از او جز نام نيست ، و كسى را بر وى فرمانروائى و كام نيست ، فقر هشيارى است و فقير ديوانه ، فقر بابست و فقير خانه ، فقر مقام را هست و سرى مع اللّه ، فقر را راهى نيست و كسى را در حقيقت وى آگاهى نيست .\r\n\r\n","description":"","footnote":"","page_name":" 1430 ","page_number":46},
  {"content":"\r\n\r\n( از شرح تعرف ج 3 ص 118 )\r\n چه دانى چيست در كنج خرابات * ز سوز و درد رندان در مناجات\r\nدليلانى كه بينايان راهند * سرير مملكت را پادشاهند\r\nنهاده نام خود هر يك گدائى * دو عالم را زده يك پشت پائى\r\nبر ايشان گرد و عالم عرضه دارند * نظر از جانب حق برندارند\r\nتو خود با رهروان خويشى ندارى * سر سوداى درويشى ندارى\r\nفقر كبريت احمر است و كيمياى * اخضر و آن بكسب بدست نيايد . \r\n( از رسائل خواجه ص 138 ) ابو عبد اللّه خفيف گويد : « الفقر عدم الاملاك و الخروج عن احكام الصفات » .\r\nو بعضى گويند : فقر عبارت از فناء فى اللّه است و اتحاد قطره با دريا و اين نهايت سير و مرتبت كاملان است كه فرمود : « الفقر سواد الوجه فى الدارين » كه سالك كلا فانى شود و هيچ چيز او را باقى نماند و بداند كه آنچه به خود نسبت ميداد . همه از آن حق است و او را هيچ نبوده است .\r\nو بعضى گويند : فقير آن بود كه طبعش از مراد خالى نود « و لا يملك و لا - يملك » و گروهى گويند : فقر كاملتر از صفوتست ( از نفحات ص 11 - گلشن راز ص 99 - 447 - كشف المحجوب ص 25 - 65 - 220 شرح كلمات بابا طاهر ص 161 ) و گفته شده است « الفقر بحر البلاء و العلم سفينته » .\r\nعطار گويد :\r\n در كسوف كاد الفقر از كفر زده خيمه * در زير سواد الوجه از خلق نهان مانده \r\nمصطفى بنور نبوت ، جمال فقر بديد و سر آن شناخت ، فقر را بر دنيا و عقبى اختيار كرد و از نعيم عقبى دل برداشت . و چشم بر آن ننگاشت تا رب الغرة وى را بر آن ستود ،  « ما زاغَ الْبَصَرُ وَ ما طَغى »  ( از عده ج 1 ص 761 ) .\r\nاى هرگز روزى دلت همره درد فقر نابوده و در همهء عمر يك ساعت يعقوب - وار در « بيت الاحزان » فقر نانشسته ، اى هرگز روزى صفات خود را بنعت فقر در منجنيق مجاهدت نانهاده و هرگز يك لحظه در غار غربت و حال مكنت در متابعت حبيب و صديق جان فدا ناكرده ، گمان بردى كه بىآنكه امروز شربت فقر چشى و لباس رياضت‌پوشى ، فردا با فقراى صحابه و مردان راه فقر منازل عليين برى ، گمانت خطا است و تدبيرت نارساست .\r\nو فقرا را سه رتبت است ، اول حاجت ، دوم فقر ، سوم مكنت خداست ، حاجت ، سر به دنيا فرود آوردن است ، تا دنيا سد فقر وى كند و خداوند فقر ، دل به دنيا ندهد .\r\nاما بعقبى گرايد و با نعيم بهشت بياسايد ، و خداوند مكنت جز مولى نخواهد نه ناز خواهد ، نه نعمت ، بلكه راز ولى نعمت خواهد .\r\nپير طريقت گفت : اينجا سه مقام است ، مقام اول برقى تافت از آسمان\r\n\r\n","description":"","footnote":"","page_name":" 1431 ","page_number":47},
  {"content":"\r\n\r\nفقر تا ترا آگاه كرد ، پس درى گشاد از معرفت تا ترا دوست كرد و خلعتى پوشانيده تا بستاخ كرد .\r\nالهى آتش يافت با نور شناخت آميختى و از باغ وصال ، نسيم قرب انگيختى ، باران فردائيت برگرد بشريت ريختى ، به آتش دوستى ، آب و گل سوختى ، تا ديدهء عارف را ، ديدار خود آموختى الهى همه به تن غريب‌اند و من بجان و دل غريبم ، همه در سفر غريب‌اند و من در حضر غريبم .\r\nالهى هر بيمارى شفا از طبيب خواهد و من بيمار از طبيبم ، هر كس را از قسمت بهره‌ايست و من بىنصيبم .\r\nهر دل شدهء با يارى و غمگسارى است و من بىيار و غريبم ، همه شب مردمان در خواب و من در بيدار چون باشم ، غنود هر كسى با يار و من بىيار چون باشم .\r\nفقر دو ضربست فقر خلقتى و فقر صفتى . فقر خلقت عام است ، هر حادثه را كه از عدم بوجود آيد و معنى فقر ، حاجت است ، هر مخلوقى را به خالق حاجت است در اول حال به آفرينش و در ثانى الحال بپرورش .\r\n( از عده ج 5 ص 180 - ج 4 ص 167 ) .\r\nعطار گويد :\r\n حديث فقر در دفتر نگنجد * حساب عشق در محشر نگنجد\r\nعجب مىآيدم كاين آتش عشق * چه سودائيست كاندر سر نگنجد\r\nبرون نه پاى جان از پيكر خاك * كه جان پاك در پيكر نگنجد \r\n« اذا تم الفقر فهو اللّه » و گفته‌اند « الفقراء ثلاثة : فقير لا يسأل و ان اعطى لا يأخذ فذاك من الروحانيين ، اذا سأل اللّه اعطاه » و فقير لا يسأل و ان اعطى قبل ، فذاك من اواسط القوم ، عقده التوكل و السكون الى الله و فقير اعتقد الصبر و مدافعة الوقت فاذا طرقته الحاجة ، خرج الى عبيد الله و قلبه الى الله بالسئوال ؟ » ( طبقات ص 47 ) و باز انصارى گويد : بدان كه فقر دو است يكى آنكه رسول خدا ( ص ) از آن استعاذت كرد و گفت\r\n« اعوذ بك من الفقر »\r\nو ديگر آنست كه رسول خدا ( ص ) گفت\r\n« الفقر فخرى »\r\nآن يكى نزديك كفر است و اين يكى نزديك به حق . اما آن فقر كه بكفر نزديك است ، فقر دلست كه علم و حكمت و اخلاق و صبر و رضا و تسليم و توكل از دل ببرد . تا دل ازين ولايتها درويش گردد .\r\nاما آن فقر كه گفت\r\n« الفقر فخرى »\r\nآنست كه مرد از دنيا برهنه گردد و در اين برهنگى بدين نزديك گردد .\r\nو فى الخبر « الايمان عريان و لباسه التقوى » همانست كه متصوفه آن را تجريد گويند كه مرد مجرد شود از رسوم انسانيت .\r\n( از عده ج 10 ص 58 ) .\r\nو بعضى گويند : فقر قطع علايق و اسباب است .\r\n( از شرح كلمات بابا طاهرى 166 - ج مصباح الهدايه ص 89 ) گنج فقير\r\n دولت فقر طلب كن كه متاع دنيا * هر كجا جمع شود بيم زوالش دارند \r\n\r\n","description":"","footnote":"","page_name":" 1432 ","page_number":48},
  {"content":"\r\n\r\nو بعضى گويند : فقير كسى است كه وجود و عدم اسباب نزد وى يكسان باشد .\r\n( از كشف المحجوب ص 23 ) نورى گويد « الفقر السكون عند العدم و البذل عند الوجود » و بعضى گويند « الفقر خلو القلب عن الاشكال » ( كشف المحجوب ص 30 - 68 ) و مقام فقر مقام والايى است كه هر كس را بدان راه نيست كه فرمود « الفقر فخرى » ( از كشاف ص 1119 ) عراقى گويد :\r\n در حلقهء فقيران قيصر چه كار دارد * در دست بحر نوشان ساغر چه كار دارد\r\nدر راه عشقبازان زين حرفها چه خيزد * در مجلس خموشان منبر چه كار دارد \r\n\r\nفَقْرَه\r\n- نزد اهل ادب قسمتى از نثر است و آن نثر بمنزلهء بيت است در شعر كه قرينه هم گويند ( از كشاف ص 1118 )\r\n\r\nفَقير\r\n- ( اصطلاح فقهى و عرفانى ) كسى است كه او را قدرت و توانائى اعاشه خود و عيالاتش نباشد و مسكين كسى است كه گدائى كند و فقير اعم است از مسكين چه آنكه فقير ممكن است اظهار فقر نكند و بگدائى نرود .\r\n\r\nفَقيرى\r\n- ( اصطلاح عرفانى ) فقيرى عدم اختيار را گويند كه علم و عمل از او مسلوب شده باشد .\r\n\r\nفِقْه\r\n- ( اصطلاح فقهى و اصولى ) فقه در لغت فهم باشد و در نزد فقها و اصوليان علم به احكام شرعى فرعى است از راه و طرق ادلهء تفصيليه باستناد كتاب ، سنت ، اجماع و عقل و در صدر اسلام بيشتر در فهم معنى اصول معتقدات استعمال ميشده است ( از توضيح ص 22 قواعد ص 2 - تلويح ص 30 - تقريرات اصول شهابى ص 10 - قوانين ص 3 - 5 ) و كسى كه متصف بدان علم است مجتهد و صاحب فتوى و فقيه گويند پس فقيه كسى است كه عالم به احكام شرعيهء فرعيه از طرق و ادلهء آن باشد چه آنكه بگوئيم او را ملكهء پيدا شود كه تواند احكام شرعيه فرعيه را از راه ادله آن دريابد يا آنكه همه مسائل را دريافته و حاضر الذهن باشد .\r\nبنا بر اختلاف آراء ( از قوانين ص 1101 ) رجوع به اجتهاد و مجتهد و مقلد و تجزى و متجزى شود .\r\n\r\nفَقيْه\r\n- ( اصطلاح فقهى ) رجوع به فقه . و مفتى و فتوى و افتا و مجتهد شود .\r\n\r\nفِكر\r\n- ( اصطلاح فلسفى و عرفانى ) فكر عبارت از ترتيب امور معلومه است براى رسيدن به امور مجهوله و حركت نفس است در معقولات كه از مبادى و مقدمات بمقاصد و نتائج منتهى مىشود و گفته‌اند « الفكر هو انتقال النفس من المعلومات التصورية و التصديقية الحاضرة فيها الى محمولاتها المستحضرة » و بالجمله ملاحظه معلوم است براى تحصيل مجهول « الفكر حركة من المبادى » ( از اسفار ج 1 ص 328 ) .\r\nشيخ الرئيس گويد فكرت حركتى است مر نفس را در معانى براى طلب حد وسط و حدس آن بود كه بيك بار حد اوسط در ذهن حاصل آيد و باشد كه آرزو\r\n\r\n","description":"","footnote":"","page_name":" 1433 ","page_number":49},
  {"content":"\r\n\r\nو شوق مر آن چيز را بوده باشد و باشد كه نبوده باشد ( ترجمه اشارات ص 144 و رجوع به شفا ج 1 ص 325 - كشاف ص 1121 - رسائل صدرا ص 244 و تفسير ص 727 شود ) .\r\nفكر در فلسفه علاوه بر معانى مذكوره بر دو معناى ديگر اطلاق شده است . رجوع به تفكر شود .\r\nدر عرفان انديشه و در اصطلاح فكر و انديشه كردن در آيات خدا است كه از و معرفت زايد و ذكر كردن در نعم خداست كه ازو محبت زايد و فكر كردن در وعده‌هاى - خداست كه ازو رغبت زايد در طاعت و فكر در وعيد و عقاب خداست كه از آن ترس از مخالفت زايد .\r\n( طبقات ص 28 ) .\r\n\r\nفَكَّه\r\n- ( هيئت و نجوم ) فكه را اكليل شمالى هم نامند و يكى از صور كواكب شمالى بود واقع بين عواء و جاثى و آن را قصعه هم نامند يا قصعة المساكين و قصعة الصعاليك و به فارسى كاسهء درويشان گويند و از ستارگان آن بود نير الفكه نام اين صورت يا ستاره در ادبيات بسيار آمده است و در سنت‌هاى شرقى انعكاس دارد\r\n\r\nفَلسَفَه\r\n- ( اصطلاح فلسفى ) كلمهء فلسفه يونانى الاصل و مشتق از فيلا سوفيا يعنى محب حكمت است .\r\nاخوان الصفا گويند : ابتداء فلسفه دوست داشتن دانشها بود و وسط آن شناخت حقايق موجودات بود بر حسب قدرت انسانها و پايان آن عمل به گفتار بود يعنى عمل موافق با علم در جهت كمال ممكن .\r\n( از رسائل اخوان رسالهء اول ص 23 رجوع شود به طبقه بندى علوم و ملل و نحل شهرستانى ص 155 ) ه - فلسفه عبارت از وسيله‌ايست براى آنكه انسان را عالم عقلى مشابه با عالم وجود عينى گرداند .\r\nافلاطون گويد : فيلسوف كسى است كه هدف او رسيدن بمعرفت امور ازلى يا معرفت حقايق اشياء باشد .\r\nرواقيان غايت فلسفه را حيات عملى مىدانستند .\r\nدر آغاز امر فلاسفه و متفكران يونانى توجه و نظر خود را به فكر كردن در اطراف جهان محسوس و ماده و ماديات معطوف كرده‌اند و همواره سعى نموده‌اند كه حقايق عالم را از آن راه توجيه و تفسير نمايند .\r\nصدر الدين گويد : پايه‌گذاران فلسفه طالس ملطى و بعد انكساكورس و انباذقلس و فيثاغورس و سقراط و افلاطون هستند كه خميرهء فلسفه بدست آنها درست شده است .\r\nاخوان الصفا گويند علوم فلسفى بر چهار قسم‌اند 1 - رياضيات 2 - منطقيات 3 - طبيعيات 4 - الهيات . و گويند غرض فلاسفه از علوم رياضى سلوك به طرف علوم طبيعى و نيل و ترقى بعلوم الهى است كه نهايت غرض حكمت است ( اخوان ج 1 ص 47 ، 23 - رجوع شود بدستور ج 3 ص 36 ، 43 - اسفار ج 2 ص 102 ، 184 - تفسير ص 160 )\r\n\r\nفلسفه اولى\r\n- ( اصطلاح فلسفى ) فلسفهء الهى و فلسفهء اعلى را فلسفهء اولى\r\n\r\n","description":"","footnote":"","page_name":" 1434 ","page_number":50},
  {"content":"\r\n\r\nنامند در كلمه ما بعد طبيعت بيان شده است كه لغت ما بعد از طبيعت از لحاظ تاريخى چه تحولاتى پيدا كرده است و در هر حال چنان كه گفته شد و در بيان مفاد كلمهء حكمت اشاره گرديد فلاسفه بطور كلى علوم فلسفى را به تقسيم اوليه منقسم به دو قسم كرده‌اند كه عبارت از حكمت عملى و حكمت اكتسابى نظرى باشد و براى هر يك تقسيمات ديگرى نيز قائل شده‌اند از اين قرار كه گويند :\r\nحكمت عملى بر سه قسم است .\r\nالف - تهذيب اخلاق كه تزكيه نفس از رذائل و متجلى شد به صفات محموده را به انسان ميآموزد .\r\nب - تدبير منزل كه علم ادارهء منزل و يا جامعهء كوچك داخلى را به انسان ميآموزد .\r\nج - سياست مدينه كه اداره شهر و مملكتى را به بشر ميآموزد .\r\nو حكمت نظرى بر سه قسم است از اين قرار :\r\nالف - فلسفهء اولى كه بحث از امورى مىكند كه نه ذهنا و نه خارجا احتياجى بماده دارد .\r\nب - فلسفهء اوسط كه بحث آن از امورى است كه در وجود خارجى نياز بماده دارد .\r\nج - فلسفهء ادنى كه بحث از امورى مىكند كه مادى محض‌اند و علم طبيعى هم مينامند .\r\nقسم اول الهيات به معناى اعم و اخص و بحث از وجود خدا و صفات و اسماء او و عقول مجرده است قسم دوم رياضيات است و قسم سوم طبيعيات و اجسام و جسمانيات است .\r\nافلاطون فلسفه را سه بخش كرده است كه عبارت از جدل ، طبيعى و اخلاق باشد .\r\nارسطو فلسفه را به فلسفهء نظرى و عملى و شعرى تقسيم كرده است .\r\n\r\nفَلسَفهء بَحْثيَّه\r\n- ( اصطلاح فلسفى ) رجوع به حكمت بحثيه شود .\r\n\r\nفَلسَفِهء ذَوقيَّه\r\n- ( اصطلاح فلسفى ) رجوع به حكمت ذوقيه شود .\r\n\r\nفَلسَفِهء عاميَّه\r\n- ( اصطلاح فلسفى ) اين اصطلاح را صدر الدين به كار برده است و مراد او از فلسفه عاميه و فلسفه مشهوره همان فلسفهء معموله است صدرا فلسفهء مشهوره و عاميه را در مقابل فلسفهء خاصيهء متعاليهء خود قرار داده است و آن فلسفهء خاصى است كه صدر الدين از تلفيق آيات و اخبار و كلمات بزرگان و عرفاء و بالجمله از تلفيق عقل و نقل و وحى و ذوق و بحث بوجود آورده است .\r\n( از اسفار ج 1 ص 17 ، 201 ) .\r\n\r\nفَلسَفِهء نور\r\n- ( اصطلاح فلسفى ) مراد فلسفهء افلاطونى و اشراق است كه مبتنى بر نور و ظلمت است رجوع بانوار و قاعده نور شود\r\n\r\nفَلسَفِهء فِيضيَّه\r\n- ( اصطلاح فلسفى ) مراد فلسفهء افلاطونى و اشراق است ( آراء اهل مدينهء فاضله مقدمه ص 7 ) .\r\n\r\nفَلَق\r\n- ( اصطلاح هيوى ) سپيده دم را گويند .\r\n\r\nفَلَك\r\n- ( اصطلاح فلسفى ) فلك جسمى كرى الشكل است كه قابل خرق و التيام نمىباشد و يا جسمى است كرى الشكل\r\n\r\n","description":"","footnote":"","page_name":" 1435 ","page_number":51},
  {"content":"\r\n\r\nمحاط به دو سطح متوازى كه مركز آن دو سطح يكى مىباشد .\r\nفلاسفه در بيان چگونگى نظام آفرينش و خلقت جهان ميگويند كه اول ما صدر از ذات حق تعالى عقل است و از عقل اول باعتبار جهت خستى كه دارد فلك الافلاك خلق شده است و به ترتيب افلاك ديگر و بالجمله حكما بعد از عالم مجردات در نظام خلقت عالم جسمانى را قرار داده‌اند و آن را مركب از نه فلك تو در تو ميدانند كه محيط و محدد همه را فلك الافلاك و فلك اقصى و فلك اطلس و غيره ناميده‌اند دوم فلك ثوابت كه در زبان متشرعين كرسى ناميده شده است و مركز استقرار ثوابت است سوم زحل و چهارم مشترى و پنجم مريخ و ششم فلك خورشيد و هفتم فلك زهره و هشتم عطارد و نهم فلك قمر .\r\nشيخ اشراق افلاك را برازخ سماوى ناميده است .\r\nاز نظر فلاسفه عنصر افلاك از لحاظ نوعى عنصر آنها غير از اجسام ارضى است و قابل خرق و التيام نمىباشد و داراى نفس حيوانى و نفس ناطقه‌اند و حركت آنها تابع اراده است و بدون قاسر و بر حسب ارادهء خود به اطراف خود گردش ميكنند « فى ان الفلك بسيط اى لم يتركب من اجسام مختلفة الطبايع بحسب الحقيقة . . . ان الفلك لا يقبل الكون و الفساد . . . فى ان الفلك متحرك بالارادة لان حركته الذاتية لو لم تكن ارادية لكانت اما طبيعية او قسرية لا جايز ان تكون طبيعية لان الحركة الطبيعية هرب لحالة متنافرة و طلب لحالة ملائمة و ذالك فى الحركة المستديرة محال لان الهرب عن الشيء بالطبع استحال ان يكون توجها اليه و لا جائز ان تكون قسرية لان القسر على خلاف ما تقتضيه الطبع فحيث لا طبع فلا قسر » ( شرح هداية ملا صدرا ) .\r\n« كل ما هناك اى فى عالم الافلاك حى ناطق لكونها ذوات نفوس ناطقه » ( از شرح منظومه ص 264 و رجوع به شفا ج 1 ص 169 و ش ص 329 - 331 و دستور ج 3 ص 36 شود ) .\r\nامام فخر رازى گويد فلك را دو نفس است يكى نفس مجرده كه مبدأ اراده كليه است و ديگرى نفس منطبعه كه مبدأ اراده جزئيه است .\r\nارسطو گويد : اجسام سماوى داراى قوت عاقله‌اند و در معرض مرگ و فنا نمىباشند و آنها را مركب از عناصر اربعه باضافه عنصر اثير ميداند .\r\nشيخ الرئيس گويد : فلك را نفس مجرده است و بس .\r\nدر هر حال فلاسفه گويند : عنصر افلاك غير از عناصر ارضى است و از اين جهت است كه در معرض خلع و لبس و كون و فساد و خرق و التيام واقع نمىشوند و نوع هر يك از آنها منحصر در فرد است يعنى هر يك داراى عنصرى خاص و حركت و اثرى مخصوص ميباشند .\r\nفرضيهء هيأت قديم بر مبناى تو در تو بودن افلاك مانند ورقهاى پياز بنا بر آنچه مشهور است منسوب به بطلميوس مىباشد و بيان شد كه او زمين را مركز عالم جسمانى ميدانست و فلك ثوابت را\r\n\r\n","description":"","footnote":"","page_name":" 1436 ","page_number":52},
  {"content":"\r\n\r\nمركز استقرار ستارگان دانسته است و براى هر يك از سيارات كه عدهء آنها را هفت تا ميدانسته است فلك خاصى فرض كرده است كه مدار حركت آن سيارات است و بعد از افلاك نه‌گانه نوبت بمراكز عناصر چهارگانه ميرسد و براى هر يك از عناصر چهارگانه مشهور نيز محلى طبيعى و مكانى خاص قائل شده است .\r\n( از عيون المسائل فارابى ص 13 تفسير ص 629 شفا ج 1 ص 170 - 171 ش - ص 418 ، 398 ، 329 ، 397 331 - اسفار ج 2 ص 8 ، 140 - شرح منظومه ص 102 شواهد صدرا ص 146 ) .\r\nابو ريحان گويد :\r\nفلك جسمى است چون گوى گردنده اندر جاى خويش . و اندر ميان او چيزهاست كه حركت ايشان بسرشت خويش بخلاف حركت فلك است ، و ما اندر ميان اوييم . و او را فلك نام كردند از بهر حركت او كه گرد است همچون حركت بادريسه . و فيلسوفان او را اثير نام همىكنند .\r\nفلكها هشت گوىاند يك بر ديگر پيچيده ، همچون پيچيدن تويهاى پياز . و خردترين فلكها آنست كه بما نزديكتر است ، و ماه اندر او همىرود و همىبرآيد ، و فرود آيد تنها بىهنباز . و هر كره‌اى را مقداريست از ستبرى . و ستارهء او را از بهر آن دو بعد اوفتد ، يكى در دورترين و ديگر در نزديكترين . و كرهء دوم كه زبر وى همىگردد آن عطارد است . و سوم آن زهره است . و چهارم آن آفتاب است . و پنجم آن مريخ . و ششم آن مشترى . و هفتم آن زحل . اين گويهاى هفت ستارهء رونده‌اند . و زبر اين همه گويى است ستارگان بيابانى را كه ثابته خوانند ايشان را يعنى ايستاده .\r\nگروهى زبر فلك هشتم فلكى ديدند نهم آرميده بىحركت و اين آنست كه هندوان او را برهماند خوانند .\r\nارسطو آن سوى عالم را نه خلأ داند نه ملأ .\r\n( از التفهيم ص 56 ، 58 )\r\n\r\nفَلَكِ اطْلَس\r\n- ( اصطلاح هيئت ) فلك الافلاك را گويند بدان جهت كه ساده و بىستاره است و باعتبار دورى آن از مركز زمين فلك اقصى نامند و همين طور به همين اعتبار فلك اعلى نامند و از اين جهت كه جهان جسمانى مطابق با هيئت بطلميوسى واقع در داخل محدودهء فلك اطلس است آن را محدود الجهات نامند و يا فلك محدد در لسان شريعت با اقتباس از روايات و قرآن مجيد عرش الرحمن نامند\r\n\r\nفَلَكُ البُرُوج\r\n- ( اصطلاح هيئت ) فلكى كه مركز ثوابت است و ثوابت بقول هيئت بطلميوس واقع در ثخن آن ميباشند رجوع به معدل النهار شود .\r\n\r\nفَلَكِ تَدْوير\r\n- ( اصطلاح هيئت و نجوم ) هر يك از كواكب هفتگانه را فلكى است كوچك كه در آن دوران مىكند و آن را فلك تدوير آن كوكب نامند و افلاك تدوير خود در افلاكى ديگر دوران ميكنند كه خارج از مركزاند و همهء اين تدويرات و خارج از مركزها واقع در سطح فلك البروجند كه محيط بساير افلاك است ( از رساله هشتم بخش ناموسيات\r\n\r\n","description":"","footnote":"","page_name":" 1437 ","page_number":53},
  {"content":"\r\n\r\nص 281 )\r\n\r\nفَلكِ حامِل\r\n- ( اصطلاح هيئت ) ابو ريحان بيرونى گويد : فلك حامل فلكى است همچون فلك اوج مركز او بيرون از مركز عالم است و سطح آن بسطح فلك مايل است و فلك تدوير را همىبرد چنان كه مركز فلك تدوير بر محيط او سوى توالى بروج همىرود .\r\n( رجوع شود به التفهيم ص 122 )\r\n\r\nفَلَكِ خارِجِ مَرْكز\r\n- ( اصطلاح هيوى ) رجوع به خارج مركز شود .\r\n\r\nفَلَكِ كُلّى\r\n- ( اصطلاح هيوى ) هفت فلك كلى كه ويژه هفت سياره است فلك كلى گويند يعنى فلك كلى آن كواكب چون در ضمن هر يك از آن افلاك افلاك ديگرى است كه افلاك جزئى نامند ، فلك كلى هر كوكبى را ممثل نامند ، از آن جهت كه مماثل فلك البروج است . از لحاظ مركز يعنى از لحاظ مركز با فلك - البروج متحد است و مناطق و اقطار آنها نيز در محاذات منطقهء فلك البروج است و در حركات نيز با او موافق است ، هم در مقدار و هم در جهت باستثناى ممثل قمر كه مقدار آن از ساير ممثلات نيز زيادتر است البته منطقهء هر يك از ممثلات را نيز مجازا ممثل گويند از باب نامگذارى كل بنام جزء و چون حركاتى كه از سيارات مشاهده مىشود متشابه نمىباشند و بايد حركات اجرام سماوى متشابه باشد بناچار براى توجيه حركات در ثخن ممثلات افلاك ديگرى اثبات كرده‌اند كه پارهء شامل زمين بود و پارهء نبود مثلا آفتاب را گويند دو فلك است يكى كلى كه ممثل است و ديگرى خارج مركز .\r\n( از بيست باب ملا مظفر )\r\n\r\nفَلَكِ مايِل\r\n- ( اصطلاح هيئت ) مسير و مدار سيارات هفت‌گانه را گويند ابو ريحان بيرونى در اين باب گويد :\r\nشش ستارهء سياره راست بر منطقة - البروج نروند همچون آفتاب ، و لكن گاه سوى شمال باشند از وى و گاه سوى جنوب . زيرا ك ايشان بر فلكهايى همىروند كه سطح آن فلكها از سطح منطقه ميل كرده است ، همچنانك سطح منطقه از معدل النهار ميل دارد . و زين جهت فلكهاى ايشان را مايل خوانند . و لكن اندازهء اين ميل بهمهء ستارگان يكى نيست ، اين را كمتر و آن را بيشتر . و نيز جايگاه بزرگترين ميلى . و تقاطع مايل با منطقه همه را بيكجاى نيست . و اين ميل را عرض خوانند ، زيرا ك از منطقه است . فاما مركز ممثل و مركز مايل يكى باشد ، و آن مركز عالم است ( رجوع شود به التفهيم ص 121 )\r\n\r\nفَلَكِ مُدير\r\n- رجوع شود به خارج مركز\r\n\r\nفَلَكِ مُعَدِّلُ المَسير\r\n- ( اصطلاح هيئت ) ابو ريحان در ترسيم فلك معدل المسير گويد :\r\nاگر مركز فلك تدوير بمدتهاى راست قوسهاى راست رفتى از حامل ، وسط ستاره ، آنك رفتن ميانگى اوست ، بر حامل بودى ، و زاويه‌هاى وسط بر مركز او بودى آن قوسها . و لكن چون بنگريم ، زاويه‌هاى رفتن مركز فلك تدوير بمدتهاى راست\r\n\r\n","description":"","footnote":"","page_name":" 1438 ","page_number":54},
  {"content":"\r\n\r\nبر مركز حامل نه راست همىيابيم . آنكه راستيشان بر نقطه‌اى باشد كه دورى از مركز حامل همچند دورى مركز حامل است است از مركز عالم . و آن نقطه را مركز معدل المسير خوانند . و هر سه مركز بر يكى خط مستقيم‌اند . وين سه علوى راست با زهره . و شايد كه بر اين نقطه فلكى داراى همچند حامل ، و وسط از محيط او كنى . و شايد كه وسط بزاويه‌ها دارى بر اين نقطه بىآنكه به روى فلك كشيده بود .\r\n\r\nفَلَكِ مُمَثَّل\r\n- ( هيئت و نجوم ) ابو ريحان گويد سطح منطقه البروج همه گويهاى ستارگان سياره را همه برد ، و بهر كره‌اى دايره‌اى كند موازى مر منطقه را ، و آن دايره فكل ممثل آن ستاره است كه آن كره او راست . و ممثل از آن جهت نام كردند كه او را موازى است و در سطح و مركز هر دو يكى ست ، پس بر مثال اوست . و بخشهاى اين هم بخشهاى آنست .\r\nو اين ممثل نائب است از منطقه از بهر مانندگى كه ميانشانست ( رجوع شود به التفهيم ص 116 )\r\n\r\nفَلَكى\r\n- ( هيئت ) .\r\nاهل هيئت و نجوم را فلكى گويند .\r\n\r\nفَنا\r\n- ( اصطلاح عرفانى ) مراد از فنا فناى عبد است در حق و فناى جهت بشريت اوست در جهت ربوبيت ، بوسيلهء كلمهء فنا اشاره كنند بسقوط اوصاف مذمومه و بواسطهء كلمهء بقا اشاره كنند به قيام اوصاف محموده و چون هر بنده خالى از يكى اين از دو حالت نيست بنا بر اين هرگاه يكى از دو حالت نباشد قسم ديگر خواهد بود و على هذا كسى كه فانى شده باشد از اوصاف مذمومه يعنى عارى شده باشد از اوصاف مذمومه ظاهر شود در روى اوصاف محمودهء او ، كسى كه اوصاف مذمومه بر او غالب شود پوشيده مىشود به روى اوصاف و فضائل محمودهء او و فناء عبد از افعال ذميمه و احوال خسيسهء خود بواسطهء عدم آن افعال است و فناء او از نفس خود و از خلق است و موقعى كه از افعال و اخلاق و احوال خود فانى شود جايز نباشد كه آنچه فانى از آن شده است موجود باشد .\r\n( از كلمات مكنونه ص 99 - رساله قشيريه ص 36 - نفحات ص 5 ) مولوى گويد :\r\n هيچ كس را تا نگردد او فنا * نيست ره در بارگاه كبريا\r\nچيست معراج فلك اين زيستى * عاشقان را مذهب و دين نيستى \r\nدر نفحات است كه فناء عبارت است از نهايت سير الى اللّه و بقا عبارت است از بدايت سير فى اللّه .\r\nو گويند « حقيقة الفناء فى حقايق البقاء » ( از شرح كلمات بابا طاهر ص 214 ) در شرح منازل است كه فناء اضمحلال مادون حق است علما ثم جحدا ثم حقا و « الفناء مضادة البقاء » .\r\nو فنا سه قسم است . 1 - فناء علماء باللّه و فناء سالكان و ارباب احوال و فناء عارفان مستغرق فى اللّه و آن را سه درجه است اول فناء معرفت در معرفت كه علمى است دوم فناء عيان در معاين كه فناء جلى است سوم فناء طلب است\r\n\r\n","description":"","footnote":"","page_name":" 1439 ","page_number":55},
  {"content":"\r\n\r\nدر وجود كه فناء خفى است .\r\nدر دستور العلماء است كه فناء نزد اهل حقايق عبارت از عدم شعور شخص است بواسطهء استيلاى ظهور وجود حق بر باطن او .\r\nو باز فنا عبارت از سقوط اوصاف مذمومه است همانطور كه بقاء وجود اوصاف محموده است ( از شرح منازل ص 213 ) فناء فى اللّه تبدل صفات است به صفات الهيه و فناء فى الرسول تبديل صفات انسانى است بصفات نبى و رسول .\r\n( از دستور العلماء ج 3 ص 45 ) و بالجمله فناء اضمحلال و تلاشى غير حق است در حق و محو موجودات و كثرات و تعينات در تجلى نور الانوار در مقابل بقاء .\r\n( از شرح گلشن راز ص 289 ) حسين منصور حلاج خواص را ديد در بيابان مىگشت ، گفت چه ميكنى ؟\r\nگفت : قدم خويش در توكل درست ميكنم ، گفت : « فنيت عمرك فى عمران باطنك فاين الفناء فى التوحيد » ( از عده ج 5 ص 247 ) عطار گويد :\r\n هر دل كه ز خويشتن فنا گردد * شايستهء قرب پادشا گردد\r\nهر گل كه برنگ دل فتاد اينجا * گل در گل خويش مبتلا گردد\r\nگم‌شدن در گم‌شدن دين منست * نيستى در هستى آئين منست\r\nحال من چون در نمىآيد بگفت * شرح حالم اشك خونين منست\r\nكار من با عشق آمد پشت و روى * كافرين خلق نفرين منست\r\nتا پياده مىروم در كوى دوست * سبز خنك چرخ در زير منست\r\nآن جماعت كز خودى وارسته‌اند * در مقام بيخودى پيوسته‌اند\r\nفانى از خود گشته و باقى بدوست * جملگى مغز آمده فارغ ز پوست \r\nدر مرحله فنا سالك به جائى ميرسد كه شخصيت و تعينات موجودات در نظر حقانى او هيچ مينمايد و غايت فنا انتفاى انيت سالك و اصل است و آن انزل از سكر است .\r\n( از شرح گلشن راز ص 562 )\r\n هستم ز جام بيخودى مست مدام * نه نيك دانم نه بدى هذا جنون العاشقين\r\nمن بى خود و شيدائيم قلاشم و رسوائيم * هر جائى و بىجائيم هذا جنون العاشقين \r\nو بعضى گويند فناء غيبت است و بقاء حضور .\r\nفناء بر دو قسم است فناء ظاهرى و فناى باطنى كه فناى ظاهرى فناى افعال است و فناى باطنى فنا اوصاف و ذات ، و بعضى گويند فنا از بين رفتن اوصاف مذمومه است و بقاء وجود اوصاف محموده است .\r\nهجويرى گويد « من فنى من المراد بقى بالمراد » كه بمراد حق برسد .\r\nابو سعيد خراز گويد : « الفناء فناء العبد عن رؤية العبودية و البقاء بقاء بشاهد الالهية » .\r\n( از مصباح الهدايه ص 426 -\r\n\r\n","description":"","footnote":"","page_name":" 1440 ","page_number":56},
  {"content":"\r\n\r\nكشف المحجوب ص 313 ) مولوى گويد :\r\n نفس بگذارم سراسر جان شوم * وقت آن آمد كه من عريان شوم \r\n\r\nفؤاد\r\n- ( اصطلاح عرفانى ) دل‌هاى منور را گويند .\r\nانصار گويد : باد لواقح فرو گشايد .\r\nبندهاى بسته برگشايد ، عروق اشجار دهن باز كنند تا شاخه‌هاى آن از راه عروق آب كشند و ميوهء لطيف آرند .\r\n( از عده ج ص 311 )\r\n ليس فى القلب و الفؤاد جميعا * موضع فارغ لغير الحبيب\r\nانت حبى و منيتى و مرادى * و به ما حييت عيشى يطيب\r\nو اذا ما السقام حل بقلبى * لم يكن غيره لسقمى طبيب\r\nفمن فؤادى لهيب ناب عن قبس * و من جفونى دمع فاض كالديم\r\nو هذه سنة العشاق ما علقوا * بشادن فخلا عضو هم من الالم \r\n\r\nفَوارِس\r\n- ( اصطلاح هيوى و نجومى ) و آن دو ستارهء بود واقع بر پر ماكيان يكى از آن دو بسيار روشن و واقع بر دمچهء ماكيان بود كه ردف نامند زيرا از پس فوارس همىرود و آن ستارهء روشن ديگر را كف خضيب نامند و گروهى كوهان شتر نامند . نام اين صورت از ستارگان در ادب فارسى و عربى بسيار آمده است\r\n\r\nفَوْت\r\n- ( اصطلاح عرفانى ) رازى گويد : « الفوت انقطاع عن الحق و الموت انقطاع عن الخلق » ( طبقات ص 212 )  ما عِنْدَكُمْ يَنْفَدُ وَ ما عِنْدَ اللَّهِ باقٍ  هر چه غير حق است فانى است و قهرا عبد نبايد بدان دل بندد و خود و اوصاف او هم فانى است و بدان دل نبايد بست و آنچه باقى است ذات حق است و براى نيل بمطلوب حقيقى و وصول به حق بايد ترك دنيا و اوصاف و ذات خود كرده و همه را هيچ انگارد و خود را فراموش كرده و محو ذات الهى گردد و فانى در ذات شده تا وصول حقيقى حاصل شود و بايد ترك سر كند كه بمحبوب و اصل شود .\r\n( از كشاف ص 1157 ) وادى خونخوار عشق است اين نه بازار هوس ترك سر بايد در اين ره فكر سامان تا بكى اين غم دل تا بچندانده دل تا بكى شاه نعمت اللّه گويد :\r\n در خرابات فنا ملك بقا داريم ما * خوش بقاى جاودانى زين فنا داريم ما\r\nكشتهء عشقيم و جان در كار جانان كرده‌ايم * اين حيات لايزالى خون بها داريم ما \r\nو سالك در اين مقام از كليه شهوات و خودپرستيها تهى ميگردد و خود را گم مىكند و جزو عالم وحدت ميگردد تا به حق و اصل شود و از فناء به بقاء ميرسد .\r\n\r\nفَور و تَراخى\r\n- ( اصطلاح اصولى ) يكى از مباحث مورد اختلاف و بحث اصوليان اين است كه آيا صيغه امر دلالت دارد بر فور يا تراخى به اين معنى كه مأمور بايد مأمور به را فورا انجام دهد يا ميتواند تاخير اندازد و يا آنكه مشترك ميان فور و تراخى است ، توضيح\r\n\r\n","description":"","footnote":"","page_name":" 1441 ","page_number":57},
  {"content":"\r\n\r\nآنكه آيا امر دلالت دارد بر آنكه در اولين مدت امكان انجام مأموريت به ، بايد آن را انجام داد يا جايز است تأخير آن تا آخر مدت مثلا اداء نماز بايد در اول وقت آن باشد يا تأخير آن تا آخر وقت هم رواست در آنكه از وقت خود نبايد تأخير شود حرفى نيست محققان اصوليان گويند صيغه امر بنفسه و ماهيته نه دلالت بر فور دارد نه تراخى و تنها دلالت دلالت بر طلب ماهيت فعل دارد و فور و تراخى از عوارض و حالات و قيود خارجى است و بر حسب موقع و مورد و مدت خاص مأمور به است كه در برخى از موارد فور فهميده مىشود و در برخى از موارد تراخى و برخى از موارد اطلاق و در صورتى كه مطلق باشد جايز است تأخير آن مگر قرينهء باشد .\r\n( از معالم ص 49 - قوانين ص 38 33 - 95 - قواعد 111 - كفايه ج 1 ص 122 ) و بالجمله بحث است كه صيغه‌هاى امر دلالت بر وجوب اتيان به مأمور به دارند بطور مطلق يا دلالت بر انجام فورى آن مأمور به دارند يا تراخى يا اعم از تراخى و يا مشترك بين فور و تراخى است ، آنان كه گويند دلالت بر انجام فورى مأمور به دارد گويند اگر آمرى دستور داد به زير دست خود كه فلان امر ار انجام بده فور از آن دانسته مىشود و اگر مأمور در انجام آن مسامحه كرد مؤاخذه مىشود و چنان كه در اين آيت  ما مَنَعَكَ أَلَّا تَسْجُدَ إِذْ أَمَرْتُكَ  كه خداى متعال ابليس را مذمت كند كه چرا بمحض آنكه دستور دادم آدم را ستايش نكردى و كسانى كه گويند دلالت بر فور ندارد گويند اصولا ، فور و تراخى از حالات و عوارض خارجى است كه مدخليت در ماهيت مأمور به ندارد و آنچه محقق و مسلم است آنكه او امر تنها دلالت دارند بر لزوم بر انجام ماهيت مأمور به و فور و تراخى آن از قرائن خارجى و امارات ديگر فهميده مىشود و واجبات گاه موسع‌اند و گاه مضيق‌اند گاه مطلوب است در آن كه بعد از امر انجام شود و گاه مدت زيادترى براى آن هست مثل نماز .\r\nروزه حج . زكات . اينها همه يكسان نمىباشند و گاه آمر در مرحله انشاء است و بمرحلهء فعليت نرسيده است و نياز به شرائط فعليت دارد و نياز به شرائط خاصى دارد و بالجمله از نظر خصوصيات آمر . مأمور . مأمور به و مكان و زمان و اضطرار و اختيار و مصالح در نفس امر و مأمور به و جز آنها و نسبت به اوضاع و حالات مختلف ، متفاوت است پس قول مسلم و محقق اين است كه امر دلالت بر وجوب انجام مأمور به دارد و ساير خصوصيات را بايد از قرائن و امارات و دلائل خارجى فهميد .\r\nدر اصول رشاد آمده است :\r\nامر مجرد از جميع قرائن همچنانكه بر مره و تكرار دلالت نمىكند بر فور و تراخى نيز دلالت نمىنمايد - زيرا بطورى كه در گذشته بثبوت پيوست مفاد آن فقط طلب ماهيت مطلقهء فعل مأمور به است ، و بر اوصاف و عوارض مختلفهء آن كه فور و تراخى نيز از آن جمله هستند متناول نمىگردد .\r\nولى در مقابل اين عقيده كه مذهب\r\n\r\n","description":"","footnote":"","page_name":" 1442 ","page_number":58},
  {"content":"\r\n\r\nجمهور متأخرين است جمعى آن را مفيد فور و برخى آن را بين فور و تراخى مشترك دانسته‌اند .\r\nاستدلال قائلين بافادهء فور مبتنى بر امور ذيل است :\r\nالف » تَبادُر - مثلا هنگامى كه آمر دستور آوردن آب آشاميدنى ميدهند مأمور موظف ميگردد كه فورا و بيدرنگ براى آوردن آن بشتابد و چنانچه تامل كند و روا دارد در نظر اهل عرف عاصى و نزد عقلا مستوجب ملامت مىشود و همين جواز ملامت دليل تبادر فور بذهن اهل عرف است .\r\nولى اين مثال و امر مندرج در آن از محل نزاع ما خارج مىباشد - زيرا محل نزاع ما آن چنان امرى است كه مجرد از قرينه بوده باشد - و حال آنكه در اين مثال سبق عطش آمر و احتياج فورى وى به آب آشاميدنى قرينه فورى الامتثال بودن امر مىباشد .\r\nب - چون تمام جمله‌هاى خبريه مانند زيدٌ قائمٌ و انشائيه مانند هندٌ طالِقٌ و استفهاميه ( أزيد قائم ) و ناهيه ( لا تضرب ) و بالاخره كليه جملاتى كه در مقام فحص و استقراء به نظر ميرسند دلالت بر زمان حال مينمايند - لذا فعل امر نيز بايد به زمان حال و فور دلالت كند چه آنكه بموجب اصل كلى موارد مشكوكه باعم اغلب ملحق ميگردند - مضافا آنكه علماى نحو و تصريف بالاتفاق صيغهء امر را از صيغ داله بر زمان حال دانسته‌اند لكن اين استدلال از چندين حيث مخدوش است :\r\nاولا . يكى از مبانى اين استدلال قياس صيغهء امر بر صيغ ديگر مىباشد و حال آنكه قياس در لغت بالاجماع باطل است .\r\nثانيا . جملات و صيغ مذكوره در فوق گر چه عموما به زمان حال دلالت ميكنند لكن هرگز داراى آن چنان اكثريتى نيستند كه بتوانند بعنوان اعم اغلب موارد مشكوكه را به خود ملحق سازند - زيرا در قبال آنها جملاتى هستند كه مثلا از صيغه‌هاى ماضى و مضارع و نفى و جحد و غيره تشكيل يافته و عموما به غير زمان حال دلالت ميكنند ، پس نمىتوان براى جمله‌هاى مذكوره عنوان اغلبيت قائل شده و صيغهء امر را بدانها ملحق نمود ثالثا - بر فرض اينكه جملات مزبوره داراى اغلبيت تامه باشند باز نمىتوان صيغهء امر را بدانها قياس كرد - زيرا فوريت مستفاد از صيغهء امر مربوط زمان بعد از انشاء امر است در صورتى كه جملات مزبوره حاكى از وقوع واقعه در حال اداى جمله ميباشند بعبارة اخرى صيغه امر اصلا بر حال حاضر دلالت نمىكند و بلكه مفيد آن چنان فوريتى است كه مقارن اتمام سخن مىباشد كما اينكه اجراى مفاد آن نيز پس از پايان اداء صيغه ممكن ميگردد ولى بالعكس جملهء زيد قائم حاكى از قائم بودن زيد در حين اخبار و اداى كلام مىباشد رابعا - دعوى اينكه علماى نحو و تصريف بر دلالت صيغهء امر به زمان حال اتفاق نموده‌اند بر خلاف واقع است چه آنكه علماى مزبور همان طورى كه صيغهء فعل مضارع را كه منشأ اشتقاق فعل امر\r\n\r\n","description":"","footnote":"","page_name":" 1443 ","page_number":59},
  {"content":"\r\n\r\nاست گاهى مفيد حال و زمانى مفيد استقبال دانسته‌اند همين طور صيغهء امر را نيز بعضىها مفيد حال و بعضى ديگر مفيد مستقبل نزديك ميدانند .\r\nج - دليل سوم قائلين بافادهء فور آن است كه :\r\nلازمهء دلالت صيغهء امر بر فور جواز تأخير مأمور به است و اين تاخير چون محدود به مدت معينى نيست لذا تا به آخرين ازمنهء امكان شامل مىشود بنا بر اين براى اينكه مكلف اجراى مفاد امر را از اين لحظه بتأخير نيندازد ، ناچار است كه آن لحظه را تشخيص دهد تا قبل از فرا رسيدن آن لحظه بانجام تكليف خود مبادرت ورزد ، و حال آنكه تشخيص آن لحظه بر وى و بلكه بر هيچ كس ممكن نيست ، و به همين جهت وقت اداى تكليف نيز بر وى مجهول گشته و مثلا ملزم بر انجام تكليفى ميگردد كه وقت اداى آن را نمىداند ، و بديهى است چنين تكليفى معنا تكليف بر محال مىباشد .\r\nولى اين استدلال نيز صحيح نيست ، زيرا تكليف بر محال در صورتى لازم مىآيد كه تراخى و تأخير الزامى باشد يعنى مكلف ملزم گردد كه مفاد امر را حتما تا به آخرين لحظه امكان بتأخير اندازد البته در اين صورت چون تشخيص لحظهء مزبوره ممكن نيست لذا تكليف بر محال لازم ميآيد ولى اگر تأخير جائز و اختيارى باشد ( كما اينكه فرض مسأله نيز همين است ) ديگر تكليف بر محال لازم نمىآيد چه آنكه در اين صورت وى قادر ميگردد مفاد امر را از نخستين آن صدور تكليف ، تا حلول آخرين ازمنهء امكان انجام دهد .\r\nد » - استدلال ديگر اين جمع قياس صيغهء امر بر صيغهء نهى است و بعقيده آنان همان طورى كه صيغهء نهى افادهء فور مىكند صيغهء امر نيز افاده فور مينمايد زيرا آن دو از حيث دلالت بر طلب با هم مشتركند . و جواب اين استدلال نظير همان جوابى است كه در فصل مربوط بمره و تكرار گفته شده است .\r\nه » - قرآن در آيه  وَ سارِعُوا إِلى مَغْفِرَةٍ مِنْ رَبِّكُمْ  تعجيل در تدارك موجبات غفران را كه عبارت از اتيان افعال مأمور بها است لازم شمرده و نيز در آيهء  فَاسْتَبِقُوا الْخَيْراتِ  بلزوم خيرات كه اداى تكاليف شرعيه نيز از آن جمله است تصريح فرموده و همچنين در آيهء  ما مَنَعَكَ أَلَّا تَسْجُدَ إِذْ أَمَرْتُكَ  ابليس را بمناسبت ترك سجود بر آدم و تأخير در اداى تكليف مذمت كرده است و اين آيات بطورى كه مىبينيم صراحة بر فورى الامتثال بودن اوامر شرعيه دلالت ميكنند .\r\nولى هيچ يك از اين آيات مفيد مطلوب نيستند - زيرا آنچه كه از آيات راجعه بمسارعه و استباق  وَ سارِعُوا إِلى مَغْفِرَةٍ مِنْ رَبِّكُمْ  -  فَاسْتَبِقُوا الْخَيْراتِ  مستفاد مىشود فقط افضليت تعجيل در خيرات است نه وجوب آن - چه آنكه اگر تعجيل واجب گردد كليه عبادات موسعه به عبادات فوريه مبدل ميشوند مثلا نماز صبح بطورى كه ميدانيم از واجبات موسعه است و وقت اداى آن از اوان فجر تا طلوع شمس مىباشد ولى در صورت وجوب مسارعه طبعا بواجب فورى تبديل ميگردد يعنى در اين صورت به مجرد دميدن فجر\r\n\r\n","description":"","footnote":"","page_name":" 1444 ","page_number":60},
  {"content":"\r\n\r\nبايد فورا آغاز و انجام پذيرد و بعبارة اخرى در صورتى كه مسارعه واجب شمرده شود ديگر مهلت موجوده منتفى كشته و مكلف ملزم ميگردد كه بمحض رؤيت فجر فورا باتيان آن بشتابد و الا وقت منقضى شده و تدارك آن در دقائق بعديه غير ممكن مىشود - بنا بر اين مسلم است كه مقصود از وجوب مسارعه و استباق كه در آيات مذكوره مورد اشاره قرار گرفته‌اند وجوب تعجيل نيست تا باستناد آن بتوان وجوب را در اجراى فوريت در اجراى مفاد صيغه امر نيز باثبات رسانيد .\r\nو اما آيهء اخيره كه راجع بملامت ابليس بمناسبت تأخير در سجود مىباشد به كلى از موضوع بحث ما خارج است زيرا موضوع بحث ما ، آن چنان امرى است كه مجرد از قرينه و سوابق ديگر باشد و حال آنكه امر بسجود كه در آيهء مزبوره بدان اشاره شده است مسبوق بايهء  فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ  مىباشد و چون در اين آيه موقع و ساعت سجود مشخصا تعيين گشته لذا دلالت چنين امرى بر فور كه مسبوق بسابقه و مقيد بوقت معين مىباشد طبعا از مورد بحث ما خارج خواهد شد .\r\nو اما استدلال قائلين باشتراك بين فور و تراخى نظير همان استدلالى است كه در خصوص اشتراك آن بين مره و همانست كه سابقا گفته شده است .\r\n\r\nفَوق\r\n- ( ادبى و فلسفى ) يكى از جهات شش‌گانه است ( از دستور ج 3 ص 46 و مجموعه دوم ص 296 )\r\n\r\nفَوقان\r\n- ( نجومى ) دو ستارهء بود كه در هنگام هلال ماه ديده شده و مقرون با آن مىباشد .\r\n\r\nفَوقُ التَّمام\r\n- ( اصطلاح فلسفى ) ذات حق كه مبدأ المبادى و علت العلل موجودات است از آن جهت كه جامع جميع مراتب و كمالات وجود است و اتم تمامات است فوق التمام ميگويند زيرا كمال و تماميت او بوهم و عقل بشرى نگنجد بنا بر اين فوق التمام ناميده مىشود و بالجمله گويند ذات حق تعالى فوق التمام و الكمال است .\r\n( از شفا ج 2 ص 481 - تهافت ص 82 ) .\r\n\r\nفَهْم\r\n- ( اصطلاح فلسفى ) فهم عبارت از تصور شىء است از راه كلام و لفظ كه متكلم بر مخاطب خود القاء كند و افهام عبارت از ايصال معنى است بواسطهء كلام و لفظ به مخاطب .\r\n( از اسفار ج 1 ص 325 - رجوع به تفسير ص 1217 شود ) .\r\n\r\nفِهْرِسْت\r\n- ( اصطلاح اهل درايه ) جمله و عددى از كتب است ، يا كتابى است كه كتب ديگر در آن جمع شده باشد .\r\n\r\nفى\r\n- ( اصطلاح ادبى ) از حروف جاره است و آن را ده معنى است 1 ظرفيت مكانى و زمانى مانند      الم غُلِبَتِ الرُّومُ فِي أَدْنَى الْأَرْضِ وَ هُمْ مِنْ بَعْدِ غَلَبِهِمْ سَيَغْلِبُونَ فِي بِضْعِ سِنِينَ       وَ لَكُمْ فِي الْقِصاصِ حَياةٌ يا أُولِي الْأَلْبابِ  2 مصاحبت مانند : « و اذا خلوا فى امم » يعنى معهم 2 تعليل مانند  « فَذلِكُنَّ الَّذِي لُمْتُنَّنِي فِيهِ »  4 استعلاء مانند  « وَ لَأُصَلِّبَنَّكُمْ فِي جُذُوعِ \r\n\r\n","description":"","footnote":"","page_name":" 1445 ","page_number":61},
  {"content":"\r\n\r\n النَّخْلِ »  5 مرادف « با » مانند  « يَذْرَؤُكُمْ فِيهِ »  6 مرادف الى مانند  « فَرَدُّوا أَيْدِيَهُمْ فِي أَفْواهِهِمْ »  7 مرادف من 8 مقايسه 9 زائده مانند « ضربت فيمن رغبت » 10 توكيد مانند  « وَ قالَ ارْكَبُوا فِيها »  ( از مغنى ص 87 - 77 ) .\r\n\r\nفَيض\r\n- ( اصطلاح عرفانى ) ريختن و دادن و باران زياد است و فاض الماء فيضا ، اذا كثر حتى سال من جانب الوادى » و در اصطلاح ، القاى امرى است در قلب بطريق الهام كه بىزحمت كسب است و اطلاق بر فعل فاعلى شود كه فعلش هميشگى بود و بلا عوض باشد و بدون غرض باشد و از اين جهت حق را مبدأ فياض گويند .\r\n ز فضلش هر دو عالم گشت روشن * ز فيضش خاك آدم گشت گلشن \r\nكه على الدوام بر موجودات فائض گشته و بواسطهء فيض تجلى رحمانى اشياء آنا فآنا از مقتضاى امكانيت ذاتى نيست ميشوند و به فيض تجلى حق هست ميگردند و سرعت تجدد فيض رحمانى بنوعى است كه ادراك رفتن و آمدن آن نمىتوان كرد و آمدنش عين رفتن است .\r\n( شرح گلشن راز ص 17 - كشاف ص 1117 - دستور العلماء ج 3 ص 51 ) .\r\nشاعر گويد :\r\n صورت از بىصورتى آمد برون * باز بر شد كه انا اليه راجعون ؟\r\nكه ترا هر لحظه مرگ و رجعتيست * مصطفى فرموده دنيا ساعتيست\r\nهر نفس نو مىشود دنيا و ما * بى خبر از نو شدن اندر بقا\r\nچندين هزار قطره ز درياى بيكران * افشاند ابر فيض بر اطراف بيكران\r\nناگه در آن ميانه يكى موج زد محيط * هم قطره گشت غرقه و هم كون و هم مكان\r\nدر ساحت قدم نبود كون را اثر * در بحر قطره را نتوان يافت نشان\r\nجمله يكى بود و نبود از دوئى اثر * توحيد بىمشاركت آنجا شود عيان \r\nشهاب الدين گويد :\r\nفيض خداوند ابدى است زيرا فاعل آن نه تغييرپذير است و نه قابل انعدام و بنا بر اين عالم بدوام او دوام يابد و ايراداتى كه در اين مورد شده است همه نادرست است ازين قبيل كه اگر فيض دوام يابد لازم آيد كه فيض با مبدع فيض برابر باشد جواب داده مىشود كه چگوئى در باب نير و شعاع آن كه انعكاس شعاع از دوام نيز حكايت كند و دوام شعاع از دوام نيز حكايت كند و دوام نيز دوام شعاع را ايجاب مىكند مع ذلك نيز بر شعاع تقدم دارد و همين طور است در باب فيض و مفيض يا مبدع فيض و مبدأ آن ( رجوع شود به شرح حكمة الاشراق ص 409 )\r\n\r\nفَيْضِ اقْدَس\r\n- ( اصطلاح عرفانى ) فيض اقدس كه بنام قضاء ازلى هم خوانده مىشود عبارت از ثبوت اشياء است در علم حق بنظام اليق و افضل « من حيث\r\n\r\n","description":"","footnote":"","page_name":" 1446 ","page_number":62},
  {"content":"\r\n\r\nكونها تابعة لاسماء الحق و صفاته » كه عين ذات او است و وجود آن ماهيات در خارج بافاضهء وجود بر آنها است بر حسب اوقات و استعدادات مخصوصه از حق تعالى كه فيض مقدس است « فان الفيض الالهى ينقسم بالفيض الاقدس و الفيض المقدس و بالاول يحصل الاعيان الثابتة و استعداداتها الاصلية فى العلم و بالثانى يحصل تلك الاعيان فى الخارج » ( شرح قيصرى بر فصوص ص 17 ) .\r\n« فبالفيض الاقدس الذى هو التجلى بحسب اولية الذات اليها و الى الاعيان دائما ثم بالفيض المقدس الذى هو التجلى بحسب ظاهريتها و آخريتها و قابلية الاعيان و استعداداتها بصل الفيض من حضرة الالهية الى الاعيان الخارجية » .\r\n( شرح قيصرى بر فصوص ص 20 ) .\r\n\r\nفَيضِ مُقَدَّس\r\n- ( اصطلاح عرفانى ) فيض مقدس مترتب بر فيض اقدس است زيرا بواسطهء فيض اقدس اعيان ثابته و استعدادات اصليه آنها در عالم علم تحصل ميابد و بواسطهء فيض مقدس اعيان و لوازم آنها در عالم عين تحقق ميابند ، از فيض مقدس تعبير به نفس رحمانى و وجود منبسط هم شده است و بالجمله مرتبت تجليات اسماء كه موجب ظهور و بروز مقتضيات اعيان در خارج است فيض مقدس ناميده‌اند .\r\n( اسفار ج 1 ص 198 - مشاعر ص 97 - شرح منظومه ص 32 - ش ص 393 ) .\r\nرجوع به فرهنگ مصطلحات عرفا تأليف نگارنده شود .\r\n\r\nفَيضِ واسِطه\r\n- ( اصطلاح عرفانى ) مراد انسان كامل است كه واسطهء ميان خلق و حق است و مظهر تمام نماى ذات احديت است به آنكه عالم و آدم تمام مظهر حق بوده و در مقام وجود جلوات ذات لايزالند و اوست مقصد اقصى از كعبه و كنشت .\r\nشاعر گويد :\r\n بكعبه رفتم و زآنجا هواى كوى تو كردم * جمال كعبه تماشا به ياد روى تو كردم\r\nشعار كعبه چو ديدم سياه دست تمنى * دراز جانب جعد سياه موى تو كردم\r\nچو حلقهء در كعبه به صد نياز گرفتم * دعا به حلقهء گيسوى مشكبوى تو كردم \r\n\r\nفيلسُوفِ اوّل\r\n- ( اصطلاح فلسفى ) مراد حكيم الهى است ( از شفا ج 2 ص 285 ) .\r\n\r\nفيلسُوفِ باطِل\r\n- ( اخلاقى . فلسفى ) .\r\nفيلسوف باطل از نظر فارابى كسى است كه علوم نظرى را تحصيل كرده باشد و لكن بكمال نرسيده باشد و يا دانش خود را در آن راه كه بايد به كار نه بندد و يا نتواند بدرستى موارد به كار بردن آن را بداند و نزديك به فيلسوف مزور است كه بالطبع آماده و مهياى حكمت آموزى نباشد ( رجوع به كتاب تحصيل السعادهء فارابى ص 46 ) شيخ اشراق در باب فيلسوف و حكيم و اصناف آن نظرى خاص دارد و گويد گمان مبريد كه حكمت و دانش در همان مدت و برههء از روزگار وجود داشته است يعنى يونان باستان و راه آن مسدود شده است .\r\nزيرا عالم وجود و جهان هستى هيچ گاه\r\n\r\n","description":"","footnote":"","page_name":" 1447 ","page_number":63},
  {"content":"\r\n\r\nاز دانش حكمت و دانائى كه نمودار و قائم به آن بود و حجت و بينات خداى بنزد او بوده و هست تهى نباشد و وى همان خليفه و جانشين خداى بزرگ باشد بر روى زمين . و تا روزى كه زمين و آسمان پايدار و استوار است نيز اين چنين خواهد بود .\r\nو بايد دانست كه اختلاف در بين حكماى پيشين و پسين تنها در الفاظ و عبارات مىباشد و از جهت اختلاف در عادات و روش آنها است كه بعضى تصريح كنند و روشن گويند و بعضى تعريض كنند و برمز گويند و لكن در اصول مطالب بين آنان جنگ و نزاعى نباشد ، همهء حكماء به جهانهاى سه‌گانه گويند و همه بر يكتائى خداى ايمان دارند و بدان گرويده‌اند . و در مورد معلم اول يعنى ارسطو گر چه وى را قدر و منزلت بزرگ است و شأنى عظيم دارد و انديشه‌هايى بس باريك و دقيق دارد و نظرى صائب و رسا و كامل نبايد زياده‌روى كرد بدان سان كه مقام و مرتبت استادان وى فرود آيد .\r\nآن استادان وى كه بعضى اهل سفارت و خداوندان كتب آسمانى و شرايع بوده‌اند مانند آغاثاذيمون ، هرمس و اسقلينوس و جز آنها .\r\nو مراتب حكمت و حكماء بسيار است و حكما را طبقاتى چند است از اين قرار :\r\n1 - حكيم الهى كه متوغل و فرو رفتهء در تأله مىباشد و گرداگرد بحث و حكمت بحثى نگردد .\r\n2 - حكيم بحاث كه گرد تأله و حكمت الهى نگردد .\r\n3 - حكيم متوغل در تأله و بحث هر دو .\r\n4 - حكيم متوغل در تأله و متوسط در بحث و يا ناتوان در آن .\r\n5 - حكيم متوغل در بحث و حكمت بحثى متوسط در تأله و يا ناتوان در آن .\r\n6 - دانشجوى و طالب تأله و بحث .\r\n7 - طالب و جويندهء تأله تنها .\r\n8 - طالب و جويندهء بحث تنها .\r\nپس آن هنگام و زمان كه حكيمى آيد كه هم متوغل در تأله باشد و هم بحث او را رياست تامه مىباشد و خليفه و جانشين خدا باشد .\r\nو هر گاه كه چنين اتفاقى نيفتد پس آن كس كه متوغل در تأله و متوسط در بحث باشد رياست كامله خواهد داشت و هرگاه چنين كس نيز نباشد پس رياست تامه آن حكيمى باشد متوغل در تأله و از بحث بيرون و او خليفهء خدا باشد .\r\nو جهان وجود هيچ گاه از حكيمى كه متوغل در تأله باشد خالى نباشد و وى شايسته‌تر است برياست از حكيمى كه تنها متوغل در بحث است .\r\nزيرا صاحب مقام خلافت را بايسته است كه امور و حقايق را بلا واسطه از مصدر جلال گيرد .\r\nو البته مراد ازين رياست ، رياست\r\n\r\n","description":"","footnote":"","page_name":" 1448 ","page_number":64},
  {"content":"\r\n\r\nاز راه تغلب و چيرگى نباشد ، زيرا گاه باشد كه پيشوا و امام متأله مكشوف و نموده شود و صاحب شوكت و استيلاء باشد و گاه باشد كه نهان باشد و آن همان كسى است كه مردم وى را قطب خوانند و او را رياست تامه است و لكن گمنام است .\r\nو چون سياست واقعى جهان بدست اوست ، زمان و عصر وى روزگارى بس روشن و نورانى خواهد بود .\r\nو هرگاه جهان از تدبير حكيمى الهى تهى ماند ظلمت‌ها و تاريكيها بر عالم و مردم آن چيره شود .\r\nو بهترين طالبان و جويندگان دانش كسانى ميباشند كه طالب تأله و بحث باشند و در درجت پس از آن خواستاران تألهند و سپس جويندگان حكمت بحثى .\r\nو بايد توجه داشت كه اين كتاب ما .\r\nآن كسانى است كه هم خواستار و جوياى حكمت ذوقى باشند و هم جوياى حكمت بحثى و كسانى را كه تنها طالب و جوياى حكمت بحثى ميباشند و نه متألهند و نه جوياى حكمت ذوقى در اين كتاب سهمى و بهره نباشد و ما در اين كتاب و رموز و اسرارى كه در آن نهاده‌ايم تنها با آنان كه در راه تأله و حكمت الهى كوشند سخن گوئيم آنان كه اهل رياضت باشند و يا جوياى تأله باشند .\r\nو كمترين درجات خوانندهء اين كتاب اين است كه بارقهء خدائى بر دل او تابش كرده و فرود آمده باشد و ملكهء وى شده باشد .\r\nو آنان كه از بارقات الهى بهرور نشده‌اند و بر دل آنان وارد نشده باشد و ملكهء آنان نشده باشد نتوانند از اين كتاب بهره گيرند پس هر آن كس كه تنها جوياى بحث و حكمت بحثى بود بايد بدنبال روش مشائيان رود زيرا اين حكمت مشاء است كه بحث را سزد و در اين جهت نيكو و استوار مىباشد و ما را با چنين كسى سخنى نيست و در باب حكمت ذوقى اشراقى ما را با وى بحثى نباشد .\r\n\r\n","description":"","footnote":"","page_name":" 1449 ","page_number":65},
  {"content":"\r\n . \r\n","description":"","footnote":"","page_name":" 1450 ","page_number":66},
  {"content":"\r\n\r\n\r\nق\r\n\r\nقابَ قَوسَين\r\n- ( اصطلاح عرفانى ) قاب قوسين مقام قرب الهى و اسمائى است . باعتبار تقابل ميان اسماء در امر الهى كه دايرهء وجود ميخوانند همچنانكه ابداء و اعاده و نزول و عروج و فاعليت و قابليت و آن اتحاد به حق است با بقاء تميز و دوئيت اعتباريه .\r\n( از اصطلاحات شاه نعمت إله ص 58 - دستور ج 3 ص 53 ) .\r\nو گفته‌اند قاب اشارت بدايرهء وجوب و امكان است و قوسين اشارت بدين دو دايره است ، چون سالك قدم از مقام هستى بيرون نهاده و فانى شود در وجود حق منطوى گردد ، دايرهء امكان قرب يافت بدايرهء وجود و وجوب و امكان يكى گردد .\r\n گذارى كن ز كاف كنج كونين * نشين بر قاف قرب قاب قوسين \r\nهلالى گويد :\r\n محمد كيست ؟ جان را قرة العين * كمان ابرويش چون قاب قوسين\r\nدو چشم روشن ارباب بينش * گل بستان‌سراى آفرينش\r\nدلش از معرفت بر اوج افلاك * زبانش در مقام ما عرفناك \r\n\r\nقابِل\r\n- ( اصطلاح فلسفى و عرفانى ) قابل نزد صوفيه اعيان ثابته انداز جهت قبول فيض و وجود از فاعل حق و تجلى دائم او كه فعل او است .\r\n( كشاف ص 1204 ) اى قابله رحمت ، اطفال مهد عدم را از ارحام قدر بيرون آر ، تا در فضاى فيض ارواح در محل افراح بجناح ديمومت بپرند ، عين إله بجلال قديم در كاف امر تجلى كند .\r\n( شطحيات ص 16 )\r\n\r\n","description":"","footnote":"","page_name":" 1451 ","page_number":67},
  {"content":"\r\n\r\nقابل يعنى قبول‌كننده چنان كه فاعل بمعنى كننده كار است و كسى كه فعلى را انجام ميدهد فاعل گويند و قابل بمعنى پذيرندهء فعل است و فرق آن با فاعل آنكه قابل بما هو قابل مقتضى مقبول خود نيست و فاعل بما هو فاعل مقتضى مفعول خود هست .\r\nقابل عبارت از تهيؤ و استعداد و استحقاق وجود مقبول است و نسبت فاعل بمفعول خود بوجوب است و لكن نسبت قابل به مقبول خود بالا مكان است زيرا كه فاعل تام موجب فعل است و قابل موجب و مستلزم قبول نيست گر چه درست است كه قابل و مقبول ذهنا و از لحاظ مفهومى متضايفانند .\r\n( مبدأ و معاد ص 47 - اسفار ج 1 ص 154 ) ابن رشد گويد « ان القابل بالحقيقة هو ما كان قوة فقط و ان كان فعلا فبالعرض و المقبول ما كان فعلا و ان كان قوة فبالعرض » ( تهافت التهافت 376 و رجوع شود بكشاف 1206 ) .\r\nشيخ الرئيس گويد : « القابل يحب ان يبقى مع المقبول » ( شفا ج 1 ص 104 ) .\r\nدر جاى ديگر گويد : « لا يجوز لشيء واحدان يكون فاعلا و قابلا لشيء واحد » ( شفا ج 2 ص 358 و رجوع شود به اسفار ج 3 ص 154 ، 97 - ج 1 ص 153 ) .\r\n\r\nقابليت انسان\r\n- ( اصطلاح فلسفى ) منظور هر نوع خلق و خويى است كه انسان استعداد پذيرش آن را دارد اخوان الصفا گويند طبيعت انسان پذيراى چهار نوع خلق و خوى است و از چهار راه ممكن است دگرگون گردد . 1 - از راه مزاج و اخلاط 2 - تربيت شهر و محيط زندگى 3 - نشو و نما بر دين و مذهب خاص يا دين آباء و اجدادى 4 - موجبات و احكام نجوم ، آنان براى احكام و خواص نجومى اهميت بسيار قائل‌اند ( از رساله نهم ص 220 )\r\n\r\nقابِليَّتِ اولى\r\n- ( اصطلاح فلسفى ) اصل اصول است و تعين اول است .\r\n\r\nقابِليَّتِ ظُهُور\r\n- ( اصطلاح فلسفى ) محبت اول است كه فرموده « فأحببت ان اعرف »\r\n در همه آينه عيان گشتند * خويشتن را بخويشتن بنمودند \r\n\r\nقابِلِ مُطْلَق\r\n- ( اصطلاح فلسفى و ذوقى ) قابل مطلق معمولا هيولاى جهان ناسوت است و لكن گاه اطلاق بر انسان كامل شود كه بطور مطلق پذيراى فيوضات كاملهء حق است و گاه اطلاق بر عالم جبروت شود كه مقيد بحركات و زمانيات نمىباشد .\r\n( از انسان كامل ص 348 ) تركيبات :\r\nقابل امر .\r\nقابل تعليم قابل تفسير قابل نور قابل ترقى قابل اصلاح قابل قبول مولانا گويد :\r\n حاملى محمول گرداند ترا * قابلى مقبول گرداند ترا . \r\n\r\n","description":"","footnote":"","page_name":" 1452 ","page_number":68},
  {"content":"\r\n\r\n قابل تعليم و فهم است اين خرد * ليك صاحب وحى تعليمش دهد \r\n\r\nقادِح\r\n- ( اصطلاح عرفانى ) قادح در اصطلاح نزديك بخاطر است و خاطر « آن » قلوب اهل يقظه است و قادح مخصوص اهل غفلت است و موقعى كه غيوم غفلت از قلب آنها پراكنده شد « قدح فيها قادح الذكر » ( لمع ص 343 ) .\r\n\r\nقادِر\r\n- ( اصطلاح فلسفى ) رجوع بقدرت و اسفار ج 3 ص 48 شود )\r\n\r\nقادِريَّه\r\n- ( عرفانى ) فرقهء از صوفيه‌اند منسوب به سيد عبد القادر گيلانى بعضى وى را از نواحى بغداد ميدانند و نه گيلان ايران و گويند جيل ناحيه‌ايست از نواحى بغداد كه تا بغداد هفت روز راه است لكن معروف اين است كه شيخ عبد القادر گيلانى نژادا از گيلان ايران است وى از شيوخ بزرگ و صاحب طريقت است پيروان بسيارى در بلاد عرب و عجم دارد و سر سلسلهء قادريه است . پيروان وى كارهاى خارق عادت و عجيب و غريب نمايند گويند خود شيخ اهل كرامات بسيار بوده است در اكثر تذكره‌ها و تراجم احوال اهل عرفان و سلاله‌ها نام وى برده شده است .\r\n\r\nقارّ\r\n- ( اصطلاح فلسفى ) قار يعنى مجتمع الاجزاء در وجود و موجود قار موجودى غير سيال را گويند مانند مكان و غيره در مقابل موجود سيال و غير قار الوجود مانند حركت و زمان ( از دستور العلماء ج 3 ص 25 ) .\r\n\r\nقادِسات\r\n- ( اصطلاح فلسفى ) مراد عقول مفارقه‌اند كه مقدس و منزه از ماده و شوائب مادى ميباشند ( رسائل 162 ) .\r\n\r\nقاسِر\r\n- ( اصطلاح فلسفى ) در لغت مانع . و قسر جبر و منع است حركت قسرى يعنى حركت جبرى و نزد حكماء عبارت از امرى است كه مؤثر در غير باشد باثرى كه خلاف مقتضى طبع متأثر ( مقسور ) باشد چنان كه سنگى را با نيروى دست و غيره به طرف بالا پرتاب كنند و گاه از قاسر قوت خارج از ذات مقسور را خواهند چه آنكه نيروى وارد بر آن موافق مقتضاى طبع مقسور باشد يا مخالف و خلاف آن .\r\nزيرا هر يك از موجودات جسمانى را ميلى است طبيعى كه بدون قاسر و عامل خارجى بدان سو رود كه ميل طبيعى او اقتضا كند آب و خاك به پائين آيند و آتش و هوا بالا روند هر يك را آثارى است موافق ميل طبيعى و مقتضاى طبع خود .\r\nحركات و آثارى كه منشأ آنها مقتضاى طبع نباشد و بواسطهء محرك و نيروى خارجى وارد بر آنها از آنها ظاهر شود حركات قسرى ميباشند .\r\n( رجوع شود به حركت قسرى و طبيعى و شفا ج 1 ص 149 - دستور ج 3 ص 25 ) .\r\n\r\nقاصِر\r\n- ( اصطلاح ادبى و حديث ) فعل لازم را فعل قاصر و قاصر گويند و حديثى كه ممدوح بودن روات آن كلا يا بعضا معلوم نشده باشد از جهت جهل به حال آنها با از جهت تعارض اقوال در بيان حال آنها قاصر گويند .\r\n( از درايه ص 69 )\r\n\r\nقاضِى\r\n- ( اصطلاح فقهى )\r\n\r\n","description":"","footnote":"","page_name":" 1453 ","page_number":69},
  {"content":"\r\n\r\nقضاوت‌كننده - حكم‌كننده و قضاكنندهء فرائض بود .\r\n\r\nقاضِى تَحْكيم\r\n- ( اين اصطلاح فقهى است ) و قاضى كسى است كه طرفين دعوى بر حكميت او رضايت دهند با وجود قاضى منصوب كه حكم او نيز نافذ است و گر چه شرائط قضا و افتا در او نباشد عدهء گويند كه قاضى تحكيم هم بايد واحد شرائط قضا بود .\r\n( از شرح لمعه ج 1 ص 205 - 204 ) رجوع به قضا شود .\r\n\r\nقاضِى مَنصوب\r\n- ( اصطلاح فقهى ) و كسى است كه امام جهت قضاوت و حكومت در مردم بنواحى بلاد ميفرستاده است كه بايد بالغ و عاقل و عادل و واجد شرائط افتا بوده باشد و ذكور باشد و علم كتابت داشته باشد و بينا باشد\r\n\r\nقاعِدَه\r\n- ( اصطلاح اصولى و فلسفى ) قاعده بر چند معنى و امر اطلاق شده است 1 اصل 2 مرادف با قانون 3 مسأله 4 ضابطه 5 مقصد و در تعريف آن گويند .\r\nامرى است كلى كه منطبق بر تمام جزئيات خود باشد و يا قضيهء كليهء باشد كه صالح باشد كه كبراى قياس . قرار گيرد و يا قضيهء كليه‌ايست شامل جزئيات بسيار و اصل كلى است منطبق بر جزئيات تا شناخته شود بدان احكام جزئيات ( از كشاف ج 2 ص 1176 ) در فلسفه ضابطهء كلى را در فلسفه قاعده ميگويند . مجموعهء امور و احكامى كه تحت يك ضابطه كلى درآيند قاعده گويند و بنا بر اين قاعده بايد كليت داشته باشد و در تمام موارد صادق باشد و اگر در يك مورد نقض بر آن وارد گردد عنوان قانون و قاعده نخواهد داشت مثلا منطقيان گويند موجبهء كليه عكسش موجبهء جزئيه است در حال كه در بعضى از موارد عكس موجبهء كليه موجبهء كليه است « هر انسان ناطق است هر ناطق انسان است » و لكن در بعضى از موارد عكس موجبهء كليه موجبه جزئيه شود از اين جهت گويند كه عكس موجبه كليه موجبهء جزئيه است تا بتوان بعنوان قاعدهء كلى بدان اعتماد كرد .\r\nقواعد در امور عقلى از راه استنباطات عقلى و در امور حسى از راه تجربه بدست مىآيد .\r\n( از دستور العلماء ج 3 ص 25 - مجموعه دوم مصنفات ص 55 ) .\r\n\r\nقاعِدَهء إتْلاف\r\n- ( اصطلاح فقهى ) و قاعدهء كلى است كه هر كس مال غير را تلف كرد ضامن آن خواهد شد و در موارد مختلف مثل « امانت ، وديعه و بيع فاسد » و جز آن بدين قاعده استناد نمايند كه\r\n« من اتلف مال الغير فهو له ضامن »\r\n( از قوانين ج 2 ص 46 )\r\n\r\nقاعِدَهء احْتياط\r\n- ( اصطلاح فقهى ) و قاعدهء كلى است كه گويند اشتغال يقينى مستلزم احتياط است تا برائت يقينى حاصل شود به حكم\r\n« الاحتياط سبيل النجاة »\r\nو  « فَاتَّقُوا اللَّهَ مَا اسْتَطَعْتُمْ »  و  « اتَّقُوا - اللَّهَ حَقَّ تُقاتِهِ »  ( از قوانين ج 2 ص 41 - خزائن ص 39 - كفايه ج 2 ص 120 ) و بالجمله فقها و اصوليان گويند اشتغال يقينى مستلزم اين است كه با انجام عملى برائت يقينى حاصل شود و\r\n\r\n","description":"","footnote":"","page_name":" 1454 ","page_number":70},
  {"content":"\r\n\r\nبه ظن و گمان و شك هم نتوان از برائت استفاده كرد .\r\n\r\nقاعِدَهء إحْسان\r\n- ( اصطلاح اصولى ) در كليات حقوقى آمده است :\r\nقاعده احسان كه مستفاد از آيه شريفه :  ما عَلَى الْمُحْسِنِينَ مِنْ سَبِيلٍ  است در بسيارى از موارد به آن تمسك مىشود مثلا اگر شخصى كه نزد او مالى امانت گذارده شده و مبلغى براى نقل آن به جائى كه ايمن باشد صرف كرده ، نظر به اين قاعده جا دارد آن را از امانت‌گذار مطالبه نمايد ، بلكه ممكن است گفته شود حق سعى و عمل نيز خواهد داشت زيرا عمل شخص در صورتى كه به قصد تبرع واقع نشده باشد محترم است و بايد براى آن عوضى باشد .\r\nو نيز مبنى بر اين قاعده ، شخصى كه حيوان ضاله را يافته حق دارد مصارفى را كه براى نگاه‌دارى آن نموده اگر صاحبش را يافت ازو مطالبه نمايد و الا از قيمت آن بعد از يك سال با مراجعه به حاكم استيفاء خواهد نمود .\r\n( كليات ص 142 )\r\n\r\nقاعِدَهء اشْتِغال\r\n- ( اصطلاح اصولى و فقهى ) و از قاعدهء اشتغال تعبير باصالت اشتغال و اصل شغل هم شده است و گاه استصحاب اشتغال و شغل گويند و تحقيق آنست كه ميان قاعدهء اشتغال و استصحاب فرق است چون در استصحاب علم تفصيلى سابق و شك تفصيلى لاحق شرط است و در قاعدهء استصحاب شرط نيست .\r\n( خزائن ص 39 - ص 31 - 273 )\r\n\r\nقاعِدَهء اقرار\r\n- ( اصطلاح اصولى ، فقهى ) قاعدهء كلى است كه اقرار عقلاء بر ضرر خود باشد به حكم « اقرار العقلاء على انفسهم جايز » و متبع است ( از عوائد الايام ص 170 ) و بنا بر اين قاعده هر كس بامرى كه بر ضرر خودش بود اقرار كند مسموع است .\r\n\r\nقاعِدَهء امْكانِ اخَسّ قاعِدَهء إمْكانِ اشْرَف\r\n- ( اصطلاحات فلسفى ) در كلمهء امكان بطور اختصار شرح داده شد كه حكماء باستناد قاعدهء امكان اشرف بسيارى از مسائل مربوط بفلسفه را حل كرده‌اند و وجود بسيارى از وسائط را ثابت كرده‌اند مفاد قاعده امكان اشرف آنكه هرگاه موجود ممكن اخس تحصل و وجود يافته باشد بالاستلزام بايستى موجود ممكن اشرفى قبل از آن موجود باشد كه علت آن باشد به اين بيان كه مشاهده مىكنيم كه موجودات طبيعى و جسمانيهء هستند و وجود دارند ، حال اگر گوئيم كه اين موجودات جسمانى بلا واسطهء از ذات حق و علت العلل صادر شده‌اند .\r\nاشكالاتى وارد مىشود . از جمله قاعده لزوم سنخيت ميان علت و معلول و ديگر توحيد و وحدت ميان علت و معلول و با توجه به آن اشكالات و اصول مسلم عقلى و حسى ، امور جسمانى طبيعى نتوانند از ذات مجرد بلا واسطه صادر شوند . و ديگر امور متكثره از واحد با لذات صادر نمىشوند در حال كه موجودات طبيعى متكثره موجودند پس از وجود ممكنات اخس به حكم قاعده امكان اشرف متوجه ميشويم ، كه بايد موجودات متوسطه مانند\r\n\r\n","description":"","footnote":"","page_name":" 1455 ","page_number":71},
  {"content":"\r\n\r\nعقول و نفوس طوليه و غيره صوادر اول و ثانى و ثالث باشند . و آنها وسائط و علل موجودات جسمانى باشند پس موقعى كه موجودات اخس ممكن بوده‌اند و موجود شده‌اند موجودات اشرف هم ممكن‌اند ، و لابد موجود شده‌اند و ممكن اشرف بايد اقدم باشد در مراتب وجود از ممكن اخس .\r\nاين قاعده را صدرا عكسا نيز صادق ميداند و گويد :\r\nهرگاه ممكنات اشرف موجود باشند ممكنات اخس هم بايد موجود شوند و همانطور كه از وجود موجودات اخس پى بوجود موجودات اشرف ميبريم ، كه عقول مجرده و نفوس و مثل معلقه و غيره باشد از راه عكس قضيه نيز ثابت مىشود كه موجودات اخس بعد از موجودات اشرف ميباشند . كه مراتب نازل وجودند و بعد از آنكه ثابت شد كه براى موجودات طبيعى و بسائط عنصرى عقل مدبر است در عالم مفارقات ثابت خواهد شد كه براى آنها نفس نباتى و حيوانى و قوت خيال موجود در عالم برزخ نيز هست .\r\nقاعدهء امكان اشرف را به اين طريق نيز ميتوان بيان كرد كه از موجود واحد ازلى الذات موجودات مناسب با او كه اشرف از موجودات طبيعىاند بايد صادر شود بطور الاشرف فالاشرف تا برسد بموجودات طبيعى و عكس قضيه از موجودات طبيعى بطور الاشرف فالاشرف متصاعدا ميرسيم بموجودات مجرد .\r\n187 - رسائل ص 352 - ج 3 ص 48 ) .\r\n( اسفار ج 3 ص 162 - 165 - ج شيخ اشراق كه مبتكر اين قاعده است گويد : « و هى ان الممكن الاخس اذا وجد فيلزم ان يكون الممكن الاشرف قد وجد قبل الاخس » ( ش ص 367 )\r\n\r\nقاعِدَهء اوَّليَّه\r\n- ( اصطلاح اصولى ) اصل اولى و قاعدهء اوليه كه بواسطهء اصل و دليل و خبر و روايات ديگر و يا قاعدهء ديگرى مخصوص و مقيد شده باشد رجوع به عسر و حرج شود .\r\n( از خزائن ص 148 )\r\n\r\nقاعِدَهء تَحْسين\r\n- ( اصطلاح كلامى ) قاعدهء تحسين يا حسن عقلى در بسيارى از اصول اديان به كار برده مىشود و قاعدهء لطف و جز آن مبنى بر قاعدهء تحسين است و همين طور استحسانات عقلى و دلائل عقليه ( از موافقات ج 1 ص 45 - خزائن ص 801 )\r\n\r\nقاعِدَهء تَسْليط\r\n- ( اصطلاح فقهى ، اصولى ) در كليات حقوقى آمده است :\r\nقاعده سلطنت كه مستفاد از حديث نبوى است\r\n« الناس مسلطون على اموالهم »\r\nو بر آن بسيارى از احكام مترتب مىشود .\r\nمثلا شخص مختار است در خانه خود كه هر تصرفى بنمايد و حتى ميتواند در ديوار خود پنجره به خانه همسايه باز كند و لو اينكه مشرف به آن باشد و همسايه حق منع او را ندارد مگر اينكه تصرف او مستلزم ضرر همسايه باشد كه در اين صورت نظر به اين كه قاعده لا ضرر حاكم بر قاعده سلطنت است ممنوع از خصوص آن تصرف خواهد بود .\r\nبلى در مورد تعارض ضررين جمعا\r\n\r\n","description":"","footnote":"","page_name":" 1456 ","page_number":72},
  {"content":"\r\n\r\nبين حقين بايد ملاحظه كرد كدام يك از دو ضرر خفيف‌تر است آن را تحمل كرده و ضرر اشد را رعايت نمود .\r\n( كليات ص 41 )\r\n\r\nقاعِدَهء سِعَه\r\n- ( اصطلاح اصولى ) مستند اين قاعده روايت\r\n« الناس فى سعة ما يعلمون »\r\nو  « لا يُكَلِّفُ اللَّهُ نَفْساً إِلَّا وُسْعَها »  مىباشد ( از خزائن ص 43 ) .\r\n\r\nقاعِدَهء سَلْطَنَة\r\n- ( اصطلاح اصولى ، فقهى ) قاعدهء\r\n« الناس مسلطون على اموالهم »\r\nمىباشد .\r\n\r\nقاعِدَهء ضَمان\r\n- ( اصطلاح اصولى ، فقهى ) قاعدهء كليهء ضمان است كه در موارد مختلف به كار رود ، مفاد جمله\r\n( كل عقد يضمن بصحيحه يضمن بفاسده و ما لا يضمن به صحيحه لا يضمن بفاسده »\r\nمىباشد مراد از ضمان در اصل و عكس قضيه اين است كه درك مضمون بر او است و بالجمله مراد لزوم تدارك است بعوض واقعى و يا مثل بر فرض عدم وجود عين و در عقد درست ضمان به اين معنى است كه اگر عقدى درست واقع شود و عوضين يا يكى از آنها قبل از قبض تلف شوند متبايعين ضامن‌اند كه تدارك كنند در مبيع و ثمن و لكن بعد از قبض ضمان در عقد درست ، بلا معنى است و در عقد فاسد اين است كه اگر متاعى در دست مشترى به عقد فاسد تلف شود ضامن است و در كليه عقود جارى است مأخذ آن\r\n« على اليد ما اخذت حتى تؤديه »\r\nمىباشد و بنا بر اين « عقد رهن ، وكالت ، مضاربه و عاريهء غير مضمونه » مفيد ضمان نيست چنان كه در صحيح آن ضمان نيست پس عين مستأجره مضمون نيست در صورتى كه فاسد واقع شود زيرا درست آن عقد ضمان ندارد و همين طور است در رهن .\r\n\r\nقاعِدَهء طَهارَت\r\n- مفاد اين قاعده\r\n« كل شىء طاهر حتى تعلم انه قذر »\r\nاست كه مفاد آن اين است كه هر امرى به حكم اوليهء خود طاهر و پاك است تا آنكه نجاست آن ثابت شود و در اين حدود است قاعدهء حليت كه گويد\r\n« كل شىء حلال حتى تعرف الحرام منه بعينه »\r\n( از كفايه ج 2 ص 165 )\r\n\r\nقاعِدَهء فَراغ و تجاوز\r\n- ( قواعد فقه ) از قواعد مهم فقهى است در اصول رشاد آمده است :\r\nمبناى اين دو قاعده احاديثى است كه دربارهء شك بعد از فراغ وارد شده‌اند و خلاصهء مفاد آنها از اين قرار است :\r\nهرگاه مكلف پس از فراغت از انجام عملى شك كند كه آيا آن عمل را بطور صحيح و كامل انجام داده يا خير ؟ اين شك در خور اعتناء نخواهد بود .\r\nاذا اخرجت من شىء و دخلت فى غيره فشكك ليس بشيء .\r\nاذا شككت فى شىء من الوضوء و قد دخلت فى غيره فشكك ليس بشيء انما الشك اذا كنت فى شىء لم تجزه\r\nفقهاى ما از اين شك شك بعدَ الفَراغ و شك بَعد التَّجاوز تعبير كرده‌اند بدين توضيح :\r\nدر موردى كه شك پس از خاتمهء عمل ، طارى شود و مرجع آن صحت و بطلان تمامت عمل من حيث المجموع باشد آن را شك بعد از فراغ و در موردى كه\r\n\r\n","description":"","footnote":"","page_name":" 1457 ","page_number":73},
  {"content":"\r\n\r\nشك در اثناء عمل يعنى پس از اتمام جزئى و تجاوز بجزئى ديگر عارض گردد و مرجع آن اتيان و عدم اتيان جزئى از اجزاء طىشدهء آن عمل باشد آن را شك بعد از تجاوز ناميده‌اند . مثلا اگر شك مزبور بعد از خاتمه صلاة پديد آيد يعنى مصلى پس از اتمام صلاة و تحصيل فراغ از آن ، شك كند كه آيا آن صلاة را صحيحا و در حال طهارت انجام داده يا اينكه در موقع اداى آن فاقد طهارت لازمه بوده است ؟ اين شك ، شك بعد از فراغ است . ولى اگر اين شك در اثناء نماز پديد آيد يعنى مصلى مثلا در آغاز ركعت دوم شك كند كه آيا ركوع ركعت اول را بجا آورده يا خير ؟ اين شك ، شك بعد از تجاوز است .\r\nدر مقام بيان تفاوت بين فراغ و تجاوز تعبيرات ديگرى نيز شده ولى صحيحترين آنها تعبير فوق مىباشد .\r\n( اصول رشاد ص 267 - 266 )\r\n\r\nقاعِدَهء فَرعيَّه\r\n- ( اصطلاح فلسفى ) بيان شد كه فلاسفه گويند ثبوت چيزى براى چيزى ديگر فرع ثبوت مثبت له مىباشد زيرا مادام كه مثبت له خود موجود نباشد چگونه ميتوان چيزى را به او نسبت داد ، نهايت مثبت له يك وقت در خارج موجود است و يك وقت در ذهن اعم از آنكه محمول از نوع خارج محمول باشد .\r\nيا محمول بالضميمه ، مثلا « قضيه انسان حيوان است » حيوانيت از ذاتيات انسان است كه حمل بر آن شده است و اين حمل اعم است از خارج و ذهن و مثبت له كه انسان است در قضيه ذهنيه بايد در ذهن حاضر شود تا حيوانيت به دو نسبت داده شود و در قضيهء خارجيه . در خارج گو اينكه حيوانيت از انسان جدا نشود و در قضيه « آتش حار است » كه يك قضيهء خارجيه است يعنى آتش خارجى منشأ حرارت است نه ذهنى و بايد آتش موجود باشد تا منشأ حرارت باشد و بتوان حرارت را بر آن حمل كرد و در قضيه « المعدوم لا يعاد » كه موضوع و محمول هر دو ذهنى هستند ، نيز بايد امرى در ذهن تصور شود بنام معدوم و امر ديگرى بنام عدم عود و يكى بر ديگرى نسبت داده شده و در هر حال مفاد قاعدهء فرعيه اين است كه ثبوت امرى براى امر ديگر مستلزم ثبوت و وجود مثبت له است اعم از ذهن و خارج . اگر اتصاف خارج باشد مثبت له در خارج موجود باشد و اگر ذهن باشد مثبت له بايد در ذهن باشد و در قضاياى سلبى اعم از آنكه سالبه بانتفاء موضوع باشد يا نه بايد امرى در ذهن متصور شود و امرى ديگر بدان نسبت داده شود اين قاعده را بصور مختلف بيان كرده‌اند بدين قرار « ثبوت شىء لشيء متفرع على وجود المثبت له - ثبوت الشيء لشيء متفرع على ثبوت المثبت له فى ظرف الاتصاف - ثبوت شىء لشيء مستلزم لثبوت المثبت له - ثبوت شىء لشيء متفرع على ثبوت ذلك الشيء فى نفسه » ( از رسائل صدرا ص 115 - اسفار ج 1 ص 9 - شرح منظومه ص 110 ) .\r\n\r\nقاعِدَهء قُرعَه\r\n- ( اصطلاح فقهى ) كه مفاد آن اين است كه در هر امر مشكلى و مجهولى بايد متوسل بقرعه شد به حكم\r\n« القرعة لكل امر مشكل - كل مجهول\r\n\r\n","description":"","footnote":"","page_name":" 1458 ","page_number":74},
  {"content":"\r\n\r\nففيه القرعه »\r\n( از عوائد الايام ص 223 )\r\n\r\nقاعِدَهء لا ضَرَر\r\n- ( اصطلاح فقهى ) مستند اين قاعده روايت « و لا ضرار » و آيات  وَ لا تُمْسِكُوهُنَّ ضِراراً لِتَعْتَدُوا  و  لا تُضآرُّوهُنَّ لِتُضَيِّقُوا عَلَيْهِنَّ  و  لا تُضَارَّ والِدَةٌ بِوَلَدِها  است كه ما حصل مفاد آن اين است كه هيچ كس در هيچ حال حق ندارد به ديگرى ضرر و زيان رساند ، نه در اموال و نه در امور معنوى و مادى ديگر و قانون و حكم ضررى در اسلام وضع نشده است و هر يك از احكام را منافعى است و مانند زكات و خمس و حج را نيز منافع مهم اجتماعى است و باستناد همين قاعده خيار در معاملات غبنى و بيع معيوب و جز آنها ثابت است ( از رسائل ص 325 - 326 قواعد ص 8 - كفايه ج 2 ص 265 )\r\n\r\nقاعِدَهء لُطْف\r\n- ( اصطلاح كلامى ) اين قاعده كلامى است و بدان اثبات نبوت عامه كنند ما حصل آنكه بر خدا لازم است كه بندگان را هدايت كند و راه سعادت را به آنها بنماياند و انزال كتب و ارسال رسل لطف است و باستناد همين لطف است كه بايد مسائل حلال و حرام و راه روشن زندگى را به بشر بنماياند ( از رسائل ص 28 ) رجوع بفرهنگ علوم عقلى شود .\r\n\r\nقاعِدَهء مَيْسُور\r\n- ( اصطلاح فقهى ) و مفاد اين قاعده اين است كه امورى كه براى بشر ميسور است نتواند ترك كند باستناد آنكه برخى آنها ميسور نيست و گفته‌اند « الميسور لا يسقط بالمعسور - ما لا يدرك كله لا يترك كله و اذا امرتكم بشىء فاتوا منه ما استطعتم »\r\n\r\nقاعِدَهء نَفى ضَرَر\r\n- ( اصطلاح فقهى ) و همان قاعدهء لا ضرر است و بجز روايت\r\n« لا ضرر و لا ضرار »\r\nروايات ديگرى است مانند\r\n« من اضر بشىء من طريق المسلمين فهو له ضامن »\r\nو\r\n« ان الجار كالنفس غير مضار و لا آثم »\r\nرجوع به قاعدهء لا ضرر شود .\r\n\r\nقاعِدَهء نَفىِ عُسْر و حَرَج\r\n- ( اصطلاح فقهى ) و مستند اين قاعده آياتى است مانند  لا يُكَلِّفُ اللَّهُ نَفْساً إِلَّا وُسْعَها ،  و  رَبَّنا وَ لا تَحْمِلْ عَلَيْنا إِصْراً كَما حَمَلْتَهُ عَلَى الَّذِينَ مِنْ قَبْلِنا  - و  ما يُرِيدُ اللَّهُ لِيَجْعَلَ عَلَيْكُمْ مِنْ حَرَجٍ  -  يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ  -  وَ ما جَعَلَ عَلَيْكُمْ فِي الدِّينِ مِنْ حَرَجٍ  كه مفيد احكام ثانويه‌اند و اخبار و روايات ديگر كه گويد اعمال عسرى كه مستلزم تحمل مشقت غير عادى است منفى است در شرع .\r\n( از رسائل ص 118 - 109 - عوائد الايام ص 57 )\r\n\r\nقاعِدَهء نور و ظُلمت\r\n- ( اصطلاح فلسفى ) طريقهء حكمت اشراق مبتنى بر قاعدهء نور و ظلمت است . كه گويند موجودات يا نور محض و يا ظلمت محض و يا نورانى و يا ظلمانىاند و بالاخره در مقابل مجردات و ماديات نور و ظلمت گويند ( اسفار ج 3 ص 4 ، 3 ) .\r\n\r\nقاعِدَهء الواحِد\r\n- ( اصطلاح فلسفى ) قاعده الواحد لا يصدر عنه الا الواحد عبارت از قاعدهءايست كه بدان ثابت كنند كه از موجود واحد غير از واحد نتواند صادر شود رجوع به اول ما خلق و اول ما صدر\r\n\r\n","description":"","footnote":"","page_name":" 1459 ","page_number":75},
  {"content":"\r\n\r\nو ارتباط حادث بقديم شود ( از اسفار ج 3 ص 13 ، 150 ، 16 ش ص 367 ) .\r\n\r\nقاعِدَهء يَد\r\n- ( اصطلاح فقهى ) و يكى از قواعد كليه است كه گفته‌اند مقتضى « يد » ملكيت است مادام كه بينه و دليلى خلاف آن را ثابت نكند باستناد رواياتى از جمله\r\n« من استولى على شىء منه فهو له »\r\nو بالجمله وضع يد بر مالى بشاهد حال دليل بر ملكيت است مگر آنكه دلائلى بر غصب يا تصرف عدوانى بودن آن موجود باشد .\r\n( از عوائد الايام ص 254 - خزائن ص 75 - قواعد شهيد ص 351 ) .\r\n\r\nقاعِدَهء يَقين\r\n- ( اصطلاح فقهى ) و مفاد\r\n« لا تنقض اليقين بالشك و لكن تنقضه بيقين آخر »\r\nاست كه مأخذ استصحاب است .\r\n( از قواعد شهيد ص 57 )\r\n\r\nقافِيَه\r\n- ( اصطلاح ادبى ) و قافيه در لغت از پى رونده را گويند و در اصطلاح عروضيان كلمه آخر شعر را گويند كه گاه سجع آخر بيت است ( از المعجم ص 23 - كشاف ص 1239 - دره ص 46 ) .\r\n\r\nقامَت\r\n- ( اصطلاح عرفانى ) قامت سزاوارى پرستش را گويند كه هيچ كس را جز خداى سزاوار نيست و قامت سرا هم گويند .\r\n\r\nقانُون\r\n- ( اصطلاح منطقى ) كلمهء قانون لغت يونانى و به معناى مسطره ( خط كش ) است و در اصطلاح عبارت از قاعده و قضيه كليه است كه از و علم باحوال جزئيات موضوع آن دانسته شود رجوع به قاعده شود ( دستور العلماء ج 3 ص 51 ) .\r\n\r\nقاهِر\r\n- ( اصطلاح فلسفى ) كلمهء قاهر بطور مطلق در حكمت اشراق نور الانوار و واجب الوجود است و انوار قاهره طوليه عقول مجرده طوليه‌اند .\r\n( مجموعه دوم مصنفات ص 122 ، 147 ) .\r\n\r\nقاهِرُ الأعْلى الطُّولى\r\n- ( اصطلاح فلسفى ) مراد از قواهر اعلون انوار مجرده طوليه و قاهر اعلى نور اقرب و اول ما صدر است ( مجموعه دوم ص 165 ) .\r\n\r\nقاطيغُورِياس\r\n- ( اصطلاح منطقى ) اين لفظ يونانى الاصل بوده و بمعنى مقولات است ( اخوان ج 1 ص 325 ) .\r\n\r\nقَبائِلُ الثَّلث\r\n- ( اصطلاح عرفانى ) مراد از قبائل الثلث نفس حيوانى ، شهوانى و ناطقه است .\r\n( اخوان ج 1 ص 325 ) .\r\n\r\nقُبح عِقابِ بلا بَيان\r\n- ( اصطلاح فقهى ) كه مفاد آن اين است كه هر حكمى كه بر بندگان بيان نشده باشد خدا نتواند عبد را بر آن مؤاخذه كند به حكم\r\n« ما حجب الله علمه عن العباد فهو موضوع عنهم »\r\nچون تكليف به مجهول محال و زشت است ( ز رسائل ص 199 - كفايه ج 2 ص 179 ) .\r\n\r\nقَبْض\r\n- ( اصطلاح فقهى و عرفانى ) و در لغت اخذ مطلق يا گرفتن با دست بود و در معاملات قبض در غير منقول تخليه مبيع است و در منقول نقل است به كيل و وزن و تحويل بيد و گفته‌اند در حيوان نقل بيداست و در مكيل و موزون كيل و وزن است و در ثوب وضع در دست\r\n\r\n","description":"","footnote":"","page_name":" 1460 ","page_number":76},
  {"content":"\r\n\r\nاست و همين طور در جواهر نقل است كه وضع در دست باشد و بالجمله استيلا دادن طرف است و آن در امور مختلف متفاوت است ( از كشاف ص 1198 ) در عروض اسقاط حرف پنجم ساكن است چنان كه از مفاعلين ياء و از فعولن نون ساقط شود .\r\n( از المعجم ص 43 ) .\r\nدر عرفان قبض و بسط دو حالت‌اند كه در مرتبت بعد از ترقى عبد از حالت خوف و رجا است و قبض براى عارف بمنزلت خوف است براى مستأنف و بسط براى عارف بمنزلت رجا است براى مستأنف ( رسالهء قشريه ص 32 ) .\r\nكاشانى گويد مراد از قبض انتزاع حظ است از قلب به جهت امساك و قبض حال سرور از او و مراد از بسط اشراق قلب است بلمعان نور حال سرور .\r\nو سالك طريق حق چون از مقام محبت عام بگذرد و باوائل محبت خاص رسد داخل در زمرهء اصحاب قلوب و ارباب احوال شود و حال قبض بر دل او فرود آمدن گيرد و « مقلب القلوب » قلب او را همواره ميان اين دو حالت متعاقب و متناوب منقلب ميدارد تا به كلى حظوظ او را ازو قبض كند و از نور خودش منبسط گرداند گاهى در قبضهء قبضش تنك بفشارد تا نضارت وجود حظوظى ازو مترشح گردد و گاهى در ميدان بسطش عنان فرو گذارد تا مراسم عبوديت و اخلاص بپاى ميدارد ( مصباح الهدايه ص 424 ) و قبض و بسط از جملهء احوالند و مبتديان را از آن نصيبى نباشد و منتهيان از آن گذشته باشند و لاجرم مخصوص متوسطان است\r\n در محبت چون زدى گام نخست * قبض و بسط از گردش احوال تست\r\nهر فتوحى كز بر جانان رسد * بيدلان را مژده درمان تست\r\nبشكفد گلها ز باغ خوشدلى * روى دل گردد ز انده صيقلى\r\nدل ز شادى چون شود مست و خراب * نفس را بوئى رساند از شراب \r\nو قبض و بسط دو حالت‌اند كه تكليف بنده از آن ساقط است  « وَ اللَّهُ يَقْبِضُ وَ يَبْصُطُ »  و چنان كه آمدنش بكسب نباشد رفتنش بجهد نه .\r\nو قبض قبض قلوب است و بسط عبارت بود از بسط قلوب اندر حالت كشف و اين هر دو از حق است .\r\nقبض و بسط در يد خداست ، كار او دارد و حكم او راست ، يكى را دل از شناخت خود در بند دارد ، يكى را در انس با خود به روى بگشايد ، يكى در مضيق خوف حيران ، يكى در ميدان رجاء شادمان ، يكى از قهر قبض وى هراسان ، يكى بر بسط وى نازان ، يكى بفضل خود نگرد ، در زندان قبض بماند ، يكى بفضل حق نگرد ، بر بساط طرب آرام گيرد ، پير طريقت گفت : گهى به خود نگرم گويم : از من زارتر كيست ؟\r\nگهى به تو نگرم بگويم از من بزرگوارتر كيست ؟\r\n گاهى كه به طينت خود افتد نظرم \r\n\r\n","description":"","footnote":"","page_name":" 1461 ","page_number":77},
  {"content":"\r\n\r\n گويم كه من از هر چه بعالم بترم * چون از صفت خويش درگذرم\r\nاز عرش همى بخويشتن در نگرم \r\n( عده ج 1 ص 604 )\r\n\r\nقَبْضِ ثَمَن و مُثمَن\r\n- ( اصطلاح فقهى ) در معاملات قبض و اقباض مبيع و بهاء لازم است در معتقد الاماميه آمده است :\r\nو چون ايجاب و قبول حاصل شد ، و بايع را اختيار نباشد ، واجب بود كه مبيع تسليم كند ، اگر مؤجل نباشد . كه اگر تسليم نكند ، و هلاك شود ، از مال وى بود .\r\nو اگر مشترى قبض كند ، و بيع لازم شود ، از مال مشترى باشد .\r\nو قبض در آنچه نقل او ممكن نباشد ، آن را با مشترى گذارد ، و اگر ممكن باشد ، آن را نقل بايد كرد .\r\nو اگر چيزى بمرابحت خريده باشد ، روا نباشد كه آن را بسود فروشد تا آنگه كه مشترى را به آن خبر دهد .\r\nو اگر بفروشد اعلام ناكرده ، بيع صحيح باشد ، اما مشترى مخير باشد ميان آنكه بهاء آن نقد بدهد ، و ميان آنكه رد كند بعيب ، زيرا كه در بها تدليس است .\r\nو اگر بعد از آنكه بيع لازم نباشد از بها مشترى را چيزى كم كرده باشد ، چون خواهد كه بمرابحت فروشد ، لازم نباشد وى را آن از بها كم كردن .\r\nو اگر خواهد كه اجرت گازر ، يا رنگرز ، يا علم‌گر ، حساب كند ، گويد كه اين بر من به چند من است ، نگويد كه به چندين خريده‌ام .\r\nو اگر به شرط حكم بايع يا مشترى بيع كند ، آن بيع فاسد بود ، للجهالة بالثمن ، از براى آنكه بها معلوم نيست .\r\nو اگر راضى شوند ، حكم مشترى ، به قيمت و بيشتر از قيمت ، نافذ باشد ، و حكم بايع به قيمت و كمتر از قيمت .\r\nو بيع چيزى معلق به دو اجل ، و دو بها ، باطل است ، چنان كه تا يك ماه مثلا بيك دينار ، و تا دو ماه بيك دينار و دانگى .\r\nاگر راضى شوند به اين بيع ، بايع را بود كمترين به بيشتر بها و اجل .\r\nو اگر بفروشد چيزى كه بيع او صحيح بود با چيزى كه بيعش فاسد بود در يك صفقت ، مشترى اگر خواهد ، هر دو را رد كند ، و اگر خواهد ، نگاه دارد آنچه بيعش صحيح بحصهء او از بها براى بيع ، يكى چون باطل باشد ، به حساب آن از بها ساقط شود ، و بايع را اختيارى نباشد ، زيرا كه بيع از جهت او ثابت است .\r\nو اگر درخت فروشد ، ميوهء آن درخت در بيع داخل نباشد ، و همچنين اگر زمين فروشد ، زرع داخل نباشد ، مگر به شرط .\r\nو در حقوق سراى ، داخل باشد هر چه ثابت بود در آنجاى از درخت ، و كليد دان ، و سنگ آسياى زيرين بىخلاف .\r\nو بنزد اين طائفه ، سنگ زبرين هم ، در بيع داخل باشد ، و كليد ، زيرا كه از جملهء حقوق سر است .\r\nو اگر كسى را بخرد كه نكاحش بر وى حرام باشد ، در حال آزاد گردد .\r\n( معتقد الاماميه ص 356 ، 357 ) مبيع در دست بايع امانت است و بايد آن را به صاحبش تسليم كند و همچنين است ثمن نزد مشترى و هر يك از طرفين مكلف است تكليف خود را در باب تسليم\r\n\r\n","description":"","footnote":"","page_name":" 1462 ","page_number":78},
  {"content":"\r\n\r\nانجام دهد و دليلى بر لزوم مبادرت و سبقت احد طرفين بر ديگرى وجود ندارد . پس اگر يكى از آنها سبقت گرفت ديگرى نيز بايد تسليم نمايد .\r\nاگر در امر تسليم ، كار باختلاف كشيد حاكم آنها را مجبور به تقابض خواهد نمود ، و بعضى توهم كرده‌اند وقتى عقد تمام شد مشترى بايد اول ثمن را به بايع تسليم نمايد و پس از آن بايع ، مبيع را به مشترى . و بعضى بر عكس مىگويند تا بايع مبيع را تسليم نكند مستحق قبض ثمن نخواهد بود .\r\nو حق اين است كه با حصول ملكيت در زمان واحد براى هر يك نمىشود تكليف مبادرت را بيكى از آنها بالخصوص توجه داد .\r\nمسأله قبض از مهمات مسائل بيع است و بر حسب آنچه بين فقهاء فريقين شايع است قبض به تخليه تفسير شده و اين تفسير از غرائب است زيرا تخليه خواه ز طرف بايع باشد نسبت به مبيع يا از طرف مشترى باشد نسبت به ثمن ، قبض بر آن صادق نيست و نمىشود عمل شخصى را به عمل ديگرى تفسير نمود و تخليه بامر عدمى بيشتر شباهت دارد تا بامر وجودى زيرا تخليه عبارت است از عدم منع يا عدم وجود مانع ، پس نمىشود آن را تفسير به امر وجودى قرار داد .\r\nهر يك از بايع و مشترى مكلف بقبض و اقباضند يعنى بايع مكلف است كه مبيع را تسليم نموده و در مقابل ثمن را بگيرد و مشترى مكلف است به تسليم ثمن و تسليم مبيع و ثمن محقق نمىشود مگر اينكه عوضين بقبض طرفين درآيد . ( كليات حقوقى ص 90 ) در كليات حقوقى آمده است :\r\nوقتى عقد بيع با شرائط معتبره تحقق يافت مبيع مال مشترى مىشود و ثمن مال بايع و هر يك از آنها مكلف است كه به طرف مقابل مالى را كه به او انتقال يافته تحويل نمايد .\r\nپس قبض و اقباض يعنى تسليم و تسلم از آثار و ثمرات عقد است نه آنكه از اركان و مقومات آن باشد فقط در بعض موارد مثل بيع صرف نسبت بنقدين و بيع سلم نسبت به ثمن و مثل هبه دليل خاص دلالت دارد بر اينكه ملكيت در آنها بدون قبض حاصل نمىشود . اما در موارد ديگر بيع به مجرد عقد حاصل مىشود .\r\n( كليات ص 89 ) تماميت عقود مجانى از قبيل هبه و وقف و سكنى و رقبى و عمرى بقبض است و در امثال اين عقود قبض شرط صحت است نه شرط لزوم . پس اگر شخص چيزى را به ديگرى ببخشد تا وقتى آن را بقبض او نداده است اثرى نخواهد داشت .\r\n( كليات حقوق ص 11 ) و صدق اقباض در مورد اشيائى كه خريد و فروش آنها به وزن يا عدد مىباشد به اين است كه هر يك از طرفين نسبت به آنچه به او انتقال يافته و مالك آن شده استيلاء يابد .\r\nو لكن بموجب ادله مخصوصى وزن كردن طعام بتقاضاى مشترى در صدق قبض و اقباض كافى است . پس اگر بعد از وزن تلف شود آن به عهده مشترى است و بر بايع چيزى نيست . و اگر ادله خاصه نمىبود تا آن را به محلى كه مشترى تعيين كرده انتقال نداده باشند قبض و اقباض\r\n\r\n","description":"","footnote":"","page_name":" 1463 ","page_number":79},
  {"content":"\r\n\r\nتحقق نمىيافت .\r\nبهر حال قبض كه در نتيجه آن بايع از ضمان برائت حاصل مىكند عبارت است از تسلم و استيلاء كه فعل مشترى است نه تخليه كه فعل بايع باشد .\r\nشارع راجع بقبض اصطلاح خاصى ندارد بلكه مقصود از قبض همان معنى حرفى است كه آن معنى جامع جميع افراد قبض است .\r\nممكن است در بعض موارد تحقق قبضى مشكوك باشد در چنين صورتى مقتضاى استصحاب عدم ترتب آثار قبض است . مثلا وقتى شخصى روغنى خريده و بايع آن را در ظرفى كه متعلق به مشترى است بريزد و اتفاقا ظرف سوراخ باشد و روغن از زير ظرف بدون التفات و تفريطى به زمين رود در چنين صورتى ممكن است از جهت اينكه ريختن روغن در ظرف مشترى تسليم است ضمانى بر بايع نباشد يا چون هنوز براى مشترى استيلائى حاصل نشده داخل در تلف قبل از قبض بوده و به اين لحاظ ضمان آن به عهده بايع باشد .\r\nمثال ديگر اگر فروشندهء به خريدار بگويد افسار اسب را بگير و آن را از دست رها كند و قبل از آنكه مشترى آن را بگيرد يا بر آن سوار شود اسب فرار كند يا تلف شود در امثال اين موارد مسأله مبنى است بر اينكه برائت بايع از ضمان آيا منوط است فقط به تسليم بايع يا به تسليم بايع و تسلم مشترى نيز . و همچنين تسلم مشترى به مجرد تسليط و تمكين بايع حاصل مىشود يا علاوه بر اين محتاج است بعنايتى از طرف كه بتخليه تنها حاصل مىشود و گاه تحقق پيدا نمىكند مگر اينكه طرف مقابل آنچه را كه به او انتقال يافته بدست آورده باشد .\r\nو همچنين قبض گاه به مجرد حصول اطلاع به اين كه طرف مقابل مورد معامله را تخليه گرد حاصل مىشود و گاه صدق قبض موقوف است بر اينكه آن را بدست آورد پس قبض و اقباض باختلاف اشيائى كه مورد معامله واقع ميشوند مختلفند و جامع همه اقسام و اشكال مختلفه در مورد قبض سلطنت و استيلا يافتن بر چيزى است كه بموجب معامله به او اختصاص يافته . و در مورد اقباض ، جامع همه انواع اقباض تسليط و تمكين است .\r\nتسليط گاه به صرف تخليه تحقق مىيابد و گاه محتاج به چيز ديگرى است . و چون انواع محقق قبض و اقباض مختلفند در تعبير فقهاء نيز اختلاف حاصل شده و كلماتشان خالى از تشويش نيست و هر كدام به جهتى نظر داشته و اين از باب اشتباه مصداق است بمفهوم و براى هر يك از قبض و اقباض مفهوم واحدى است و اختلاف و تعدد در مصاديق آنهاست مثلا اقباض در اراضى زراعتى به تخليه و اعلام به مشترى است كه اراضى فارغ و تخليه شده است . به اين اعلام اقباض و تسليط بايع تحقق خواهد يافت چنان كه علم مشترى و سكوتش محقق تسلم و قبض او است خواه تصرفى در آن كرده باشد يا نه و لكن اين مقدار در امثال خانه و دكان و كاروانسرا و باغ شايد كافى نباشد و محتاج باشد به اين كه كليد هم به او داده شود . چنان كه علم مشترى به تفريغ و تخليه ، كافى در صدق تسليم و قبض\r\n\r\n","description":"","footnote":"","page_name":" 1464 ","page_number":80},
  {"content":"\r\n\r\nنبوده بلكه محتاج است به اين كه كليد را هم گرفته و يا به نحوى از انحاء در اين امكنه تصرفى كرده باشد .\r\nو همچنين در صدق اقباض نسبت به امتعه و وجوه نقدى رفع يد تنها كافى نبوده بلكه موقوف است به اين كه آنها را تحت استيلاء و تصرف طرف مقابل در آورده باشد .\r\nاقباض در مورد حيوان به دادن افسار است بدست طرف مقابل و قبض بگرفتن افسار است اگر مبيع شخصى در خارج از محل وقوع عقد باشد و متبايعين با علم به آن محل تحويل را معين ننمايند مقتضاى اطلاق تسليم مبيع است در محل وجود مبيع مگر اينكه قرينه يا ترتيب متداول بين متعاملين اقتضاء ديگرى داشته باشد .\r\nو با جهل متبايعين يا مشترى بوجود مبيع در خارج ، مقتضاى اطلاق تسليم مبيع است در محل وقوع عقد .\r\nاما ثمن اگر كلى باشد جاى پرداخت آن محل وقوع عقد است . و اگر شخصى است حكم مبيع شخصى را خواهد داشت .\r\nو در عين حال بايع با جهل به بودن ثمن شخصى در خارج از محل وقوع عقد ، حق فسخ معامله را نيز خواهد داشت .\r\n( كليات ص 94 ) .\r\nدر مبيع بهر حال اگر مشترى بر آن استيلاء يافته و تحت تصرف او درآيد . اقباض حاصل و مسأله خالى از اشكال است و هر حكمى ديگر محتاج است به تتبع و استقراء نصوص و كلمات فقهاء ، مع الوصف بعيد به نظر مىآيد كه ضمان يا عدم ضمانش منوط به عمل شخص ديگر و يا ترك آن باشد . ( كليات ص 91 ، 93 )\r\n\r\nقَبْضِ مَنافِع\r\n- ( اصطلاح فقهى ) در برابر قبض عين است قبض در اجاره اولا و بالذات متعلق بمنافع است نهايت چون استفادهء از منافع به اين است كه عين مستأجره اقباض شود قهرا قبض منافع به قبض عين خواهد بود .\r\nچون قبض منافع در اجاره تدريجى است و قبض عين كافى در حصول آن نبوده بلكه محتاج است بانقضاء مدت اجاره لذا اگر منافع در خلال مدت به حالت عطالت افتد مثل دكانى كه شخص آن را براى صنعت مخصوصى اجاره كرده باشد و آن از رواج و رونق افتاده و دكان بسته شده باشد عروض به چنين كسادى بمنزلهء تلف قبل از قبض بوده و بقول مشهور موجب انفساخ عقد است نسبت بمدتى كه عين مستأجره به حالت عطالت افتاده و قابل استيفاء منفعت نبوده و بقول سيد در عروه موجب انفساخ قهرى است در تمام مدت .\r\nو مشهور شايد نظرشان بانحلال عقد واحد بعقود متعدده و يا انفساخ عقد از حين طريان مانع بوده و سيد به بساطت عقد و يا انفساخ آن از حين عقد نظر داشته است .\r\n( كليات حقوقى ص 137 )\r\n\r\nقَبْل\r\n- ( اصطلاح فلسفى و ادبى ) در معنى ادبى رجوع به اضافه شود .\r\nدر معنى فلسفى ابن رشد گويد قبل و بعد از فصول زمانند و هر مبدئى كه نزديك به مبدأ محدود باشد قبل گويند .\r\n( تفسير ص 570 - تهافت التهافت ص 78 ) . رجوع به تقدم شود\r\n.\r\n\r\n","description":"","footnote":"","page_name":" 1465 ","page_number":81},
  {"content":"\r\n\r\n\r\nقَبْليَّتِ دَهرى قَبليَّتِ مُكَمِّمَه قبليت سرمدى\r\n( اصطلاحات فلسفى ) مراد تقدم دهرى و سرمدى و زمانى است رجوع به تقدم شود .\r\n\r\nقَبُول\r\n- ( اصطلاح فلسفى ) قبول بمعنى پذيرش و در اصطلاح فلسفه پذيرش اثر فاعل است كه متأثر و پذيرنده و را قابل گويند و مؤثر را فاعل . صدر الدين گويد : قابل دو است يكى قبول بمعنى انفعال تجددى و ديگرى قبول بمعنى مطلق اتصاف .\r\n( اسفار ج 2 ص 36 - تهافت التهافت ص 467 ) . رجوع شود بقابل .\r\n\r\nقبله\r\n- ( اصطلاح فقهى و عرفانى ) و مكانى است كه كعبه در آن واقع است و براى نماز نمازگزاردن در مكه قبله ، جهت حقيقتى كعبه‌ايست از اطراف و جهت اضافى است براى كسانى كه دور باشند و آن را نه بينند .\r\n( از شرح لمعه ص 64 - عروة ص 204 ) .\r\nدر معتقد الاماميه آمده است :\r\nهر كه خانهء كعبه را بيند بر وى واجب بود روى بكعبه آوردن ، و هر كه خانه را نبيند و مسجد را بيند واجب بود كه روى به مسجد آورد ، و اگر مسجد را نبيند واجب بود كه روى به جهتى آرد كه مسجد در آن جهت بود .\r\nدليلش اجماع است ، و قول خداى تعالى :  وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ  .\r\nو علم به جهت واجب است ، و اگر علم متعذر بود غلبهء ظن بجاى علم بود ، و اگر با امكان علم بر ظن عمل كند روا نباشد ، زيرا كه وى را فرموده‌اند در نماز روى به قبله آوردن . و هر كه به ظن و گمان روى به قبله آرد ، نماز كند ، بر آنكه فرموده‌اند نماز نكرده باشد . و هر چه نه بر وجه مامور باشد ، مجزى نباشد . و چون امكان عملش نباشد ، به گمان روى به جهتى آرد و نماز كند ، آنگه معلوم گردد كه قبله در غير آن جهت بود ، اگر وقت باقى باشد ، نماز با سر گيرد ، و اگر گذشته باشد قضا نبايد كرد ، مگر كه پشت بر قبله نماز كرده باشد ، آنگه قضا بايد كردن ، چون وقت گذشته باشد .\r\nو هر كه نداند كه قبله در كدام جهت است و گمانش نيز نباشد به جهتى ، يك نماز را چهار بار بايد كرده هر بارى روى به جهتى آرد .\r\n( رجوع شود به معتقد الاماميه ص 211 ، 212 ) در معنى عرفانى قبله محبوب و مطلوب و مرجع و مآل حقيقى است و توجه بذات واحد حقيقى است .\r\n بيا كه قبلهء ما گوشهء خراباتست * بيار درد كه عاشق نه مرد طاماتست\r\nبا دو قبله در ره توحيد نتوان رفت راست * يا رضاى دوست بايد يا هواى خويشتن \r\nحسين منصور اشارتى كرد به آن قبلهء مترسمان و گفت « سلم المريدون الى كل ما يريدونه » مريدان را بمرادهايشان در رساندند و هر كس را با معشوق خود بنشاندند و\r\n\r\n","description":"","footnote":"","page_name":" 1466 ","page_number":82},
  {"content":"\r\n\r\nحقيقت اين كار آنست كه همهء خلايق ، دعوى دوستى حق كردند و هيچ كس نبود كه نخواست كه بدرگاه او كسى نباشد ، پس همه دعوى دوستى حق كردند ، ايشان را به محك ابتلاء زد تا ايشان را بايشان نمايد ، چيزى در ايشان انداخت و آن را قبلهء ايشان كرد ، تا روى به آن آوردند در يكى مالى ، در يكى جاهى ، در يكى جفتى ، در يكى شاهدى در يكى علمى ، در يكى تفاخرى ، در يكى زهدى ، در يكى عبادتى اين همه در ايشان انداخت ، تا خلق به آن مشغول شوند و هنوز كسى حديث او نكرده ، راه او از خلق خالى بماند ، از اين رو سلطان طريقت گفت : شرب ميشناسم ، اما فاخوردن نمىدانم دل تشنه و از آرزوى قطرهء مىزارم من در طلب دريايم بهزار چشمهء وجودى گذر كردم ، تا بود كه دريا دريابم .\r\n( از عده ج 1 ص 412 - 481 ) بو سعيد بو خير بوقت نزع چون سر عزيز بر بالين مرگ نهاد ، گفتندش اى شيخ قبلهء سوختگان بودى ، مقتداى مشتاقان و آفتاب جهان ، اكنون كه روى به حضرت عزت نهادى ، اين سوختگان را وصيتى كن ، كلمهء گوى تا يادگار باشد .\r\nكمال خجندى گويد :\r\n گر به مسجد نروم قبلهء من روى تو بس * بعد از اين گوشهء محراب من ابروى تو بس \r\nخاقانى گويد :\r\n دو قبله نيست روا ، يا صلاح يا باده * سر صلاح ندارم بسوى باده بيار \r\nو گفته‌اند « اللّه قبلة النية و النية قبلة القلب و القلب قبلة البدن و البدن قبلة الجوارح و الجوارح قبلة الدنيا » ( طبقات ص 258 )\r\n\r\nقُبَّةُ الدَّيهور\r\n- ( اصطلاح فلسفى ) مراد فلك الافلاك است ( از مجموعهء دوم مصنفات ص 247 )\r\n\r\nالقُبَّة\r\n- ( اصطلاح هيئت و نجوم ) عبارت از اكليل جنوبى بود آن را بنام ادحى النعام نيز خوانند و افسر جنوبى هم گويند .\r\nرجوع باكليل شود .\r\nاين كلمه در ادبيات منثور و منظم فارسى و عربى بسيار آمده است هم به صورت قبه و هم بصور اكليل .\r\n( از التفهيم ص 106 ) در باب قبه الارض ابو ريحان گويد ميانگاه طول است ميان مشرق و مغرب در ربع مسكون و گاه گويند كه او را عرض نيست تا بر خط استواء شود ( از التفهيم ص 193 ) .\r\n\r\nقُبَّةُ الزَّرقاء\r\n- ( هيئت و نجوم ) .\r\nمنظور آسمان است كه گنبد كبود گويند\r\n\r\nقَبُول\r\n- ( اصطلاح فقهى ) قبول در فقه در مقابل ايجاب است رجوع بايجاب شود و در فلسفه رجوع بفرهنگ علوم عقلى شود\r\n\r\nقَبولِ بَعد از فوتِ موجِب\r\n- ( اصطلاح فقهى ) در كليات حقوقى آمده است :\r\nهر عقدى محتاج است بايجاب و قبول كسى كه حق قبول را دارد هرگاه قبل از قبول فوت شود ايجاب بلا اثر خواهد بود جز در مورد وصيت تمليكى كه حق قبول منتقل مىشود بوارثش .\r\n( كليات ص 26 )\r\n\r\nقبيح\r\n- ( اصطلاح اخلاقى ، كلامى و\r\n\r\n","description":"","footnote":"","page_name":" 1467 ","page_number":83},
  {"content":"\r\n\r\nعرفانى ) آنچه مخالف امر بود قبح و قبيح گويند در مقابل حسن يكى از مسائل كلامى بحث در حسن و قبح نفس الامرى افعال بندگان است\r\n\r\nقَتلِ خَطا\r\n- ( اصطلاح فقهى ) و آن قتلى است كه قاتل با قصد و اراده انجام نداده باشد و نه در فعل و نه در قصد تعمدى نداشته باشد مثل آنكه تيرى رها كند به حيوانى و خطا رود و انسانى هدف قرار گيرد .\r\n( از شرح لمعه ج 2 ص 338 ، 346 ) .\r\nو در قرآن است  مَنْ قَتَلَ مُؤْمِناً خَطَأً فَتَحْرِيرُ رَقَبَةٍ مُؤْمِنَةٍ . . . \r\nو قتل خطا ، شبه عمد به اين است كه فعل را تعمدا انجام دهد و نه به قصد قتل مثل ضرب براى تأديب كه منتهى به قتل شود بنوع ضربى كه عادتا كشنده نيست ( از شرح لمعه ج 2 ص 346 ) .\r\nو در قتل عمد ضابطهء آن اين است كه فعل را از روى تعمد براى قتل انجام دهد كه در فعل و قتل هر دو تعمد و اراده است ( از شرح لمعه ج 2 ص 347 ) .\r\n\r\nقتل عمد\r\n- ( اصطلاح فقهى ) در معتقد الاماميه آمده است :\r\nقتل عمد محض آن بود كه واقع آيد از كسى كه كامل عقل بود ، و قصد كشتن دارد ، بهر كدام سبب كه قتل بوى حاصل آيد ، بدليل قوله تعالى :  وَ مَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً  . يعنى : هر كدام را بظلم بكشند ، ما ولى وى را سلطنت داديم ، و بر وى مسلط گردانيديم ، تا وى را قصاص كند . و اين عام است همهء انواع و اسباب قتل را به آهن تيز و غير آن . و قتل خطاى محض آن باشد كه واقع آيد بىقصد سببى كه باز كشتن واقع آيد ، چنان كه تيرى بمرغى اندازد بر شخصى آيد .\r\nو قتل خطاى شبيه العمد آن باشد كه بىقصد واقع آيد ، اما سببى باشد كه عادت نرفته باشد كه به مثل آن قتل واقع آيد ، چنان كه ادب كردن بچوبى كه بزنند و قصد كردن .\r\nدليلش قوله ص :\r\n« الا ان دية الخطاء شبيه العمد ما كان بالسوط و العصى مائة من الابل »\r\nيعنى : ديت قتل خطاى شبيه العمد كه بتازيانه و عصى باشد صد اشتر است .\r\n( معتقد الاماميه 480 )\r\n\r\nقَد\r\n- ( اصطلاح ادبى ) كلمهء قد در قواعد زبان عرب بر دو وجه به كار رفته است يكى ، قد حرفى و دوم قد اسمى و قد اسميه بر دو وجه است يكى آنكه اسم فعل است و ديگرى اسم است مرادف حسب مانند « قد زيد درهم » يعنى حسب . و « قد نى » يعنى حسبنى و اسم فعل مرادف يكفى است مانند « قد زيد درهم » بجاى « يكفى زيد درهما » و قد حرفيه مخصوص بفعل متصرف است مانند « قد يقدم الغائب اليوم » و « قد قامت الصلاة » كه با ماضى تقريب است و با مضارع تقليل رجوع شود به ( مغنى 88 ) .\r\n\r\nقَدح\r\n- ( اصطلاح ذوقى ) عبارت از استعدادات فيوضات است .\r\n( اشعة اللمعات ص 41 )\r\n\r\n","description":"","footnote":"","page_name":" 1468 ","page_number":84},
  {"content":"\r\n\r\n در جهان شاهدى و ما فارغ * در قدح جرعهء و ما هشيار\r\nقدح باده نسازيم جز از كاسهء سر * گرد هر ديگ نگرديم نه ما كفگيريم \r\n\r\nقَد و قامَت\r\n- ( اصطلاح ذوقى ) قد و قامت معشوق عبارت از امداد حضرت الهيت است كه برزخ وجوب و امكان است .\r\n( شرح گلشن راز ص 578 )\r\n\r\nقَدَر\r\n- ( اصطلاح فلسفى و عرفانى بفتح قاف و دال ) قدر در لغت به معناى اندازه ، تدبير حكم ، قسمت ، اقتدار ، مقدار ، مماثلت ، طاقت ، قوت ، حرمت ، و قار و بىنيازى - آمده است .\r\nدر اصطلاح فلسفه عبارت از تعلق ارادهء ذاتى احديت باشياء خاص است و بعبارت ديگر هر حالى از احوال اعيان موجودات به زمان و سبب معين عبارت از قدر آنها است ، چنان كه صدر الدين گويد :\r\n« القدر عبارة عن ثبوت صور جميع الموجودات فى العالم النفس على الوجه الجزئى مطابقة لما فى موادها الخارجية الشخصية » كه مستند باسباب و علل واجبه به آنها و لازمهء اوقات معينهء آنهاست و محل قضاء لوح و قلم است ( مبدأ و معاد صدرا ص 92 - اسفار ج 3 ص 62 - رسائل صدرا ص 194 ) .\r\nشيخ الرئيس گويد : اختيار ما تابع حركات سماوى است كه موجب و باعث قصد ما هستند و معنى قدر همين است ( شفا ج 1 ص 225 ) .\r\nصدرا و سبزوارى گويد : قدر بر دو قسم است يكى قدر علمى كه عبارت از صور قائمه به نفوس منطبعهء فلكيه و اشباح مثاليه است و ديگر قدر عينى و آن عبارت از وجود صورت است در مرتبت وجود عينى خارجى « القدر ايضا على ضربين علمى و هو الصور القائمة بالنفوس المنطبعة الفلكية و الاشباح المثالية و عينى و هو بالحقيقة صور مرتبة فى سجل الكون » ( اسفار ج 3 ص 62 - حاشيه حاجى در ص 64 ) لاهيجى گويد : مشيت و اراده عبارت از قلم و لوح خداست و قدر عبارت است از اندازه و تحديد و تعيين اشياء و قضاء بعد از قدر عبارت از نظم و تماميت اشياء است و اذن در امضاء و اظهار اشياء در عالم كون است و حكم كلى ازلى عبارت از قضاء است و حكم جزئيات آن قدر است .\r\n( شرح نهج البلاغه لاهيجى ص 42 ) .\r\nعرفا گويند قضا عبارت از حكم كلى بر اعيان موجودات باحوال ساريه و جاريه و طاريه آنهاست از ازل تا ابد و قدر عبارت از تفصيل همان احكام كلى است به آنكه تخصيص داده شود ايجاد همان اعيان باوقات و زمانهائى كه اقتضا مىكند ( دستور العلماء ج 3 ص 60 ) .\r\n\r\nقَدر\r\n- ( بفتح قاف و سكون دال .\r\nنجومى ) ارباب اين فن كواكب ثوابت را بر شش دسته بخش كرده‌اند و يا شش درجه كه قدر نامند و اقدار كواكب گويند و اقدار متزايد زيرا همواره بر تزايداند بطور سدس ، سدس و براى هر يك از اقدار سه مرتبه دانند ، اعظم ، اوسط و اصغر و بنا بر اين 6 ضرب در 3 ، 18 شود كه هر مرتبهء را قدر گويند و شرف هم نامند و\r\n\r\n","description":"","footnote":"","page_name":" 1469 ","page_number":85},
  {"content":"\r\n\r\nفضل هر مرتبه بر مرتبه ديگر كه پس از اوست به اندازه سه مرتبت و يك اوسط قدر سادس است و آنچه ما وراء قدر سادس است خفيه و مظلمه است پس اعظم كواكب ثابته اعظم قدر اول باشد و اصغر كواكب ثابته اصغر قدر سادس است و براى مشخص شدن اين كواكب 48 صورت مشخص نمايند و مثلا گويند فلان ستاره نزديك شاخ صورت ثور است يا بر دنب اسد است .\r\nاز اين صور 48 گانه بيست و يك صورت است كه در جهت شمال منطقة البروج است و 15 صورت در جانب جنوب و دوازده صورت بر خود منطقه و حوالى آن\r\n\r\nقَدرِ اوَّل\r\n- ( نجوم ) .\r\nستارگان از نظر و بديد ما يكسان نمىباشند و بر حسب رؤيت و ديد ما در مراتبى قرار دارند دنبال هم و آن ملاك قدر آنها است ، آنچه بزرگتر است در قد اول است يا در شرف اول ستارگان قدر اول 15 ستاره‌اند و بعد از آن 45 ستاره‌اند كه كوچكتراند و در قدر دوم و 207 ستاره‌اند كه در قدر سوم‌اند و 475 ستاره‌اند كه در قدر چهارم‌اند و 217 ستاره‌اند كه در قدر پنجم‌اند و 58 ستاره در قدر ششم و از جمله ستارگان قدر ششم ستاره‌ايست كه بطلميوس آن را مظلم داند .\r\nو بنا بر اين هرگاه در ادبيات ديديم و خوانديم كه فلان از ستارگان قدر اول ادب است يعنى درخشان و درشت و نمودار است\r\n\r\nقَدِ راست\r\n- ( عرفان ) .\r\nسبق الهى را گويند بر محبت سالك\r\n\r\nقُدرَت\r\n- ( اصطلاح فلسفى ) قدرت عبارت است از صفتى كه بواسطه آن موجودات حيه را توانائى بر انجام فعلى و ترك آن باشد از روى ارادت و بعبارت ديگر صفتى است در موجودات حيه كه از روى قصد و اراده بواسطهء آن صفت توانند فعلى را انجام داده يا ترك كنند .\r\n( دستور ج 3 ص 56 ) .\r\nشيخ الرئيس گويد : قدرت عبارت از حالتى است در حيوان كه بسبب آن ميتواند كارى را انجام دهد يا ترك كند ( از شفا ج 2 ص 469 ) .\r\nصدر الدين گويد : قدرت در ما عين قوة و امكان است و در واجب عين فعليت و وجوب است در ذات حق نيز به معناى صحت فعل و ترك است « القدرة فينا عين القوة و الامكان و فى الواجب تعالى عين الفعلية و الوجوب » ( اسفار ج 3 ص 67 ) .\r\nو قادر كسى است كه هرگاه اراده كند فعل از او صادر شود و الا نه « القادر ما يكون بحيث اذا اراد الفعل صدر الفعل و الا فلا يكون لا ما يكون ان اراد الارادة فعل و الا لم يفعل » ( از اسفار ج 2 ص 87 و رجوع شود به ص 91 ، 62 ، 67 ج 1 ص 213 - كشف المراد ص 135 )\r\n\r\nقُدرَت بر تَسليم\r\n- ( اصطلاح فقهى ) در كليات حقوقى آمده است :\r\nقدرت بر تسليم در معاوضات شرط است و اگر چه ظاهر عبارت فقها اين است كه قدرت بر تسليم بايد در حال عقد موجود باشد و لكن كافى بودن حصول آن بعد از عقد در صورتى كه موجب غرر و\r\n\r\n","description":"","footnote":"","page_name":" 1470 ","page_number":86},
  {"content":"\r\n\r\nجهالت نباشد مانعى نخواهد داشت .\r\n( كليات ص 46 )\r\n\r\nقَدرِ مُتَيقَّن\r\n- ( اصطلاح فقهى ) .\r\nاگر در موردى حكمى بر خلاف قاعده باشد بايد اقتصار به همان مورد نموده و آن را بامثال مورد سرايت نداد بلكه اشباه و نظائر آن تابع حكم قاعده خواهد بود مثلا ثبوت شفعه حكمى است مخالف با قاعدهء سلطنت پس بايد اقتصار بمورد حكم كه عبارت از عدم تعدد شركاء است نموده و بگوئيم در جائى كه شركاء متعدد باشند شفعه جارى نيست - پس اگر بموجب دليل حكمى براى موضوعى ثابت شود خواه موافق قياس باشد يا مخالف بايد اقتصار به همان موضوع كرده و تعدى به غير آن ننمود .\r\nبا منصوص بودن علت حكم مثل تعليل حرمت خمر باسكار ممكن است حكم حرمت را بساير مسكرات سرايت داد .\r\n( كليات حقوق ص 3 )\r\n\r\nقدسيات\r\n- ( اصطلاح ادبى ) نزد بلغاء آنست كه شاعر در شعرش از كلمات قدسى آرد بر سبيل حكايت ( از كشاف ص 1188 )\r\n\r\nقَدَريَّه\r\n- ( اصطلاح فلسفى ) قدريه كسانى را گويند كه امور و اتفاقات و افعال را تابع قدر الهى ميدانند و گويند آنچه مقدر است كائن است و بشر هيچ نوع اختيارى ندارد زيرا آنچه بايد بوقوع پيوند در عالم نفس كليه معين و محدود و مشخص شده است چنان كه طائفه از متكلمان ( معتزله ) گويند خير و شر تابع قدر است و در افراد انسانى هيچ نوع اختيارى نيست بعبارت ديگر قدرى مذهب در يك معنى همان جبرى مذهب است ( دستور ج 3 ص 59 و رجوع شود به مجموعه دوم مصنفات ص 2 - 3 ) .\r\nو رجوع شود به معتزله ابن حزم اندلسى گويد : ظاهرا معبد جهنى يكى از بزرگان اين فرقه است ، بعضى گفته‌اند اين قاعده را نخست و اصل بن عطا بوجود آورده است . مخالفان قدريه گويند : حضرت رسول فرموده‌اند\r\n« القدرية خصماء الله »\r\n( از ابن حزم ج 1 ص 54 ) و بديهى است كه اين روايت مجعول است لكن بهر حال اظهار اين گونه عقايد خلاف صريح نظامات شريعت است .\r\n\r\nقدم\r\n- ( اصطلاح فلسفى ) قدم مقابل حدوث و قديم مقابل حادث است رجوع به حادث و حدوث شود ( شرح منظومه ص 75 ) در نزد صوفيان سابق حكم حق است بر بنده در ازل .\r\n\r\nقُدَماءِ خَمْسَه\r\n- ( اصطلاح فلسفى ) در ميان فلاسفهء يونان كسانى بودند كه اساس جهان وجود را قدماء خمسه ميدانستند و قائل به پنج مبدأ قديم بودند كه عبارت‌اند از بارى تعالى ، نفس ، هيولى ، دهر و خلاء و تعبير ديگر از قدماء خمس بدين ترتيب است بارى تعالى ، نفس كليه ، هيولاى اولى ، مكان و زمان مطلق .\r\n( بحار ج 14 ص 54 - رسائل فلسفيه زكرياى رازى ص 171 ، 197 - زاد المسافرين ص 72 ) .\r\nعقيده بقدماء خمسه را بعضى\r\n\r\n","description":"","footnote":"","page_name":" 1471 ","page_number":87},
  {"content":"\r\n\r\nبصابئين و بعضى به مجوس نسبت داده‌اند و بعضى بصابئين حرانى رجوع شود به ( تفسير ص 9 - رسائل زكرياى رازى ص 182 - اسفار ج 3 ص 67 ) .\r\n\r\nقِدَمِ دَهرى\r\n- ( اصطلاح فلسفى ) اين اصطلاح ظاهرا از مختصات مير داماد است وى در تعريف قدم دهرى گويد : قدم دهرى عبارت است از وجود حاصل بالفعل غير مسبوق بعدم صريح و ازلى الحصول در حاق واقع است و قدم زمانى وجود مستمر الحصول است در امداد زمان و ملاك آن استغناء از تعلق بامكان استعدادى است ( از اساس الاقتباس ص 13 ، 16 ، 25 - مجموعه دوم مصنفات ص 180 پاورقى و قبسات ) .\r\n\r\nقِدَمِ ذاتى\r\n- ( اصطلاح فلسفى ) قدم ذاتى عبارت از بىنياز بودن شىء است در وجودش از غير خود و آن منحصر در ذات حق تعالى است ( از دستور ج 3 ص 60 ) .\r\n\r\nقِدَمِ زَمانى\r\n- ( اصطلاح فلسفى ) قدم زمانى عبارت از بودن شىء است غير مسبوق بعدم و مقابل حدوث زمانى است ( دستور ج 3 ص 60 ) .\r\n\r\nقَديم\r\n- ( اصطلاح فلسفى ) قديم ذاتى عبارت از موجودى است كه مسبوق به زمان نباشد . ابن رشد گويد مسلمين از قديم امرى را خواهند كه او را علت نباشد ( تهافت التهافت ص 124 ) .\r\n\r\nقَديمِ بِالذّات\r\n- ( اصطلاح فلسفى ) قديم ذاتى عبارت از موجودى است كه وجود او از غيرش نباشد و آن ذات حق است و مقابل آن حدوث ذاتى است . حاجى گويد : هر موجودى كه وجودش مسبوق بعدم نباشد قديم نامند و آن بر دو قسم است . يكى قديم ذاتى ، و ديگرى قديم اضافى و قسم دوم موجودى است كه نسبت بموجود ديگر سابقه زمانى زيادترى داشته باشد .\r\n( شرح منظومه ص 75 ) .\r\nمير داماد گويد : ملاك قديم ذاتى وجوب بالذات است و ملاك حدوث ذاتى جواز و امكان مىباشد .\r\n( از قبسات ص 13 و رجوع بدستور ج 3 ص 60 شود ) .\r\n\r\nقَديمِ بِالزَّمان\r\n- ( اصطلاح فلسفى ) قديم بالزمان موجودى است كه وجود او مسبوق بعدم نباشد مانند افلاك و عقول و مقابل او محدث و حادث بالزمان است ( دستور ج 3 ص 60 ) .\r\n\r\nقُرّاء سَبْعَه\r\n- ( اصطلاح مذهبى ) قراء سبعه كه مشهورند كسانى هستند كه به قرائت آنها اعتماد شده است و از طرف علماء و ادباء قرائت آنها حجت دانسته شده است كه عبارت‌اند از ، نافع ابو عمرو ، كسائى ، حمزه و ابن عامر ، ابن كثير و ابن عاصم و بعضى قراء سه‌گانه ديگر را بدانها ملحق كرده‌اند كه ابو جعفر ، يعقوب و خلف باشند\r\n\r\nقرائى\r\n- ( اصطلاح عرفانى ) از محمد جريرى از قرائى سؤال شد جواب داد « هو الذي طلب الآخرة و سعى لها سعيا و اعرض عن الدنيا و الاشتغال بها » ( طبقات ص 261 )\r\n دل دست بكافرى برآورد * زان زرق و قلندرى برآورد \r\n\r\n","description":"","footnote":"","page_name":" 1472 ","page_number":88},
  {"content":"\r\n\r\n قرائى تائبى نمىخواست * رندى و مقامرى برآورد\r\nدين ره ايزدى رها كرد * كيش بت آذرى برآورد \r\n\r\nقَرار\r\n- ( اصطلاح عرفانى ) قرار زوال تردد از حقيقت حال است .\r\n( از تاريخ تصوف ص 651 )\r\n\r\nقُرآن\r\n- ( اصطلاح تفسير ، كلام ) كلام الله مجيد . كه از طريق وحى بر قلب پيامبر گرامى نازل گرديده در اصول رشاد آمده است :\r\nقرآن مجموعهء آياتى است كه از اوائل بعثت تا اواسط سال رحلت بتدريج و بر حسب حوادث و احتياجات روز نازل و بوسيلهء كاتبين وحى تحرير گرديده و سپس به صورت كتابى كه اينك در دست ما مىباشد در آمده است كتابى كه در حال حاضر بين ما متداول است بلا ترديد همان قرآن منزل از مصدر وحى الهى است كه يدا بيد و نسلا بعد نسل بما رسيده و نسخ بيشمار آن اينك در سرتاسر عالم منتشر مىباشد بنا بروايات متواترهء كه در كتب تواريخ و اخبار مسطور شده : هر آيهء كه نازل ميگردد پيغمبر ( ص ) پس از آن كه قرائت متن آن را از امين وحى تعليم ميگرفت و معانى آن را بدرستى درك مىفرمود - با تأنى و حوصلهء بسيار و بدون تعجيل و شتاب آن را براى حاضرين قرائت و معنى و يا معانيش را نيز فى المجلس تشريح مىفرمود - و حاضرين كه شيفتهء استماع كلام الهى بودند با دقت تمام گوش فرا داده و آن را حرف به حرف و كلمه به كلمه در سينه‌هاى خود ضبط مىنمودند و حتى چندين بار نيز در محضرش تكرار كرده و به صحت محفوظات خويش اطمينان مىيافتند .\r\nپيغمبر ( ص ) كه خود سواد خواندن و نوشتن نداشت پس از فراغ از تبليغ هر يك از آيات نازله را بيدرنگ بيكى از محررين دستور مىفرمود تا آن را حضورا تحرير كند .\r\nاين محررين كه غالبا در مصاحبت پيغمبر ( ص ) بودند آيات مزبوره را عينا در روى قطعاتى از شاخهء درخت خرما - سنگ سفيد - استخوان شانهء شتر و گوسفند - تيكه‌هاى چرم - پارچه‌هاى ديبا و حرير - رقعات كاغذ با خط كوفى كه تازه از حيره و بين النهرين به آن نواحى سرايت كرده بود نوشته و نسخهء از آن را نيز براى خود نگاه ميداشتند كاتبين وحى عبارت بودند از حضرت على ابن ابي طالب ( ع ) و خلفاى ثلاثه - ابى بن كعب - ثابت بن قيس - زيد بن ثابت - معاوية بن ابى سفيان - يزيد بن ابى سفيان مغيرة بن شعبه - زبير بن عوام - خالد بن وليد - علاء بن خضرمى - عمرو بن العاص عبد الله الخضرمى - محمد بن مسلمه - عبد الله بن عبد الله - مروان بن حكم - عبد الله بن مسعود - عبد الله بن سعد - عبد الله بن عباس - معاذ بن جبل - سالم مولى ابى حذيفه - سعد بن وقاص - عويمر بن عامر مشهور بابى درداء . و بيست و چند نفر ديگر ( اصول رشاد ص 186 - 185 ) .\r\n\r\nقِران\r\n- ( نجوم ، فقه ) بكسر قاف در فقه حج قران حجى را گويند كه در آن جمع بين حج و عمره با يك احرام\r\n\r\n","description":"","footnote":"","page_name":" 1473 ","page_number":89},
  {"content":"\r\n\r\nشود .\r\nدر نجوم پيوستن دو ستاره است در برخى كه گاه قران سعدين بود و گاه قران نحسين .\r\nرجوع به قرانات و كشاف ص 1228 شود .\r\n\r\nقَرائِن\r\n- ( اصطلاح اصولى ) آنچه علامت و نشانه باشد مر معانى خاص را و آن يا حالى است يا مقالى ، عقلى است يا نقلى است رجوع به قرينه شود .\r\n\r\nقَرامِطَه\r\n- ( اصطلاح كلامى ) فرقهء از شيعه‌اند كه سبعيه هم نامند .\r\n( از كشاف ص 1199 )\r\n\r\nقِرانات\r\n- ( نجوم ) .\r\nمنظور تقارن كواكب است در برجى واحد كه مثلا گويند قران سعدين يا نحسين و يا سعد و نحس در باب مواليد بر مبناى عقايد قدما اين مسأله اهميت خاصى داشته است .\r\nدر باب طالع‌بينى و فال‌گيرى بر اساس ضوابط نجوم اساس كار بر تقارن مولود است با يكى از ستارگان خوشبختى و بدبختى مولود را بر اين قاعده و ميزان معين ميكنند .\r\n( رجوع شود باخوان رسالهء پنجم در جسمانيات ص 127 ) و بالاخره منجمان براى تقارن سيارات و كواكب خواص و آثارى قائل شده‌اند و جمله گويند كه هر قرانى كه در وتد واقع شود تأثير او اقوى است از آنكه در مائلة الوتد واقع شود و مائلة الوتد از زائلة الوتد اقوى است .\r\nهرگاه قلب الاسد بعد از سالها در برج اسد به حد مريخ رسد طالع قران و طالع ماه‌هاى بروج ناريه بود و مريخ بر آن استيلا يابد و در اين زمان طوفان نارى حاصل شود و دنيا خراب و ويران شود و همهء حيوانات بميرند .\r\nخلاصه آنكه هر گاه دو كوكب از سيارات در يك جزو از فلك البروج يعنى منطقة البروج جمع شوند يعنى از يك نيم دايره كه متحد دو قطب باشد به طرف خط تقويمى گذر نمايند آن را نسبت به وضع و حال كواكب تحتانى قران و نسبت به حال هر دو مقارنه گويند كه بر چند قسم‌اند مقارنهء عرضى ، مقارنهء مرئى ، مقارنهء حقيقى و اگر بين آنها شست درجه از منطقه البروج فاصله باشد يعنى ميان دو موضع آن دو كوكب آن را تسديس گويند پس معنى قران دو ستاره گردآمدن آنها است و تسديد آنها اين است كه 60 درجه بين آنها فاصله باشد .\r\nرجوع به نجوم شود .\r\n\r\nقِرانِ بُزرگ\r\n- ( اصطلاح نجومى ) رجوع به قران شود .\r\n\r\nقِرانِ كوچَك\r\n- رجوع به قران شود .\r\n\r\nقِرانِ مُطلَق\r\n- ( اصطلاح نجومى ) گردآمدن زحل و مشترى بود و آن در 20 سال يك بار اتفاق افتد و او را قران كوچك خوانند .\r\n\r\nقِرانِ نَيّرَين\r\n- ( اصطلاح نجومى ) يعنى قران ماه و خور كه مقابلهء ايشان را استقبال و امتلاء گويند .\r\n( از بيست باب ملا مظفر )\r\n\r\nقُرْب\r\n- ( اصطلاح عرفانى ) قرب يعنى نزديكى و در اصطلاح عبارت از ارتفاع است ميان عبد و موجد آن يا قلت و ساقط ( از شرح گلشن راز ص 920 )\r\n\r\n","description":"","footnote":"","page_name":" 1474 ","page_number":90},
  {"content":"\r\n\r\nشاعر گويد :\r\n نحن اقرب از كتاب حق بخوان * نسبت خود را به حق نيكو بدان\r\nهست حق از ما بما نزديكتر * ما ز دورى گشته جويان در بدر \r\nبعضى گويند : قرب عبارت از اطاعت است كه طاعت موجب تقرب مطيع بمطاع مىشود و قرب را اطاعت دانند كه مسبب طاعت است .\r\nرويم گويد : قرب آنست كه هر چه پيش آيد از ميان بردارى و آنچه حائل ميان محب و محبوبست بر طرف كنى .\r\n( از شرح تعرف ج 3 ص 165 شرح گلشن راز ص 305 ) شاعر گويد :\r\n از حجاب نفس ظلمانى برآى * تا شوى بايستهء قرب خداى \r\n« القرب طى المسافات بلطف المداناة قربك منه بملازمة الموافقات و قربه منك بدوام التوفيق » ( طبقات ص 446 ) بعض گويد : قرب عبارت از طاعت است كه طاعت موجب تقرب مطيع بمطاع است ، زيرا كه مسبب طاعت است .\r\nپير طريقت گفت : بقرب من نگر تا انس زايد ، بعظمت مىنگر تا حرمت زايد ، ميان اين و آن منتظر ميباش تا سبق عنايت خود چه نمايد .\r\n( از عده ج 7 ص 437 ) آن بندگان كه بحلقهء حرمت ما در آويختند و در كوى ما گريختند ، هر چه دون ماست گذاشتند و خدمت ما برداشتند ، با ما گرويدند و از اسباب ببريدند ، عمامه بلا بر سر پيچيدند ، و مهر ما بجان و دل خريدند . عاشق در وجود آمدند و با عشق بيرون شدند .\r\n با عشق روان شد از عدم مركب ما * روشن ز شراب وصل دايم شب ما\r\nزان مى كه حرام نيست در مذهب ما * تا باز عدم خشك نيايى لب ما \r\nاين چنين بندگان و اين دوستان چون مرا از تو پرسند و نشان ما از تو طلبند ، بدان كه من بديشان نزديكم ناخوانده و ناجسته .\r\n( از عده ج 1 ص 507 ) عطار گويد :\r\n از قرب تو مستيم و ز هستيم خبر نيست * مستم ز غم عشق و چو من مست دگر نيست\r\nنقل من دل سوخته جز خون جگر نيست * در جشن مى عشق كه خون جگرم ريخت\r\nاگر قربان نگردى نيست ممكن * كه بر تو عمر تو تاوان نگردد\r\nيقين ميدان كه جان در پيش جانان * نيابد قرب تا قربان نگردد\r\nاگر آدم كفى گل بود گو باش * به گل خورشيد تو رخشان نگردد\r\nمستان مى عشق درين باديه رفتند * من ماندم و از رفتن من هيچ اثر نيست \r\nجنيد گويد : « القرب بالوجد جمع و الغيبة بالشريعة تفرقة » ( طبقات ص 157 ) نصرآبادى گويد : « دماء الاقرباء تتحرك عند الالتقاء و دماء المحبين تجيش و تغلى » ( طبقات ص 488 )\r\n\r\n","description":"","footnote":"","page_name":" 1475 ","page_number":91},
  {"content":"\r\n\r\n آفتاب از آسمان پيدا نمود * چشم نابينا نمىبيند چه سود\r\nاى كه چشمت را بمعنى نور نيست * نزد حق شو حق ز بنده دور نيست\r\nاو بما از ما بما نزديكتر * داند آن كس كو ز خود دارد خبر \r\nبعضى گويند : قرب عبارت از سير قطره است بجانب دريا و وصول به مقصود حقيقى و اتصاف بصفات الهى است .\r\n( از شرح گلشن راز ص 30 ) و بعضى گويند : قرب استغراق وجود سالك است در عين جمع بغيبت از جميع صفات خود .\r\n( از مصباح الهدايه ص 417 )\r\n قرب بىبالا و پستى رفتن است * قرب حق از جنس هستى رستن است \r\nو قرب از احوال بنده‌ايست كه بقلب خود نزديك شود و مانند ساير احوال است .\r\n( از شرح كلمات بابا ص 13 ) و بعضى گويند قرب عبد به حق بواسطهء مكاشفة و مشاهده است .\r\nو بعضى گويند قرب عبارت از انقطاع از ما سوى الله است و قرب بر دو قسم است يكى قرب نوافل كه زوال صفات بشريت است و ظهور صفات الوهيت بر بشر و ديگر قرب فرائض كه فناء عبد است كلا از شعور به تمام موجودات حتى نفس خود و نماند او را مگر وجود حق .\r\n( از كشاف ص 1164 ) شاه نعمت اللّه گويد : قرب عبارت از وفاء بعهد سابق است كه ميان حق و بنده است . اول درجهء قرب قرب طاعت است و اتصاف در همهء اوقات بعبادت است .\r\n( از رساله قشيريه ص 42 ) برخى از تركيبات : قرب زمانى ، قرب مكانى ، قرب صفتى ، مجالس قرب ، نسيم قرب ، مذلت قربت ، دولت قربت ، خلعت قربت ، درجهء قرب ، بزم قربت ، مجمر قربت ، منزلگاه قرب ، چهار بالش قرب ، شب قرب و كرامت .\r\n\r\nقُربان\r\n- ( فقهى و عرفانى ) قربانى كردن كه اغلب كشتن حيوانات بوده است  إِذْ قَرَّبا قُرْباناً فَتُقُبِّلَ مِنْ أَحَدِهِما وَ لَمْ يُتَقَبَّلْ مِنَ الْآخَرِ  يعنى خداوند قربانى يكى از فرزندان آدم را كه هابيل بود پذيرفت و از آن دگر را نه كه سبب دشمنى هابيل شد با قابيل .\r\nدر نزد اهل ذوق كنايت از كشتن نفس اماره و سركش است و قهرا ايثار مال و كشتن حيوانات هم ميتواند نمودار مخالفت با نفس اماره باشد يعنى تناسبى بين توجيه كلامى و فقهى قربانى و بين توجيه عرفانى آن وجود دارد .\r\n\r\nقَرْض\r\n- ( اصطلاح فقهى ) بفتح قاف و گاه بكسر آيد در لغت قطع باشد و استقراض طلب قرض باشد و در اصطلاح شرع آن باشد كه شخصى مال و متاع با قيمتى از باب تفضل به ديگرى بدهد كه در ذمه او باشد در مدت معينى كه در موقع خاص بعينه برگرداند . از قرض مدح و ستايش بسيار در شريعت شده است و البته قرض الحسنه . و سود و ربح حرام است ، قرض از عقود جايز است از دو طرف صيغهء ايجاب « اقرضتك او\r\n\r\n","description":"","footnote":"","page_name":" 1476 ","page_number":92},
  {"content":"\r\n\r\nانتفع به . . . مىباشد و قبول « قبلت » و غيره است ، قرض‌كننده را مقترض و مستقرض گويند .\r\nدر قران است كه  مَنْ ذَا الَّذِي يُقْرِضُ اللَّهَ قَرْضاً حَسَناً فَيُضاعِفَهُ لَهُ أَضْعافاً كَثِيرَةً  ( از الفقه على . . . ص 238 - صيغ العقود ص 114 كشاف ص 1198 از شرح لمعه ج 1 ص 301 ) .\r\nدر معتقد الاماميه آمده است :\r\nقرض رواست از هر كسى كه مالك تبرعست . پس مال طفل را روا نباشد به قرض دادن ، الا كه از ضايع شدن آن ترسند ، آنگه روا بود ، براى احتياط را در محافظت آن .\r\nو حرام بود قرض كردن كسى را كه استطاعت آن نباشد كه اداى آن بكند .\r\nو چون از قرض كردن مستغنى باشد ، مكروه بود قرض كردن . و در هر چه سلم روا بود ، قرض روا بود ، براى آنكه اصل اباحت است ، و منع محتاج دليلست .\r\nو چون قبض كرد . مالك آن شد ، كه اگر نشدى ، تصرف روا نبودى .\r\nو روا بود كه چيزى به قرض دهد ، براى آنكه در شهرى ديگر با وى دهد .\r\nيا با وى معامله كند . لان الاصل الاباحة .\r\nو اگر زيادت ، يا در صفت شرط كند ، حرام باشد . و اگر دين را مثل باشد ، قضا كند . و اگر مثل نباشد قيمتش ببايد داد .\r\nو چون قرض باز خواهد ، و ميتواند كه بدهد ، دفع كردن حرام باشد .\r\nو چون از آن مستغنى باشد ، مطالبه كردن مكروه باشد ، چون مستقرض محتاج آن باشد .\r\nو اگر ميداند كه از وفا عاجز است ، و ندارد : مطالبه كردن حرام بود ، لقوله تعالى :  وَ إِنْ كانَ ذُو عُسْرَةٍ فَنَظِرَةٌ إِلى مَيْسَرَةٍ  ، يعنى : اگر دست تنگ باشد ، و خداوند درويشى ، چشم دارد ، و مهلت دهد ، تا وقت فراخ دستى ، و توانگرى .\r\nو در حرم حرام است مطالبه كردن .\r\nو از سفر منع نتوان كردن ، و اگر چه بجهاد باشد ، و چون دين مؤجل باشد ، براى آنكه در حال مستحق چيزى نيست بر وى .\r\nو مكروه باشد سوگند دادن منكر را ، زيرا كه درين ضايع كردن حق است ، و وى را در معرض آنكه سوگند خورد بدروغ آوردن .\r\nو چون سوگند خورد ، روا نباشد از مال وى چيزى بر گرفتن ، چون بر آن دست يابد .\r\nاما اگر سوگندش نداده باشد ، روا بود اگر آن چيز نزديك وى وديعت نباشد ، لعموم قوله تعالى :  إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها  ، يعنى : خداى شما را ميفرمايد به آن كه امانتها با خداوندان دهيد .\r\nو اگر بنده بىدستورى خواجه وام كند ، در ذمت وى باشد ، تا آنگه كه آزاد شود ، بگزارد .\r\nو هر كه متوفى شود ، بر وى وامى بود مؤجل ، حال گردد ، از تركه ببايد دادن . و اگر وى را بر كسى بود ، حال نگردد .\r\nو قرض در تركه ثابت نگردد ، الا با قرار همهء ورثه ، يا بگواهى دو عدل\r\n\r\n","description":"","footnote":"","page_name":" 1477 ","page_number":93},
  {"content":"\r\n\r\nاز ايشان ، يا سوگند مدعى .\r\nو اگر بعضى از ورثه اقرار آرند ، و عدل نباشند ، ايشان را لازم بود ، به مقدار حق ايشان از تركه .\r\n( معتقد الاماميه ص 363 و 364 ) در كليات حقوقى آمده است :\r\nقرض عبارت است از اينكه شخص مالى را به ديگرى تمليك كند به اين طور كه ضامن مثل يا قيمت آن باشد .\r\nهر آنچه از لفظ يا فعل دلالت بر معنى مذكور فوق نمايد در وقوع آن كافى است .\r\nدر قرض عقد تنها بدون قبض اثرى ندارد و در تحقق آن اقباض مقرض يعنى وام‌دهنده و قبض مقترض يعنى وام‌گيرنده كافى است .\r\nو مقترض به مجرد قبض مالك آن مىشود به شرط اينكه باذن مقرض تحقق يافته باشد .\r\nدر صورتى كه عين مال از پيش نزد او بوده حاجتى به تحصيل اذن يا اقباض و قبض جديدى نخواهد داشت .\r\nمالكيت مقترض پس از قبض موقوف بر تصرف نبوده و مقرض حق مطالبه عين آن را نخواهد داشت بلكه اگر مثلى باشد مثل آن و گر قيمتى باشد قيمت آن بعهدهء مقترض خواهد بود .\r\nمدار در قيمت به قيمت زمان اداء است نه زمان قيمت قرض ، و اگر به كلى از قيمت افتاده باشد مدار به قيمت قبل از سقوط است يعنى آخرين قيمت .\r\nهر آنچه اجزاء آن از حيث قيمت و منفعت مساوى بوده و در صفات بهم نزديك باشند مثل گندم و جو و طلا و نقره قرض آن صحيح است .\r\nو بهر حال بايد معلوم باشد . پس اگر از مقادير است بايد مقدار آن مجهول نباشد و الا صحيح نخواهد بود .\r\nهر قرضى كه در آن شرط نفعى شود كه مقترض بر اصل چيزى بيفزايد خواه عين باشد يا منفعت يا وصف معامله ربوى بوده و شرعا ممنوع است و لو در ضمن عقد ديگرى شرط شود زيرا چيزى كه حرام است به شرط حلال نخواهد شد .\r\n( كليات حقوقى 341 ، 342 )\r\n\r\nقُرْعَه\r\n- ( اصطلاح فقهى ) قرعه بطرق گوناگون انجام مىشود و از جمله امور مردده را بر روى كاغذ يا اشياء ديگر نويسند و در ظرفى يا كيسه اندازند و سپس استخراج كرده طبق قرار عرف و عادت بدان عمل نمايند و اين امر در امور مشكل صورت شرعى دارد .\r\nدر كليات حقوقى آمده است :\r\nقرعه يكى از قواعدى است كه در كتب فقهه مشهور و از آن به اين عبارت تعبير شده است :\r\n« القرعة لكل امر مشكل »\r\nو اخبار عامه و خاصه بر آن دلالت دارد و از آن جمله اين خبر است :\r\n« كلّ أمر مَجهُول فى القُرعَة »\r\n. فقهاء اماميه جز در موارد مخصوصى به اين قاعده عمل نمىكنند و حتى بعضى اين قاعده را بسبب كثرت تخصيص موهون دانسته‌اند و اين قاعده در شرايع سابقه جارى بوده مثل اين آيه  فَساهَمَ فَكانَ مِنَ الْمُدْحَضِينَ  و آيه ديگر  إِذْ يُلْقُونَ أَقْلامَهُمْ أَيُّهُمْ يَكْفُلُ مَرْيَمَ  بهر حال آيا قرعه اختصاص بواقع مجهول دارد مثل آنكه مردى دو زن\r\n\r\n","description":"","footnote":"","page_name":" 1478 ","page_number":94},
  {"content":"\r\n\r\nداشته و يكى از آنها را بطور تعيين طلاق داده و بعد فراموش كرده كه كداميك از آنها بوده كه تعيين او بقرعه خواهد شد .\r\nاينكه شخص يكى از زنهاى خود را بدون تعيين ، طلاق داده باشد آيا در اين صورت هم قرعه جارى خواهد بود يا نه ؟\r\n\r\nقَرْناء\r\n- ( اصطلاح فقهى ) رجوع به عيوب شود .\r\n\r\nقَرَنُ الثّور\r\n- ( اصطلاح هيوى و نجومى ) قرن الثور الشمالى يا كعب ذى عنان ستارهء بود مشترك بين ثور و ذى عنان .\r\n\r\nقُرى البَدَن\r\n- ( فلسفى ) .\r\nاين اصطلاح را شيخ اشراق به كار برده است و منظورش قواى مدركه است .\r\nارض بدن يعنى كالبد ، قرى البدن قواى مدركه ( از تلويحات ص 108 )\r\n\r\nقَرينَه\r\n- ( اصطلاح اصولى ) عبارت از امرى است كه دلالت بر چيزى كند نه بالوضع و يا دلالت كند بر چيزى ديگر بدون استعمال در آن و آن يا حالى است يا مقالى يا لفظى است يا معنوى و بر فقرهء از عبارت نيز اطلاق شود و نزد منطقيان اقتران صغرى و كبرى باشد در قياس اقترانى ( از كشاف ص 1228 - قوانين ص 13 ، 17 ) .\r\n\r\nقَسْر\r\n- ( اصطلاح فلسفى ) قسر در مقابل طبع و مرادف باجبر است و حركت قسرى حركت بر خلاف ميل را گويند و حركتى كه از خارج تحميل بر اجسام شود و بالاخره محرك اجسام گاه ميل و طبع آنها است و گاه عامل خارجى است كه شق دوم را حركت قسرى گويند ( شفا ج 1 ص 109 ، 149 - تفسير 1723 - اسفار ج 3 ص 125 مجموعه دوم ص 194 ) .\r\n\r\nقِسْطاس\r\n- ( اصطلاح منطقى ، كلامى ) قسطاس يعنى ترازو و عنوان مباحث قسطاس المستقيم غزالى است ، اين عنوان جنبهء كاملا اسلامى دارد . بهر حال منظور ترازوى فكر و انديشيدن است كه همان تعريف منطق باشد .\r\n( از تلويحات ص 25 ) .\r\nو بهر حال قسطاس در لغت به معناى ترازو و مكيال است و فن منطق را از جهت آنكه بدان فكر سنجش شود قسطاس و علم قسطاس ناميده‌اند ( از اسفار ج 1 ص 6 )\r\n\r\nقَسْم\r\n- ( اصطلاح فقهى ) به فتح قاف و سكون سين در لغت مال باشد بين شركا و در شرع تساوى همخوابگى است بين زوجات و يا تساوى مطلق است اعم از همخوابگى يا مأكول و مشروب و محبت و وطى و جز آن و يا بطور كلى عدالت بين زوجات باشد در هر امرى و آن واجب است و اگر كسى چهار زن عقدى داشته باشد بايد در تمام امور ميان آنها تساوى برقرار كند و حتى در همخوابگى هم بايد هر چهار شب يك شب با يكى از آنها همخوابگى كند ( از لمعه على : ج 4 ص 231 - شرح لمعه ج 2 ص 103 كشاف ص 1218 ) .\r\n\r\nقَسَم\r\n- ( اصطلاح فقهى و ادبى ) بفتح قاف و سين . يعنى سوگند . در پارهء از موارد در نظام شريعت اسلام جايز و\r\n\r\n","description":"","footnote":"","page_name":" 1479 ","page_number":95},
  {"content":"\r\n\r\nبلكه لازم مىشود كه موارد آن در كتب فقهى مسطورست در كليات حقوقى آمده است .\r\nقسم استظهارى در جانى است كه شخص بعنوان اينكه از ميت طلبكار است اقامهء دعوى نموده و دعوى خود را بوسيله شهود اثبات كرده باشد در چنين موردى حاكم بدون اينكه از او درخواستى شده باشد مدعى را قسم خواهد داد كه ذمه ميت تا حين فوت اشتغال بدين داشته است زيرا ممكن است ميت شخصا يا به واسطهء وكيل دين را پرداخته يا به ديگرى حواله نموده يا ذمهء او را ابراء كرده و يا در برابر دين رهنى هم داشته است .\r\nقسم استظهارى در مورد دعوى بر ميت منصوص است . آيا ممكن است اين حكم را من باب منصوص العله يا تنقيح مناط بهر كسى كه از اين حيث به او شباهت داشته باشد مثل طفل و مجنون و غائب مفقود الاثر سرايت داد يا نه ؟\r\nجائى كه شهود شهادت داده باشند كه ميت تا حين فوت اشتغال ذمه داشته و يا علم حاصل شود به اين كه دين خود را تا حين فوت ادا نكرده بوده و دائن هم ذمه او را ابراء ننموده و آن را به ديگرى حواله نداده باز هم قسم استظهارى لازم است يا نه ؟\r\nو آيا با اقرار قبلى ميت حاجت به قسم استظهارى هست يا نه ؟\r\nدعوى وصيت عهدى يا تمليكى بعد از اقامهء بينه حاجت به قسم استظهارى دارد يا نه ؟\r\n( كليات حقوقى ص 256 ) و نيز قسم بفتح قاف و سين در اصطلاح بديع آنست كه متكلم در طى كلام سوگند ياد كند به چيزى كه دليل جاه و مقام خود باشد يا مراتب عاليه ممدوح يا معشوق يا اشتياق بديار و يار دارد .\r\nمثال از فارسى .\r\nسيد حسن غزنوى گويد :\r\n بدولت تو كه باد افزون و پاينده * بنعمت تو كه بادا همى جاويدان\r\nبه خطبهء تو كز القاب تست نازنده * بخطهء تو كز انصاف تست آبادان\r\nبهمت تو كه اندك شود از آن بسيار * برحمت تو كه دشوار از آن شود آسان \r\n( از ابدع ص 328 )\r\n\r\nقَبْض\r\n- ( اصطلاح عروضى ) باصطلاح عروضيان اسقاط حرف دوم متحرك از ركنى است چنان كه از متفاعلن مفاعلن شود .\r\n( از دره نجفى ص 20 )\r\n\r\nقِسمَتِ مُستَوعَب قِسمَتِ مُستَوفات\r\n( اصطلاحات منطقى ) مراد قسمتى است كه دائر مدار نفى و اثبات بود و شامل تمام افراد شود ( از اسفار ج 1 ص 7 ) .\r\n\r\nقَسْوت\r\n- ( اصطلاح عرفانى ) سختى دل ، ذلت و خوارى در سلوك .\r\nابو عمرو دمشقى گويد : علامت و نشانهء قساوت قلب آنست كه بنده كارها بتدبير خود داند .\r\nقسوت دل در حق عابدان جهات نامهربانى و بىرحمى و از راه حق دورى است ، و در حق عارفان و ارباب صدق و صفوت ، حالت تمكن و كمال\r\n\r\n","description":"","footnote":"","page_name":" 1480 ","page_number":96},
  {"content":"\r\n\r\nمعرفت و حالت صفوت ، است ، چنان كه صديق اكبر از خود نشان داد ، كه هرگه كه كسى را ديدى كه مىگريستى و در خود مىپيچيدى از استماع قرآن و مىگفتى « هكذا كنا حتى قست القلوب » اين قسوت اشارت به كمال عارفان و جلال رتبت صديقان است ، در بدايت كار و عنفوان ارادت مبتدى ، بانك و خروش و نعره و زارى بود ، كه هنوز عشق وى ولايت خود بتمامى فرو نگرفته باشد ، پس چون كار به كمال رسيد و صفاء معرفت قوى گردد و سلطان عشق ولايت خود بتمامى فرو گيرد ، آن خروش و زارى در باقى شود ، شادى و طرب در پيوندد ، به زبان حال گويد :\r\n ز اول كه مرا عشق نگارم نو بود * همسايه بشب ز نالهء من نغنود\r\nكم گشت كنون ناله كه عشقم بفزود * آتش چون همه گرفت كم گردد دود \r\nسنگ خاره را بر دل جافى فضل داد و نرم شد و افزونى نهاد ، گفت : از سنگ آب آيد و نرم شود و از ترس خدا بهامون افتد و دل جافى در نهاد مرد بيگانه نه از ترس خدا بنالد و نه از حسرت بگريد ، نه رحمت و رقت در وى آيد :\r\nپير طريقت گفت : در سر گريستن دارم دراز ، ندانم كه از حسرت گريم يا از ناز ، گريستن از حسرت بهره يتيم و گريستن شمع بهرهء ناز ، از ناز گريستن چون بود ، اين قصه‌ايست دراز .\r\n( از عده ج ص 239 )\r\n\r\nقِشْر\r\n- ( اصطلاح عرفانى ) قشر يعنى پوست و در اصطلاح علم ظاهر است كه باطن را نگاه‌دارد .\r\nيعنى شريعت كه حافظ طريقت است و علم باطن مانند مغز و علم ظاهر همچون پوست است .\r\n( اصطلاحات شاه ص 58 - كشاف ص 1183 اصطلاحات خطى )\r\n\r\nقَصّاريَّه\r\n- پيروان ابو صالح حمدون بن احمد بن عمارة القصار را قصاريه گويند . كه يكى از علماء و مشايخ بزرگ بوده است .\r\n( كشف المحجوب ص 505 )\r\n\r\nقِصاص\r\n- ( اصطلاح فقهى ) بكسر قاف نام است مر استيفاى مثل جنايت را از قتل و جرح و قطع و ضرب و جز آن و اصل آن از پيروى اثر است و قصاص‌كننده اثر جانى را پيروى مىكند و مثل عمل او را و بالجمله مكافات به مثل است در قرآن است  يا أَيُّهَا الَّذِينَ آمَنُوا كُتِبَ عَلَيْكُمُ الْقِصاصُ فِي الْقَتْلى الْحُرُّ بِالْحُرِّ وَ الْعَبْدُ بِالْعَبْدِ وَ الْأُنْثى بِالْأُنْثى   وَ لَكُمْ فِي الْقِصاصِ حَياةٌ يا أُولِي الْأَلْبابِ  و بالجمله قصاص قتل ، قتل است و قطع قطع است و نقص عضو ، نقص همان عضو است و موجبه ازهاق النفس المعصومة . . . عمدا عدوانا فلا قوبل بقتل المرتد . . . و العمد يحصل به قصد البالغ الى القتل بما يقتل غالبا و إذ لم يقصد القتل بالنادر فلا قوبل و ان اتفق الموت كالضرب بالعود الخفيف او العصى اما لو كرر ضربه بما لا يتحمل مثله بالنسبة الى بدنه و زمانه لشدة الحر و البرد فهو عمد . . . لو اكرهه على القتل فالقصاص على المباشر دون الآمر و لكن يحبس الآمر دائما حتى يموت . . . لو اشترك في قتله\r\n\r\n","description":"","footnote":"","page_name":" 1481 ","page_number":97},
  {"content":"\r\n\r\nجماعة قتلوا به جميعا ان شاء الولى .\r\nو قصاص واجب نشود الا بشرائطى :\r\nيكى از آن جمله آنست كه مقتول مستحق كشتن نبوده باشد بلا خلاف .\r\nدوم : آنكه قاتل بالغ و كامل عقل باشد ، زيرا كه عمد كودك و ديوانه و خطاء ايشان هر دو يكى است ، و رسول ص فرموده است :\r\n« رفع القلم عن ثلاثة :\r\nعن الصبى حتى يبلغ ، و عن المجنون حتى يفيق ، و عن النائم حتى ينتبه »\r\n. و آنكه قاتل آزاد نباشد ، و مقتول بنده لقوله تعالى :  الْحُرُّ بِالْحُرِّ وَ الْعَبْدُ بِالْعَبْدِ  .\r\nو آن كه قاتل پدر مقتول نباشد .\r\nزيرا كه از رسول ص روايت كرده‌اند :\r\n« لا يقتل الوالد بولده »\r\n. و آنكه مسلمان نباشد و مقتول كافر ، لقوله تعالى :  وَ لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا  ، و قوله ص :\r\n« لا يقتل المسلم بكافر »\r\n. و مرد آزاد را براى زن آزاد بكشند .\r\nو پانصد دينار باز دهند .\r\nو زن آزاد را براى مرد آزاد بكشند ، بىآنكه پانصد دينار بستانند . و قوله تعالى :  وَ الْأُنْثى بِالْأُنْثى  دليل مىكند كه مرد را براى زن نكشند ، اما بدان شرط كه گفته شد ، بدليلى از ظاهر قرآن اخراج كرده‌اند .\r\nو جماعتى را براى يك كس بكشند چون اولياء خون آنچه فاضل باشد از ديت وى بوارثان ايشان دهند . و اگر كشتن يكى از آن جماعت اختيار كند ، ديگران آنچه حصهء ايشان باشد از ديت بورثهء وى دهند ، و اين بعدل ماننده‌تر است و لايق‌تر .\r\nو قوله تعالى :  فَقَدْ جَعَلْنا لِوَلِيِّهِ سُلْطاناً  دليل است بر جواز كشتن جمعى بيك ، زيرا كه فرقى نكرده است ، و قوله تعالى :\r\n الْحُرُّ بِالْحُرِّ  مراد به اين جنس است نه عدد .\r\nو در قتل عمد ديت واجب نباشد . و اگر اولياء مقتول راضى شوند ، روا باشد ، و قصاص ساقط شود .\r\nو اگر قاتل بگريزد ، و وى را نيابند ، تا بميرد : ديت از مال وى بستانند . و اگر وى را مال نباشد : از اولياء وى كه ديت گيرند ، بستانند . و چون بعضى از اولياء اختيار قصاص كنند ، و بعضى اختيار ديت :\r\nكشتن وى روا باشد ، به شرط آنكه آنچه نصيب ايشان باشد از ديت بوى دهند آنان كه خواهند كه وى را بكشند .\r\nو چون ذمى مسلمان را بعمد بكشد ، وى را و هر چيز كه مالك آن باشد بولى مسلمان دهند ، اگر خواهد به بندگى ميدارد ، و اگر خواهد قصاص كند .\r\nو چون بنده‌اى آزادى را بكشد ، بنده را بولى الدم تسليم كنند .\r\nو اگر گواهان گواهى دهند كه فلان فلان را كشته است ، و ديگرى اقرار كند كه من كشته‌ام ، وى نكشته است ، ولى الدم مخير باشد : ميان آنكه ديت از هر دو بستاند : نيمى از اين ، و نيمى از آن ، و آنكه هر دو را بكشد ، و نيمى ديت بورثهء مشهود عليه رد كند ، و ميان آنكه مشهود عليه را بكشد ، و مقر نيمى ديت بورثهء وى دهد ، و ميان آنكه مقر را بكشد ، و ورثهء وى را بر مشهود عليه هيچ چيز نباشد .\r\nو قصاص بر كشنده باشد ، نه بر\r\n\r\n","description":"","footnote":"","page_name":" 1482 ","page_number":98},
  {"content":"\r\n\r\nفرماينده ، و نه بر اكراه دارندهء غيرى را :\r\nكشنده را بكشند ، و نگه دارنده را بزندان كنند تا هميشه در زندان باشد ، و چشم نگهبان بركنند ، لقوله تعالى : يقتل القاتل و يصبر الصابر ، يعنى : كشنده را بكشند ، و نگه‌دارنده را حبس كنند ، و ادب كنند .\r\nو خواجه را در كشتن بندهء خويش ، قيمت بنده از وى بستانند ، و به صدقه دهند . و اگر بر كشتن بندگان اصرار كند آن را بكشند ، لفساد فى الارض .\r\nو قصاص نكند الا پادشاه اسلام كسى را كه روى عادت كشتن اهل ذمت كرده باشد ، و او ولى كسى است كه وى را ولى نباشد ، بعمد بكشد ، و ديت خطا بستاند ، و او را نباشد كه عفو كند .\r\nو قصاص نكنند الا به گردن زدن ، و قصاص طرف در قصاص نفس داخل است .\r\nو گفته‌اند كه باكى نيست كه اگر دست ببرد و آنگه بكشد ، دستش ببرند و آنگه بكشند ، لظاهر قوله تعالى :  وَ الْجُرُوحَ قِصاصٌ  و قوله :  فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ  .\r\nو كفارت واجب باشد در انواع قتل :\r\nدر قتل عمد آزاد كردن بنده باشد ، و دو ماه پيوسته روزه داشتن ، و شصت مسكين طعام دادن . اين هر سه بر جمع واجب باشد چون قصاص نكنند .\r\nو در قتل خطا مخير باشد ميان اين هر سه .\r\nدليل وجوب كفارت آنست كه روايت كرده‌اند كه عمر خطاب گفت يا رسول الله ! من در جاهليت چند دختر را زنده در گور كرده‌ام . رسول ص فرمود :\r\n« اعتق عن كل موءودة رقبة »\r\n، يعنى : از هر يكى بنده‌اى آزاد كن .\r\nو اما قصاص جراحتها شرط او با آن شرطها كه ذكر شد آنست كه آن جراحت از آن باشد كه اميد اصلاح وى نباشد ، چون بريدن دست و آنچه بدان ماند ، و بقصاص از تلف نفس وى نترسند ، همچون جايفه و مأمومه ، كه اين دو جراحت را قصاص نيست ، زيرا كه از هلاكت مقتص منه ايمن نتوان بودن .\r\nو اگر قصاص كنند ، و از آنچه مشروع است در نگذرد ، و مقتص منه بميرد ، به روى چيزى نباشد . و اگر تعدى كند ، ضامن باشد . و اگر يكى از انگشتان غيرى ببرد ، ديگرى از دست وى از سررش ببرد ، بر اولين بود ديت جنايت كرده باشد ، و بر دوم ديت باقى پس از آن .\r\nو اگر خواهد هر دو را قصاص كند ، و بر دوم رد كند ديت جنايت اولين ، و از اولين ديت جنايت او فرا گيرد ، و بدومين دهد .\r\nدليل بر جواز قصاص قول خداست كه :  « وَ الْجُرُوحَ قِصاصٌ »  .\r\nو هر كه دست راست غيرى ببرد ، و او را دست راست نباشد ، دست چپش ببرند . دليلش اجماع اين طائفه است .\r\nو مرد آزاد ضامن باشد آن را كه تباه كند ، و ارش جنايت او را بعمد يا بخطا ، و آنچه حاصل شود بفعل او يا بفعل كسى كه وى را بر ولايت باشد .\r\nو اگر كسى حيوان غيرى را بكشد ، يا آلت وى را بشكند ، يا جامهء وى را به درد ، يا بناى وى را خراب كند ، ضامن باشد .\r\nو همچنين ، اگر در راه مسلمانان\r\n\r\n","description":"","footnote":"","page_name":" 1483 ","page_number":99},
  {"content":"\r\n\r\nچيزى كرد كه بدان سبب چيزى شد ، يا در ملك غيرى بىاجازت وى ، يا در ملك مشترى ، ضامن باشد .\r\nو آنچه بسبب مداوات حاصل شود از فساد ، يا بسبب سگ گزندهء وى ، يا برها كردن شتر مست وى ، و اگر گوسفند در شب رها كند ، ضامن باشد . و اگر بروز باشد ، ضامن نباشد ، مگر كه در ملك غيرى كرده باشد آنگه ضامن باشد .\r\nدر خبرست كه ناقهء براء بن عازب در حايطى رفت . و در آن حايط چيزى بزيان آورد ، رسول ص حكم فرمود به آنكه :\r\n« ان على اهل الاموال حفظها نهارا ، و على اهل المواشى حفظهما ليلا ، و ان على اهلها الضمان فى الليل »\r\n، يعنى : بر خداوندان مال است كه بروز آن را نگاه دارند ، و بر خداوندان چهارپايان‌ست كه بشب آن را نگاه دارند ، چه اگر نگاه ندارند ، بر ايشان ضمان باشد .\r\nو اگر بر چهارپاى باشد ، يا وى را ميكشد ، آنچه آن را با دست تباه كند ، وى ضامن آن باشد . و آنچه بپاى بود ضامن نباشد ، مگر كه وى را به چوب برنجاند يا برانگيزاند ، آنگه ضامن باشد هر چيزى را كه تلف كند .\r\nو اگر قصد وى درين دفع دابه بوده باشد ، تا رنج بوى يا بغيرى نرساند ضامن نباشد .\r\n\r\nقَصْد\r\n- ( اصطلاح فقهى ) منظور قصد و نيت در اعمال است .\r\nدر عباديات يا معاملات .\r\n1 - هر عقدى تابع قصد است . و مقصود از اين قاعده آنست كه هر معامله از قبيل بيع و اجاره و رهن داراى الفاظ مخصوصى است كه از آن به عقد تعبير مىشود و لكن اثر مطلوب از آن عقد ، بدون قصد معنى حاصل نمىشود .\r\nپس اگر لافظ اصلا قصد معنى نداشته و يا از لفظ قصد معنى ديگرى داشته باشد مثل اينكه از لفظ بيع قصد اجاره كرده و يا از لفظ اجاره قصد بيع عقد باطل خواهد بود . بنا بر اين هر عقدى كه خالى از قصد باشد و يا آنچه از آن قصد شده مغاير با مفهوم آن باشد لغو و بىاثر خواهد بود - و اصل اعتبار قصد و لزوم آن اختصاص بعقود نداشته بلكه در هر عملى از اعمال ، خواه لفظ باشد يا غير آن جارى است زيرا صدور عملى از شخص عاقل با التفات به آن بدون قصد محال است .\r\n( كليات حقوق اسلامى ص 1 ) مدار در الفاظى كه واقف يا موصى يا واهب در مقام انشاء وقف و وصيت و هبه استعمال مىكند همان معنائى است كه متكلم از لفظ قصد كرده نه معنى لغوى يا عرفى لفظ . پس اگر معنى لغوى يا عرفى لفظ فقير كسى است كه قوت ساليانهء خود را نداشته باشد وقف حمل بر آن نشده بلكه مختص است به آنچه واقف از لفظ فقير قصد كرده و اين اختصاص بوقف نداشته بلكه معيار و مدار در تمام عقود به همين است چنان كه گفته‌اند « العقود تابعة للقصود » هر عقدى تابع قصد است .\r\nو اين در صورتى است كه مراد متكلم و قصدش از لفظ معلوم باشد خواه حقيقت باشد يا مجاز يا غلط .\r\nاما در صورتى كه مراد متكلم معلوم نباشد بايد لفظ را حمل بر معنى\r\n\r\n","description":"","footnote":"","page_name":" 1484 ","page_number":100},
  {"content":"\r\n\r\nلغوى يا عرفى نمود . پس اگر براى لفظ عرف خاصى باشد لفظ بر آن حمل مىشود و اگر عرف خاصى براى متكلم نباشد حمل بر عرف عام مىشود و با نبودن عرف عام حمل بر معنى لغوى خواهد شد و همه اينها وقتى است كه قرينهء حاليه يا مقاليه كه مراد متكلم را تعيين كند وجود نداشته باشد .\r\nدر صورتى كه براى لفظ معنى شرعى و معنى لغوى باشد و معلوم نباشد كه مراد متكلم كدام يك از اين دو معنى است لفظ مجمل خواهد بود و بايد باصول موضوعى يا حكمى رجوع نمود .\r\nبنا بر اين اگر شخصى مالى را وقف بر فقير نموده و چنين خيال كرده باشد كه معنى لغوى يا عرفى آن كسى است كه مالك قوت روزانه‌اش نباشد و معنى آن در واقع نزد عرف يا لغت كسى باشد كه قوت ماهيانه يا ساليانهء خود را نداشته باشد پس اگر واقف قصد كرده باشد معنائى را كه خود خيال كرده همان متعين خواهد بود .\r\nاما اگر قصدش معنى واقعى وقف بوده و من باب اشتباه در تطبيق چنين خيال كرده كه فقير واقعى كسى است كه قوت روزانهء خود را نداشته باشد در اين صورت وقف حمل بر معنى واقعى خواهد شد .\r\nپس بطور كلى حال بيك منوال نخواهد بود بلكه باختلاف نحوهء قصد مختلف است ( كليات حقوق ص 326 ) .\r\n\r\nقَصْدِ اوَّل\r\n- ( اصطلاح فلسفى ) در مقابل قصد ثانى بود كه منظور اين است كه جهان وجود بطور كلى و جملى به قصد اول پديد آمد و امورى ديگر بدنبال و به تبع آن مىباشد .\r\nگويند خداوند در تجلى اول با يك تجلى جملهء عالم را آفريد كه متدرجا و بر حسب مقتضيات از عالم غيب بعالم ناسوت و شهادت نزول مينمايند\r\n\r\nقَصدِ ضَرُورى\r\n- ( اصطلاح فلسفى ) هرگاه مبدأ اول فعل تخيل بانضمام طبيعت يا مزاج باشد قصد ضرورى مينامند مانند تنفس براى انسان كه با آنكه منشأ آن قصد مىباشد مع ذالك عمل ضرورى است ( شفا ج 2 ص 541 - اسفار ج 1 ص 174 ) .\r\n\r\nقَصدُ المَعْنيين\r\n- ( اصطلاح بديعى ) و قصد المعنيين يا قصد الوجهين آنست كه لفظى را گويند و دو معنى يا زياده از آن اراده نمايند و قرائن و ملائمات هر دو معنى را بياورند حافظ گويد :\r\n يار دلدار من ار قلب بدينسان شكند * ببرد زود بسردارى خود پادشهش \r\n( كه معنى شكستن هم قلب است و هم لشكر ) سعدى گويد :\r\n بازآ كه در فراق تو چشم اميدوار * چون گوش روزه‌دار بر الله اكبر است \r\n( از الله اكبر تعجب براى هر يك از دو معنى است ) انورى گويد :\r\n از حرفهاى تبغت آيات فسخ خيزد * تأليف آيه آرى هست از حروف معجم \r\nيعنى حروف تيغ چون معجم ( نقطه دار ) است آيات فسخ از آن ظاهر مىشود زيرا از حروف معجم ( حروف تهجى ) تأليف مىشود كه حروف معجم هر دو معنى دارد .\r\n( از ابدع ص 330 )\r\n\r\n","description":"","footnote":"","page_name":" 1485 ","page_number":101},
  {"content":"\r\n\r\n\r\nقَصْر\r\n- ( اصطلاح ادبى ) در لغت حبس است و بازداشتن و بازگردانيدن و بزندان كردن و كم كردن و جامه كوفتن و درآمدن شب و تاريكى باشد و در فقه نماز قصر باشد و در عروض اسقاط حرف ساكن است از سبب خفيفى كه در آخر ركن باشد و ما قبل آن را ساكن كردن چنان كه از فاعلاتن فاعلات ماند ( از المعجم ص 46 - دره ص 26 ) و در علم معانى حصر و تخصيص است و عبارت از قراردادن بعضى از اجزاء كلام باشد مخصوص به بعضى به نحوى كه از را تجاوز نكند و انتساب او فقط بدان باشد و آن بر دو قسم است يكى قصر حقيقى و ديگرى قصر مجازى و يا اضافى و بالجمله اقسامى دارد از اين قرار .\r\nقصر تعيين . در موقعى كه مخاطب را مشتبه است كه فلان صفت آن عمرو است با زيد و متكلم بواسطهء ايراد جملهء مقيد به قصر محكوم عليه را معين مىكند مانند « ما شاعر إلا زيد » در صورتى كه براى مخاطب مساوى است كه شاعر زيد است يا عمر و يا مردد باشد كه كدام است .\r\nقصر قلب و مراد تخصيص امرى است به شىء يا شخصى بجاى تخصيص آن بامر يا به شىء ديگر مانند « ما زيد الا قائم » در مقام رد بر كسى كه گمان كند زيد قاعد است نه قائم .\r\nو يا « ما شاعر الا زيد » در مقام رد بر كسى كه عكس آن را گمان كند يا گمان كند كه هر دو شاعرند .\r\n\r\nقَصْرِ افْراد\r\n- عبارت از تخصيص امرى است به شخصى يا شيئى دون شيئى يا شخصى ديگر مانند « ما زيد الا كاتب » در مقام رد بر كس كه گمان كند كه زيد هم كاتب است هم شاعر و هم . . . و « ما عمرو شاعر بل زيد » .\r\nقصر صفت بر موصوف - مانند « ما شاعر الا زيد » رد بر كسى كه گمان كند عمرو هم مثلا شاعر است و  « ما مُحَمَّدٌ إِلَّا رَسُولٌ »  كه قصر افراد هم هست .\r\n( از كشاف ص 1183 - 1185 - مختصر المعانى ص 75 - 76 و مطول ص 71 - 174 ) . در اين مبحث بحث زيادى است رجوع بكتب مربوطه شود . )\r\n\r\nقَصرُ العام\r\n- ( اصطلاح اصولى ) و مراد تخصيص عام است به امورى و مخصص و تخصيص گاه به مخصص متصل است مانند تخصيص بوسيلهء استثناء متصل و شرط و غايت و صفت و بدل بعض و گاه منفصل است و آن يا عقلى است مانند  اللَّهُ خالِقُ كُلِّ شَيْءٍ  كه مراد غير ذات خداست و بجز افعال عباد است و يا لفظى است مانند  خَلَقَ لَكُمْ ما فِي الْأَرْضِ جَمِيعاً .   وَ لا تَأْكُلُوا مِمَّا لَمْ يُذْكَرِ اسْمُ اللَّهِ عَلَيْهِ  بحث است در آنكه يك عام تا چه اندازه ممكن است مخصص شود . گويند بايد در تحت عام بعد از تخصيص باندازهء جمع بماند كه نزديك بمدلول عام باشد و لكن از باب تعظيم ممكن است استعمال عام در يك فرد و در اينكه عدهء كه بايد بماند و نزديك به مدلول عام باشد تا چه اندازه است نيز بعضى گويند باندازهء نصف يا زيادتر عدهء ديگر گويند تخصيص تا سرحد يك نفر مانده هم امكان دارد و بلا اشكال است و عدهء ديگر گويند سه فرد و عدهء ديگر گويند دو فرد ، عدهء گويند اگر عام به صيغه جمع باشد ناچار بايد\r\n\r\n","description":"","footnote":"","page_name":" 1486 ","page_number":102},
  {"content":"\r\n\r\nحد اقل آن كه سه فرد است باقى بماند و در عمومات ديگر تا يك فرد هم بلا اشكال است و اگر به متصل غير از بدل و استثنا باشد مانند شرط و صفت و غايت يا . . روا باشد تخصيص تا باقى ماندن دو فرد .\r\n\r\nقَصَص\r\n- ( اصطلاح ادبى ) فرق بين قصه و حديث آنكه قصه درازتر از حديث بود و از حال گذشته‌گان حكايت كند  « نَحْنُ نَقُصُّ عَلَيْكَ أَحْسَنَ الْقَصَصِ »  و اصل قصه در عربيت پيروى از شيئى است و چون در قصه برخى از حكايات دنبال ديگر است قصه گويند ( از فروق اللغويه ص 29 ) .\r\n\r\nقَصْعَةُ المَساكين\r\n- ( اصطلاح نجومى ) و نام ديگرى است براى فكه يا كاسهء درويش\r\n\r\nقُصُود\r\n- ( اصطلاح عرفانى ) مراد از قصود صحت عزيمت باشد بر طلب حقيقت ، مقصود و قصد اين طايفه اندر حركت و سكون بسته نيست از آنچه دوستى اندر دوستى اگر چه ساكن بود قاصد بود و اين خلاف عادتست .\r\n( از كشف المحجوب ص 228 ) ارادت و نيات صادقه را قصود گويند كه در طلب حق باشد .\r\nقصود بمعنى ارادت است به نيت صادقه ، حقيقتش نهوض اسرار است به نعت استباق و اشتياق بمطالعهء قدم .\r\n( شطحيات ص 623 )\r\n\r\nقَصِيدَه\r\n- ( اصطلاح ادبى ) اشعارى است كه هر دو مصراع بيت اول با ابيات ديگر همه بر يك قافيه باشند و در آن مدح يا ذم كسى باشد و يا مشتمل بر وعظ و نصائح باشد و آن زياده بر 12 بيت بود و نزد عرب حد معين ندارد و لكن فصحاء عجم تا 120 بيت ذكر كنند .\r\n( از كشاف ص 1175 - دره ص 98 ) .\r\n\r\nقَضا\r\n- ( اصطلاح فلسفى عرفانى و فقهى ) قضا در لغت معانى چند دارد 1 امر  وَ قَضى رَبُّكَ أَلَّا تَعْبُدُوا إِلَّا إِيَّاهُ  2 حكم  « فَاقْضِ ما أَنْتَ قاضٍ »  3 فعل محكم  « فَقَضاهُنَّ سَبْعَ سَماواتٍ »  يعنى خلق كرد آنها را محكم و متقن ، 5 اقامت چيزى مقام غيرش 6 اداء واجب 7 تقدير 8 اتمام 9 قتل و اصوليان استعمال كنند در اتيان به مثل واجب و مقابل اداء است و فقهاء استعمال كنند در الزام .\r\nو بالجمله قولى است ملزم كه از ولى عام صادر شود و يا فصل خصومات و قطع منازعات باشد از خليفه و امام و جانشين او و آن بر دو قسم است يكى قضاء الزام كه قضاء ملك گويند كه و قضاء استحقاق گويند و ديگر قضاء ترك است .\r\nاطلاق ديگر قضا انجام ما فات از عبادات است كه قضاء فرائض يوميه است و قضاء زكات و بالجمله قضاء بمعنى حكم بين مردم است و از واجبات كفائى است و از وظائف بندگان صالح ست در موقع وجود و حضور امام ، حق او يا نايب او است و در غيبت ، با فقيه جامع شرائط افتاء است و قاضى ميتواند از بيت المال اجرت بگيرد در صورت احتياج و دريافت رشوه در هر حال حرام است و اجرتى هم نتواند از طرفين دعوى بگيرد و بايد نهايت تساوى را در طرفين دعوى برقرار\r\n\r\n","description":"","footnote":"","page_name":" 1487 ","page_number":103},
  {"content":"\r\n\r\nكند در مورد اهميت قضا و وظائف قاضى و صفات و شرائط آن اخبار و آياتى است و امرى است بسيار خطير كه از عهده هر كس ساخته نيست .\r\n( از قواعد ص 399 - شرح لمعه ج 1 ص 202 - تلويح ص 305 - قوانين ص 131 - كشاف ص 1234 ) .\r\nدر قرآن مجيد است  وَ أَنِ احْكُمْ بَيْنَهُمْ بِما أَنْزَلَ اللَّهُ وَ لا تَتَّبِعْ أَهْواءَهُمْ  -  وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْكافِرُونَ   وَ إِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ  رجوع به قاضى و قرآن ( بقره آيه 212 نساء آيهء 104 - مائده آيهء 41 ، نحل آيه 89 ) شود .\r\nاى الحكم بين الناس و هو واجب كفاية فى حق الصالحين له الا انه مع حضور الامام او نائبه و فى الغيبة ينفذ قضا الفقيه الجامع لشرائط الافتاء و هى البلوغ و العقل و الذكورة و الايمان و العدالة و طهارة المولد اجماعا و الكتابة و الحرية و البصر و النطق و غلبة الذكر و الاجتهاد فى الاحكام الشرعية و اصولها فمن عدل عنه الى قضاء الجور كان عاصيا . . . و يثبت ولاية القاضى المنصوب من الامام بالشياع او بشهادة عدلين و لا بد فى القاضى المنصوب من الكمال . . و العدالة و اهلية الافتاء و الذكورة و الكتابه و البصر لا فى قاضى التحكيم و يجوز ارتزاق القاضى من بيت المال مع الحاجة الى الارتزاق لعدم المال . . . و لا يجوز الجعل و لا الاجرة من الخصوم . . . و يجب على القاضى التسوية من الخصمين فى الكلام و السلام عليهما و النظر اليهما و . . .\r\n( از شرح لمعه ص 205 - 207 ) در معتقد الاماميه آمده است :\r\nكسى را كه از براى قضا و حكومت بنشانند ، بايد كه عالم باشد به حق در آن حكم كه پيش او آورند ، زيرا كه وى در آن حكم از خداى خبر ميدهد ، و بنيابت رسول ص حكم مىكند ، بايد كه بدان عالم باشد .\r\nو هر كه حكم بتقليد كند ، قطع نكند بر آنكه حكم به آنچه خداى فرستاده كرده ، و خداى تعالى ميفرمايد :  وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْكافِرُونَ ،  و رسول ص در تقسيم قاضيان گفته است :\r\n« و [ رجل 
  ] قضى بين الناس على جهل فهو فى النار »\r\n، يعنى : مردى كه حكم كند در ميان مردمان بجهل ، وى در آتش دوزخ باشد . و هر كه بفتوى حكم كند حكم بجهل كرده باشد .\r\nو بايد كه عادل باشد ، و كامل عقل ، و با رائى نيكو ، خداوند علم و ورع باشد ، و قوت آتش باشد كه به آنچه به دو تفويض كرده باشند قيام تواند نمود .\r\nو حاكم را روا باشد كه بعلم خود حكم كند در همهء چيزها : مالى و غير آن از حدود و قصاص .\r\nدليلش اجماع طائفه است ، و قول خدا :  وَ إِنْ حَكَمْتَ فَاحْكُمْ بَيْنَهُمْ بِالْقِسْطِ  ، هر كه بعلم خود حكم كند حكم بعدل كرده باشد . و اگر حاكم حكم نكند بعلم خود ، آن حكم ادا كند بفسق وى ، از آنجا كه حقى را كه دانسته باشد منع كرده باشد ، يا به كسى داده باشد كه استحقاقش ندانسته باشد .\r\nديگر آنست كه حكم با وجود دو گواه عادل واجبست ، و بگواهى ايشان غلبهء\r\n\r\n","description":"","footnote":"","page_name":" 1488 ","page_number":104},
  {"content":"\r\n\r\nظن بيش حاصل نشود . و چون با غلبهء ظن حكم واجب بود ، با وجود علم واجبتر بود .\r\nو آنكه گويند حكم بعلم كردن اقتضاى تهمت كند بر حاكم ، استحسان محض است ، از براى وى ترك دليل نتوان كرد .\r\nو از شرائط حاكم آنست كه عادل باشد ، و عادلى وى مانع بود از تهمت ، چنان كه مانع است از آنكه چون گويد كه اقرار آرد بنزد من ، يا گويد كه گواه گواهى اقامت كرد .\r\nاما در زنا حكم نكند الا بگواهى چهار مرد بمعاينت فرج در فرج ، كه متفق باشند در لفظ و در وقت . و اگر نه چنين گواهى دهند ، حد افترا بر ايشان لازم بود بلا خلاف . يا بگواهى سه مرد و دو زن . و حكم لواط و سحق همين است .\r\nو هر چه غير ازين است ، گواهى دو مرد عادل كفايت بود .\r\nو اعتبار در صحت گواهى ايشان آنست كه در معنى متفق باشند مطابق دعوى .\r\nو گواهى زنان در آنچه موجب حد باشند نشوند ، نه تنها و نه با مردان ، مگر در زنا بنزد اين طائفه . و به هيچ حال در طلاق و ديدن ماه نشوند . و در ولادت ، و آنكه مولود به زمين آمد آواز كرد ، و در عيبهائى كه مردان را بر آن اطلاع نباشد ، بشوند بىمردان .\r\nو گواهى قابله چون امين باشد ، در ولادت و استهلال مولود ، بشوند و بربع ديت يا ربع ميراث حكم كنند . و گواهى دو زن بمنزلت يك مرد باشد .\r\nو بگواهى يك مرد با سوگند مدعى خاصة در ديون حكم كنند . دليلش اجماع اين طائفه است ، و آنكه روايتست از رسول ص كه حكم كرد بيك گواه و سوگند ، برين اجماع صحابه است ، و از ايشان كسى درين خلاف نكرد .\r\nو گواهى پدر براى فرزند ، و گواهى فرزند براى پدر ، و گواهى زن براى شوهر ، و گواهى بنده براى بنده و بر بنده بشوند . الا در موضعى كه ذكر كرده شود .\r\nدليلش اجماع اين طائفه است . و ظاهر قران بر عمومش ، الا آنچه بدليل قاطع از عمومش بدر برد .\r\nو گواهى برادر براى برادر بشوند ، و همچون گواهى دوست براى دوست ، و گواهى نابينا در آنچه محتاج مشاهدت نباشد .\r\nاگر گويند : نابينا را طريقى نيست بشناختن مشهود عليه ، از براى آنكه آوازها به يكديگر مشتبه شود .\r\nگوئيم : بينا را همين لازم آيد ، از آنجا كه صورتها به يكديگر مشتبه شود .\r\nو چون حاست بصر طريق علم است ، با جواز اشتباه اشخاص ، روا بود كه حاست سمع را طريق بود بمعرفت مشهود عليه با جواز اشتباه اصوات . و هيچ شبهه‌اى نيست كه نابينا پدر و مادر و زن خود را چون مىشناسد از جهت آواز ايشان .\r\nو همچنين صحابه از زنان رسول ص روايت ميكردند ، و ايشان را تمييز از جهت سماع آوازهايشان بود .\r\nو گواهى كودكان در شجاع و جراح قبول كنند .\r\nو گواهى قاذف چون توبه كرده\r\n\r\n","description":"","footnote":"","page_name":" 1489 ","page_number":105},
  {"content":"\r\n\r\nباشد بشنوند . و شرط توبهء وى آن باشد كه خود را تكذيب كند .\r\nو گواهى فرزند بر پدر ، و گواهى بنده بر خواجه نشنوند . اما پس از وفات ايشان قبول كنند .\r\nو گواهى ولد الزنا قبول نباشد .\r\nدليلش اجماع اين طائفه ست .\r\nو گواهى دشمن بر دشمن قبول نباشد .\r\nو نه گواهى شريك براى شريك در آنچه شريك وى باشد ، و نه گواهى ذمى بر مسلمان ، الا در وصيت كه در سفر باشد خاصة ، به شرط آنكه آنجا از اهل اسلام كسى حاضر نباشد .\r\nو بدان كه حكم بقسامت آن وقت كنند كه اولياى مقتول را دو گواه عدل نباشد كه بقتل گواهى دهند . و چون چنين باشد از اولياى مقتول پنجاه كس سوگند خورند كه مدعى عليه صاحب ايشان را كشته است . و اگر پنجاه نباشد سوگند بر ايشان مكرر كنند تا پنجاه سوگند تمام شود . و اگر غير يك كس نباشد به پنجاه بارش سوگند دهند . و اگر ايشان سوگند بخورند از اولياى آن شخص كه او [ را 
  ] بقتل متهم كرده باشند پنجاه سوگند بخورند كه بدانچه بر وى دعوى ميكنند وى برى و بيگناه است . و اگر وى را اوليا نباشد پنجاه سوگند بخورد كه من ازين برى و بيگناهم .\r\nو قسامت نباشد الا بتهمت بامارتى ظاهر . دليل برين اجماع اين طائفه است ، و آنچه روايت كرده‌اند از گفتار رسول ص :\r\n« البينة على المدعى و اليمين على من انكر الا فى القسامة »\r\n، و آنكه انصاريان را گفت آنگاه كه بر جهودان دعوى كردند كه ايشان عبد اللّه را بخيبر كشته‌اند :\r\n« تحلفون خمسين يمينا و تستحقون دم صاحبكم »\r\n، يعنى : پنجاه سوگند بخوريد ، و مستحق خون صاحب خود گرديد . ايشان گفتند كه اين كارى است كه ما مشاهده نكرده و نديده‌ايم ، چگونه سوگند خوريم ؟\r\n« فقال يحلف لكم اليهود خمسين يمينا »\r\n، يعنى جهودان براى شما پنجاه سوگند خوردند ، گفتند ما راضى نشويم بسوگند جمعى كافران ،\r\n« فداه من عنده »\r\n، رسول ص ديت آن بداد .\r\nو قسامت در آنچه ديت تمام باشد از اعضا شش كس باشند ، و در آنچه [ كمتر باشد 
  ] گويند به حساب اين بود .\r\nو هر كه بر چيزى گواه شود ، لازم باشد وى را اقامت و اداى آن هر گه كه از وى گواهى خواهند ، لقوله تعالى :  وَ لا - تَكْتُمُوا الشَّهادَةَ . \r\nو اگر گواهش نگرفته باشند ، اما شنيده باشد به گوش خود ، يا ديده باشد ، مخير باشد : اگر خواهد اقامت كند ، و اگر خواهد نكند . و روا نباشد گواهى دادن چون به ياد نباشد .\r\nو بر خط اعتماد نتوان كرد ، زيرا كه در خط اشتباه ممكن است ، و خداى تعالى ميگويد :  وَ لا تَقْفُ ما لَيْسَ لَكَ بِهِ عِلْمٌ  ، يعنى : پيروى ممكن آن را كه ترا بدان دانشى نباشد ، يعنى : آنچه ندانى مگوى ! و گواهى دادن بر آنچه بر ياد نباشد ، خبر دادن بود به چيزى كه علم بدان حاصل نباشد .\r\nو گواهى گواه اصل بگواهى دو مرد ثابت شود ، چون متعذر باشد اقامت گواهى\r\n\r\n","description":"","footnote":"","page_name":" 1490 ","page_number":106},
  {"content":"\r\n\r\nاصل . و گواه بر گواه روا نباشد مگر در ديون و عقود ، و در حدود روا نباشد .\r\nو روا بود كه دو كس [ بر يك گواهى 
  ] گواهى دهند ، آنگه بر گواهى ديگرى .\r\nو چون مدعى عليه را سوگند داده باشند به بينه مدعى حكم نكنند ، دليلش اجماع اين طائفه است ، و آنكه روايت كرده‌اند از پيغمبر ص :\r\n« من حلف فليصدق و من حلف له فليرض »\r\n، يعنى : هر كه سوگند خورد بايد كه راست خورد ، و هر كه براى وى سوگند خورند بايد كه بدان راضى شود . آنگه فرمود :\r\n« و من لم يرض  فَلَيْسَ مِنَ اللَّهِ فِي شَيْءٍ » \r\n. و مدعى عليه را رسد كه سوگند بر مدعى رد كند ، لقوله تعالى :  أَوْ يَخافُوا أَنْ تُرَدَّ أَيْمانٌ بَعْدَ أَيْمانِهِمْ  ، و مراد به اين آنست كه « بعد وجوب ايمانهم » ، يعنى پس از واجب بودن سوگند ايشان ، براى آنكه اجماع است كه سوگند رد نكنند پس از آنكه سوگند خورده باشد .\r\nو از رسول ص روايت است كه :\r\n« المطلوب اولى باليمين من الطالب »\r\n، مطلوب يعنى : مدعى اولاتر است بسوگند از طالب يعنى : مدعى عليه .\r\nو اين حديث دليل است بر آنكه هر دو مشتركند در مطالبت سوگند ، اما مدعى عليه اولاتر است به آن .\r\nو روا نبود حاكم را كه حكم كند بعلم خود ، يا بگواه ، يا باقرار ، يا بسوگند ، و به راى ، و اجتهاد ، و قياس ، و بنامهء حاكمى ديگر ، نشايد حكم كردن ، و اگر چه گواه گواهى دهد كه اين نامهء آن حاكم است . و اگر مشافهة با وى گويد كه بنزد من ثابت شده است ، هم حكم نتوان كردن .\r\nدليلش اجماع اين طايفه است . ديگر آنست كه به آنچه ذكر كرده شد علم حاصل نشود ، و روا نباشد بىعلم حكم كردن ، لقوله تعالى :  لا تَقْفُ ما لَيْسَ لَكَ بِهِ عِلْمٌ  و از عموم اين آيت بدر نرود [ مگر 
  ] آنچه آن را دليلى قاطع بيرون برد .\r\nو بينه بينهء خارج باشد ، يعنى ، بينه مدعى ، نه بنيه داخل كه مدعى عليه است .\r\nلقوله ص :\r\nالبينه على المدعى و اليمين على من انكر »\r\n. و اگر هيچ يكى ازيشان صاحب يد نباشند ، و هر دو را گواه باشد ، حكم آن را باشد كه گواهان وى عادلتر باشند . و اگر متساوى باشند در عدالت ، حكم آن را باشد كه گواهان وى بيشتر باشند . و اگر متساوى باشند ميان ايشان قرعه زنند ، بر نام هر كه برايد ، وى را سوگند دهند .\r\nو اگر در تصرف هر دو باشد ، و هيچ يكى را گواه نباشد ، آن چيز ميان ايشان مشترك باشد ، هر يكى را نصفى بود .\r\nو اگر حاكم را معلوم شود دروغ گواهان ، حكم خود را باطل گرداند ، و ايشان را تعزير بزند ، و مشهور گرداند ، و آنچه بر آن حكم كرده باشد باز گيرد اگر ممكن باشد ، و اگر نه از گواهى بدروغ غرامت آن ستاند . و اگر آنچه بدان گواهى داده باشند ، كشتن يا حد زدن بوده باشد ، قصاص كند . و اگر از گواهى رجوع كند بشبهه‌اى كه بوى درآمده باشد ، ديتش لازم باشد .\r\nو حاكم را بايد كه از براى حكم وقتى معين گرداند كه خاصه آن وقت براى حكم بنشيند ، و در آن وقت هيچ كارى ديگر\r\n\r\n","description":"","footnote":"","page_name":" 1491 ","page_number":107},
  {"content":"\r\n\r\nنكند .\r\nو بايد كه گرسنه ، و خشمگين ، و پريشان خاطر نباشد ، پشت بر قبله ننشيند ، و سكينت ، و آرام باشد ، و مجلس خود را از بازى و مزاح دور دارد ، و در ميان دو كس در محل و نظر و اشارت يكسان گرداند .\r\nو ابتدا بسخن نكند ، تا خصمان ابتدا كنند . و اگر ايشان خاموش باشند ، ايشان را گويد : اگر از براى كارى آمده‌ايد بگوييد ! و اگر يكى دعوى كند ، بايد كه دعوى وى مستند بود بعلم ، چنان كه گويد : فلان چيز كه در دست وى است حق من است ، و در دست وى بناحق است .\r\nو بايد كه آن چيز معلوم باشد كه اگر گويد : جامه‌اى يا سرايى درست نباشد .\r\nو چون صحيح باشد مدعى عليه را گويد : چه ميگوئى در آنچه دعوى مىكند ؟\r\nاگر اقرار آرد ، و او از آن جمله باشد كه اقرار وى صحيح بود ، الزامش كند تا آن را بخصم تسليم كند .\r\nو اگر ابا كند ، بملازمتش فرمايد .\r\nو اگر صاحب او گويد كه : وى را حبس كن ! حبس كند . و اگر گويد : نام او در ديوان حكم اثبات كن ! اثبات كند ، اگر وى را شناسد بنام و نسبش ، يا به نيت عادل به اين گواهى دهد .\r\nو اگر مدعى عليه انكار كند ، مدعى را گويد : چه ميگوئى ؟ اگر گويد گواه دارم ، بفرمايد تا حاضر كند . و اگر گويد غايب است ، كسى معين كند تا گواه را حاضر گرداند . چون حاضر گرداند و پسنديده بود ، حكم كند بدان . و اگر گواه يكى بيش نباشد ، سوگند حق مدعى باشد . و اگر دو زن بيش نباشند ، همچنين . و اگر گواهش نباشد ، سوگند حق مدعى عليه باشد .\r\nاگر مدعى خواهد كه سوگند دهد ، وى را وعظ گويد ، و از خدايش بترساند ، و ز عاقبت سوگند دروغ وى را آگاه كند .\r\n( معتقد الاماميه 504 ، 514 ) و نزد عرفا -\r\n هر تنى را رنگ و بوئى داده سلطان ازل * هر سرى را سرنوشتى كرده ديوان ازل\r\nهر وجودى در حقيقت مظهر سرى شده * تا شود پيدا ز سرش علم پنهان ازل \r\nميبدى گويد : قضا حكم اجمالى است با احوال موجودات و تابع علم ازلى است بموجودات و اين تابع علم باعيان ثابته است و هر شىء بلسان استعداد ، فيض خاص از خداى ميطلبد .\r\n هر نيك و بدى كه مىشود چون ز قضاست * دانستن آن ز حق عين خطاست \r\nو قضا امر اجمالى است و قدر تفصيل آن است و قضا عبارت از وجود تمام مخلوقاتست در كتاب مبين و لوح محفوظ بر سبيل ابداع و قدر عبارت از وجود آنهاست در مرتبت تفصيل ، رجوع شود به قدر و قضا در فرهنگ علوم تأليف نگارنده برخى از تركيبات : سجادهء قضا و قدر مصحف قضا ، قضاى حضرت جلال ، قضاى الهى ، تركيبات در معنى عرفانى\r\n\r\nقَضاءِ مُبْرَم\r\n- ( اصطلاح عرفانى )\r\n\r\n","description":"","footnote":"","page_name":" 1492 ","page_number":108},
  {"content":"\r\n\r\nقضاء مبرم قضائى است كه قابل تغيير نباشد .\r\nقضاء غير قابل تغيير و غير قابل فسخ و در اصطلاح كلام عبارت از حكم كلى الهى در اعيان موجودات است بر آن ترتيب كه در نفس الامر ميباشند از احوال جاريه بر آنها از ازل تا بابد .\r\nو ديگر قضا به معناى اداء و مفاجات و موت است .\r\n( دستور ج 3 ص 72 ) .\r\nاشاعره گويند : قضا عبارت از ارادهء ازليه حق تعالى است .\r\nفلاسفه گويند : قضاء الهى علم او است به آنچه شايسته موجود شدن است كه عنايت ازليه هم ناميده‌اند ( اسفار ج 3 ص 62 ) .\r\nبعضى گويند : قضا عبارت از مرتبت جميع صور موجودات در لوح محفوظ بر سبيل وجود ابداعى مىباشد ( از اخوان ج 4 ص 133 ) .\r\nشيخ الرئيس گويد : قضا عبارت از فعل اول حق تعالى است كه منشعب شود از مقدورات ( از شفا ج 2 ص 645 ) .\r\nدر معتقد الاماميه راجع به قضا و قدر آمده است :\r\nو همچنين اين طائفه اماميه كه ايشان را دوازده امامى گويند و ديگران رافضى شان ميخوانند ، اعتقاد كرده‌اند قضا و قدر خداى را ، و بدان رضا داده ، و به حكم و خواست خدا گويند .\r\nاما نه چنان كه ديگران گويند كه هر چه است در عالم از كفر و زندقه و زنا و لواط و خمر خوردن و خون بناحق ريختن و انبيا و اوليا را كشتن ، اين همه به قضا و قدر و حكم خداست و خواست او .\r\nاعتقاد ايشان آنست كه ازين جمله هيچ به قضا و قدر و حكم و خواست وى نيست ، كه اگر به قضاى وى باشد رضا دان بكفر كافران و فسق فاسقان و كشتن پيغمبران واجب باشد ، و انكار كردن ايشان از اين افعال و منع كردن قبيح باشد ، و اين مذهب هيچ طائفه‌اى نيست از مسلمانان .\r\nو خداى فرمايد :  إِنِ الْحُكْمُ إِلَّا لِلَّهِ يَقُصُّ الْحَقَّ  ، يعنى : نيست حكم الا خداى را و خداى حكم به حق كند .\r\nو از پيغمبران روايت است كه خداى تعالى فرموده‌ست : من لم يرض بقضائى و لم يصبر على نعمائى فليعبد ربا سوائى يعنى : هر كه به قضاى من راضى نشود و بر بلاى من صبر نكند و نعمت مرا شكر نكند گو برو و به غير از من خدايى گير و وى را بپرست .\r\nمعلوم شد كه حكم خداى حق است ، و رضا به قضاى خداى دادن واجب ، پس قضاى خداى بر بندگانش حكم و فرمانست بشناختن خداى و پرستيدن وى ، و اداى طاعات و گزاردن فرائض از نماز و روزه و زكات و حج و غير اين ، چنان كه فرمود :\r\n وَ قَضى رَبُّكَ أَلَّا تَعْبُدُوا إِلَّا إِيَّاهُ وَ بِالْوالِدَيْنِ إِحْساناً  ، يعنى : حكم كرد خداى تو كه نپرستند مگر وى را و به آنكه پدر و مادر را نيكويى كنند .\r\nو قدر خداى تقدير ثوابست بر طاعات و عقاب بر معاصى .\r\nو حكم وى بر بنده به آن باشد كه بنده بر آن باشد ، اگر بر كفر باشد حكم كند بكافريش ، اگر بر ايمان بود حكم كند بر\r\n\r\n","description":"","footnote":"","page_name":" 1493 ","page_number":109},
  {"content":"\r\n\r\nمؤمنيش ، و اگر بر فسق بود حكم كند بر فاسقيش ، نه آنكه حكم كند بر بنده بكافر شدن و عصيان آوردن و خون بناحق ريختن .\r\n( رجوع به معتقد الاماميه ص 32 ، 33 )\r\n\r\nقَضاءِ ازَلى\r\n- ( اصطلاح فلسفى ) مراد قضاء حق است بر آنچه ارادهء ازليه او تعلق گرفته است .\r\n( از اسفار ج 3 ص 119 ) .\r\n\r\nقَضاءِ إِلهى\r\n- ( اصطلاح فلسفى ) مراد قضاء الهى عبارت از وجود جميع اشياء است در مرتبت علم حق بدان نحو كه اراده ازليه اقتضا كرده است « عالم القضاء الالهى الذى عبارة عن وجود جميع الأشياء بصور العقلية » ( از اسفار ج 3 ص 151 ) .\r\n\r\nقَضاءُ اللَّه\r\n- ( اصطلاح فلسفى ) مراد وجود صور اشياء است در عالم علم حق .\r\n( از اسفار ج 3 ص 86 ) .\r\n\r\nقَضاءِ تَفْصيلى\r\n- ( اصطلاح فلسفى ) قضاء تفصيلى عبارت از صور قائمه بعقل است « فهي اى الصور القائمة بالعقل اذن قضائه التفصيلى لكونه عقولا عرضيه متكافئة و قلمه قضائه الاجمالى حيث انه بسيط الحقيقة » .\r\n( شرح منظومه ص 171 ) .\r\n\r\nقَضاءِ حَتمى\r\n- ( اصطلاح فلسفى ) مراد از قضاء حتمى عبارت از وجود صور موجودات است بر آن ترتيب كه ارادهء ازليه ايجاب كرده است كه « هو كائن لا محاله » ( از اسفار ج 3 ص 98 ) .\r\n\r\nقَضاءِ سابِقِ إلهى\r\n- ( اصطلاح فلسفى ) قضاء سابق الهى را از آن جهت قضاء سابق ميگويند كه مقدم بر قدر است .\r\n( از مجموعه دوم ص 252 - اسفار ج 3 ص 62 ) .\r\n\r\nقَضاءِ عِلْمى\r\n- ( اصطلاح فلسفى ) قضاء علمى در مقابل قضاء عينى بوده و مراد مرتبت ظهور علم است در مقابل قضاء عينى كه وجود در اعيان است ( اسفار ج 1 ص 121 ) .\r\n\r\nقَضاءِ عَينى\r\n- ( اصطلاح فلسفى ) رجوع بقضاء علمى شود .\r\n\r\nقَضايا\r\n- ( منطقى ) جمع قضيه . شيخ شهاب الدين سهروردى قضيه را بدينسان تعريف كرده است و اقسام آن را برشمرده است .\r\nقضيه گفتارى است كه بتوان بگويندهء آن گفت كه وى در گفتارش صادق است يا كاذب .\r\nو قياس گفتارى است مركب از چند قضيه كه هرگاه از عيوب سالم باشد از علم آن بذاته گفتارى ديگر لازم آيد و حاصل شود و در بين قضايا ، بسيط ترين آنها قضيهء حمليه است و آن قضيهءايست كه در آن حكم شود كه يكى از آن دو بعينه آن دگر است مانند آنكه گوئيم « انسان حيوانست » و يا « انسان حيوان نيست » .\r\nمحكوم عليه در اين گونه قضا « موضوع » ناميده مىشود و محكوم به « محمول » .\r\nو گاه باشد كه از دو قضيه يك قضيه حاصل شود به اين طريق كه هر يك از دو قضيه استقلال خود را از دست بدهند و به صورت يك قضيه در آيند و اين حال از اين راه حاصل شود كه بين آن دو ربط و وابستگى خاصى پديد آيد و هر دو بهم\r\n\r\n","description":"","footnote":"","page_name":" 1494 ","page_number":110},
  {"content":"\r\n\r\nپيوند يابند و بيك قضيه تبديل شوند .\r\nپس هرگاه اين ربط و پيوستگى بنحو لزوم باشد ، آن قضيه حاصله را شرطيه متصله نامند « اگر آفتاب برآمده باشد روز موجود باشد » و هر يك از دو جزء اين گونه قضايا كه حرف شرط به آن پيوسته شده باشد « مقدم » ناميده مىشود و آن دگر كه حرف جزاء به آن اتصال يافته باشد « تالى » ناميده مىشود .\r\nو هرگاه بخواهيم از اين گونه قضاياى شرطيه قياسى بسازيم قضيهء حمليه بدان مىافزائيم اين قضيهء حمليه يا عبارت خواهد بود از استثناء عين مقدم كه نتيجهء كه از آن لازم ميآيد عين تالى است مانند آنكه بدنبال قضيهء شرطيهء بالا گفته شود « لكن آفتاب برآمده است » كه نتيجه دهد « پس روز موجود مىباشد » .\r\nو يا عبارت از استثناء نقيض تالى خواهد بود كه در اين صورت نتيجهء كه لازم مىآيد نقيض مقدم باشد مانند اينكه گفته شود « لكن روز موجود نيست » كه نتيجه دهد كه « آفتاب بر نيامده است » پس هرگاه ملزوم موجود شود بالضرورة لازم نيز موجود شود و هرگاه لازم معدوم شود در ميابيم كه ملزوم آن قبلا معدودم شده است .\r\nو در اين گونه قياسات و قضاياى شرطيه نه نقيض مقدم مرتفع مىشود و نه عين تالى زيرا ممكن است « تالى » اعم از مقدم باشد مانند « اگر اين امر سياهى باشد رنگ خواهد بود » پس از رفع اخص و كذب آن رفع اعم و كذب آن لازم نمىآيد و همين طور از وضع اعم و صدق آن وضع اخص و صدق آن لازم نخواهد آمد و بلكه از وضع اخص و صدق آن وضع اعم و صدق آن لازم مىآيد و از رفع اعم و كذب آن رفع اخص و كذب آن لازم خواهد آمد و هرگاه ربط و بستگى بين دو قضيه ربط عنادى باشد اين گونه قضايا منفصله ناميده مىشود مانند « اين عدد يا زوج است يا فرد » و اين گونه قضايا ممكن است از بيش از دو قضيه پيوند و اتصال يافته باشد .\r\nو منفصله حقيقه قضيه‌ايست كه نه همهء اجزاء و اطراف آن جمع شوند و نه مرتفع گردند يعنى نه جمعشان شايد و نه رفعشان .\r\nو هرگاه بخواهيم از اين گونه قضايا قياسى بسازيم يكى از دو كار كنيم يكى آنكه عين هر يك از مقدم و تالى را كه پيش آيد و اتفاق افتد استثناء كنيم ، در اين صورت نتيجه عبارت از نقيض طرف و جمله مانده خواهد بود ديگر آنكه نقيض هر يك از مقدم و يا تالى كه پيش آمد و اتفاق افتاد استثناء شود كه نتيجه عين طرف و جمله مانده خواهد بود و هر گاه اين گونه قضايا داراى اطراف و اجزاء بسيار باشد و نقيض يكى از اجزاء آن استثناء شود باقى ماندهء اجزاء همچنان به صورت منفصله خواهند ماند .\r\nو گاه باشد كه قضيهء متصله مركب از دو متصله باشد مانند « ان كان كلما كانت الشمس طالعة فالنهار موجود فكلما\r\n\r\n","description":"","footnote":"","page_name":" 1495 ","page_number":111},
  {"content":"\r\n\r\nكانت الشمس غاربة فالليل موجود » و گاه باشد كه يك قضيه از دو قضيه متصله تركيب شود مانند « اما ان يكون اذا كانت الشمس طالعة فالنهار موجود و اما ان يكون اذا كانت الشمس غاربة فالليل موجود » و تصرفات در آن بسيار است .\r\nو هر انسانى كه داراى قريحه و ذوقى سالم باشد پيدا كردن اين گونه تركيبات بر او دشوار نخواهد بود بخصوص پس از شناختن قوانين و ضوابط كلى در اين باب يعنى ضوابط تركيبات قضايا .\r\nو بايد دانست كه قضاياى شرطيه را از راه تصريح بروابط لزومى و يا عنادى ميتوان تبديل به حمليات نمود مثلا تصريح شود ملزوم و يا عناد و گفته شود « طلوع و بر آمدن آفتاب را وجود روز لازم است » و يا گفته شود « وجود شب معاند با طلوع آفتاب مىباشد » قضاياى محصوره و مهمله و موجبه و سالبه :\r\nدر قضاياى شرطيه هرگاه كلماتى بمانند « اذا كان هو كان » و يا « اما و اما » و جز آنها آورده شود و صلاحيت پيدا كند كه لزومى و يا عنادى آن دائم و در تمام اوقات و اوضاع باشد و يا در بعضى از اوقات و اوضاع درين صورت حكم اين گونه قضايا از لحاظ كليت يا جزئيت موضوع معينى گردد و اگر چنين نباشد قضيه مهمله مغلطه خواهد بود و در قضاياى حمليه هرگاه گفته شود « انسان حيوان است » دو فرض درست و صحيح و متعين خواهد بود يكى آنكه هر يك يك از انسانها حيوان باشد ديگر آنكه بعض از جزئيات آن حيوان باشد .\r\nزيرا « انسانيت » لذاته نه مقتضى استغراق مىباشد و نه مقتضى تخصيص به بعضى دون بعضى . زيرا هرگاه مقتضى استغراق مىبود لازم ميامد كه يك فرد از افراد آن انسان نباشد .\r\nو اگر بر عكس مقتضى تخصيص مىبود لازم ميآمد كه همهء افراد انسانى بالاجماع انسان نباشند .\r\nو بنا بر اين مفهوم و معنى « انسانيت » براى هر دو امر صلاحيت دارد هم بر يك فرد صادق است و هم بر همهء افراد و در اين صورت بايد معين و مشخص شود كه حكم در قضايا مستغرق است و يا غير مستغرق يعنى ناچار بايد در هر قضيهء مستغرق و نامستغرق بودن آن متعين و مشخص گردد تا آنكه به صورت مهملهء مغلطه در نيايد با توجه به اين مقدمه گوئيم هرگاه موضوع قضيه‌اى فرد معين باشد آن را قضيهء « شاخصه » ناميم مانند « زيد كاتب » و هرگاه موضوع آن شامل يعنى كلى باشد و حكم در آن بر هر يك يك افراد باشد محصورهء كليه ناميده مىشود مانند « هر انسانى حيوانست » و « هيچ انسانى سنگ نيست » زيرا هر قضيهءاى را هم ايجاب باشد و هم سلب .\r\nو هر گاه حكم در آن مخصوص به بعضى باشد يعنى در قضاياهاى شامله حكم متعين براى هر يك افراد نباشد و بلكه مخصوص به بعضى از آنها باشد اين گونه قضايا بعضيه ميباشند مانند « بعضى از حيوانات انسان ميباشند » و يا « بعضى\r\n\r\n","description":"","footnote":"","page_name":" 1496 ","page_number":112},
  {"content":"\r\n\r\nاز حيوانات انسان نمىباشند » لفظى كه اين گونه قضايا را از اجمال بيرون مىآورد « سور » ناميده مىشود مانند لفظ « كل » و « بعضى » و جز آنها . و اين گونه قضاياى مسوره را محصوره ناميده‌اند و ما قضيهء حاصرهء كليه را « محيطه » ناميده‌ايم و آن قضيهء كه حكم در آن بر بعضى باشد « مهملهء بعضيه » نام نهاده‌ايم .\r\nو در قضيهء مهملهء بعضيهء شرطيه گوئى « قد يكون اذا كان » و يا « قد يكون اما » .\r\nو در بعض نيز اهمال مىباشد زيرا ابعاض هر امرى بسيار است پس بناچار براى رفع ابهام و اهمال آن در قياسات بايد براى آن بعضى نامى بنهيم ، نامى خاص و مثلا نام آن را « ج » گذاريم پس در اين هنگام بجاى اينكه گفته شود مثلا « بعضى حيوان انسان است » گفته مىشود « هر جيمى چنان است » و بدين ترتيب قضيه « محيطه » مىشود و اهمال مغلط از آن بر طرف ميگردد .\r\nو اصولا قضاياى مهمله بعضيه مگر در بعضى از موارد عكس و نقيض سودمند نمىباشند .\r\nو در قضاياى شرطيه نيز بايد بعضيات به صورت « محيطه » در آيند و مثلا در اين قضيه كه گفته مىشود « قد يكون إذ كان زيد فى البحر فهو غريق » آن بعضى احوالى كه اگر زيد در دريا باشد غرق مىشود به صورت كلى و مستغرقه درآيد و گفته شود « كلما كان زيد فى البحر و ليس له فيه مركب او سباحة فهو غريق » و كسى را نرسد منكر شود كه طبعت بعضى مهمل و نامتعين است و هرگاه از علوم و دانشهاى انسانى جستجو كنى اندر يا بى كه در بين آنها مطلوب و مسألهء وجود ندارد كه در آن از اوضاع و احوال و احكام بعضى نامعين جستجو شود و هرگاه بدان صورت و ترتيب كه ما بگفتيم و مقرر داشتيم عمل شود قضيهء باقى نمىماند مگر قضيهء « محيطه » زيرا قضاياى شخصيه را در دانشها به كار نيست و از اوضاع و احوال شخصيات در علوم خواسته نشود .\r\nو بنا بر اين احكام قضايا مضبوطتر و كمتر و در عين حال آسانتر مىشود بايد بدانى كه هر يك از قضاياى حمليه را موضوعى بايد و محمولى و نسبت بين بينى كه صلاحيت تصديق و يا تكذيب را داشته باشد يعنى در هر قضيهء حمليه سه امر لازم است يكى موضوع و ديگر محمول و سوم نسبت بين موضوع و محمول تا بتوان آن نسبت را تصديق كرد و يا تكذيب و باعتبار همان نسبت بين بين است كه قضيه ، قضيه مىشود .\r\nو آن لفظ كه بر نسبت بين بين دلالت مىكند « رابطه » ناميده مىشود .\r\nو گاه باشد كه اين رابطه در پارهء از زبانها حذف گردد و بجاى آن هيأتى خاص بيايد كه همان نسبت را افاده كند چنان كه در زبان تازى گفته مىشود « زيد كاتب » و گاه باشد كه آن رابطه ذكر گردد چنان كه گفته شود « زيد هو كاتب » و قضيهء سالبه قضيه‌ايست كه حرف سلب در آن وارد بر رابطه شود و آن را بردارد و ببرد و نفى كند و در زبان تازى\r\n\r\n","description":"","footnote":"","page_name":" 1497 ","page_number":113},
  {"content":"\r\n\r\nبايستى حرف سلب مقدم بر رابطه واقع شود تا اينكه آن را نفى و طرد كند مانند « زيد ليس هو كاتبا » .\r\nو هر گاه حرف سلب نيز با رابطه پيوسته شود و بدين ترتيب جزء يكى از دو جزء قضيه گردد در اين صورت ربط ايجابى همچنان باقى بماند و قضيه موجبه باشد مانند « زيد هو لا كاتب » كه ربط ايجابى در اين قضيه به حال خود باقى است و حرف سلب جزء محمول شده است .\r\nو قضيهء موجبهء كه به اين ترتيب و وضع بوجود مىآيد قضيهء معدوله ناميده مىشود .\r\nو گاه باشد كه در زبانى غير از زبان تازى تقدم و يا تأخر رابطه بر حرف سلب در سلب و ايجاب قضيه اعتبار و تأثيرى نداشته باشد زيرا در زبانهاى مختلف مفهوم از تقدم و تأخر متفاوت مىباشد پس مادام كه رابطه واقع و حاصل باشد اعم از آنكه سلب جزء موضوع باشد و يا محمول قضيه موجبه خواهد بود مگر آنكه حرف سلب رابطه را مرتفع و بر طرف كند كه در آن صورت قضيه سالبه خواهد بود و هرگاه بگوئى « كل لازوج فرد » « ايجاب فرديت » باشد براى تمام افرادى كه موصوف به « لازوجيت » اند و بنا بر اين اين قضيه موجبه مىباشد .\r\nو بايد دانست كه موجود ذهنى ثابت نمىشود مگر بر امرى كه در ذهن ثابت و موجود باشد و حكم موجب بر موضوع عينى و بعنوان اينكه در خارج باشد ثابت نمىشود مگر بر امور ثابت و موجود در خارج از ذهن .\r\nو حكم در قضاياى شرطيه نيز بمانند حمليات است به اين صورت كه اگر حروف سلب در اين گونه قضايا جزء محمول يا موضوع باشد و ربط لزومى و يا عنادى همچنان به حال خود باقى بماند قضيهء موجبه خواهد بود و هرگاه سلب وارد بر سلب شود مانند « ليس ليس زيد بكاتب » بدون اعتبار حالى ديگر باز ايجاب خواهد بود و هرگاه مثلا بگوئى « ليس كل انسان كاتبا » روا خواهد بود كه بعضى از انسانها كاتب باشند و آنچه قدر متيقن است در اين گونه قضايا تنها سلب بعضى است و هرگاه گفته شود « ليس لا شيء من الانسان كاتبا » جايز خواهد بود كه بعضى از انسانها كاتب نباشند و بعضى دگر كاتب باشند .\r\nو سلب قضيهء متصله برفع لزوم و سلب منفصله برفع عناد خواهد بود .\r\nپس وجود حروف سلب ملاك سالبه بودن نمىباشد .\r\nدر جهات قضايا نسبت محمول بموضوع در قضاياى حمليه اگر « ضرورى الوجود » باشد آن را « واجب » و قضيهء واجبه نامند و اگر « ضرورى العدم » باشد « ممتنع » و يا قضيهء ممتنه ناميده مىشود و اگر نه « ضرورى الوجود » باشد و نه « ضرورى العدم » ممكن و يا قضيهء ممكنه ناميده مىشود .\r\nمثال براى قضيه نخست « انسان حيوان است » و مثال دوم « انسان سنگ است » و مثال سوم « انسان نويسنده است » و عامهء مردم گاه از ممكن آن خواهند كه تنها وجود براى آن « ممتنع » نباشد پس هرگاه بگويند فلان چيز « ممكن نيست » از آن « ممتنع » را خواهند و بديهى است كه « ممكن » بدين معنى جز آن « ممكن »\r\n\r\n","description":"","footnote":"","page_name":" 1498 ","page_number":114},
  {"content":"\r\n\r\nاست كه ما دربارهء آن سخن ميگوئيم .\r\nزيرا آنچه ممكن نيست گاه باشد كه « ضرورى الوجود » باشد و گاه باشد كه « ضرورى العدم » باشد به اين اعتبار و آنچه وجوب و امتناعش باز بسته و متوقف بر غيرش باشد بناچار در هنگام انتفاء آن غير ، وجود و امتناعى براى آن باقى نمىماند پس فى نفسه خواهد بود .\r\nو ممكن بواسطهء وجود علت تامه‌اش واجب الوجود و بواسطه و به شرط عدم آنچه وجودش را ايجاب مىكند ممتنع مىشود و در هنگام توجه بذات آن و مجرد كردن نظر از وجود و عدمش خود ممكن بالذات مىباشد .\r\nبدان كه هرگاه بگوئيم « كل ج ب » معنى آن اين مىباشد كه هر يك از افرادى كه موصوف به « ج » است موصوف به « ب » مىباشد .\r\nزيرا هرگاه بگوئى « كل ج ب » خود در مييابى كه مفهوم « ج » معنايى عام يعنى كلى است و الا روا نمىبود كه لفظ « كل » بر آن داخل شود و سپس آنكه دانستى و دريافتى كه مفهوم « ج » يك مفهوم عامى است آنگاه متعرض اشخاص و افراد وى ميشوى كه زير عنوان « ج » است .\r\nيعنى هر يك يك افراد ، زيرا معنى اين گفتار كه گوئى « كل ج ب » تمام آنچه در تحت عنوان « ج » است به صورت كل و جمعى نمىباشد بدين معنى نيست كه همهء آنچه معنون بعنوان « ج » است بطور جمعى « ب » است چه اينكه ترا رسد كه گوئى « كل انسان يسعه دار واحد » و ترا نرسد كه گوئى « همهء آدميان را يك خانه كافى است و در آن جا مىگيرند » يعنى همهء انسانها را « يك خانه گنجايش دارد » و هرگاه در بين قضايا قضيهء بينى بمانند « كل نائم يجوزان يستيقظ » خود در ميابى كه مقتضاى « كل نائم » نائم من حيث هو نائم نمىباشد زيرا هرگاه با قيد و حيثيت نائميت مأخوذ شود بديهى است كه با اين قيد و از اين حيث و در آن حال موصوف به يقظه و بيدارى نمىشود و ممكن نيست كه هر خوابيده با وصف و قيد خواب بودن موصوف به بيدارى شود و بلكه مراد از « كل نائم يجوزان يستيقظ » اين است كه هر يك از افراد موضوع نائميت كه موصوف بدان وصف يعنى نوم مىباشد هم جايز است كه بخوابد و هم بيدار شود پس حكم در اين گونه قضايا بر ذات مجرد از وصف عنوانى است نه ذات موصوف به وصف عنوان و همين طور است هرگاه بگوئيم « هر پدرى متقدم بر پسر خود است » معنى آن اين نيست كه شخص كه موصوف بابوت است از آن جهت و حيثيت مقدم بر اين است زيرا با آن حيثيت يعنى حيثيت ابوت با پسر مىباشد نه مقدم بر آن و بلكه منظور اين است كه شخص يعنى آن ذاتى كه موصوف بابوت است ذات وى مقدم بر پسر است هرگاه بگوئى « كل متحرك بالضرورة متغير » بايد بدانى كه معنى اين قضيه اين است كه هر يك يك از افرادى كه موصوف به متحركيت ميباشند از لحاظ ذاتش و بدون قيد تحرك و متحركيت براى آن تغير ضرورى نمىباشد و بلكه با قيد و حيثيت متحركيت ضرورى التغير است پس در اين قضيه ضرورت تغير براى\r\n\r\n","description":"","footnote":"","page_name":" 1499 ","page_number":115},
  {"content":"\r\n\r\nافراد متوقف بر شرطى است كه حركت باشد و بنا بر اين تغير هر يك افراد فى ذاته و با قطع نظر از آن شرط كه حركت باشد ممكن است و لكن با قيد و لحاظ آن شرط ضرورى است .\r\nو ما از ضرورت در فن منطق و احكام قضاياى منطقيه تنها ضرورتى را ميخواهيم كه مقتضاى ذات موضوعات باشد نه ضرورتهائى كه با لحاظ قيود و شرايط باشد و آن ضرورتها و وجوبهايى كه بسبب قيد و شرطى مانند وقت ، حال و جز آنها باشد در حقيقت ضرورت مطلقه نباشد و در اين گونه موارد ذاتها و افرادى كه متصف باينگونه ضرورات شده‌اند ذاتا و بدون لحاظ اين شرايط و قيود ممكن‌اند .\r\nو نيز از قضيهء « كل ج ب » اين معنى را نخواهيم كه هر يك يك افرادى كه در خارج وجود داشته باشند و « ج » باشند « ب » خواهند بود و همين طور منظور اين نيست كه هر يك يك افرادى كه در ذهن‌اند و « ج » ميباشند « ب » خواهند بود و بلكه منظور ذات افراد ج است و اعم از خارج و ذهن است .\r\nدر بيان بازگشت همهء قضايا به موجبهء ضروريه چون ممكن را امكان و ممتنع را امتناع و واجب را وجوب ضرورى است پس شايسته و اولى اين است كه جهات قضايا يعنى وجوب و امتناع و امكان آنها را جزء محمولات آنها قرار دهيم بطورى كه در جميع احوال قضايا به صورت ضروريه درآيد بدين ترتيب كه امتناع و امكان و وجوب را جزء محمولات كنيم و مجموعا با قيد ضرورت نسبت بموضوعات دهيم چنان كه گوئى « كل انسان بالضرورة هو ممكن ان يكون كاتبا » يا « كل انسان يحب ان يكون حيوانا » و « كل انسان يمتنع ان يكون حجرا » و اين ضرورت همان ضرورت « بتاته » مىباشد زيرا آن امتناع و يا امكانى كه در علوم بررسى و جستجو ميكنيم جزء خواست و مطلوب ما است يعنى اگر در علوم از امتناع يا امكان چيزى جستجو ميكنيم اين جستجو و بررسى متعلق به مطلوب و خواست ما است و نه منظور بررسى امكان و امتناع اشياء بعنوان اينكه جهتى از جهات قضايا باشد زيرا جهت در همهء قضايا ضرورى است آن هم ضرورت مطلقه و اصولا ما نمىتوانيم هيچ حكمى صادر كنيم مگر در مواردى كه بضرورت آن آگاه باشيم و بعبارت ديگر ما را نرسد كه حكم جازم قطعى صادر كنيم مگر آنچه را كه ميدانيم كه بالضرورت چنين است يعنى ضرورت به شرط و قيد مانند اينكه بگوئيم « كل ج بالضرورة يمكن ان يكون ب » و يا « بالضرورة يمتنع ان يكون ب » و بنا بر اين هيچ قضيهء وارد نمىشود مگر بتاتة تا آنجا كه همهء صفات و حالاتى را كه ممكن است در وقتى از اوقات براى فرد حاصل شود مثلا مانند « تنفس » ميتوان با قيد ضرورت جهتى نسبت بموضوعات داد و مثلا گفته شود « كل انسان بالضرورة يتنفس و قتاما » و بديهى است كه ضرورى بودن تنفس براى انسان در وقتى از اوقات هميشگى است و همين طور ضرورى نبودن و يا ممتنع بودن تنفس براى انسان در غير آن اوقات ضرورى است و امرى است كه براى هميشه لازمهء انسان است يعنى لازمهء\r\n\r\n","description":"","footnote":"","page_name":" 1500 ","page_number":116},
  {"content":"\r\n\r\nوجود خارجى او است و البته اين امر يعنى ضرورت تنفس در وقتى از اوقات و امتناع تنفس در وقتى از اوقات ديگر زائد بر كتابت براى انسان يعنى غير از ضرورى بودن كتابت است براى انسان زيرا امكان كتابت گر چه براى انسان ضرورت دارد و گفته مىشود « كل انسان بالضرورة يمكن ان يكون كاتبا » لكن ضرورت آن ضروريت امكان است نه ضروريت وقوع در وقتى از اوقات و اما هرگاه قضيهء خود ضرورى باشد تنها جهت ربط در آن ذكر مىشود زيرا فرض اين است كه بدون داخل كردن جهتى از جهات ديگر خود ضرورى است و نيازى به داخل كردن جهت در محمول ندارد مانند « كل انسان بتة و يا بالضرورة حيوان » و اما در غير قضيهء ضروريه يعنى ممكنه و ممتنعه هرگاه خواسته شود كه به صورت « بتاته » درآيد بناچار بايد « جهت » جزء محمول قرار گيرد تا اينكه از اشتباه مصون باشد يعنى باقضيهء كه نسبت نفس الامرى آن ضرورت است مشتبه نشود . و ما را رسد كه پس از اينكه متعرض جهات شديم و آنها را جزء محمولات قرار داديم ديگر متعرض سلب نشويم زيرا سلب تام همان سلب ضرورى است يعنى سلب تام حقيقى درست همان سلب ضرورى است و بنا بر اين سلب ضرورى در تحت ايجاب در مىآيد يعنى تحت ايجاب ضرورى و آن در صورتى است كه امتناع جزو محمول شود . و همين طور است امكان زيرا قضيهء ممكنه سالبه تبديل بموجبه شود و موجبه تبديل به سالبه . و بدان كه قضيه تنها از جهت و باعتبار مجرد ايجاب و موجبه بودن قضيه نيست و بلكه باعتبار سلب نيز قضيه خواهد بود زيرا همانطور كه در جهت ايجاب ، قضيه باعتبار حكم عقلى قضيه مىشود در سلب نيز باعتبار حكم عقلى قضيه ، قضيه است و اين حكم عقلى در احكام سلبيه نيز وجود دارد اعم از آنكه بگوئيم كه سلب رفع حكم ايجابى است يا نفى آن يعنى چه آنكه از آن تعبير برفع شود و يا نفى زيرا بهر طريق سلب عبارت از حكمى ذهنى است و عدم محض نيست .\r\nو بنا بر اين سلب نيز از آن جهت كه حكم است اثبات مىباشد يعنى از آن جهت كه حكم بانتفاء است خود حكم عقلى است و اثبات است .\r\nالبته در نفس الامر هيچ چيزى بيرون از نفى و يا اثبات نمىباشد لكن در عقل و ذهن ممكن است كه امرى از دايرهء حصر نفى و اثبات خارج شود زيرا نفى و اثبات در عقل عبارت از احكامى ذهنى ميباشند .\r\nو احكام ذهنيه را حال و وضع ديگر است .\r\nو بنا بر اين معقولات ذهنى مادام كه محكوم به حكمى نشوند نه مثبت‌اند و نه منفى اما در نفس الامر بديهى است كه امور از لحاظ احكام يا مثبت‌اند و يا منفى و اين بحث را تتمهء ديگرى است كه بعدا بيان ميكنيم .\r\nو هرگاه جهت در قضيهء معين نشود آن قضيه مهملة الجهات خواهد بود و در آن اشتباه بسيار واقع مىشود و بنا بر اين بايد قضيهء مهملة الجهات را حذف نمود و\r\n\r\n","description":"","footnote":"","page_name":" 1501 ","page_number":117},
  {"content":"\r\n\r\nبىاعتبار دانست همانطور كه قضيهء بعضيه مهمله كمية الموضوع را كه گذشت .\r\n\r\nقَضاياى مُحيطَه\r\n- ( اصطلاح منطقى ) مراد از قضاياى محيطه قضاياى كليه است ( ش ص 88 ) رجوع به قضايا شود\r\n\r\nقَضيَّه\r\n- ( اصطلاح منطقى ) قضيه عبارت از گفتارى است كه محتمل صدق و كذب باشد بدين معنى كه با قطع نظر از خبردهندهء آن و بدون توجه بعلائم و قرائنى كه ممكن است جنبهء صدق و يا كذب آن را ترجيح دهد هيچ يك از دو طرف صدق و كذب بر ديگرى برترى نداشته باشند و مراد از آنكه گويند قضيه گفتارى است قضيه ملفوظه است نه قضيه معقوله و قضيهء معقوله همان صورت ذهنى قضيه ملفوظه است .\r\nرجوع به قضايا شود ( از كشف المراد ص 5 لا 5 - ش ص 63 مجموعه دوم ص 26 ، 23 ) .\r\n\r\nقَضيَّهء بَسيطه\r\n- ( اصطلاح منطقى ) هر قضيهء كه متضمن حكم ايجابى به تنهائى يا سلبى فقط باشد و مقيد بقيد لادوام و لاضرورت و مشروط به شرط امكان و غيره نباشد كه اشاره بقضيهء ديگرى مقابل آن باشد آن قضيهء را بسيطه مينامند و اگر بوسيلهء اضافه كردن قيدى و شرطى منحل به دو قضيه شود كه يكى موجبه و ديگرى سالبه باشند چنين قضيهء را مركبه مينامند .\r\n( از ش ص 8 لا 8 - دستور ج 3 ، ص 82 ) .\r\n\r\nقَضيَّهء ثُلاثيَّه\r\n- ( اصطلاح منطقى ) رجوع بقضيهء ثنائيه شود . و رجوع به قضايا شود .\r\n\r\nقَضيَّهء ثُنائيَّه\r\n- ( اصطلاح منطقى ) هرگاه رابطه ميان موضوع و محمول ذكر نشده باشد مانند « زيد ، قائم » ثنائيه گويند و اگر رابطه مذكور باشد « زيد قائم است » آن قضيه را ثلاثيه نامند .\r\n( از اساس الاقتباس ص 66 ) .\r\nرجوع به قضايا شود .\r\n\r\nقَضيَّهء جُزويَّه\r\n- اگر موضوع در قضيه جزوى بوده مانند « بعض انسانها عالمند » چنين قضيهء را جزويه گويند موجبه باشد يا سالبه\r\n\r\nقَضيَّهء حَقيقيَّه\r\n- ( اصطلاح منطقى ) قضيهء حقيقيه قضيه‌اى است كه موضوع و محكوم عليه آن اعم از موجود در خارج باشد بالفعل يا نباشد و بعبارت ديگر مطلق مصاديق محققة الوجود و يا مقدرة الوجود ( از ش ص 69 - دستور ج 3 ص 81 )\r\n\r\nقَضيَّهء حَمْليَّه\r\n- ( اصطلاح منطقى ) قضيهء حمليه قضيه‌ايست كه حكم بوقوع نسبت در آن مشروط به شرط و مقيد بقيدى نباشد .\r\nرجوع به قضاياى حمليه شود .\r\nجزء اول از قضيهء حمليه را موضوع و جزء دوم را محمول مينامند در مقابل قضيهء شرطية كه ثبوت يا نفى نسبت در آن مشروط به شرط و مقيد بقيدى مىباشد و جزء اول در قضيهء شرطيه را مقدم و جزء دوم را تالى مينامند ( از دستور العلماء ج 3 ص 77 ش ص 65 ، 116 ) .\r\n\r\nقَضيَّهء خارِجيَّه\r\n- ( اصطلاح منطقى ) قضيهء خارجيه قضيه‌اى است كه\r\n\r\n","description":"","footnote":"","page_name":" 1502 ","page_number":118},
  {"content":"\r\n\r\nمحكوم عليه و موضوع آن موجود در خارج و حكم در آن بر مبناى موضوع خارجى باشد چنانچه گويند . هر آتشى سوزان است .\r\n\r\nقَضيَّهء دائِمَه\r\n- ( اصطلاح منطقى ) قضيه‌ايست كه حكم در آن على الدوام باشد نه بضرورت يا بفعل و آن مقابل قضيه ضروريه و ممكنه و وقتيه است .\r\n\r\nقَضيَّهء ذِهنيَّه\r\n- ( اصطلاح منطقى ) قضيهء ذهنيه قضيه‌ايست كه حكم در آن بر موضوع و مصاديق ذهنى باشد و بعبارت ديگر ملاك در صحت حمل موضوع ذهنى باشد .\r\n( از دستور ج 3 ص 83 )\r\n\r\nقَضيَّهء رُباعيَّه\r\n- ( اصطلاح منطقى ) هرگاه در قضيه هم رابطه و هم جهت ذكر شود رباعيه نامند مانند « زيد بالامكان هو كاتب » ( از اساس الاقتباس ص 130 )\r\n\r\nقَضيَّهء سالِبَه\r\n- ( اصطلاح منطقى ) قضيه‌ايست كه حكم در آن بسلب نسبت محمول از موضوع باشد .\r\nرجوع به قضايا شود .\r\n( از اساس الاقتباس ص 86 )\r\n\r\nقَضيَّهء شَخصيَّه\r\n- ( اصطلاح منطقى ) هرگاه موضوع در قضيهء حمليه شخص بود قضيه را شخصيه نامند مانند « احمد عالم است » ( اساس الاقتباس ص 82 )\r\n\r\nقَضيَّهء شَرْطيَّه\r\n- ( اصطلاح منطقى ) هرگاه حكم در قضيه بايجاب يا سلب نسبت محمول بموضوع باشد مشروط به شرط و قيدى آن قضيه را شرطيه نامند مانند « اگر آفتاب برآيد روز موجود باشد » ( از اساس الاقتباس ص 68 - ش ص 95 ) .\r\n\r\nقَضيَّهء شَرطيَّهء مُتَّصِلَه\r\n- ( اصطلاح منطقى ) هرگاه حكم در قضيه شرطيه باتصال باشد بوجود مشروط كه اگر شرط موجود شود مشروط نيز باتصال موجود شود اين قضيه را شرطيهء متصله گويند چنان كه در مثال شرطيه .\r\n( ش ص 66 ) .\r\n\r\nقَضيَّهء شَرطيَّهء مُنْفَصِلَه\r\n- ( اصطلاح منطقى ) هرگاه حكم در قضيهء شرطيه بانفصال باشد به آنكه منحل به دو قضيه شرطيه دائر مدار نفى و اثبات شود مانند اين عدد يا زوج است يا فرد كه اگر زوج باشد فرد نيست و اگر فرد باشد زوج نيست قضيه را شرطيه منفصله نامند .\r\n( ش ص 66 ) .\r\n\r\nقَضيَّهء طَبيعيَّه\r\n- ( اصطلاح منطقى ) قضيهء طبيعيه قضيه‌ايست كه حكم در آن بر نفس حقيقت افراد باشد و بعبارت ديگر موضوع حكم نفس طبيعة باشد بدون لحاظ و توجه به كليت و جزئيت و كل و جزء بودن موضوع ، مانند : « انسان خطا - كار است » ( از دستور ج 3 ص 82 ) .\r\n\r\nقَضيَّهء عَدَميَّه\r\n- ( اصطلاح منطقى ) و قضيه را كه در وى لفظ عدمى باشد عدميه خوانند مانند بخل ، جبن ، حقد و شرارت . و باشد كه عدمى بر عدم چيزى اطلاق كنند در موضوعى كه از شأن آن موضوع وجود آن چيز بود مانند : عمى و سكون و ظلمت يعنى عدم ملكه و در قضيهء معدوله هم بعضى از منطقيان گفته‌اند كه دلالت او مانند دلالت عدميه است .\r\n\r\n","description":"","footnote":"","page_name":" 1503 ","page_number":119},
  {"content":"\r\n\r\n( از اساس الاقتباس ص 102 ) .\r\n\r\nقَضيَّهء كُليَّه\r\n- ( اصطلاح منطقى ) هرگاه در قضيه لفظ كل و مرادف آن باشد مانند « همهء مردم شاعرند » چنين قضيه‌اى را كليه خوانند اعم از سالبه يا موجبه .\r\n( اساس الاقتباس ص 83 ) .\r\n\r\nقَضيَّهء مُتلازِمَه\r\n- ( اصطلاح منطقى ) هر دو قضيه از شرطيات كه در كم متفق‌اند و در كيف مختلف و در مقدم مشترك و در تالى متناقض متلازم باشند .\r\n( اساس الاقتباس ص 118 )\r\n\r\nقَضيَّهء مَحْصوره\r\n- ( اصطلاح منطقى ) هر قضيه‌اى كه موضوع آن بطور كل يا بعض معين شده باشد محصوره گويند و مسوره نيز گويند و بر چهار قسم‌اند :\r\nموجبهء كليه ، موجبهء جزئيهء ، سالبه كليه ، سالبهء جزئيه .\r\n\r\nقَضيَّهء مُحيطَه\r\n- ( اصطلاح منطقى ) مراد قضيه محصوره و قضيه كليه است ( اساس ص 71 ) .\r\n\r\nقَضيَّهء مُرَكَّبَه\r\n- ( اصطلاح منطقى ) رجوع بقضيه بسيطه شود .\r\n\r\nقَضيَّهء مُطْلَقه\r\n- ( اصطلاح منطقى ) قضيه مطلقه آن بود كه درو هيچ جهت مذكور نباشد چنان كه گويند « ج ب » است كه نه ضرورت درو مذكور است و نه دوام و نه امكان و نه شرط و نه قيدى پس جملهء قضايا در مطلقه داخلند ( اساس الاقتباس ص 138 ) .\r\n\r\nقَضيَّهء مُنْحَرِفَه\r\n- ( اصطلاح منطقى ) مصطلح منطقيان چنان است كه هر قضيهء حمليه را كه سور مقارن محمولش باشد منحرفه خوانند و هر قضيهء شرطى را كه صيغتش به وضع دال بر مصاحبت يا عناد نبود اما مفهوم قضيه اقتضاء مصاحبتى يا عنادى كند منحرفه خوانند ( اساس الاقتباس ص 126 )\r\n\r\nقَضيَّهء موجِبَه\r\n- ( اصطلاح منطقى ) مقابل قضيه سالبه است رجوع به قضيهء سالبه شود .\r\n\r\nقَضيَّهء موجه\r\n- ( اصطلاح منطقى ) هر قضيه‌اى كه جهت در آن مذكور باشد موجه گويند مانند « هر انسانى حيوان است ضرورة » .\r\n\r\nقَضيَّهء مُهْمَلَه\r\n- ( اصطلاح منطقى ) هرگاه موضوع در قضيه نه بطور شخص و نه بطور كل و نه جزو معلوم و مذكور نشده باشد آن قضيه را مهمله خوانند مثل « انسان كاتب است » .\r\n( اساس الاقتباس ص 83 - ش ص 71 ) .\r\n\r\nقَطّ\r\n- ( اصطلاح ادبى ) اين كلمه را در قواعد زبان عرب سه معنى است 1 ظرف زمان براى استغراق ماضى و مخصوص به نفى است مانند « ما فعلته قط و عامه گويند « لا افعله قط » . يعنى ما فعلته فيما انقطع من غيرى و اين كلمه مبنى است چون متضمن معنى مذ و منذ است و مبنى بر ضم است 2 بمعنى حسب مانند قد و در اين صورت مفتوحة القاف و ساكنة الطاء است يقال « قطى ، قطك و قط زيد درهم » چنان كه گفته مىشود « حسبى و حسبك زيد درهم » 3 اسم فعل است بمعنى يكفى مانند « قطنى » بنون وقايه چنان كه « يكفينى » .\r\n( از مغنى ص 90 ) .\r\n\r\nقِطَار\r\n- ( اصطلاح ذوقى ) قطار\r\n\r\n","description":"","footnote":"","page_name":" 1504 ","page_number":120},
  {"content":"\r\n\r\nنوعيت را گويند .\r\n( كشاف ص 1293 - اصطلاحات فخر )\r\n\r\nقُطب\r\n- ( اصطلاح عرفانى ) قطب كسى است كه اهل حل و عقد بوده و از اولياء الله است و در هر زمانى مورد نظر خداست كه طلسم اعظم به دو عنايت فرمايد و قطب در عالم وجود بمنزلت روح است در بدن .\r\nمولى گويد :\r\n قطب آن باشد كه گرد خود تند * گردش افلاك گرد او بود\r\nاو چو عقل و خلق چون اجزاى تن * بستهء عقل است تدبير بدن \r\nو قطب غير از غوث است و قطب را از آن جهت قطب گويند كه مدار جهان وجود بر آنست .\r\nو قطب الاقطاب در شهرهاى بزرگ براى ارشاد ساكن باشد .\r\n( از كشاف ص 1168 ) و بالجمله قطب از مردان خداست كه ارشاد و هدايت خلق به دو واگذار شده است و مدار متصرفات او از عرش تا فرش است .\r\nشاه نعمت الله گويد :\r\nتركيبات در معنى عرفانى\r\n\r\nقُطبُ الإِرْشاد\r\n- ( اصطلاح عرفانى ) مراد قطب الاقطاب است كه ارشاد و هدايت با اوست .\r\n\r\nقُطبُ الأكْبَر\r\n- ( اصطلاح عرفانى ) مراد قطب الاقطاب است و يا آن باطن محمد است كه غوث اعظم هم ميگويند و اعلى مرتبت تمام اولياء الله است .\r\n\r\nقُطبِ جُنوبى\r\n- ( اصطلاح عرفانى ) مراد عالم ملكوت است\r\n. \r\nقُطبِ شِمالى\r\n- ( اصطلاح عرفانى ) مراد عالم اجسام است .\r\n\r\nقُطبُ المَدار\r\n- ( اصطلاح عرفانى ) مراد دل محمد است .\r\n\r\nقُطبِ وَحْدَت\r\n- ( اصطلاح عرفانى ) قطب وحدت معشوق را گويند كه چون « افراد كامل » ترقى كنند بمقام قطب وحدت رسند يعنى بمقام معشوقى رسند .\r\n( از كشاف ص 1167 )\r\n\r\nقَطَرْ بُوس\r\n- ( اصطلاح نجومى ) ستارهء بود در رمح العواء .\r\nيعنى واقع در نيزه صورت عواء .\r\n( قطر بوس بفتح قاف و سكون طاء )\r\n\r\nقَطْع\r\n- ( اصطلاح اصولى ، عرفانى ، فلسفى ) يكى از مباحث اصولى قطع است ، قطع در لغت بريدن و نزد قراء وقف است ، در اصول علم بواقع را گويند و مقابل ظن است و بديهى است كه بالاترين مرحله همان قطع است و هرگاه مكلف به حكمى قطع پيدا كرد بايد پيروى كند و بموجب آن عمل كند زيرا قطع بنفسه طريق بواقع است و طريقيت آن مجعول نيست و آن حجة است فى نفسه و حجة بودن آن مانند حجيت امارات و اصول عمليه و اخبار محفوف بقرائن نيست بلكه حجيت واقعى دارد و موجب تنجز تكليف است و لو آنكه خطا رفته باشد معذورست و در ترك عمل بقطع عقاب است .\r\n( از رسائل ص 3 - 193 - كفايه ج 2 ص 8 ) .\r\nدر اصول رشاد آمده است :\r\nچون قطع بنفسه و با صرف نظر از جعل شارع طريق الى الواقع است لذا متابعت از آن بضرورت عقل واجب مىباشد -\r\n\r\n","description":"","footnote":"","page_name":" 1505 ","page_number":121},
  {"content":"\r\n\r\nو مكلف به مجرد اينكه بوجوب يا حرمت شيئى قطع حاصل نمود به حكم عقل ملزم ميگردد كه بمفاد قطع خود عمل نموده و آن واجب را انجام و يا از آن حرام احتراز جويد .\r\nقطع كه بنفسه حجت و اعتبارش من باب طريقيت است گاهى در موضوع حكم مأخوذ گرديده و از حيث موضوعيت ملحوظ مىشود .\r\nبدين توضيح :\r\nحكم شارع گاهى بر نفس موضوع و ماهيت لابشرط آن مترتب مىشود يعنى مثلا خود خمر من حيث هو و بالقطع نظر از اينكه متعلق قطع مكلف باشد يا خير ؟\r\nتحريم ميگردد - در اين صورت اگر مكلف بر خمر بودن مايعى قطع حاصل كند اين قطع فقط از حيث طريقيت ملحوظ شده و قطع طريقى ناميده مىشود - لكن گاهى حكم مزبور با اين قيد بر موضوعى مترتب مىشود كه آن موضوع متعلق قطع مكلف باشد و مثلا مايعى واجب الاجتناب ميگردد كه بزعم مكلف و بر حسب قطع وى خمر تلقى شود - و بعبارة اخرى مايع مقطوع الخمريه و با قيد مقطوعيتش حرام مىشود نه خمر واقعى - در اين صورت اگر مكلف بر خمر بودن مايعى قطع حاصل كند اين قطع من باب موضوعيت ملحوظ گرديده و قطع موضوعى خوانده مىشود در قطع طريقى شارع نمىتواند مكلف را از عمل بدان منع فرمايد زيرا چنين معنى مئالا ناقض اصل تكليف خواهد شد چنان كه فى المثل لازمهء تحريم خمر واقعى آن است كه اگر مكلف بوجهى از وجوه بخمر بودن مايعى قطع حاصل نمود بايد از آن اجتناب ورزد در صورتى كه اگر عمل بقطع از طرف شارع منع گردد لازمهء آن بىاعتبار شدن شارع و عدم وجوب اجتناب از مايع مزبور خواهد بود - و همچنين شارع نمىتواند اعتبار آن را محدود و يا مقيد بقيودى نموده و مثلا قطع حاصل از طريق خاص را واجب العمل كند بريد و يا اينكه شارع قطع حاصله از طريق رؤيا و رمل و جفرا قابل ترتيب اثر بداند - چه آنكه همهء آنها از حيث طريقت مساوى هم ميباشند و براى شارع تفاوت نمىكند كه مكلف آن را از طرق متعارفه تحصيل كند يا از طريق غير متعارفه .\r\nولى در قطع موضوعى بايد ديد كه شارع چه نوع قطع را در موضوع حكم اخذ فرموده است ؟\r\nاگر مطلق قطع را در موضوع اتخاذ كرده باشد در اين صورت نيز شارع را در نحوه و خصوصيات آن حق مداخله نخواهد بود و مكلف آن را از هر طريق و بهر وسيله و سببى بدست آورده باشد درباره‌اش حجت ميگردد .\r\nمثلا اگر فرض شود كه شارع حكم حرمت را بر مايع مقطوع الخمريه مترتب كرده باشد در اين صورت قطع مأخوذ در موضوع حكم - قطع مطلق است نه قطع حاصل از منابع خاصه - و به همين جهت مكلف از هر طريقى بخمريت مايعى قطع حاصل كند آن قطع درباره‌اش حجت و آن مايع نسبت بوى حرام خواهد شد - لكن اگر قطع مخصوصى را در موضوع اخذ نمايد مثلا حكم حرمت را بر مايعى مترتب كند كه خمريت آن فقط بوسيله طبيب حاذق مشخص و مقطوع شود در اين صورت فقط\r\n\r\n","description":"","footnote":"","page_name":" 1506 ","page_number":122},
  {"content":"\r\n\r\nقطع حاصل از تشخيص طبيب حاذق حجت گرديده و قطع‌هاى ديگر بىاعتبار ميشوند .\r\nكما اينكه در محاكمه و قضاء فقط آن قطعى حجت گرديده كه قاضى آن را از طريق اقرار و يا شهادت شهود و ادلهء قضائيه بدست آورد و يا در مورد افتاء تنها آن قطعى ملاك عمل شده كه مفتى آن را از طريق اجتهاد و ادله شرعيه تحصيل نمايد . يعنى شارع در اين موارد از قطع حاصله از طريق ديگر سلب حجيت فرموده است .\r\nپس در مواردى كه قطع خاص در موضوع حكم اخذ مىشود بر شارع جائز ميگردد كه در چگونگى و منشأ و مبناى قطع دخالت نموده و برخى از قطع‌ها را حجت و برخى ديگر را بىاعتبار كرده و مكلف را از عمل بدان باز دارد - يعنى مثلا قطع مفتى را در صورتى كه از طرق غير متعارفه حاصل شده باشد در حق مقلد غير معتبر بداند و يا قاضى را از عمل بعلم خود منع فرمايد .\r\n( اصول رشاد ص 232 - 230 ) .\r\n\r\nقَطْعِ اسْباب\r\n- ( اصطلاح عرفانى ) قطع اسباب يعنى آنكه بواسطهء سفر و هجرت غربت گزيند و علائق زندگى را از خود قطع كند و بعبارت ديگر قطع اسباب از دوستان و خويشان و وطن بريدن باشد كه بواسطهء سفر محقق مىشود كه از همه علائق بريده و اعتماد ايشان از خلق گسسته گردد و به حق پيوندد و هر اندازه از اسباب انقطاع افتد بمسبب الاسباب قربت افتد ( از شرح تعرف ص 94 ) .\r\n\r\nقَطّاع\r\n- ( اصطلاح اصولى ) كسى را گويند كه به كوچكترين دليلى براى او قطع حاصل شود در مقابل شكاك ، عدهء گويند قطع قطاع را اعتبارى نيست .\r\n( از رسائل ص 9 )\r\n\r\nقَطْعِ تَفْصيلى\r\n- ( اصطلاح اصولى ) در مقابل قطع اجمالى است رجوع شود بعلم اجمالى .\r\n\r\nقَطْعِ شَرعى\r\n- در مقابل قطع عقلى است .\r\n( از خزائن ص 4 )\r\n\r\nقَطعِ طَريقى\r\n- ( اصطلاح اصولى ) و مراد از قطع طريقى ، در اصول قطعى است كه خود فى نفسه طريق به احكام و واقعيات باشد و چون احكام اولا و با لذات متعلق بواقعيات است و هر كس واقعيات را احراز كرد بايد مطابق قطع خود عمل كند در مقابل قطع موضوعى كه قطع موضوع حكم است نه طريق چنان كه گفته شود اگر قطع پيدا كردى كه فلان موضوع مسكر است اجتناب كن كه مقطوع المسكريت موضوع حكم شده است نه مسكر واقعى مثلا شهود در امورى كه شهادت لازم است احراز واقع نمىكند و لكن ايجاد تكليف مىكند و بالجمله قطع موضوعى قابل جعل است .\r\n( از رسائل ص 3 )\r\n\r\nقَطعِ عَلايِق\r\n- ( اصطلاح عرفانى ) علايق اسبابى است كه پاى بند عبد شده باشد و اهل سلوك بايد از آن علايق رابطهء خود را قطع كنند . و دل را به خدا دارند .\r\n( از رسائل ص 362 )\r\n\r\nقِطْعَه\r\n- ( اصطلاح عروضى ) عبارت از دو بيت يا سه يا چهار تا\r\n\r\n","description":"","footnote":"","page_name":" 1507 ","page_number":123},
  {"content":"\r\n\r\nده بيت يا زيادتر بنا بر اقوال مختلف است كه متحد الوزن و قافيه باشند و مصراع اول قافيه نداشته باشد و گاهى هم ممكن است قافيه‌دار بود و اغلب شاعر در قطعه مطلب و منظورى دارد ( از دره ص 98 )\r\n\r\nقَطْعَةُ الفَرَس\r\n- ( اصطلاح نجومى ) است و يكى از صورتهاى كواكب بود و آن شامل چهار كوكب بود كه تابع دلفين بود و شبيه كله اسب بود ( از صور كواكب ص 120 )\r\n\r\nالقَطْعيَّة\r\n- ( اصطلاح ملل و نحل ) رجوع شود به اثنا عشرية .\r\nگويند پيروان اين جمع مدعى امامت نوهء امام موسى ميباشند يعنى موسى الرضا .\r\n\r\nقَطْعيَّةُ الصُّدور\r\n- ( اصطلاح اصولى ) اصوليان گويند قرآن قطعية الصدور و ظنية الدلالة است و اخبار ظنية الصدور و قطعية الدلالةاند ( اخبار متواتره )\r\n\r\nقَفَزاتُ الظَّبي\r\n- ( اصطلاح نجومى ) عبارت از چهار ستارهء بود واقع بر پاهاى دب اكبر و دو به دو آنها را قفزات الظبي يا جستن آهو گويند .\r\nو بهر حال قفزه از ستارگان دب اكبر است كه گويند شش ستاره‌اند كه واقع بر قدمهاى آن ميباشند يعنى ستاره 12 ، 13 ، 16 ، 12 ، 23 ، 24 ، اين صورت در كتاب صور الكواكب و التفهيم مختلف است و براى تحقيق كامل و چگونگى امر بايد به ستارگان دب اكبر مراجعه شود و دور نيست كه اين اختلافات مربوط به ديد و نظر رصديهاى مختلف ملل گوناگون باشد . ( رجوع به التفهيم ص 101 و صور الكواكب ص 32 و رجوع شود بدب اكبر )\r\n\r\nقَفيزُ الطَّحان\r\n- ( اصطلاح فقهى ) و نام اجاره آسيا است بقسمتى از آرد و اين نوع اجاره و عقد روا نباشد ( از كشاف ص 1187 )\r\n\r\nقَفَس\r\n- ( اصطلاح عرفانى ) مراد تن آدمى است ، نفس اماره است .\r\nانصارى گويد : اى مسكين هرگز ترا آرزوى آن نبود كه روزى مرغ دلت از قفس ادبار نفس خلاص يابد و بر هواى رضاى حق پرواز كند ، قفس قالب است ، امانت جان مرغ پر او ، ارادت افق او ، غيبت منزل او ، هرگه كه مرغ امانت ازين قفس بشريت بر افق غيبت پرواز كند ، كروبيان عالم قدس ، دستها بديدهء خويش باز نهند تا از برق اين جمال ديدهاى ايشان نسوزد ،\r\n برو بند قفس بشكن كه باز آن را قفس نبود * تو در بند قفس مانده چه باز دست سلطانى \r\n( عده ج 8 ص 133 )\r\n\r\nقِلادَه\r\n- ( اصطلاح هيوى و نجومى ) صورت شش ستاره بود از ستارگان صورت رامى كه يكى از بروج دوازده‌گانه است . و آن شش ستاره به صورت قوسى باشند .\r\n( از صور الكواكب ص 225 )\r\n\r\nقَلّاش\r\n- ( اصطلاح عرفانى ) قلاش اهل حال را گويند و اهل دل و لاابالى را گويند و كسى كه قطع علايق از دنيا كرده باشد .\r\nعراقى گويد .\r\n در ميكده با حريف قلاش \r\n\r\n","description":"","footnote":"","page_name":" 1508 ","page_number":124},
  {"content":"\r\n\r\n بنشين و شراب نوش و خوش باش * هر كه را جام مى بدست افتاد\r\nرند و قلاش و مى پرست افتاد * دل و دين و خرد ز دست بداد\r\nهر كه را جرعهء بدست افتاد * قلاش وار بر سر عالم نهم قدم\r\nعياروار از خودىخود براشكنم \r\nعراقى گويد :\r\n من آن قلاش و رند بينوايم * كه در رندى مغان را پيشوايم\r\nگداى درد نوش مىپرستم * حريف پاكباز كم دغايم\r\nز بند زهد و قرايى برستم * نه مرد زرق و سالوس و ريايم\r\nردا و طيلسان يك سو نهادم * همه زنار شد بند قبايم\r\nمگر خاكم ز ميخانه سرشتند * كه هر دم سوى ميخانه گرايم\r\nكجايى ساقيا جامى به من ده * كه يك دم با حريفان خوش برآيم \r\nسنائى گويد :\r\n اگر در كوى قلاشى مرا يك بار بارستى * مرا بر دل در اين عالم همه دشوار خارستى\r\nگر اين ناسازگار ايام با من ناسازگارستى * سرو كارم هميشه با مى و درد قمارستى \r\nسعدى گويد :\r\n برخيز تا يك سو نهيم اين دلق ازرق فام را * بر باد قلاشى دهيم اين شرك تقوى نام را\r\nهر ساعت از نو قبلهء با بت‌پرستى ميرود * توحيد بر ما عرضه كن تا بشكنيم اصنام را \r\n\r\nقَلايِص\r\n- ( اصطلاح نجومى ) يعنى اشتران ماده و عبارت از ستارگان خردى بود كه با صورت دبرانند ( قلايص بفتح قاف ) ( از التفهيم ص 104 )\r\n\r\nقَلب\r\n- ( اصطلاح فلسفى ، عرفانى و ادبى ) قلب عبارت از موجود صنوبرية الشكل است و يا لحم صنوبرية الشكل است و يكى از اعضاء رئيسه انسان است و محل تعلق و تصاعد روح بخارى است و موضوع جريان و رسوخ خونست در بدن حيوان و انسان .\r\nشكى نيست كه يكى از مهمترين اعضاء حيوان و انسان قلب است كه مركز حيات و فعاليت‌هاى حياتى حيوان است از اين جهت است كه حكماء طبيعى گفته‌اند اولين عضوى كه در انسان متكون شده است قلب است و بعضى گويند كبد است و بعضى گويند روح حيوانى است ( از اسفار ج 3 ص 33 ، 134 ) كلمهء قلب در ادوار مختلف و نزد افراد و طبقات مختلف معانى متعددى پيدا كرده است عده از فلاسفه گويند : قلب - لطيفه‌ايست روحانى ربانى كه متعلق بقلب جسمانى صنوبرية الشكل است ( از دستور ج 3 ص 91 ) .\r\nعرفا گويند : روح انسان باعتبار آنكه متحول بين دو وجه است يكى آنكه يلى الحق است و مستفيض از حق است و وجهى كه يلى النفس است قلب گويند ( از كشاف ص 117 ) قيصرى گويد : آنچه را حكما نفس\r\n\r\n","description":"","footnote":"","page_name":" 1509 ","page_number":125},
  {"content":"\r\n\r\nمجرد ناطقه خوانند اهل اللّه قلب نامند ( شرح قيصرى بر فصوص ص 10 ) و بالاخره در عرفان روح انسان را باعتبار آنكه متحول بين دو وجه است يكى آنكه « يلى الحق » است و مستفيض از حق است و وجهى كه « يلى النفس » است قلب گويند .\r\nو بيان شده است كه قلب اطلاق بر چند معنى شود 1 لحم صنوبرى الشكل كه مخصوص تمام حيوانات و بهائم است 2 لطيفهء ربانى كه متعلق بقلب جسمانى است 3 جوهر نورانى مجرد كه متوسط بين روح و نفس است .\r\n( از كشاف ص 1175 ) در مصباح است كه قلب برزخ ميان روح حيوانى و نفس ناطقه است كه  « بَيْنَهُما بَرْزَخٌ لا . . . »  ( و از بستان السياحه ص 313 - مصباح الهدايه ص 98 - شرح قيصرى ص 10 ) قيصرى گويد : آنچه را حكما نفس مجرد ناطقه خوانند اهل اللّه قلب نامند .\r\nقلب جوهر مجردى است متوسط ميان روح و نفس .\r\n( از حاشيه قشيريه ص 5 ) در شرح كلمات باباطاهر است كه « القلب ميزان الحق » .\r\nو گفته‌اند : قلوب ابرار قبور اسرار است يعنى همان طورى كه قبر ميت را ميپوشانند و خارج نمىشود از آن همانطور هم موقعى كه ابرار از اسرار آگاه شوند در دل خود پنهان كرده و آشكار نكنند و كسى بر آنها ره نيابد .\r\n( از دستور العلماء ج 3 ص 95 ) و گفته‌اند : دلها سه قسم است ، قلب منيب ، قلب شهيد ، قلب سليم .\r\n( از عده ج 7 ص 128 ) « قلوب الخواص من العلماء باللّه خزائن الغيب فيها براهين حقه و بينات سره و دلائل توحيده و شواهد ربوبيته ، فقانون الحقائق قلوبهم » .\r\nدر شب افروز ، از صدف جويند كه مسكن او است آفتاب رخشان از برج فلك جويند كه مطلع اوست ، عسل مصفى از نحل جويند كه معدن اوست ، نور معرفت و صفت ذات احديت از دلهاى عارفان جويند كه دلهاى ايشان قانون معرفت است ، و سرهاى ايشان كان محبت است .\r\nاى جوانمرد ، دل عارف بر هيئت پيرايه است كه گل در آن كنند ، هر چند كه گل در پيرايه‌ها كنند تا آتش در زير آن نكنند ، گلاب بيرون نيايد و بوى ندهد پير طريقت گفت : آتشى در دل زنند كه بىدود باشد نه زندگانى اين جوانمرد را آخر است و نه آتش وى را دود ، نه زندگانى به ميخ بقاء دوخته .\r\n( از عده ج 7 ص 416 ) حاتم اصم گويد : « القلوب خمسة ، قلب ميت و قلب مريض و قلب غافل و قلب متنبه و قلب صحيح و سالم » ( طبقات ص 97 ) ابو العباس بن عطاء گويد : « فى البيت مقام ابراهيم و فى القلب آثار الله و للبيت اركان و للقلب اركان و اركان البيت من الصخر و اركان القلب معادن انوار المعرفة » ( طبقات ص 267 )\r\n\r\n","description":"","footnote":"","page_name":" 1510 ","page_number":126},
  {"content":"\r\n\r\nو گفته‌اند « دواء القلب خمسة اشياء :\r\n« قراءة القرآن بالتدبر و خلاء البطن و قيام الليل و التضرع عند السحر و مجالسة الصالحين » ( طبقات ص 286 ) و گفته‌اند « ان قلوب بنى آدم كلها بين اصبعين من اصابع الرحمن يقيمه ان شاء و يزيغه ان شاء و الميزان بيد الرحمن ، يرفع اقواما و يضع آخرين الى يوم القيمة » .\r\nديگرى گويد : عمارة القلب فى اربعة اشياء فى العلم و التقوى و الطاعة و ذكر الله و خرابه فى اربعة اشياء ، الجهل و المعصية و الاغترار و طول الغفلة » ( طبقات ص 400 ) ابو الخير الاقطع گويد : « القلوب ظروف ، فقلب مملو ايمانا علامته الشفقة على جميع المسلمين و الاهتمام بما يهمهم و معاونتهم بما يعود صلاحه اليهم و قلب مملو نفاقا فعلامته الحقد و الغل و الغش و الحسد » ( طبقات ص 371 ) و گويند « فساد القلوب على حسب فساد الزمان و اهله » ( طبقات ص 503 ) انصارى گويد : قلبها ظرفهاى خدا هستند در روى زمين و دوست ترين آنها نزد خدا دلى است كه صاف‌تر و نازك‌تر باشد .\r\n( از عده ج 6 ص 370 ) در هيئت هجدهمين منزل از منازل 28 گانهء قمر بود و علامت آن ستارايست سرخ رنگ از قدر ثانى با دو ستارهء ديگر از دو جانب ديگر او بود كه از قدر ثالث‌اند بر خطى مقوس در تحت اكليل و او را از اين جهت قلب گويند كه بر محل قلب صورت عقرب بود و دو ستارهء طرفين آن را انياط خوانند ( از بيست باب ملا مظفر ) قلب در اصطلاح اهل عربيت ابدال حرف عله باشد و همزه برخى به برخى ديگر و آن اخص از ابدال است و اطلاق شود بر تقديم برخى از حروف بر برخى ديگر كه قلب مكان گويند و در اصطلاح اهل معانى عبارت از قرار دادن يكى از اجزاء كلام است مكان ديگر در حال كه مفهم صفتى باشد چنان كه بعللى مبتداء ، و خير جاى خود را عوض كنند و بعضى اوقات قلب موجب لطف و زيبائى كلام شود و آن اقوى از عكس است و از نوع قلب است  إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ  و « ادخلت الخاتم فى الاصبع » و « عرضت الناقة على الحوض » و از انواع قلب است رد عجز بر صدر .\r\n( از مطول ص 384 - كشاف ج 2 ص 1171 - تلويح ص 591 ) و قلب كل .\r\nآنست كه جمع كنند ميان دو كلمه كه يكى وارونهء ديگرى باشد عنصرى گويد :\r\n بگنج اندرون ساخته خواسته * بجنگ اندرون لشكر آراسته \r\nاوحدى گويد :\r\n خلوتى نيست تا بگريم زار * همدمى نيست تا بگويم راز \r\nو قلب مطلب عبارت است از واژگونه كردن مطلب يا مضمون بطورى كه مطبوع باشد . مثال :\r\n\r\n","description":"","footnote":"","page_name":" 1511 ","page_number":127},
  {"content":"\r\n\r\n در پاى كوى تو سر ميتوان بريد * نتوان بريدن از سر كوى تو پاىها\r\nگيرم كه بركنى دل سنگين ز مهر من * مهر از دلم چگونه توانى كه بركنى \r\n\r\nقَلبُ الشُّجاع\r\n- ( اصطلاح نجومى ) رجوع بفرد شود\r\n\r\nقَلبُ العَقرَب\r\n- ( اصطلاح نجومى ) ستاره بود واقع بر صورت عقرب شبيه بقلب\r\n\r\nقَلَق\r\n- ( اصطلاح عرفانى ) و قلق عبارت از تحريك شوق است باسقاط صبر و از ثمرات شوق است زيرا موقعى كه شوق قوت يابد بىتاب مىشود رجوع بفرهنگ مصطلحات عرفا شود .\r\nبعضى گويند : قلب جوهر مجردى است متوسط ميان روح و نفس ( اصطلاحات صوفيه خطى و رجوع شود به اسفار ج 4 ص 133 ، 78 - شفا ج 1 ص 445 - مجموعه دوم مصنفات شيخ اشراق ص 206 ) .\r\n\r\nقَلَم\r\n- ( اصطلاح عرفانى ) اين اصطلاح مأخوذ از قرآن   ن وَ الْقَلَمِ   - و  الَّذِي عَلَّمَ بِالْقَلَمِ  است و عرفا و فلاسفهء اسلامى به كار برده‌اند .\r\nو در حديث است كه\r\n« اول ما خلق الله القلم »\r\nقلم در لغت بمعنى خامه است و از لحاظ فلاسفه عرفان مشرب اطلاقات متعددى دارد .\r\nسيد شريف گويد : قلم عبارت از علم تفصيلى است زيرا حروف كه مظاهر تفصيل قلمند بطور اجمال و بوجود لفى در مداد موجود است و مادام كه در مداد است مجمل است و موقعى كه بقلم منتقل شد بواسطهء آن تفصيل ميابد همانطور كه نطفه كه ماده انسان است مادام كه در پشت انسان است جامع جميع صور انسان است در مرتبت اجمال و بوجود لفى و موقعى كه در لوح رحم منتقل شد تفصيل ميابد ( تعريفات ص 20 ) صدر الدين گويد : ذات بارى تعالى ابتدا جوهر مجرد قدسى را آفريد و بتوسط او جوهر قدسى ديگرى آفريد و همين طور بطور مترتب در كمال و شرف و بالجمله هر يك از عقول طوليه علت وجود موجود عقلى و نفسى ديگر است و از اين جهت از هر يك از عقول مجرده طوليه و نفوس و افلاك ميتوان تعبير بقلم كرد و قلم اول كه عقل اول باشد ملك مقرب عقلى و قلم اعلى است و بالجمله عقول را باعتبار آنكه واسطهء در فيضان صور علميه‌اند بر نفوس كليهء فلكيه و موجب وجود آنها هستند قلم گويند ( اسفار ج 3 ص 62 ، 91 - رسائل صدرا ص 150 ، 157 ، 282 ) .\r\n« فان الذى كتبه القلم الاعلى فى اللوح المحفوظ لا يتبدل » ( اسفار ج 3 ص 109 ) « و محلها اللوح و القلم احدهما على سبيل القبول و الانفعال و هو اللوح بقسميه و الآخر القلم على سبيل الفعل » ( اسفار ج 3 ص 61 ) . اما اللوح و القلم فبيان القول فيها البارى جلت كبريائه اول ما بر زمن ذاته و نشأ هو جوهر قدسى فى غاية النور و الضياء و السناء بعد الاول تعالى » . ( اسفار ج 3 ص 62 - و رجوع شود به اسفار ج 3 ، 100 ، 166 - و شرح نهج البلاغه ص 13 ) .\r\n\r\n","description":"","footnote":"","page_name":" 1512 ","page_number":128},
  {"content":"\r\n\r\n اى از قلم وجود بر لوح عدم * تصوير مكونات را كرده رقم\r\nاز رحمت خود نامه سياهى چو مرا * ناميد مكن بعزت لوح و قلم \r\n\r\nقَلَمِ اعْلى\r\n- ( اصطلاح عرفانى ) مراد عقل اول است « اما القلم الاعلى فاثبت فى اللوح المحفوظ كل شىء يجرى من هذه الاقلام » ( اسفار ج 3 ص 110 ) .\r\n\r\nقَلَندَر\r\n- ( اصطلاح عرفانى ) مراد از قلندرى تجريد از كونين است و تفريد از دارين .\r\nحافظ گويد :\r\n قلندران طريقت به نيمه جو نخرند * قباى اطلس آن كس كه از هنر عارى است\r\nبر آستان تو مشكل توان رسيد آرى * عروج بر فلك سرورى بدشوارى است\r\nسحر كرشمهء وصلت بخواب ميديدم * زهى مراتب خوابى كه به ز بيدارى است \r\nدر رياض است كه : قلندر كنايت از صاحب مقام اطلاق است حتى از قيود اطلاقيه و فرق ميان قلندر و ملامتى و صوفى آنكه قلندر تفريد و تجريد به كمال دارد و در تخريب عادات كوشد و ملامتى در كتم عبادات كوشد و صوفى دل او اصلا بخلق مشغول نشود .\r\n( از رياض العارفين ص 41 ) عراقى گويد :\r\n اى رند قلندركيش مى نوش ز كس مينديش * انگار همه كم بيش زيرا كه دل درويش\r\nمرهم ننهد بر ريش از غايت حيرانى * در دير شو و بنشين با خوش پسرى شيرين\r\nشكر ز لبش ميچين تا چند ز كفر و دين * گفتم كه مگر جستم وز دام بلا رستم\r\nدل در پسرى بستم كز ياد لبش مستم * چون رفت دل از دستم چه سود پشيمانى\r\nاى ساقى مهرانگيز در ساغر جانم ريز ؟ * چون مست شوم برخيز زان طرهء شورانگيز\r\nدر گردن من آويز صد گونه پريشانى \r\nسنائى گويد :\r\n معشوق مرا ره قلندر زد * زان راه بجانم آتش اندر زد\r\nگه رفت ره صلاح و ديندارى * گه راه مقامران لنگر زد \r\nعطار گويد :\r\n عزم آن دارم كه امشب نيم مست * پاىكوبان كوزهء دردى بدست\r\nسر ببازار قلندر بر نهم * پس بيك ساعت ببازم هر چه هست\r\nتا كى از تزوير باشم رهنماى * تا كى از پندار باشم خود پرست\r\nپردهء پندار مىبايد دريد * توبهء تزوير ميبايد شكست\r\nوقت آن آمد كه دستى بر زنم * چند خواهم بود آخر پاى بست\r\nساقيا در ده شرابى دلگشا * هين كه دل برخاست مى بر سر نشست \r\nعراقى گويد :\r\n پسرا ، ره قلندر ، سزد ار به من نمايى * كه دراز و دور ديدم ، ره زهد و پارسائى\r\nپسرا ، مى مغانه ، دهى از حريف مايى * كه نماند بيش ما را سر توبهء ريايى\r\nقدحى مى مغانه به من آر تا بنوشم * كه دگر نمانده ما را سر زهد و پارسائى\r\nمى صاف اگر نباشد به من آر درد تيره * كه ز درد تيره يابد دل و ديده روشنائى \r\n\r\n","description":"","footnote":"","page_name":" 1513 ","page_number":129},
  {"content":"\r\n\r\nو قلندر و قلاش مرد اهل ترك و تجريد را گويند :\r\nصفى على شاه گويد :\r\n بشنو اسرار قلندر را مقام ديگر است * و ان فغان بعد از بقا در اصطلاح ماستى\r\nباقى بالله باشد مظهر اسم ملك * وين قلندر مالك الملكست و نقطهء باستى \r\nعراقى گويد :\r\n در بزم قلندران قلاش * بنشين و شراب نوش و خوش باش\r\nتا ذوق مى و خمار يا بى * باشد كه شوى تو نيز قلاش\r\nدر صومعه چند خودپرستى * رو باده پرست شو چه اوباش \r\nو قلندريه كسانىاند كه به نظر خلق مبالاتى زياد ندارند و سعى در تخريب عادات و رسوم كنند و سرمايهء حال ايشان جز فراغ خاطر نباشد و اكثار طاعات و نوافل از ايشان نيايد از اين جهت مشبه بملاميه‌اند ( مصباح الهدايه ص 121 ) .\r\n\r\nقِمار\r\n- ( اصطلاح فقهى ) يكى از محرمات در دين اسلام قمار است و برد و باخت بطور مطلق را قمار گويند و در قرآن مجيد است .  إِنَّمَا الْخَمْرُ وَ الْمَيْسِرُ وَ . . . \r\n رِجْسٌ مِنْ عَمَلِ الشَّيْطانِ  ( از الفقه على . ج معاملات ص 47 )\r\n\r\nقِمارْخانَه\r\n- ( اصطلاح ذوقى ) قمار ، باختن سر است در راه محبوب و قمارخانه محل اهل دل است و كسانى كه ترك سر كرده‌اند و قدم در راه عشق نهاده و مادام كه تو خود را در قمارخانه فناء فى الله به كلى در نبازى ، فانى مطلق و كامل نشوى .\r\nعراقى گويد :\r\n بقمارخانه رفتم همه پاكباز ديدم * چو بصومعه رسيدم همه يافتم دغائى\r\nبطواف كعبه رفتم بحرم رهم ندادند * كه برون در چه كردى كه درون خانه آئى\r\nبقمارخانه رفتم همه پاكباز ديدم * چو بصومعه رسيدم همه زاهد ريائى \r\nدر قمارخانه كسى كه پاكباز بود و كم زن او را عزيز دارند و مقدم شناسند و اين معنى اشارت بطريق جوانمردان است كه :\r\n« ابدانهم مطروحة فى شوارع التقدير يطأها كل عابر سبيل من الصادرين عن عين المقادير » خود را در شاهراه تقدير بيفكنند تا در زير هر خسى پست شوند و از بند هر رنگى بيرون آيند و خود را ناچيز شمرند .\r\n( از عده ج 5 ص 235 ) .\r\n اين رسم قلندرى و آيين قمار * در شهر تو آوردى اى زيبا يار \r\n\r\nقَمْع\r\n- ( اصطلاح اخلاقى ) ريشه‌كن كردن هواهاى نفسانى است .\r\n\r\nقِنّ\r\n- ( اصطلاح فقهى ) خالص العبوديه و مذكر و مؤنث درو يكسانست و عبدى است كه حريت در او نباشد بوجهى از وجوده ( از كشاف ج 2 ص 1229 ) رجوع به عبد قن و مكاتب شود .\r\n\r\nقِنَاع\r\n- ( اصطلاح فقهى ) و قناع عبارت از پوششى است كه در سر زن به‌پيچند علاوه بر سه قطعه پارچه ديگر ( در كفن ميت سه قطعه ثوب براى زن و مرد هر دو مشترك است و براى مرد عمامه ) ( از شرح لمعه ج 1 ص 33 )\r\n.\r\n\r\n","description":"","footnote":"","page_name":" 1514 ","page_number":130},
  {"content":"\r\n\r\n\r\nقَناعَت\r\n( اصطلاح اخلاقى ) و آن بود كه نفس انسان فرا گيرد امور مآكل و مشارب و ملابس و غير آن را و رضا دهد بر آنچه سد خللى كند از هر جنسى كه اتفاق افتد ( اخلاق ناصرى ص 77 و رجوع باخلاق محتشمى ص 13 شود ) .\r\nو رضا دادن بقسمت است و بعضى گويند ترك كردن آنچه در دست مردم است و بخشش آنچه در دست او است .\r\nقناعت وقوف است بر حد قلت و كفايت و قطع طمع از طلب كثرت و زيادت و هر نفسى كه بدين صفت متصف شد و بدين خلق متخلق گشت خير دنيا و آخرت و گنج فراغت و غنا يابد و راحت ابدى نصيب او گردد ( از مصباح الهدايه ص 350 ) .\r\nابو تراب نخشبى گويد « القناعة اخذ القوت من الله » ( طبقات ص 151 ) شاه نعمت الله گويد : اصل چهارم قناعت است و قانع آنست كه از شهوات نفسانيه و تمتعات حيوانيه پيوسته وارسته باشد .\r\n\r\nقَنْطَرات\r\n- ( اصطلاح عرفانى ) مراد دنيا و تبعات دنيا است و گفته‌اند « الدنيا قنطرة الآخرة » ( از عده ج 3 ص 28 )\r\n\r\nقَنْطُورِس\r\n- ( اصطلاح نجومى ) يكى از صور كواكب نيم كرهء جنوبى است و به صورت حيوانى بود كه از سر تا كمر بمانند انسان است و نيم كرهء پائين بمانند اسب است و واقع است بر جنوب صورت ميزان ، روى او بسوى مشرق و دنب او به طرف مغرب است و شامل 37 ستاره است ( از صور كواكب ص 327 ) ضبط آن در اكثر موارد قيطورس آمده است و قنطورس و قنطاورس و قنطارس هم آمده است .\r\n\r\nقُنُوت\r\n- ( اصطلاح فقهى و عرفانى ) و قنوت در لغت طاعت باشد و بمعنى قيام و دعا نيز آمده است و در فقه دعاى مخصوص است با وضع خاص بدين ترتيب كه بعد از حمد و سوره در ركعت دوم دو دست را بالا برده در جلوى صورت و دعاهاى مأثوره و سورهء قرآن ميخوانند و آن در تمام فرائض يوميه مستحب است و بلكه در نوافل تماما مستحب است ، در قنوت هر نوع دعائى روا باشد و سوره‌هاى كوچك و بزرگ قرآن و آياتى چند و ذكر و دعاهاى مشهور مأثور « سبحان الله سبحان الله و يا لا إله الا الله الحكيم الكريم لا إله الا الله العلى العظيم سبحان الله رب - السماوات السبع و رب الارضين السبع و ما فيهن و ما بينهن و رب العرش العظيم و الحمد الله رب العالمين » است ( از شرح لمعه ج 1 ص 71 - كشاف ص 1174 ) در عرفان قنوت عبارت از خشوع و خفض جناح است در مقابل ذات احديت .\r\n( كشاف ص 117 ) .\r\n« القنوت ، القيام بآداب الخدمة ظاهرا و باطنا من غيره فتور و تقصير يحذر - العذاب الموعود فى الآخرة و يرجو الثواب الموعود » .\r\nصفت قومى كه پيوسته بر درگاه الله\r\n\r\n","description":"","footnote":"","page_name":" 1515 ","page_number":131},
  {"content":"\r\n\r\nدر مقام خدمت باشند ، بوقت نماز ، نهاد ايشان به كليت عين تعظيم گردد و از خجل گناه همواره با سوز و حسرت باشند .\r\nپير طريقت گفت : من چه دانستم كه پاداش بر روى دوش تاش است من همىپنداشتم كه مهينه خلعت‌پاش است ، كنون دريافتم كه همه يافتها دريافت دوستى لاش است .\r\n( از عده ج 8 ص 398 ) .\r\n\r\nقَوابِس\r\n- اين اصطلاح اشراقى است و مراد از قوابس عناصر اربعه است ( از مجموعه دوم مصنفات ص 188 - ش ص 437 ، 420 ) .\r\n\r\nقَوابِلِ سِفْليَّه\r\n- ( اصطلاح فلسفى ) مراد از قوابل سفليه موجودات حسى و اجسام و جسمانيات‌اند كه از اشعهء سماوى متأثر شده و مواليد ثلث بوجود ميآيد ( رسائل ص 25 - مجموعه دوم مصنفات ص 196 ) .\r\n\r\nقَواعِدِ ثَلاث\r\n- ( اصطلاح فقهى ) و ضروريات ، حاجيات و تحسينيات را گويند .\r\n( از موافقات ج 2 ص 47 ) .\r\n\r\nقَواعِدِ كُليَّه قَواعِدِ عامَّه\r\n( رجوع به قاعده و الموافقات ج 2 ص 153 - ج 3 ص 64 ) 2 شود .\r\n\r\nقَواعِد و أمارات\r\n- ( فقهى ، اصولى ) منظور قواعد گوناگون و سنت‌ها و عرفيات است . قواعد كلى مأخوذ از شرع و عرف و سنت .\r\nدر كليات حقوقى آمده است . هر قاعده يا امارهء وقتى معتبر است كه سبب آن مجهول باشد و الا حكم دائر مدار وجود سبب خواهد بود . مثلا اگر خانه از قديم آب ناودانش به منزل ديگرى جارى بوده به اين حالت ابقاء مىشود اما اگر از شواهد ديگر ظاهر شود كه صاحب خانه بهمسايه خود اجازه داده بود كه ناودانش را به سمت خانه او قرار دهد و حال از اباحه و اذن خود عدول نموده در اين صورت وضعيت قديمى منشأ اثرى نبوده و مناط اعتبار نيست .\r\nمثال ديگر يد و تصرف قوىترين امارهء ملكيت است مع الوصف وقتى ميتوان به آن استناد نمود كه سبب آن مجهول باشد اما اگر سبب آن را بدانيم و از شواهد ديگرى ظاهر گردد كه تصرفش مستند باذن مالك يا استيجار از او بوده ديگر به آن اعتمادى نخواهد بود .\r\n( كليات حقوقى ص 203 )\r\n\r\nقَواعِدِ كُلىّ أحكام\r\n- ( اصطلاح فقهى ، اصولى ) منظور از قاعده حكم كلى است كه باستناد مآخذ احكام بدست آمده است مانند قاعده يد : قاعده تسليط و غيره .\r\nاز اصول اماميه اين است كه هيچ واقعه نيست كه خالى از حكم باشد بلكه براى هر موضوعى از موضوعات فى نفس - الامر حكمى مقرر گرديده و صاحب شرع حكم جميع حوادث را بطور عموم يا بطور خصوص مقرر داشته .\r\nپس هر حادثه كه احداث شود اگر نص خاصى بر آن يافتيم به آن عمل خواهيم كرد و الا بايد حكم آن را از قواعد عمومى كه مستفاد از كتاب و سنت و اجماع و\r\n\r\n","description":"","footnote":"","page_name":" 1516 ","page_number":132},
  {"content":"\r\n\r\nعقل است استخراج كنيم و عمل بقياس و استحسان و ترجيحات ظنى و مناسبات در مذهب اماميه جائز نيست و اين امر موجب تضييق در شريعت نخواهد شد زيرا باب اجتهاد مفتوح است و لكن در دائره محدودى يعنى تا جائى كه مخالف با منصوصات و ضروريات از قبيل حرمت ربا و خمر و ميسر نباشد .\r\nبلى اگر معالجه مريضى منحصر بشرب خمر باشد شرب خمر براى او مباح است و لكن اباحهء شرب براى او در اين حال رافع حرمت واقعى آن نبوده بلكه اختصاص بخصوص اين مورد خواهد داشت - و همچنين خوردن طعام غير در مورد اضطرار مغير حكم واقعى نبوده و فقط رافع عقوبت است نه ساير آثار - بنا بر اين شخص مضطر ، ضامن مثل يا قيمت آن خواهد بود .\r\n( كليات حقوقى ص 4 )\r\n\r\nقَوّال\r\n- ( اصطلاح عرفانى ) گوينده و خواننده را گويند كه در روش سماع باشد و بسبك قوالى خواندن اصطلاحى است معروف .\r\n\r\nقَوامِع\r\n- ( اصطلاح عرفانى ) قوامع عبارت از موانع انسانست از مقتضيات نفس و طبع و هوى و اين قوامع امداد اسماء الهيه‌اند و بالجمله آنچه مقتضيات طبايع و اميال و شهوات نفسانى را قمع مىكند .\r\n( اصطلاحات خطى ، ث 854 ) .\r\n\r\nقَواهِر\r\n- ( اصطلاح فلسفى ) شيخ اشراق آنچه را مشائيان عقل گفته‌اند نور قاهر ناميده است و كلمهء قواهر كه جمع قاهر است بطور مطلق بر عقول اعم از طوليهء مترتبه و عرضيهء متكافئه اطلاق شده است و هرگاه با قيد سافله ذكر شده است مراد عقول متكافئه است و هرگاه با جمله و قيد اعلون « القواهر الاعلون » گفته شده است مراد عقول مترتبهء طوليه است بطور كلى انوار مجرده منقسم ميشوند بانوار قاهرهء اعلون كه عبارت از طبقهء طوليهء مترتبه باشند و انوار قاهره صوريه كه ارباب اصنام باشد و عبارت از طبقهء عرضيهء متكافئه غير مترتبه‌اند در طرف نزول و ارباب اصنام نوعيهء جسميه‌اند .\r\nاز قواهر سافله تعبير بقواهر نازله نيز شده است « فالانوار المجردة تنقسم الى انوار قاهرة اعلون و هى الطبقة الطولية المرتبة و انوار قاهرة صورية هى ارباب الاصنام و فى بعض النسخ ذوات الاصنام و هى الطبقة العرضية المتكافئة فى التزول و هى ارباب الاصنام النوعية الجسمانية . » ( ش ص 351 ، 382 و رجوع شود به مجموعه دوم مصنفات 140 ، 147 ، 179 ) .\r\n\r\nقَواهرِ أعْلون قَواهرِ سافِله قَواهرِ عاليَه قَواهرِ نازِلَه قَواهرِ نوريَّه\r\n- ( اصطلاح فلسفى ) بطور كلى سهروردى انوار مجرده را بر دو گونه تقسيم مىكند يكى انوار قاهره و ديگرى انوار اسفهبديه يا انوار مدبرهء برازخ .\r\nانوار قاهره را نيز بر دو سلسله منقسم ميسازد يكى قواهر طولى ( عقول مفارقه ) كه نسبت بموجودات داراى تدبير و عنايت هستند تدبير و عنايتى كه بر خلاف\r\n\r\n","description":"","footnote":"","page_name":" 1517 ","page_number":133},
  {"content":"\r\n\r\nتدبير و عنايت انوار اسفهبدية مؤدى باستكمال آنها نتوان بود چون حكماء قديم ايران انوار قاهره طولى را عبارت از منبع اصلى وجود عموم موجودات و انوار قاهرهء عرضى را عبارت از مبدأ فرعى وجود خصوصى اجسام نوعى و طلسمات بسائط فلكى و عنصرى ميدانستند از اين رو است كه سهروردى دسته اول را بعنوان امهات موجودات و اصول دسته دوم را بعنوان امهات انواع و فروع ميخواند ( از رابطه فلسفه . . . ص 39 و رجوع به مجموعه دوم مصنفات ص 147 ، 177 ، 224 ، 166 - ش ص 373 ، 497 شود ) .\r\n\r\nقُواىِ اربَعَه\r\n- مراد از قواى اربعه قواى نفس نباتى است كه حرارت ، برودت ، رطوبت و يبوست باشد « ان القوى الاربعة المفردات التى هى كالرؤساء فهي قوى - النفس النباتية و هى الحرارة و البرودة و الرطوبة و اليبوسة و عليها تدور حالات الجسد من الصلاح و الفساد » ( اخوان ج 2 ص 327 )\r\n\r\nقُواىِ ثَلاثَه\r\n- ( اصطلاح فلسفى ) مراد از قواى ثلثه قواى متخيله ، مفكره و حافظه است .\r\n( از اخوان ج 2 ص 328 ) .\r\n\r\nقُواىِ حَيوانى\r\n- ( اصطلاح فلسفى ) مراد از قواى حيوانى قواى محركه و باعثه و فاعله و مدركه است .\r\n( از مبدأ و معاد صدرا ص 171 ) .\r\n\r\nقُواىِ حَسّاسَه\r\n- ( اصطلاح منطقى ) منظور حواس است . فارابى در باب قوهء حاسه و حساسه گويد :\r\nدر قوهء حساسه نيز رئيسى بود و دايه‌ها و خدامى . حواس پنجگانه بمنزله دايگان‌اند يعنى قواى پنجگانه كه محل آنها دو چشم ، دو گوش و ساير اعضاء است كه هر يك را عضوى ويژه است كه هر يك آنچه ويژه است درك مىكند و قوهء رئيسه آنها قوتى است كه محل اجتماع فرآورده‌هاى اين پنج قوت است و اين قوتها منهيان و خبرچينان آنند كه آن حس مشترك است . حس مشترك مجمع الابحر فرآورده‌هاى اين قوى است و به منزل رئيس يا پادشاه حاكم بر همهء قوى است .\r\nو بطور كلى فارابى در مورد نفس و قواى نفسانى از خادمه و رئيسه و غيره بيانى دارد كه خلاصهء آن ذكر مىشود .\r\nهنگامى كه انسان پديد آمد نخستين چيزى كه در او موجود مىشود قوتى بود كه به سبب آن تغذيه مىكند و آن را قوت غاذيه نامند و بعد از آن قوتى كه بواسطهء آن ملموسات را احساس كند مانند حرارت و برودت و ساير اين گونه امور و قوتهائى كه بوسيله آنها ، طعمها ، بويها ، آوازها ، رنگها و همه مبصرات مانند شعاعات حس مىشود . و همراه حواس قوهء ديگرى حادث مىشود كه بواسطهء آن نزوع بسوى آنچه حس مىكند حاصل مىشود كه او را مشتاق بدان مىكند و يا مكروه و بىميل ازو .\r\nو بعد از اين ، قوت ديگرى در او حادث شود كه بواسطهء آن هر چه از محسوسات در نفس او مرتسم شود پس از غيبت از مشاهدهء حواس همچنان آنها را حفظ مىكند و اين قوت ، قوت متخيله بود و اين قوت است كه بعضى از محسوسات را با بعضى ديگر تركيب كرده و بعضى\r\n\r\n","description":"","footnote":"","page_name":" 1518 ","page_number":134},
  {"content":"\r\n\r\nرا از بعضى ديگر تفصيل [ جدا 
  ] مىكند .\r\nآن نوع تركيبات و تفصيلات مختلفى كه بعضى درست و بعضى نادرست بود و بدين قوت نيز نزوعى بسوى آنچه تخيل مىكند مقترن بود و بعد از آن در او قوهء ناطقه حادث ميگردد ، آن قوتى كه بواسطهء آن او را امكان تعقل معقولات حاصل ميگردد و بواسطهء همين قوت است كه بين امور زشت و زيبا امتياز ميدهد و از صناعات و علوم بهره‌مند ميگردد .\r\nو بدين قوت نيز نزوعى [ قوهء نزوعيه 
  ] مقترن بود كه او را بسوى آنچه تعقل مىكند گروش دهد .\r\nپس قوت غاذيه دو قسم بود يكى از آنها قوت [ غاذيه 
  ] رئيسه بود و ديگر قوائى كه دايه‌ها و خدام آن بودند .\r\nقوهء غاذيهء رئيسه از بين ساير اعضاء بدن در دهن بود و دايه‌ها و خادمان آن در ساير اعضاء بدن پراكنده بودند و هر قوهء از جنس دايه‌ها و خدمتگزاران در عضوى از ساير اعضا كالبداند .\r\nقوهء غاذيه رئيسه بالطبع مدبر ساير قوى بود و ساير قوى خود را متشبه بدان كرده و در كارها و افعال خود از هدفى تبعيت ميكنند كه غرض بالطبع رئيس آنها بود كه واقع در دل بود مانند معده ، كبد و طحال و آن اعضاء ديگرى كه خادم اينها بوند . و اعضائى كه خادم اين قواى خادمه بوند و آن اعضاى ديگرى كه نيز خدمتگزار اينها بوند زيرا كبد عضوى است كه هم رئيس است و هم مرءوس ، مرءوس دل بود و رئيس زهره و كليه و اعضائى ديگر نظائر آن دو بود و مثانه خادم كليه و كليه خادم كبد و كبد خادم قلب‌اند و ساير اعضاء نيز بر همين نسق و وجه بوند .\r\nو در قوهء حاسه نيز رئيسى بود و دايه‌ها و خدامى . دايه‌هاى آن حواسى پنجگانهء مشهور بنزد همه بود كه در دو چشم و دو گوش و در ساير اعضاء امور ويژه خود را ادراك مىكند ، و قوت رئيسه آنها آن بود كه محل اجتماع تمام مدركات به حواس پنجگانه است و بدان ماند كه اين حواس پنجگانه همهء خبردهندگان و منهيان و جاسوسان قوت رئيسه بوند و بدان ماند كه اينان اصحاب اخبار او بوند كه هر يك متصدى جنسى از اخبار باشد و ويژه اخبار ناحيهء از نواحى مملكت بود و قوت رئيسه آنها بسان پادشاهى بود كه بنزد او همهء اخبار نواحى مملكت از طرف اصحاب اخبار او گرد آيد ، محل قوت رئيسه اين حواس نيز در قلب بود .\r\nو قوت متخيله را دايه و خدامى نبود پراكنده در اعضاء ديگر و بلكه آن يك قوت بود و آن نيز در قلب بود و كار او حفظ محسوسات بود بعد از غيبت از حس ، اين قوت بالطبع حاكم بر محسوسات و متحكم بر آنها بود زيرا همين قوت است كه هم بعضى از محسوسات را از بعضى ديگر تجريد و جدا كرده و هم بعضى دگر را پيوند داده تركيب مىكند بنوع تركيبات مختلف كه در پارهء از آن تركيبات اتفاق مىافتد كه موافق با چيزهايى بود كه محسوس بود و بواسطه حواس دريافته مىشود و در بعضى مخالف با محسوس بود .\r\nاما قوهء ناطقه را از نوع خودش در ساير اعضاء نه خدامى بود و نه دايه‌هائى بلكه نوع رياست او رياست فائقه بود بر\r\n\r\n","description":"","footnote":"","page_name":" 1519 ","page_number":135},
  {"content":"\r\n\r\nساير قوى يعنى قوت متخيله و قوهء رئيسهء از هر جنسى كه در او هم رياست بود و هم مرءوست بنا بر اين قوهء ناطقه رئيس قوهء متخيله و رئيس قوهء حاسهء رئيسهء حواس بود و رئيس قوهء غاذيهء رئيسه بود .\r\nقوهء نزوعيه عبارت از قوتى بود كه بواسطهء آن اشتياق به چيزى يا تنفر و اكراه از چيزى حاصل مىشود پس اين قوت خود قوهء رئيسه بود و او را خدمتگزارانى بود و اين همان قوهء بود كه ارادهء وابسته به او و بواسطهء او است زيرا اراده عبارت از گروش و اشتياق به مدرك و يا تنفر و روگردانى از آن بود حال اين اشتياق و توجه و يا ناخوشايندى و تنفر ناشى از احساس و حس بود و يا ناشى از تخيل و يا بواسطهء قوهء ناطقه بود ، كه حكم مىكند در آنها كه بايد انجام شود و يا بايد ترك شود . و نزوع گاه بسوى علم به چيزى بود و گاه بسوى عمل به چيزى حال عملى كه به وسيلهء همهء بدن انجام شود يا به عضوى از اعضاء آن و بالاخره نزوعها و گروش‌ها نيز بواسطهء قوهء نزوعيهء رئيسه بود ، و اعمال و كارهاى بدنى بواسطهء قوتهائى بود كه خادم قوت نزوعيهء رئيسه‌اند و اين قوى در اعضايى كه آماده مهياى انجام اين گونه كارها و افعال‌اند پراكنده بوند .\r\nكه از جمله ، اعصاب و از جمله ، عضلاتى است كه سارى در اعضاء بود آن اعضائى كه بوسيله آن افعال و كارهائى كه نزوع و كروش حيوان و انسان بسوى آنها است انجام مىشود و اين اعضاء مانند دو دست ، دو پا ، و ساير اعضائى بود كه ممكن است كه متحرك بالاراده شوند ، پس اين گونه قوتها كه در اين گونه اعضاءاند همه آلتهاى جسمانى و خادم قوهء نزوعيهء رئيسه‌اند كه در قلب است .\r\nو علم به چيزى گاه بوسيله قوهء ناطقه بود و گاه بوسيله قوهء متخيله و گاه باحساس .\r\nپس هرگاه نزوع و گروش به طرف دانش به چيزى بود كه بايد بواسطه قوهء ناطقه مدرك شود پس فعلى كه بوسيلهء آن مشتاق اليه حاصل مىشود عبارت از قوهء ديگرى بود در قوهء ناطقه كه قوت فكريه است و آن قوتى است كه فكر و رويت و تأمل و استنباط به آن بود .\r\nو هرگاه نزوع متوجه به علم به چيزى بود كه بواسطه احساس مدرك شود .\r\nآنچه بواسطهء آن نيل به آن امر حاصل مىشود مركب از دو فعل بود يكى فعل بدنى و ديگر فعل نفسانى مثل آنچه رويت آن مورد اشتياق واقع مىشود كه بواسطهء بالا بردن پلك‌هاى چشم و محاذات ابصار خود را به طرف آنچه مشتاق برؤيت آن هستيم حاصل مىشود و هرگاه آن چيز از ما دور بود بناچار بسوى او رويم و اگر در برابر او مانعى بود آن را با دست‌هاى خود بر طرف ميكنيم كه همهء اينها افعال بدنى بود و لكن خود احساس ، فعل نفسانى بود و همين طور است وضع در ساير حواس .\r\nو هرگاه مشتاق اليه قوهء نزوعيه تخيل چيزى بود اين امر از وجوهى چند حاصل مىشود يكى آنكه بواسطهء فعل قوهء متخيله رأسا انجام مىشود مانند تخيل امرى كه متوقع و مورد اميد باشد در آينده و يا تخيل چيزى كه بگذشته است و يا آرزوى حصول چيزى كه قوهء متخيله تركيب كرده است ، و بر ساخته اوست . دوم آنچه از\r\n\r\n","description":"","footnote":"","page_name":" 1520 ","page_number":136},
  {"content":"\r\n\r\nناحيه احساس چيزى وارد بر متخيله مىشود . پس از راه اين [ امر محسوس كه وارد بر قوهء متخيله شده است 
  ] امرى ترسناك و يا مأمول و متوقع متخيل شود يا بواسطهء آنچه از فعل قوهء ناطقه وارد بر او شود پس [ در هر حال 
  ] قواى نفسانى عبارت از اينها بوند .\r\n\r\nدر اتحاد قوى\r\nپس قوهء غاذيهء رئيسه شبيه مادهء قوهء حاسهء رئيسه است و حاسه صورتى بود در قوهء غاذيه و حاسهء رئيسه شبيه مادهء متخيله صورتى بود در حاسهء رئيسه . و متخيلهء رئيسه شبيه مادهء ناطقهء رئيسه است و ناطقه صورت متخيله بود و او مادهء قواى ديگر نبود و بلكه صورت همهء صورتهائى بود كه متقدم بر آن بود .\r\nو اما نزوعيه تابع حاسهء رئيسه و متخيله و ناطقه است بدانسان كه حرارت حاصل در آتش تابع چيزى است كه تجوهر نار بدان بود بنا بر اين قلب عبارت از عضو رئيسه‌ايست كه هيچ يك از اعضاء ديگر بدن بر او رياست ندارند و بدنبال آن دماغ بود زيرا دماغ نيز عضو رئيسه بود و لكن رياست او رياست اوليه نبود و بلكه رياست ثانويه بود ، چه آنكه از يك طرف مرءوس دل بود و از طرف ديگر رئيس اعضاء ديگر ، زيرا وى فى نفسه خادم دل بود و ساير اعضاء خادم وى بوند بر حسب آنچه مقصود بالطبع قلب بود و مثل دماغ عينا مثل صاحبخانهء انسان بود كه خداوند خانه فى نفسه به او خدمت كند و ساير اهل خانه بوى ، كه خدمت هر دو بر حسب خواست آن انسان بود در هر دو امر .\r\nبدان سان كه گويا جانشين و قائم مقام و نايب مناب او بود و تبديلاتى كه در امكان و حوصله رئيس نبود او انجام مىدهد و او متولى خدمت قلب بود در شريف‌ترين افعال او .\r\nاز جمله اينكه قلب سرچشمه حرارت غريزى است كه از ناحيه او در ساير اعضاء پراكنده مىشود و هم اعضاء از ناحيه او مدد گيرند بدين طريق كه روح حيوانى غريزى از ناحيهء قلب و از طريق رگهاى جهنده و ضوارب در اعضاء پراكنده مىشود و قلب دائما از ناحيهء آن حرارت غريزى خود به آنها مدد مىرساند و بدين سبب حرارت غريزى اعضاء همچنان باقى و محفوظ مىماند در اينجا كار دماغ اين است كه حرارتى كه بايد از راه قلب در آنها نفوذ كند معتدل مىكند ، تا اينكه آن مقدار از حرارتى كه بهر عضوى از اعضاء ميرسد معتدل و ملايم و سازگار با آن عضو شود و اين نخستين كار دماغ و نخستين چيزى است كه بواسطهء آن خدمت واقع مىشود [ بواسطهء دماغ 
  ] و شاملترين آنها بود . نسبت باعضاء [ شامل همهء اعضاء مىشود 
  ] از جمله اينكه در اعصاب دو گونه امور بود يك دسته آنچه آلات و ابزار و دايه‌هاى قوت حاسهء رئيسه بوند كه واقع در قلب است و خدمت آنها در اين جهت بود كه هر يك از آنها عمل احساس ويژه خود را انجام ميدهد و دستهء ديگر آلات و ابزار اعضائى بوند كه خادم قوهء نزوعيه هستند كه واقع در قلب است كه بواسطهء آن ، اعضاء را امكان تحرك به حركت ارادى\r\n\r\n","description":"","footnote":"","page_name":" 1521 ","page_number":137},
  {"content":"\r\n\r\nحاصل مىشود .\r\nكار دماغ اين است كه اولا در جهت امداد باعصاب حس بقلب خدمت مىكند يعنى آنچه موجب بقا و ابقاى قواى آنها مىشود ، آن قوائى كه بواسطهء آنها به رواضع امكان مىدهد كه عمل احساس ويژهء خود را انجام داده و بر آن پابرجا باشند ، و ثانيا در جهت امداد باعصاب حركت ارادى به قلب خدمت مىكنند ، يعنى آنچه موجب بقاء و ابقاى قواى آنها مىشود ، آن قوائى كه بواسطه آنها براى اعضاء آلى امكان حركت ارادى حاصل مىشود ، يعنى آنچه بوسيله آنها به قوت نزوعيهء كه واقع در قلب است خدمت مىشود .\r\nزيرا سرچشمهء بسيارى از اين اعصاب يعنى آن سرچشمهء كه از آن امداد و ممدات مبقيهء قواى آنها ناشى مىشود و محفوظ و پابرجا ميماند در خود دماغ بود و سر - چشمهء امدادات بسيارى ديگر از اعصاب در نخاع نافذ در فقار بود و نخاع نيز از طرف بالا پيوسته بدماغ بود و دماغ با مشاركت نخاع نيز به اين دسته از اعصاب مدد مىرساند .\r\nو از جمله اينكه تخيل براى قوهء متخيله آن گاه حاصل مىشود كه حرارت قلب بر مقدار محدودى باشد و همچنين تفكر براى قوهء ناطقه آن گاه حاصل مىشود كه حرارت قلب بر اندازهء محدود و حدى معين باشد و همچنين حفظ و تذكر قواى نفسانى نسبت باشياء . پس دماغ در اينجا نيز هم در جهت تعديل حرارتى كه بواسطهء آن تخيل كار خود را انجام دهد بقلب خدمت مىكند و هم در جهت تعديل حرارتى كه بواسطهء آن فكر و رويت كار خود را بدرستى انجام دهد و هم در جهت تعديل حرارتى كه بواسطهء آن حفظ و تذكر كار خود را انجام داده جود مىكند پس بواسطهء جزئى از دماغ حرارتى كه صالح و سازگار براى تخيل بود معتدل مىشود و بواسطهء جزئى ديگر حرارتى كه ملايم و سازگار با تفكر بود معتدل مىشود و بجزء سوم حرارتى كه مناسب صالح براى تحقق حفظ و تذكر باشد معتدل مىشود . زيرا قلب از آن جهت كه منبع و سرچشمهء حرارت غريزى است گزيرى و گريزى ندارد جز آنكه حرارت غريزى موجود در خود را همچنان وافر و نيرومند گرداند تا آنكه زيادتى آن از او جدا شده و به ساير اعضاء فيضان كند و يا بخاطر اينكه در افاضه كوتاهى نكند و يا اينكه جود و افاضه كند كه هر گاه فى نفسه چنين نبود اعصاب به قلب حمله كرده حرارت او را مىربايند . و چون چنين بود واجب است كه حرارت خود را يعنى آن قسمت كه باعضاء نفوذ مىكند تعديل نمايد و بخاطر اينكه حرارت او فى نفسه بر اعتدال لازمى نبود كه بوسيلهء آن افاضات خاص خود را افاده كند بنا بر اين و بخاطر اين امر دماغ بالطبع نسبت به ساير اعضاء حتى در ملموس و لمس بارد و رطب آفريده شده است و در او قوتى نفسانى قرار داده شده است كه بواسطهء آن حرارت قلب بر اندازه لازم و محدود معتدل مىگردد .\r\nو چون هم عنصر اعصاب حس و هم عنصر اعصاب حركت بالطبع زمينى بوند و با سرعت قبول جفاف و خشكى مىكنند در بقاء رطوبت خود محتاج به نرمى خاص\r\n\r\n","description":"","footnote":"","page_name":" 1522 ","page_number":138},
  {"content":"\r\n\r\nبود كه تمدد و تقاصر او را ممكن سازد و نيز اعصاب حس با وجود اين محتاج به آن نوع روح غريزى بود كه در او اصلا اجزاء دخانى نبود و چون روح غريزى جارى و نافذ در اجزاء دماغ براين وضع و حال بود و چون حرارت ناريهء قلب مفرط بود بنا بر اين سرچشمه و منشأ فيضان آن حرارت غريزى كه امداددهنده و حافظ قواى آنها بود در قلب قرار داده نشد تا اينكه با سرعت جفاف و خشكى به دو راه نيابد . تا در نتيجه قواى او تحليل رفته و باطل گردد و بنا بر اين سرچشمه اين فيضانات و امدادات حرارت غريزى در دماغ و در نخاع نهاده شده است زيرا هر دوى آنها بىنهايت رطب بوند تا آنكه از هر يك از آن دو رطوبتى در اعصاب نفوذ كند و اعصاب را به حالت نرمى نگه دارد و بواسطهء آن قواى نفسانى آنها باقى و مستدام باشد .\r\nپس بعضى از اعصاب محتاج به اين امر بود كه رطوبت نافذ در آنها مائى ، لطيف بالكل و عارى از لزوجت باشد و بعضى بنوع خاص و تا حدودى محتاج بلزوجت بود ، آن اعصابى كه به رطوبت لطيف غير لزج نيازمنداند ، سرچشمه فيضان آنها در دماغ نهاده شده است . و لكن سرچشمه فيضان اعصابى كه محتاج به رطوبت لزجه‌اند در نخاع نهاده شده است و آن اعصابى كه محتاج بوند كه در آنها رطوبت كمى بود سرچشمه فيضان آنها در پائين مهره‌هاى پشت و استخوان دنب قرار داده شده است پس بعد از دماغ كبد و بعد از كبد طحال و بعد از آن اعضاء توليد بود .\r\nو هر قوهء كه در عضوى از اعضاء بود و شأن آن قوت اين بود كه فعلى جسمانى انجام دهد آن نوع فعلى كه بواسطهء آن از آن عضو جسمى جدا شده و بدان جسم ديگر اتصال يابد بالضروره بايد با آن جسم ديگر متصل باشد مثل اتصال بسيارى از اعصاب بدماغ و بسيارى ديگر به نخاع و يا اينكه او را طريق و مسيل و مجرائى بود بدان عضو كه آن جسم در او جريان يابد اعم از اينكه اين قوت او بود و يا رئيس او بود . مانند ريه ، كبد طحال و جز آنها .\r\nو هر قوهء كه نيازمند و يا شأن آن اين بود كه در غير تأثيرى نفسانى انجام دهد بالضروره بايد بين آن دو مسيلى جسمانى بود مانند فعل دماغ در قلب .\r\nپس نخستين چيزى كه از اعضاء كالبد تكوين ميابد قلب بود ، بعد دماغ ، بعد كبد ، بعد طحال و سپس ساير اعضاء بدنبال آنها تكوين ميابند .\r\nو اعضاء توليدى ( توليد مثل ) از لحاظ فعل از همهء آنها متأخرتراند و رياست آنها در بدن ناچيز بود همچنانكه بيان خواهد شد از فعل خايه‌ها و حفاظت آنها نسبت به حرارت ذكريت و روح ذكرى كه هر دو ناشى از قلب بود و از آن بهره‌ور ميشوند ( در حيوان مذكرى كه داراى خايه بود ) و قوتى كه عمل توليد بواسطهء آن انجام مىشود دو بود ، بعضى رئيسه بود و بعضى خادمه . قوت رئيسه توليد واقع در قلب است و قوت خادمه آن واقع در اعضاء توليد است . قوهء كه بواسطهء آن عمل توليد انجام مىگردد خايه بود كه يكى از آن دو را آن مادهء كه موجب تكوين حيوان همجنس حيوان صاحب قوه است تهيه و\r\n\r\n","description":"","footnote":"","page_name":" 1523 ","page_number":139},
  {"content":"\r\n\r\nآماده مىكند و آن ديگر صورت آن نوع حيوان را اعطاء مىكند تا آن ماده متحرك شده و بسوى تحصيل آن صورت حركت كند تا بدان و اصل شده آن را تحصيل نمايد .\r\nپس آن قوتى كه ماده را مهيا مىكند قوت انوثت بود و آنچه صورت را اعطاء مىكند قوهء ذكورت بود . زيرا مؤنث بواسطهء همان قوتى كه مادهء آن را مهيا مىكند مؤنث بود و مذكر نيز بواسطهء آن قوتى كه صورت آن نوع را به دو اعطاء مىكند مذكر بود يعنى صورت ويژهء آن نوعى كه اين قوت در اوست .\r\nو عضوى كه در جهت اعطاء مادهء حيوان ، بقلب خدمت مىكند ، رحم بود و آن عضوى كه در جهت اعطاء صورت ، بقلب خدمت مىكند ، ( در انسان و يا در حيوانات ديگر ) عبارت از آن عضوى بود كه منى وابسته به آن و متكون در آن بود .\r\nزيرا چون منى وارد در رحم مؤنث شود و در آنجا به خونى برخورد كند كه رحم براى قبول صورت انسان مهيا و آماده نموده است در اين صورت آن منى به خون قوت و نيرويى اعطاء خواهد كرد كه در جهت تحصيل اعضاء انسان و صورت هر عضوى از اعضاء آن ازين خون موجود در رحم به حركت در مىآيد ( و بالجمله در جهت بدست آوردن صورت كامل انسان ) پس خون مهياشدهء در رحم عبارت از مادهء انسان بود و منى محرك اين ماده است تا آن هنگام كه صورت انسان در آن تقرر يافته حاصل شود .\r\nو منزلت و موقعيت منى نسبت به خون مهياشدهء در رحم بمنزله و در حكم مايه‌ايست كه شير بواسطه آن منعقد مىگردد و همانطور كه آن مايه‌ها ، فاعل انعقاد شيرند و خود نه جزئى از شير منعقد شده‌اند و نه مادهء او ميباشند ، همين طور است حال منى كه خود نه جزئى از جنين و يا علقهء منعقد در رحم است و نه مادهء او است و همانطور جنين از منى متكون مىشود كه شير بسته شده از مايه نيز جنين از خون رحم آن طور متكون مىشود كه شير بسته شده از شير دوشيده شده و آفتابه از مس .\r\nو آنچه موجب تكوين منى در انسان بود عبارت از وعاءهايى بود كه منى در آنها ايجاد مىشود و آن عروق و رگهائى بود كه واقع در زير پوست عانه است . كه خايه‌ها نيز بنوعى در تكميل و ايجاد آن امداد ميكنند .\r\nو اين رگها به سوى مجرايى كه در قضيب است نافذ بود تا آنكه از ناحيه اين عروق منى وارد در مجراى قضيب گردد و در آن مجرا همچنان جريان يابد تا آنكه وارد رحم شود و به آن خونى كه در رحم است مبدأ قوتى اعطا كند كه بواسطهء آن تغيير يابد تا آنجا كه بواسطهء آن ، اعضاء و صورت هر عضوى حاصل گردد و بالاخره صورت جملهء بدن پديد آيد .\r\nو منى آلت ذكر بود . پارهء از آلات و ابزارها مواصل ، و پارهء ديگر مفارق و جدا بود . و مثلا دست آلت و ابزار پزشك معالج بود كه بواسطهء آن معالجت كند و نيشتر ابزار ديگر وى بود كه بواسطهء آن معالجت كند و دوا نيز ابزار ديگرى بود كه بدان معالجت كند ، پس دوا آلت مفارق بود كه پزشك آن هنگام كه آن را بساخت\r\n\r\n","description":"","footnote":"","page_name":" 1524 ","page_number":140},
  {"content":"\r\n\r\nو كارهاى لازم در او انجام داد و به دو قوتى اعطاء نمود كه بواسطه آن قوت تن مريض به صحت گرايد آن گاه به بدن مريض به پيونداند پس هرگاه در آن قوتهاى لازم حاصل شد از باب مثل در جوف مريض رها كند و در اين صورت تن مريض به طرف تن درستى گرايد و بدان سو متحرك شود در حالى كه ممكن است آن پزشكى كه اين دارو بساخت و در تن مريض بپيوست غايب و يا حتى مرده بود .\r\nپس چنين بود منزلت منى و لكن نيشتر آلتى بود كه كار خود نكند مگر بواسطهء مواصلت پزشكى كه آن را به كار دارد و البته دست پزشك از نوع آلاتى بود كه مواصلت و پيوند آن از نيشتر شديدتر بود . و اما دارو بدين مثابت نبود زيرا خود بواسطهء آن نيرويى كه پزشك در آن نهاده بود كار خود بكند بدون آنكه آن پزشك را در مواصلت‌هاى بعدى دخلى بود .\r\nو همين طور است حال منى كه آلت قوت مادهء ذكريت بود و كار خود را مفارقة انجام دهد .\r\nو اوعيهء منى و خايگان آلت توليدى بوند كه منى را برحم تن مىرساند پس منزلت رگهائى كه آلات منى و مكون آن بوند نسبت به قوت رئيسهء كه واقع در قلب است بمنزلهء دست پزشكى بود كه بواسطهء آن دارو ساخته شده و به دو قوت محركه اعطاء مىشود ، آن قوتى كه بواسطهء آن مريض بسوى تن درستى گرايد ، زيرا اين گونه رگهائى كه قلب طبعا به كار گيرد آلات و ابزارى هستند كه منى به خون موجود در رحم قوتى اعطا مىكند كه بواسطهء آن قوت خون معدهء در رحم متحرك شده بسوى پذيراى همان نوع از حيوان گرايد ، پس هرگاه آن خون مهيا شده از منى قوتى كه بواسطهء آن بسوى صورت نوعيه حركت مىكند برگرفت نخستين عضوى كه متكون مىشود قلب بود و پس از تكوين آن ، ساير اعضاء در تكوين خود همچنان منتظر آن قوتهائى مىشوند كه بطور اتفاق در قلب حاصل مىشود .\r\nپس هرگاه همراه و بوسيله قوت غاذيه در قلب آن قوتى حاصل شود كه بواسطهء آن « مادهء » جنين آماده مىشود ساير اعضاء تن بر اساس و اوضاع اعضاء مؤنث متكون ميشوند .\r\nو هرگاه در قلب قوتى كه اعطاء صورت جنين را مىكند حاصل شود ، ساير اعضاء تن بر اساس اعضاء مذكر متكون ميشوند .\r\nپس از آن قوت اعضاء مولدهء مؤنث حاصل مىشود و از اين ديگر اعضاء مولدهء مذكر .\r\nسپس باقى و ساير قواى نفسانى [ اعضاء قواى نفسانى 
  ] در مؤنث همان سان حادث مىشود كه براى مذكر حادث ميگردد .\r\nو اين دو قوت يعنى قوت ذكورت و انوثت در نوع انسانى موجود و متفرق در دو شخص جدا بود . اما در بسيارى از نباتات هر دو در يك شخص بالتمام مقترن بود مانند بسيارى از گياهانى كه از دانه‌ها توليد ميشوند كه نبات هم مادهء آن را كه بذر و دانه بود اعطاء مىكند و هم همراه آن قوتى اعطاء مىكند كه بواسطهء آن بسوى صورت نباتى متحرك مىشود .\r\n\r\n","description":"","footnote":"","page_name":" 1525 ","page_number":141},
  {"content":"\r\n\r\nزيرا در بذر و دانه هم استعداد قبول صورت بود و هم قوتى كه بواسطهء آن بسوى صورت متحرك مىشود ، پس آنچه استعداد قبول صورت را به آن اعطاء كرده است قوت انوثيت بود و آنچه مبدأ تحرك به طرف صورت را به آن اعطا كرده است قوت ذكريت بود .\r\nدر بين حيوانات نيز گاه حيوانى پيدا مىشود كه بدين وضع مىباشد و نيز در بين حيوانات حيوانى يافت مىشود كه قوه انوثت آن تام و كامل است و لكن قوت ذكورتى ناقص بدان اقتران ميابد كه تا اندازهء كار قوهء ذكورت را انجام داده و ميگذرد و در اين صورت محتاج به معين و كمك خارجى بود تا كار توليد را تمام كند .\r\nمانند حيوانى كه تخم ميگذارد بنوع « بيض الريح » و مثل بسيارى از اجناس ماهيان كه تخم ميگذارند و تخم خود را در محلى پنهان كرده بوديعه مىنهند و مذكر آنها بدنبال آنها رفته رطوبتى بر آن تخمها مىافكنند پس از آنكه رطوبت لازم از ناحيه ذكور بر آنها القاء شد هر حيوانى [ ماهى 
  ] از آن بوجود آيد و گر نه نوع تخمى كه از آن رطوبت برگرفت فاسد مىشود .\r\nو اما آدمى زاد چنان نبود و بلكه آن دو قوت دربارهء او همواره متميز در دو شخص بود و هر يك از آن دو قوت را اعضائى ويژه بود كه عبارت از اعضاى معروف است و در ساير اعضاء و همين طور در قواى نفسانى بجز همين دو قوه ، نر و ماده مشترك بوند . و البته در اعضائى كه هر دو مشتركند . باز هم در مذكر گرم‌تر بود و آن اعضائى كه وظيفه حركت و تحريك دارند ، در مذكر نيرومندتر است از لحاظ حركت و تحريك و از عوارض نفسانى آنچه مايل به قوت و مربوط به نيرومندى بود مثل غضب و قسوت در مؤنث ضعيف‌تر بود و در مذكر قوىتر و آنچه مايل به ناتوانى و ضعف و مربوط به اين قبيل عوارض و حالات بود مانند رحمت ، رأفت ، در مؤنث قوىتر است ، البته اين ضابطه مانع از اين نيست كه در بين مذكرهاى انسان و مردان كسى پيدا شود كه اين گونه عوارض در او شبيه به عوارض مؤنث و زنان بود و بر عكس در جنس اثاث كسى يافت شود كه عوارض و حالات موجود در او مانند عوارض و حالات مذكر و مردان بود لكن در هر حال به اين گونه اوضاع و عوارض است كه در نوع آدمى زاد مردان از زنان ممتاز و جدا ميشوند .\r\nو اما در قوهء حاسه و متخيله و ناطقه اختلافى ندارند . پس از ناحيه اشياء خارجى رسوم محسوسات در قواى حاسهء كه رواضع و دايه‌هاى حس مشترك‌اند حادث مىگردد و سپس همه اين رسوم محسوسات با اختلاف اجناسى كه دارند و مدرك بانواع حواس پنجگانه‌اند در قواى حاسهء رئيسه [ حس مشترك 
  ] حاصل مىشوند و جمع مىشوند و از اين محسوسات حاصله در اين قوت رسوم متخيلات در قوهء متخيله حاصل مىشود و در آنجا بعد از غيبت و پنهان شدن از حواس و مباشرت حواس همچنان باقى و محفوظ مىماند پس قوت متخيله به دلخواه در آنها تحكيم مىكند ، گاه بعضى را از بعضى جدا كرده و بعضى را با بعضى بانواع بسيارى از تركيبات بطور\r\n\r\n","description":"","footnote":"","page_name":" 1526 ","page_number":142},
  {"content":"\r\n\r\nبىنهايت تركيب مىكند كه بعضى درست و بعضى نادرست است .\r\n\r\nدر قواى ناطقه نفسانيه\r\nو آنچه پس از اين باقى مىماند اين است كه رسوم اصناف معقولات در قوهء ناطقه مرتسم شود .\r\nمعقولاتى كه در شأن آنها است كه در قوهء ناطقه مرتسم شوند چند نوعند بعضى از نوع معقولاتى ميباشند كه در ذات خود عقول و معقولات بالفعل‌اند و آنها موجودات مجرد و مبرى از ماده‌اند و بعضى معقولاتى هستند كه در ذات و جوهر خود معقول بالفعل نمىباشند مانند سنگ و نبات و بالجمله هر امرى كه جسم و يا در جسم ذو ماده بود و همچنين خود ماده و هر چيزى كه قوام او بماده بود زيرا اين گونه امور نه عقول بالفعل‌اند و نه معقولات بالفعل .\r\nو اما عقل انسانى پس آنچه در نخستين امر بالطبع براى او حاصل مىشود عبارت از هيأتى بود در ماده كه مهياى قبول رسوم معقولات بود بنا بر اين ، آن بالقوه عقل بود و عقل هيولانى بود و نيز بالقوه معقول بود و ساير چيزهاى ديگر كه در ماده بود و و يا خود ماده و يا امور ذوات ماده بود و ممكن بود كه معقول بالفعل شوند و با اين وصف در ذات در جواهر آنها نيز اين امر نبود كه از قبل خود معقول بالفعل شوند و در جواهر آنها امرى كه كفايت كند كه خود به خود معقول بالفعل شوند نبود و نيز نه در قوهء ناطقه و نه در آنچه كه طبع آنها به آنها اعطاء كرده است كفايتى نبود كه از قبل خود عقل بالفعل شوند و بلكه در اينكه عقل بالفعل شوند محتاج بامر ديگرى بوند كه آنها را از قوت به فعل آورد .\r\nو آن گاه عقل بالفعل شود كه معقولات در او حاصل شود . و معقولات بالقوه آن گاه معقولات بالفعل گردند كه بالفعل معقول عقل گردند و اين كار محتاج به چيزى ديگر بود كه آنها را از قوت به مرحلهء بالفعل منتقل كند و آن فاعلى كه آنها را از قوت بفعل آرد ذاتى بود كه جوهر او عقل بالفعل بود و مفارق از ماده بود زيرا اين جوهر مفارق همان عقلى بود كه به عقل هيولانى يعنى آن عقل هيولانى كه بالقوه عقل بود چيزى اعطاء كند كه بمنزلهء صورتى بود كه آفتاب به بصر اعطاء مىكند زيرا منزلت آن نسبت به عقل هيولانى همان موقعيت آفتاب است به بصر زيرا بصر قوت و هيأتى بود در ماده و قبل از آنكه بالفعل مبصر واقع شود بالقوه مبصر بود و رنگها قبل از اينكه ديده شوند بالقوه مبصر و مرئى بوند پس در جوهر قوهء باصرهء كه در چشم است خود به خود كفايتى نبود كه بالفعل بصر گردد و همين طور در جوهر رنگها خود به خود كفايتى نبود كه مرئى و مبصر بالفعل شوند زيرا آفتاب به بصر ضوئى اعطاء مىكند كه بواسطهء آن استضائت يابد و به رنگها نيز ضوئى بخشد كه بواسطهء آن استضائت يابند و مبصر شوند پس بصر بواسطهء ضوئى كه از خورشيد استفاده مىكند مبصر و بصير بالفعل مىشود و الوان نيز بواسطهء همان ضوء مستفاد مبصر و مرئى بالفعل ميشوند پس از آنكه مبصر و مرئى بالقوه بوده‌اند .\r\nپس حال و وضع اين عقل بالفعل نيز چنين بود كه به عقل هيولانى چيزى افاده و اعطاء مىكند كه معقولات را در او\r\n\r\n","description":"","footnote":"","page_name":" 1527 ","page_number":143},
  {"content":"\r\n\r\nمرتسم مىكند . پس منزلت آن چيز مرتسم نسبت به عقل هيولانى بمنزلهء ضوء است نسبت به بصر .\r\nو همانطور كه بصر بواسطهء خود ضوء ، آن ضوئى كه سبب بينائى او است مىبيند .\r\nو نيز آفتابى كه خود سبب ضوء است بواسطهء بصر بعينه مىبيند و بواسطهء آن اشيائى را كه بالقوه مبصر و مرئىاند و بدين ترتيب مبصر و مرئى بالفعل او ميشوند ، همين طور است حال عقل هيولانى كه بواسطهء آن چيزى كه منزلتش نسبت به آن عينا بمنزلت ضوء است نسبت به بصر ، خود آن چيز را [ خودش را 
  ] تعقل مىكند و نيز عقل هيولانى بواسطهء آن عقل بالفعلى را كه خود سبب ارتسام آن چيز در عقل هيولانى بود تعقل مىكند و بواسطهء همان چيز است فيض عقل بالفعل در عقل هيولانى كه معقولات بالقوه بالفعل ميشوند و خود نيز بعد از اينكه عقل بالقوه است عقل بالفعل مىشود .\r\nو فعل اين عقل مفارق در عقل هيولانى شبيه فعل آفتاب است در بصر و از اين جهت است كه او را عقل فعال نامند .\r\n( همان عقل بالفعل مفيض ) .\r\nو مرتبت او نسبت باشياء مفارقهء كه ذكر شد منهاى سبب اول مرتبه دهمين است و عقل هيولانى را عقل منفعل هم مينامند و هرگاه از ناحيهء عقل فعال در قوهء ناطقه آن چيزى يا آن فيض كه منزلتش نسبت به آن بمنزلت ضوء بود نسبت به بصر حاصل شود در اين هنگام از محسوساتى كه در قوهء متخيله است و در آنجا محفوظ است معقولاتى در قوهء ناطقه حاصل مىشود . و اين معقولات حاصلهء در قوهء ناطقه همان معقولات اوليه‌ايست كه همهء مردم در آن مشترك‌اند مثل اينكه « مقادير مساوى با چيزى واحد با يكديگر مساوى بوند » ) معقولات اوليه مشتركه بر سه قسم‌اند : يك قسم آنچه اوائل هندسه علمى بود و قسم ديگر اولياتى كه ادراك زشت و زيباى امورى كه انسان بايد انجام دهد موقوف بر آن بود . و قسم سوم اولياتى كه به كار برده شده و مورد عمل قرار ميگيرد تا بوسيله آنها علم باحوال و مبادى و مراتب موجوداتى حاصل شود كه شأن آنها اين است كه مورد عمل انسان نباشد . مثل علم بآسمانها و سبب اول و ساير مبادى ديگر و آنچه در شأن آنها است كه ازين مبادى حادث شوند هنگامى كه براى انسان اين گونه معقولات بالفعل حاصل گردد بالطبع و قهرا او را تأمل و رويت و ذكر و شوقى به استنباط حاصل مىشود يا نزوع و شوقى بسوى معقولات خود و پارهء از مستنبطات خود حاصل مىكند و يا كراهتى از آنها در او حاصل مىآيد .\r\nو نزوع انسان به طرف مدركات خود بالجمله عبارت از ارادهء او بود ، پس هر گاه اين نزوع ناشى از احساس يا تخيل بود باسم عام خود يعنى كلمهء « اراده » ناميده مىشود و هرگاه ناشى از رويت و يا قوهء ناطقه بود فى الجمله « اختيار » ناميده مىشود و اين نوع نزوع كه اختيار ناميده مىشود تنها در انسان يافت مىشود و از خصائص او است و اما نزوع ناشى از احساس يا تخيل در ساير حيوانات نيز حاصل مىشود و حصول\r\n\r\n","description":"","footnote":"","page_name":" 1528 ","page_number":144},
  {"content":"\r\n\r\nمعقولات اولى براى انسان عبارت از استكمال اول او بود و اين نوع از معقولات بخاطر اين در انسان نهاده شده است كه انسان در جهت نيل بكمال اخير خود به كار گيرد و مورد عمل قرار دهد .\r\nو سعادت انسان عبارت از همين بود و آن سعادت عبارت از صيرورت و انتقال و تحول نفس بود در كمال وجودى خود بدان مرتبتى كه در قوام خود محتاج بماده نبود و اين امر به اين بود كه تا آنجا كمال يابد كه از جملهء موجودات مفارق و مبراى از ماده گردد .\r\nو از جملهء جواهر مفارقه شود و بر آن احوال همچنان و دائما باقى و استوار بماند جز آنكه با همهء اين اوصاف رتبت آن فرودتر از رتبت عقل فعال بود . و وصول بدين مقام بواسطهء افعال ارادى ميسر است آن گونه افعالى كه پارهء از آنها افعال فكرى بود و پارهء ديگر افعال بدنى و چنين نيست كه اين مقام بواسطهء هر نوع فعلى كه پيش آيد حاصل گردد و بلكه بافعال محدود و مقدر خاصى حاصل شود .\r\nآن افعالى كه ناشى و حاصل از هيأت و ملكات مقدر و محدود بود زيرا پارهء از افعال ارادى خود مانع از وصول به سعادت بود .\r\nو سعادت عبارت از چيزى است كه خود لذاته خير و مطلوب بود و از امورى نيست كه بطور مطلق يا در وقتى از اوقات مطلوب بالغير و وسيلهء وصول به چيزى ديگر بود و اصولا وراى آن چيز ديگر بزرگتر و مطلوبتر از او نبود تا ممكن باشد كه انسان بواسطهء آن بدان رسد ، و آن افعال ارادى كه آدمى را در وصول به سعادت سود رساند عبارت از افعال زيبا بود و هيأت و ملكاتى كه اين گونه افعال از آنها صادر مىشود فضائل بوند و اين گونه هيأت و افعال و ملكات نيز خيرات‌اند و لكن نه بالذات و بخاطر خود و بلكه از آن جهت خيراتند كه وسيله وصول به سعادت‌اند و در مقابل افعالى كه مانع از وصول به سعادت بود شرور بود و آنها افعال زشت و ناپسند بود . و هيآت و ملكاتى كه اين گونه افعال ناشى از آنها بود . نقائص و رذائل و پستىها بود .\r\nپس قوت غاذيه بدان جهت در انسان آفريده شده است كه به بدن انسانى خدمت كند و حاسه و متخيله بدان جهت آفريده شده‌اند كه هم به بدن انسان و هم به قوهء ناطقهء وى خدمت كنند و نتيجهء خدمت اين سه قوت به بدن نيز بازگشت به قوهء ناطقه و عايد بدان شود زيرا قوام قوهء ناطقه نخست به بدن بود .\r\nقوت ناطقه دو قسم بود : قوت ناطقه عملى و قوت ناطقهء نظرى .\r\nقوت ناطقهء عملى بدان جهت آفريده شده است كه خادم قوهء ناطقهء نظرى بود و قوهء ناطقهء نظرى براى آن آفريده نشده است كه خادم چيزى ديگر بود بلكه براى اين آفريده شده است كه انسان بواسطهء آن به سعادت رسد .\r\nو همهء اين قوتها مقرون به قوت نزوعيه بود و قوت نزوعيه خادم حاسه و خادم متخيله و خادم ناطقه بود و قواى خادمهء مدركه را ممكن نبود كه خدمت و كار خود را بدرستى انجام دهند مگر بواسطهء قوت نزوعيه . زيرا احساس و\r\n\r\n","description":"","footnote":"","page_name":" 1529 ","page_number":145},
  {"content":"\r\n\r\nتخيل و رويت به خودىخود و بدون آنكه شوق و اشتياق به آنچه احساس يا تخيل و يا دانسته مىشود مقترن شود كافى در فعل خود نبوند . زيرا اراده عبارت از اين بود كه انسان بواسطهء قوت نزوعيه بسوى مدرك خود گروش و تشوقى يابد و تشوقى حاصل كند .\r\nپس هرگاه بواسطهء قوت نظرى علم به سعادت حاصل كرد و آن را غايت و نتيجهء كار خود قرار داد و بواسطهء قوت نزوعيه اشتياقى بدان حاصل كرد . و بواسطهء قوت انديشه آنچه بايد مورد عمل قرار گيرد تا بواسطهء آن ( عمل بدان ) و به كمك متخيله و حواس نيل بدان حاصل شود استنباط كرد و سپس بوسيلهء آلات قوهء نزوعيه اقدام بانجام آن گونه افعال نمود آن گاه است كه افعال آدمى همه خير و زيبا بود و لكن اگر سعادت را نشناخت و يا دانست و آن را غايت مشتاق اليه خود قرار نداد و بلكه چيزى ديگر را جز آن [ آنچه فى الواقع سعادت است 
  ] غايت قرار داد و بواسطهء قوت نزوعيه بدان امر اشتياق و گروش حاصل كرد و بواسطهء قوت رويت آنچه بايد مورد عمل قرار گيرد تا بواسطهء آن [ عمل بدان 
  ] و به كمك حواس و متخيله وصول بدان ممكن گردد استنباط كرد و سپس بواسطهء آلات قوت نزوعيه آن گونه افعال را انجام داد در اين صورت همهء افعال انسان [ اين انسان 
  ] شر و نازيبا بود .\r\n( رجوع بترجمهء آراء اهل مدينه فاضله ترجمه نگارنده ص 182 - 200 )\r\n\r\nقواى خادمه\r\n- ( فلسفى ، اخلاقى ) رجوع بقواى حساسه و حاسه و قوا شود .\r\n\r\nقواى خمس\r\n- مراد از قواى خمس حواس خمس است رجوع به حواس خمس شود ( اخوان ج 2 ص 328 ) .\r\n\r\nقُواىِ رُوحانى\r\n- مراد قواى پنجگانه باطنى است كه حواس خمس باطنى گويند ( رسائل ج 2 ص 349 ) .\r\n\r\nقُواىِ رَئيسَه\r\n- ( فلسفى ، اخلاقى ) رجوع به قواى حساسه شود .\r\n\r\nقُواى سَبْع\r\n- ( اصطلاح فلسفى ) مراد از قواى سبع متعاونه كه منشأ افعال جسدانيه‌اند قواى جاذبه ، ماسكه ، هاضمه ، دافعه ، غاذيه . مصوره و ناميه است .\r\n( اخوان ج 2 ص 329 ) .\r\n\r\nقُواىِ طَبيعى\r\n- ( فلسفى ) منظور نيروهاى متوافق و متضاد اركان و مواليد است و نيز آثار و خواص طبايع اركان‌اند كه البته اخوان الصفا از آن آثار و خواص انواع و مواليد گاه بنام نفوس جزئيه از آنها ياد كرده‌اند ( رجوع شود برساله پنجم از جسمانيات ص 130 )\r\n\r\nقُواىِ ظاهِرى\r\n- ( اصطلاح فلسفى ) مراد حواس خمس جسمانى و ظاهره است در مقابل قواى باطنى ( از مبدأ و معاد صدد ص 174 ) .\r\n\r\nقُواىِ فَعّالهء سَماويَّه قُواىِ فَعّالهء فَلَكيَّه\r\n( اصطلاحات فلسفى ) مراد قواى فعاله افلاك است كه موجب حركات و تبدلات و فعل و انفعالات ارضى و پديد آمدن مواليد ثلث است .\r\n( شفا ج 2 ص 642 - رسائل صدرا ص 210 ) .\r\n\r\nقُواىِ نَباتى\r\n- ( اصطلاح فلسفى ) قواى\r\n\r\n","description":"","footnote":"","page_name":" 1530 ","page_number":146},
  {"content":"\r\n\r\nنباتى عبارتند از غاذيه ، ناميه ، جاذبه ، دافعه ، ماسكه و مولده ( از اسفار ج 1 ص 17 )\r\n\r\nقُواىِ كَواكِب\r\n- ( نجوم و تقويم ) .\r\nارباب نجوم و تقويم گويند قواى كواكب سه گروه‌اند نوع اول ذاتى است كه كوكب در خطى باشد از خطوط خود مثل اينكه كوكبى در نطاق چهارم باشد كه صعود در افلاك گويند و دوم عرضى است كه كوكبى مثلا در اوتاد باشد يا در مقابل الأوتاد يا اينكه ناظر بطالع باشد سوم سعادت است كه كوكبى به نظر دوستى ناظر بكوكب سعد باشد ( از بيست باب ملا مظفر ) ( از اسفار ج 1 ص 17 ) .\r\n\r\nقُواىِ نَفْسِ نَباتى\r\n- ( اصطلاح فلسفى ) رجوع شود به قوى و ( اخوان ص 195 ) .\r\n\r\nقُوَّت\r\n- لفظ قوت باشتراك لفظى بر معانى متعدد اطلاق ميگردد :\r\nالف - قوت مقابل ضعف و آن امرى است كه بواسطهء آن حيوان ميتواند اعمال و افعال دشواري را انجام دهد .\r\nب - مبدأ امكان حصول چيزى چنان كه گويند : نطفه قوت انسان است و يا انسان را قوت كتابت است .\r\nج - مبدأ تغيير و حركت اعم از آنكه فعل باشد يا انفعال .\r\nد - مبدأ غير منفعله شىء يعنى « ما يكون الشيء غير متأثر عن متقاوم » ه - صورت نوعيه را باعتبار مبدئيت آثار قوت نامند و - مبدأ صدور فعل را قوت نامند « كون الحيوان بحيث يصدر عنه الفعل اذا شاء و لا يصدر اذا لم يشأ » و قوت به اين معنى ضد عجز است ( كشاف ص 1230 - تفسير ص 1629 ، 582 ، 1196 ، 1274 ، 1603 ، 1440 ، 381 - اسفار ج 1 ص - 31 ، 212 ، 213 ، 222 ) .\r\nشيخ الرئيس گويد : قوت ابتداء بمعنى قدرت بوده است و بعد به معناى لازمه قدرت كه امكان يعنى جواز فعل و ترك باشد استعمال شده است .\r\n( از شفا ج 2 ص 469 ، 460 ) .\r\nصدر الدين گويد : قوت گاه اطلاق مىشود بامرى كه مبدأ تغيير در چيزى باشد از آن جهت كه چيز ديگر است اعم از آنكه فعل باشد يا انفعال و گاه اطلاق مىشود بر چيزى كه بواسطهء آن جايز است فعلى يا انفعالى حاصل شود و آن قوت مقابل فعل است و امكان استعدادى است « القوة قد يقال لمبدإ التغيير فى شىء آخر من حيث هو آخر سواء كان فعلا او انفعالا و قد يقال لما به يجوز ان يصدر عن الشيء فعل او انفعال و ان لا يصدر و هى التى يقابل الفعل اعنى الامكان الاستعدادى بالمعنى الذى سبق ذكره و قد يقال لشيء غير متأثر عن متقاوم و يقابله الضعف ثم قوة المنفعل قد يكون قوة على امور كالشمعه و قد يكون قوة الشيء على امر واحد كقوة الفلك على الحركة الوضعية او امور محدودة او غير متناهية » ( رسائل ملا صدرا ص 13 - رجوع شود به تهافت التهافت ص 224 - رسائل ابن رشد ص 27 ) .\r\n\r\nقُواىِ نَفسانى\r\n- ( فلسفى ) رجوع بقواى حساسه شود .\r\n\r\nقُوت\r\n- ( بضم قاف و سكون و او\r\n\r\n","description":"","footnote":"","page_name":" 1531 ","page_number":147},
  {"content":"\r\n\r\nاصطلاح عرفانى ) قوت غذاى عاشق بود از دريافت جمال قدم كه ادراك صحيح كس بدان محيط نشود .\r\n( كشاف ص 1175 ) .\r\n\r\nقُوَّةِ إجماعيَّه\r\n- ( اصطلاح فلسفى ) مراد از قوت اجماعيه ارادهء جازم است كه اجماع بطور مطلق هم ناميده‌اند و آن ارادهء قوى مسبوق بشوق است .\r\n( از شفا ج 1 ص 348 ، اسفار ج 4 ص 59 ) .\r\n\r\nقُوَّتِ إدراك\r\n- ( اصطلاح فلسفى ) رجوع بادراك و مصنفات بابا افضل ج 1 رسالهء 1 ص 24 شود .\r\n\r\nقُوَّتِ إِلهى\r\n- ( اصطلاح فلسفى ) مراد فيض حق تعالى و افاضهء او بموجودات عالم است ( تهافت التهافت ص 162 ) .\r\n\r\nقُوَّةِ انْطِباعيَّه\r\n- ( اصطلاح فلسفى ) مراد قوت نفس حيوانى است ( اسفار ج 3 ص 170 ) .\r\n\r\nقُوَّةِ باصِرَه\r\n- ( اصطلاح فلسفى ) رجوع به حواس خمس ظاهرى شود .\r\n\r\nقُوَّةِ جاذبه\r\n- ( اصطلاح فلسفى ) قوتى است كه مواد غذائى را از برون جسم روينده بسوى درونش كشد و بالاخره مواد غذائى را جذب كند .\r\n( رسائل زكرياى رازى ص 218 - اخوان ج 3 ص 195 ) .\r\nاين اصطلاح هم به صورت جاذبه و هم به صورت جذب در رسائل اخوان الصفا به معنى نيروى جاذبه معروف آمده است و منظور قوتى است كه زمين را در وسط فضا همچنان استوار نگه داشته است اينان گويند در سبب وقوف زمين بين فضا چهار قول است ، يكى اينكه قوهء جذب كه در تمام اطراف و جهات يكسان است زمين را در فضا معلق نگه داشته دوم اينكه قوهء دفع كه باز در تمام جوانب مساوى است اين عمل را انجام ميدهد سوم اينكه جاذبهء مركز همهء اجزاء زمين را بسوى خورشيد ميكشد چون مركز زمين مركز فلك است قول چهارم اينكه خداوند براى هر يك از اجسام و افلاك و كواكب و عناصر محلى خاص معين كرده است .\r\n\r\nقُوَّةِ حافِظه\r\n- ( اصطلاح فلسفى ) رجوع به حافظه و حواس خمس باطنى شود .\r\n\r\nقُوَّةِ حَيوانيَّه\r\n- ( اصطلاح فلسفى ) قواى حيوانيه بر دو قسمند : محركه و مدركه . رجوع شود به نفس حيوانى و مدركه و محركه .\r\n( تهافت التهافت ص 543 ) .\r\n\r\nقُوَّةِ خِياليَّه\r\n- ( اصطلاح فلسفى ) در تحت عنوان كلمه خيال بيان شد كه صدر الدين شيرازى گويد : قوة خياليه انسان منفصل الوجود از انسان است و در موقع تلاشى بدن باقى بود . و بدن خود را تصور مىكند و آن انسان مدرك او انسان مقدارى است و متشكل به هيأتى است كه در دنيا بوده است و بالاخره خيال منفصل همان بدن محشور در آخرت است . رجوع به خيال شود ( مشاعر ص 134 ، 147 و رجوع شود به تفسير آيه نور صدر الدين ) .\r\n\r\nقُوَّةِ دافِعَه\r\n- ( اصطلاح فلسفى ) قوت دافعه قوتى است كه اشياء ناموافق را از جسم دور كند و از درون سوى برون راند يعنى آنچه موافق جسد نباشد دفع كند و موافق را بقوهء غاذيه سپارد و غاذيه آن را\r\n\r\n","description":"","footnote":"","page_name":" 1532 ","page_number":148},
  {"content":"\r\n\r\nهمسان آن جسم كند و باوى پيوندد .\r\n( از اخوان ج 3 ص 195 ) .\r\n\r\nقُوَّةِ ذائِقَه\r\n- ( اصطلاح فلسفى ) رجوع شود به حواس خمس ظاهرى .\r\n\r\nقُوَّةِ سامِعَه\r\n- ( اصطلاح فلسفى ) رجوع شود به حواس خمس ظاهرى .\r\n\r\nقُوَّةِ شامَّه\r\n- ( اصطلاح فلسفى ) رجوع شود به حواس خمس ظاهرى .\r\n\r\nقُوَّةِ صِناعيَّه\r\n- ( اصطلاح فلسفى ) قوت صناعيه ملكه‌ايست كه نفس را در اثر ممارست بر كارى حاصل شود .\r\n( از كشاف ج 2 ص 472 ) .\r\n\r\nقُوَّةِ شَوقيَّه\r\n- ( اصطلاح فلسفى ) بابا افضل گويد : نوع مردم را بيرون از اين قوتها كه ياد كرده شد قوتى ديگر هست كه بدان اصل همه جانوران انباز است و جانور بدان جانور و زنده بود . نام او نفس حيوانى و او را دو قوت است : يكى قوت شوقى و خواستارى و ديگرى قوت آگهى و يا بندگى ، اما قوت شوقى و خواستارى آنكه منشأ زندگى و سرچشمهء حيات حيوان است و حركت جانور ازو بود و روح حيوانى ازو زايد و خزانهء حيات حركت دل است از اندام جانور و از اندامها بهره يابند هر اندامى بهرهء ( مصنفات ج 1 رسالهء 1 ص 15 ) .\r\n\r\nقُوَّتِ شَهَوانى\r\n- ( اصطلاح فلسفى ) و قوت شوق و ارادت را دو چاكرند فرمانبردار يكى قوت شهوانى بهيمى كه جانوران بدان خواستار چيزهاى موافق و جوياى غذاى لايق باشند دوم قوت غضب و طبيعت سبعى كه جانور به دو ناموافق را دور كند و براند و نفس روياننده با همهء حشم و خدم زير فرمان قوت شهوانى جانور بود .\r\n( از مصنفات ج 1 رساله 1 ص 15 ) .\r\n\r\nقُوّة عاقِلَه\r\n- ( اصطلاح فلسفى ) قوت عاقله عبارت از قوتى است روحانى و مستقل بالذات و غير حال در جسم كه از آن تعبير بنور قدسى و نفس ناطقه و عقل نظرى و عاقله مطلق هم شده است .\r\n( اسفار ج 1 ص 292 - كشاف ص 1233 - اخوان ج 3 ص 149 ) .\r\n\r\nقُوَّة عَقْليَّه\r\n- ( اصطلاح فلسفى ) مراد نفس ناطقه و قوت مفكره است .\r\nرجوع به قوت عاقله شود .\r\n\r\nقُوَّة عامِلَه\r\n- ( اصطلاح فلسفى ) قوت عامله قوتى است در انسان كه مبدأ حركت و تحريك براى انجام افعال جزئيه است بر مبناى فكر و شعور يا حدس و اين قوت را عقل عملى و قوت عمليه هم ناميده‌اند ( شرح منظومه ص 86 ) و رجوع به عقل عملى شود .\r\n\r\nقُوَّتِ عَمَلى\r\n- ( اصطلاح فلسفى ) نفس ناطقه را دو جنبه است : يكى قوت عمليه كه وجه نفس است به بدن كه مبدأ تحريك بدن براى اعمال و افعال جزئيه خارجيه است و ديگر قوت نظريه كه از شأن آن ادراك صور كليهء مجرده است ( شفا ج 1 ص 291 ) . رجوع به عقل عملى شود .\r\n\r\nقُوَّةِ غاذِيَه\r\n- ( اصطلاح فلسفى ) قوت غاذيه كيفيتى است در جسم كه موجب تبديل جسمى به جسمى ديگر مىشود « جسد مردم را بيرون از قوت طبيعت جسم قوتى ديگر است از پرورنده و بر او رندهء او براى پرورش و تدبير اسباب بقاى او را يك چند از آنكه جسد مردم گذرگاه آفات\r\n\r\n","description":"","footnote":"","page_name":" 1533 ","page_number":149},
  {"content":"\r\n\r\nگذرنده است » .\r\n( از دستور ج 3 ص 95 - اخوان ج 3 ص 195 - اسفار ج 4 ص 21 ) .\r\nو رجوع بقواى حساسه شود\r\n\r\nقُوَّةِ غَضَبيَّه\r\n- ( اصطلاح فلسفى ) رجوع به قوت شهوانى و غضب شود .\r\n\r\nقُوَّتِ فِعلى\r\n- ( اصطلاح فلسفى ) قوت فعلى آن حالتى است كه اندر فاعل بود كه از وى شايد كه فعل از فاعل پديد آيد چنان كه حرارت آتش در مقابل قوت منفعلى كه آن حال بود كه بسبب وى چيزى پذيراى چيزى بود چنان كه اندر مردم پذيراى صورت و قوت فعلى دو گونه بود ( از دانشنامه بخش الهيات ص 61 - 63 - مصنفات بابا ج 1 رساله 1 ص 24 ) .\r\n\r\nقُوَّةِ قُدْسيَّه\r\n- ( اصطلاح فلسفى ) قوت قدسيه قوتى است مودع در نفس كه بدون تعلم و آموختن مبدأ فيضان صور معقولات از عقل فعال مىباشد و اين قوت مخصوص باولياء الله است و آن را قوت حدسى هم ناميده‌اند و آن اعلى مرتبت قوت و شدت استعداد عقل هيولانى است ( از شفا ج 1 ص 362 - اسفار ج 1 ص 296 ) .\r\n\r\nقُوَّةِ قَريبَه\r\n- ( اصطلاح فلسفى ) كيفيت و استعداد قريب به فعليت را قوت قريبه نامند مانند استعداد حاصله و موجوده در كاتب كه مهياى كتابت باشد كه او را قوت قريبه كتابت نامند در مقابل قوت بعيده كه استعداد كودك براى كتابت باشد و بالجمله قوت قريبه قوتى است كه با منفعلش فاصله نداشته باشد و نيازى به قوت محركه ديگرى نداشته باشد چنان كه نطفه براى انسان شدن دارد .\r\n( از شفا ج 2 ص 472 - اسفار ج 1 ص 158 ) .\r\n\r\nقُوَّةِ لامِسَه\r\n- ( اصطلاح فلسفى ) رجوع به حواس ظاهرى شود .\r\n\r\nقُوَّةِ ماسِكَه\r\n- ( اصطلاح فلسفى ) قوت ماسكه قوتى است در نبات كه مواد جذب شده را در جسم باز دارد و نگه دارد ( از اخوان ج 3 ص 195 ) .\r\n\r\nقُوَّهء مُتَخَيِّلَه\r\n- ( فلسفى ، منطقى ) فارابى قوهء متخيله را حد فاصل بين حساسه و ناطقه ميداند رجوع بقواى حساسه و خيال شود .\r\n\r\nقُوَّة مُحَرِّكَه\r\n- ( اصطلاح فلسفى ) در محل خود ( اجماع و مقدمات عامه فعل ) بيان شده است كه هر فعلى بدنبال مقدماتى انجام مىشود كه هر يك از آنها در صدور فعل جزء الاثرند و پس از تكميل آن مقدمات فاعل فعل را انجام ميدهد و بهر حال قوت مودعه در عضلات كه محرك فاعل به طرف فعل است قوت محركه و عامله گويند . و علت فاعلى را قوت محركه گويند و علت غائى و باعثه را نيز قوت محركه گويند ، ميل طبيعى اجسام را نيز قوت محركه گويند و قوت‌هاى مدركه را قوتهاى محركه خدم و حشم‌اند .\r\n\r\nقُوَّة مُدْرِكَه\r\n- ( اصطلاح فلسفى ) هر يك از قواى پنجگانه باطنى بنوبهء خود قوت مدركه‌اند و قوت مفكره را نيز بالاخص قوت مدركه گويند ( تهافت التهافت ص 304 و 561 ) .\r\nرجوع بادراك شود .\r\n\r\nقُوَّةِ مُسْتَرْجِعَه\r\n- ( اصطلاح فلسفى ) قوت ذاكره را قوت مسترجعه مينامند رجوع\r\n\r\n","description":"","footnote":"","page_name":" 1534 ","page_number":150},
  {"content":"\r\n\r\nبذاكره و ذكر شود .\r\n( اسفار ج 1 ص 324 ) .\r\n\r\nقُوَّت و لا قُوَّت\r\n- ( اصطلاح فلسفى ) از اقسام كيفيات استعداديه قوت و لا قوت است و آن را سه نوع است : 1 - استعداد شديد انفعالى مانند ممراضيت و غيره كه لاقوت گويند 2 - استعداد شديد عدم انفعال مانند صلابت و غيره 3 - استعداد شديد بر فعل مانند مصارعت و غيره و اين دو قسم را قوت گويند .\r\n( اسفار ج 2 ص 34 ) .\r\n\r\nقُوَّةِ مُصَوِّرَه\r\n- ( اصطلاح فلسفى ) شيخ الرئيس گويد : قوت مصوره عبارت از قوت خيال است و آخرين مرحله‌ايست كه محل استقرار صور محسوسات است و طرف آن به حس مشترك است و حس مشترك آنچه را از راه حواس بدست آورده است بقوهء مصوره تحويل ميدهد .\r\n( شفا ج 1 ص 334 ) .\r\nو به معناى ديگر آن قوت منشأ توليد و صورت جسد باشد و يكى از قواى فعاله است كه اجساد را صورت دهد جاذبه و هاضمه و دافعه و غاذيه و مولده و مصوره جمله حشم و اعوان و فرمان براى نفس روياننده ( نباتى ) اند و او فرمانده ايشان ( از مصنفات بابا افضل - اخوان ج 3 ص 195 ) .\r\n\r\nقُوَّةِ مُفَكِّرَه\r\n- ( اصطلاح فلسفى ) يكى از قواى پنجگانه\r\n\r\nقُوَّهء ناطِقَه\r\n- ( فلسفى ) رجوع بقواى حساسه شود\r\n\r\nقُوَّة ناميَه\r\n- رجوع به قوت مولده و منميه و ( اخوان ج 3 ص 195 ) شود .\r\n\r\nقُوَّة نُزوعيَّه\r\n- قوت نزوعيه قوتى است كه موجب اشتياق به شىء و كراهت از آن مىشود و آن يكى از قواى رئيسه حيوان و انسان است « و هى التى تشتاق الى الشيء و تكرهه فهي رئيسة و لها خدم و هذه القوة هى التى بها تكون الارادة فان الارادة هى نزوع الى ما ادراك و عن ما ادراك اما بالحس و اما بالتخيل و اما بالقوة الناطقة » ( آراء اهل مدينهء فاضله ص 72 - رسائل ابن رشد ص 87 ) .\r\n\r\nقُوَّتِ نَظَرى\r\n- در زير عنوان عقل عملى و نظرى بيان شد كه فلاسفه قواى انسان را بر حسب تقسيم اوليه دو قسمت كرده‌اند قوت و عقل نظرى و قوت و عقل عملى و عقل نظرى خود مراتبى دارد بنام عقل هيولانى ، بالملكه ، بالفعل و بالمستفاد و عقل عملى نيز مراحلى دارد .\r\n( اخلاق ناصرى ص 57 - مجموعه دوم مصنفات ص 276 و 282 ) و رجوع شود به عقل عملى و نظرى .\r\n\r\nقُوَّة هاضِمَه\r\n- ( اصطلاح فلسفى ) قوت هاضمه قوتى است كه اجزاء موافق از مواد جذب شده را شايسته جسد كند ( اخوان ج 3 ص 195 ) . رجوع به قوت منميه شود .\r\n\r\nقُوَّةِ وَهميَّه\r\n- ( اصطلاح فلسفى ) رجوع به وهم و واهمه شود .\r\n\r\nقَوسُ النَّهار\r\n- ( اصطلاح هيوى و نجومى ) و آن قوسى بود از دايرهء مدار آفتاب بر فوق زمين ما بين دو نقطهء مشرق و مغرب آنها و قوسى كه بين آن دو بود در تحت زمين قوس الليل گويند و بالاخره قوس نهار كوكب قوسى بود از دايرهء كه مدار آن بين دو نقطهء مشرق و مغرب آن\r\n\r\n","description":"","footnote":"","page_name":" 1535 ","page_number":151},
  {"content":"\r\n\r\nبود در فوق ارض و قوسى كه بين آن دو بود در تحت زمين عبارت از قوس ليل كوكب بود .\r\nپس قوسى بود مرئى در بالاى افق و قوس الليل آنچه در زير افق است .\r\n( رجوع شود به رسائل اخوان رساله سوم ص 90 ) .\r\nو البته كلمهء قوس بطور مطلق نام ديگرى بود از رامى كه نخستين كوكب آن صورت را نصل گويند\r\n\r\nقوس قزح\r\n- ( اصطلاح فلسفى ) در زير عنوان كلمهء قوس قزح در دستور - العلماء آمده است . اين كلمه مركب بتركيب اضافى است و در بعضى از كتب قوس و قزح بواو نوشته شده است و در كتاب كنز اللغة است كه قوس اسم كوه است و معناى قوس قزح يعنى قوسى كه از پشت كوه ظاهر ميگردد و سبب تكوين آن انعكاس شعاع خورشيد در اجزاء رطبهء هوائيه است و آن دائره‌ايست كه در موقع بارش و يا ابرى در جهت افق ديده مىشود و آن را رنگها مختلف است و متلون است .\r\n( شفا ج 1 ص 262 ، 265 - دستور ج 3 ص 120 ) .\r\n\r\nالقَولُ بالمُوجَب\r\n- ( اصطلاح بديعى ) و آنست كه صفتى در كلام غير كنايه از امرى باشد و متكلم آن را در سخن بياورد و كنايه از امرى ديگر قرار دهد چنان كه در اين آيه  يَقُولُونَ لَئِنْ رَجَعْنا إِلَى الْمَدِينَةِ لَيُخْرِجَنَّ الْأَعَزُّ مِنْهَا الْأَذَلَّ وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ  و در كلام منافقين اعز كنايه از خودشان و اذل كنايه از مؤمنان است كه خداوند در رد آنها عزت را صفت غير منافق قرار داده است و ازين قبيل است ربانى گويد :\r\n گفت خوابت هيچ ميآيد به چشم * گفتم آرى تا به بينم روى تو\r\nگفت رفتى سوى باغ و بوستان * گفتم آرى بشنوم تا بوى تو\r\nگفت ميشايد تو را زنجير و بند * گفتم آرى حلقهء گيسوى تو \r\n( از ابدع ص 336 - 337 )\r\n\r\nقُونَويَّه\r\n- ( اصطلاح عرفانى ) فرقه از متصوفه به شيخ صدر الدين محمد بن اسحاق قونوى منسوب است و قونيه از شهرهاى روم ( آسياى صغير ) است و مولانا جلال الدين مولوى و حسام الدين چلبى و شمس تبريزى و بسيارى از مشايخ از آن ديارند .\r\nگويند كه مولانا به مجلس شيخ صدر الدين درآمد . شيخ سجاده خود را بايشان داد ولى مولانا نپذيرفت و گفت بقيامت چگويم اگر چنين بىادبى كنم . شيخ گفت سجاده‌اى كه ترا نشايد مرا نيز نشايد و سجاده بيك سوى افكند و فرمود :\r\n لو كان فينا للاهوته صورة * هى انت لا اننى و لا اتردد \r\nو نيز شيخ صدر الدين در حق مولانا گفته است : خوانسالار فقر محمدى اوست و ما نيز بطفيل وى ذوق كنيم . . .\r\n( از طرائق الحقائق - ج 2 - ص 161 ) .\r\n\r\nقولِ جازِم\r\n- ( اصطلاح منطقى ) قضيهء كه مفيد يقين باشد قول جازم و برهان خوانند .\r\n( اساس الاقتباس ص 342 - مصنفات بابا ج 2 ص 38 )\r\n.\r\n\r\n","description":"","footnote":"","page_name":" 1536 ","page_number":152},
  {"content":"\r\n\r\n\r\nقَولِ شارِح\r\n- ( اصطلاح منطقى ) معلومات تصورى بديهى كه موجب وصول به مجهولات تصورى است معرف و قول شارح نامند .\r\n( دستور ج 3 ص 120 ) .\r\n\r\nقَهّار\r\n- ( اصطلاح كلامى و عرفانى ) ذات حق است باعتبار صفت قهاريت كه اوست ، قهار بالاستحقاق .\r\n( از تفسير حدائق ص 606 ) .\r\n\r\nقَهْر\r\n- ( اصطلاح عرفانى ) قهر از عبارات اهل الله است كه از روزگاران خود بيان كنند و مراد از آن تأييد حق باشد بفناء كردن مرادها و باز داشتن نفس است از آرزوها  « هُوَ الْقاهِرُ فَوْقَ عِبادِهِ »  .\r\nو مراد از لطف تاييد حق باشد ببقاء سر و دوام مشاهدت و قرار حال اندر درجت استقامت تا حدى كه گروهى گفته‌اند كه كرامت از حق حصول مراد است .\r\nدر شطحيات است : وضع قدم بر دوزخ تجلى قرب قدم حدوث را فعل او ، نعت او صفت اوست . صفت او ذات اوست ، واحدى است من جميع الوجوه از قهر به قهر تجلى كند ، قهرم قدم عين كنه است ، بر قهر فعل غالب شود ، تا قهر فعل از قهر قدم پر كند ؟ تأييد حق است بفناء كردن مرادها و باز داشتن نفس آرزوها چنان كه لطف تأييد حق باشد ببقا عمر و دوام مشاهدت و قرار حال اندر درجت استقامت تا حدى كه گروهى گفته‌اند كه كرامت از حق حصول مراد است ( از شطحيات و كشف المحجوب ص 493 )\r\n. \r\nقَهقَرى\r\n- ( اصطلاح بديعى ) و نثر يا نظمى را گويند كه اكر از كلمهء آخر شروع كرده معكوس نمايند نظم يا نثرى ديگر بدست آيد صحيح اللفظ و المعنى مانند « الجفاء ينافى الوفاء كه مىشود « الوفاء ينافى الجفاء » سلمان گويد :\r\nباحسان توئى حاتم برفعت توئى كسرى .\r\nبفرمان توئى آصف ببرهان توئى عيسى . .\r\nكه ممكن است گفته شود عيسى توئى به برهان . . .\r\n( از ابدع ص 335 ) .\r\n\r\nقِيادَت\r\n- ( اصطلاح فقهى ) عبارت از سعى و كوشش براى جمع ميان دو محرم براى جماع است و اين شغل از گناهان كبيره است .\r\n( از شرح لمعه ج 2 ص 294 ) .\r\nدر معتقد الاماميه آمده است :\r\nهر كه مردى را با زنى يا با كودكى جمع كند . يا دو زن را از براى فجور جمع كند ، هفتاد و پنج تازيانه لازم بود ، اگر مرد باشد يا زن ، آزاد باشد يا بنده ، سر او ببايد تراشيدن و در شهر مشهور گردانيدن . و با زن نيز اين معامله كردن .\r\nو اگر بار دوم همين كند ، حدش بزنند ، و از شهرش بيرون كنند . و اگر سوم بار رجوع كند ، روايت كرده‌اند كه حدش بزنند . و اگر چهارم باشد ، توبه بر وى عرضه كنند . اگر قبول نكند ، وى را بكشند و پنجم بار بكشند بىآنكه ازو توبه خواهند .\r\n( معتقد الاماميه ص 499 )\r\n\r\nقِيَاس\r\n- ( اصطلاح منطقى و اصولى ) در منطق قياس گفتارى است مركب از دو يا چند قضيه كه تسليم به آن موجب\r\n\r\n","description":"","footnote":"","page_name":" 1537 ","page_number":153},
  {"content":"\r\n\r\nتسليم و پذيرش قول ديگر مىباشد كه نتيجهء آنست .\r\nخواجهء طوسى در تعريف قياس گويد :\r\nقياس قولى باشد مشتمل بر زيادت از يك قول جازم چنان كه از وضع آن قولها بالذات قولى ديگر جازم معين بر سبيل اضطرار آيد مثال « هر انسان حيوانست و هر حيوان جسم است نتيجه هر انسان جسم است » .\r\n( اساس الاقتباس ص 186 ) .\r\nصدق قياس مستلزم صدق نتيجه بود و كذب نتيجه ، مستلزم كذب قياس اما از كذب قياس كذب نتيجه لازم نيايد و نه از صدق نتيجه صدق قياس چه اين لازم عامتر از ملزوم است .\r\nپس بسيار بود كه قياس كاذب بود و نتيجه صادق نه بر آن وجه كه صدق آن نتيجه مستفاد از آن قياس باشد بلكه بر آن وجه كه آن نتيجه فى نفس الامر صادق بود .\r\n( اساس الاقتباس ص 298 و رجوع به اخوان ج 3 ص 417 - تفسير ص 343 شود ) .\r\nشيخ الرئيس گويد : قياس بر دو قسم است : يكى قياس فى نفسه كه مقدمات آن فى نفسه صادق بود و اعرف از نتيجه باشد نزد عقلاء و فى نفس الامر هيأت تركيبى آن و ديگرى قياسى كه مقدمات آن نزد متكلم صادق باشد و لو آنكه فى نفس الامر صادق نباشد و يا آنكه فى نفس الامر صادق باشد و لكن عرف از نتيجه حاصله از آن نباشد .\r\n( از شفا ج 2 ص 545 ) .\r\nشهاب الدين سهروردى در باب قياسات بيانى دارد :\r\nهر قياس حد اقل مركب از دو قضيه خواهد بود زيرا اگر در قياسات يكى از قضاياى آن خود به تنهائى همهء نتيجه را عينا در بر داشته باشد اين گونه قياسات ، شرطى مىباشد كه در هر يك از دو فرض وضع « مقدم » و رفع « تالى » براى بدست آمدن نتيجهء مطلوب نياز به قضيهء ديگر باشد كه همان مقدمهء ديگر خواهد بود و بناچار دو مقدمه پديد مىآيد ، اين گونه قياسات استثنائى خواهد بود .\r\nو هر گاه يك قضيهء قياس مناسب با يك جزء مطلوب باشد و يكى از دو جزء مطلوب را در بر داشته باشد ناچار بايد قضيهء ديگرى باشد كه مناسب با جزء دوم باشد يعنى پارهء دوم نتيجه را در بر داشته باشد و آن قضيه مقدمهء ديگر قياس خواهد بود و بدين ترتيب دو مقدمه بوجود مىآيد و اين گونه قياس ، قياس اقترانى خواهد بود و بدين نام خوانده مىشود زيرا هر يك از دو جزء مطلوب مندرج در يكى از دو مقدمه مىباشد و همانطور كه هر قياس حد اقل مركب از دو قضيه است و كمتر از آن نتواند باشد ، يك قياس از بيش از دو قضيه مركب نمىشود زيرا مطلوب را بيش از دو جزء نمىباشد و هرگاه در قياسات اقترانى هر يك از دو قضيه مناسب با يك جزء مطلوب باشد و يكى از دو جزء آن را در بر داشته باشد ممكن نيست كه مقدمهء سومى و يا جزء سومى بدان افزوده و ضميمه شود و جايى براى پيوند قضيهء سوم نمىباشد .\r\nدر قياسات شرطى در نوع استثنائى\r\n\r\n","description":"","footnote":"","page_name":" 1538 ","page_number":154},
  {"content":"\r\n\r\nآن تنها به آن مقدمهء كه استثناء انجام ميگردد قياس كامل تحقق مىپذيرد .\r\nو لكن جايز است كه قياسات متعدد و بسيارى باشند كه همه مثبت و پايداركنندهء دو مقدمه يك قياس باشند و بايد دانست كه هر قضيهء كه جزء قياس شود مقدمه ناميده مىشود . و در قياس اقترانى ناچار بايد هر دو مقدمهء آن در يك امر مشترك باشند و آن امر مشترك را حد اوسط نامند و هر يك از موضوع و يا محمول آن دو مقدمه را حد نامند .\r\nو حد اوسط كه مشترك در هر دو مقدمه است بناچار بايد يا محمول در يكى از آن دو مقدمه و موضوع در آن دگر باشد و يا موضوع در هر دو و يا محمول در هر دو و از اين فروض خالى نباشد .\r\nو بجز حد اوسط يعنى دو طرف ديگر قياس را دو طرف نتيجه گويند .\r\nو نتيجه هميشه پس از حذف حد اوسط از تركيب دو طرف ديگر حاصل مىشود و بناچار بايد حد اوسط در نتيجه‌گيرى حذف شود .\r\nهرگاه حد متكرر يعنى حد اوسط موضوع مقدمهء اول و محمول مقدمهء دوم باشد « سياق » بعيد بوجود مىآيد كه بسيار دور از ذهن است كه قياس بودن آن از لحاظ و توجه به خودش دريافته نمىشود و بنا بر اين اين شكل را از ضروب منتجه بيرون كرديم .\r\nو « سياق » تام و كامل از اقترانيات همان سياقى است كه حد اوسط محمول در « مقدمهء اول و موضوع در مقدمهء دوم باشد .\r\nو در اينجا دقيقه‌ايست اشراقى در سلب - بدان كه فرق و امتياز بين سلب آنگاه كه در قضيهء موجبهء معدوله باشد و آنگاه كه در قضيهء سالبه محصله باشد يعنى آن گاه كه سلب قطع‌كننده و برطرف‌كننده نسبت ايجابى باشد اين است كه در نوع و قسم اول يعنى موجبهء معدوله صحيح نيست كه موضوع آن معدوم باشد و حمل بر معدوم شود زيرا در قضيهء موجبه ثبوت موضوع ضرورى است و محمول چنين قضيهء بايد حمل بر امرى ثابت شود اثبات را امرى ثابت بايد بر خلاف قسم دوم كه نسبت و حمل منفى جايز است كه حمل بر امرى غير ثابت و منفى شود .\r\nلكن اين فرق و امتياز تنها در قضاياى شخصيه است نه در قضاياى محيطه و محصورات ديگر .\r\nزيرا هرگاه بگوئى « كل انسان هو غير حجر » و يا بگوئى « لا شىء من الانسان بحجر » در هر دو نوع قضيه يعنى قضيهء اول كه موجبهء معدوله است و قضيهء دوم كه سالبهء محصله است حكم بر يك يك از افراد موصوف بانسانيت شده است نهايت آنكه موجبهء معدوله مشتمل بر دو عقد حمل است يكى حمل عنوان موضوع بر آن و ديگر حمل محمول و لكن سالبهء بسيطه از عقد حمل محمول عارى است لكن محمول به حمل وصف عنوانى موضوع مىباشد و بنا بر اين ناچار بايد همهء افراد موصوف بانسانيت متحقق و موجود باشد اعم از خارج يا در ذهن تا درست باشد كه موصوف به وصف حمل عنوانى شوند و چون در قضاياى محصوره بين سالبهء بسيطه و موجبهء معدوله از اين جهت\r\n\r\n","description":"","footnote":"","page_name":" 1539 ","page_number":155},
  {"content":"\r\n\r\nيعنى لزوم وجود موضوع فرقى نيست بنا بر اين در تمام قضاياى محصوره محيطه بايد حرف سلب جزء موضوع يا محمول قرار گيرد تا آنكه تنها يك نوع قضيه باقى بماند و آن قضيه موجبهء محيطه باشد و اين كار را براى اين كنيم كه اشتباهى در نقل اجزاء قضيه در مقدمات قياسها حاصل نشود و اما اينكه چرا حرف سلب را اصولا از قضيه حذف نمىكنيم بدين جهت است كه حرف سلب نيز يكى از اجزائى است كه در قضيه بودن قضيهء سالبه مدخليت دارد و چنان كه بيان شد سلب خود جزء تصديق است در اين گونه قضايا و اگر برداشته شود قضيه ناقص خواهد شد و بنا بر اين حرف سلب را جزئى از قضيهء موجبه قرار ميدهيم يعنى بعنوان جزء موجبه ذكر ميكنيم نه بطور مطلق بعنوان يكى از اجزاء قضيه زيرا پيش از اين بدانستى كه ايجاب امتناع ما را از ذكر سلب ضرورى بىنياز ميگرداند و نيز بدانستنى كه سلب و ايجاب قضيهء ممكنه يك سان مىباشد موجبهء آن منقلب به سالبه و سالبهء آن منقلب به موجبه ميگردد .\r\nسياق اتم يعنى شكل نخستين را يك صورت و يك ضرب از ضروب نتيجه‌دهنده بيش نمىباشد و آن يك ضرب و يك صورت اين است كه گفته شود « كل ج ب بتة » و « كل ب ا بتة » كه نتيجه دهد « كل ج ا بتة » و مطابق قواعد و اصول ما هرگاه مقدمه جزئى باشد ناچار بايد آن را مستغرقه نمائيم مانند اين قياس كه گوئى « بعض الحيوان ناطق » و « كل ناطق ضاحك » كه بايد مطابق قاعدهء ما آن بعض را با قطع نظر از ناطقيت نامى نهيم و اگر چه در واقع و نفس الامر ناطقيت از آن برداشته نمىشود و مرتفع نمىگردد لكن ما را رسد كه ازو قطع نظر كنيم و براى آن بعض مهمل نامى گذاريم و مثلا نام آن را « د » بگذاريم و بدين ترتيب گفته شود « كل د ناطق » و « كل ناطق ضاحك » است ضميمه نمائيم تا نتيجه دهد « بعض الحيوان ضاحك » زيرا « د » بنا بر فرض نام آن حيوان است كه « در بعض الحيوان انسان » مىباشد و چگونه ميتوان نام آن را عينا بر آن حمل كرد .\r\nو در اينجا يعنى در سياق اتم و يا دو مقدمهء آن هرگاه سلبى باشد طبق قاعده به صورت جزء قرار داده مىشود و گفته مىشود « كل انسان حيوان فهو غير حجر » كه نتيجه دهد « كل انسان هو غير حجر » و بنا بر اين نيازى به تكثر ضروب و حذف بعضى از آن ضروب و بقاء و اعتبار بعضى ديگر نمىباشد و نيز چون حكم از مقدمه و طرف دوم يعنى اكبر بسوى مقدمه و طرف اول يعنى اصغر سرايت مىكند و جريان ميابد يعنى حكم از اكبر باصغر متعدى و منتقل مىشود و اين امر بسبب و ميانجى حد اوسط انجام ميگردد بنا بر اين همهء جهات در قضيهء ضروريه بتاته در هر دو مقدمه و يا در يكى از آن دو جزء محمول قرار ميگيرد تا بدين وسيله حكم با قيد اين جهت از اكبر باصغر متعدى شود . مانند « كل انسان بالضرورة هو ممكن الكتابة » و « كل ممكن الكتابة فهو بالضرورة واجب الحيوانية او ممكن المشى » كه نتيجه ميدهد « كل انسان بالضرورة واجب الحيوانيت » او ممكن المشى اعتبار بعضى دگر\r\n\r\n","description":"","footnote":"","page_name":" 1540 ","page_number":156},
  {"content":"\r\n\r\nنمىباشد .\r\nو بنا بر اين نيازى به تطويل و پر گوئى در باب مختلطات نمىباشد و بلكه همان ضوابط اشراقى كه در باب قياسات و محصورات و سلوب و غيره اشارت كرديم كافى است و اقناع‌كننده است .\r\nاما دو سياق ديگر يعنى شكل دوم و سوم از دنباله‌هاى اين سياق‌اند يعنى شكل اول و در اينجا قاعده‌ايست قاعدهء اشراقيان در شكل دوم .\r\nو آن قاعدهء اشراقى در باب شكل دوم اين است كه هرگاه بنا بر قاعدهء ما مقدمتين قياس در سياق دوم عبارت باشند از دو قضيهء محيطه مختلف الموضوع و قهرا چنين است پس محال است كه محمول يكى از دو مقدمه بر ديگرى يعنى بر موضوع آن مقدمهء ديگر اثبات شود . حال از تمام وجوه تباين باشد و اثبات آن ناممكن باشد مانند « كل انسان حيوان و لا شىء من الاله به حيوان » و يا از بعض وجوه مانند « كل صهال فرس و لا شىء من الانسان بفرس » پس ما بطور يقين ميدانيم كه هر گاه يكى از آن دو موضوع آن دو مقدمه از چيزهائى بود كه بتوان تصور كرد كه داخل در تحت موضوع آن دگر باشد . محال نخواهد بود كه محمول آن هم حمل بر آن موضوعى شود كه موضوع آن داخل در تحت آن بود در حال كه محال است . و بنا بر اين در اين سياق ممتنع است كه مصاديق يكى از آن دو موضوع متصف به ديگرى شود .\r\nو هر كدام كه در اينجا و در اين سياق موضوع نتيجه قرار داده شود و هر كدام محمول بهر حال ضروريهء بتاته باشد مانند « بالضّرورة لا شيء من الانسان باله » يا « لا شىء من الاله به انسان » و همين طور « لا شىء من الصهال به انسان » و يا « لا شىء من الانسان بصهال » و علت اين امر و اينكه نتيجه اين دو قضيه ضروريهء بتاته است يا از جهت امتناع حمل محمول اين نتيجه خواهد بود يعنى آنچه در اصل يكى از دو موضوع بوده است بر موضوع خود كه عينا همان موضوع آن دگر است و يا از جهت وجوب سلب نتيجه است كه ناشى از سلب يكى از دو موضوع است از آن ديگر .\r\nپس آنچه در دو مقدمه از جهات يا سلوب وجود دارد بايد جزء محمول قرار گيرد مانند « كل انسان بالضرورة ممكن الكتابه » و « كل حجر بالضرورة ممتنع الكتابه » كه نتيجه مىشود « الانسان بالضرورة ممتنع الحجرية » و بنا بر اين در اين سياق بخصوص اتحاد محمول از تمام وجوه نيز شرط نبود و بلكه شركت و اتحادى كه در محمول دو مقدمهء اين سياق معتبر است در ما وراء جهتى است كه جزء محمول شده است يعنى در سواى آن جهت بايد متحد باشند .\r\nو بنا بر اين در اين سياق جايز است كه دو جهت در دو مقدمه‌اش متغاير باشند .\r\nو بيان اثبات آن از راه سياق اول اين است كه گفته شود كه : اين دو گفتار عبارت از دو قضيهء بود كه آنچه بر موضوع يكى از آن دو ممكن است بر موضوع آن دگر محال است و هر دو قضيهء كه آنچه\r\n\r\n","description":"","footnote":"","page_name":" 1541 ","page_number":157},
  {"content":"\r\n\r\nبر موضوع يكى از آن دو ممكن بود بر موضوع آن دگر محال باشد بناچار و بالضرورة موضوعات آن دو قضيه متباين بوند و نتيجه اين بود كه « اين دو گفتار دو قضيهء ميباشند كه موضوع آنها بالضرورة متباين است » و مطلوب حاصل مىشود و همانطور كه تغاير در دو مقدمهء آن جايز بود هرگاه قضيه بتاته باشد و محمول اصلى آن ممكن النسبة و يا واجب النسبة باشد لازم است كه دو موضوع آن متباين باشند .\r\nزيرا وجوب نسبتى كه در يكى از آن دو قضيه است بر موضوع قضيهء ديگرى كه ممكن النسبة است ممتنع و امكانى كه در آن قضيه است بر موضوع آن قضيهء ديگر ممتنع بود .\r\nو همين طور است هرگاه قضيه بتاته بود و محمول يكى از دو مقدمه ممكن النسبة و ديگرى ممتنع النسبة بود كه به آن طريق كه گفتيم لازم است موضوعين آن دو متباين باشند .\r\nو هرگاه در اين سياق قضيهء جزئيه وجود داشته باشد طبق قاعدهء كه سابقا بگفتيم به صورت كلى در مىآيد و البته ما واجب نمىدانيم كه در آحاد مقدمات علوم اين عمل يعنى قرار دادن جزئى را به صورت كلى و سالب را به صورت موجب و غير ضرورى را ضرورى به كار برده شود و جريان يابد بلكه منظور ما اين است كه هرگاه به اين قانون عمل كرديم و ضابطهء آن را بدانستيم بهر دو قضيه و يا مقدمهء كه برخورديم كه مختلف الموضوع باشند بطورى كه نتوان محمول يكى را بر موضوع ديگر اثبات كرد اعم از موجبه و يا سالبه ، كليه و يا جزئيه ضروريه و يا غيره در - ميابيم و ميدانيم كه حال و وضع آن چنين است و ما تطويل و پرگوئى مشائيان را در ضروب منتجه و بيان انتاج و اختلاطات را بر خداوندان آن واميگذاريم . و نيز براى اثبات اين سياق بيان ديگرى است از راه قياس شرطيات به اين بيان كه « اگر موضوع اين دو مقدمه از چيزهائى بود كه صحيح بود دخول يكى از آن دو در آن دگر پس لازم آيد آنچه واجب است بر جزئيات يكى از آن دو ممكن باشد بر جزئيات آن دگر و يا ممتنع باشد » و در اين صورت به ترتيب و طريق قياس استثنائى « نقيض تالى » استثناء مىشود تا « نقيض مقدم » را نتيجه دهد .\r\nقاعده اشراقى در شكل سوم .\r\nقاعدهء اشراقيان در اين شكل اين است كه هرگاه چيز معينى را بيابيم كه مثلا بمانند حد اوسط در شكل سوم متصف به دو محمول شده باشد در ميابيم و ميدانيم كه افرادى از يكى از دو محمول يعنى اصغر موصوف به محمول آن دگر بود يعنى اكبر بالضرورة و بهر طريق كه باشد چنان كه از مثال « زيد حيوان » و « زيد انسان » در ميابيم كه چيزى و افرادى از « حيوان » « انسان » است و بر عكس دانسته مىشود كه چيزى و افرادى از « انسان » نيز « حيوان » است بهر طريق كه باشد اين مثال در قضاياى شاخصه است . پس هرگاه آن چيز معين يعنى حد اوسط معنى عام و كلى باشد بايد جزئيات را به صورت كلى و مستغرقه گردانيم تا هم صغرى و هم كبرى قاعدهء ما محيطه شود .\r\nمانند « كل انسان حيوان و كل انسان\r\n\r\n","description":"","footnote":"","page_name":" 1542 ","page_number":158},
  {"content":"\r\n\r\nناطق » و بدين طريق چيزى معين منحصر گردد در اتصاف به دو امر و لازم آيد كه بعضى از هر يك آن دگر بود .\r\nو هرگاه در اين سياق بعضى از چيزى موصوف بيكى از دو محمول بود مانند « بعض الحيوان انسان » و يا موصوف بهر دو محمول بود مانند « بعض الانسان كاتب بالفعل » و « بعض الانسان ضاحك بالفعل » كه افرادى از انسان در عين اتصاف به كتابت بالفعل متصف به ضاحكيت بالفعل ميباشند اگر طبق قاعدهء اشراق آن بعض معين شود نامى برى آن گذارده شود و به صورت مستغرقه و كلى درآيد حال آن در منحصر كردن چيزى معين موصوف به دو امر مانند حال بعضيه شود و در اين هنگام حرف سلب نيز جزء محمول مىشود پس منتقل به نتيجهء مطلوب مىشود .\r\nو پس از اينكه حرف سلب جزء محمول قرار گرفت « اوسط » در تمام مواضع در اين شكل موصوف به دو طرف مىشود بدون احتياج به سالب .\r\nو هرگاه در هر دو مقدمه حرف سلب بود و هر دو حرف سلب جزء محمول قرار گيرد باز هم به همان صورت معدوله منتج خواهد بود مانند « كل انسان هولا طائر » و « كل انسان هو لا فرس » كه نتيجه موجبه مىشود يعنى اين نتيجه حاصل مىشود كه « بعضى از افراد و موجوداتى كه موصوف بلاطائريت‌اند موصوف بلا فرسيت‌اند » و هرگاه يكى از دو مقدمه مستغرقه باشد مانند « كل انسان حيوان » و ديگرى غير مستغرق مانند « بعض الانسان كاتب بالفعل » اگر طرفين در موضوع مشترك باشند كافى است . زيرا بعضى خود داخل در كل است و به اين طريق متيقن است كه چيزى واحد موصوف بهر دو محمول مىشود و در نتيجه لازم مىآيد كه افرادى از يكى از دو محمول متصف به آن دگر شود و مطلوب حاصل گردد .\r\nو در اين شكل لازم نيست كه هر يك از دو محمول متصف به ديگرى شود و بلكه آنچه لازم بود اين است كه بعضى از افراد يكى از آن دو آن دگر بود مانند « بعض الجسم حيوان و بعض الحيوان ناطق » .\r\nزيرا چه بسا دو محمول و يا يكى از آن دو عامتر از موضوعى بود كه حد اوسط و طرف ديگر است و بنا بر اين همانطور كه گفته شد لازم نيست كه هر يك از آن دو متصف به ديگرى شود و بلكه آنچه لازم است آنست كه افرادى از هر يك از آن دو بايد متصف به آن دگر شود .\r\nو هرگاه جهات و سلوب را در مقدمات اين سياق جزء محمول قرار دهيم چنان كه در شكل اول و دوم نيز گفته شد از ضروب و اقسام ديگر و مختلطات بىنياز خواهيم بود .\r\nو مدار اين شكل بر يك امر خواهد بود و آن اين است كه بعضى از افراد يكى از مقدمات آن بطور يقين يعنى حد اوسط كه موضوع در هر دو مقدمه است متصف شود به دو امر كه عبارت از اصغر و اكبر باشد .\r\nو بيان اين شكل از راه شكل اول اين است كه « اين دو گفتار عبارت از دو قضيهء ميباشند كه در آن دو چيزى و افرادى بوند كه متصف بهر دو محمول شوند و\r\n\r\n","description":"","footnote":"","page_name":" 1543 ","page_number":159},
  {"content":"\r\n\r\nهر دو قضيهء كه در آنها افرادى بوند كه متصف بهر دو محمول شوند پس بعضى از موصوفات يكى از دو محمول آن متصف به آن دگر شود و اين دو گفتار اين چنين است و بدين ترتيب بسيارى از تطويلات و درازگوئيها از ما برداشته مىشود .\r\n\r\nدر اقترانيات شرطيه\r\nگاه از قضاياى شرطيه نيز قياسات اقترانى تركيب مىشود همانطور كه از حمليات ، مثال قياس مركب از مشروطيات متصله « هر آن گاه آفتاب برآمده باشد روز موجود باشد و هر آنگاه كه روز موجود باشد ستارگان پنهان باشند » كه نتيجه دهد « هر آنگاه كه آفتاب برآمده باشد ستارگان پنهان باشند » .\r\nو شرايط و حدود در قياسات اقترانى كه مركب باشند از شرطيات منفصله مانند همان شرايطى است كه در قياسات مركب از شرايطى است كه در قياسات مركب از حمليات گفته شد .\r\nو گاه باشد كه قياسى مركب از شرطيه و حمليه شود و آنچه نزديك به طبع و با آن سازگار بود آن نوع و شكلى است كه شركت بين مقدمتين آن در تالى بود و قضيهء حمليه كبراى قياسى بود مانند « كلما كان كل ج ب فكل ه د و كل د ا » پس نتيجهء كه حاصل مىشود « شرطيه متصله خواهد بود كه مقدم آن عينا مقدم صغرى و تالى آن نتيجهء تالى و حمليه است » مانند « كلما كان ج ب فكل ه ا » قياسى كه در آن حقيقت مطلوب بسبب ابطال نقيض آن روشن و ثابت مىشود قياس خلف ناميده مىشود و آن از دو قياس اقترانى و استثنائى تركيب ميابد مانند اينكه گوئى هرگاه « لا شىء من ج ب » درست نباشد پس لااقل « بعض ج ب » كه نقيض آنست درست خواهد بود و از طرفى اين مقدمه كه « كل ب ا » درست است و بنا بر اين نتيجه اين مىشود كه هر گاه « لا شىء من ج ب » درست نباشد لازم آيد و نتيجه دهد كه « بعض ج ا » درست باشد .\r\nو ترا رسد كه اين نتيجه حاصل را كه « بعض ج ا » است طبق قاعدهء اشراق به صورت قضيهء محيطه در آورى به اين ترتيب كه نقيض مطلوب را كه « تالى » شرطيه است يعنى « بعض ج ب » را به صورت قضيهء محيطه درآورى و نام آن را « د » گذارى و در اين صورت شكل قياس اين مىشود كه هرگاه « لا شىء من ج ب » درست نباشد پس « كل د ب » درست باشد و از طرفى ميدانيم كه « كل ب ا » است و بنا بر اين نتيجه دهد كه هرگاه « لا شىء من ج ب » درست نباشد پس « كل د ا » درست خواهد بود و بعبارت ديگر پس از آنكه نقيض مطلوب كه تالى شرطيه است به صورت محيطه درآمد نقيض تالى را استثناء كنى كه « لا شىء من ج ا » است يعنى در اين صورت نتيجه نقيض مقدم مىشود .\r\nدر هر حال در قياس خلف اين امر بيان و روشن مىشود كه نتيجه محال نه از مقدمهء صادقه حاصل شده است و نه از ترتيب و شكل قياس و بناچار از ناحيهء نقيض مطلوب است .\r\nدر موارد قياسات برهانى .\r\nدر دانش‌هاى حقيقى بجز برهان چيز ديگرى به كار نيايد و آن يعنى برهان عبارت از قياسى بود كه از مقدمات يقينى\r\n\r\n","description":"","footnote":"","page_name":" 1544 ","page_number":160},
  {"content":"\r\n\r\nتشكيل و تركيب شده باشد و آنچه از علوم و دانش‌ها بطور يقين از راه مقدمات حاصل مىشود سه نوع است پس مقدمات يقينى بر سه دسته و يا سه نوع‌اند . زيرا معلومات و آنچه از مقدمات بدست مىآيد يا از نوع اوليات‌اند و آنها آن نوع معلوماتى ميباشند كه حصول و تصديق به آنها متوقف بر غير از تصور حدود و دو طرف قضيه نباشد و اين گونه دانش‌ها اگر چه از راه كسب هم باشد باز جزء اوليات محسوب ميشوند زيرا پس از تصور حدود و اطراف و موضوع و محمول آن كسى نتواند منكر آن شود و تصور حدود و اطراف آن در حصول يقين كافى بود .\r\nمانند حكم به اين كه « كل بزرگتر از جزء است » و يا « چيزهائى كه مساوى با امرى ميباشند همه با يكديگر مساويند » و يا اينكه « سياهى و سپيدى در يك محل جمع نمىشوند » و يا معلوماتى مىباشد كه از راه مشاهدات حاصل شده است يعنى آنچه بقواى ظاهره و يا باطنهء تو درآيد « مانند محسوسات » مانند علم تو به اين كه « آفتاب نوردهنده و روشن‌كننده است » و يا اينكه تو را شهوتى و غضب است و بايد بدانى كه مشاهدات تو براى غير تو حجت نبود مادام كه شعور و مشاعر او نيز بمانند مشاعر و شعور تو نباشد و يا معلومات حاصل از مقدمات حدسى و از نوع حدسيات مىباشد و حدسيات را بر اساس قاعدهء اشراق اقسامى است :\r\nمجربات و آن عبارت از مشاهدات متكرره است كه بسبب تكرار يقين آورد بدان سان كه نفس انسان از اتفاقى بودن آن در امان باشد و او را يقين شود كه اين امر نه بر حسب اتفاق بود . بمانند آنكه حكم كنى كه « زدن با تازيانه رنج‌آور بود » و بايد دانست كه اين گونه احكام از راه استقراء حاصل نمىشود زيرا استقراء در تمام موارد افاده يقين نكند استقراء و آن عبارت از حكمى كلى است كه از راه جزئيات و بررسى موارد بسيار بدست آيد پس هرگاه حكم حاصل از استقراء شامل تمام جزئيات شود استقراء تام خواهد بود مانند اينكه گوئى « حيوان ، نبات و جماد متحيزاند » پس « هر جسمى متحيز بود » اين گونه احكام استقرائى مفيد يقين بوند و هرگاه حكم حاصل از راه استقراء شامل تمام جزئيات نشود استقراء ناقص خواهد بود و چون استقراء بدين معنى باشد و عبارت از اين امر بود درمىيابيم كه حكم ما براين كه « كل انسان اذا قطع رأسه لا يعيش » تنها حكمى است كه از راه بررسى اوضاع و احوال جزئيات بسيار حاصل شود و بيان شد كه هرگاه افراد و جزئياتى كه مورد بررسى قرار ميگيرند و باستناد آنها حكمى كلى حاصل مىشود از يك نوع باشند افادهء يقين مىكند و استقراء تام خواهد بود و هرگاه افراد بررسى شده متحد النوع نبوند گاه باشد كه مفيد يقين نبوند مانند حكم تو به اين كه « هر جانورى در هنگام خوردن فك زيرين را بجنباند » بديهى است كه اين حكم از راه استقراء و بررسى افرادى حاصل شده است كه مورد و مشاهدهء تو بوده است .\r\nو حال آنكه روا باشد كه حكم جانورانى كه نديدهء باژگونه آنچه ديده بود مثلا بمانند تمساح - متواترات - متواترات\r\n\r\n","description":"","footnote":"","page_name":" 1545 ","page_number":161},
  {"content":"\r\n\r\nنيز از جملهء حدسيات مىباشد و آن عبارت از قضايائى است كه انسان از جهت بسيارى گواهى گواهان و كثرت آنان بمرحلهء از اذعان و اعتقاد رسد كه بطور يقين حكم كند و انسان را آرامش خاطر بخشد بطورى كه نفس وى را از تبانى گواهان بر كذب امان حاصل شود و بديهى است كه مورد گواهى بايد از امور ممكنه باشد ، مدار و ملاك كثرت و قلب گواهان همان حصول يقين و عدم آن خواهد بود و بنا بر اين ما را نرسد كه شمار گواهان را در تعداد معين منحصر كنيم . زيرا بسا باشد كه از راه گواهى تعدادى بسيار كم از گواهان يقين حاصل شود و البته قرائن و نشانه‌هاى صحت و سقم مورد گواهى را در همهء اين امور مدخليت تامى است زيرا از همين قرائن و نشانه‌ها است كه هرگاه مقرون بگواهى گواهان شود انسان را يقين خاصى حاصل آيد و در نتيجه حكم يقينى كند و بايد دانست كه حدسيات تو براى غير تو حجت نخواهد بود مادام كه همان حدسيات با خصوصيات آن كه براى تو حاصل شده است براى آن دگر حاصل نگردد .\r\nخلاصهء كلام آنكه هرگاه حكم شامل تمام جزئيات شود استقراء تام است و اگر شامل تمام جزئيات نباشد غير تام است در اينجا يعنى در باب استقراء تام و ناقص در به دو امر چنين مستفاد مىشود كه هرگاه تمام موارد بررسى شود استقراء تام است و الا ناقص است شيخ براى رفع اين توهم گفته است كه منظور از استقراء تام در موردى است كه عدهء بسيارى از امور متحد النوع بررسى شوند و بديهى است كه اگر امور بررسى شده متحد النوع باشند حكم كلى قطعى صادر مىشود و اگر متحد النوع نباشند بناچار حكم ظنى است و استقراء ناقص است يعنى ضابطهء كثرت و عدم كثرت گواهان حصول يقين و عدم آن مىباشد و حدى معين وجود ندارد در باب خبر متواتر در مباحث اصولى بحث شده است كه بعضى از اصوليان حد نصابى معين كرده‌اند قول اشهر اين است كه ضابطهء آن همان حصول اطمينان و يقين مىباشد .\r\nزيرا گاه باشد كه بواسطهء تعداد كمى يقين حاصل شود و گاه باشد كه با وجود بسيارى گواهان يقين حاصل نشود .\r\nو اما مقدمات و مواد قضايائى كه كلا و يا بعضا مفيد يقين نبود عبارت‌اند از :\r\nوهميات ، وهميات عبارت از قضايائى بود كه و هم انسانى در بسيارى از موارد احكامى كه در محسوسات جريان دارد و درست است در امور نامحسوس و معقولات جريان دهد و همان حكمى كه در محسوسات كرده است در معقولات كند و بديهى است كه اين امر نادرست و ناصحيح بود مانند اينكه نفس وجود خود يا خرد خود را منكر شود و همين طور منكر وجود موجودى شود كه در جهت و مكان نباشد و گاه باشد كه عقل را در ترتيب مقدماتى كه نتيجهء قطعى و درست ميدهد كمك و همراهى مىكند يعنى همان نتيجهء كه نقيض حكم وهم است و هنگامى كه به\r\n\r\n","description":"","footnote":"","page_name":" 1546 ","page_number":162},
  {"content":"\r\n\r\nنتيجهء مطلوب رسيد از آنچه خود تسليم شده است و پذيرفته است باز ميگردد و سر باز مىزند .\r\nو بطور كلى هر امرى و حكمى وهمى كه مخالف با موجب و مقتضاى خرد باشد باطل است و هيچ گاه عقل حكمى كه مخالف با مقتضاى حكمى عقلى ديگر باشد نمىكند بر خلاف وهم كه احكامى مناقض و مخالف با احكام عقل صادر مىكند .\r\nمشهورات ، مشهورات عبارت از قضايائى است كه عقل با توجه باعتراف مردم بدان از نظر مصلحت عامه يا رقت و حميت و يا حالات انفعالى و يا عادات شرايع و آداب و جز آنها حكم به آنها مىكند .\r\nمشهورات نيز مانند وهميات گاهى فطرى باشند و گاهى غير فطرى .\r\nاز جمله مشهورات غير فطرى آنهائى ميباشند كه بوسيله حجت و برهان روشن ميشوند مانند حكم ما به اين كه « نادانى زشت است » و بعضى از مشهورات متداوله اصلا باطل و نادرست بود چنان كه مردم گويند « برادرت را يارى ده گر چه ستمگر بود » و گاه باشد كه پارهء از اوليات بدان جهت كه همهء مردمان بدان اعتراف كنند جزء مشهورات باشد .\r\nمقبولات - مقبولات قضايائى است كه از شخص گرفته شود كه دربارهء وى اعتقادى كامل بود خواه اين اعتقاد از جهت مزيت و فزونى خرد وى بود و يا از جهت امر آسمانى باشد و بالاخره اين گونه قضايا از كسى پذيرفته مىشود كه حسن گمانى خاص به او باشد . مخيلات - مخيلات قضايائى است كه آن هنگام كه وارد بر نفس شود تأثيرى عجيب در آن گذارد و نوع تأثير آن بسبب حصول تصديق نبود و بلكه بسبب حصول قبض ، بسط بود اعم از آنكه فى نفس الامر درست باشد و يا نادرست مانند حكم تو به اين كه مثلا « عسل تلخ و تهوع‌آور است » مشبهات - مشبهات عبارت از قضايائى است كه عقل از جهت مشابهتى كه با امورى ديگر دارند به آنها حكم مىكند و اين قضايا تزوير كنند و بسبب تزويرى كه آنها راست انسان را بامرى رايج و واجب القبول باشتباه اندازد و خود را مشابه و شبيه آن نمايند و ما در باب مغالطه آنچه لازم است در اين باب بياوريم ، و بطور كلى بايد گفت كه در برهانهاى علمى بجز قضاياى يقينى به كار برده نشود خواه فطرى باشد و خواه در قياسى درست و صحيحى باشد كه آن مبتنى بر امور فطريه بود ، در هر حال بايد مفيد يقين باشد .\r\n\r\nقِياس تَمثيلى\r\nتمثيل عبارت از اثبات حكمى باشد در امرى جزئى از جهت ثبوت آن در جزئى ديگرى كه با وى در علت حكم مشترك باشد و بديهى است كه احكام تمثيلى مفيد يقين نبوند زيرا در احكام تمثيلى ادعا مىشود كه حكمى شامل دو امر جزئى مىشود بدان جهت كه آن دو امر مشمول يك معنى مشتركند و خداوندان جدل اين نوع قياس را به دو راه بيان ميكنند يكى آنكه آن معنى واحدى كه هر دو امر جزئى در آن مشتركند در هر كجا يافت شود مقرون به آن حكم خواهند بود و\r\n\r\n","description":"","footnote":"","page_name":" 1547 ","page_number":163},
  {"content":"\r\n\r\nآن حكم محقق مىباشد و بالعكس هر كجا آن معنى شامل منتفى شود حكم منتفى خواهد بود و بنا بر اين وجودا و عدما متلازم و متقارن با حكم بوند و هرگاه از آنان از علت عدم جواز انفكاك آن دو در محل و موضعى كه بر نخورده‌اند پرسيده شود بىاطلاعند در علوم نقلى قياس را چند معنى است 1 - قانون كه استنباط مىشود از تتبع مفردات الفاظ موضوعه و جز آن مانند « كل واو متحرك ما قبلها تبدل الفا . . . » كه قياس صرفى نامند و آن از قبيل استقراء است 2 - قياس لغوى و آن عبارت از چيزى است كه از طرف واضع ثابت شده است كه مثلا مقرر شده است مصدر باب استفعال بر وزن استفعال باشد 3 - قياس منطقى كه قياس برهانى و شعرى باشد و قياس اقترانى . . . و در نظر اهل سنت در فقه يكى از ادله احكام است و آن عبارت از حكم بر معلومات است به مثل حكم ثابت بر معلوم ديگر از جهت اشتراك آن دو در علت حكم است پس موضوع حكم ثابت را اصل گويند و موضع ديگر را فرع و مشترك را جامع و علت گويند و قياس يا مستنبط است و يا منصوص ، عمل بقياس مستنبط در نظر شيعه روا نباشد و بالجمله قياس مستنبطة العلة را شيعهء اماميه مردود ميدانند و منصوص العلة را برخى حجت ميداند و در نظر اهل مذاهب اربع تسنن يكى از ادله احكام قياس است و قياس شرعى را تمثيل گويند و آن مساوات فرع است با اصل در علت حكم و اركان آن چهار است اصل ، فرع ، حكم اصلى و وجه جامع . و بالجمله :\r\nقياس در لغت تقدير و مساوات باشد چنان كه گفته شود « قست الارض بالقصبة » يعنى تقدير كردم آن را و « فلان لا يقاس بفلان » يعنى لا يساوى و در اصطلاح اصوليان اجراء حكم اصل است و در فرع از جهت جامعى كه بين آنها است و آن جامع علت ثبوت حكم است در اصل و آن قياس يا مستنبطة العلة است يا منصوصة العلة ، در مورد قياس مستنبط العلة مجتهدين شيعه و قدماء و متأخران و بعضى از علماء اهل سنت گويند عمل بدان حرام است و بيشتر علماء اهل سنت و جماعت گويند روا نباشد بدان عمل كرد بآيات و گويند را نباشد بدان عمل كرد بآيات و اخبارى استناد كنند از جمله آياتى كه دال بر حرمت عمل به ظن است و از جمله اخبار كه در مقام مذمت آمده است و\r\n« تعمل هذه الامة برهة بالكتاب و برهة بالسنة و برهة بالقياس و اذا فعلوا ذلك فقد ضلوا » و « ستفترق امتى على بضع و سبعين فرقة اعظمهم فتنة قوم يقيسون الامور برأيهم فيحرمون الحلال و يحللون الحرام »\r\nدر مورد قياس منصوص العلة تقريبا به حجيت آن گويند و آن قياسى است كه علة و عليت امرى براى حكم از كلام شارع دانسته شود نه از راه استنباط عقل خواه اين علت صريح باشد و نص يا ظاهر يا جز آن مانند « لعلة كذا » يا « لاجل كذا » يا از باب دلالت تنبيه و اشاره و بالجمله اكثر فقها گويند هرگاه علت حكم به نحوى مذكور باشد و قرائن و شواهدى باشد كه سواى آن علت علتى ديگر نخواهد بود روا\r\n\r\n","description":"","footnote":"","page_name":" 1548 ","page_number":164},
  {"content":"\r\n\r\nباشد تعدى حكم را از مورد منصوص به غير منصوص در جائى كه همان علت موجود باشد چنان كه گفته شده باشد « الخمر حرام لانه مسكر » كه در هر امرى كه اسكار آورد حرمت جريان دارد . و مانند « اغسل ثوبك من ابوال ما لا يؤكل لحمه » كه معلوم مىشود غير مأكول بودن علت است يعنى علت نجاست است و پرسيده شده « صليت مع النجاسة » پاسخ داده شد « اعد » كه معلوم مىشود لباس نجس علت بطلان نماز است و غيره و ديگر قياس بطريق اولى است و آن در موردى است كه جامع در آن نسبت به فرع اقوى از اصل باشد كه آن را قياس جلى هم گويند چنان كه تحريم تأفيف بطريق اولى دلالت دارد بر تحريم ضرب شديد و علت در اصل اضعف است تا فرع البته اين نوع را مفهوم موافق هم گويند .\r\nاز حضرت صادق پرسيدند در مورد مردى كه انگشت زنى را قطع كرده بود فرمودند بيست شتر ديه آن است سؤال شد اگر سه انگشت باشد فرمودند سى شتر سؤال شد چهار انگشت فرمودند بيست شتر در اين مورد سائل تعجب مىكند و علت را سؤال مىكند پاسخ ميدهد اين حكم رسول خدا است و . . . آيا ميخواهى قياس كنى و\r\n« السنة اذا قيست محقت » يا « السنة اذا قيست محق الدين »\r\nاين استدلالات را بر حرمت عمل به قياس كرده‌اند لكن همانطور كه بيان شد قياس جلى و قياس منصوص - العلة در حقيقت قياس نيست و بيان حكم است در مواردى مشابه از راه اشارات و دلائل تنبيه و ايماء ( از كشاف ص 1189 - تلويح ص 517 - قوانين ج 2 ص 79 ) در معتقد الاماميه آمده است كه :\r\nاز جهت عقل روا باشد كه ما متعبد باشيم بقياس ، زيرا كه ممكن هست كه قياس طريقى باشد بشناختن احكام شرعى ، و دليل باشد بر آن .\r\nنبينى كه هيچ فرق نيست ميان آنكه شارع بر تحريم خمر نص كند ، و ميان آنكه نص كند بر آن كه علت در تحريم مستى است .\r\nاما عمل كردن بقياس در شريعت وارد نيست ، و هر چه در شريعت نباشد اثبات آن روا نباشد ، از براى آنكه اثبات او محتاج دليل است ، و هر چه بر اثبات او دليل نباشد آن روا نباشد .\r\nو از براى اين است كه همهء مسلمانان اتفاق كرده‌اند بر آنكه وجوب نماز ششم منتفى است در شبانروزى ، و وجوب روزهء ماه دوم ، از براى عدم دليل او .\r\nو آنان كه اثبات قياس ميكنند عقلا ميگويند : چون خداى تعالى خمر حرام كرد ، و مىبينيم كه تحريم تابع سكر است ، هر گه كه سكر از وى زايل شد حلال شد ، دانستيم كه علت تحريم سكر است ، و تحريم سكر است در خمر .\r\nجواب ايشان آنست كه درين بيش از آن نيست كه نص حاصل است بر آنكه علت تحريم سكر است در خمر .\r\nاما آنكه هر چه در وى اين سكر باشد .\r\nتحريم آن معلوم نشود الا پس از آنكه متعبد باشند بقياس ، زيرا كه اگر چه در سكر موافق اوست شايد كه در مصلحت مخالف او باشد .\r\n\r\n","description":"","footnote":"","page_name":" 1549 ","page_number":165},
  {"content":"\r\n\r\nو آنان كه ميگويند : ما شرعا متعبديم بقياس ، ميگويند كه : خداى تعالى گفته است :  فَاعْتَبِرُوا يا أُولِي الْأَبْصارِ  ، و « اعتبار » قياس است و ما مامور به آن .\r\nجواب آنست كه مسلم نيست كه « اعتبار » قياس است ، بلكه مستفاد از « اعتبار » تدبر و تفكر و اتعاظ است ، نه حكم بقياس . و دليل برين آنست كه كسى را كه استعمال قياس كند ، وى را « معتبر » نخوانند ، چنان كه تفكركننده را قايس نگويند .\r\nديگر گويند : صحابه در مسائل بسيار با يكديگر نزاع كردند ، چون نصى نيافتند در آن مسائل بقياس و اجتهاد گفتند ، و آنان كه بقياس نگفتند بريشان انكار نكردند ، و اين دليل است بر آن كه ايشان اجماع كردند بر قياس .\r\nجواب آنست كه نزاع ايشان دلالت نكند بر آن كه نصى نيافتند ، زيرا كه بسيار باشد كه با يكديگر نزاع كنند در مسأله‌اى و بر آن مسأله نصى باشد ، چنان كه در مسح پاى و شستن ، با وجود نص خلاف كردند .\r\nو انكار ناكردن بعضى ، دليل رضا و اتفاق نباشد ، تا لازم آيد كه اجماع باشد بر قياس ، با آنكه انكار كردند .\r\nاز امير المؤمنين على ع روايت كرده‌اند كه او گفت : « اگر دين بقياس گرفتندى ، اندرون موزه بمسح اولاتر بودى از بيرون .\r\nو گفت :\r\n« اياكم و القياس فى الاحكام »\r\n، يعنى : بر شما باد كه حذر كنيد از قياس كردن در حكم .\r\nو از ابو بكر روايت كرده‌اند كه او گفت : « اى سماء تظلنى و اى ارض تقلنى اذا قلت فى كتاب الله برأيي » يعنى : كدام آسمان بر من سايه افكند ، و كدام زمين مرا در بر دارد ، چون در كتاب خداى رأى خويش گويم .\r\nو از عمر خطاب روايت كرده‌اند :\r\n« اياكم و اصحاب الرأى ، فانهم اعداء السنن » ، يعنى : از اصحاب راى حذر كنيد كه ايشان دشمنان سنت‌اند .\r\nو غير ايشان از صحابه كه ذكر انكار ايشان اطنابى دارد .\r\nگفتند : چون رسول ص معاذ را بيمن فرستاد ، وى را گفت : بچه چيز حكم كنى ؟\r\nگفت : به كتاب الله . گفت اگر نيابى ؟\r\nگفت : بسنت رسول الله . گفت : اگر نيابى ؟\r\nگفت : « اجتهدت برأيى » اجتهاد كنم . رسول ص فرمودند : « الحمد لله الذى وفق رسوله » ، و اين نصى صريح است به صحت اجتهاد .\r\nجواب آنست كه اين از اخبار آحاد است ، موجب ظن باشد ، به ظن اثبات اصول نتوان كرد ، و قياس از اصول است نزد شما ديگر آنكه اسناد اين خبر منقطع است ، و هر كه روايت مىكند ، اضافتش با جمعى از اصحاب معاذ مىكند . و چون نقل‌كننده معلوم نباشد عمل بر وى روا نباشد ، از آنكه ممكن باشد كه فاسق باشد .\r\nديگر آنكه اين خبر معارض است به آنكه روايت كرده‌اند كه چون پيغمبر ص معاذ را گفت : اگر در كتاب و سنت نيابى ؟\r\nگفت : من پيش تو نويسم ، و تو پيش من نويسى . و رسول ص فرمود :\r\n« الحمد لله الذى وفق رسول رسوله »\r\n. و هر چه درين باب ميآرند از اخبار معارض است به آنچه روايت كرده‌اند از\r\n\r\n","description":"","footnote":"","page_name":" 1550 ","page_number":166},
  {"content":"\r\n\r\nرسول ص :\r\n« ستفترق امتى على بضع و سبعين فرقة ، اعظمهم فتنة على امتى قوم يقيسون الامور برأيهم فيحرمون الحلال و يحللون الحرام »\r\n، يعنى : امت من به هفتاد و اند گروه شوند ، بزرگترين فتنه بر امت من گروهى باشند كه برأى خويش قياس كنند كارها را ، حلال را حرام گردانند ، و حرام را حلال .\r\nو اگر مراد باجتهاد اثبات احكام شرع است به آنچه طريق او امارات و ظنون است ، كه نصوص و ادلهء قياس از جملهء آنست .\r\nو اگر مراد به او آنست كه او را اماراتى و علاماتى نباشد ، چون اجتهاد در قبله و قيمت متلفات و غير اين ، از جهت عقل تعبد به اين وارد است . و در بعضى عبادات تعبد به اين وارد است چون اجتهاد در قبله و جزاء الصيد و قيمت آنچه تلف شده باشد .\r\n( رجوع شود به معتقد الاماميه ص 166 ، 171 ) در اصول رشاد آمده است :\r\nقياس بر چندين قسم است از جمله :\r\n1 - قِياس مُنَقَّحُ المَناط 2 - قِياسِ بِطَريقِ أولى 3 - قياسِ جَلى 4 - قِياسِ خَفى\r\n\r\nالف » قِياسِ مُنَقَّحُ المَناط\r\n: هرگاه عليت جامع بموجب قرائن حاليه و شواهد قويه موجد يقين محرز و بدرجهء قطع بالغ شود در اين صورت قياس فرع بر اصل را قياس تنقيحى و يا قياس لتنقيح المناط گويند - و تفاوت آن با قياس مستنبطة العله آن است كه مأخذ استنباط عليت در آن ، حدس و تقريب و در قياس تنقيحى شواهد قطع‌آور است و بعبارة ديگر در قياس بمعنى اول علت بودن جامع ، احتمالى و يا ظنى است ولى در قياس بمعنى اخير ، قطعى و غير قابل ترديد است و به همين جهت در مذهب ما قياس بمعنى اول تحريم و دوم تجويز شده است\r\n\r\nب » قِياسِ بِطَريقِ أولى\r\n: هرگاه عليت جامع در فرع اقوى از اصل باشد در اين صورت قياس فرع بر اصل را قياس بطريق اولى گويند - مثلا در آيهء  فَلا تَقُلْ لَهُما أُفٍّ  كه تأفيف بر والدين تحريم گرديده است علت حرمت تأفيف قبح آزار آنها است يعنى چون آزار والدين قبيح است لذا تأفيف آنها حرام مىباشد - پس هر گاه ضرب و شتم شديدتر از تأفيف آنها باشد حكم حرمت بر آنها نيز بار شود اين قياس ، قياس بطريق اولى خواهد بود چه آنكه قبح آزار والدين ( علت حكم ) در ضرب و شتم ( فرع ) بيشتر از تأفيف ( اصل ) موجود است . يعنى ضرب و شتم براى قبول حكم حرمت ناشى از قبح آزار ، انسب و اولى از تأفيف ميباشند .\r\n\r\nج » قِياس جَلى\r\n: در قياس هرگاه عدم تأثير جهات فارقه بين اصل و فرع مسلم و قطعى باشد در اين صورت قياس را قياس جلى گويند مثلا چنانچه عبد مشترك را يكى از مالكين نسبت بسهميه خود آزاد سازد در اين صورت بر حاكم واجب ميگردد كه سهام باقيه را تقويم نمايد و چون اين تقويم منحصرا دربارهء عبد واجب گرديده است لذا الحاق أمه مشتركه بر آن من باب قياس جلى خواهد بود چه آنكه فارق بين او و عبد ( فرع و\r\n\r\n","description":"","footnote":"","page_name":" 1551 ","page_number":167},
  {"content":"\r\n\r\nاصل ) فقط انوثيت و ذكوريت است كه عدم تأثير آن در خصوص عتق قطعى و مسلم مىباشد\r\n\r\nد » قياس خفى\r\n: قياس خفى مقابل قياس جلى است يعنى عدم تأثير جهات فارقه بين اصل و فرع در آن مسلم نمىباشد - مثلا در باب قصاص گفته شده : هر گاه قتل بوسيله آلت قتاله انجام گرفته باشد قتل عمدى محسوب ميگردد و لو اينكه معلوم شود كه قاتل قصد قتل نداشته است و چون منصرف اطلاق آلات قتاله شمشير و خنجر و ساير ادوات برنده است بنا بر اين قياس با سنگ و چماق و ساير اشياء مثقله و كوبنده بر آن من باب قياس جهات فارقه ( قاطعيت در شمشير - خفى خواهد بود - چه آنكه عدم تأثير كوبندگى در سنگ غير مسلم ميباشند ولى اين نوع قياس در نزد اكثر حجت نيست .\r\n( اصول رشاد 282 - 280 )\r\nقِياسِ استِثنائى - ( اصطلاح منطقى ) قياس استثنائى عبارت از قياسى است كه نتيجه يا نقيض آن بعينه در مقدمتين مذكور باشد و بعبارت ديگر يكى از دو مقدمه نتيجه يا نقيض آن باشد چنان كه گويد « اگر اين انسان باشد حيوان است » كه از وضع مقدم وضع تالى لازم ميآيد چنان كه اگر گفته شود « لكن انسان است » لازم ميآيد كه حيوان باشد و از رفع تالى رفع مقدم لازم آيد چنان كه اگر گفته شود لكن حيوان نيست لازم مىآيد كه انسان نباشد و لكن از وضع تالى وضع مقدم لازم نيايد و رفع آن نيز لازم نيايد چنانچه اگر گفته شود « لكن حيوان است » نه انسان بودن و نه نبودن آن هيچ كدام لازم نيايد .\r\nمقدمه اول را در قياس استثنائى مقدم و مقدمه دوم را تالى گويند .\r\n( ش ص 95 ) .\r\nقِياسِ اقتِرانى - ( اصطلاح منطقى ) قياس اقترانى نوع قياسى است كه نتيجه يا نقيض آن بالفعل و با شكل و هيأت خاص در مقدمتين مصرح نباشد چنان كه گويند « عالم متغير است ، هر متغيرى حادث است ، پس عالم حادث است » كه نتيجه كه عالم حادث است باشد بعينه در آن مذكور نيست بلكه موضوع نتيجه مندرج در صغرى و محمول آن مندرج در كبرى است مقدمهء اول از قياس اقترانى را صغرى و مقدمهء دوم را كبرى نامند ( ش ص 96 ) . رجوع به صغرى و كبرى و اصغر و اكبر و اوسط و شكل و اشكال اربعه شود .\r\nقِياسِ بَسيط - ( اصطلاح منطقى ) قياس يا بسيط بود يا مركب ، قياسات بسيطه دو نوع بود يا اقترانى يا استثنائى اقترانى آن بود كه نتيجه يا نقيض آن هيچ كدام بالفعل در قياس مذكور نباشد و استثنائى بالعكس ( اساس الاقتباس ص 189 و 294 ) .\r\nقِياسِ جَلى - ( اصطلاح اصولى ) قياس جلى را قياس بطريق اولى هم نامند و آن در صورتى است كه جامع در فرع اقوى و اولى باشد از اصل چنان كه در آيه  « فَلا تَقُلْ لَهُما أُفٍّ »  به پدر و مادر خود كلمات توبيخ‌آميز مزنيد كه عدم ضرب بقياس بطريق اولى است پس تعديهء تحريم تأفيف بانواع ديگر اذيت از باب\r\n\r\n","description":"","footnote":"","page_name":" 1552 ","page_number":168},
  {"content":"\r\n\r\nقياس است و قياس جلى است و محققان آن را از باب دلالت مفهوم موافقت دانند ( از معالم ص 226 - قوانين ج 2 ص 87 ) .\r\nالقياس بطريق الاولى هو ما كان اقتضاء الجامع فيه للحكم بالفرع الاقوى و أوكد منه فى الاصل و يظهر من بعضهم انه هو القياس الجلى كما يستفاد من صاحب المعالم و الظاهر انه اعم من وجه كما يظهر من تعريف الاكثر للقياس الجلى بانه ما كان الفارق بين اصله و فرعه مقطوعا بنفيه أي بنفى تأثيره و سواء كانت العلة الجامة بينهما منصوصة و لو بالالتزام كإلحاق تحريم ضرب الوالدين بتحريم التأفيف لهما لعلة كشف الاذى عنهما او غير منصوصة كإلحاق الامة بالعبد فى تقويم النصيب عند العتق يعنى اذا عتق احد الشريكين شقصه .\r\n( از قوانين ج 2 ص 87 ) قِياساتِ خِطابى - ( اصطلاح منطقى ) خواجه نصير الدين طوسى در اساس الاقتباس در اين مورد بحث مستوفى نموده است كه خلاصهء آن در اينجا ايراد شد .\r\nقِياسِ خُلف - ( اصطلاح منطقى ) هرگاه كه اثبات مطلوب بابطال نقيض كنند آن قياس را خلف خوانند و آن چنان بود كه قياسى تأليف كنند از نقيض مطلوب و مقدمهء غير متنازع كه انتاج حكمى ظاهر الفاسد كند يا معلوم شود كه علت انتاجش نقيض مطلوب بوده است و به آن فساد نقيض مطلوب ظاهر شود پس صحت مطلوب معلوم گردد اين قياس در حقيقت از قياسات مركب بود و شبيه بود به عكس قياس . فرق ميان قياس خلف و مستقيم آنكه قياس مستقيم از ابتداء متوجه باثبات مطلوب بود و خلف به اول متوجه بانتاج حكم ظاهر الفساد باشد تا از فساد آن حكم بر فساد نقيض مطلوب استدلال كند و بعد از آن بازگردند و از فساد نقيض مطلوب اثبات صحت مطلوب كنند ، ديگر آنكه مقدمات قياس مستقيم موافق مطلوب باشد و مقدمات قياس خلف مشتمل بود هم بر مناقض او و هم بر موافق او و . . .\r\n( اساس الاقتباس ص 315 و 319 ) .\r\nرجوع بقياس شود .\r\nقِياسِ دَور - ( اصطلاح منطقى ) هر گاه نتيجه قياس اقترانى را با يك مقدمه تأليف كنند آن قياس را دائر خوانند و هر گاه كه مقابل نتيجه را با يك مقدمه تأليف كنند تا مقابل ديگر مقدمه را نتيجه دهد آن قياس را معكوس خوانند و دور و عكس از عوارض قياس‌اند .\r\n( اساس الاقتباس ص 309 ، 313 ) .\r\nقِياسِ شَرطى - ( اصطلاح منطقى ) مقدمات هر قياس ممكن است شرطى محض باشد و ممكن است حملى محض باشد و ممكن است مركب از شرطى و حملى باشد .\r\n( تهافت التهافت ص 436 ) .\r\nقِياسِ شِعْرى - ( اصطلاح منطقى ) رجوع به صناعات خمس و ( شفا ج 2 ص 645 ) شود .\r\nقِياسِ غَيرِ كامل - ( اصطلاح منطقى ) قياس غير كامل آن بود كه محتاج ببيانى بود و بنفسه بين نباشد ( اساس الاقتباس ص 189 ) .\r\nقِياسِ فِراسى - ( اصطلاح منطقى )\r\n\r\n","description":"","footnote":"","page_name":" 1553 ","page_number":169},
  {"content":"\r\n\r\nقياس فراسى قياسى بود كه به صورت بر هيأت تمثيل بود و بماده از مواد دليل و علامت و به اين قياس از هيأتى بدنى بر خلقى نفسانى دليل سازند .\r\n( از اساس الاقتباس ص 339 ) .\r\nقِياسِ فى نَفْسِه - ( اصطلاح منطقى ) قياس فى نفسه قياسى است كه مقدمات آن فى نفسه صادق و اعرف نزد عقلاء باشد از نتيجه و نحوهء تأليف آن تأليف منتج باشد رجوع بقياس شود .\r\n( از شفا ج 2 ص 209 ) .\r\nقِياسِ كامِل - ( اصطلاح منطقى ) قياس كامل آن بود كه بنفسه خود بين باشد .\r\n( از اساس الاقتباس ص 209 ) .\r\nقِياسِ مُرَكَّب - ( اصطلاح منطقى ) چون قياسات بسيار بر اثبات يك حكم مجتمع شود آن را مركب نخوانند بلكه قياسات مركبه آن را گويند كه نتايج بعضى ، مقدمات بعضى باشد تا به آخر يك مطلوب حاصل آيد و چون هر قياسى را دو مقدمه باشد هميشه عدد نتايج و عدد قياسات متساوى بود و عدد مقدمات ضعف آن ( از اساس الاقتباس ص 294 - كشاف ص 1196 ) .\r\nقِياسِ مُساوات - ( اصطلاح منطقى ) قياس مساوات عبارت از نوع قياسى است كه مركب از دو قضيه باشد كه متعلق محمول مقدمه اول موضوع مقدمه ديگر باشد چنان كه گفته شود « الف » مساوى است با « ب » و « ب » مساوى است با « ج » كه لازمهء آن اين است كه « الف » مساوى است با « ج » .\r\nقِياسِ مُستَقيم - ( اصطلاح منطقى ) قياسات ديگر را در مقابل قياس خلف قياس مستقيم گويند .\r\nو گفته‌اند قياس مستقيم عبارت از استقراء تام است .\r\n( از كشاف ص 1197 ) ( اساس الاقتباس ص 319 ) رجوع شود به قياس خلف .\r\nقِياسِ مُقاوَمَت - ( اصطلاح منطقى ) هرگاه قياسى منتج حكمى باشد و خواهند كه منع آن قياس كنند بايراد قياسى ديگر كه منتج مقابل مقدمه باشد از قياس اول كه اساس آن قياس بر آن مقدمه است مانند كبرى در شكل اول يا مقدمه كلى در اقترانى كه يك مقدمه ازو جز وى باشد تا با بطلان آن مقدمه منع قياس اول كرده باشد قياس دوم را قياس مقاومت خواند .\r\n( از اساس الاقتباس ص 336 ) .\r\nقِياسِ مَوْصول - ( اصطلاح منطقى ) و قياس مركب موصول بود يا مفصول ، اما موصول آن بود كه نتايج در او بجاى خود ايراد كنند و همان نتايج را چون در مقدمات قياسى ديگر افتد مكرر كنند مثل كل « ا » « ب » و كل « ب » « ج » فكل « ا » « ج » و كل « ا » « ج » و كل « ج » « د » فكل « ا » « د » در مقابل قياس مفصول .\r\n( از اساس الاقتباس ص 295 ) .\r\nقِياسِ مَنْصُوصُ العِلَّة - ( اصطلاح اصولى ) در بعضى از مسائل علت حكم از طرف شارع بيان شده است در اين صورت هرگاه همين علت در موردى ديگر بود قياس مىشود از باب منصوص العلة بودن مثل آنكه در جزو حديثى حكمى گفته شود و بدنبال آن گفته شود ( لعلة كذا أو لأجل كذا )\r\n\r\n","description":"","footnote":"","page_name":" 1554 ","page_number":170},
  {"content":"\r\n\r\nيا از باب دلالت ايماء و اشاره باشد در هر حال اگر گفته شود « حرمت الخمر لانه مسكر يا لاسكاره » منصوص العله خواهد بود ( از قوانين ج 2 ص 81 ) .\r\n\r\nقِيافَت\r\n- ( اصطلاح فلسفى ) استناد بعلامات و امارات ظاهرى است .\r\n\r\nقِيام\r\n- ( اصطلاح عرفانى و فقهى ) قيام در لغت بمعنى انتصاب است و مراد عبادت و احكام شريعت و طريقت است ، قيام بالله نقطهء پرگار طريقت است و مدار اسرار حقيقت . هر كه از تدبير خود برخاست و كار خود با حق جل جلاله گذاشت ، ثمرهء حيوة طيبه برداشت نور آفتاب نور صورت است و نور دل ايشان نور سريرت است ، لاجرم شعاع آفتاب صورت بايشان رسيد از برق شعاع نور سرايشان دامن درچيد .\r\n( عده ج 8 ص 153 ) .\r\n\r\nقِيام بِاللّه\r\n- ( اصطلاح عرفانى ) مراد استقامت است در حال بعد از فنا و عبور بر مجموع منازل و سير از الله در الله و بيرون آمدن از رسوم به كليت .\r\n\r\nقِيامِ للّه\r\n- ( اصطلاح عرفانى ) قيام لله بيداريست از خواب غفلت و برخواستن از سنة عبرت در حال سير الى الله ( اصطلاحات شاه نعمت الله ص 58 )\r\n\r\nقِيامَتِ صُغْرى\r\n- ( اصطلاح عرفانى ) قيامت صغرى عبارت از موت ارادى است ( شرح قيصرى ص 40 ) .\r\nعطار گويد :\r\n آن را كه ز عشق او خبر بود * هر روز قيامت دگر بود\r\nچه جاى قيامت است كاينجا * اين شور از آن عظيم‌تر بود\r\nزيرا كه قيامت قوا را * در حد و حدود پا و سر بود\r\nچون نيست نهايت ره عشق * زين به نه نشان و نى اثر بود\r\nهر كس كه ازين رهت خبر داد * مىدان بيقين كه بىخبر بود \r\nدر روز بازار قيامت و در بندرگاه قيامت بندگان را به پا دارند و عرصهء قيامت را از نيكوان بيارايند تا كه را متحقق يابند به رحمتش راه دهند .\r\n\r\nقيام متصل به ركوع\r\n- ( اصطلاح فقهى ) بعد از ركوع بايد ، ايستاد و بعد به سجده رفت آن را قيام متصل به ركوع گويند .\r\n\r\nقيامت\r\n- ( اصطلاح كلامى ) مراد از قيامت روزى است كه بندگان خدا بعد از مرگ در آن روز به پا خاسته و بكيفر و پاداش اعمال خود برسند . در مسأله چگونگى قيامت و حشر ، عقايد و انظار مختلف هم از نظر متكلمان و متشرعان و هم از نظر فلاسفه اظهار شده است كه در محل خود ( حشر و معاد جسمانى ) بيان شده است .\r\nاهل معقول گويند : قيامت بر دو قسم است يكى قيامت صغرى كه فرمودند « من مات فقد قامت قيامته » و ديگر قيامت كبرى كه وقت آن نامعلوم است كه « علمه عند الله » در رسائل اخوان است كه قيامت مشتق از قيام است « فاذا فارقت النفس قامت قيامته » ( از اخوان ج 2 ص 42 - 43 ) .\r\nصدر الدين گويد : شكى نيست كه قيامتى هست و بارتفاع حجب و زوال\r\n\r\n","description":"","footnote":"","page_name":" 1555 ","page_number":171},
  {"content":"\r\n\r\nملابس مادى تمام اشياء و حقايق و بواطن امور بصور ذاتيه اصليهء خود آشكار ميشوند .\r\n( از اسفار ج 4 ص 173 - رسائل صدرا ص 287 - مبدأ و معاد صدرا ص 182 ) .\r\n\r\nقِيامِ حُلُولى قِيامِ صُدورى\r\n( اصطلاحات فلسفى ) نحوهء قيام اعراض را بمعروض خود قيام حلولى مينامند و نحوهء قيام معلوم را به علت قيام صدورى ناميده‌اند .\r\n( از اسفار ج 1 ص 66 - ج 4 ص 149 - شرح منظومه ص 30 ) .\r\n\r\nقيد\r\n- ( اصطلاح اصولى ) در عرف اصوليان امرى است كه مخصص مطلق باشد رجوع به قيود شود\r\n\r\nقَيْطُس\r\n- ( اصطلاح نجومى ) و يكى از صور كواكبى بود كه در نيمه جنوبى كره واقع بود و آن به شكل حيوانى دريائى بود مقدم آن در ناحيهء مشرق بر جنوب حمل بود و مؤخر آن در ناحيهء مغرب در پشت سه ستارهء بود كه خارج صورت ساكب الماء است .\r\n( از صور كواكب ص 257 ) قيطس ( بفتح قاف و ضم طاء )\r\n\r\nقِيْمى\r\n- ( اصطلاح فقهى ) متاعى است كه مثل آن در بازار يافت نشود مثل حيوانات لكن در امثال غلات مثلى است يعنى مثل آن يافت مىشود .\r\n\r\nقُيُود\r\n- ( اصطلاح ادبى ) جمع قيد است و آنها كلماتى هستند كه به صفت يا فعل يا قيد ديگر افزوده شوند و مفهوم آنها را به چيزى از زمان يا مكان و يا حالت و غيره مقيد سازند مانند « بهرام بسيار بزرگ است ، فرهاد راست ميگويد و اين كار خيلى عاقلانه است » كه كلمات بسيار ، راست ، خيلى ، قيد است كه به صفت و فعل و قيد اضافه شده است و قيد بر دو قسم است قيد مختص و قيد مشترك قيدهاى مختص آنها هستند كه هميشه قيد باشند ، مانند « هنوز و هرگز » و مشترك آنهائى هستند كه در غير قيد نيز به كار روند مانند « خوب ، بد ، زشت و نيك » و باعتبار لفظ بر سه قسم است قيد مفرد ، قيد مركب و قيد مؤول ، مفرد قيدى است كه از حرف اضافه مانند « براى خدا ، بادلى فارغ » قيد مؤول جمله‌ايست قيدى كه بمفرد تأويل ميابد و بيكى از حرفهاى ربط آغاز ميگردد . و قيدهاى زمان « پيوسته - گاهى ناگهان و همواره » و مكان « پس ، پيش و نزديك » و قيدهاى مقدارى . « چند و چندان » و قيدهاى تأكيد و ايجاب « هرآينه ، بلى ، آرى بىگمان » قيدهاى ترتيب « نخست - سرانجام - دسته دسته » قيدهاى استثناء « جز ، مگر و جز كه » قيدهاى استفهام « كى ، تا كى ، تا چند » قيدهاى شك و ظن « پندارى ، گوئى و گويا » قيدهاى شرط « اگر و مگر و چه » قيدهاى علت « چرا - چون و بچه دليل » قيدهاى استعلا « فراز روى و بر » قيدهاى تكرار « باز و دگر » قيدهاى سوگند « به خدا - بجان - و خدا را » قيدهاى تمنا « كاش ، كاشكى و اى كاش » قيدهاى تشبيه « همانا - مانا - چنين و چنان » رجوع به دستورنامه ص 123 شود .\r\nدر عروض قيد حرفى است ساكن به اين معنى كه چون قافيه از حروف ردف\r\n\r\n","description":"","footnote":"","page_name":" 1556 ","page_number":172},
  {"content":"\r\n\r\nاصلى و حروف شش يا هفتگانهء ردف زايد مركب خالى باشد همان حرف ساكن قبل از روى را حرف قيد گويند و حروف قيد ده است با خا و را و زا و سين و شين .\r\nغين و فا و نون و هاء ميدان يقين ( از دره نجفى ص 69 ) .\r\n\r\n","description":"","footnote":"","page_name":" 1557 ","page_number":173},
  {"content":"\r\n . \r\n","description":"","footnote":"","page_name":" 1558 ","page_number":174},
  {"content":"\r\n\r\n\r\nك\r\n\r\nك\r\n- ( اصطلاح ادبى ) كاف مفرده حرف جاره است و آن براى چند معنى است 1 - تشبيه مانند « زيد كالاسد » 2 - تعليل مانند « ويكانه لا يفلح الكافرون » كه در مقام تعجب گويد زيرا كفار رستگار نشوند 3 - استعلا ، چنان كه « كيف اصبحت فيقال كخير » اى على خير 4 - توكيد مانند  « لَيْسَ كَمِثْلِهِ شَيْءٌ »  كه كاف زائده است . و گاه اسميه به كار برده مىشود و مرادف مثل است و گاه جاره است مانند « يضحكن عن كالبرد » و كاف غير جاره برد دو نوع است يكى ضمير منصوب يا مجرور مانند « ما ودعك ربك » و « ذلك . تلك اياك . إياكما » و ديگر متصل به بعضى از اسماء افعال مانند « حيهلك ، رويدك » ( از مغنى ص 91 ) و نيز ( ك ) كنايت از كفايت و كافى بردن حق است بر بندگان كه فرمود  وَ كَفى بِاللَّهِ شَهِيداً  پس حق همهء مهمات بندگان را كافى است مهمات دنيائى و آخرتى مادى و معنوى .\r\nمولانا گويد :\r\n كاف كافى آمد او بهر عباد * صدق وعدهء كهيعص\r\nكافيم بدهم ترا من جمله خير * بىسبب بىواسطهء يارى غير\r\nكافيم بىنان ترا سيرى دهم * بىسپاه و لشكرت ميرى دهم\r\nكافيم بىدارويت درمان كنم * كوه را و چاه را ميدان كنم \r\n\r\nكائِن\r\n- ( اصطلاح فلسفى ) كلمهء كائن اسم فاعل از كون است يعنى موجود و مقابل فاسد است آنچه موجود است و موجود شود\r\n\r\n","description":"","footnote":"","page_name":" 1559 ","page_number":175},
  {"content":"\r\n\r\nو وجودش مسبوق بعدم باشد كائن گويند و بطور جمع اطلاق بر موجودات جهان بطور كلى مىشود و گاهى بر محدثات به تنهائى اطلاق ميگردد در مقابل مبدعات و بدين معنى است كه گويند « كل كائن فاسد » و يا « الكائن يكون وجوده بعد عدمه المقابل لوجوده فى متن الواقع » ( مجموعه دوم مصنفات ص 240 تفسير ص 39 ، 40 ، 851 ) .\r\n\r\nكائِناتِ جَوّ\r\n- ( اصطلاح فلسفى ) موجودات سماوى را مانند ابر ، باران و ساير پديده‌ها را كائنات جوى گويند .\r\n( از دستور ج 3 ص 113 ) .\r\n\r\nكائِناتِ داثِرَه\r\n- ( اصطلاح فلسفى ) مراد كائنات فاسده است رجوع به كائنات فاسده شود .\r\n\r\nكائِناتِ غَيرُ مُتَناهِيَه\r\n- ( اصطلاح فلسفى ) مراد حوادث و متحركات و بالاخره موجودات ارضى است كه بطور غير متناهى در معرض كون و فساد و خلع و لبس و حركتند ( شفا ج 2 ص 543 )\r\n\r\nكائِناتِ فاسِدَه\r\n- ( اصطلاح فلسفى ) مراد از اصطلاح كائنات ( داثره يا فاسده ) موجودات جسمانى و حوادث طبيعىاند .\r\n( اخوان ج 1 ص 101 )\r\n\r\nكائِناتِ مُتَعاقِبَه\r\n- ( اصطلاح فلسفى ) كائنات و حوادث را متعاقبه گويند از آن جهت كه صورتى و حالتى را رها و صورت و حالت ديگر جايگزين او شود .\r\n( از اسفار ج 1 ص 177 ) .\r\nو بالجمله كائنات ، مقابل مبدعاتند و در موارد مختلف با قيد و مضاف اليه خاصى به كار برده ميشوند مانند « كائنات ارضيه » و « كائنات عنصريه » و « كائنات معدنيه » و « نباتيه » و « حيوانيه » و « متعاقبه » و غيره ( از اسفار ج 1 ص 177 - ج 2 ص 28 - رسائل ص 224 ) .\r\n\r\nكَأس\r\n- ( اصطلاح عرفانى ) كاسه .\r\nظرف .\r\nاين كلمهء مأخوذ از قرآن مجيد است كه فرمود  مِنْ كَأْسٍ كانَ مِزاجُها كافُوراً . \r\nو      عَلى سُرُرٍ مَوْضُونَةٍ مُتَّكِئِينَ عَلَيْها مُتَقابِلِينَ يَطُوفُ عَلَيْهِمْ وِلْدانٌ مُخَلَّدُونَ بِأَكْوابٍ وَ أَبارِيقَ وَ كَأْسٍ مِنْ مَعِينٍ لا يُصَدَّعُونَ عَنْها وَ لا يُنْزِفُونَ .     \r\nنزد اهل ذوق كنايت از فيوضات متواترهء حق است\r\n و كأس شربت على لذة * و آخرى تداويت منها به\r\nگفت صورت كوزه است و حسن مى * مى خدايم ميدهد از طرف وى\r\nمر شما را سركه داد از كوزه‌اش * تا نباشد عشق اوتان كوششش\r\nاز يكى كوزه دهد زهر و عسل * هر يكى را دست حق عز و جل\r\nكوزه مىبينى ليكن آن شراب * روى ننمايد به چشم ناصواب\r\nقاصرات الطرف باشد ذوق جان * جز بخصم خويش ننمايد نشان\r\nهست هر جسمى چو كاسهء و كوزهء * اندرون هم قوت و هم دلسوزهء\r\nكاسه پيدا و اندر آن پنهان رغد * طاعمش داند كز آن چه مىخورد \r\nدر نجوم : رجوع به باطيه و كاسه\r\n\r\n","description":"","footnote":"","page_name":" 1560 ","page_number":176},
  {"content":"\r\n\r\nشود .\r\n\r\nكاسِه\r\n- ( اصطلاح عرفانى ) كاسه كنايت از جام مى وحدت است كه سالك الى الله را سرمست گرداند .\r\n\r\nكافِر\r\n- ( اصطلاح عرفانى ) كافر مقام تفرقه را گويند و كسى را كه از جمع بفرق آمده باشد و صاحب مقام حال تفرقه را گويند .\r\n\r\nكافِر بَچه\r\n- ( اصطلاح ذوقى ) كافر بچه بمعنى يك رنگى در عالم وحدت است كه روى از تمامى ما سو الله برتافته باشد و در سواد نيستى جاى گرفته باشد .\r\n\r\nكاف و نون\r\n- ( اصطلاح ذوقى ) كاف و نون صورت اراده كليه است كه  « إِذا أَرادَ شَيْئاً أَنْ يَقُولَ لَهُ كُنْ فَيَكُونُ »  ( از شرح گلشن راز ص 5 ) و گفته‌اند : « كاف » و « نون » اشارت است بمرتبهء ايجاد ممكنات .\r\nشبسترى گويد :\r\n توانائى كه در يك طرفة العين * ز كاف و نون پديد آورد كونين\r\nچون قاف قدرتش دم بر قلم زد * هزاران نقش بر لوح عدم زد \r\nهلالى گويد :\r\n چو اول دست قدرت بر قلم زد * دو حرف كاف و نون يك جا رقم زد\r\nكف كافى او از عين الطاف * ز كاف آورد بيرون قاف تا قاف\r\nز شكل نقطهء نون هم كما هى * پديد آورد از مه تا بماهى \r\nمولانا گويد :\r\n كاف و نون همچون كمند آمد جذوب * تا كشاند مر عدم را در خطوب\r\nپس دو تا بايد كمند اندر صور * گر چه يكتا باشد آن دو در اثر\r\nرشته يكتا شد غلط كم شد كنون * گر دو تا بينى حروف كاف و نون \r\n\r\nكاشِف\r\n- ( اصطلاح فقهى و اصولى ) و كاشف يعنى روشن‌كننده و آشكار نماينده و كشف‌كننده چنان كه گويند قبول در وصيت يا معاملات فضولى كاشف است يا ناقل يعنى كاشف از سبق وقوع عقد و نقل ملك است يا ناقل است يعنى از حين قبول عقد در است و منعقد شود .\r\n\r\nكافِرِ حَربيّ\r\n- ( اصطلاح فقهى ) غير كتابى را گويند .\r\n\r\nكامِل\r\n- ( اصطلاح ذوقى و ادبى ) هر بيتى كه به هشت متفاعلن تمام شود ( از دره ص 13 ) كامل حقيقى آنست كه جامع مراتب شريعت و طريقت و حقيقت باشد .\r\nو كامل كسى است كه او را كمال باشد و آن موجودى است كه آنچه براى غير ممكن الحصول باشد براى آن حاصل باشد و وجود و كمالات از خودش باشد و چنين ذاتى خداست در مرتبت بعد كسانىاند - كه در حكمت عمليه و نظريه خود را كامل كرده باشند .\r\n( از كشف المحجوب ص 296 مصباح الانس ص 53 - كشاف ص 1265 ) اى درويش اين طايفه كه هر سه طريقت و شريعت و حقيقت دارند كاملانند و ايشانند كه پيشواى خلايق‌اند\r\n\r\n","description":"","footnote":"","page_name":" 1561 ","page_number":177},
  {"content":"\r\n\r\nو آنها را هشت چيز به كمال باشد ، اقوال نيك ، افعال نيك ، اخلاق نيك . معارف ، ترك عزلت ، قناعت ، خمول ، و آنان كه اينها ندارند ناقصانند .\r\nمولانا گويد :\r\n كاملان از دور نامت بشنوند * تا بقصر تار و پودت در روند\r\nبلكه پيش از زادن تو سالها * ديده باشندت به چندين حالها\r\nحال تو دانند يك يك مو بمو * زانكه پر هستند از اسرار هو \r\n\r\nكامِلان\r\n- ( اصطلاح عرفانى ) كاملان طبقهء عليا از اهل الله را گويند .\r\n( از رياض السياحه ص 23 )\r\n\r\nكامِلِ آزاد\r\n- ( اصطلاح عرفانى ) و كسى است كه او را چهار چيز بود ترك ، عزلت ، قناعت و خمول .\r\n( از انسان كامل ص 273 )\r\n\r\nكامِليَّه\r\n- ( اصطلاح كلامى ) فرقهء از غلات شيعه‌اند منسوب به ابو كامل و گويند صحابه در اثر عدم بيعت با حضرت على كافر شدند و حضرت على هم در اثر عدم مطالبه حق كافر شد و ديگر قائل به تناسخ ارواحند بعد از مرگ و گويند امامت نورى است كه تناسخ كند از شخصى به شخصى ديگر .\r\n( از كشاف ص 1266 )\r\n\r\nكانَ\r\n- ( اصطلاح ادبى ) بفتح كاف و نون . فعل ناقصه است و عمل او رفع باسم و نصب به خبر است رجوع بافعال ناقصه شود\r\n. \r\nكَانَّ\r\n- ( اصطلاح ادبى ) بفتح كاف و تشديد نون از حروف مشبهة بالفعل است و اكثر نحويان گويند مركب است از « ك » و ان و گويند « كان زيدا اسد » بجاى ( ان زيدا كالاسد ) است كه حرف تشبيه از جهت اهتمام به آن مقدم شده است و همزهء آن مفتوح شده است از جهت دخول جار بر آن در هر حال « كان » را چند معنى است 1 - تشبيه مانند ( كَانَّ زيدا اسد ) 2 - شك و ظن مانند ( كَانَّ عمرا ، عادل ) و ( كانَّك بِالشّتاءِ مُقْبل ) 3 - تحقيق مانند ( كانَّ الارضَ ليس بها هِشام ) 4 - تقريب مانند ( كانك بالدنيا لم تكن ) ( از مغنى ص 99 )\r\n\r\nكاهِلى\r\n- ( اصطلاح عرفانى ) بطء سير را كاهلى گويند و اين گاه باشد كه بسبب طريق باشد براى سالك و كمال سالك باشد و اين نوع سير اكمل سيرها است كه برجعت محتاج نباشد و گاه باشد كه بسبب تقصيرى عبور كند و اين نازلترين سيرهاست .\r\nمولانا گويد :\r\n كاهلى را كرده‌اند ايشان سند * كار ايشان را چون يزدان مىكند\r\nكار يزدان را نمىبينند عام * مى نمىياسايند از كد صبح و شام\r\nكار دنيا را ز كل كاهل‌ترند * در ره عقبى زمه گو مىبرند\r\nاين گزيند هر كه او باشد رشيد * هين كه دنيا رفت و عقبى در رسيد \r\n\r\nكَايِّن\r\n- ( اصطلاح ادبى ) بفتح كاف و همزه و كسر ياء مانند كم است در استفهام و جز در چند امر مانند هم‌اند\r\n\r\n","description":"","footnote":"","page_name":" 1562 ","page_number":178},
  {"content":"\r\n\r\n1 - ابهام 2 - احتياج به تميز 3 - بنا 4 - لزوم تصدير 5 - افادهء تكثير در اغلب مانند  « كَأَيِّنْ مِنْ نَبِيٍّ قاتَلَ مَعَهُ رِبِّيُّونَ كَثِيرٌ »  و براى استفهام مانند ( كاين تقرأ سورة الاحزاب ) يعنى چند دفعه و جهات افتراق آنها اين است كه 1 - كاين مركب است و كم بسيط 2 - تميز كاين مجرور به من است غالبا مانند  « كَأَيِّنْ مِنْ نَبِيٍّ »  ( از مغنى ص 96 )\r\n\r\nكَبائِر\r\n- ( اصطلاح فقهى ) و گناهان كبيره در مذهب اسلام عبارتند از شرك ، قتل به غير حق ، لواط ، زنا ، سحق ، ربا خوردن ، قذف محصنات ، خوردن مال يتيم ، غيبت ، قسم ، شهادت دروغ ، شرب خمر ، سرقت ، يأس از رحمت خدا ، كفر به خدا ، كذب و فحش به انبياء و اولياء .\r\n\r\nكِباب\r\n- ( اصطلاح ذوقى ) كباب دل را گويند در تجليات صورى و بمعنى بىتابى معشوق است از هجران عاشق .\r\nخواجه گويد :\r\n ز جام عشق تو عقلم خراب ميگردد * ز تاب مهر تو جانم كباب ميگردد\r\nمرا دلى است كه دائم به ياد لعل لبت * بگرد ساقى و جام شراب ميگردد \r\n\r\nكِبْر\r\n- ( اصطلاح اخلاقى و عرفانى ) كبر بزرگ داشتن و بهتر دانستن خود را گويند از ديگرى چنان كه تواضع كمتر گردانيدن خود است از ديگرى و كبر از نادانى انسان است بنفس خود و يكى از مهلكات انسان است و لكن تكبر در مقابل متكبر عبادت است پس كبر يا ممدوح است و يا مذموم و هر يك را مقام و موقعى است .\r\n( كشاف ص 1242 )\r\n\r\nكَبَدُ الأَسَد\r\n- ( اصطلاح نجومى ) از ستارگان دب اكبر بود ( از صور الكواكب ص 33 )\r\n\r\nكُبرى\r\n- ( اصطلاح منطقى ) مقدمه و قضيه اول از قياس اقترانى را صغرى و مقدمهء دوم را كبرى نامند مثلا در قياس « عالم متغير است ، هر متغيرى حادث است » جمله هر متغيرى حادث است كبراى قياس است ( از كشاف ص 1247 - ا - ساس - الاقتباس ص 191 )\r\n\r\nكِبرِ نَفْس\r\n- ( اصطلاح اخلاقى ) و آن بود كه نفس بكرامت و هوان مبالات نكند و به يسار و عدمش التفات ننمايد بلكه بر احتمال امور ملائم قادر باشد .\r\n( از اخلاق ناصرى ص 76 ) .\r\n\r\nكِبَّور\r\n- ( گاه‌شمارى ) بكسر كاف و فتح باء و تشديد آن - روز دهم تشرى است كه روز عاشوراى يهود بود كه روزه داشتن بر آنان در آن روز واجب بود و اصل كبور از كفارات گناهان است .\r\n( از التفهيم ص 244 )\r\n\r\nكَبيْسَه\r\n- ( اصطلاح نجومى ) در سال‌هاى خورشيدى هميشه در محاسبات 4 / 1 روز را رها كنند و بجاى آنكه گويند سال شمسى 4 / 1 365 روز است گويند 365 روز است و بنا بر اين در هر چهار سال يك روز پديد آيد . اين كار را نخست يونانيان و روميان و سريانيان و قبطيان مصر كردند و اين سال را كه 366 روز محسوب كنند\r\n\r\n","description":"","footnote":"","page_name":" 1563 ","page_number":179},
  {"content":"\r\n\r\nكبيسه گويند و كبيسه يعنى انباشته است يونانى الاصل است و البته مردم فارس كبيسه نمىكردند يعنى هيچ سالى را 366 روز محسوب نمىكردند و همين طور 4 / 1 را رها ميكردند و در نتيجه در 120 سال يك ماه تمام درست ميشد و آن گاه اين ماه را بر ماه‌هاى سال ميفزودند و سال را 13 ماه حساب ميكردند و يك ماه را در چنين سالى دو بار نام ميبردند و آن سال را بهيزك خواندند لكن قطبيان اين 4 / 1 روز را همچنان رها ميكردند تا از آن يك سال تمام پديد ميامد در 1460 سال تمام و در اين صورت از همهء سالهاى تاريخ يك سال را رها ميكردند .\r\n( از التفهيم ص 222 )\r\n\r\nكِتاب\r\n- ( اصطلاح فقهى و ذوقى ) و مراد از كتاب قرآن مجيد است كه يكى از مأخذ اساسى فقه اسلام و بيان احكام او است در قرآن دو دسته از آيات هست يكى آيات محكمه و ديگرى آيات متشابهه آيات محكمه آنها هستند كه معانى متعددى نداشته و نص باشند در افادهء احكام و عمل بدانها واجب و لازم است و بلا اشكال است اعم از آنكه اين محكمات نص باشند يا ظاهر در اين مورد اخباريان گويند بطور مطلق استدلال و عمل بآيات قرآن روا نباشد و گويند همهء قرآن متشابه است نسبت بما ، و حكمى نتوانيم از آن استفاده نمائيم مگر با كمك اخبار و روايات كه مبين آيات باشند اين نظر نزد اصوليان مردود شناخته شده است زيرا اولا حضرت رسول مبعوث شد و كتابى براى او فرستاده شد كه بلسان قوم او است و مشتمل بر خطابات ، اوامر و نواهى است و قصص و حكايات گذشته‌گان در آن آمده است و اين وضع تنها براى اين بوده است كه مردم بدانند و عمل كنند و حتى آياتى هست كه خود مشعر بر فصاحت و بلاغت آن است و معنى فصاحت آن اين است كه فهم آن براى اهل لغت آسان و روشن باشد و ثانيا اخبار متواترهء داريم مبنى بر اينكه واجب است عمل به قرآن و به مفاد آيات :\r\nحضرت امير فرمايند .\r\nو « الصلاة على نبيه الذى ارسله بالفرقان ليكون الى الحق هاديا » . . .\r\nو بالجمله متشابهات كه متضح الدلالة نمىباشند و از راه اخبار و آيات ديگر كه آنها را روشن كرده‌اند واضح‌اند و محكمات كه خود نص يا ظاهر در معنى و مفاداند و در اين مورد بحث مفصل است .\r\nيكى از مسائل مورد بحث اصوليان اين است كه آيا تحريف و تصحيف در قرآن واقع شده است يا نه بسيارى از اخباريان گويند : زياده و نقصان و تحريف در قرآن واقع شده است از جمله كسانى كه اين معنى را گويند كلينى و على بن ابراهيم است و و شيخ احمد بن ابي طالب صاحب احتجاج است و سيد مرتضى و صدوق و محقق طبرسى و بسيارى از مجتهدين قائل بعدم تحريف‌اند و گويند قرآن بدين طريق و ترتيب كه بوسيله عثمان جمع‌آورى و تحرير شده است وحى است و تغييرى در آن داده نشده است و تقريبا اين گفتار و قول مورد اتفاق فقها و اصوليان است و كسانى كه گويند تحريف در قرآن واقع شده است استناد كنند به رواياتى از جمله خبرى به حضرت امير نسبت دهند كه در موقعى كه از او\r\n\r\n","description":"","footnote":"","page_name":" 1564 ","page_number":180},
  {"content":"\r\n\r\nوجه مناسب بين  « وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا »  پرسيدند فرمود ما بين اين دو زيادتر از يك ثلث قرآن حذف شده است ديگر روايتى به حضرت صادق نسبت دهند كه در مورد  « كُنْتُمْ خَيْرَ أُمَّةٍ »  فرمودند چگونه اين امت بهترين امت باشد و حال آنكه فرزند حضرت رسول را بكشتند و بعد فرمود آيه چنين بوده است  كُنْتُمْ خَيْرَ أُمَّةٍ  و ديگر روايتى است در قضيه غدير خم كه گويند آيه چنين است « يا ايها الرسول بلغ ما انزل اليك فى على فان لم تفعل فما بلغت رسالتك » و ديگر آنكه كتاب وحى چهارده تن بودند از صحابه كه رياست آن با على بن ابي طالب بود و اغلب آنها تنها آياتى را مينگاشتند كه مربوط به احكام بودند و اخلاقيات و وقايع را و اغلب آنها با حضرت رسول نبودند و تنها حضرت امير هميشه با آن حضرت بود كه در خلوات و جلوات آنچه وحى ميشد ضبط ميفرمودند و بدين جهت قرآن حضرت امير جامع‌تر بود و بعد از رحلت حضرت رسول حضرت على به منبر تشريف برده و فرمودند كه وحى الهى اين است كه در دست من است و لكن عمر بن الخطاب گفت ما را نيازى بدان نيست و ما را مصحف عثمان كافى است و گويند اين قرآن همواره نزد ائمه اطهار بوده است و عدهء از خواص ائمه از وجود آن مطلع بوده‌اند ، كلينى گويد مردى آياتى بر حضرت صادق بخواند كه من تا آن گاه نشنيده بودم پس حضرت صادق فرمودند ساكت شو و خوددارى كن از خواندن اين آيات و همان كه مردم ميخوانند بخوان تا قيام حضرت قائم و احاديثى ديگر البته اين سخنان را عدهء حمل بر تعصب كنند و گويند مسلمين بسيارى از اين آيات خبر داشتند و حافظ آن بودند و امكان اخفاء آن بسيار كم بوده است و ديگر استدلال كرده‌اند به آياتى مثل  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ  و  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ  . . .\r\nدر اين مورد بحث بسيار است و حقيقت امر نامعلوم .\r\nالحق جواز العمل بمحكمات الكتاب نصا كان او ظاهرا خلافا للاخباريين حيث قالوا بمنع الاستدلال بكله على ما نسب اليهم بعضهم و قال ان مذهبهم ان كل القرآن متشابهة بالنسبة الينا و لا يجوز اخذ حكم منه الا من دلالة الاخبار على بيانه و هو الاظهر من مذهبهم او بالظواهر فقط على ما يظهر من آخر و فصل بعض الافاضل فقال ان ارادوا انه لا يجوز العمل بالظواهر - التى ادعيت افادتها للظن المحتملة لمثل التخصيص و التقييه ( از قوانين ج 1 ص 393 ) .\r\nكتاب در اصطلاح صوفيان اطلاق بر وجود مطلق مىشود رجوع شود به ام الكتاب .\r\nو اهل ذوق و عرفان اين اصطلاح و كلمه را از قرآن مجيد مأخوذ كرده‌اند و ظاهر معنى آن را منصرف كرده تأويلاتى كرده‌اند بر حسب موارد در حال كه بنزد اهل شرع صرفا منظور كتب آسمانى است .\r\nچند آيه كه در آن كتاب آمده است .\r\nمانند :\r\n يا يَحْيى خُذِ الْكِتابَ بِقُوَّةٍ وَ آتَيْناهُ الْحُكْمَ صَبِيًّا  .\r\n\r\n","description":"","footnote":"","page_name":" 1565 ","page_number":181},
  {"content":"\r\n\r\nو  اللَّهُ الَّذِي أَنْزَلَ الْكِتابَ بِالْحَقِّ  .\r\n فَقَدْ آتَيْنا آلَ إِبْراهِيمَ الْكِتابَ وَ الْحِكْمَةَ  .\r\n لا رَطْبٍ وَ لا يابِسٍ إِلَّا فِي كِتابٍ مُبِينٍ  .\r\n   الم ذلِكَ الْكِتابُ لا رَيْبَ فِيهِ    .\r\nو آيات بسيارى ديگر كه كلمهء كتاب در آنها مذكور است .\r\n\r\nكِتابَت\r\n- ( اصطلاح فقهى و منطقى ) عبارت از عقدى است بين مولى و مملوك او بر اين معنى كه مملوك مال معين و معلومى را در مقابل آزادى خود بمولى بدهد و اين يا مطلق است يا مشروط در كتابت مطلقه هر اندازه از مال معلوم را داد در مقابل آن يك قسمت آزاد مىشود و در مشروط بايد تمام مال مورد رضايت طرفين را بدهد تا آزاد شود كتابت از عقود مستقله است و لازم الطرفين است در اسلام اين امر مستحب است و در صورتى كه مملوك مطالبه كند استحباب آن مؤكدتر است و ايجاب آن « كاتبتك على ان تؤدى الى كذا فى وقت كذا او اوقات كذا فاذا اديت فانت حر » و قبول « قبلت و شبه آن » ( از شرح لمعه ج 2 ص 169 - صيغ العقود ص 128 - كشاف 1242 ) در معنى منطقى ناصر خسرو گويد :\r\nكتابت از جملگى حيوان بمردم مخصوص است و حيوان بىنطق را با مردم هم اندر گفتار و هم اندر صنعتها شركت‌اند و اندر كتابت شركت نيست اما شركت حيوان ديگر با مردم اندر گفتار چنانست كه مر بيشتر حيوان را هر يكى را بانگى هست كه آن بانگ خاصه مر او راست و آن بانگ از او بمنزلهء نطق است از مردم و نيز بيشتر از حيوان سخن آنست كه بوقت شادى و ايمنى چنان آواز دهند كه بوقت ترس و درماندگى ندهند ( از زاد المسافرين ص 12 )\r\n\r\nكِتابِ إلهى\r\n- ( اصطلاح فلسفى ) عقول و نفوس مجرده از جهت آنكه عالم بمبادى خود و آنچه صادر از آنها است مىباشد مظاهر علم الهى و كتب الهىاند و مجموعه موجودات عالم را نيز كتاب الهى گويند كه مرقوم است در آن كليهء امور « او بالكتاب الالهى الذى هو مجموع الموجودات اذ هو كتاب الله الاعظم و كل جوهر من الجواهر حرف من الحروف و كل عرض من الاعراض نقطة و اعراب لذلك الحرف » ( مجموعه دوم مصنفات پاورقى ص 244 ) .\r\n\r\nكِتابِ الْواحِ سَماويَّه\r\n- رجوع بلوح شود .\r\n\r\nكِتابُ اللّه\r\n- ( اصطلاح فلسفى ) عالم وجود را گويند رجوع بكتاب الهى شود .\r\n\r\nكِتابِ أَعْظَم\r\n- ( اصطلاح فلسفى ) رجوع به كتاب الهى شود .\r\n\r\nكِتابِ تَفْصيلى\r\n- ( اصطلاح فلسفى ) مراد از كتاب تفصيلى مجموعه موجودات عالم خلق و امر است كه همهء آنها مراتب تفصيل عالم الهىاند و هر مرتبت ما فوق مرتبت اجمالى مادون و مرتبت مادون تفصيل ما فوق است و باصطلاح عرفاء مرتبت اسماء و صفات و افعال حق تعالى ميباشند كه هر يك بر حسب مراتب وجودى خود مرحلهء تفصيل ذات حق‌اند .\r\n« و كذلك جميع ما فى العالمين الامر و الخلق كتاب تفصيلى لما فى عالم الالهى\r\n\r\n","description":"","footnote":"","page_name":" 1566 ","page_number":182},
  {"content":"\r\n\r\nمن الاسماء و الصفات » .\r\n( اسفار ج 3 ص 105 و رجوع به ص 103 شود ) .\r\n\r\nكِتابِ تَكْوينى\r\n- ( اصطلاح ذوقى ) كتاب تكوينى در مقابل كتاب تدوينى است و مراد از كتاب تكوين عالم وجود است كه بقلم قدرت الهى كليهء صور موجوده در عوالم وجود يافته است به وجود علمى كه موطن آن عالم قضاء است و وجود عينى كه موطن آنها عالم قدر است بعبارت ديگر كتاب تكوين عبارت از صحيفه عالم كون و وجود است كه كليهء صور موجوده در آن از رشحات قلم الهى است ( از اسفار ج 3 ص 110 ) .\r\n\r\nكِتابِ جامِع\r\n- ( اصطلاح عرفانى ) مراد از كتاب جامع نفس انسان است از آن جهت كه جامع جميع مراتب كمالات مادون خود مىباشد و جهان كوچكى است كه مشابه و مظهر عالم بزرگ مىباشد « و الانسان الكامل كتاب جامع لهذه الكتب المذكورة لانه نسخة العالم فمن حيث روحه و عقله كتاب عقلى و من حيث قلبه و هو نفسه الناطقة كتاب اللوح المحفوظ و من حيث نفسه الحيوانية اعنى القوة الخيالية كتاب المحو و الاثبات . . . و اعلم ان النفس الانسانية اذا كملت و بلغت غايتها فى الاستكمال و تجردت بعد ترقياتها و تحولاتها و تبدلاتها و تبدل نشئاتها الى ان يتصل بالعالم العلوى صارت كتابا الهيا » ( اسفار ج 3 ص 63 ) .\r\nپارهء تركيبات ديگر در معنى عرفانى و ذوقى\r\n: \r\nكِتابِ شَيْطانى\r\n- ( اصطلاح عرفانى ) مراد نفس انسان است كه در درجات پست و مرحله توغل در شهوات حيوانى و سقوط در دركات اسفل دوزخ بوده كه كتاب الفجار نيز ناميده شده است .\r\n( اسفار ج 3 ص 63 ) .\r\n\r\nكِتابُ العِلْوى\r\n- ( اصطلاح عرفانى ) مراد نفس انسان در درجات و كمالات اعلى مىباشد كه كتاب الابرار هم ناميده‌اند ( از اسفار ج 3 ص 63 ) .\r\n\r\nكِتابُ اللَّوح\r\n- ( اصطلاح عرفانى ) مراد از كتاب لوح ، انسان از جهت روح و قلب و نفس ناطقه است .\r\n( از اسفار ج 3 ص 63 ) .\r\n\r\nكِتابِ مُبين\r\n- ( اصطلاح عرفانى ) مراد از كتاب مبين لوح محفوظ است و قرآن را هم كتاب مبين گويند و جهان وجود را نيز كتاب مبين گويند . رجوع به كتاب شود .\r\n\r\nكِتابِ حُكْمى\r\n- ( اصطلاح فقهى ) و نزد فقها عبارت از كتاب قاضى است بقاضى ديگر كه در او منعكس شود شهادت شهود بر غايب يا دفترچه‌ايست كه شهادت عليه غائبين را در آن قاضى بنگارد و براى قاضى ديگر فرستد .\r\n( از كشاف ج 2 ص 1241 )\r\n\r\nكِتابى\r\n- ( اصطلاح فقهى ) كفار صاحب كتاب را گويند مانند يهود ، نصارى و مجوس ( از كشاف ص 1242 - شرح لمعه ج 1 ص 187 )\r\n\r\nكِتابُ المَحْوِ وَ الإِثْبات\r\n- ( اصطلاح عرفانى ) نفس حيوانى و قواى خيالى را كتاب\r\n\r\n","description":"","footnote":"","page_name":" 1567 ","page_number":183},
  {"content":"\r\n\r\nمحو و اثبات ناميده‌اند و نفوس عاليه كه مرتبت وجود صور موجودات و مرحلهء محو و اثبات و وجود علمى اشياء است كتاب محو و اثبات ناميده‌اند و گاه با قيد كلمهء عينى به كار برده مىشود « كتاب المحو و الاثبات العينى » و در اين صورت مراد جهان و عالم خارج بطور مطلق است و بالجمله محو و اثبات علمى عبارت از مرتبت وجود صور موجودات در نفوس كليه عاليه است و كتاب محو و اثبات عينى موجودات كونيهء فاسده ميباشند ( اسفار ج 3 ص 110 )\r\n\r\nكِتابُ النَّفْس الإِنْسانيَّة\r\n- ( اصطلاح عرفانى ) مراد از كتاب نفس انسانية - نفس انسان است از جهت آنكه عالم صغيريست كه منطوى است در او جهان بزرگ و نسخه‌ايست از جهان وجود « كتاب النفس الانسانية فانه نسخة مختصرة مطابقة لكتاب العالم الكبير الذى كتبه ايدى الرحمن الذى كتب على نفسه الرحمة و كتب فى قلوبكم الايمان فعليك ان تدبير فى كتاب النفس . » ( اسفار ج 3 ص 84 ) .\r\n\r\nكُتُبِ إِلهى\r\n- ( اصطلاح عرفانى ) عقول و نفوس مجرده از جهت آنكه عالم بمبادى خود و آنچه صادر از آنهاست مىباشد مظاهر علم الهى و كتب الهىاند و عرش مظهر رحمن و مستواى اوست و كرسى مظهر رحيم و فلك هفتم مظهر رزاق است و فلك ششم مظهر عليم است و فلك پنجم مظهر قهارست و فلك چهارم مظهر نور و محيى است و فلك سوم مظهر مصور است و فلك دوم مظهر بارى است و فلك اول مظهر خالق است .\r\n\r\nكَتْمِ بُطون وَ خَفاء\r\n- ( اصطلاح عرفانى ) و مراد مرتبت غيب الغيوب و صقع ذات احديت است ( اسفار ج 1 ص 47 ) .\r\n\r\nكِتْمانِ حَقّ\r\n- ( اصطلاح فقهى ) و يكى از گناهان كبيره كتمان شهادت به حق است و در قرآن مجيد است  إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَ . . . \r\n أُولئِكَ . . .   وَ يَلْعَنُهُمُ اللَّاعِنُونَ   وَ لا تَلْبِسُوا الْحَقَّ بِالْباطِلِ وَ تَكْتُمُوا الْحَقَّ وَ أَنْتُمْ تَعْلَمُونَ  ( از سراج الوهاج ص 95 ) .\r\n\r\nكِثافَت\r\n- ( اصطلاح فلسفى ) كثافت مقابل رقت و از كيفيات محسوسهء ملموسه است « اللطافة قد تطلق على رقة القوام كما فى الماء و الهواء و على سهولة قبول الانقسام الى اجزاء صغيرة جدا » .\r\n( اسفار ج 2 ص 25 ) . و رجوع بلطافت شود .\r\n\r\nكَثْرَت\r\n- ( اصطلاح فلسفى و عرفانى ) كلمهء كثرت در مقابل وحدت است و تعريف آن را نيز بمقابليت با وحدت كرده‌اند و بعبارت ديگر تعريف كثرت بطور استقلال و تعريف به حد ، امكان ندارد و تعاريف مشهورى كه براى آن شده است بمقابلت با وحدت است . كثرت از امور اضافى است مانند قلت « و كل كثير قليل بالاضافة الى ما هو اكثر منها و كثيرة بالاضافة الى ما هو اقل منها . » ( تفسير ص 551 ، 339 - تهافت التهافت ص 26 ، 251 - شرح منظومه ص 168 ) .\r\n\r\n","description":"","footnote":"","page_name":" 1568 ","page_number":184},
  {"content":"\r\n\r\nنزد عارفان چون در مراتب مظاهر امكانيه ذات حق تجلى كند به جهت اظهار اسماء و صفات به لباس كثرت ملبس مىشود .\r\nشاعر گويد :\r\n اى روى در كشيده ببازار آمده * خلقى بدين طلسم گرفتار آمده \r\n\r\nكَثْرَت در وَحْدَت\r\n- فلاسفهء متأله گويند :\r\nوجود در عين وحدت جامع و واجد جميع مراتب و كمالات و كثرات است و اولين كثرتى كه در عالم وجود تحقق يافت مرتبهء صفات و اسماء است .\r\nوجودات و موجودات در عين كثرت مندك و فانى در وحدت‌اند و ظل و رشح وجود بسيط واحد بوحدت حقيقى ميباشند و وجود اندر كمال خويش سارى است و تعينها امور اعتبارى است .\r\n( اسفار ج 3 ص 29 - شرح منظومه ص 168 ) .\r\n\r\nكَثيرُ السَّفَر\r\n- ( اصطلاح فقهى ) و به كسى كثير السفر گويند كه سه سفر متوالى مسافرت كرده باشد و بين هر دو سفر ده روز در شهر خود يا شهرى ديگر نمانده باشد مكاريان ملاحان سياحان - و چنين كسى بايد روزه خود را بگيرد و نماز را تمام بخواند نه قصر ( از شرح لمعه ج 1 ص 96 )\r\n\r\nكَدْخُدا\r\n- ( اصطلاح ذوقى ، فلسفى ) از عقل فعال تعبير بكدخداء روى زمين كرده‌اند :\r\n( رسائل ص 243 )\r\n\r\nكُدورات\r\n- ( اصطلاح عرفانى ) مراد تعلقات دنيوى است .\r\n دلدادهء لب تو هر جا كه دلستانى * گر از دهان تنگت بوسى به من فروشى\r\nجانهاى تنك بسته برهم نهيم جانى \r\n\r\nكَذا\r\n- ( اصطلاح ادبى ) كلمهء كذا در قواعد زبان عرب بر سه وجه آمده است يكى آنكه ( ك ) تشبيه و « ذا » اشاره است مانند « رأيت زيدا فاضلا و رأيت امرا كذا » دوم آنكه كلمهء واحده باشد كنايه آرند از غير عدد مانند « كذا و كذا » و فعلت كذا و كذا » سوم آنكه كنايت از عدد باشد مانند « عندى كذا درهم » و در اين صورت مانند كاين باشد در چهار امر و احتياج به تميز منصوب دارد مانند « عندى كذا و كذا درهما » ( از مغنى ص 97 )\r\n\r\nكِذْب\r\n- ( اصطلاح اخلاقى ) يكى از صفات ذميمه است بويژه كه كذب بر خدا و رسول خدا باشد كه در حد كفر است .\r\n\r\nكُرّ\r\n- ( اصطلاح فقهى ) بضم كاف مقدار يك كر آب 120 رطل ( بكسر راء ) عراقى است و از لحاظ مساحت 42 وجب است .\r\n( از شرح لمعه ج 1 ص 11 )\r\n\r\nكُرات\r\n- ( اصطلاح هيوى ) منظور افلاك و عناصر و مدار سيارات است رجوع بافلاك شود .\r\n\r\nكُراتِ سَماويَّه\r\n- ( اصطلاح فلسفى ) مراد افلاك‌اند .\r\n( شفا ج 2 ص 702 ) .\r\n\r\nكَرامَت\r\n- كرامت عبارت از ظهور امر خارق عادت از طرف شخصى است كه دعوى نبوت نكند مانند كرامت اولياء صوفيه كه خدا هر چه خواستند بدانها تمام بداد انصارى گويد : بزرگ تهنيتى و تمام\r\n\r\n","description":"","footnote":"","page_name":" 1569 ","page_number":185},
  {"content":"\r\n\r\nتشريفى و عظيم كرامتى كه الله تعالى با مؤمنان فرزند آدم كرد كه در به دو كار و مفتتح وجود ، روز ميثاق ايشان را در قبضهء صفت جاى داد و ايشان را بنعت لطف محل خطاب خود گردانيد و با ايشان عهد و پيمان دوستى بست ، باز چون در دنيا آمدند ايشان را صورت نيكو و شكل زيبا و خلقت تمام داو و به . . .\r\nو بدانش و عقل و نطق و فهم و فرهنگ بياراست ، ظاهر بتوفيق مجاهدت و باطن به تحقيق مشاهدت و معرفت از ايشان دريغ نداشت ، در رحمت و كرامت خود بر ايشان گشاد و ايشان را بر بساط مناجات بداشت ، تا هر گه كه خواهند او را خوانند و از وى خواهند و با وى راز گويند ، و گفته‌اند « من اظهر كراماته فهو مدع و من ظهرت عليه الكرامات فهو ولى » ( و از طبقات ص 418 )\r\n\r\nكِرامُ الكاتِبين\r\n- دو فرشته‌اند ، موكل انسانند .\r\n\r\nكَرّاميَّه\r\n- ( كلامى ) از فرق صفاتيه اين گروه پيرو ابو عبد الله محمد بن الكرام مىباشند و آنها را بدان روى صفاتيه نامند كه در باب صفات حق اعتقاد آنان موافق با اعتقاد صفاتيه است اينان معتقد به تجسم و تشبيه‌اند و خود مشعب به دوازده فرقه‌اند ( از ملل و نحل شهرستانى ص 49 ) .\r\n\r\nكَراهَت\r\n- اين اصطلاح فقهى است و يكى از احكام خمسهء تكليفى است و بودن فعل است به نحوى كه ترك آن اولى باشد با عدم منع از فعل . ( از كشاف ص 1128 )\r\n\r\nكُرسىّ\r\n- ( اصطلاح كلامى ، فلسفى ) از فلك كواكب در زبان اهل شرع اطلاق كرسى شده است و مراد از عرش چنان كه در كلمهء عرش بيان شد فلك الافلاك است .\r\nو اطلاق ديگرى نيز دارد چنان كه صدر الدين گويد : « و لعل المراد من الكرسى لو ورد فى لسان الشريعة هو الفلك الاقصى الجسمانى و من عرش الرحمن هو ما يحاذيه فى عالم المثال و هو الفلك الكلى المثالى » ( اسفار ج 3 ص 65 ، رجوع به زاد المسافرين ص 131 شود ) .\r\nنزد عارفان موضع امر و نهى الهى است\r\n\r\nكُرسىُّ الجَوْزاء\r\n- ( اصطلاح نجومى ) عبارت از سه كوكب بود واقع در صورت ارنب .\r\n\r\nكِرِشْمه\r\n- ( اصطلاح عرفانى ) تجلى جلالى را كرشمه گويند كه فرمود  « وَ ما أَمْرُنا إِلَّا واحِدَةٌ كَلَمْحٍ بِالْبَصَرِ »  عراقى گويد :\r\n يك كرشمه كرده با خود جنبش عشق قديم * در دو عالم اين همه شور و فغان انداخته\r\nيك نظر كرده خروش از عالمى برخاسته * يك سخن گفته . غريوى در جهان انداخته \r\nخاقانى :\r\n گر چه بدست كرشمهء تو اسيرم * از سر كوى تو پاى باز نگيرم\r\nزخم سنان ترا سپر كنم از دل * تا تو بدانى كه با تو راست چو تيرم \r\nعطار گويد :\r\n اى يك كرشمهء تو غارتگر جهانى * دشنام تو خريده ارزان خران بجانى \r\n\r\n","description":"","footnote":"","page_name":" 1570 ","page_number":186},
  {"content":"\r\n\r\n آشفتهء رخ تو هر جا كه ماهرويى * دلدادهء لب تو هر جا كه دلستانى \r\n\r\nكُرَه\r\n- ( اصطلاح فلسفى ) كره به جسمى گويند كه او را سطح واحدى احاطه و نسبت مركز آن بسطح از اطراف و جوانب يكسان باشد و يا خطوطى كه از مركز بسطح آن وصل شوند همه موازى و از لحاظ اندازه يكسان باشند .\r\nهر يك از افلاك سماوى كروى الشكل‌اند و از اين جهت آنها را كرات سماوى گويند وحىاند « كل كرة من الكرات السماوية فهي حية من قبل انها ذوات اجسام محدودة المقدار و الشكل و انها متحركة بذاتها من جهات محدوده » ( تهافت التهافت ص 47 )\r\n\r\nكُرهء أثير\r\n- ( اصطلاح فلسفى ) رجوع باجسام اثيرى و اثيريات و ( زاد المسافرين ص 83 ) شود .\r\n\r\nكُرهء بُخارى\r\n- ( اصطلاح فلسفى ) مراد كرهء هواست كه مخلوط با بخره است .\r\n( از كشاف ص 1279 ) .\r\n\r\nكُرَةُ الثَّوابت\r\n- ( اصطلاح فلسفى ) مراد فلك ثوابت و فلك دوم « از طرف بالا » است ( از مجموعه دوم مصنفات ص 139 ) .\r\n\r\nكُرَةُ الكُليَّة\r\n- ( اصطلاح فلسفى ) مراد فلك الافلاك است رجوع بافلاك و فلك و ( مجموعه دوم مصنفات شيخ اشراق ص 160 ) شود .\r\n\r\nكُرهء نَسيم\r\n- مراد قسمتى از كرهء ارض است و قسمت بالائين او را كرهء زمهرير گويند ( مصنفات ج 1 رساله 5 ص 27 )\r\n. \r\nكَرَم\r\n- ( اصطلاح اخلاقى ) و آن بود كه بر نفس سهل نمايد انفاق مال بسيار در امورى كه نفع آن عام باشد و قدرش بزرگ بود بر وجهى كه مصلحت اقتضا كند .\r\n( از اخلاق ناصرى ص 78 ) .\r\n\r\nكَسْب\r\n- ( اصطلاح منطقى ) كسب عبارت از فعلى است كه موجب جلب منافع و يا دفع مضار است و از اين جهت فعل خدا موصوف بكسب نشود و بعبارت ديگر كسب عبارت از مباشرت اسباب است بالاختيار و بدين معنى است كه گويند :\r\n« الكسب صرف العبد قدرته » ( از دستور ج 3 ص 122 ) .\r\n\r\nكَسْبى\r\n- ( اصطلاح منطقى ) كسبى مقابل بديهى است . رجوع شود به تصور و تصديق\r\n\r\nكَسر و انْكِسار\r\n- ( اصطلاح فلسفى ) يعنى فعل و انفعال رجوع شود به كلمهء فعل و ان يفعل و ان ينفعل و ( ش ص 178 ) .\r\n\r\nكَسرِ أَصْنام\r\n- ( عرفانى ) بت شكستن و بت‌شكنى . نزد اهل ذوق شكستن بت نفس است كه براى نخستين بار حضرت خليل الرحمن بت‌ها را بشكست و اين بدان معنى است كه همهء بت‌هاى جمعى و فردى را بايد از بين برد بت نفس و كبر و غرور و خودخواهى را . بت نفس اماره را كه آدمى را به هلاكت اندازد بت حب جاه و مقام را كه فرمودند حب الدنيا رأس كل خطيئة و اين همان كارى بود كه حضرت على عليه السلام بدستور پيامبر اسلام انجام دادند كه بتهاى -\r\n\r\n","description":"","footnote":"","page_name":" 1571 ","page_number":187},
  {"content":"\r\n\r\nصورى را كه سمبل و نمايندهء بت‌هاى آدمىزاد بود نوع ابو سفيانها خرد كردند و آن را يعنى شكستن بت نفس را جهاد اكبر نام كردند .\r\n\r\nكُسُوف\r\n- ( اصطلاح هيئت ، فلسفى ) كسوف يعنى ماه گرفتن و آن بواسطهء حائل شدن زمين ميان خورشيد و ماه حادث مىشود و يا حايل شدن ماه بين آفتاب و ناظر است ( دستور ج 3 ص 124 - شفا ج 1 ص 27 ) .\r\nبالاخره ابو ريحان مىگويد :\r\nزمين جسمى بود تيره و تاريك كه ديد چشم در آن نفوذ نكند و از آن نگذرد و روشنائى آفتاب هميشه بر روى آن از يك سو افتد ناچار سوى ديگر آن كه برابر سوى آفتاب است سايه بود چنان كه اگر جسمى تاريك و كثيف را جلوى چراغ گيرند و زمين كره است پس سايهء آن گرد است و بر منطقة البروج بمقابله و برابر آفتاب افتاده است و چون قمر را در هنگام استقبال از منطقة البروج عرض نبود نه سوى شمال و نه سوى جنوب عبور آن بناچار بر دايرهء سايهء زمين بود و ميان آن و آفتاب زمين اندر آيد و آن روشنائى را ببرد كه از آفتاب به دو رسد پس قمر برنگ خود بماند بدون روشنائى و آن كسوف قمر بود و اگر در هنگام استقبال قمر را عرضى بود اگر كوچك بود كسوف به اندازه آن بود و اگر بزرگ بود كسوف نبود .\r\nپس عرض به اندازه دورى آن بود از دو عقدهء رأس و ذنب و چون يكى از آن دو به محل استقبال باشد و يا به او نزديك بود البته به مقدارى كه كمتر از دوازده درجه بود در اين صورت يا ماه را هيچ عرض نبود يا اگر بود اندك بود .\r\nپس كسوف هنگامى بود كه رأس يا ذنب نزديك آفتاب بود . كسوف كلى و يا جزئى و كسوف از ناحيه مشرق شروع شود ابتداء شروع كسوف را به دو الكسوف و هنگام پيدا شدن رخنه در نور قمر را وسط الكسوف گويند . و كسوف آفتاب را ( البته معروف اين است كه دربارهء قمر انخساف و دربارهء خورشيد انكساف گويند ) علت اين بود كه ماه در آخرهاى ماه باريك بود يعنى بامدادان باريك نموده شود و بدنبال آفتاب رود و همين طور موقعى آيد كه آفتاب غروب كند و آن بباريكى نموده شود تا محاق حاصل شود و بالاخره در ابتداى ماه نيز بعد از غروب آفتاب باريك نموده شود و فورا غروب كند و بدنبال خورشيد رود و بسوى شرق شود و تا از مغرب آفتاب بمشرق رود ناچار بر وى بگذرد . در اين گذشتن گاه بود كه بر آن نهاده بود كه ميان آفتاب و ميان چشم ما بود و بالاخره درست مقابل و روبروى آفتاب قرار گيرد و پارهء از خورشيد را از ما بپوشاند و يا همهء آن را و اين كسوف آفتاب بود و البته در شهرها مختلف بود كه اختلاف منظر بود .\r\n( از التفهيم ص 214 - 215 )\r\n\r\nكشتهء تيغ جلال\r\n- ( اصطلاح عرفانى ) و قاتلوا فى سبيل اللّه ، به زبان عارفان و طريق جوانمردان ، اين قتل و قتال را\r\n\r\n","description":"","footnote":"","page_name":" 1572 ","page_number":188},
  {"content":"\r\n\r\nمنزلى ديگر است ، ره روان را و حالتى ديگر است محبان را ، اما تا با شمشير مجاهدت در راه شريعت كشته نشوى و به آتش محبت سوخته نگردى مسلم نيست كه در اين باب شروع كنى و نگر تا اعتقاد نكنى كه آتش همين چراغست ، كه تو دانى و بس ، كه كشتگان حق ديگرانند و كشته‌شدگان خلق دگران ، و سوختن به آتش عقوبت ديگر است ، و سوختن به آتش محبت ديگر ، پير بزرگوار گفت من چه دانستم كه اين دود آتش داغ است ، من پنداشتم كه هر كجا آتشى است چراغ است ، من چه دانستم كه در دوستى ، كشته را گناهست و قاضى خصم را پناهست ، من چه دانستم كه حيرت بوصال تو طريق است ، و ترا او بيش جويد كه در تو غريق است .\r\nشبلى روزى بصحرا شد ، چهل كس را ديد از والهان و عاشقان در اين حديث ايشان را فرو گرفته بود ، كه در صحرا همه افتاده هر يكى خشتى در زير سر نهاده و جان به چنبر گردن رسيده گفت : الهى از ايشان چه ميخواهى ؟ باز درد ، بر دلشان نهادى ، آتش عشق در خرمنشان زدى ، بعاقبت ، ايشان را به تيغ غيرت بكشى .\r\nخطاب آمد كه ايشان را بكشم ، چون كشته باشم ، ديت شان هم بدهم .\r\nشبلى گفت : ديت ايشان چه باشد ؟\r\nخطاب آمد كه : هر كه كشتهء تيغ جلال ما باشد ، ديت او ديدار جمال ما باشد .\r\n با لشكر عشق تو مرا پيكار است * تا كشته شوم كه كشته را مقدار است\r\nگر كشتهء دست را ديت دينار است * مر كشتهء عشق را ديت ديدار است \r\n\r\nكَشْف\r\n- ( اصطلاح عرفانى ) كشف عبارت از ظهور مستور است در قلب .\r\nو براى كشف مراتبى است بر حسب ارتفاع تمام حجب يا بعضى از آنها دون بعضى .\r\nقيصرى گويد كشف در لغت بمعنى رفع حجاب است و در اصطلاح عرفا بمعنى اطلاع بر ما وراء حجاب است از معانى غيبى و امور خفيه و آن يا معنوى است و يا صورى و مراد از صورى امورى است كه در عالم مثال است از راه حواس پنجگانه و آن هم يا بطريق مشاهده است مانند ديدن و مكاشف صور ارواح و انوار روحانيه را و يا بطريق سماع است مانند شنيدن حضرت رسول .\r\nدر كشاف است كه كشف بمعنى مكاشفه است و مكاشفه رفع حجاب است كه ميان روح جسمانى است كه ادراك بحواس ظاهر نتوان كرد و گاه مكاشفه اطلاق بر مشاهده شود ( از مصباح الهدايه ص 39 - دستور العلماء ج 3 ص 124 - كشاف ص 1252 ) .\r\n\r\nكَشْفِ خَواطِر\r\n- ( اصطلاح عرفانى ) كشف خواطر آنست كه آنچه بر خاطر او و سر او افتد جستجو كند و آنچه حق است بگيرد و آنچه باطل است طرد كند زيرا ممكن است آنچه بر سر گذرد الهام نباشد بلكه وسواس شيطانى بود ( از شرح قيصرى ص 34 - مصباح - الانس ص 39 ) .\r\n\r\nكَشْفِ عَيانى\r\n- ( اصطلاح عرفانى )\r\n\r\n","description":"","footnote":"","page_name":" 1573 ","page_number":189},
  {"content":"\r\n\r\nاز تفكر و رفتن و سير و سلوك كه سالكان عارف موحد ميگويند سير كشفى عيانى ميخواهد نه استدلالى كه ترتيب مقدمات معلومه باشد .\r\n\r\nكَشْفِ مُجَرَّد\r\n- ( اصطلاح عرفانى ) كشف مجرد آنست كه آنچه را ديده باشد بعينه واقع شود كه بديدهء روح بدون تصرف خيال ديده و آنچه ديده در عالم شهادت واقع شود .\r\nو كشف مجرد خوانند كه قوت متخيله در آن هيچ تصرف ننمايد و آن را لباس خيالى نپوشاند .\r\n( از مصباح الهدايه ص 172 ) .\r\n\r\nكَشْفِ مُخَيَّل\r\n- ( اصطلاح عرفانى ) كشف مخيل آنست كه انسان در خواب يا در واقعه بعضى از مغيبات را دريابد و نفس با وى در آن مشاركت نمايد و به قوت متخيله آن را از خزانهء خيال كسوت صورتى مناسب از محسوسات در پوشانده اين را كشف مخيل خوانند و هر حقيقت كه بر او كشف گردد آن را در كسوت خيالى مناسب مشاهده كند .\r\n( مصباح الهدايه ص 173 ) .\r\n\r\nكَشْفِ مَعْنَوى\r\n- ( اصطلاح عرفانى ) كشف معنوى عبارت از كشفى است كه مجرد از حقايق باشد و عبارت از ظهور معانى غيبى و حقايق عينى است ( از شرح قيصرى ص 24 ) .\r\n\r\nكَشْفِ نَظَرى\r\n- ( اصطلاح عرفانى ) سالك چون بجذبهء ارادت از طبيعت سفلى قدم بعليين گذارد و باطن خود را بواسطهء رياضت صاف گرداند و هرآينه ديدهء او گشاد گردد و به قدر رفع حجاب و صفاى عقل معانى معقوله زياد شود و اين راه كشف نظرى است و بايد كه سالك از اين بگذرد و پيش رود و در طريق حكما و فلاسفه نماند و كار زيادت كند ، تا بنور دل پيوندد كه آن را كشف نورى گويند و باز سالك قدم جلوتر نهد تا مكاشفات سرى پديد آيد كه آن را كشف الهى گويند از آنجا نيز بگذرد تا مكاشفهء روحانى پديد آيد كه آن را كشف روحانى گويند .\r\n\r\nكَشْفِ نُورى\r\n- ( اصطلاح عرفانى ) رجوع شود به كشف نظرى .\r\n\r\nكَظْمِ غَيْظ\r\n- ( اخلاقى ، عرفانى ) فرونشاندن خشم يكى از اصول اخلاقى اسلامى و از آداب سير و سلوك است . مأخوذ از قرآن مجيد است كه فرمودند و الكاظمين الغيظ و العافين عن الناس .\r\nمولانا گويد :\r\n كظم غيظ است اى پسر خط امان * خشم حق يادآور و دركش عنان\r\nكظم غيظ اين است آن را قى مكن * تا بيابى در جزا شيرين سخن \r\n\r\nكَعْبَه\r\n- ( اصطلاح عرفانى و فقهى ) كعبه عبارت از توجه دل است بسوى خداوند و مقام وصل را نيز گويند و توجه دل است بمحبوب و معشوق و مطلوب كه در آن مقام عاشق بايد محرم شود تا بوصال معشوق نائل شود .\r\nشاعر گويد :\r\n احرام عاشقان به از احرام حاجيان * كان ره بسوى كعبه برد وين بسوى دوست\r\nهر كه بپاى رود كعبه را زيارت كند ، هر * \r\n\r\n","description":"","footnote":"","page_name":" 1574 ","page_number":190},
  {"content":"\r\n\r\n كه بدل رود كعبه به زيارت وى شود . \r\nعراقى گويد :\r\n لبيك عاشقان به از احرام حاجيان * كاين است سوى كعبه و آنست سوى دوست \r\nحافظ گويد :\r\n آنكه جز كعبه مقامش نبد از ياد لبت * بر در ميكده ديدم كه مقيم افتاد است\r\nآن كعبهء ظاهر قبلهء معاملت وين كعبهء * باطن قبلهء مشاهدت ، آن موجب مكاشف ،\r\nوين مقتضى معاودت ، آن درگاه عزت و عظمت * وين پيشگاه لطف و مباسطت\r\nگر نباشد قبلهء عالم مرا * قبلهء من كوى معشوقست و بس \r\n( از عده ج 1 ص 539 ) و كروبيان گرد كعبهء جبروت طواف كنند .\r\nكعبه پناهگاه راندگان جانباز است و سرگشته‌گان وادى حيرت .\r\nعراقى گويد :\r\n بكدام مذهبست اين ؟ بكدام ملتست اين * كه كشند عاشقى را كه تو عاشقم چرائى\r\nبطواف كعبه رفتم بحرم رهم نداند * كه برون در چه كردى كه درون خانه آيى \r\nو فرمودند :  « قَدْ نَرى تَقَلُّبَ وَجْهِكَ فِي السَّماءِ »  گفته‌اند : قبله سه است ، قبلهء عام و قبلهء خاص و قبله خاص الخاص .\r\nقبلهء عام كعبه است در ميان جهان و قبلهء خاص عرش است بر آسمان مستوى بر آن خداى جهان و قبلهء خاص الخاص دل مريدان و جان عارفان است .\r\n« فهم ينظرون بنور قلوبهم الى ربهم » بنور دل خويش مينگرند به خداوند خويش .\r\n گفتم كجات جويم اى ماه دلستان * گفتا قرارگاه منست جان دوستان \r\n( از عده ج 1 ص 5 - 4 ) .\r\n كعبه كجا روم چه كنم راه باديه * كعبه است كوى دلبر و قبله است روى دوست \r\nشيخ نجم الدين گويد :\r\n در كعبه گرز دوست نباشد نشانهء * حاجى كى التفات نمايد بخانهء \r\nحافظ گويد :\r\n يا رب اين كعبهء مقصود تماشاگه كيست * كه مغيلان طريقش گل و نسرين منست\r\nديدن روى ترا ديدهء جان بين بايد * اين كجا مرتبه چشم جهان بين منست \r\nعطار گويد :\r\n از كعبهء جانان چو نديديم نشانى * از كعبهء ظاهر ره خمار گرفتيم \r\nمولانا گويد :\r\n بايزيد او را چو از اقطاب يافت * مكرمت بنمود در خدمت شتافت\r\nپيش او بنشست و مىپرسيد حال * يافتش درويش و هم صاحب عيال\r\nگفت عزم تو كجا اى بايزيد * رخت غربت را كجا خواهى كشيد\r\nگفت قصد كعبه دارم از وله * گفت با خود هين چه دارى زاد ره\r\nگفت دارم از درم نقره دويست * نك يه ( يك ) بسته سخت بر گوشه دريست\r\nگفت طوفى كن بگردم هفت بار * وين نكوتر از طواف حج شمار\r\nو آن درمها پيش من نه اى جواد * دان كه حج كردى و حاصل شد مراد \r\n\r\n","description":"","footnote":"","page_name":" 1575 ","page_number":191},
  {"content":"\r\n\r\n كعبه هر چندى كه خانهء بر اوست * خلقت من نيز خانهء سر اوست\r\nتا بكرد آن خانه را در وى نرفت * و اندرين خانه بجز آن مىنرفت\r\nچون مرا ديدى خدا را ديدهء * گرد كعبهء صدق بر گرديدهء\r\nخدمت من طاعت و حمد خداست * تا نه پندارى كه حق از من جداست\r\nچشم نيكو باز كن در من نگر * تا به بينى نور حق اندر بشر\r\nكعبه را يك بار بيتى گفت يار * گفت يا عبدى مرا هفتاد بار\r\nبايزيد آن كعبه را دريافتى * صد بهاء و عز و صد فر يافتى\r\nبايزيد آن نكته‌ها را هوش داشت * همچو زرين حلقه‌اش در گوش داشت\r\nكعبهء جبريل جانها سدرهء * كعبهء عبد البطون شد سفرهء\r\nقبلهء عارف بود نور وصال * قبلهء عقل مفلسف شد خيال\r\nقبلهء زاهد بود يزدان بر * قبلهء طامع بود هميان زر\r\nقبلهء مردان حق اعمال نيك * قبلهء نااهل جاهل مرده ريگ\r\nقبلهء عاشق حق آمد اى پسر * قبلهء باطل بليس است اى پدر\r\nقبلهء فرعون دنيا سر بسر * قبلهء خر بنده چبود كون خر \r\n\r\nكَعبيَّه\r\n- ( اصطلاح كلامى ) فرقه از فرق اسلامىاند كه پيرو ابو القاسم عبد اللّه بن احمد بن محمود بلخى معروف به كعبىاند گويند صفت سميع و بصير بودن خدا به اين است كه او عليم است به مبصرات و مسموعات .\r\n( از مختصر الفرق ص 120 )\r\n\r\nكَفّ\r\n- باصطلاح عروضيان اسقاط ركن هفتم باشد از جزوى كه ركن آخر آن سبب خفيف بود ( از المعجم ص 43 - درهء ص 21 )\r\n\r\nكَفاءَة\r\n- ( اصطلاح فقهى ) و مراد هم كفو بودن زن و شوى است و آن مساوى بودن در شش امر است نسب - اسلام - حرفه - حريت - ديانت - يسار زوج از نفقهء به حال زن ( از الفقه . . ج 4 ص 54 - شرح لمعه ج 2 ص 78 ) در كليات حقوقى آمده است :\r\nهم شأن بودن زن با مرد و كفو يكديگر بودن شرعا عبارت است از مساوات در دين و عرفا عبارت است از مساوات در حسب و نسب و ثروت و شرف و امثال اينها و اينكه در بعض اخبار از ازدواج با شارب الخمر و قمار باز منع شده ناظر برعايت اين معنى است .\r\n( كليات حقوق ص 287 )\r\n\r\nكَفّارات\r\n- ( اصطلاح فقهى ) كفاره از كفر است و آن پوشش است كه گناه امرى را با آن پوشند و آن صدقه خاص باشد كه در موارد مختلف بايد داد و تقسيم شود بكفارهء ظهار قتل خطا كه به ترتيب آزاد كردن برده و يا دو ماه روزه و يا اطعام شصت مسكين است و كفارهء افطار روزه ماه رمضان يا روزه قضاء رمضان بعد از زوال و كفاره ارتكاب يكى از محرمات احرام حج و كفاره يمين كه\r\n\r\n","description":"","footnote":"","page_name":" 1576 ","page_number":192},
  {"content":"\r\n\r\nاطعام ده مسكين يا كسوت آنها يا آزاد كردن برده است و بالجمله هر يك از اين اعمال را كفاره است ( رجوع شود به شرح لمعه ج 1 ص 194 - قواعد ص 4 - 92 - الفقه على . . .\r\nج معاملات ص 79 - شرح لمعه ج 1 ص 175 - كشاف ص 1252 ) .\r\nو هى تنقسم الى معينة كبعض كفارات الحج . . . و الى مرتبة و مخيرة و ما جمعت الوصفين فالمرتبة ثلث كفارات ، كفارة الظهار و قتل الخطاء و خصالهما المرتبة خصال الكفاره الافطار فى شهر رمضان ، العتق اولا فالشهران مع تعذر العتق فالستون اى اطعام الستين و الثالثة من المرتبة كفارة من افطر فى قضا ، شهر رمضان بعد الزوال و هى اطعام عشرة مساكين ثم صيام ثلاثة ايام مع العجز و المخيرة كفارة شهر رمضان و كفارة خلف النذر و العهد . . .\r\nو التى جمعت و صفين كفارة اليمين و هى اطعام عشرة مساكين او كسوتهم او تحرير رقبة مخيرا بين الثلث فان عجز فصيام ثلاثة ايام كفارة الجمع لقتل المؤمن عمدا ظلما و هى عتق و صيام شهرين متتابعين و اطعام ستين مسيكنا . . و كفارة الإيلاء ، كفارة اليمين . . .\r\n( از شرح لمعه ج 1 ص 196 ) الكفارة فى شهر رمضان و النذر المعين و العهد فى اصح الاقوال عتق رقبة و صيام شهرين متتابعين او اطعام ستين مسكينا و لو افطر على محرم مطلقا فثلث كفارات . . .\r\nدر معتقد الاماميه آمده است :\r\nهر كه صيدى را بكشد كه او را مثلى بود ، بعمد يا بنسيان ، و او آزاد باشد و كامل عقل ، محل باشد در حرم ، يا محرم در حل ، برو بود فداى آن ، به مثل آنچه كشته باشد از چهارپايان ، لقوله تعالى :  فَجَزاءٌ مِثْلُ ما قَتَلَ مِنَ النَّعَمِ يَحْكُمُ بِهِ ذَوا عَدْلٍ مِنْكُمْ  يعنى : برو بود جزاى مثل آنچه كشته باشد از چهارپايان .\r\nو اگر محرم باشد ، بر او فدا باشد ، و قيمت يا فداى مضاعف ، از براى آنكه دو چيز بر وى جمع شده است : احرام ، و آنكه كار حرام است .\r\nو كفارت بنده بر خواجه باشد ، اگر احرام بدستورى خواجه گرفته باشد ، و اگر نه روزه دارد .\r\nو كفارت كسى كه عاقل نباشد ، بر ولى بود ، زيرا كه وى را ولى در احرام آورده است .\r\nو تكرار قتل موجب تكرار كفارت است .\r\nو مثل اشتر مرغ ، اشترى بود ، بىخلاف - . و اگر نيابد ، قيمت وى بود . و اگر نيابد ، قيمت وى را بر گندم پراكنده كند : هر مسكينى را نيم صاع از گندم .\r\nو اگر نيابد ، هر نيم صاع را روزى روزه دارد .\r\nو در خردشتى و گاو دشتى مثل گاوى بود . و در آهو گوسفندى بود بىخلاف . و در خرگوش و روباه گوسفندى . و اگر نيابد ، حكمش همان است كه گفته شد .\r\nو هر كه فدا و قيمت نيابد ، از براى اشتر مرغ شصت روز روزه بدارد ، و از براى گاو سى روز ، و از براى آهو سه روز . و اگر قيمت كمتر ازين بود كه ياد\r\n\r\n","description":"","footnote":"","page_name":" 1577 ","page_number":193},
  {"content":"\r\n\r\nكرده شد ، مجزى بود . و اگر بيشتر ازين بود . لازم نباشد . اگر عاجز شود از آنكه همه روزه بدارد ، از هر دو روز سه روز بدارد .\r\nو در هر كبوترى از حرم گوسفندى بود ، و در هر بچهء كبوترى بره‌اى ، و در هر خايهء وى درمى ، و در هر كبوترى از كبوتران حل درمى بود ، و هر بچه‌اى از آن وى نيم درم ، و در خايهء وى ربع درم .\r\nو در خايهء اشتر مرغ كه بچه در وى جنبش آمده باشد بچه اشترى بود ، و اگر نه بعدد هر خايه‌اى ناقه‌اى را گشن دهند ، آنچه بزايد هدى بود ، و اگر اين ميسر نشود براى هر خايه‌اى گوسفندى بود ، و اگر نه سه روز روزه بدارد .\r\nو اگر تير بصيد اندازد و صيد غايب شود ، و حال وى نداند ، فداى وى بدهد .\r\nو اگر پس از آن وى را ببيند ، جايى شكسته ، برو بود قيمت وى ميان آنچه شكسته و درست باشد در يكى از دو سر .\r\nو آهو را ربع قيمتش بود ، و در هر دو نيمى از قيمتش ، و در يك چشمش نيم قيمتش ، و در هر دو قيمت تمام بود .\r\nو حكم دست و پايش همين بود .\r\nو در ملخ و زنبور يك كف گندم بود ، و در بسيارى گوسفندى .\r\nو در جو ، و موش دشتى ، و سوسمار ، بره‌اى بود از شير بيرون آمده .\r\nدر كشتن شير ، نه بر وجه دفع ، گوسفندى بود نر .\r\nو آنچه او را مثل نباشد ، چون گنجشك ، قيمت او بود .\r\nو حكم شريك در صيد ، حكم كسى بود كه تنها صيد كرده باشد . دليل برين آنست كه شريك قاتل است ، پس داخل بود در تحت قول خداى تعالى :  وَ مَنْ قَتَلَهُ مِنْكُمْ مُتَعَمِّداً  .\r\nو حكم دلالت‌كننده حكم قاتل است ، براى آنكه او منهى است از دلالت . و چون خلاف كرده باشد نهى را و دلالت كرده باشد ، و صيد را بدلالت وى كشته باشد ، برائت ذمت وى بيقين حاصل نشود ، مگر بكفاره .\r\nهر كه زن خود را بوسه دهد بمد بىشهوت ، بر وى گوسفندى بود . و اگر بشهوت بود ، اشترى . و همچنين بود ، اگر با وى وطى كند تا آنگه كه منى بيرون آيد .\r\nو اگر در غير زن خود نگاه كند ، و منى حاصل شود ، اگر توانگر باشد ، اشترى لازم باشد ، و اگر نه گاوى ، و اگر نتواند سه روز روزه دارد .\r\nو اگر بنسيان بود ، چيزى لازم نباشد ، لقوله ص :\r\n« رفع عن امتى الخطا و النسيان ، و ما استكرهوا عليه »\r\n. و مراد رفع احكام است ، و لازم بودن كفارت از احكام است ، بايد كه مرتفع شود .\r\nو اگر با زن وطى كند پيش از طواف متعه و سعيش ، اشترى لازم بود . و اگر در احرام حج باشد پيش از استادن به عرفات ، حج تباه شود بلا خلاف ، و آن را تمام بايد كرد .\r\nدليلش :  « وَ أَتِمُّوا الْحَجَّ وَ الْعُمْرَةَ لِلَّهِ »  ، يعنى :\r\nحج و عمره را تمام كنيد . و فرقى نكرد ميان حج فاسد و غير فاسد . و با اين بدنه واجب بود احتياطا لبراءة الذمة .\r\n\r\n","description":"","footnote":"","page_name":" 1578 ","page_number":194},
  {"content":"\r\n\r\nو از عبد الله عباس و عمر خطاب روايت كرده‌اند كه ايشان گفتند كه هر كه پيش از تحليل وطى كند ، حج خود باطل گرداند ، و برو ناقه‌اى بود . و كس ايشان را خلاف نكرد .\r\nو همچنين بود اگر بعد از عرفه و پيش از ايستادن كه بمشعر بود ، از براى آنكه ايستادن بمشعر واجب است ، و آن از تمامى حج است ، بمنزلت ايستادن است بعرفه كسى را كه ايستادن بعرفه در نيافته باشد .\r\nو روايت كرده‌اند كه رسول ص فرمود :\r\nو او بمزدلفه برد :\r\n« من وقف معنا هذا الموقف و صلى معنا هذه الصلاة و قد كان قبل ذالك وقف بعرفة ساعة من ليل او نهار فقد تم حجه »\r\n، يعنى : هر كه با ما درين موقف بايستاد ، و نماز كرد با ما اين نماز و او پيش ازين بعرفه ايستاده باشد ساعتى از روز يا شب ، حج او تمام شد .\r\nپس تمامى حج را رسول ص معلق گردانيده است بايستادن در آن دو موقف . . .\r\nاما آنچه روايت كرده‌اند : « من وقف بعرفة فقد تم حجه » ، يعنى هر كه بعرفه بايستاد ، حج او تمام شد ، و آنكه روايت آمده است : « الحج عرفة » ، خبر واحد است . و روا بود كه حمل كنند بر آنكه مراد آنست كه معظم حج عرفه است . و مراد به آنكه گفت : « فقد تم حجه » آنست كه « قارب التمام » ، يعنى :\r\nنزديك آن شد كه تمام گردد .\r\nو اگر بعد از وقوف بمشعر و پيش از تحليل وطى كند ، بدنه بود ، يعنى :\r\nاشترى واجب شود . و حج تباه نشود ، زيرا كه حكم بفساد او محتاج دليل است ، در شرع نيست آنچه دليل است بر آن .\r\nو اگر وطى در دبر باشد پيش از وقوف بموقفين ، حج فاسد شود يا نه ؟ درو خلاف است : كسى كه گفت كه فاسد شود ، دليلش طريقهء احتياط است ، و آنكه گفت فاسد نشود ، گفت از براى آنكه اصل صحت است و برائت ذمت از قضا .\r\nو تكرار وطى موجب تكرار كفارت باشد ، براى آنكه حرمت حج با آنكه فاسد شده است باقى است ، بدليل آنكه گذشتن در آن و با تمام رسانيدن واجب است ، كفارت تعلق به او گرفت .\r\nاگر وطى كند وطيى كه حج را فاسد گرداند ، ميان ايشان جدا گردانند در سال آينده ، چون به آن موضع رسند از يكديگر - شان جدا گردانند ، و با يكديگر جمع نشوند تا آنگه كه هدى بمحلش رسد . و جدائى ميان ايشان به آن باشد كه ديگرى در ميان ايشان باشد .\r\nدليلش آنست كه :\r\nروايت كرده‌اند از عمر خطاب و عبد اللّه عباس كه ايشان گفتند : « اذا وطى الرجل زوجته فقضيا من قابل و بلغا الموضع الذى وطئها فيه فرق بينهما » ، يعنى : چون مرد با زن خود وطى كند ، پس سال آينده حج را قضا كنند ، و به آن موضع كه وطى كرده باشند برسند ، ميان ايشان تفرقه كنند .\r\nهيچ كس گفتار ايشان رد نكرد .\r\nاگر گوشت صيد بخورد ، يا يكى از اجناس طيب ببويد ، گوسفندى واجب شود .\r\nو همين است در سايبان كردن محمل ، و پوشانيدن مرد سر خود را ، و زن روى\r\n\r\n","description":"","footnote":"","page_name":" 1579 ","page_number":195},
  {"content":"\r\n\r\nخود را ، با وجود اختيار ، هر روزى را گوسفندى بود ، و با ضرورت از براى همه گوسفندى بود .\r\nو در هر ناخنى به چند مدى طعام بود ، از براى همهء ناخنها گوسفندى .\r\nو در جدال سه باربر است ، يا يك بار بدروغ گوسفندى بود ، و دو بار گاوى ، و سه بار شترى .\r\nو در جامهء دوخته اگر يكى باشد يا بيشتر ، در يك مجلس گوسفندى بود ، و اگر در هر مجلسى جامه‌اى پوشد بعدد هر جامه‌اى گوسفندى بود .\r\nو جامه را از جهت پاى بيرون بايد كرد .\r\nو در سر تراشيدن گوسفندى بود ، يا شش مسكين را طعام دادن ، يا سه روز روزه داشتن .\r\nو در موى لب گرفتن ، و موى بغل و زهار تراشيدن ، گوسفندى بود . و دور انداختن چيزى از موى سر يا ريش ، نه اندر طهارت ، كفى از طعام باشد .\r\nو در كشتن شپش ، و دور كردن او .\r\nو خاريدن تن ، چنان كه خون برايد طعام باشد .\r\nو در بريدن درخت از بن از آنچه ذكر او رفت ، گاوى ، و در خورد ، گوسفندى . و بريدن بعضى درخت و قطع حشيش ، آنچه ميسر شود از صدقه .\r\nو اگر محرم براى محرم عقد نكاح كند ، و او دخول كند با زن ، بر آنكه عقد كرده باشد ، اشترى باشد .\r\nو هر چه به غير اين باشد كه گفته شد ، درو بزهى حاصل آيد ، اما كفارت نباشد ، زيرا كه لزوم كفارت محتاج دليل است ، و در شرع دلالتى نيست برين .\r\nو مكروه باشد بويى ، كه بخلاف آن بويها بود كه ذكر كرده آمد ، بوئيدن ، و سرمه كشيدن ، و خضاب كردن از براى زينت ، و نگاه كردن در آينه . لقوله ص ،\r\n« الحاج اشعث اغبر »\r\nحاج كاليده موى ، و گردآلوده باشد . و اين همه منافى اينست .\r\n( از معتقد الاماميه ) .\r\n\r\nكَفالَت\r\n- ( اصطلاح فقهى ) و نوعى از ضمانت است و آن ضمانت بدنى است كه هرگاه محاكم بخواهند بايد مكفول را حاضر كند و يا ضم ذمه است بذمهء ديگر در دين اعم از آنكه كفالت بنفس باشد و يا بمال و يا تعهد بنفس باشد يعنى كفالت التزام احضار مكفول است هرگاه مكفول له بخواهد و شرط آن رضايت كفيل و مكفول له باشد و كفيل بمنزلهء وكيل بود و كفيل پس از تسليم مكفول برى الذمه شود .\r\n( از شرح لمعه ج 1 ص 327 - كشاف ج 2 ص 1257 - الفقه على . . . ج 3 ص 306 ) و هى التعهد بالنفس اى التزام احضار المكفول متى طلبه المكفول له و شرطها رضى الكفيل و المكفول له دون المكفول و تصح حالة و مؤجلة الى اجل معلوم و برى الكفيل بتسليمه تسليما تاما عند الاجل او فى الحلول . . .\r\nو لو امتنع الكفيل من تسليمه الزمه الحاكم به فللمستحق طلب حبسه من الحاكم حتى يحضره او يؤدى ما عليه ان امكن ادائه عنه كالدين و لو لم يمكن كالقصاص و الزوجية -\r\n\r\n","description":"","footnote":"","page_name":" 1580 ","page_number":196},
  {"content":"\r\n\r\n. . . و لو علق الكفالة به شرط . . .\r\nبطلت و كذا الضمان و الحوالة ( از شرح لمعه ج 2 ص 327 - 328 ) رجوع بصوم و رجوع بكفاره شود .\r\n\r\nكَفّاراتِ ظِهار\r\n- ( فقهى ) رجوع به ظهار شود .\r\n\r\nكَفّاراتِ قَتل\r\n- ( فقهى ) رجوع به قصاص شود .\r\n\r\nكَفّارهء قَضا\r\n- ( فقهى ) رجوع به صوم كفاره شود .\r\nدر معتقد الاماميه آمده است :\r\nچون شخصى را بتن پايندانى كند ، و ضمان كند حاضر كردن وى را ، به شرط آنكه زنده باشد ، صحيح باشد بىخلاف .\r\nو اگر مطالبت كنند وى را كه حاضر آور ، نياورد ، لازم بود بر وى اداى آنچه بر وى ثابت باشد .\r\nو اگر پيش ازين بميرد ، كفالت باطل شود ، و لازم نباشد وى را اداى مال ، زيرا اصل برائت ذمت است .\r\nو اگر گويند وى را چون در فلان وقت نيارم ، بر من بود آنچه بر وى ثابت شود ، لازم بود ، چون وى را حاضر نيارد ، اگر زنده باشد يا مرده ، براى آنكه او كفالت آن كرده است كه در ذمت ويست ، لازمش باشد اداى آن كردن .\r\n( معتقد الاماميه ص 376 ) در كليات حقوقى آمده است :\r\nكفالت عبارت است از اينكه شخص ملتزم و متعهد شود كه ديگرى را در وقت معينى يا هر زمان كه مكفول له او را بخواهد احضار نمايد . بدون رضايت كفيل و مكفول له كفالت تحقق نيافته و محتاج است به ايجاب كفيل و قبول مكفول له .\r\nوقتى كفالت به صورت صحيحى درآمد كفيل بايد مكفول را در وقتى كه معين شده يا هر زمان او را بخواهند در محلى كه تعيين گرديده حاضر نمايد و اگر او را حاضر نكرد به حكم حاكم اجبار خواهد شد و با عدم امكان الزام لا محاله حاكم با نظر بخصوصيات مقام و استنباط از قواعدى كه منطبق با مورد خاص باشد بمقتضاى عدالت حكم خواهد كرد .\r\nوقتى مكفول خود در موقع مقرر حاضر شود يا فوت شده باشد يا مكفول له از حق خود صرف نظر كرده و او را ابراء كرده باشد كفالت ساقط خواهد شد وقتى وارث مكفول له پس از فوت مورث حق احضار مكفول را خواهد داشت .\r\nو همچنين وارث كفيل موظف باحضار او خواهد بود كه قائل باشيم به اين كه كفالت قابل انتقال است و در صورتى ميتوانيم اين قول را اختيار كنيم كه آن را حق مالى دانسته و آن را در زمرهء حقوقى قرار ندهيم كه قائم به شخص باشد مثل حق قذف .\r\n( كليات حقوقى ص 155 و 156 )\r\n\r\nكَفِّ جَذْماء\r\n- ( اصطلاح نجومى ) يعنى دست گسسته يكى از دو دست پروين بود كه يكى كف الخضيب است و ديگر كف - الجذماء كه كوتاهتر از كف الخضيب بود .\r\n( از التفهيم ص 104 )\r\n\r\nكَفُّ الخَضيب\r\n- ( اصطلاح نجومى ) و نام ستاره‌اى بود و نيز از صورت ذات - الكرسى و آن كف راست ثريا بود\r\n.\r\n\r\n","description":"","footnote":"","page_name":" 1581 ","page_number":197},
  {"content":"\r\n\r\n\r\nكَفِ دَريا\r\n- ( اصطلاح ذوقى ) مراد عالم ممكنات است :\r\nمولوى گويد :\r\n كف درياست صورتهاى عالم * ز كف بگذر اگر اهل صفايى \r\n\r\nكُفْر\r\n- ( اصطلاح عرفانى ) كفر بمعنى پوشش است و نزد صوفيه ايمان حقيقى است و كفر ظلمت عالم تفرقه را گويند .\r\nو بعضى گويند : كفر پوشيدن كثرت در وحدت است .\r\nكاشانى گويد : كفر از مقتضيات اسماء جلال است .\r\nو بعضى گويند : كفر حقيقى عبارت از فناى عبد است .\r\nو گفته شده است كه كافر آنست كه از مرتبت صفات و اسماء و افعال نگذشته باشد .\r\n( كشاف ص 1252 )\r\n معشوق بسامان شد تا باد چنين بادا * كفرش همه ايمان شد تا باد چنين بادا \r\nو بالاخره كفر پوشيدن كونين است بر دل خود و برگشتن از طاغوت نفس .\r\n اندر ره عشق سرسرى نتوان رفت * بىديده ره قلندرى نتوان رفت\r\nخواهى كه تو از كفر بيابى ايمان * تا جان ندهى بكافرى نتوان رفت \r\nو تاريكى مقام تفرقه را گويند .\r\nعطار گويد :\r\n كفر آوردم و كافرى را * از حلقهء زلف تو گذر نيست\r\nجز كافرى و سياه روئى * در عالم عشق معتبر نيست\r\nنه كفر ماند در عشقت نه ايمان * كاينجا كفر و ايمان در نگنجد\r\nچسان عشق تو در دل معتكف شد * كه گر مويى بود آن در نگنجد \r\nعراقى گويد :\r\n نگارا جسمت از جان آفريدند * ز كفر زلفت ايمان آفريدند\r\nجمال يوسف مصرى شنيدى * تو را خوبى دو چندان آفريدند\r\nز باغ عارضت يك گل بچيدند * بهشت جاودان زان آفريدند\r\nغبارى از سر كوى تو برخاست * وز آن خاك آب حيوان آفريدند\r\nغمت خون دل صاحبدلان ريخت * وز آن خون لعل و مرجان آفريدند \r\nسنائى گويد :\r\n بر دو رخ هم كفر هم ايمان تراست * بر دلت هم درد و هم ايمان تراست\r\nگر دو صد يعقوب دارى زيبدت * كانچه يوسف داشت صد چندان تراست \r\nنزد فقها كفر خلاف ايمان باشد و نزد اشاعره عدم تصديق رسول است در پارهء از احكام ضرورى و اگر شريك در الوهيت قرار دهد مشرك است .\r\n( از كشاف ص 1251 )\r\n\r\nكَفَن\r\n- ( اصطلاح فقهى ) عبارت از پوششى است كه بر مرده پوشند و آن را به خاك سپارند و آن چند پاره لباس باشد مئزر ( بكسر ميم ) كه بين سره و زانو را بپوشاند و قميص كه تا نصف ساق پا\r\n\r\n","description":"","footnote":"","page_name":" 1582 ","page_number":198},
  {"content":"\r\n\r\nبرسد و ازار بكسر همزه كه شامل تمام بدن مىشود .\r\n( از شرح لمعه ج 1 ص 32 ) .\r\nو الواجب ثلاثة اثواب مئزر ( بكسر ميم و همزه ساكنه ستر ما بين السرة و الركبة ) و قميص ( يصل الى نصف الساق و الى القدم افضل ) و الحبر ( بكسر الحاء و فتح باء ثوب يمنى ) و العمامة للرجل . .\r\n( از شرح لمعه ج 1 : 32 - 33 ) .\r\n\r\nكُفْء\r\n- ( اصطلاح فقهى ) رجوع به كفائت شود .\r\n\r\nكَفُور\r\n- كفور بمعنى كنود است رجوع شود بكنود .\r\n( كشاف ص 1252 )\r\n\r\nكَفَّةُ الجُنُوبيَّه\r\n- ( اصطلاح نجومى ) در برابر گفتهء شمالى است كه آن را زباناى جنوبى و شمالى هم گفته‌اند و آن گفتهء ميزان و زباناى عقرب است .\r\nرجوع به ميزان شود .\r\n\r\nكَفيل\r\n- ( اصطلاح فقهى ) و كسى است كه متعهد شود شخصى را كه كفالت او را كرده است هرگاه حاكم بخواهد حاضر كند رجوع به كفالت شود .\r\n\r\nكُلّ\r\n- ( اصطلاح ادبى ، عقلى ) كل در لغت مجموع معين است و در اصطلاح « ما يتركب من الاجزاء » است و اطلاق بر ذات حق تعالى باعتبار حضرت واحدية الهيه و جامعية اسماء مىشود .\r\nاز جمله اقسام اضافهء مقولى كل و جزو است . فرق ميان كل و كلى از وجوهى است .\r\nالف - كل از جهت آنكه كل است موجود در خارج است اما كلى از جهت آنكه كلى است موجود در خارج نيست بلكه موجود در ذهن است .\r\nب - كل مركب از اجزاء است و كلى مركب از جزئيات خود نيست .\r\nج - كلى گاه مقوم جزئى خود است و كل متقوم بجزء است .\r\nد - طبيعت كل حمل بر هر يك از اجزاء نمىشود لكن كلى بر هر يك از افراد خود حمل مىشود .\r\nه - كل بهر يك از اجزاء خود متحقق و موجود در خارج نمىشود و لكن كلى ، كلى است بهر يك از جزئيات خود .\r\nو - اجزاء كل محصور و محدود است و جزئيات كلى نامحصور و نامحدودند .\r\nز - جزئيات كلى غير متناهى و مقدرة الوجودند و اجزاء كل محققة الوجود و متناهىاند .\r\nح - در كل حضور اجزاء آن تماما لازم است و در كلى حضور تمام جزئيات لازم نيست و تقدم كل بر جزء از باب تقدم صورت بر ماده است و تقدم جزء بر كل از باب تقدم ماده بر صورت است ( مباحث مشرقيه ص 451 - شفا ج 2 ص 459 ، 493 - تفسير ص 908 ) .\r\n\r\nكُلِّ إِفْرادى\r\n- كل بر دو نوع است :\r\nيكى كل مجموعى و ديگرى كل افرادى ، كل مجموعى آنست كه حكم شامل حال مجموع من حيث المجموع شود ، مثل آنكه گفته شود « فلان سنگ را همه اين عده مىتوانند بلند كنند - و همه اين عده را اين غذا سير نمىكند » كه حكم بر مجموع است و هر يك مورد حكم و مشمول آن نمىباشند .\r\n\r\n","description":"","footnote":"","page_name":" 1583 ","page_number":199},
  {"content":"\r\n\r\nو كل افرادى آنست كه حكم بر مجموع آنها نباشد بلكه مورد حكم فرد فرد آنها باشد مثل « هر انسانى حيوان است » كه مراد آنست كه هر يك از افراد انسانى حيوان‌اند .\r\n( دستور ج 3 ص 138 و شرح منظومه ص 99 ) .\r\n\r\nكُلِّ بِالأَسْر\r\n- مراد كل مجموعى است رجوع به كل افرادى شود .\r\n\r\nكُلِّ مَجْموعى\r\n- رجوع به كل افرادى شود .\r\nو بهر حال در ادب كلمه كل - كلمه‌ايست كه براى استغراق افراد منكر وضع شده است مانند  « كُلُّ نَفْسٍ ذائِقَةُ الْمَوْتِ »  و براى استغراق جمع به كار رود .\r\nمانند « كلهم آتيه » و يا اجزاء مفرد معرف مانند « كل زيد حسن » و  « كَذلِكَ يَطْبَعُ اللَّهُ عَلى كُلِّ قَلْبِ مُتَكَبِّرٍ جَبَّارٍ »  و از كلماتى است كه دائم الاضافه است كه گاه بضمير مذكور اضافه شود و گاه بضمير محذوف مانند  « كُلُّهُمْ أَجْمَعُونَ »  و « كلا هديناهم » و يا  « كُلٌّ قَدْ عَلِمَ صَلاتَهُ »  و گاه اضافه شود باسم ظاهر مانند « كل قلب . . . » و  « كُلُّ شَيْءٍ فَعَلُوهُ فِي الزُّبُرِ »  و  « كُلَّ إِنسانٍ أَلْزَمْناهُ طائِرَهُ »  و كل در حيز نفى ، مفهومش ثبوت فعل است براى بعضى افراد و نفى كل است از بعضى مانند ( ما جاء كل القوم ) يعنى برخى از آنها آمدند .\r\n( از مغنى ص 100 - 104 ) در عرفان كل نام حقست تعالى و تقدس باعتبار حضرت و احديت الهيه كه جامع اسماء است كه گفته‌اند الاحد بالذات كل الاسماء\r\n\r\nكِلا و كِلْتا\r\n- اين دو كلمه در لفظ مفردند و در معنى تثنيه‌اند و همواره لفظا اضافه ميشوند كلتا براى مؤنث مانند  « كِلْتَا الْجَنَّتَيْنِ آتَتْ أُكُلَها »  و كلا براى مذكر مانند « احدهما او كلاهما » ( از مغنى ص 105 ) .\r\n\r\nكَلّا\r\n- ( اصطلاح ادبى ) به تشديد لام و فتح كاف كلمه‌ايست مركب از كاف تشبيه و لاء نافيه و معناى آن ردع است و تهديد مانند ثم  كَلَّا إِنَّ الْإِنْسانَ لَيَطْغى »  و  « كَلَّا سَيَكْفُرُونَ بِعِبادَتِهِمْ »  و   « رَبِّ ارْجِعُونِ لَعَلِّي أَعْمَلُ صالِحاً فِيما تَرَكْتُ ، كَلَّا إِنَّها كَلِمَةٌ »   ( از مغنى ص 97 ) .\r\n\r\nكِلابِ ارْبَعَه\r\n- ( اصطلاح فقهى ) و چهار نوع سگ را در شرع توان خريد و فروخت سگ گله ، سگ پاسبان سگ شكار كه سگ تعليم يافته است و سگ حافظ مزروع ( از شرح لمعه ج 2 ص 37 )\r\n\r\nكَلالَه\r\n- ( اصطلاح فقهى ) در فقه در مبحث ارث بچه‌هاى مادر را كلاله گويند از جهت آنكه كل و ثقل‌اند بر مرد كه بايد مخارج آنها را بدهد با آنكه از صلب او نيستند و يا از اكليل‌اند كه موجب زينت مردند در هر حال كلاله يا پدرىاند يا مادرى .\r\nرجوع به فرائض شود .\r\n\r\nكَلام\r\n- ( اصطلاح عرفانى ، فلسفى ، كلامى ) كلام بمعنى سخن است و متكلم يعنى گوينده و كلام در اصطلاح عبارت از تجلى حاصل از تعلق اراده و قدرت است براى اظهار ما فى الغيب و ايجاد آنچه در غيب است .\r\n\r\n","description":"","footnote":"","page_name":" 1584 ","page_number":200},
  {"content":"\r\n\r\n( از شرح قيصرى ص 13 ) و گويند : كه كلام حق نه صوت است و نه حرف .\r\nبعضى گويند : كلام الله صفت اوست در ذاتش .\r\nبعضى گويند : كلام الله امر است و نهى است ، خبر است و وعدست و وعيد .\r\nبعضى گويند : متكلم بودن او بدين است كه سخن آفريند .\r\nو در هر حال متكلم در اداى وحى قرآن حق است اولا بواسطهء صورت جبرئيل با محمد و ثانيا بواسطهء صورت محمد با مردم و ثالثا بواسطهء بعضى مردم با بعضى ديگر و جبرئيل روى در عالم قدرت و روى در عالم حكمت دارد و واسطه است ميان حق و بشر .\r\n( از مصباح الهدايه ص 35 - 55 - شرح تعرف ج 3 ص 161 ) شاه نعمت الله گويد :\r\n رفتيم بسوى مىفروشان * جام مى ازين و آن چشيديم\r\nدر گلشن عشق طواف كرديم * چون سرو بهر چمن خميديم\r\nاز كثرت خلق باز رستيم * وز نقش و خيال در رهيديم\r\nجانان بلسان ما سخن گفت * ما نيز بسمع او شنيديم \r\nو بالاخره كلام از نظر معناى عرفى عبارت از الفاظ و حروفى است كه به منظور اداء مقصود و بيان مراد از مقاطع خاص خارج مىشود و از نظر معناى عام آنچه مبين و حاكى از ما فى الضمير باشد كلام گويند و تكلم مصدر و مشتق از كلم است و بمعنى جرح است و « المتكلم من قام به الكلام » چنان كه كاتب « من اوجد الكلام » است كه كتابت باشد و هر كتابى كلام است از وجهى و هر كلامى كتاب است از وجهى زيرا هر متكلمى كاتب است از وجهى و هر كاتبى متكلم است از وجهى و بعبارت ديگر هر متكلمى بواسطهء قلم قدرت خود در لوح نفس خود كاتب است .\r\nكسانى كه گويند كلام صفت متكلم است مراد آنها متكلميت است و كسانى كه گويند كلام صفتى است قائم بمتكلم مراد آنها قيام فعل بفاعل است نه از قبيل قيام عرض به معروض و موضوع و كسانى كه گويند متكلم كسى است كه ايجاد كلام كند مراد آنها از كلام امرى است كه قائم به نفس متكلم است .\r\n( از مشاعر ص 121 و اسفار ج 3 ص 98 ) .\r\nبحث از كلام در علوم عقلى از آن جهت مورد توجه قرار گرفته است كه در كتب آسمانى بر ذات احديت صفت متكلميت نسبت داده شده است و اطلاق متكلميت و تكلم بر ذات حق شده است و خواسته‌اند دريابند كه اطلاق متكلم بودن بر ذات حق بچه معنى است و چگونه است زيرا چنان كه در محل خود بيان شده است ذات حق محل حوادث نمىباشد و موجود قديم الذات و ثابت ازلى و ابدى است و در معرض تجدد و تحول و حدوث نيست و مقدس است و اطلاق متكلم بودن بر او به اين معنى كه بر انسان اطلاق مىشود نمىتواند باشد و درست نيست زيرا متكلم بودن انسان به اين معنى است كه بوسيلهء عضو خاص با\r\n\r\n","description":"","footnote":"","page_name":" 1585 ","page_number":201},
  {"content":"\r\n\r\nتركيب حروف خاص كلماتى را اداء كند و بواسطهء مقطع دهان بيان كند و ايجاد سخن نمايد و بعبارت ديگر خروج صوت است از مقطع دهن و حادث بوده و احتياج بعضو مخصوص دارد .\r\nاز اين جهت متكلمان و فلاسفهء اسلام سعى و كوشش كرده‌اند براى حل آن راهى بيابند و خلاصه سخن آنها اينكه كلام حق عبارت از موجودات جهان است كه همه حكايت از وجود حق تعالى دارند و باز به اين معنى است كه ذات حق اگر بخواهد افاضه جود مىكند و اگر نخواهد امساك جود كند .\r\n( از اسفار ج 1 ص 163 - ج 3 ص 97 - رجوع شود به اخوان ج 3 ص 125 ) .\r\nدر معتقد الاماميه آمده است كه اماميه اعتقاد دارند كه خداى تعالى متكلم است ، و دليل بر اين اجماع انبيا و رسل است ، و متكلمى خداى را از صفات جلال و كمال است ، و ضد اين نقص است ، و نقص بر خداى تعالى روا نيست .\r\nو كلام حروف و اصوات است ، و صوت را از محل چاره نيست ، پس كلام را از محل چاره نباشد ، و خداى تعالى محل نيست ، پس محل كلام او غبر او باشد . و آن غير متكلم نباشد ، زيرا كه متكلم آن بود كه بحسب قصد و دواعى كلام از وى صادر شود ، و آن كلام بحسب قصد و دواعى خداست ، پس متكلم وى باشد .\r\nو اعتقاد كرده‌اند كه كلام خداى تعالى محدث است ، از براى آنكه حروف و اصوات است ، و صوت از قبيل محدثان است ، پس نشايد كه قديم باشد .\r\nديگر آنكه : وجود هر حرفى موقوف است بر انقضاء و انتفاء ديگرى و هر چه چنين بود محدث بود .\r\nاگر گويند كه قرآن آنست كه قائم است بذات بارى تعالى ، و ذات بارى قديم است ، پس قرآن قديم بود .\r\nجواب گويند كه : قرآن آنست كه مقروء است ، و آنچه قائم است بذات بارى تعالى مقروء نيست ، پس قرآن نباشد .\r\nو نيز قرآن ، و كلام آنست كه مسموع است ، و آنچه مسموع نباشد كلام نباشد ، پس آنچه قائم باشد بذات بارى كلام نباشد .\r\nو ديگر : متكلم فاعل كلام است ، و فعل محدث است ، پس كلام نيز محدث باشد . و الله اعلم .\r\n( رجوع به معتقد الاماميه ص 40 ، 41 ) - و نام علم كلام است چون تفكر كلامى و متكلمان اسلامى اساسىترين نقش را در طول تاريخ مدنيت اسلامى داشته‌اند بطور خلاصه جريان سير علم كلام را شرح ميدهيم .\r\n\r\nپايه‌هاى جدال كلامى\r\nعبد الرزاق لاهيجى در مقدمه شوارق الالهام گويد : مردم صدر اسلام و اصحاب و صحابه در زمان حضرت رسول از بركت مصاحبت با او و يا نزديكى به زمان او و شنيدن اخبار و روايات از زبان وى و مشاهدهء آثار و وقايع و قلت خلاف و اختلاف و سهولت مراجعت مردم به مردم موثق و مورد اعتماد ، بىنياز از تدوين احكام بودند و بىنياز از ترتيب ابواب و\r\n\r\n","description":"","footnote":"","page_name":" 1586 ","page_number":202},
  {"content":"\r\n\r\nفصول و تكثير مسائل فروع و اصول ، لكن پس از رحلت حضرت رسول اختلاف اميال و اهواء و اغراض به ميان آمد و مردمى بسوى بدعت‌ها گرويدند و دگرگونيها بوجود آوردند و فتاوى فزون شد ، دواعى بسيار گشت ، تا آنجا كه نيازى شديد پيدا شد كه توجه و التفات به مسائل اصول و فروع شود تا از دست برد حوادث محفوظ ماند و بناى شريعت يكباره در هم نريزد ، باب استدلال و استنباط مفتوح شد .\r\nدسته‌هاى ويژه‌اى پيدا شدند كه هم خود را تحقيق در عقايد اسلام نمودند و بر تمهيد اصول و فروع آن همت گماشتند ، راه حجت و برهان پيمودند ، مسائل را با ادله و شبهات و ارده و جواب و رد آنها عنوان كردند و در اين راه كوشش‌ها كردند تا حملات معاندين را پاسخ گويند ، در نتيجه علم فقه را تدوين كردند و آنچه مربوط به اصول عقايد بود فقه اكبر ناميدند . بسيارى از مردم آنچه مربوط به عمل است فقه ناميدند و آنچه مربوط به اعتقادات است علم توحيد و صفات ناميدند ، از باب ناميدن كل بنام مشهورترين و شريف‌ترين اجزائش ، و بعضى علم كلام خواندند از وجوهى :\r\n1 - آنچه را كلام مىناميم مباحش ابتداء بدين صورت بود : « كلام در حدوث و قدم » و يا « كلام در علم خدا » و يا « كلام در قدرت » و جز آن ، كه پاره‌اى از كتب كلامى ، مانند ملل و نحل ابن حزم بر اين روش است .\r\n2 - از جهت آنكه اهم اختلاف در مسألهء كلام خدا بوده است كه آيا كلام خدا قديم است يا حادث ؟\r\n3 - از جهت اينكه علم كلام ملكه‌اى پديد مىآورد كه آدمى در مقام بحث و جدال بهتر مىتواند در مسائل اعتقادى و شرعى بحث كند و سخن گويد ، در حقيقت كلام منطق شرعيات است هم چنان كه منطق معمول مقدمهء فلسفيات است .\r\n4 - از جهت آنكه در هنگام بحث و جدال سخن بسيار گفته مىشد و نقض و ايراد بسيار وارد ميگرديد .\r\n5 - از اين جهت كه در اين فن از نيروى دليل و سخن و بحث بهره‌هاى فراوان گرفته مىشود بدان سان كه گويا نفس كلام است از باب « زيد عدل » .\r\nچنان كه در مثل بدان سخنى كه از لحاظ استوارى متكى به دلائل و براهين قويه باشد گويند « اين است كلام و اين است سخن » و يا « كلام اين است » يعنى كلام محكم و قوى و قابل قبول اين است .\r\nو بدين ترتيب پايه‌هاى بحث و جدال در مذهب نهاده مىشود و دانش جديدى پايه‌ريزى مىگردد .\r\n\r\nنظرى به تعريف علم كلام\r\nدر دوره‌هاى بعد تعاريفى منضبطتر براى علم كلام كرده‌اند ، يعنى در زمانى كه بر حسب ضرورت به صورت علمى و بحثى جداگانه درآمد ، در انديشهء اين امر افتادند كه آن را به صورت علمى جداگانه تعليم دهند و تعريف و موضوع و نتيجهء آن را مشخص كنند و بدين ترتيب تعاريف متعددى بر حسب انظار و اغراض و اهداف مختلف بوجود آمد .\r\nمشهورترين تعاريفى كه براى علم\r\n\r\n","description":"","footnote":"","page_name":" 1587 ","page_number":203},
  {"content":"\r\n\r\nكلام شده است بدين شرح است :\r\nعلم كلام عبارت است از علم به قواعد شرعى اعتقادى مكتسب از راه ادلهء يقينى .\r\nاين تعريف را عبد الرزاق لاهيجى پذيرفته است و خود در باب مبدأ تكوين علم كلام گويد : فرقهء معتزله نخستين فرقه‌اى بودند كه قواعد خلاف را نهادند و بر خلاف ظاهر شريعت سخن گفتند و در اين بين عدهء از فرق ديگر با آنان همكارى كردند ، اين فرقه بدين طريق بوجود آمد كه « و اصل بن عطا » كه يكى از شاگردان « حسن بصرى » بود در هنگامى كه بحث به موضوع گناهان كبيره كشيده شد و اين مسأله پيش آمد كه آيا مرتكب گناهان كبيره مؤمن است يا كافر قول سومى اظهار كرد و گفت : مرتكب گناهان كبيره نه مؤمن است و نه كافر و جدالهاى ديگر و همين امر سبب شد كه حسن بصرى او را از درس خود براند و كنار گذارد و بگويد :\r\n« اعتزل عنا » و از اين جهت او را معتزل و اصحابش را معتزلى ناميدند ، لكن خود آنان خود را اصحاب عدل و توحيد ناميده‌اند زيرا بر آنند كه خداوند گناهكاران را عقوبت مىكند و در همهء امور عادل است و هيچ گناهى را بدون كيفر نمىگذارد ، اينان صفات خدا را عين ذاتش ميدانند و بدين جهت آنان را اهل توحيد نيز نامند ، لاهيجى گويد : « معتزليان در باب مسائل اعتقادى خوض بسيار كردند و از كلمات فلاسفه بهره‌هاى بسيار برگرفتند و براى اثبات عقايد خود متوسل به سخنان فلاسفه شدند و حتى در بسيارى از مسائل شرعى فرعى از فلسفه بهره‌مند شدند و همچنان يكه‌تاز ميدان بحث و جدال بودند تا آن گاه كه ابو الحسن اشعرى در صحنه آمد و مكتبى ديگر را پايه‌گذارى كرد بنام مذهب و يا مكتب اشعرى » آنها سعى كردند عقايد معتزليان را باطل كنند و روش آنها را كه استفاده از فلسفه و علوم عقلى در مسائل شرعى بود مخالف با روح مذهب و شريعت دانستند آنچه معتزليان در سالهاى متمادى دنبال كرده بودند و بنائى كه گذارده بودند در هم ريختند ، به ظاهر شريعت توجه كردند و اصول عقلى و استنباط را رها كردند .\r\nلكن با تمام اين احوال پس از نقل فلسفه به عالم اسلام و توجه همهء دانشمندان اسلامى به علوم عقلى يونانى ، مذهب اشعرى نتوانست مسائل دينى را از فلسفه بدور نگه دارد و متدرجا اصول مذهب و حتى مسائل مربوط به تفسير قرآن و فقه و شروح احاديث با فلسفه و استدلالات منطقى سخت در آميخت و بتدريج همهء شعب علوم عقلى و رياضى و طبيعى در مسائل كلامى وارد شد تا آنجا كه حتى فلسفهء محض از كلام يا كلام مختلط با فلسفه باز شناخته نمىشد .\r\nصاحب شوارق گويد : « معتزله و اشاعره در رجوع به ظواهر سنت و يا باطن آن اختلاف اساسى دارند . اشعرى به ظواهر سنت و كتاب مراجعه مىكند و آن را وافى به مقصود مىداند و از تأويلات معتزلى و انطباق آيات و اخبار با اصول عقلى بيزار است بر خلاف آنچه معتزله كرده‌اند لكن هدف آنها از فلسفه آموزى رد بر شبهات و عقايد معتزليان بوده است و بدين\r\n\r\n","description":"","footnote":"","page_name":" 1588 ","page_number":204},
  {"content":"\r\n\r\nترتيب در فلسفهء اسلامى دسته‌اى كه با اصول عقلى و فلسفه به دشمنى و مبارزه برخاستند اشعريان بودند .\r\nلاهيجى گويد : اماميه در طول تاريخ آن طور كه ديگران با فلسفه دشمنى كردند با بنا و اساس كار فلسفه و استدلالات منطقى دشمنى نورزيدند و بلكه خود موافق با استدلالات فلسفى بودند و آن را مايهء سعادت بشرى ميدانستند و معتقد بودند كه اساس دين اسلام بر عقل و فلسفه است و بسيارى از اصول دين و كلمات ائمه معصومين و صاحب شريعت همان اصول عقلى و فلسفى است و خيلى برتر و بالاتر از اصول فلسفهء يونانى است و احيانا گفته ميشد فلسفهء يونان به همان هدف رسيده است كه دين اسلام رسيده است .\r\nموافقت اماميه با معتزله در بسيارى از مسائل كلامى بر همين اساس است كه معتزله عقل را ملاك قرار ميدهند و استدلالات فلسفى را به كار مىبندند و اصول و فروع را مبرهن ميدارند بدان سان كه همهء عقول ، آن را مىپذيرد » .\r\n\r\nمتكلمان و اصحاب فقه و حديث\r\nبطور كلى ميدانيم كه علم كلام نخست از نظر اصحاب فقه و حديث امرى نامطلوب و مخالف با روح شريعت محسوب ميشد و اصحاب فقه و حديث اصول عقلى و استدلالات فلسفى را نارسا و احيانا بدعت و حرام ميدانستند و بر اين بودند كه مسائل شرعى اعم از اصول و فروع تعبدى است و بايد به همان صورت كه بنيانگذار شريعت فرموده است پذيرفته شود و چون و چرائى در فلسفهء و علت تشريع آن نشود .\r\nبا اين وصف چنان كه خواهيم ديد از همان گام نخست و حتى در زمان حضرت رسول ( ص ) شبهات و شكوك بسيارى وارد در اصول و فروع دين شد و پاسخهائى بوسيلهء پيامبر گرامى بدانها داده ميشد و يا احيانا اصحاب آن حضرت در مقام رد شبهات و پاسخگوئى برمىآمدند و البته قسمت مهمى از اين خلاف و اختلاف به منظور بررسى و حل آيات و اخبار متشابه است .\r\nكه احتياج بتأويل و تفسير دارد ، به اين بيان كه قسمتى از آيات قرآن و اخبار نبوى يا ابهام دارد و يا اجمال و يا از لحاظ مفاد و معنى ذو جهتين يا ذو وجوه است كه دانشمندان دين بعدها در مقام فهم آن برآمدند و هر كس مطابق فهم و ذوق و سليقهء خود آنها را تأويل و تفسير كرد .\r\nبسيارى از اين آيات و اخبار در مورد مسائل اصولى و مربوط به اعتقادات است و قسمتى از آنها مربوط به فروع و احكام است و قسمتى در مورد خلقت جهان آفرينش يا توحيد ذات و صفات است كه در تفسير و تأويل آنها نياز كامل به منطق و فلسفه و ذوق هست .\r\nاينك چند آيت از قرآن از باب مثال ذكر مىشود :\r\n « إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يُدَبِّرُ الْأَمْرَ ما مِنْ شَفِيعٍ إِلَّا مِنْ بَعْدِ إِذْنِهِ »  و   « الَّذِي خَلَقَ فَسَوَّى . وَ الَّذِي قَدَّرَ فَهَدى »   و     « إِذَا الشَّمْسُ كُوِّرَتْ . وَ إِذَا النُّجُومُ انْكَدَرَتْ . وَ إِذَا الْجِبالُ    \r\n\r\n","description":"","footnote":"","page_name":" 1589 ","page_number":205},
  {"content":"\r\n\r\n    سُيِّرَتْ . »     و  « وَ بَنَيْنا فَوْقَكُمْ سَبْعاً شِداداً »  و   « وَ فُتِحَتِ السَّماءُ فَكانَتْ أَبْواباً . وَ سُيِّرَتِ الْجِبالُ فَكانَتْ سَراباً »   و  « إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ وَ الْفُلْكِ الَّتِي تَجْرِي فِي الْبَحْرِ »  و     « فَإِذا بَرِقَ الْبَصَرُ وَ خَسَفَ الْقَمَرُ وَ جُمِعَ الشَّمْسُ وَ الْقَمَرُ يَقُولُ الْإِنْسانُ يَوْمَئِذٍ أَيْنَ الْمَفَرُّ . . .    \r\n إِلى رَبِّكَ يَوْمَئِذٍ الْمُسْتَقَرُّ »  و  « أَ لَمْ تَرَ كَيْفَ . . . »  و   « خَلَقَ اللَّهُ سَبْعَ سَماواتٍ طِباقاً . وَ جَعَلَ الْقَمَرَ فِيهِنَّ نُوراً ، وَ جَعَلَ الشَّمْسَ سِراجاً »   و  « وَ لَقَدْ زَيَّنَّا السَّماءَ الدُّنْيا بِمَصابِيحَ »  .\r\nاين قبيل آيات ، يك سلسله مسائلى را در مورد خلقت زمين و آفرينش آسمانها و بالاخره اساس جهان مطرح مىكند كه جهت پاسخ دادن به آنها ناچار متوسل به علوم فلسفى و طبيعى و رياضى و هيئت و نجوم شده‌اند ، چنان كه حكيم مجريطى در « الرسالة الجامعة در مقام اثبات بسيارى از مسائل رياضى از اين آيات بهره‌مند شده است .\r\nو نيز آياتى ديگر مانند :  رَبِّ أَرِنِي أَنْظُرْ إِلَيْكَ  و  كَلَّمَ اللَّهُ مُوسى تَكْلِيماً  و  وَ إِذْ قُلْتُمْ يا مُوسى لَنْ نُؤْمِنَ لَكَ حَتَّى نَرَى اللَّهَ جَهْرَةً  و  فَتَلَقَّى آدَمُ مِنْ رَبِّهِ كَلِماتٍ  و  شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ قائِماً بِالْقِسْطِ  و  لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ  و  قالُوا اتَّخَذَ الرَّحْمنُ وَلَداً  و  وَ إِلهُكُمْ إِلهٌ واحِدٌ لا إِلهَ إِلَّا هُوَ الرَّحْمنُ الرَّحِيمُ  و  وَ اللَّهُ يَرْزُقُ مَنْ يَشاءُ بِغَيْرِ حِسابٍ  و  وَ لِلَّهِ الْمَشْرِقُ وَ الْمَغْرِبُ فَأَيْنَما تُوَلُّوا فَثَمَّ وَجْهُ اللَّهِ  و  بَدِيعُ السَّماواتِ وَ الْأَرْضِ وَ إِذا قَضى أَمْراً فَإِنَّما يَقُولُ لَهُ كُنْ فَيَكُونُ  و  اللَّهُ لا إِلهَ إِلَّا هُوَ الْحَيُّ الْقَيُّومُ  و   يُسَبِّحُ لِلَّهِ ما فِي السَّماواتِ وَ ما فِي الْأَرْضِ   .\r\nو از اين قبيل آيات بسيار است كه مسائل اصولى ، مانند توحيد ذات و صفات ، كلام ، سمع ، بصر ، علم ، ادراك ، رازقيت و ساير صفات ثبوتيه و سلبيه را مورد بحث قرار ميدهد ، بحث در عالم غيب و شهادت و نحوهء تسبيح موجودات و علم خدا و وجود فرشتگان و غيره شده است كه ، خود بسيارى از مسائل عقلى و كلامى را بوجود آورده است .\r\nآياتى مانند :  يَفْعَلُ اللَّهُ ما يَشاءُ   فَيُضِلُّ اللَّهُ مَنْ يَشاءُ وَ يَهْدِي مَنْ يَشاءُ   إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِهِ  و از اين قبيل آيات كه مسائلى را در مورد جبر و اختيار مطرح مىكند ، و آياتى مانند .\r\n يَوْمَ يَنْظُرُ الْمَرْءُ ما قَدَّمَتْ يَداهُ وَ يَقُولُ الْكافِرُ يا لَيْتَنِي كُنْتُ تُراباً  و  فَإِذا جاءَتِ الطَّامَّةُ الْكُبْرى  و    يَوْمَ يَفِرُّ الْمَرْءُ مِنْ أَخِيهِ وَ أُمِّهِ وَ أَبِيهِ وَ صاحِبَتِهِ وَ بَنِيهِ    ، كه مسائل مربوط به حشر و قيامت را مطرح مىكند .\r\nو آياتى مانند :  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ  و  وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا فَيُوحِيَ بِإِذْنِهِ ما يَشاءُ  . و  وَ ما أَرْسَلْنا مِنْ قَبْلِكَ إِلَّا رِجالًا نُوحِي إِلَيْهِمْ مِنْ أَهْلِ الْقُرى  و  وَ لِكُلِّ أُمَّةٍ رَسُولٌ  ، كه مسائل مربوط به نبوت عامه و ارسال رسل را مطرح مىكند .\r\nو آياتى مانند :  يَسْئَلُونَكَ عَنِ الرُّوحِ ، قُلِ الرُّوحُ مِنْ أَمْرِ رَبِّي  ، كه مسائلى را در\r\n\r\n","description":"","footnote":"","page_name":" 1590 ","page_number":206},
  {"content":"\r\n\r\nمورد روح و نفس و چگونگى آن دو مطرح مىكند و بالاخره آياتى را در مورد اعجاز و مسائل اصولى و فروعى مطرح مىنمايد .\r\nو بدين ترتيب اين گونه مسائل از به دو ظهور اسلام مورد توجه واقع مىشود چون قرآن نه تنها متوجه به فروع و احكام عبادى و تكاليف روزانهء انسان نيست بلكه در متن واقع و حقيقت آفرينش نيز وارد مىشود .\r\nپس از رحلت حضرت رسول مسائلى ديگر پديد مىآيد چه در زمان خلفاى راشدين و چه در روزگاران بعدى و دوران اموى و عباسى كه بطور اختصار بدانها اشاره خواهد شد .\r\n\r\nچگونه مسائل كلامى پايه‌ريزى مىشود\r\nبطورى كه از آيات مذكور و آيات بسيارى ديگر برمىآيد پس از آنكه پيامبر اسلام مبعوث شدند ، آئين بزرگى عرضه كردند و بناى نوينى نهادند كه از اطراف و نواحى مختلف و كشورهاى دور و نزديك كسانى به طرف وى روى آوردند بويژه آن گاه كه از مكه به مدينه مهاجرت كردند و شهرت پيدا كردند ، دانايان يهود و نصارى كه در جزيرة العرب بودند بمدينه آمدند ، خود و يا مأمورينى كه برگزيدهء آنها بودند مسائلى را مطرح مىكردند بناچار مىبايست پاسخى بدانها داده شود و بنا بر اين مسائل كلامى يكى از ضروريات طبيعى و قهرى دين اسلام است كه از به دو ظهور اسلام مورد توجه واقع شد و بديهى است كه بعد از وفات حضرت رسول اين گونه مسائل حادتر گرديد بويژه كه در داخل اسلام خلاف شديدى بوجود آمد و كسانى كه در زمان حضرت رسول بملاحظاتى ساكت بودند بمبارزه برخاستند و دواعى خود را بطرق گوناگون نمودند ، وجود منافقين از همان اوان ظهور اسلام در بوجود آمدن جدالها و مناظرات و بالاخره علم كلام اثرى كامل داشته است ، منافقين كسانى بودند كه پس از استوارى اسلام به ظاهر خود را مسلمان ناميدند و در باطن تخم نفاق و فساد پراكندند چنان كه ميفرمايد :   وَ إِذا لَقُوا الَّذِينَ آمَنُوا قالُوا آمَنَّا وَ إِذا خَلَوْا إِلى شَياطِينِهِمْ قالُوا إِنَّا مَعَكُمْ . إِنَّما نَحْنُ مُسْتَهْزِؤُنَ ، اللَّهُ يَسْتَهْزِئُ بِهِمْ وَ يَمُدُّهُمْ فِي طُغْيانِهِمْ يَعْمَهُونَ   .\r\nاين امر يعنى تظاهر به اسلام در قرون بعد نيز همچنان ادامه داشت و بسيارى از جدالها و شبهات بوسيلهء همين عده وارد در دين اسلام گرديد ، از جمله مردى بنام « سوسن » نصرانى بود كه گويند در ادعاهاى « معبد بن عبد الله جهنى بصرى » دخالت داشته است و عقايد باطله معبد ناشى از وسوسه‌هاى همين شخص است ، از جمله قول او است به قدر . گويند : « معبد نخستين كسى است كه قائل به قدر گرديد و بسيارى از مردم مدينه را با ادعاهاى باطل خود گمراه كرد » ، معبد استاد « غيلان بن مروان » دمشقى است كه او نيز قائل به قدر بود و در اين باب غلو بسيار كرد .\r\nمردى ديگر كه به ظاهر مسلمان شد و لكن بطور تحقيق منافق است « عبد الله بن وهب بن سبا » است گويند : « وى مردى يهودى بود و بدان جهت تظاهر باسلام كرد كه در آن خلاف و فساد افكند » .\r\nالبته اين امور بجز امر امامت و خلافت\r\n\r\n","description":"","footnote":"","page_name":" 1591 ","page_number":207},
  {"content":"\r\n\r\nاست كه خود يكى از مهمترين عوامل اختلاف به حساب ميآيد و اساس بسيارى از جدالهاى اسلامى است .\r\nبا توجه به اين امور نمىتوان گفت كه پايه‌گذار مسائل كلامى و اصل بن عطا و يا حسن بصرى و يا ابو الحسن اشعرى است و بلكه اين امر از همان ابتداى كار اسلام بطور پراكنده و نامنظم شروع مىشود لكن مظهر كامل آن در برهه‌اى از زمان ، حسن بصرى و و اصل بن عطا و ديگران بوده است .\r\n\r\nكلام در عصر خلفاى عباسى\r\nدر عصر خلافت عباسى مجالسى بطور علنى و آشكار در مورد اين گونه مسائل تشكيل ميشد و متدرجا اين مسائل از جملهء مسائل روز دربارهاى خلافت و دانشمندان دين گرديد و گسترش يافت تا آنگاه كه بين اهل حديث شكافهائى بوجود آمد و به تدريج مذاهب كلامى ظاهر شد و از عهد مأمون تا دوران متوكل به اوج خود رسيد .\r\nميدانيم كه در عصر اموى ، شيعه ، خوارج ، مرجئه ، قدريه بوجود آمدند و هر يك بنيان خلافى را در مذهب ، فروعا و اصولا نهادند و دگرگونيهاى ديگرى در دين پديد آوردند ، و چنان كه اشاره شد و اصل بن عطا ( متوفى 131 ه ) از استاد خود جدا مىشود و مكتبى بوجود ميآورد كه بعدها اعتزال خوانده مىشود .\r\nدر اين جريان ارباب ملل و مذاهب ديگر مانند : يهود ، نصارى ، و مجوسان بوسائل و طرق خاص ايراداتى در عقايد و فروع دين اسلام وارد كردند و شبهاتى القاء نمودند .\r\nو چنان كه اشارت رفت مذهب قدريه بوسيلهء « معبد جهنى » پايه‌گذارى شد و بدين ترتيب هيجان و اضطراباتى هم در عمق و هم در سطح اسلام حاصل گرديد . و با تمام ايراداتى كه بر مذهب اعتزال وارد است بطور قطع پيروان آن بزرگترين خدمت را به استوارى اركان اسلامى كرده‌اند و در حدود دو قرن دانشمندان بزرگى به جامعهء اسلامى تحويل دادند كه هر يك در پايه‌گذارى معارف اسلامى سهمى بسزا داشته است از جمله : ابو بكر اصم ، ابو هذيل علاف ( متوفى 235 ) ابراهيم بن سيار يا يسار ( متوفى 221 ) جاحظ بصرى ( متوفى 255 ) ابو على جبائى ( متوفى 303 ) كه در ايجاد نظام اعتقادى اسلام بر مبناى اصول عقلى خدمات ارزنده‌اى به عالم اسلام كرده‌اند ، بديهى است كه فرقه‌هاى ديگرى مانند : يونسيه ، هشاميه ، نجاريه ، همه از فروع اين فرقهء اصلى و اساسىاند .\r\nالبته اين نزاع و جدالها به آن نحو كه در عالم مسيحيت و در قرون وسطى وجود داشت در جهان اسلام تحقق پيدا نكرد .\r\nزيرا همانطور كه اشارت رفت دين اسلام دين تفكر و انديشه در آفاق و انفس است تا آنجا كه فلاسفهء اسلامى غايت دين و فلسفه را يكى دانسته‌اند و آن نيل به سعادت دنيا و آخرت است .\r\nآيات بسيارى در قرآن مجيد در مدح و ستايش علم و معرفت و تفكر و تعمق در جهان آفرينش و خلقت انسان و حوادث و وقايع روزگار آمده است در بسيارى از آيات قرآنى حريت و آزادى فكر تأمين\r\n\r\n","description":"","footnote":"","page_name":" 1592 ","page_number":208},
  {"content":"\r\n\r\nشده است :\r\nدر سورهء بقره در « آية الكرسى » آمده است :  لا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِّ  .\r\nدر سورهء كهف آمده است :  قُلِ الْحَقُّ مِنْ رَبِّكُمْ فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ  .\r\nبا اين وصف عده‌اى بناى ضديت را با علوم عقلى گذاردند و در طرد و نفى بلد و اتهام و افتراء فلاسفه اعمالى ناهنجار انجام دادند .\r\nو از همان ابتداء كسانى را مانند « على بن عبيدة الريحانى » و « ابو زيد بلخى » را به الحاد و زندقه نسبت دادند . و بطور قطع مستقيم يا غير مستقيم اين وضع را اهل سنت و حديث بوجود آوردند . آنان صريحا طلاب علوم را از اشتغال بفلسفه منع مىكردند .\r\nدر عصر عباسى بسيارى از فلاسفه را زنديق شمردند ( اين امر از آثار وجودى اشعريان بود ) . اولين امرى كه مورد بغض و سخط اهل حديث و سنت واقع مىشود الهيات و منطق ارسطو است و سپس ساير شعب علوم از رياضى و طبيعى و غيره ، و كسانى كه به اين علوم اشتغال داشتند گاهى مورد لطف خلفاء و امراء و گاهى مورد غضب و سخط آنان واقع ميشدند .\r\nيكى از قربانيان راه علم و فلسفه در جهان اسلام « ابن رشد » است كه محاكمه و نفى بلد گرديد و بدنبال آن بموجب منشورى كه از طرف خلافت مغرب صادر شد تعليم فلسفه تحريم گرديد .\r\nديگر از قربانيان راه علم ، كمال الدين يونس موصلى است كه معاصر ابن خلكان است و به علوم فلسفى ، رياضى و ساير شعب علوم وارد بود .\r\nاز جمله كسانى كه شديدا با فلسفه دشمنى ورزيد « ابو حامد غزالى » است كه كتاب « تهافت الفلاسفه » را نوشت و ديگر « ابن تيميهء بزرگ » ( 729 ه ) است .\r\nو شايد از اين جهت باشد كه فلاسفه ناچار شدند به آيات قرآنى در كتب و رسائل خود استشهاد كنند .\r\nبارى همانطور كه اشاره شد با - وجوديكه علماء مذهب ، نظر خوشى به استدلالات فلسفى نداشتند ، جمعى پيدا شدند كه بناى كار خود را بر اصالت عقل گذاردند و منطق ارسطوئى را در مسائل اعتقادى به كار بردند ، اين دسته معتزله بودند كه بعدها به تدوين كتب و رسائل كلامى پرداختند ، از جمله :\r\nالرد على القدريه ، تأليف عمرو بن عبيدة شيخ معتزله ( 80 - 144 ه ) .\r\nأصناف المرجئة ، تأليف و اصل بن عطاء .\r\nو بدين ترتيب معتزله خود را وارد در معركهء علوم عقلى كردند و در اصناف علوم يونانى و اسكندرانى متجر شدند تا آنكه فرقهء اشعرى بوسيلهء ابو الحسن اشعرى بوجود آمد و عقايد معتزله را يكسره باطل دانستند و بناى ضديت را با فلسفه و علوم عقلى گذاردند ، و نظر خلفا و امراء وقت را به خود جلب و همراه كردند و همچنانكه اشارت رفت القادر بالله ( 408 ه ) منشورى مبنى بر تحريم فلسفه و عليه مذهب اعتزال صادر كرد و كتبى بر رد فلاسفه و معتزله منتشر شد ، مانند :\r\n\r\n","description":"","footnote":"","page_name":" 1593 ","page_number":209},
  {"content":"\r\n\r\nمقالات الاسلامين ، تأليف ابو الحسن اشعرى ، المقالات فى اصول الديانات ، تأليف على بن الحسين بن المسعودى ( 346 ) صاحب مروج الذهب ، و الفرق بين الفرق تأليف ابو منصور عبد القاهر البغدادى ( 426 ه ) .\r\n\r\nرشد فلسفه\r\nبارى با آنكه بحث در مسائل اعتقادى نزد أهل حديث بدعت و حرام بود خلفاى اسلام كه هم حافظ شريعت و هم نگهبان سياست مملكت بودند ناچار شدند ضديت اهل سنت را نديده گرفته جهت رد شبهات ، دانشمندان را به سلاح علوم عقلى و منطقى مسلح گردانند .\r\nو بدين ترتيب به نقل علوم عقلى و فلسفه و رياضيات و طبيعيات به زبان عرب همت گماشتند و اين علوم را با تمام شعب و فروعش در جهان اسلام وارد كردند و بسيارى از فلاسفهء اسلامى از همان اوان رشد فلسفه در اسلام در موارد مناسب از آيات و اخبار استفاده كردند و شواهدى آوردند تا آنجا كه در بعضى از كتب و رسائل فلسفى ديده مىشود . كه ابتداى مبحث به آيه‌اى و روايتى شروع مىشود و در خلال مبحث نيز آيات و اخبارى بمناسبت ، نقل شده است نمونهء اين طرز تفكر ، انديشهء فرقهء اسماعيليه است كه ، آنان در اختلاط مسائل فلسفى با نقليات كوشش وافرى مبذول داشته‌اند ، چون ، مذهب آنان مبتنى بر تأويل است ناچار براى آنكه از عهدهء تأويلات و بيان مبهمات و مجملات و متشابهات قرآن و اخبارى نبوى برآيند بدنبال علوم عقلى رفتند و به اصول و قواعد آن كاملا آشنا شدند و چون بسيارى از مشكلات آنان از اين راه حل شد و توفيقاتى حاصل كردند پنداشتند كه كليد حل شريعت ، فلسفه و علوم رياضى و منطق است و بدين جهت فلسفه را از دين جدا ندانستند و همهء فلاسفه بزرگ يونان و بلاد ديگر را ملهم به الهامات الهى دانستند . و كلمات آنها را بعنوان وحى منزل تلقى كردند . اين فرقه خود اصطلاحاتى وضع كردند و كلام نوينى بوجود آوردند نمونه اين گونه افكار كتب و رسائل ناصر خسرو قباديانى و حميد الدين كرمانى است .\r\nدستهء ديگرى كه از لحاظ فكرى همانند اسماعيليه‌اند ، اخوان الصفا ميباشند . اين دسته كه خود طبقهء خاصى از فلاسفهء اسلامى را تشكيل ميدهند ظاهرا مكعب خاصى را دنبال ميكردند و در پىريزى فلسفه و يا كلام خاص به خود روش اسماعيليان را كم و بيش دنبال كردند و صراحة خواسته‌اند حكمت يونان را با مسائل دين هم آهنگ سازند .\r\nسعى اينان بر اين بوده است كه فاصله ميان دين و حكمت را مرتفع سازند و رنك دينى كامل بفلسفه بدهند .\r\nبناى كار فلسفى آنها بر فلسفهء يونان بويژه فيثاغورسيان و فلسفهء هندى بودائى و فلسفهء اشراقى ايرانى و افكار منسوب به مذهب هرامسه و بالاخره افكار و انديشه‌هاى سقراط ، افلاطون و ارسطو است از سخنان آنان استفاده كردند و به تأويل آيات و أخبار پرداختند و با اختلاط آن فلسفه‌اى خاص بوجود آوردند .\r\n\r\n","description":"","footnote":"","page_name":" 1594 ","page_number":210},
  {"content":"\r\n\r\nرسائل آنها نمودار اين نوع فلسفه و شامل تمام مباحث علوم يونانى است از رياضيات ، طبيعيات و منطقيات و الهيات به اضافه ناموسيات و مباحث مربوط به روح و نفس و بالاخره بخش حكمت عملى با تمام اقسامش .\r\nعلاوه بر كتب و رسائل حكمى و آيات قرآنى و أخبار نبوى و كلمات بزرگان و عارفان به سخنان مسيح در عهد جديد و حواريون و كلمات موسى و شاهان بنى - اسرائيل و قضات آنها در عهد عتيق توجه داشته‌اند .\r\n\r\nابو الحسن اشعرى و رجوع به وحى\r\nخلاصهء كلام آنكه نزاع بين اديان و فلسفه در جهان مسيحيت وجود داشته است و بطورى كه ميدانيم دين و فلسفه از نظر أديان و ارباب مذاهب قديم دو قطب متضاد نموده شده‌اند بسيارى از جنگ و خونريزيها در قرون مختلف نزاع و جدالهاى مذهبى بوده است ، و اشاره شد اين گونه جدالها در مذهب اسلام با شدت وحدت خود هيچ گاه وجود نداشته است لكن پاره‌اى ، از ارباب نفوذ و احيانا ارباب مذاهب بر حسب حفظ منافع شخصى خود و دستهء ديگرى به علل و اسباب خاص ، نظام تعليماتى اسلام را كه بر اساس استقلال فكر و انديشه است از مسير خود باز داشته ، طلاب علم را از تفكر و انديشهء مستقل منع ميكردند و بناى ضديت را با علوم عقلى و فلسفى گذاردند در طرد و نفى فلاسفه اعمالى انجام دادند ، چنان كه در تاريخ تمدن اسلامى كسانى مانند :\r\nعلى بن عبيدهء ريحانى و ابو زيد بلخى و عده‌اى ديگر را بر همين اساس متهم به كفر و الحاد كردند و گاه ديده مىشود كه اهل سنت و حديث با شدتى هر چه تمامتر طلاب علم را از اشتغال به فلسفه منع كرده‌اند و اين وضع از قرن اول اسلام كه بدرستى فلسفهء يونان را نمىشناختند وجود داشته است ، و در عصر عباسى به اوج شدت ميرسد در اين عصر بسيارى از فلاسفه را زنديق ناميده‌اند البته اين امر همواره تابع نوسانات سياسى عصر بوده است ، گاهى فلاسفه مورد لطف واقع ميشدند و گاهى مورد غضب ، لكن هيچ گاه ما بين اهل حديث و ارباب فلسفه در خارج از دستگاه خلافت سازش برقرار نشده است .\r\nنخستين چيزى كه مورد نقض اهل سنت و حديث واقع شد الهيات و منطق بود و سپس علوم رياضى و علوم غريبه و كسانى كه به اين علوم اشتغال داشتند گاهى مورد لطف و توجه امرا و خلفاى اسلام بودند و گاهى مورد غضب و سخط آنان .\r\nگفته شد كه يكى از قربانيان راه علم و فلسفه در جهان اسلام ابن رشد است كه متهم به كفر و الحاد گرديد تا آنجا كه او را نفى بلد كردند و بدنبالهء آن به موجب منشورى ، فلسفه را تحريم كردند و كتب فلسفى را سوزاندند .\r\nديگر كمال الدين يونس موصلى است كه مردى دانا و به علوم فلسفى و رياضى وارد بود . در زمان وى نيز منشورى مبنى بر تحريم فلسفه از طرف خليفهء عصر صادر گرديد .\r\nدر اين مورد ، من يقين دارم كه اين\r\n\r\n","description":"","footnote":"","page_name":" 1595 ","page_number":211},
  {"content":"\r\n\r\nدانايان ، خود مقصر بودند زيرا نمىبايست از راه فلسفه و علوم رياضى مسائل دينى را مورد بحث قرار ميدادند . و اصولا نمىبايست اينان گرداگرد علوم دينى كه كاملا مجزا و جداست ميگشتند آن راهى دارد و اين راهى ديگر . مبانى اخلاقى ، دينى مبنى بر اعتقاد و دريافت و وحى است . نه صغرى و كبرى منطقى ، البته بعضى از فلاسفه و متفكران ، خالى از اغراض سياسى نيز نبودند ، همانطور كه اخوان الصفا كه شايد در اين مورد بحث كنيم .\r\nگفته شد كه فرقهء معتزله خود را وارد در معركهء علوم عقلى كردند و در اقسام علوم يونانى و سكندرانى متبحر شدند ، مسائل مهمى را مانند : عدل ، توحيد ، اختيار ، جبر ، نفى رؤيت ، خلق قرآن ، كلام لفظى و نفسى ، قدم و حدوث مورد دقت عقلى قرار دارند و براى مقابله با ، مجوسيان و يهود و نصارى و دهرى مذهبان در مبانى علوم يونانى كاملا وارد شدند و تا عصر متوكل خليفهء اسلامى در اقطار و نواحى بلاد اسلامى مجالسى به وسيلهء اينان تشكيل مىشد تا آنگاه كه ابو الحسن يا ابو الحسين بن على بن اسماعيل اشعرى از اعقاب ابو موسى اشعرى ( متولد 260 ) هجرى ) يكى از شاگردان ابو على جبائى ، كه يكى از رؤساى معتزله بود مكتبى جداگانه تأسيس كرد ، ابو الحسن اشعرى در ابتداء امر و تا سن چهل سالگى به عقيده اعتزال بود لكن در اين برهه از سن خود يكباره ديگرگون شد و علم مخالفت برافراشت و از مذهب اعتزال كناره‌گيرى كرد و با آنان به مبارزه برخاست و از گذشته و اعتقادات خود برگشت و توبه كرد و اساس كار معتزلى را باطل دانست و بناى كار خود را بر نقل استوار كرد . عقل را ناتوان و نارسا دانست و بدين طريق موجبى ديگر براى جدال و نزاع در مسائل دينى بوجود آمد .\r\nاشعريان در كل اصول عقايد با معتزله به مخالفت برخاستند و فلسفه را نه تنها ابزار و وسيلهء رد عقايد و نظريات معتزله دانستند ، عقايد ارباب فرق ديگر را نيز مردود شمردند ، بلكه خود فلسفه و مسائل آن را نيز مورد نقض و جرح قرار دادند و بالاخره اينان نه تنها با درآميختن فلسفه و دين مبارزه كردند بلكه با اصول فلسفهء محض نيز مخالفت كردند در چنين وضعى كه بطور كلى اصول فلسفه و عقل از دين بيرون مىرود ، فرقه‌هايى - مانند مشبه و مجسمه قوت پيدا مىكنند . اهل حديث و پيروان اخبار و روايات نيرومند ميشوند و بناچار فلسفه و منطق و علوم عقلى رو به انحطاط مىگذارد .\r\n\r\nتوجه به علوم فلسفى\r\nمكتب معتزلى دگرگونيهائى در عالم اسلام بوجود آورد و هم منافع و هم زيانهائى در سطح دين اسلام ببار آورد .\r\nاز جمله كار معتزليان اين بود كه خلفاى اسلامى بيش از پيش به نقل علوم يونانى متوجه شدند و البته بايد اين مطلب را هم افزود كه حس خودخواهى احيانا بر تحرى حقيقت در خلفاء غلبه داشته است .\r\nدر هر حال بسيارى از دانشمندان و دانشجويان اسلامى به فرا گرفتن شعب\r\n\r\n","description":"","footnote":"","page_name":" 1596 ","page_number":212},
  {"content":"\r\n\r\nعلوم عقلى اشتغال پيدا كردند و البته قصد اوليهء آنان رد بر شبهات و شكوك مذهبى بوده است ، لكن همين امر يعنى وجود مسألهء دين موجب شد كه دقت و ريزه‌كاريهاى بسيارى مبذول گردد و در بسيارى از مسائل عقلى و حتى رياضيات و هيئت و نجوم پيشرفتهائى حاصل كنند و متفكران عميق و عاليقدرى در جهان اسلام بوجود آيند كه ميراث بزرگ و عظيمى به جهانيان عرضه نمايند و پايهء فلسفهء مستقلى را بريزند و بطور آگاه و يا ناخودآگاه و يا ضرورت و اجبار زمان فلسفه را برنگى ديگر درآورند و دسته‌اى بوجود آيند كه بناى كار خود را بر آميزش فلسفه و علوم نقلى قرار دهند . نمونهء اين كسان فرقهء اسماعيليه‌اند .\r\n\r\nفلسفه در خدمت آيات و اخبار\r\nبيان شد كه آنچه سبب توجه به علوم فلسفى گرديد فهم آيات و روايات نبوى است و بطور قطع گذشته از اخوان الصفا مهمترين فرقه‌اى كه علوم عقلى را در خدمت نقل قرار دادند فرقهء اسماعيليه بودند .\r\nزيرا ميدانيم كه مذهب اسماعيلى بر اساس تأويل و توجه به باطن آيات و اخبار است و براى تحقق بخشيدن به اين امر ناچار بودند توجه خاصى به مسائل فلسفى معطوف دارند ، اينان آيات قرآن و اخبار نبوى را با مبانى فلسفى توجيه ميكردند و بدين ترتيب پايهء فلسفه و يا كلام نوينى را بنا نهادند .\r\nعلماء اين فرقه كلا در علوم عقلى متبحر بودند و با استفاده از روح آيات و اخبار ، فلسفهء خاصى كه ما آن را كلام ميناميم بوجود آوردند كه نمونهء آن ، كتابها و رسائل ناصر خسرو قباديان است .\r\nگفته شد كه بيش از همه ، اخوان الصفا به علوم عقلى توجه كردند اينان بطور قطع از معتزله و اسماعيليه و فرق ديگر پا را فراتر نهادند و سعى كردند كه اصول فلسفهء يونان را از متون آيات قرآن و اخبار و روايات اسلامى بيرون آورند به فلسفهء رنگ ، دينى بدهند و البته بعيد نيست كه اينان تا حد زيادى از فلسفهء ذوقى ايرانى و هندى بهرمند شده باشند .\r\nحكمتى كه اخوان الصفا بدنبال آن رفته‌اند پيش از آنكه فلسفهء يونانى باشد حكمت ايمانى است ، بخش الهيات حكمت ، بطور قطع مأخوذ از افكار و عقايد دينى است و اين قسمت از مذهب بوسيلهء راه يافتن افكار ارسطو دگرگون مىشود و اين همان نظرى است كه اغلب فلاسفهء اسلام نسبت به الهيات ارسطو دارند و بدين جهت نقوض و شكوك بسيارى بر بخش الهيات ارسطو وارد كرده‌اند .\r\nرسائل اخوان الصفا شامل كليهء مباحث حكمت است و شامل منطقيات ، طبيعيات ، رياضيات و بخش حكمت عملى و تهذيب اخلاق است و در تمام مباحث از آيات قرآنى استفاده شده است .\r\nاينان علاوه بر اينكه به تمام كتب دينى آسمانى متوسل شده‌اند مانند تورات و انجيل . و آثار علماى مختلف از كلمات بزرگان يونان يعنى حكماى قبل از سقراط و افلاطون نيز بهره‌مند شده‌اند . اينان\r\n\r\n","description":"","footnote":"","page_name":" 1597 ","page_number":213},
  {"content":"\r\n\r\nنهضت خاصى در فلسفه بوجود آوردند و افكار حوزه‌هاى اسكندرانى و ما قبل و ما - بعد آن را يكسره رها كردند و به حكماى اقدم روى آوردند يعنى همان كارى كه بعدها شيخ شهاب الدين و ملا صدرا كردند .\r\nدر موارد متعدد از رسائل خود اعتراف كرده‌اند كه هدف آنان توفيق بين علم و زندگى و دين است و بدين جهت در تمام شئون علمى وارد شدند .\r\nدر اينجا بىمناسبت نيست كه پاره‌اى از فرقه‌هاى كلامى را طردا للباب ذكر كنيم و سخن را مجددا باصل موضوع برگردانيم .\r\nاشارت كرديم كه هر يك از دو مذهب بزرگ كلامى يعنى معتزلى و اشعرى به فرقه‌هاى كوچكترى منشعب شدند و البته بسيارى از اين فرق بر اساس اعتزال بوجود آمده‌اند ، از جمله اين فرقه‌ها عبارتند از :\r\n1 - قدريه : بعضى گفته‌اند كه اينان را از اين جهت قدريه نامند كه معتقد به قضا و قدرند و گويند هر كس مقدرات خود را خود معين مىكند نه خدا .\r\n2 - نظاميه : پيروان نظام نيشابورى معتزلى .\r\n3 - ثماميه : پيروان ثمامة بن اشرس‌اند ( 213 ه ) .\r\n4 - معمريه : پيروان معمر بن عباد - السلمى ( 220 ه ) .\r\n5 - بشريه : پيروان بشر بن المعتمر ( 326 ه ) .\r\n6 - هشاميه : پيروان هشام بن عمرو الفوطى ( 226 ه ) امامى مذهب .\r\n7 - مرداريه : پيروان ابو موسى عيسى بن صبيح مردار كوفى .\r\n8 - جعفريه : پيروان جعفر بن مبشر ثقفى ( 243 ه ) .\r\n9 - اسواريه : پيروان ابو على اسوارى ( 240 ه ) .\r\n10 - اسكافيه : پيروان محمد بن عبد الله اسكافى ( 240 ه ) .\r\n11 - جاحظيه : پيروان جاحظ بصرى ( 255 ه ) .\r\n13 - خياطيه : پيروان ابو الحسين خياط ( 300 ه ) .\r\n14 - جبائيه : پيروان محمد بن عبد - الوهاب جبائى ( 230 ه ) .\r\n15 - حائطيه : احمد بن حائط ( 232 ه ) .\r\n16 - كعبيه : پيروان عبد الله بن محمود كعبى ( 316 ه ) .\r\n17 - حماريه ، نامعلوم و مذهب خاصى ندارند .\r\nگويند فرقه‌هاى معتزلى در حدود 22 فرقه‌اند كه هر يك در بناى كلام اسلامى بر اساس اعتزال سهمى داشته‌اند .\r\nمثلا و اصل بن عطا پنج اصل را وضع كرد كه بطور اختصار اشاره شد و شايد شرح آن بعدها بيايد .\r\nديگر ابو هذيل علاف ( 135 - 226 ه ) از معتزليان بصره است كه يكى از افراد بسيار مؤثر در دستگاه فلسفى معتزله مىباشد وى در بسيارى از مسائل مانند جوهر و عرض اطهار نظر كرده است . او گويد : « اعراض ممكن است قائم به اجسام نباشد و خود مستقل بالذات باشد » .\r\n\r\n","description":"","footnote":"","page_name":" 1598 ","page_number":214},
  {"content":"\r\n\r\nابو هذيل جزء لا ينجزى را پذيرفته است و عقيدهء يونانيان را عينا تأييد كرده است .\r\nدر باب حركت و سكون عقايد خاصى دارد ، او گويد اجسام در حال خلق نه ساكنند و نه متحرك ، علم خدا متناهى است .\r\nاو بر خلاف نظام قائل به طفره است و آن را ممكن ميداند و نيز گويد : « عمل خلق متدرجا انجام شده است نه آن طور كه نظام گويد : كه دفعة واحدة جهان پديد آمده است .\r\nمعمريه نيز از كسانى هستند كه در تطبيق عقل با نقل اثر كامل داشته‌اند در باب خلقت انسان ، اجسام ، اعراض و صفات ازلى حق و معجزات سخن گفته‌اند .\r\nبشريه علاوه بر مباحث فوق در باب توبه و ولايت نيز سخن گفته‌اند .\r\nدر اين بين هشاميه نيز در مسائل عقلى كلامى مكتب خاصى بوجود آوردند و ميتوان گفت نظام خاصى به انطباق مسائل عقلى با نقل داده‌اند .\r\nابو الحسن اشعرى و پيروانش با آنكه در مقام ضديت با فلسفه و فلاسفه و معتزله برآمدند مع ذلك خود مسلح به سلاح فلسفه شدند و در باب جدل و مناظره استاد بودند و بنا بر اين خود آنان خواسته و يا ناخواسته مردم را به اصول فلسفه آشنا كردند و به منظور نقض بر فلسفه ، فلسفه آموزى ميكردند .\r\n\r\nفلسفه در اسلام بر چه مبنائى قرار گرفت ؟\r\nچنان كه اشارت رفت بناى فلسفه و بلكه ساير علوم يونانى در جهان اسلام بر مسائل كلامى و مذهبى گذارده شد و اصولا نقل علوم يونانى و حوزه‌هاى اسكندرانى به منظور توجيه و تأويل و تفسير علوم مذهبى انجام شد و توجه اصلى و هدف اساسى خلفاى اسلامى و ديگر دانش دوستان و حتى برامكه جز براى توجيه و تأويل مسائل مذهبى و پيروزى در ميدان جدال و مناظره چيز ديگرى نبوده است . و بدين ترتيب فلسفهء اسلامى در تمام مراحل كم و بيش رنگ كلام به خود گرفته است و از اصول يونانى بدور افتاده است .\r\nفلاسفهء اسلام بطور اجمال بر دو دسته بودند : يك دسته كسانى كه در زندگى خصوصى خود مسلمان و معتقد بمذهب بودند و احيانا رساله‌هائى در باب مسائل دينى و ذوقى نوشته‌اند و بطور قطع و يقين افكار فلسفى آنها در اين رسائل تاثير داشته است مع ذلك در كتب فلسفى خود از حدود فلسفهء بحت خارج نشده‌اند و يا كمتر گرفتار مسائل عاطفى مذهبى خود شده‌اند .\r\nدستهء ديگر : آنان كه بطور كامل تابع عقايد مذهبى خود بوده‌اند و در تمام مباحث فلسفى مسائل مذهبى و ذوقى عرفانى را دخالت داده‌اند .\r\nگفتيم كه اخوان الصفا از طبقه‌اى هستند كه هدف و غرض اساسى خود را در مباحث فلسفى جمع بين دين و فلسفهء و زندگى دانسته‌اند و اين مطلب را خود صراحتا در رسائل و نوشته‌هايشان گفته‌اند .\r\nاين دسته در گسترش فلسفه و يا در حقيقت كلام اسلامى از همه طبقات ديگر ممتاز و بارزاند .\r\n\r\n","description":"","footnote":"","page_name":" 1599 ","page_number":215},
  {"content":"\r\n\r\nديگر فرقهء اسماعيليه است كه اساس كار آنها تأويل است و بر اين اصل علوم عقلى و فلسفى را در استخدام دين درآوردند چنان كه حميد الدين كرمانى و غزالى كرده‌اند .\r\nابو حامد غزالى ( متولد 450 ) با آنكه در طول تاريخ و حيات علمى خود افكار متضاد و متناقضى دارد و هميشه بر يك روال و منوال فكر نكرده است مع ذلك وى را بايد يكى از متكلمان متفلسف به حساب آورد ، كتاب تهافت الفلاسفهء وى نقض و رد بر فلاسفه و مسائل فلسفى بحت است ، در اين كتاب فلسفهء بحت يونان را مورد نقض و جرح قرار داده است و حتى در مسائل منطقى خود مسائل دينى را دخالت داده است ، و منطق را به طرف هدف دينى الهى سوق داده است و اين معنى از كتابهاى مقاصد الفلاسفه و قسطاس المستقيم و معيار العلم و تهافت الفلاسفهء وى كاملا آشكار است .\r\nبعضى گويند : وى كاملا متأثر از معتزله بوده است و حتى او را پيرو مذهب اعتزال دانند در حالى كه او در تاريخ زندگى خود اوضاع گوناگون به خود گرفته است گاه پيرو عقل است و گاه مخالف اصالت عقل است وى ابن سينا و فارابى را شديدا مورد جرح و نقض قرار داده است .\r\nديگر حكيم مجريطى است ، وى با آنكه در مسائل رياضى و هندسه و نجوم و علم هيئت و علم اعداد كتابهاى مهمى نوشته است مع ذلك مسائل مربوط باعداد و رياضيات را با مسائل دينى و مذهبى بنوعى تلفيق كرده است و هدف غائى و نهايى ازين علوم را به طرف الهيات و مسائل متافيزيكى سوق داده است .\r\nچنان كه در عنوان رسائل خود ( ص 42 ) گويد : « القول على الابداع الاول و ان علم العدد هو اول فيض العقل على النفس » .\r\nدر رسالهء دوم كه در باب هندسه است ( ص 175 ) بعد از بيان اصولى از هندسه بلا فاصله بمسائل ما بعد طبيعت و الهيات پرداخته است .\r\nدر بحث ديگرى كه مربوط به نجوم است ( ص 182 ) بحث را به طرف ملائكه مقربين و آثار و احوال فرشتگان ملأ اعلى كشانده است .\r\nدر بحث موسيقى ( ص 88 ) نتيجهء كار را توجه بعالم ملكوتيان ميداند . در مبحث نسبتهاى عددى و هندسى هدف غائى را هدايت نفوس بشرى به اسرار و رموز عالم هستى ميداند . و رساله‌هائى در باب اديان و هدف غائى آن‌ها دارد .\r\nابن طفيل ، ابو بكر محمد بن عبد الملك بن طفيل القيسى الاندلسى از فلاسفهء قرن ششم هجرى ( متوفى 580 ) يكى از فلاسفهء بزرگ اسلام است كه تا حدى ذوق اشراقى دارد و بجز رسالهء حى بن يقظان ازو كلماتى پراكنده نقل شده است و از كلمات وى اين معنى نموده مىشود كه در فلسفه جنبه‌هاى - مذهبى و حكمت الهى را مد نظر داشته است و از همين جهت است كه بر ابن سينا و فارابى طعن زده است و بر آنها شكوك و نقوضى وارد كرده است .\r\nدر مورد ابن باجه ( ابو بكر محمد بن يحيى ملقب به ابن الصائغ يا ( ابن باجه )\r\n\r\n","description":"","footnote":"","page_name":" 1600 ","page_number":216},
  {"content":"\r\n\r\nفيلسوف قرن ششم اختلاف است ، بعضى او را زنديق ميدانند و در عين حال پيرو ذوق اشراقى .\r\nدر طى تاريخ و جريانات روزگار و اقتضاهاى محيطى اين مذهب‌ها نوساناتى پيدا كرده است گاهى جنبه‌هاى اشراقى و زمانى وجهه‌هاى مشائى و روزگارى اعتبارات كلامى رجحان يافته است و بالاخره از يك طرف مسائل كلامى و فلسفى و دينى با هم درآميخته و رنگى ديگر به خود گرفته است و از سوى ديگر از روح عرفان و مسائل ذوقى برخوردار مىشود و بدين ترتيب فلسفهء مستقل و خاصى در عالم اسلام بوجود آمده است كه با فلسفهء يونانى فاصله پيدا كرده است . و البته اين امر يعنى استقلال فكرى مسلمين از همان ابتداى كار و فراغت از نقل و ترجمه به وجود آمده است .\r\nگذشته از اهل كلام و حديث ، كسانى كه روش عقلى آنان بر عرفان نظرى استوار است مانند محيى الدين ابن عربى ، اساس كار فلاسفه و متكلمان را واژگون كرده‌اند و بنائى ديگر نهاده‌اند .\r\nدر اعصار و قرون بعد ، فلسفه تقريبا از جهان اسلام خارج مىشود و راهى ديگر را طى مىكند ، و عصر مغول و تيمورى در ابهام و اجمال بسر مىبرد و رنگ عرفانى كامل به خود ميگيرد و بنوعى ديگر در عصر صفوى و اندكى ما قبل آن در ايران ظهور مىكند و اين بار بطور وضوح جامع عرفان و كلام و فلسفهء و حديث مىشود ، مجمع الابهرى مىشود بدست صدر الدين شيرازى وى با آنكه در مسائل خاص فلسفى مانند حركت جوهريه نظريات بديعى دارد ، فيلسوفى است با روش خاص كه فلسفهء خود را حكمة متعاليه خوانده است .\r\nوى مسائل دينى را با مسائل كلامى و فلسفى و سخنان بزرگان در آميخته است و فلسفهء اشراق را با اصول مشاء توأم كرده است از طرفى از اصول مدون شيخ ابن سينا و فارابى و الكندى پيروى مىكند و از طرفى ديگر تحت تأثير نور و ظلمت اشراق واقع شده است ترتيب جهان خلق ارسطو را برگزيده و از مثل افلاطونى بهره‌مند شده است .\r\nاز محيى الدين ابن عربى در بسيارى از مسائل تبعيت كرده است . اخوان الصفا را در قسمتهاى علوم الهى و استفاده از آيات قرآنى و كلمات نبى اكرم و سخنان ائمه ، پيشواى خود قرار داده است . سخنان هرامسه و اساطين هفتگانهء حكمت يونان را وحى منزل دانسته ، آنان را پيامبران برگزيدهء خدا ميداند . و در موارد مختلف از حميد الدين كرمانى و ناصر خسرو سخت متأثر شده است .\r\nمير داماد نيز با آنكه در بعضى از كتب و رسائلش فيلسوف مشاء است مانند :\r\nقبسات . لكن در رسائل خلسهء ملكوتيه و رسائل ديگر حالت اشراقى و عرفانى خود را كاملا نمودار كرده است و بطور وضوح تحت تأثير متكلمان اسلامى و صوفيان واقع شده است .\r\nحاجى سبزوارى كه آخرين فيلسوف اسلامى به حساب آمده است در مجموعهء كتب و رسائلش ، روح اشراق و مشاء توأم شده است و مسائل فلسفى را بطور كامل\r\n\r\n","description":"","footnote":"","page_name":" 1601 ","page_number":217},
  {"content":"\r\n\r\nبا اعتقاديات و مسائل دينى درآميخته است .\r\nاما دستهء دوم كسانى هستند كه كمتر بمسائل مذهبى و كلامى و دينى پرداخته‌اند - : و چنان كه اشارت رفت « ابن باجه » را بايد از اين دسته به حساب آورد زيرا وى نه تنها به مسائل مذهبى نپرداخته است و مسائل فلسفى را مطابق روش يونانيان مورد بحث قرار داده است بلكه بنا به روايتى از اين جهت مورد طعن ابن طفيل نيز واقع شده است .\r\nالكندى ابو يوسف يعقوب ابن اسحاق ( قرن سوم هجرى ) . با آنكه بنا به روايتى پيرو مذهب اعتزال است كمتر در رسائل فلسفى وى مسائل دينى تجلى كرده است .\r\nوى شارح ارسطو و فيلسوف مشائى است و در مسائل اخلاقى خود نظريات بديعى دارد ، گروش و روح مذهبى وى در مسائل اخلاقى او ديده مىشود .\r\nفارابى ( متولد 339 ه ) با آنكه در علوم الهى رساله‌هائى دارد در بحث‌ها و رسائل فلسفى خود مسائل دينى را كمتر دخالت داده است وى در امور اجتماعى و منطقى و مسائل ما بعد طبيعت رساله‌هائى ارزنده دارد ، در باب ماهيت روح و اثبات مفارقات و خلود نفس نيز رسائلى دارد . ، در مورد بهشت و دوزخ عقايدى خاص دارد . كه با اصول شريعتها وفق نمىدهد .\r\nلكن در فصوص الحكم كاملا مسائل مذهبى را مطرح كرده است . او فلسفهء يونان را هدايت‌كنندهء انسانها و مايهء سعادت ابدى ميداند .\r\nابن سينا با آنكه مردى است طبيب و توجه وى به حكمت طبيعى بيشتر است مع ذلك در باب الهيات بجز الهيات كتاب شفا كه از اهم كتب فلسفى اسلامى است ، رساله‌هائى نوشته است مانند رسالهء مبدأ و معاد ، او تقريبا در كتاب بزرگ خود شفا اعم از منطقيات ، طبيعيات ، الهيات و ساير قسمتهاى آن از حد فلسفهء محض خارج نشده است لكن در كتاب اشارات كه گويا آخرين اثرش باشد علاوه بر نمط نهم كه در مقامات عارفين است آيهء نور را مورد تفسير قرار داده است و بدين ترتيب علاوه بر كتاب مبدأ و معاد و رساله‌هاى نفس و عشق و رسائل ديگرى مانند : قضا و قدر كه كاملا جنبهء كلامى و مذهبى دارد در اشارات خود بالاخره از حد فلسفهء محض خارج شده است و توجهى به اصول عرفانى كرده است .\r\nديگر از فلاسفه‌اى كه با وسعت اطلاعاتى كه در تمام شئون اسلامى داشته است در مقام بحث از مسائل فلسفى ، كمتر مسائل عاطفى و مذهبى را در آن دخالت داده است ابن رشد است .\r\nمحمد بن احمد بن محمد بن رشد ( ابو - الوليد ) ( متولد 520 ه ) اهل قرطبه اندلس است .\r\nوى يكى از فلاسفه‌ايست كه مفسر و شارح حقيقى ارسطو است بعضى گفته‌اند به زبان يونانى آشنائى داشته است بر حسب سياست مذهبى روز او را به يهوديت متهم كرده‌اند .\r\nابتدا علم شريعت آموخت در بعضى از رسائلش اشارات مذهبى دارد و تحت تأثير متصوفه واقع شده است ، به ما بعد\r\n\r\n","description":"","footnote":"","page_name":" 1602 ","page_number":218},
  {"content":"\r\n\r\nطبيعت ارسطو شرحى نوشته است ، در مسائل منطقى و مقولات رسائلى دارد .\r\nدر تقريب بين مشائيان و متكلمين كتابى نوشته است ، در فقه كتابها و رسائلى دارد . وى در عين حال كه متهم به الحاد و زندقه شد و در شرح خود بر ارسطو از حد فلسفهء محض خارج نشده است مع ذلك كتاب ( التقريب بين المشائيان و المتكلمين و فصل المقال فيما بين الحكمة و الشريعة من الاتصال ) او حاكى از توجه وى است به مسائل كلامى .\r\nوى در كتاب اخير فرق مختلف معتزلى ، باطنى ، حشويه و اشعرى را مورد نقد و بحث قرار داده است . بر غزالى عيب گرفته است و كتاب « تهافت التهافت » را بر رد كتاب « تهافت الفلاسفهء » غزالى نوشته است .\r\n\r\nكلام مدوَّن\r\nمباحث اهل جدال و كلام و مذهب اعتزال بدوا بطور پراكنده و غير مدون مطرح مىشد و چنان كه اشارت رفت كلمات قرآنى را كه مربوط به خلقت و آفرينش جهان و صفات خدا بود مانند : قديم ، عليم ، قاهر ، قوى ، رحيم و بالاخره ساير اسماء الحسنى را مورد بحث و جدال قرار ميدادند به اضافهء مسألهء نبوت عامه و خاصه و جز آنها .\r\nلكن متدرجا اين مسائل را به صورت رساله‌هائى درآوردند . گويند : و اصل ابن عطا و ابى هاشم رساله‌هاى متعددى نوشته‌اند كه از بين رفته است . اكنون بعضى از كتب كلامى را بشرح زير بر مىشماريم :\r\nدرة التنزيل و غرة التأويل ، محمد بن عبد الله اسكافى ( 240 ه ) .\r\nالانتصار و الرد على ابن الراوندى - الملحد ، ابو الحسين عبد الرحيم الخياط ( 300 ه ) . قاهره ، 1344 .\r\nتأويل مختلف الحديث فى الرد على اعداء اهل الحديث . - ابن قتيبه ( 376 ه ) . قاهره 1344 ه .\r\nالابانه فى اصول الديانه ، ابى الحسن الاشعرى ( 330 ه ) . حيدرآباد . . .\r\nاحتجاج طبرسى ( متوفى 620 ) . تهران 1302 .\r\nاربعين فى اصول الدين ، ابو حامد غزالى ، قاهره . . .\r\nارشاد الطالبين فاضل ، مقداد ، بمبئى 1303 ه .\r\nاحتجاج ، سعد بن ابراهيم اشعرى ، ( متوفى 301 ) .\r\nاحتجاج ، خطيب بغدادى ( متوفى 463 ه ) .\r\nمقالات الاسلاميين ، ابو الحسن اشعرى ، استانه 1349 ه .\r\nرساله فى استحسان الخوض فى الكلام ، ابو الحسن اشعرى حيدرآباد 1323 ه .\r\nالفرق بين الفرق ، عبد القاهر بغدادى اشعرى ( 429 ه ) . قاهره 1328 .\r\nالاقتصاد فى الاعتقاد ، ابو حامد غزالى ( 505 ه ) . قاهره 1327 ه .\r\nالمنقذ من الضلال ، ابو حامد غزالى قاهره 1322 .\r\nارشاد ، امام الحرمين جوينى . مصر 1950 م .\r\nالاعتصام ، ابراهيم بن موسى اللخمى الشاطبى الغرناطى .\r\n\r\n","description":"","footnote":"","page_name":" 1603 ","page_number":219},
  {"content":"\r\n\r\nاساس التقديس ، جار الله زمخشرى ، ( متوفى 538 ) ، مصر ، 1328 .\r\nحدائق الفصول و جواهر العقول ، محمد بن هبة المكى ، قاهره 1327 الجواب الكافى ، لمن سئل ، عن الدواء الشافى ، ابن قيم جوزى ( 751 ه ) . مصر 1346 اعتقادات ، ابن بابويه . تهران 1371 اعتقادات فرق مسلمين ، فخر الدين رازى قاهره 1938 م .\r\nانوار الملكوت فى شرح ياقوت ، علامهء حلى ، تهران 1338 ه .\r\nالبيان ، محمد بن الطبيب الباقلانى ، بيروت 1958 البيان فى اصول الدين ، قاضى ابو بكر محمد بن مظفر شافعى ( متوفى 488 ) .\r\nشرح باب حادى عشر ، فاضل مقداد ، تهران 1324 ه .\r\nشرح مواقف ، عبد الرحمن بن احمد قاضى ، تهران 1286 ه .\r\nمتن مواقف ، عضد الدين عبد الرحمن ايجى ( متوفى 756 ه ) .\r\nكشف المحجوب ، ابو يعقوب سجستانى ، تهران 1327 اللمع فى الرد على اهل الزيغ و البدع ، ابو الحسن اشعرى ، مصر 1944 م . و گفته‌اند كه مؤلف كتاب فوق معمر بن سالم ( متوفى 433 ) بوده است .\r\nوجه دين ، ناصر خسرو قباديانى نيز از كتب مهم كلام اسماعيلى است .\r\nمحصل افكار المتقدمين و المتأخرين من الحكماء و المتكلمين تأليف محمد بن عمر رازى معروف به فخر رازى قاهره ، 1366 ه .\r\nالمقالات فى اصول الديانات . ابو الحسن على بن حسين مسعودى . ( متوفى 346 ه ) .\r\nالابانة ( كتاب ديگرى است از ) على بن اسماعيل بن اسحاق بن سالم بن اسماعيل اشعرى ، مصر ، 1348 .\r\nالابانه عن حقايق اصول الديانه ، منذر ابن سعيد البلوطى القرطبى المالكى ، ( متوفى 355 ه ) .\r\nالابانه فى اصول الديانة ، عبد الله بن محمد بن حمدان العكبرى ( متوفى 387 ) .\r\nدلائل النبوة ، ابو الحسن ماوردى ( متوفى 550 ه ) .\r\nمكارم الشريعه ، ابو القاسم حسين بن محمد اصفهانى ( متولد 502 ه ) .\r\nكتاب النقص ، كه بر رد بعضى از مثالب نواصب است ، تأليف نصير الدين عبد الجليل بن ابو الحسين رازى .\r\n\r\nكَلامِ جامِع\r\n- ( اصطلاح بديعى ) است و آنست كه بيتى يا جملهء در طى سخن بياورند كه از باب حكمت و پند و سائر مطالب باشد و بمزله مثل باشد مثال فارسى .\r\nنظام استرآبادى گويد :\r\n ب صد هزار ديده بگرد جهان سپهر * جوياى آدمى است ولى آدمى كجا است\r\nوحدت گزين كه صافى خاطر ز وحدتست * از امتزاج خاك بود كآب بىصفا است \r\n( از ابدع ص 339 ) .\r\nرجوع به كلام نفسى در فرهنگ علوم عقلى تأليف نگارنده شود .\r\n\r\nكَلامِ مَنْظوم\r\n- ( اصطلاح ادبى ) و شعر را گويند .\r\n\r\nكَلامِ مَنْثور\r\n- نثر را گويند\r\n.\r\n\r\n","description":"","footnote":"","page_name":" 1604 ","page_number":220},
  {"content":"\r\n\r\n\r\nكَلامِ لَفْظى\r\n- ( اصطلاح فلسفى ) كلام لفظى عبارت از سخن معمولى است كه بوسيلهء اداء حروف خاص دلالت بر معانى مخصوص كه در نفس متكلم است مىكند در مقابل كلام نفسى كه عبارت از معانى خاص است كه در نفس انسان است و بيان آن بوسيلهء الفاظ و عبارات امكان‌پذير است .\r\n( از اسفار ج 3 ص 97 ، 98 - دستور ج 3 ص 134 ) .\r\n\r\nكَلْپ\r\n- ( گاه‌شمارى ) ريشهء هندى دارد هندوان معتقدند كه جهان را مدت معينى است و همواره يك كلپ ظهور عالم است و يك كلپ قيامت . مجددا كلپى ديگر شروع شده به منزلهء روز عالم است و كلپ بعد بمنزلهء شب و قيامت است و بالاخره چند كلپ ميگذرد تا عالم آفرينش پايان يابد و كلپ آفرينش ما . . . 432 سال است كه هر كلپى بر چهار بخش است كه هر يك را جوك يا يوك گويند و جوك چهارم كه اكنون ما در آنيم . . . 432 سال است .\r\n( از التفهيم ص 146 ) .\r\n\r\nكَلبِ اكْبَر\r\n- ( نجومى ) يكى از صور كواكب واقع در نيم كرهء جنوبى است كه 18 ستاره داخل صورت و يازده ستارهء خارج صورت دارد به صورت سگى است واقع در پشت جوزاء و ارنب ( از صور كواكب ص 285 )\r\n\r\nكَلبِ اصْغَر\r\n- ( اصطلاح نجومى ) يكى از صور كواكب واقع در نيمكرهء جنوبى است و يا نام دو ستاره بود واقع بر رأس توأمين . ( از صور كواكب ص 294 )\r\n\r\nكَلبُ الجَبّار\r\n- ( اصطلاح نجومى ) ( يا كلب الاكبر ) صورتى بود جنوبى از جمله ستارگان آن . شعرى . يا شعراى يمانى است . مرزم العبور مرزم الشعرى . . .\r\nعذارى .\r\n( كه عبارت از پنج كوكب بود در آخر مجره )\r\n\r\nكَلبُ الرّاعى\r\n- ( اصطلاح نجومى ) ستارهء بود از صورت عواء واقع بر منكب ايمن آن ( صور كواكب ص 104 ) و آنچه بر رأس بود راعى نامند و گفته‌اند نام صورت ستاره‌هائى بود واقع برأس جاثى رجوع به جاثى شود\r\n\r\nكَلبِ مُقَدَّم\r\n- ( اصطلاح نجومى ) و يكى از صور ستارگان مرصوده است .\r\nكلب الاصغر و مقدم الكلب هم گفته‌اند كه بالجمله يكى از صورتهاى جنوبى است سر آن بمانند سر كلب بوده و بقيهء اندام آن به شكل انسان است از ستارگان او است . شعراى شامى كه آن را شعراى غميصا يا غميضا هم گويند .\r\n\r\nكُلبِهء أَحْزان\r\n- ( اصطلاح عرفانى ) كلبه احزان دلى است كه بر غم هجران معشوق محزون است و وقت حزن را گويند و مرتبت خذلان سالك است كه كلبه ادبارش نيز گويند .\r\n\r\nكَلبُ الحارِث\r\n- سگ پاسبان را گويند\r\n\r\nكَلبُ الصَّيد\r\n- سگ شكار را گويند .\r\n\r\nكَلبُ الماشِيَه\r\n- سگ رونده را گويند\r\n\r\n","description":"","footnote":"","page_name":" 1605 ","page_number":221},
  {"content":"\r\n\r\n\r\nكَلْبُ الحائِط\r\n- سگ خانه را گويند\r\n\r\nكَلْبُ الزَّرع\r\n- سگ بستان را گويند\r\n\r\nكَلبُ المُعَلّم\r\n- سگ تعليم يافته را گويند رجوع شود به كلاب اربعه\r\n\r\nكَلِمات\r\n- ( اصطلاح ادبى ) در زبان فارسى كلمات نه قسم‌اند اسم صفت ، كنايت ، عدد ، فعل ، قيد ، حروف اضافه ، حروف ربط و اصوات .\r\n( از دستورنامه ص 15 )\r\n\r\nكَلماتِ إلهيَّه\r\n- ( اصطلاح ذوقى ) كليهء موجودات مظاهر حق‌اند و كلمات حق‌اند كه از وجود او سخن گويند كه فرمايد :\r\n قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ . . . \r\nجامى گويد :\r\n چون كتاب خدا كلام خداست * از صفات كلام بنده جداست\r\nمكن از حق كران چو معتزلى * لايزالى [ ليس 
  ] دان و لم يزلى\r\nحرف و صوتى كه نوبنو حادث * مىشود ، نيست چون دو آن لابث\r\nباشد آن پيش عقل خرده‌شناس * مر كلام قديم را چو لباس\r\nدمبدم گر شود لباس بدل * شخص صاحب لباس را چه خلل\r\nگر چه آمد بسيط اصل كلام * باشد آن را مراتب و اقسام\r\nهست اصل بسيط آن ز صفات * ز صفاتى كه هست لازم ذات\r\nچون دلالات جمله موجودات * بر كمال صفات و وحدت ذات\r\nگاهى اندر لباس لفظ و حروف * كه مر او را قوالبند و ظروف\r\nوين دو قسم است ، زانكه حرف و مقال * يا بحس مدرك است يا به خيال \r\nعطار گويد :\r\n ديدى كلام حق كه على الحق يكست و بس * پس در نزول مختلف آثار آمده\r\nسنگ سيه مبين تو يمين اللهش به بين * كاين جا جهانت محو جهاندار آمده\r\nعكسى ز زير پردهء وحدت علم زده * در صد هزار پرده پديدار آمده \r\n\r\nكَلماتُ التّامّات\r\n- ( اصطلاح ذوقى ) مراد عقول مجردهء مفارقه است كه كلمات اللّه التامات گويند .\r\n( اسفار ج 1 ص 191 ج 3 ص 97 ، 62 - تفسير ص 889 ) .\r\n\r\nكَلِمَةُ اللَّه العُلْيا\r\n- ( اصطلاح ذوقى ) مراد از كلمة الله العليا عبارت از عقول طوليه است ( مبدأ و معاد صدرا ص 161 ) .\r\n\r\nكَلمهء مُجازات\r\n- ( اصطلاح ادبى و ذوقى ) عبارت از اسماء شرطاند كه من ، ما ، إذ ما ، اين ، حيثما ، اى ، انى باشد رجوع به هر يك ازين كلمات شود ( از الهدايه ص 202 )\r\n\r\nكَلِمَه\r\n- ( اصطلاح ذوقى و ادبى ) كلمه لفظى است كه براى معنى مفرد وضع شده باشد و سه نوع است اسم ، فعل و حرف ( رجوع بهر يك از اين اصطلاحات و الهدايه ص 82 شود . ) در معنى روح انسانى را باعتبار ظهور آن در نفس رحمانى مانند ظهور كلمه در نفس انسانى كلمه گويند .\r\n\r\n","description":"","footnote":"","page_name":" 1606 ","page_number":222},
  {"content":"\r\n\r\n( از شرح قيصرى ص 41 ) و كلمت اينجا بر سه اصل است ، يكى علم ، ديگر ارادت ، سوم حكمت .\r\nاول سبق علمست پيش از ذكر كه ميبايد كرد ، ديگر سبق ارادت است آنچه دانست كه بايد كرد ، خواست كه كند .\r\nسبق سوم حكمت است ، آنچه كرد ، راست كرد و بسزا كرد .\r\nو بدان كه الله را حاجت به مدت نيست كه مدت علتست و او را در كرد ، علت نيست او را ناآمده نقد است و گذشته ياد ، آن توئى كه از ناآمده ببايد انديشيد و گذشته ياد بايد آورد و حاضر نگه بايد داشت .\r\nاو را جل جلاله گذشته ياد نبايد آورد كه آن در علم اوست و از ناآمده انديشه نبايد كرد كه آن در حكم اوست و حاضر نگاه نبايد داشت كه در ملك اوست .\r\nاز ازل تا ابد به او كم از يك نفس و صد هزار به او كم از يك ساعت ، دى و فردا بنزديك او نيست ، او در عزت دائم است .\r\nو بقدرة خويش قائم جل جلاله و عظم شانه .\r\nپير طريقت گفت : از كجا باز يابم آن روز كه تو مرا بودى و من نبودم ، تا باز به آن روز برسم ، ميان آتش و دودم ، ور به دو گيتى آن روز را باز يابم برسودم ، و ربود تو دريابم به نبود خود خوشنودم .\r\n( عده ج 8 ص 315 )\r\n هر چه خواهد روان عيان گردد * هر چه گويد چنين ، چنان گردد \r\nو اين كلمة الحضرة است كه فرمود  « إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ »  ( رسائل ج 3 ص 34 )\r\n\r\nكَلِمَهء طَيّبه\r\n- ( اصطلاح عرفانى ) مأخوذ از قرآن كريم است كه فرمود   مَثَلًا كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَ فَرْعُها فِي السَّماءِ تُؤْتِي أُكُلَها كُلَّ حِينٍ بِإِذْنِ رَبِّها وَ يَضْرِبُ اللَّهُ الْأَمْثالَ لِلنَّاسِ لَعَلَّهُمْ يَتَذَكَّرُونَ .  \r\n\r\nكَلِمَهء كُن\r\n- ( اصطلاح عرفانى ) كه فلاسفهء اسلام نيز به كار برده‌اند و مراد از كلمهء كن امر ابداعى و تكوينى و وجود منبسط است چنان كه گويند بواسطهء كلمهء كن نورى تمام موجودات بر سبيل وجود ابداعى دفعة واحده از ذات حق صادر شده‌اند ( از اسفار ج 3 ص 97 ) .\r\n« قال بعض العارفين اول كلام شق اسماع الممكنات كلمة وجودية فما ظهر العالم إلا بالكلام بل العالم كله اقسام الكلام » ( اسفار ج 3 ص 97 )\r\n\r\nكُلّى\r\n- ( اصطلاح منطقى ) از بيان فرق ميان ميان كل و كلى معلوم شد كه كلى مفهومى است ذهنى كه عنوان براى افراد و انواع زيادى است و وصف اضافى است كه عارض بر ماهيات مىشود و تمام اين ماهيات را اين صفت هست و موقعى اين صفت از قوت بفعل ميآيد كه افراد آن حادث شوند اين نوع كلى كه عبارت از مجرد مفهوم و وصف اشتراك بين كثيرين است كلى منطقى گويند و گاه معروض اين وصف را از كلى ميخواهند\r\n\r\n","description":"","footnote":"","page_name":" 1607 ","page_number":223},
  {"content":"\r\n\r\nو آن كلى طبيعى است و گاه مجموع عارض و معروض ، صفت و موصوف را ميخواهند و آن كلى عقلى است و بالاخره مراد از كلى طبيعى ماهيت بلا شرط است و از اين جهت گويند كلى طبيعى يعنى ماهيت من حيث هى . موجود نيست و بلكه موجود بالعرض است زيرا حاكى از وجود است .\r\nو بديهيست كه كلى منطقى كه مجرد وصف و كلى عقلى كه مجموع وصف موصوف است در خارج موجود نخواهد بود .\r\n( از شفا ج 2 ص 482 ، 483 - اساس الاقتباس ص 386 ، 17 - تهافت التهافت ص 110 - تفسير ص 969 ، 1000 - اسفار ج 2 ص 70 - رساله عرشيه صدرا ص 127 مشاعر ص 28 ) .\r\n\r\nكُليّات ثَلاث\r\n- رجوع به قواعد ثلث و موافقات ج 2 ص 52 شود )\r\n\r\nكُليّاتِ شَريعَت\r\n- ضروريات ، حاجيات و تحسينات است .\r\n( از موافقات ج 1 ص 30 )\r\n\r\nكليسا و كِنِشْت\r\n- ( اصطلاح ذوقى ) كنايت از عالم معنى و شهود است .\r\n( رياض العارفين ص 41 )\r\n\r\nكَليپا\r\n- ( اصطلاح ذوقى ) عالم حيوانى را گويند .\r\n\r\nكُلّيت\r\n- ( اصطلاح عرفانى ) اسم جمع چيزى است كه در آن خلل نشود و حقيقت كلية جمع همت است به نعت حرقت در طلب مشاهدت .\r\n\r\nكُلِّى عَقْلى كُلِّى طَبيع كُلِّى مَنْطقى\r\n( اصطلاحات منطقى ) رجوع شود به كلى .\r\n\r\nكُلّياتِ خَمْس\r\n- ( اصطلاح منطقى ) كليات از نظر ذاتى و عرضى بودن نسبت بافراد خود بر پنج نوعند . به اين بيان كه كلى يا ذاتى مصاديق و افراد خود است و يا عرضى . قسم اول كه ذاتى است يا ما به الاشتراك ميان چند نوع است و بعبارت ديگر جزء مشترك ميان انواع مختلف است جنس مينامند و يا ذاتى مخصوص است و مخصوص بيك نوع است در اين صورت فصل مينامند و يا مركب از مجموع جنس و فصل است كه عين حقيقت و تمام حقيقت افراد است نوع مينامند و قسم دوم كه عرضى است يا عرض خاص است يعنى مخصوص بيك نوع است و يا مشترك ميان چند نوع كه عرض عام مينامند مثال جنس حيوانيت نسبت به انسان و ساير حيوانات و مثال نوع حيوان ناطق نسبت به انسان و حيوان ناهق نسبت بحمار و حيوان صاهل نسبت باسب و مثال فصل ، ناطق تنها نسبت به انسان و ناهق تنها نسبت بحمار و مثال عرض خاص ، تعجب و ضحك نسبت به انسان و مثال عرض عام ، حركت و حس نسبت به به انسان و حيوان .\r\n( تهافت التهافت ص 336 - اسفار ج 1 ص 69 ، 72 - اساس الاقتباس ص 27 - اسفار ج 3 ص 173 ) .\r\n\r\nكَم\r\n- ( اصطلاح فلسفى و ادبى ) كم يكى از مقولات عرضى است و آن عرضى است قابل انقسام بالذات و بر دو\r\n\r\n","description":"","footnote":"","page_name":" 1608 ","page_number":224},
  {"content":"\r\n\r\nقسم است يكى متصل و ديگرى منفصل ، كم متصل عبارت از امتدادى است كه ميان اجزاء مفروضهء آن تماس و برخورد بوده و در حدود مشترك باشند . و كم منفصل بر عكس آنست و هر يك بر دو قسم‌اند يا حقيقى و يا غير حقيقى و كم متصل يا ثابتة الذات و قار الاجزاء است يا نه كه اول عبارت از خط و سطح و جسم است و بقول اخوان الصفا باضافه مكان است و دوم عبارت از زمان است و كم منفصل بر دو نوع است كه عدد و حركت باشد بعضى اقوال و اصوات را از نوع كم متصل ميدانند ، صدر الدين گويد :\r\nاينان اشتباه كرده‌اند و مبناى آنها بر اين است كه كم اعم از متصل يا منفصل يا قار الذات است و يا غير قار الذات متصل غير قار الذات زمان و قار الذات خط و سطح و جسم و منفصل غير قار الذات اصوات و اقوال است و قار الذات اعدادند .\r\n( از اسفار ج 2 ص 4 ، 3 ، 95 - تفسير ص 637 - اخوان ج 1 ص 326 ) .\r\nكلمهء كم در ادبيات و قواعد عرب از اسماء استفهام است و بواسطهء آن پرسش از عدد شود مانند  « سَلْ بَنِي إِسْرائِيلَ كَمْ آتَيْناهُمْ مِنْ آيَةٍ بَيِّنَةٍ »  و گاه خبرية است بمعنى كثير مانند  كَمْ أَهْلَكْنا مِنْ قَرْيَةٍ  و  كَمْ أَهْلَكْنا قَبْلَهُمْ مِنَ الْقُرُونِ  اين كلمه مبنى است و لازم الصدر است و مبهم است و احتياج به تميز دارد و تميز كم خبريه مفرد و جمع هر دو آيد و تميز كم استفهاميه همواره مفرد باشد .\r\n( از مغنى ص 95 ) .\r\nضمنا تميز كم خبريه بايد مجرور باشد و استفهاميه منصوب مانند « كم در هما عندك »\r\n\r\nكَمال\r\n- ( اصطلاح فلسفى و عرفانى ) آنچه تماميت شىء به آنست كمال آن شىء مينامند و آنچه كمال نوع بدان بستگى دارد در ذات يا در صفات كمال گويند و آنچه شيئيت شىء بدان است كمال گويند « الكمال ما يتم به الشيء كما ان الصورة ما يوجد الشيء بالفعل و الغاية ما يصل اليه الشيء » ( شرح صدرا بر هدايه اثير الدين ص 3 ) .\r\nكمال نزد فلاسفه بر دو معنى اطلاق مىشود يكى آنچه حاصل بالفعل است اعم از آنكه مسبوق به قوت باشد و ديگر آنچه موجب تكميل نوعيت شىء است .\r\nكمال از امور اضافى است زيرا موجودات در هر مرتبتى واجد فعليتى ميباشند كه نسبت بمرتبتى نازلتر كه فاقد آن فعليت است كامل‌تراند و نسبت بمرتبت بالاتر و آنچه را فاقدند - ناقص‌تراند .\r\nو كمال هر موجودى بفعليت آنست و نحوه وجود هر موجودى در همان موجود كمال آنست و آن كمال اول است كه شىء بدان شىء شود و صورت و حد طبيعى هر شىء كمال آن شىء است چنان كه گويند :\r\nنفس نباتى كه صورت نبات است كمال اول نبات است و نفس حيوانى كمال اول حيوان است و بالاخره آنچه مربوط باصل و بناى وجودى اشياء است كمالات اوليهء آنها است و امور ديگر كه در مرتبت بعدند كمالات ثانويه‌اند و\r\n\r\n","description":"","footnote":"","page_name":" 1609 ","page_number":225},
  {"content":"\r\n\r\nآخرين مرتبت كمال انسان ترقى نفس او و رسيدن بمرتبت عقل بالمستفاد است كه مرتبت تكميل قواى علمى و عملى آن مىباشد .\r\nدر هر حال مراد از كمال اول امرى است كه شيئيت شىء به آنست و مراد از كمال ثانى آثار و تبعات صور فعليهء نوعيه است مثلا كمال اول ميوه شكل و صورت آنست كه مقوم آنست و كمال ثانى آثار و نتايج مترتبهء بر آنست .\r\nصورت و حد طبيعى هر شىء كمال اول آنست ، قطب الدين گويد : كمال اول چيزى است كه شىء بوسيلهء آن در ذاتش كمال يابد و كمال ثانى چيزى است كه شىء در صفاتش به آن كمال يابد و از آن جهت كمال ثانى گويد كه متأخر از كمال نوع است .\r\n( درة التاج بخش سوم ص 91 ) .\r\n« فنقول فهي اذن كمال للجسم لكن الكمال منه اولى و هو الذى يصير به النوع نوعا بالفعل مثل الشكل للسيف و الكرسى و منه ما هو ثان و هو الذى يتبع نوعية الشيء من افاعيله و انفعالاته كالقطع للسيف و التميز و الروية و الاحساس و الحركة الارادية للانسان فان هذه كمالات ثانوية ليس يحتاج النوع فى ان يكون نوعا بالفعل الى حصول هذه الامور له بالفعل بل اذا حصل له مبدأ هذه الأشياء بالفعل حتى صار له هذه الأشياء بالقوة القريبة بعد ما لم يكن الا بقوة بعيدة » . .\r\n( اسفار ج 4 ص 4 و رجوع شود به كشاف 1264 - شفا ج 1 ص 280 - ج 2 ص 204 ) . در عرفان كمال منزه بودن از صفات و آثار ماده است و نزد صوفيان بر دو قسم است .\r\nيكى كمال ذاتى كه عبارت از ظهور حق تعالى است بر نفس خود بنفس خود لنفس خود بدون اعتبار غير و غيريت و غناء مطلق لازمهء اين كمال است و معنى غناى مطلق مشاهدهء حق است خود را فى نفسه باتمام شئونات و اعتبارات الهيه و كيانيه با احكام و لوازم آنها دوم كمال اسمائى كه عبارت از ظهور حق است بر نفس خود و شهود ذات خود در تعينات خارجيه يعنى عالم و ما فيها و اين شهود عبارت از شهود عيانى و عينى وجودى است مانند شهود مجمل در مفصل .\r\n( كشاف ص 1265 ) تركيبات در معنى عرفانى و فلسفى\r\n\r\nكَمالِ آدَمى\r\n- ( اصطلاح فلسفى ) كمال آدمى در چهار چيز است اقوال نيك ، افعال نيك ، و اخلاق نيك و معارف . و مراد از معارف معرفت چهار چيز است ، معرفت دنيا ، معرفت آخرت ، معرفت خود ، معرفت پروردگار .\r\n( رجوع شود به انسان كامل ص 31 ) و رجوع بكمال شود .\r\n\r\nكَمالِ اوّل كَمالِ ثانى\r\n( اصطلاحات فلسفى ) رجوع شود به كمال\r\n\r\nكَمالِ صَناعى\r\n- كمال صناعى مقابل كمال طبيعى است و عبارت از صفت و امرى است كه بواسطهء صنع در شىء پديد ميآيد .\r\n\r\n","description":"","footnote":"","page_name":" 1610 ","page_number":226},
  {"content":"\r\n\r\n( كشاف ص 1265 ) .\r\n\r\nكَمالِ طَبيعى\r\n- ( اصطلاح فلسفى ) كمال طبيعى مقابل كمال صناعى است و امريست كه صنع را در آن مدخليتى نباشد .\r\n( كشاف ص 1265 - شفا ج 1 ص 137 ) .\r\n\r\nكَمّ مُتَّصِل كَمِّ مُنْفَصل\r\n( اصطلاحات فلسفى ) رجوع بكم شود .\r\n\r\nكَمانِ ابْرو\r\n- ( اصطلاح ذوقى ) كمان ابرو سقوط سالك است از درجه و مقام بسبب تقصير و بازگشتن به مقصد است به حكم جذبه و عنايت بمقام و درجهء كه بود .\r\n\r\nكُمُون\r\n- ( اصطلاح فلسفى ) كمون به معناى بطون و خفا و مرحلهء نارسى و پنهانى اشياء است و مقابل بروز و ظهور است .\r\nاصحاب كمون كه انباذقلس و پيروان او هستند بنا بر آنچه مشهور است و بدانها نسبت داده‌اند و خود گويند : كون عبارت از بروز كامن است يعنى همهء اشياء به حال كمون موجودند و حوادث عالم غير از آنچه بوده است چيزى نيست و محال است كه شىء از لا شىء بوجود آيد پس كون عبارت از ظهور از كمون است و همه چيز در حال كمون هست « اما القائلون بالكمون و التداخل و ان الكون ظهور الكامن » .\r\n( شفا ج 1 ص 243 ) و من المستحيل ان يكون الشيء من لا شىء اذ لا شىء لا يكون موضوعا للشيء ( شفا ج 1 ص 188 )\r\n\r\nكَميّات\r\n- ( اصطلاح فلسفى ) كميات مقابل كيفيّات است و مراد مقادير و متصلات و ممتدات منفصله و متصله است ( شفا ج 2 ص 433 ، 438 ، 515 ) .\r\n\r\nكَميّاتِ مُتّصلَه كَميَّاتِ مُنْفَصِلَه\r\n( اصطلاحات فلسفى ) رجوع به كم شود .\r\n\r\nكَميَّت\r\n- ( اصطلاح فلسفى ) كميت و مقدار دو لفظ مترادفند دال بر آنچه لذاته قابل مساوات و لا مساوات باشند به تطبيق وهمى يا وجودى ( اساس الاقتباس ص 39 - تفسير ص 752 - شفا ج 1 ص 431 ) .\r\n\r\nكَميَّتِ غَيرُ قارَّه كَميَّتِ قارَّه\r\n( اصطلاحات فلسفى ) رجوع به كم شود .\r\n\r\nكُمَيْليَّه\r\n- ( اصطلاح ملل و نحل ) منسوب به كميل بن زياد است و صاحب نفحات بنقل از شيخ سعد الدين فرغانى سلسلهء او را به حضرت نبى مىرساند به واسطهء امير المؤمنين على و حسن بصرى و كميل بن زياد .\r\nاين سلسله به سلسلهء معروفيه متصل گرديده كميل بن زياد از كبار و اعاظم اصحاب حضرت امير المؤمنين على بوده است و آنچه ميان ايشان رفته است مذكور است ( از طرائق الحقائق جزء دوم ص 39 ) دعاى كميل معروف دعائى است كه گويند حضرت براى كميل تقرير فرمودند\r\n\r\n","description":"","footnote":"","page_name":" 1611 ","page_number":227},
  {"content":"\r\n\r\nو او ميخواندند\r\n\r\nكِنايات\r\n- ( اصطلاح ادبى ) اسمهائى هستند كه نهاده شده‌اند براى دلالت كردن بر عدد مبهم و آنها كم ، كذا ، كيت ، و ذيت باشند .\r\n( از الهدايه ص 196 ) كنايت در فارسى عبارتند از ضمير ، اسم اشاره ، موصولات مبهمات و ادوات استفهام است .\r\n( از دستورنامه ص 37 ) .\r\nالبته اينها را در قواعد عرب مبهمات نامند .\r\n\r\nكِنايَه\r\n- ( اصطلاح ادبى ) كنايه عبارت از لفظى است كه از آن اراده شود لازم معناى آن با جواز اراده معنى اصلى با آن يعنى هم معنى اصلى اراده شود و هم لازم آن\r\n\r\nكِنايهء مَحْضَه\r\n- ( اصطلاح بديعى ) و مراد لازم معنى باشد محضا چنان كه گويند كثيرا الرماد و اراده جود و سخا نمايند يا طويل النجاد يعنى آنكه بند شمشيرش بلند است و بلندى قامت خواهند .\r\n( از ابدع ص 342 ) .\r\nو بالجمله مانند « طويل النجاد » كه كنايت از طول قامت است و انتقال از لازم بملزوم است بر خلاف مجاز كه از ملزوم بلازم است از امثله كنايت است « كثير الرماد » كه كنايه از مهماندارى است و كنايت گاه تلويح است و گاه تعريض و رمز است و گاه ايماء و اشاره است رجوع شود به ( كشاف ص 1384 - 1286 - 1282 تلخيص ص 172 - 175 - مطول - ص 342 ) .\r\n\r\nكَنْزِ مَخْفى\r\n- ( اصطلاح عرفانى ) كنز مخفى عبارت از هويت احديت است كه مكنون در غيب است « و هو بطن كل ما بطن » ( اصطلاحات صوفيه خطى ث 854 )\r\n\r\nكَنْعان\r\n- ( اصطلاح عرفانى ) كنايت از جهان معنوى و عالم ملكوت است .\r\nعطار گويد :\r\n الا اى يوسف قدسى برآ از چاه ظلمانى * بمصر عالم جان شو ، كه مرد عالم جانى\r\nبه كنعان بىتو وا شوقا همىگويند پيوسته * تو گه دل بستهء چاهى و گه در بند زندانى\r\nبرو پيراهنى بفرست از معنى سوى كنعان * كه تا صد ديده در يك دم شود زان نور نورانى \r\n\r\nكُنِش\r\n- ( اصطلاح فلسفى و عرفانى ) كنش حاليست كه اندك اندك از گوهرى ظاهر مىشود در گوهرى چنان كه هيچ دو حال از آن اثر با هم موجود نباشند بلكه يكى نيست همىشود و ديگرى هستى همىيابد .\r\n( مصنفات باب ج 1 رساله 2 ص 23 ) .\r\n\r\nكُنُود\r\n- ( اصطلاح عرفانى و فقهى ) ناسپاسى را گويند و كنود زمينى است كه در آن گياه نرويد و در شريعت عبارت از ترك عبادت است و در طريقت ترك فضائل است و در حقيقت كنايت است از كسى كه اراده كند چيزى را كه خدا آن را نخواسته است « ان الانسان الى ربه لكنود » ( از كشاف 1246 )\r\n\r\nكُنيَة\r\n- ( اصطلاح ادبى ) علم گاه اسم است و گاه كنيه و غرض از كنيه تعظيم مكنى له است و لقب مشعر بمدح و ذم\r\n\r\n","description":"","footnote":"","page_name":" 1612 ","page_number":228},
  {"content":"\r\n\r\n2 است و بايد مؤخر از اسم باشد اگر مصدر « به اب و ام » باشد كنيه است و الا لقب ( از سيوطى ص 29 ) .\r\n\r\nكَواكِب حارَّه\r\n- ( اصطلاح علوم غريبه ) تمام چيزهاى عالم از خواص و طبايع چهارگانهء كه حرارت و رطوبت و برودت و يبوست باشد عارى نبود و بر اين اساس بسيارى از قرانات و امور مربوط بعلوم غريبه حل مىشود مثلا گويند كواكب حاره هرگاه در بروج حاره واقع شود گرماى شديد و آتش فشانى توليد شود درختان به خشكند و صفراء در اجسام عالم طبيعت غلبه يابد آبها كم شود .\r\n( از رسائل جابر ص 16 - 18 و التفهيم ص 427 )\r\n\r\nكَواكِب ثابِتَه\r\n- ( اصطلاح نجومى ) رجوع بافلاك شود .\r\n\r\nكَواكِبِ سَحابى\r\n- ( اصطلاح نجومى ) ابو ريحان گويد :\r\nاما سحابى اى ابرى بحقيقت چهار كوكب‌اند . يكى بر كف برنده سر غول . و بدين جمله نشمرند زيرا ك عرضش بسيار درجه است وز گذر ستارگان سياره دور است . و دوم آخر دو خر و اين آنست كه بر بر سرطانست و زين شمار است . و سوم آنك از پس شوله است بمنازل قمر و از آن جمله است كه از صورت عقرب بيرونند . و گاه او را نيش كژدم نام كنند و بتازى حمة العقرب و زين شمار است . و چهارم بر چشم رامى است اى تيرانداز و زين شمار است .\r\nو ستارگان خرد چون بيكجاى گرد آيند ايشان را سحابى تشبيه كنند و بطلميوس ايشان را سحابى نام كرده است\r\n\r\nكواكب سياره\r\n- ( اصطلاح نجومى ) اخوان الصفا درباره سيارات هفتگانه گويند : شمس و قمر را نيران گويند و مشترى و زهره را سعدان نامند ، زحل و مريخ را نحسان نامند ، عطارد را ممتزج دانند و رأس و ذنب را عقدتان خوانند و در باب خواص آنها گويند :\r\n1 - شمس مذكر ، حار ، نارى نهارى و سعد است .\r\n2 - زحل . بارد ، يابس ، مذكر نهارى و نحس است .\r\n3 - مشترى حار ، رطب ، مذكر ، نهارى و سعد است .\r\n4 - مريخ حار ، يابس ، مؤنث ، ليلى و نحس است .\r\n5 - زهره بارد ، رطب ، مؤنث ، ليلى و سعد است .\r\n6 - قمر رطب ، مؤنث ، ليلى و سعد ( رجوع شود باخوان رساله سوم نجوميات ص 82 ) .\r\n\r\nكَواكِبِ صامِتَه\r\n- ( نجومى ) .\r\nارباب اين فن پارهء از كواكب را صامت و پارهء را غير صامت دانند از جمله : جوزاء ، سنبله ، ميزان بلندآوازند و از ميان آنها جوزاء سخنگوى بود و حمل ، ثور و اسد نيم‌آوازند ، جدى ، دلو و حوت سست‌آوازند ، سرطان و عقرب و حوت بىآوازند . منظور كواكب واقع بر اين صور است ( از التفهيم ص 320 )\r\n\r\nكَواكِبِ مائى\r\n- ( اصطلاح نجومى ) ارباب اين فن بعض از بروج را آبى و بعضى را آتشى ميدانند و گويند در تقارن\r\n\r\n","description":"","footnote":"","page_name":" 1613 ","page_number":229},
  {"content":"\r\n\r\nكواكب آبى طوفانهاى شديد آيد و در تقارن كواكب آتشى طوفانهاى آتشى و آتش فشانى آيد .\r\n( از رسالهء پنجم اخوان ص 1227 جسمانيات ) .\r\n\r\nكَواكِبِ مُذَكَّر\r\n- ( اصطلاح نجومى ) ارباب اين فن سه كوكب از كواكب علوى را باضافه آفتاب نر ميدانند و سه كوكب سفلى را ماده دانند و زحل را خنثى ميدانند ( از التفهيم ص 359 )\r\n\r\nكَواكِبِ نارى\r\n- ( نجومى ) رجوع بكواكب مائى شود .\r\n\r\nكَواكِبِ مَنْحوسه\r\n- ( نجومى ) ارباب اين فن گويند زحل ، مريخ نحس‌اند زحل را نحس اكبر و مريخ را نحس اصغر نامند زهره و مشترى سعدند ، اول سعد كوچك و دوم سعد بزرگ است .\r\nآفتاب هم سعد است و هم نحس .\r\nاز دور نحس است از نزديك سعد .\r\nعطارد با سعد ، سعد است با نحس نحس است و به تنهائى سعادت آن رجحان دارد قمر بالذات سعد است .\r\nفعل ستارگان سعد : دادگرى ، صلاح سلامت و راحت و فضيلت است و فعل كواكب نحسه مقابل آن .\r\n\r\nكَواكِبِ نَهارى\r\n- ( اصطلاح نجومى ) زحل و مشترى ، شمس و عطارد نهارىاند - و وقتى دلالت بر نهاريت كنند كه در روز فوق الارض باشند و در شب تحت الارض و كواكب ليلى يعنى مريخ . زهره .\r\nعطارد . . وقتى دلالت بر ليليت كنند كه در روز تحت الارض و در شب فوق الارض باشند . و آن را حيز خوانند ( از بيست باب ملا مظفر )\r\n\r\nكَوكَبِ أشْرَاف\r\n- ( اصطلاح نجومى ) كوكب مشترى كوكب اشراف و علماء و قضات و امراء است .\r\n\r\nكَواكِبِ بارِدَه\r\n- ( اصطلاح نجومى ) رجوع به كواكب حاره شود .\r\n\r\nكَوكَب پيران\r\n- ( اصطلاح نجومى ) كوكب زحل كوكب پيران و دهقانان و ارباب قلاع و خاندانهاى قديم است .\r\n\r\nكَوكَبِ حارِّ رَطْب\r\n- ( اصطلاح علوم غريبه ) . و ستارهء مشترى را طبع حار رطب بود و آن سعد الفلك بود و بلدى كه ويژه او است بلدى بود كه درخشان . درى .\r\nصافى . داراى بويهاى خوش سنگهاى زرد .\r\nقرمز . لطيف . مانند رصاص . قلع . بلور .\r\nلؤلؤ . در . و حيواناتى مانند . انسان ميمون .\r\nسگ روباه و از نباتات انجير . و ميوه‌هاى بزرگ و خوب همه بدان منسوب‌اند .\r\nمريخ . و اما خاصيت مريخ تمام چيزهاى حاد الرائحة و ذبايح و فورة الدم و امثال آنها بود مانند گوسفند و بز . بزغاله سنگهاى آهن ، كبريت . و ياقوت احمر و از آنچه ذبح و سلاخى شود و از انواع درختان ، نوع حاد آن و از صناعات امارت قائدى نظامى . جلادها و حدادها و آتش‌افروزان همه منسوب به مريخ بود .\r\nو اشياء درخشان نورانى و نشوء عالم .\r\nحيات . منسوب به آفتاب است و از درختان نوع گردو . بادام . زيتون . صنوبر و ناردين .\r\nو از حيوانات آهو . شير . گرگ و از سنگها سنگ طلا و ياقوت به آفتاب منسوب‌اند .\r\n\r\nكَوكَبِ رَسولان\r\n- ( اصطلاح نجومى )\r\n\r\n","description":"","footnote":"","page_name":" 1614 ","page_number":230},
  {"content":"\r\n\r\nقمر كوكب رسولان پياده روان و عوام الناس است و كوكب جمال و سليم النفس است .\r\n\r\nكَوكَبُ الصُّبْح\r\n- ( اصطلاح ذوقى ) .\r\nانوار تجليات حق در مرتبت تنزلات است .\r\nو اول نورى كه رو نمايد از تجليات و اطلاق ميكنند بر مظهر منورى كه متحقق باشد به مظهريت نفس كليه چنان كه فرمودند  « فَلَمَّا جَنَّ عَلَيْهِ اللَّيْلُ رَأى كَوْكَباً »  ( رسائل شاه نعمت الله ج 3 ص 34 )\r\n\r\nكَوكَبِ حُكَماء\r\n- ( اصطلاح نجومى ) عطارد كوكب حكماء است و طبيبان و منجمان و شعرا و ديوانيان و كاتبان و نقاشان و تجار و اهل بازار است .\r\n\r\nكَوكَبِ سَحابى\r\n- ( اصطلاح نجومى ) .\r\nرجوع به هقعه شود .\r\n\r\nكَوكبِ طَرَب\r\n- ( اصطلاح نجومى ) زهره كوكب طرب و زنان و امردان و مخنثان است .\r\n\r\nكَوكبِ سَلاطين\r\n- ( اصطلاح نجومى ) شمس كوكب سلاطين و اصحاب امر و نهى و اكابر و اهل راى و تدبير است .\r\n\r\nكَوكبِ لَشكريان\r\n- ( اصطلاح نجومى ) .\r\nمريخ كوكب لشكريان و امراء و ستمگران و اتراك تتر و دزدان است .\r\n\r\nكَوكبُ المُثَلَّثه\r\n- ( اصطلاح نجومى ) .\r\nيكى از صور كواكب است كه شامل چهار ستارهء واقع بين كوكبة السمك و بين نيرى كه بر سر غول است بود و بر شكل مثلث بود .\r\n\r\nكَون\r\n- ( اصطلاح فلسفى و عرفانى ) كون يعنى وجود « صرف الكون » يعنى وجود محض « كون در عين » يعنى وجود در خارج در مقابل « كون در ذهن » يعنى وجود ذهنى بهر حال عالم كون يعنى عالم وجود معنى خاص اين اصطلاح عبارت از امرى است كه حادث شود بطور دفعى مانند آب كه بطور دفعى تبديل به هوا گردد در مقابل استحاله كه تغيير صورت بنحو تدريج مىباشد .\r\nشيخ الرئيس گويد : كون عبارت از اجتماع اجزاء و فساد عبارت از افتراق آنهاست ( از شفا ج 1 ص 188 ) .\r\nابو البركات گويد : كون عبارت از حدوث صورى است در هيولا و فساد عبارت از زوال صورت مىباشد « و الكون يقال لحدوث الصورة فى الهيولى بل فى المركب بل الحصول المركب على ما هى بهيولى و صورته و قد عرفت ان الصورة هى الاصل و يتبع حدوثها فى الهيولى حدوث خواص و اعراض و يتبع عدمها زوالها و الفساد يقال لعدم الصورة من الهيولى بل لعدم كون المركب من مادة و صورة على ما كان عليه من جهة القوة » ( ابو البركات ص 160 و رجوع شود بشرح منظومه ص 93 - شفا ج 1 ص 10 ) .\r\nاخوان الصفا آرند : « الكون خروج الشيء من العدم الى الوجود او من القوة الى الفعل و الفساد عكس ذلك » .\r\n( اخوان ج 2 ص 10 و رجوع شود به تفسير ص 23 ، 18 - شفا ج 1 ص 186 ) .\r\nنزد عرفا كون تمام موجودات را گويند رجوع شود به بون .\r\nو ( لمع ص 356 )\r\n\r\n","description":"","footnote":"","page_name":" 1615 ","page_number":231},
  {"content":"\r\n\r\nو كون جامع انسان كامل است كه مظهر تمام نماى حق است .\r\nشاه نعمت الله گويد :\r\n كون جامع مظهر ذات و صفات * سايهء حق آفتاب كائنات\r\nوجهى از امكان و وجهى از وجوب * در شهادت آمد از غيب الغيوب\r\nصورت و معنى بهم آراسته * ظاهر و باطن بهم پيراسته\r\nجمع كرده خلق و با خود همدگر * همچون نورى مينمايد در نظر\r\nهفت دريا قطرهء از جام او * روح قدسى رند درد آشام او \r\nو كون المفطور تميز خلق است از حق و اين است تكثر واحدى كه حق است به تميز تعينات موجود و تفرق جمعيت الهيه واحديه ذاتيه .\r\n( از رسائل شاه نعمت الله ج 3 ص 43 ) .\r\nتركيبات در معنى ذوقى و فلسفى\r\n\r\nكَونِ خِيالى\r\n- ( اصطلاح فلسفى ) يعنى وجود خيالى و وجود در مرتبت خيال ( از اسفار ج 1 ص 291 ) .\r\n\r\nكَونِ ذِهنى\r\n- ( اصطلاح فلسفى ) يعنى وجود ذهنى رجوع بوجود ذهنى شود .\r\n\r\nكَونِ صَناعى\r\n- يعنى وجود صناعى\r\n\r\nكَونِ طَبيعى\r\n- يعين وجود طبيعى در مقابل وجود صناعى ( از شفا ج 2 ص 572 ) .\r\n\r\nكَونِ عَينى\r\n- يعنى وجود خارجى ، رجوع بوجود عينى و خارجى شود .\r\n\r\nكَونِ مُطْلق\r\n- ( اصطلاح فلسفى ) يعنى مطلق وجود يا وجود مطلق و گاه مراد از كون مطلق كون جوهرى است كه عنصرى از عنصرى ديگر تكون يابد در مقابل كون مقيد كه جوهرى حالتى ديگر به خود گيرد ، قسم اول چنان كه آب تبديل به هوا شود و قسم دوم چنان كه آب گرم شود .\r\n( از شفا ج 2 ص 202 ) .\r\n\r\nكَونِ مُقَيَّد\r\n- رجوع بكون مطلق شود .\r\n\r\nكَون و فَساد\r\n- ( اصطلاح فلسفى ) كون و فساد عبارت از دو حالتى هستند كه متعاقب و متوارد بر موجودات جهان طبيعت‌اند چنان كه موجودات همواره در معرض خلع صورت و لبس صورتى ديگرند خلع صورت را فساد و لبس صورت ديگر را كون گويند چنان كه آب تبديل به هوا شود كه صورتى را رها كرده و متلبس به صورتى ديگر شود ، كون و فساد وجود و و تباهى دفعى هستند بر خلاف استحالت بطور كلى موجودات بر دو قسم‌اند بعضى قابل كون و فسادند و بعضى ديگر قابل كون و فساد نمىباشند و بلكه مبدع بوده و آنها را هيولاى مشترك قابل تبديل بصور نمىباشد « ان الاجسام ما هى قابلة للكون و الفساد اى منها ما هيولياتها ستجد صورة و تخلى صورة و منها ما ليست قابلة للكون و الفساد بل وجودها بالابداع . » ( شفا ج 1 ص 9 ) و بينا ان بعض هذه البسائط لا يقبل الكون و الفساد و هى البسائط التى فى جواهرها مباد حركات مستديرة . » ( از شفا ج 1 ص 186 و رجوع باسفار ج 1 ص 248 - زاد المسافرين ص 39 - شفا ج 2 ص ص 527 - اسفار ج 4 ص 162 شود ) .\r\n\r\n","description":"","footnote":"","page_name":" 1616 ","page_number":232},
  {"content":"\r\n\r\nخواجه طوسى گويد : و آنچه در جوهر افتد دفعة باشد و آن را كون و فساد خوانند ( اساس الاقتباس ص 49 و رجوع شود به شفا ج 1 ص 129 و كشاف 1274 ) .\r\n\r\nكَونَين\r\n- كلمهء كونين در اصطلاح عرفا يعنى اعيان ثابته جميع موجودات غيب و شهادت را صور علميه حق مينامند كه بتجلى دوم كه تجلى واحديت و الوهيت است تفصيل يافته و از يكديگر ممتاز گشته‌اند و اين مرتبت تنزل است از مرتبت احديت ذات بمرتبت اسماء و صفات ( شرح گلشن ص 5 ) .\r\n\r\nكُوهِ طُور\r\n- ( اصطلاح عرفانى ) موقف الهى است و مقام فناء است .\r\nآن كوه طور كه قرآن مجيد جلوه‌گاه آنست و محل سوگند خداى جهانست نه از خود يافت آن رتبت ، كه از مجاورت قدم موسى يافت كه با حق راز گفت و درد و دل خويش آنجا گفت :\r\nكار و صدق و معنى ، بو بكر دارد در جهان ور نه در هر خانه بو بكريست در كوه غار ( از عده ج 3 ص 324 )\r\n\r\nكُوهِ قاف\r\n- ( اصطلاح عرفانى ) مقام يك رنگى را گويند .\r\nمولوى گويد :\r\n بكوه قاف رو مانند سيمرغ * چو يار جغد و بوتيمار گشتى\r\nبرو در بيشهء معنى چو شيران * چو يار روبه و كفتار گشتى \r\n\r\nكُوهِ هَستى\r\n- ( اصطلاح عرفانى ) اشارت به خودبينى است .\r\n ترا تا كوه هستى بيش باقيست * جواب لفظ ارنى لن ترانى است \r\nبايد اضافت به خويش برخيزد تا حقيقت حق عيان بيند\r\n تجلى گر زند بر كوه هستى * شود چون خاك راه او ز پستى \r\n( از شرح گلشن راز ص 26 )\r\n\r\nكُوى\r\n- ( اصطلاح عرفانى ) مقام عبوديت را گويند .\r\n\r\nكُوىِ آب و گِل\r\n- ( اصطلاح عرفانى ) جهان مادى است .\r\n\r\nكُوىِ خَرابات\r\n- مقام فناء و بيخودى است .\r\n در كوى خرابات كسى را كه نياز است * هشيارى و مستيش همه عين نماز است \r\nشاه نعمت الله گويد :\r\n در كوى خرابات بسى كوشيدم * تا جمله شراب ميكده نوشيدم\r\nتا رهبر رندان جهان مىباشم * رندانه قباى عاشقى پوشيدم \r\nسنائى\r\n هر كه در كوى خرابات مرا بار دهد * به كمال و كرمش جان من اقرار دهد\r\nبار در كوى خرابات مرا هيچ كسى * ندهد ور دهد آن يار وفادار دهد\r\nاى خوشا كوى خرابات كه پيوسته درو * مر مرا دوست همى وعدهء ديدار دهد \r\n\r\nكُوىِ ميكَدِه\r\n- ( اصطلاح عرفانى ) كوى خرابات .\r\nحافظ گويد :\r\n\r\n","description":"","footnote":"","page_name":" 1617 ","page_number":233},
  {"content":"\r\n\r\n بكوى ميكده هر سالكى كه ره دانست * در دگر زدن ، انديشهء تبه دانست\r\nبر آستانهء ميخانه هر كه يافت رهى * ز فيض جام مى اسرار خانقه دانست\r\nزمانه افسر رندى نداد جز به كسى * كه سرفرازى عالم درين كله دانست \r\n\r\nكُوىِ مُغان\r\n- ( اصطلاح عرفانى ) كوى خرابات .\r\n در كوى مغان مست و خراب افتاديم * توبه بشكسته در شراب افتاديم\r\nسر بر در ميخانه نهاديم چو ديگر * رندانه بذوق در شراب افتاديم \r\n\r\nكَهانَت\r\n- عملى است كه موجب باطاعت درآوردن بعضى از اجنه است . و نزديك به سحر است و گاهى از آينده خبردادن است .\r\n\r\nكِياسَت\r\n- ( اصطلاح عقلى و اخلاقى ) كياست عبارت از تمكن نفس است از استنباط « ما هو انفع » براى شخصى كه ادراك مصالح و مفاسد خود كند .\r\n( اسفار ج 1 ص 327 ) .\r\n\r\nكِيان خَرَه\r\n- ( اصطلاح اشراقى ) اين كلمه در شرح حكمت اشراق چنين آمده است كه از قول زردشت آذربيجانى نقل كرده است كه او عالم را به دو قسم منقسم كرده است يكى عالم مينوى كه عالم نورانى روحانى است و ديگرى عالم گيتى كه عالم طلسم و جسمانى است و گويد نورى كه از عالم نورانى و روحانى بر نفوس فاضله فائض مىشود كه اعطاى رأى ثاقب كرده و مستفيض را تأييد و كمك مىكند و بواسطهء آن نفوس منور ميشوند و تابش آن اتم و اكمل از خورشيد است در زبان پهلوى « خره » گويند كه از ناحيهء حق ساطع ميگردد مرتبت كامل اين نور را كه مخصوص به ملوك و شاهان است « كيان خره و الرأى » ناميده‌اند كه موجب قاهريت شاهان بر سايرين ميگردد .\r\n( ش ص 372 ) .\r\nآقاى كربن در توضيح اين اصطلاح گويد : خره خورانهء اوستائى خره يا خره فارسى و بمعنى نمونهء بارز حكيم كامل ، امام اقدس ، خليفهء الهى بر روى زمين است .\r\nاين لفظ در زبانهاى فرنگى چون بهاء عزت و ضياء شوكت و غيره ترجمه گرديده است . و بعد از شرح مفصلى گويد :\r\nو بنا بر اين در اين عالم دو خلافت محقق است يكى خليفهء صغرى ( آتش محسوس ) دوم خليفهء كبرى ( نفس انسان ) از اين جهت است كه پارسيان نور را قابل تقديس ميدانند باعتبار مظهريت از نور الانوار . . .\r\nاز عالم نورانى بر نفوس كامل نورى كه بدانها تأييد و رأى ميبخشد فائض ميگردد و بدين نور است كه نفوس مستفيض ميگردند و بدانها نورى كه به پهلوى خره گويند اشراق ميگردد و همين خره است كه بقول سهروردى خلسهء ملك كيخسرو مبارك بر آن واقع گرديده است ( رابطه فلسفه اشراق با حكمت مشرق زمين كربن ص 46 ) .\r\n\r\nالكَيّاليَّة\r\n- ( اصطلاح ملل و نحل ) اتباع احمد بن الكيال را گويند . كه از امام صادق چيزهايى از علوم شنيد و آنان را با رأى باطل خود جمع نمود و مقاله‌اى\r\n\r\n","description":"","footnote":"","page_name":" 1618 ","page_number":234},
  {"content":"\r\n\r\nدر هر باب بر صحيفهء تصنيف كشيد و ابداع كرد كه تا به حال از كسى شنيده نشده بود و غير معقول مىنمود . . .\r\n( از ملل و نحل شهرستانى ص 85 - 86 )\r\n\r\nالكَيْسانيَّه\r\n- ( اصطلاح كلامى و ملل و نحل ) پيروان مختار بن ابو عبيدهء ثقفى را گويند كه به خونخواهى حضرت حسين ( ع ) به پا خواست .\r\nلقب مختار كيسان بود و پيروانش كيسانيه نام دارند كيسانيه فرق متعددند كه دو چيز آنان را متحد ساخته است اول قول بامامت محمد بن حنفيه و دوم جواز بداء بر خداى .\r\nكيسانيه در سبب امامت خليفه اختلاف دارند گروهى گمانشان به اين است كه چون حضرت على در جنگ جمل رايت جنگ را به او داده است او جانشين حضرت على است و گروهى ديگر را اعتقاد بر اين است كه او پس از حضرت حسين ( ع ) امام و جانشين است ( از مختصر فرق بين الفرق ص 36 )\r\n\r\nكَيف\r\n- ( اصطلاح ادبى ) بفتح كاف و فا اسم استفهام باشد و بواسطهء آن پرسش از حال شود مانند  « أَ فَلا يَنْظُرُونَ إِلَى الْإِبِلِ كَيْفَ خُلِقَتْ »  و گاه براى شرط به كار رود « كيف تصنع اصنع » و معنى تعجب هم دهد مانند  « كَيْفَ تَكْفُرُونَ بِاللَّهِ »  و گاه حال واقع مىشود مانند « كيف جاء زيد » ( از مغنى ص 106 تلخيص ص 89 ) .\r\n\r\nكَيفيّات\r\n- ( اصطلاح فلسفى ) و كيف با سكون فاء و كسر كاف اصطلاح فلسفى است رجوع به فرهنگ علوم عقلى كيف يكى از معقولات نه‌گانهء عرض است و آن هيأتى است قار كه تصور آن موجب تصور چيزى ديگر خارج از ذات آن و حامل آن نباشد و مقتضى قسمت و نسبت هم نباشد و بعبارت ديگر كيف عبارت از عرضى است كه تصور آن متوقف بر تصور غير خودش نبوده و مقتضى قسمت و لا قسمت در محل خود بنحو اقتضاء اولى نباشد « انها هيئة قارة لا يوجب تصورها شىء خارج عنها و عن حاملها » انواع كيفيات بنا بر آنچه مشهور است چهار است :\r\nالف - كيفيات نفسانيه كه عبارت از ملكات و حالات باشد ، از كيفيات نفسانى فخر رازى تعبير به كمالات كرده است .\r\nب - كيفيات محسوسه بحواس ظاهرى كه انفعاليات و انفعالات باشد .\r\nج - كيفيات مختصهء بكميات مانند تثليث و تربيع و غيره .\r\nد - كيفيات استعدادى مانند قوت و ضعف .\r\n« و انواع الكيفيات اربعة لانها ان لم تكن مختصة بالكميات فان كانت محسوسة فهي الانفعاليات او الانفعالات و ان لم يكن محسوسة فان كان استعداد نحو الانفعال كاللين او نحو اللاانفعال كالصلابة فهي القوة و اللاقوة و ان لم تكن استعدادا بل كما لا فهي الحال و الملكة و فسروها بالكيفيات النفسانية و ان كانت مختصة بالكميات كالتربيع و الزوجية فهي الكيفيات المخنصة بالكميات ( از ش ص 280 ) .\r\n\r\n","description":"","footnote":"","page_name":" 1619 ","page_number":235},
  {"content":"\r\n\r\nخواجهء طوسى گويد : كيف هر هيأتى را خوانند كه موضوع را بسبب او تقديرى لازم نيايد و در تصور آن هيأت احتياج نيفتد بتصور نسبتى غير آن هيأت ( اساس الاقتباس ص 42 ) .\r\nارسطو گويد : هيأتى كه بدانها از اشخاص سؤال شود « كيف هى » كيفيت گويند .\r\n( از مقولات ص 71 - 72 ) .\r\nاخوان الصفا آرند : كيفيت بر دو نوع است جسمانى و روحانى جسمانى چيزى است كه بحواس دريافته مىشود و روحانى بواسطهء عقول شناخته مىشود .\r\n( اخوان ج 1 ص 227 و رجوع شود به اساس الاقتباس ص 44 - اسفار ج 2 ص 19 ، 20 و 21 ، 54 - ج 1 ص 215 - شفا ج 2 ص 451 ، 558 ج 1 ص 209 ، 297 ، 213 ، 233 ، 442 و تفسير ص 287 ) .\r\n\r\nكَيفيّاتِ رَوحانى\r\n- ( اصطلاح فلسفى و عرفانى ) اين اصطلاح را اخوان الصفا به كار برده‌اند و منظور علوم و اخلاقيات و صفات ممدوحه و فضائل اخلاقى است .\r\n( از اخوان رساله دهم آراء و عقايد ص 327 ) .\r\n\r\nكَىْ\r\n- ( اصطلاح ادبى ) كلمهء كى در زبان و قواعد عرب بر سه وجه است 1 - اختصار كيف 2 - بمنزله لام تعليل در معنى و عمل و آن داخل بر ما استفهاميه شود مانند « كيما يضر و ينفع » 3 - و بمنزله آن مانند « كما يضر و ينفع » 3 - و بمنزله آن مصدريه . در معنى و عمل مانند ( لكيلا - تأسوا ) و ( جئتك كى تكرمنى ) ( از مغنى ص 94 )\r\n\r\nكَيْلى\r\n- ( اصطلاح فقهى ) آنچه قابل كيل باشد . در مقابل موزون و عدى\r\n\r\nالكَيُومَرْثيَّة\r\n- ( اصطلاح كلامى ) اصحاب كيومرث را گويند و معتقد به دو اصل يزدان و اهرمن مىباشند و گويند كه يزدان قديم و ازلى است و اهرمن محدث و مخلوق است و نيز معتقدند كه يزدان فكر كرد كه اگر منازعى براى من باشد چه اتفاقى مىافتد و از اين رهگذر اهريمن حاصل آمد كه ظلمت و ضرر و فساد ست و يزدان را مخالفت كرد و لشكريان نور و ظلمت در هم افتادند و بجنگ اندر شدند . . .\r\n( از ملل و نحل شهرستانى ص 113 - 114 )\r\n\r\nكِيمياىِ قَناعت\r\n- ( اصطلاح عرفانى ) قناعت بموجود و ترك ميل را گويند .\r\n\r\nكِيمياىِ خَواصّ\r\n- ( اصطلاح عرفانى ) خالص كردن قلب است از دنيا .\r\n\r\nكِيمياىِ سَعادَت\r\n- ( اصطلاح عرفانى ) تهذيب نفس است بواسطهء اجتناب از رذائل و تزكيهء آن از آنها و تخليه نفس بفضائل .\r\n( از دستور العلماء ج 3 ص 155 )\r\n بگذر ز كدورت و صفا جو * و آن پاكى نفس را ز ما جو \r\n\r\nكِيمياىِ عَوام\r\n- ( اصطلاح عرفانى ) استبدال متاع اخروى باقى بحطام دنيوى فانى .\r\n\r\nكِين\r\n- ( اصطلاح عرفانى ) تسلط صفات\r\n\r\n","description":"","footnote":"","page_name":" 1620 ","page_number":236},
  {"content":"\r\n\r\nقهر را گويند .\r\n\r\nكِيوان\r\n- ( اصطلاح نجومى ) و نام پارسى ستارهء زحل است كه نحس اكبر هم ناميده‌اند از شرح چغمينى\r\n\r\nكِينونيَّه\r\n- ( ملل و نحل ) بكسر كاف و فتح نون .\r\nظاهرا اين فرقه از فرق صابئيه‌اند كه به غلط صامتيه آمده است اينان معتقد بتناسخ‌اند و در آفرينش اعتقاد به سه اصل دارند ، آتش خاك و آب و موجودات را ازين سه عنصر دانند آنان نار را منشأ خير دانند و آب را منشأ شر ، اينان دربارهء نار تعصب دارند گويند فرق صامتيه نكاح را روا ندانند و از بسيارى از خوردنيها احتراز واجب شمرند و بمانند هندوان گوشت نخورند و بعيد نيست از فرق هندوان باشند ( از ملل و نحل شهرستانى ضميمه ابن خرم ج 2 ص 91 ) .\r\n\r\n","description":"","footnote":"","page_name":" 1621 ","page_number":237},
  {"content":"\r\n . \r\n","description":"","footnote":"","page_name":" 1622 ","page_number":238},
  {"content":"\r\n\r\n\r\nگ\r\n\r\nگَبْر\r\n- ( عرفانى ) كنايت از عارفى است كه يك رنگ باشد و يك رنك وحدت شده باشد و اصل كلمه به معنى آتش - پرست است ، گبران يعنى آتش‌پرستان و زردشتيان و اطلاق بر زنادقه و بىخدايان هم شده است بطور مطلق و اطلاق بر هر نامسلمانى هم شده است .\r\nمولانا گويد :\r\n گبر اين بشنيد و نورى شد پديد * در دل او تا كه زنارى بريد\r\nگبر ترسان دل بود كو از گمان * مىزيد در شك ز حال آن جهان\r\nمىرود در ره نداند منزلى * گام ترسان مىنهد اعمى دلى\r\nچون نداند ره مسافر چون رود * با ترددها و دل پر خون رود\r\nگبر را از نيم شب تا صبحدم * بس تقاضا آمد و درد شكم\r\nگبر گويد هست عالم نيست رب * يا ربى گويد كه نبود منتجب \r\n\r\nگدا\r\n- ( اصطلاح عرفانى ) گدا كسى است كه فقير تجليات الهى است و گداى كرشمهء يارست و گداى فيوضات باقى حق است .\r\nجامى گويد :\r\n اى خدا كمترين گداى توام * چشم بر خوان كبرياى توام\r\nمىرسم بر در تو هر روزه * شكر للّه زبان بدريوزه\r\nما گدايانه از آن درخواستيم * ور نه از اموال بىپرواستيم \r\n\r\n","description":"","footnote":"","page_name":" 1623 ","page_number":239},
  {"content":"\r\n\r\nو هر اندازه از تجليات روحانى مستفيض شود ولع و حرص او زيادت گردد .\r\n خيال در نظر شوق ما همچنان باقى است * گدا اگر همه عالم به دو دهند گداست ؟ \r\n\r\nگُرْگ\r\n- كنايت از نفس اماره است ، عطار گويد :\r\n تو خوش بنشسته با گرگى و خون‌آلود پيراهن * برادر برده از تهمت به پيش پير كنعانى \r\n\r\nگَرْمى\r\n- ( اصطلاح عرفانى ) گرمى حرارت محبت را گويند\r\n\r\nگُفتگو\r\n- ( اصطلاح عرفانى ) گفتگو عتاب محب را گويند\r\n\r\nگُلْزار\r\n- ( اصطلاح عرفانى ) گلزار مقام گشادن دل سالك را گويند در معارف .\r\n\r\nگَنْج\r\n- ( اصطلاح عرفانى ) مقام عبوديت را گويند .\r\n\r\nگُلْخُن\r\n- ( اصطلاح عرفانى ) كنايت از تن و زندان نفس است و كنايت از دنيا و بلاهاى آنست .\r\nعطار گويد :\r\n ميان خلط و خون مانده ، چه مىكوشى درين گلخن * بگو تا چه كنم آخر درين گلخن نگهبانى\r\nهمه كروبيان عرش دايم در شكر خوردن * دهان ما پر آب گرم و كار ما مگس‌رانى \r\n\r\nگُم گَشتن\r\n- ( اصطلاح عرفانى ) مرتبت فنا و بيخودى است :\r\nعراقى گويد :\r\n تا گم نكردى از خود گنجى چنين نيابى * حالى چنين نيابد گم گشته از ملاقات\r\nتا كى كنى به عادت در صومعه عبادت * كفر است زهد و طاعت تا نگذرى ز ميقات\r\nتا خود ز خودپرستى و ز جست و جو نرستى * مىدان كه مىپرستى در دير عزى و لات\r\nناگه شود نشانت در پاى بىنشانى * تا در كشد بكامت يك ره نهنگ طامات \r\n\r\nگَوهَر\r\n- ( اصطلاح عرفانى ) روح ، نفس ، حقيقت انسان كامل ،\r\n گوهر عالم توئى در بن دريانشين * پيش خسان همچو كوه بيش كمر بر مبند\r\nدر صف مردان مرد ، كيست ترا هم نبرد * پاى منه در ركاب ، دست مزن در كمند \r\nمولانا گويد :\r\n گوهر جان چون وراى فصلهاست * خوى آن اين نيست خوى كبرياست \r\nتركيبات .\r\nگوهر وجود ، گوهر هستى ، گوهر عقل گوهر نفس ، گوهر معقول ، گوهر علم ، گوهر فروش ، گوهرى ، گوهريان ، گوهر جان ، گوهر تن ، پرسش گوهرى .\r\n\r\nگَهَنْباز\r\n- ( گاه‌شمارى ) اين كلمه به صورت گهنبار هم آمده است و بايد توجه داشت كه اين گونه مصطلحات چون اغلب از از ردهء ادبيات روز و سنت‌هاى مردم خارج شده است مورد تحريفات و تصحيفات بسيار واقع شده است و بهر حال در تعريف آن آمده است كه زردشت سال را به چند پاره كرده است و گويد در هر پارهء خداوند نوعى را از خلق بيافريده است چون آسمان ، زمين ، آب ، گياه ، جانوران ، انسان .\r\nوى گويد : جهان در يك سال آفريده شد و اول هر يك از اين بخش‌هاى سال\r\n\r\n","description":"","footnote":"","page_name":" 1624 ","page_number":240},
  {"content":"\r\n\r\nپنج روز بود كه نام آن گهنباز است .\r\nگهنباز اول در چهل و پنجمين روز سال بود كه در ماه اردى بهشت است كه درين گهنباز آسمانها آفريده شدند و دوم در صد و پنجمين روز سال است كه در ماه تير است كه در آن آب آفريده شده و سوم در صد و هشتادمين روز سال يعنى شهريور ماه است كه زمين را آفريد و چهارم در دويست و دهمين روز يعنى ماه مهر است كه در آن نباتات و اشجار خلق شده و پنجم در دويست و نوزدهمين روز سال است كه در آن بهائم آفريده شد و ششم در سيصد و شصت و پنجمين روز سال است كه انسان آفريده شد ( از التفهيم ص 241 ) در آثار الباقيه در مورد گهنباز سوم آمده است كه آن را استار يا استاذ روز گويند كه روز 26 ارديبهشت است و آن پنج روز است كه آخر آن به آخر ماه افتد و يكى از اعياد فارسيان است و گويند خداوند در اين روز زمين را بيافريد .\r\n( از آثار الباقيه ص 219 ) .\r\nو بهر حال گهنبازات شش بود و هر يك پنج روز .\r\n\r\nگِيسُو\r\n- ( اصطلاح عرفانى ) گيسو طريق طلب را گويند بعالم هويت كه حبل المتين عبارت از اوست .\r\nشاعر گويد :\r\nهيچ سر نيست كه سودائى گيسويش نيست هيچ دل نيست كه ديوانهء زنجيرش نيست\r\n گيسوى تو هر چند كمندى ز بلا بود * خوش سلسلهء بود كه در گردن ما بود \r\nدر نجوم همان ستارهء بود در قسمت خارج صورت اسد كه ضفيره يا هلبه و يا ذوابه خوانند و بعضى همهء ستارگان تاريك را ذوابه نامند .\r\n( از حاشيهء التفهيم ص 87 )\r\n\r\n","description":"","footnote":"","page_name":" 1625 ","page_number":241},
  {"content":"\r\n . \r\n","description":"","footnote":"","page_name":" 1626 ","page_number":242},
  {"content":"\r\n\r\n\r\nل\r\n\r\nل\r\n- كلمهء لام بطور مفرد در قوانين زبان عرب بر سه وجه است 1 حرف جر 2 حرف جزم 3 غير عامل يا عامل نصب ، لام جاره همواره مكسور است با اسم ظاهر مانند « لِزَيدٍ » و با ضمائر و مناداى مستغاث مفتوح باشد مانند « له . لهما يا لله » مگر با يا ، متكلم كه مكسور است مانند « لى » و اين لام را معانى چند است .\r\nاستحقاق مانند « الحمد للّه - العزّة للّه ، الملك للّه و الامر للّه » 2 اختصاص مانند « الجنة للمؤمنين و هذا الحصير للمسجد » 3 ملك مانند « له ما فى السماوات و ما فى الارض » 4 تمليك مانند « وهبت لزيد دينارا » 5 شبه تمليك مانند  « جَعَلَ لَكُمْ مِنْ أَنْفُسِكُمْ أَزْواجاً »  6 تعليل مانند   « لِإِيلافِ قُرَيْشٍ »   7 توكيد مانند و  « وَ ما كانَ اللَّهُ لِيُطْلِعَكُمْ عَلَى الْغَيْبِ »  و  « لَمْ يَكُنِ اللَّهُ لِيَغْفِرَ لَهُمْ »  كه لام جحود نامند 8 بمعنى الى مانند  « بِأَنَّ رَبَّكَ أَوْحى لَها »  9 بمعنى على مانند  « وَ تَلَّهُ لِلْجَبِينِ »  10 معنى فى مانند  « وَ نَضَعُ الْمَوازِينَ الْقِسْطَ لِيَوْمِ الْقِيامَةِ »  11 معنى عند مانند « كتبته لخمس خلون » 12 معنى بعد مانند  « أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ  13 معنى مع 14 معنى من مانند « سمعت له صراخا » 15 معنى تبليغ مانند قلت له و كتبت له » 16 معنى عن مانند  قالَ الَّذِينَ كَفَرُوا لِلَّذِينَ آمَنُوا لَوْ كانَ خَيْراً ما سَبَقُونا إِلَيْهِ »  17 لام عاقبت و صيرورت 18 قسم و تعجب مانند « لله لا يبقى على الايام ذو حيد » 19 تعجب مجرد از قسم كه در نداء استعمال مىشود مانند يا للماء و يا للشّعب 20 تعديه مانند  « فَهَبْ لِي مِنْ لَدُنْكَ وَلِيًّا »  21 توكيد كه لام زائده است 22 تبيين\r\n\r\n","description":"","footnote":"","page_name":" 1627 ","page_number":243},
  {"content":"\r\n\r\nمانند « سقيا لزيد » يا « هنيا لك » اما لامى كه عامل جزم است لامى است كه براى طلب وضع شده است و مكسور است و بعد از فاء و واو ساكن است مانند  « فَلْيَسْتَجِيبُوا لِي وَ لْيُؤْمِنُوا بِي »  و لام غير عامل هفت است 1 لام ابتداء كه مفيد تأكيد است و ديگر فعل مضارع را مخصوص حال كند مانند  « إِنَّ رَبَّكَ لَيَحْكُمُ بَيْنَهُمْ يَوْمَ الْقِيامَةِ »  2 - لام زائده كه داخل در خبر است مانند  « إِلَّا إِنَّهُمْ لَيَأْكُلُونَ الطَّعامَ »  3 - لام جواب يا جواب لو است مانند  « لَوْ كانَ فِيهِما آلِهَةٌ إِلَّا اللَّهُ لَفَسَدَتا »  و لام جواب لو لا مانند  « لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَفَسَدَتِ الْأَرْضُ »  و لام جواب قسم مانند  « تَاللَّهِ لَقَدْ آثَرَكَ اللَّهُ عَلَيْنا »  و  تَاللَّهِ لَأَكِيدَنَّ أَصْنامَكُمْ »  4 - لام داخل بر اداة شرط كه مشعر بر اين باشد كه جواب بعد از آن جواب قسم است نه شرط كه لام مؤذنه و موطئه گويند مانند  « لَئِنْ قُوتِلُوا لا يَنْصُرُونَهُمْ »  5 لام ال مانند « الرجل و الحارث » 6 - لام لاحقه بر اسماء اشاره مانند ( ذلك . تلك ) 7 - لام تعجب غير جاره .\r\n( از مغنى ص 115 - 122 )\r\n\r\nلا\r\n- كلمهء لاء در زبان و قواعد عرب بر سه وجه است 1 - لاء نافيه كه گاه براى نفى جنس است كه لاء تبرئه هم گويند مانند ( لا طالعا جبلا موجود ) كه نصب باسم و رفع بخبر دهد و در نكره عمل مىكند و اسم او بايد خود عامل باشد و الا مبنى خواهد بود و موقعى خبرش مرفوع است كه اسمش مفرد باشد و مقدم بر اسم نباشد و اغلب خبر لاء نفى جنس محذوف است 2 - لاء شبه بليس مانند « فلا شىء على الأرض باقيا » و در نكره عمل كند 3 - لاء عاطفه در صورتى كه قبل از او اثبات باشد نه نفى مانند « جاء زيد لا عمرو » 4 - لاء جواب در مقابل نعم است قسم دوم لاء ناهيه كه جزم بمضارع دهد قسم سوم زائده كه براى تأكيد باشد ( از مغنى ص 128 )\r\n\r\nاللّاء\r\n- اللاء و اللات و اللوات ، و اللواتى از اسماء موصوله‌اند براى جمع مؤنث\r\n\r\nلا\r\n- ( اصطلاح عرفانى ) مرتبهء فنا را گويند مولانا گويد :\r\n عقل جز وى عشق را منكر شود * گر چه بنمايد كه صاحب سر بود\r\nزيرك و داناست اما نيست نيست * تا فرشته لا نشد اهريمنى است\r\nاو بقول و فعل يار ما بود * چون به حكم حال آيى لا بود\r\nلا بود چون او نشد از هست نيست * زانكه طوعا لا نشد كرها بسى است \r\n\r\nلاابالى\r\n- ( عرفانى ) كنايت از بىاعتنائى به عالم ماده است .\r\nآنكه گويد هر چه پيش آيد خوش آيد و اين حالت در طريقت كمال است :\r\nمولانا گويد :\r\n چون شمارد جرم خود را و خطا * محض بخشايش درآيد در عطا\r\nكاى ملايك باز آريدش بما * كه به دستش چشم و دل سوى رجا\r\nلاابالىوار آزادش كنيم * وان خطاها را همه خط برزنيم \r\n\r\n","description":"","footnote":"","page_name":" 1628 ","page_number":244},
  {"content":"\r\n\r\n لاابالى را كسى باشد مباح * كش زيان نبود ز جرم و از صلاح\r\nلاابالى گشته‌ام صبرم نماند * مر مرا اين صبر بر آتش نشاند\r\nمن ز جان سير آمدم اندر فراق * زنده بودن در فراق آمد نفاق\r\nلاابالى عشق باشد نى خرد . * عقل آن جويد كز آن سودى برد .\r\nعقل راه نااميدى كى رود * عشق باشد كانطرف بر سر دود\r\nپاك مىبازد نجويد مزد او * آن چنان كه پاك مىگيرد ز هو\r\nمهرها را جمله جنس مهر خوان * قهرها را جمله جنس قهر دان\r\nلاابالى لاابالى آورد * زانكه همجنس‌اند ايشان در خرد\r\nچون شدى پير و ضعيف و منحنى * پرده‌هاى لاابالى مىزنى\r\nلاابالى وار با تيغ و سنان * مينمائى دار و گير و امتحان . \r\n\r\nلاادْريَّه\r\n- ( اصطلاح عرفانى ) لا أدري يعنى نمىدانم و لا ادريه دسته‌اى از متفكران كه در ارزش علم متوقف‌اند گويند و بالجمله كسانى كه در مورد حدود و ارزش و امكان و چگونگى حصول علم و معرفت باشياء گويند كه در هيچ موردى نمىدانيم كه ميتوانيم علم حاصل كنيم يا نه و اصولا حكم قطعى نه در طرف امكان حصول علم و نه در طرف عدم امكان حصول آن نمىتوان صادر كرد لاادريه گويند .\r\n( دستور ج 3 ص 165 ) .\r\nاصطلاح لاادريه اطلاق مىشود بر فرقهء از شكاكان در تمدن اسلامى كه پيرو و دنبال رو همان شكاكان يونان باستانند و البته با كمى تفاوت كه قهرا محصول سنت‌ها و تربيت‌ها و عادات و اعتقادات است و بهر حال لاادريهء گويند كه نه علم بوجود و ثبوت حقايق جهان ميتوان پيدا كرد و نه علم بعدم وجود آنها و بنا بر اين گويند ما نمىدانيم و اينان همواره در شك‌اند و نيز شك دارند كه شك دارند يعنى حتى قائل بعلم به شك خود هم نمىباشند و باز شك دارند كه شك دارند كه شك دارند و همين طور بطور بىنهايت - فرق اينان با دكارت اين است كه شك دكارت شك دستورى است و شك ندارد كه شك دارد و از همان شك است كه علم پيدا مىكند ، يعنى شك را محور علم قرار ميدهد بر خلاف اينان .\r\n( رجوع شود به عقايد نسفيه ص 23 و 24 ) .\r\n\r\nلا إله إِلّا هُو\r\n- ( عرفانى ) اين عبارت مرادف با لا إله الا الله است كه هر دو عبارت در قرآن مجيد آمده است و قهرا منظور توحيد است يعنى مفاد هر دو توحيد است و اشاره بذات يكتاى احديت و كلمهء لا إله الا الله كلمهء توحيد و اخلاص است كه محور دعوت حضرت رسول اكرم است كه فرمود\r\nقولوا لا إله الا الله تفلحوا\r\n. مولانا گويد :\r\n عشق در هنگام استيلا و خشم * زشت گرداند لطيفان را به چشم \r\n\r\n","description":"","footnote":"","page_name":" 1629 ","page_number":245},
  {"content":"\r\n\r\n غيرت عشق اين بود معنى لا * لا إله الا هو اين است اى پناه \r\n\r\nلات\r\n- ( اصطلاح ادبى ) در ماهيت اين كلمه اختلاف است بعضى گويند يك كلمه است و فعل ماضى است و بمعنى نقص است « لات يليت » و از اين باب است  « لا يَلِتْكُمْ مِنْ أَعْمالِكُمْ شَيْئاً »  بعضى گويند اصل آن ليس بكسر ياء بوده است ياء آن تبديل بالف شده است و سين تبديل بتاء شده است . برخى گفته‌اند مركب از لاء نافيه و تاء تأنيث است و گفته شده است لاء نافيه و تاء زائده است . در عمل آن بعضى گويند عمل ندارد و اگر مرفوعى بعد از آن واقع شود مبتداء محذوف الخبر است و اگر بعد از آن منصوبى واقع شود مفعولى است كه فعلش حذف شده است كه  « لاتَ حِينَ مَناصٍ »  « لا ارى حين مناص » بوده است قول دوم عمل آن رفع باسم و نصب بخبر است و قول سوم عمل ليس دارد .\r\n( از مغنى ص 130 )\r\n\r\nلازِم\r\n- ( اصطلاح فلسفى ) امرى كه خارج از ذات چيزى باشد و در عين حال غير منفك از آن باشد . لازم آن گويند .\r\nاعراض لازم باعراضى ميگويند كه لازمهء ذات اشياء باشد يعنى تصور ماهيت شىء كافى در انتزاع آنها باشد .\r\nلازم بر چند قسم است : يكى لازم وجود خارجى اشياء چنان كه حرارت مر آتش را و ديگر لازم وجود بطور مطلق اعم از خارج يا ذهن چنان كه زوجيت مرا ربع را و سه ديگر لازم ماهيت ( از كشاف ص 1305 ) . در ادب فعل لازم رجوع به لازم شود .\r\n\r\nلا ضَرَر\r\n- رجوع بقاعدهء لا ضرر شود\r\n\r\nلا ضَرورَت\r\n- ( اصطلاح منطقى ) در زير كلمهء امكان اشاره شد كه امكان مشترك ميان چهار معنى است 1 - امكان عامى كه سلب ضرورت مطلقه است از يكى از دو طرف وجود و عدم 2 - امكان خاصى كه سلب ضرورت از دو طرف باشد 3 - امكان اخص كه سلب ضرورت مطلقه و وصفيه و وقتيه از دو طرف باشد 4 - امكان استقبالى كه نسبت به آينده است و بالاخره مفهوم لا ضرورت در هر مورد مساوى با امكان است .\r\n( دستور ج 3 ص 165 ) .\r\n\r\nلا و إلّا\r\n- ( اصطلاح ذوقى ) اشاره به لا إله الا الله و « كلمهء لا إله الا الله » اگر چه صورت نفى دارد غايت اثبات است و نهايت تحقيق اشارت ارباب معرفت آنست كه « لا » در ابتدا كلمت نفى اغيار است و « الا الله » اثبات جلال الهيت ، چون « لاء » از صورت انسانى فكندت در ره حيرت ، پس از بود الهيت بالله آى از الا ، تو باز گشاده بال همت ، در خوف هواى لا و الا ( از عده ج 2 ص 626 ) .\r\n\r\nلالِه\r\n- ( اصطلاح ذوقى ) لاله نتيجهء معارف را گويند كه مشاهده كنند و كنايت از چهره گلگون محبوب است كه عاشق مهجور را داغدار كند .\r\nفروغى گويد :\r\n نه همين لاله بدل داغ تو دارى اى گل * داغ سوداى رخت بر جگرى نيست كه نيست \r\n\r\nلا شَيْئى\r\n- لقب دنيا است .\r\n\r\n","description":"","footnote":"","page_name":" 1630 ","page_number":246},
  {"content":"\r\n\r\n\r\nلكِن\r\n- ( اصطلاح ادبى ) به تخفيف نون در قواعد و زبان عرب عاطفه است مانند « قام زيد لكن عمرو » كه بعد از نهى يا نفى واقع مىشود و يكى هم مخففهء از مثقله است كه از حروف مشبهة بالفعل است و در اين صورت عمل نمىكند مانند  « وَ ما كَفَرَ سُلَيْمانُ وَ لكِنَّ الشَّياطِينَ كَفَرُوا »  به تخفيف لكن و رفع شياطين .\r\n\r\nلكِنَّ\r\n- ( اصطلاح ادبى ) بكسر كاف و تشديد نون از حروف شبه به فعل است كه نصب باسم و رفع به خبر دهد مانند « لكن زيدا قائم » كه براى استدراك و اضراب باشد ( از مغنى ص 151 - 152 ) .\r\n\r\nلامِ ابْتِداء\r\n- ( اصطلاح ادبى ) اين لام در ابتداء فعل مضارع و در خبر . مبتداء درآيد براى تأكيد .\r\n( رجوع بلام شود ( ل )\r\n\r\nلامِ مُسْتَغاث\r\n- ( اصطلاح ادبى ) رجوع باستغاثه و لام شود .\r\n\r\nلامِ مُؤذِنَه\r\n- رجوع به لام شود .\r\n\r\nلا مَكان\r\n- ( كلامى ) از اوصاف حق است و از اوصاف جواهر مجرده مولانا گويد :\r\n لامكانى كه درو نور خداست * ماضى و مستقبل و حالش ز كجاست\r\nماضى و مستقبل‌اش نسبت بتوست * هر دو يك چيزند و پندارى كه دوست \r\n\r\nلاء نَفْىِ جِنس\r\n- ( اصطلاح ادبى ) و يا لاء محموله كه نصب باسم و رفع بخبر دهد مانند « ان » نهايت عمل لا در نكرات است مانند « لا قبيحا فعله محبوب » ( از سيوطى ص 68 ) .\r\n\r\nلا نِهايَت\r\n- ( اصطلاح فلسفى ) لا نهايت يعنى امرى كه حدى نداشته باشد و بيان شد كه فرض بىنهايت يا در اعداد است يا در ابعاد و يا در امور عرضيه موجود بالفعل است كه لا نهايت عرضى ميگويند .\r\nو يا در امور طوليهء مترتبهء موجودة بالفعل است مانند تسلسل در علل و معلول و يا آنكه از نوع بىنهايت اعتبارى است كه بىنهايت يقفى مينامند و يا در حوادث متعاقبهء متوارده است و يا در قوى و تأثيرات است .\r\nشيخ الرئيس گويد بىنهايت در - اعداديكه معدودات آنها مترتب به ترتيب وضعى يا طبيعى باشند محال است و بىنهايت در امور اعتبارى كه بستگى باعتبار معتبر داشته و هر موقع كه ذهن از ساختن امور مترتبه خوددارى كند سلسله متوقف مىشود مانعى ندارد .\r\nبىنهايت در مورد اجزاء جسم واحد و اقوال و اختلافاتى كه در آن هست در محل خود بيان شده است .\r\nشيخ گويد : همانطور كه اجسام متناهىاند تأثيرات آنها نيز متناهى است چه آنكه تأثير و تأثر در زمان واقع مىشود و زمان هم متناهى است . پس فعل و انفعال اجسام كه عبارت ديگرى از تأثير و تأثر مىباشد متناهى است .\r\nدر مورد بىنهايت در حركت گويد :\r\nوجود حركات غير متناهى محال است زيرا حركت در مكان است و مكان هم محدود است .\r\n\r\n","description":"","footnote":"","page_name":" 1631 ","page_number":247},
  {"content":"\r\n\r\nدر حركت استبدالى و حركات غير انتقالى و مستقيم يعنى غير مستدير هم دوريست و هر دورى حركت مشخص و خاصى است و معنى يك دور بودن آنست كه مبدأ و منتهائى دارد و اين خود لازمهء متناهى بودن است ( شفا ج 1 ص 98 - 105 مباحث المشرقيه ص 205 - اسفار ج 2 ص 9 ، 10 و 11 ) و رجوع شود به غير متناهى .\r\n\r\nلاقُوَّت\r\n- ( بضم قاف و تشديد واو اصطلاح فلسفى ) لاقوت در مقابل قوت است و به معناى استعداد شديد انفعالى است چنان كه قوت به معناى استعداد شديد لا انفعالى است .\r\nقطب الدين گويد : و اما كيفيات استعدادى بعضى از آن تهيؤ است قبول اثرى را به سهولت يا بسرعت و آن وهن طبيعى است چون ممراضيت ولين و آن را « لا قوت » خوانند و بعضى تهيؤ است ، مقاومت و بطوء انفعال را چون مصحاحيت و صلابت و آن هيأتى است كه جسم به واسطه آن قبول مرض نكند و سر از انغمار باز زند نه آنكه مريض نشود و آن را قوت خوانند و شامل اين اقسام اين دو ، اعنى قوت و لاقوت آنست كه ايشان استعداداتىاند كه تصور كنند در نفس بقياس با كمالاتى و در جاى ديگر گويد : و قوت انفعال وقت باشد كه مقصور باشد بر تهيؤ يك جزء را چون قوت فلك بر قبول حركت دون السكون و وقت باشد كه تهيؤ چيز - چيزهايى را باشد كه زيادت باشد بر واحد چون قوت حيوان بر حركت و سكون و لكن به دو اعتبار .\r\n( درة التاج مقالهء سوم از فن دوم ص 67 - 68 - اسفار ج 2 ص 33 ) .\r\n\r\nلاهُوت\r\n- ( اصطلاح عرفانى ) مرتبت واحديت كه از آن تعبير بمرتبت وجود جامع از لحاظ جامعيت اسماء و صفات مىباشد مرتبت لاهوت مينامند .\r\n( رسائل صدرا ص 261 - شرح منظومه ص 148 - تفسير ص 1448 ) .\r\n\r\nلاهِى\r\n- ( اصطلاح عرفانى ) لاهى كسى است كه به كلى غافل بود و حق مطلق را در صور وسائط و روابط بازشناسد و تأثرات افعال را حواله بوسائط كند كه او را ساهى و لاهى و مشرك خفى خوانند ( مصباح الهدايه 57 ) .\r\n\r\nلائِحَه\r\n- آنچه ظاهر شود از نور تجلى باز چون پوشيده شود ، بارقه و خطره خوانند :\r\n لايحه چون جمال بنمايد * دل عاشق لطيفه بربايد\r\nباز پنهان شود چنين گفتند * مىنمايد ولى نمىپايد \r\n( رسائل ج 3 ص 35 )\r\n\r\nلَبْ\r\n- لب كلام را گويند .\r\nفروغى گويد :\r\n تا وصف لبت گفتم درهاى درى سفتم * الحق كه در اين معنى مستوجب تحسينم \r\nو اشاره است بنفس رحمانى كه افاضهء وجود مىكند بر اعيان .\r\nتركيبات . لب فرو بستن لب باز كردن\r\n.\r\n\r\n","description":"","footnote":"","page_name":" 1632 ","page_number":248},
  {"content":"\r\n\r\n\r\nلُبّ\r\n- ( لب بضم لام و تشديد با اصطلاح عرفانى ) عقلى است كه منور بنور قدسى بود و از قشور اوهام صافى بود .\r\nتركيبات لب مطلب ، لب سخن ، لب لباب .\r\n\r\nلُبُّ اللُّب\r\n- ( اصطلاح عرفانى ) مادهء نور الهى قدسى است كه عقل بدان تأييد شود و ادراك مىكند علوم صحيحهء مقاليه را ( اصطلاحات شاه نعمت الله ص 20 - كشاف ص 1288 دستور العلماء ج 3 ص 167 ) .\r\n\r\nلباس\r\n- ( اصطلاح فلسفى و عرفانى ) مراد از لباس و لباس تقوى ايمانست .\r\nابو العباس سيار گويد : « لباس الهدى للعامة و لباس الهيبة للعارفين و لباس الزينة لاهل الدنيا و لباس اللقاء للاولياء و لباس التقوى لاهل الحضور » كه فرمودند  « وَ لِباسُ التَّقْوى ذلِكَ خَيْرٌ »  .\r\nدر كلمات مشايخ است :\r\nمن النفاق ان تلبس لباس الفتيان و لا تدخل فى حمل اثقال الفتوة ، در باب لباس مرقع گفته‌اند :\r\nالمرقّعه قميص الوفاء لاهل الصفاء و سربال السرور لاهل الغرور در باب لباس صوف آمده است :\r\nالصفاء من الله انعام و اكرام و الصوف لباس الانعام عليكم به لباس الصوف تجدون حلاوة الايمان فى قلوبكم .\r\n\r\nلِباسِ مُصَلّى\r\n- اين اصطلاح فقهى است و مراد لباس نمازگزار است كه بايد طاهر باشد و از اجزاء ميته در آن نباشد باستثناء خز و سنجاب و براى مرد علاوه استعمال طلا و نقره هم ممنوع است و لباس حرير براى مردان ممنوع است .\r\n\r\nلَبْس\r\n- ( اصطلاح عرفانى ) لبس عبارت از صورت عنصريه است كه موجب پوشش حقايق است كه فرمود  « وَ لَلَبَسْنا عَلَيْهِمْ ما يَلْبِسُونَ »  .\r\nو اما لبس حقيقة الحقائق ، صور انسانيه‌اند كه مخفىاند چنان كه فرمود « اوليائى تحت قبائى لا يعرفهم غيرى » .\r\n آن صورت الطاف الهى مائيم * هم جامه و جامه‌دار شاهى مائيم\r\nما محرم راز حضرت سلطانيم * دانندهء اسرار كما هى مائيم \r\n( از رسائل شاه ج 3 ص 36 ) .\r\n\r\nلَبِ شِكَّرى\r\n- كلام منزل را گويند كه انبيا را باشد بواسطهء ملك و اوليا را باشد بواسطهء تصفيه دل .\r\nشاعر گويد :\r\n معجون لبش بدر فشانى * پرورده به آب زندگانى \r\n\r\nلَبِ شيرين\r\n- ( اصطلاح عرفانى ) لب شيرين كلام بىواسطه را گويند و كلام معشوق را گويند و لب محبوب را گويند .\r\nشاعر گويد :\r\n يك بوسه ربودم ز لبت دل دگرى خواست * فرمود فراق تو كه فرمان دگر نيست \r\n\r\nلَبِ لَعْل\r\n- ( اصطلاح عرفانى ) بطون كلام را گويند يعنى كلام معشوق .\r\nشاعر گويد :\r\n مرا كه لعل لبت ساقى است و جام شراب \r\n\r\n","description":"","footnote":"","page_name":" 1633 ","page_number":249},
  {"content":"\r\n\r\n از آن چو نرگس مست توام مدام خراب * بدين صفت كه منم مست ساقى باقى\r\nعجب كه بازشناسم شراب را ز سراب \r\nو گفته‌اند كه مراد از لب جان بخش نيستى در تحت هستى است يعنى از آثار و لوازم لب كه اشارت به نفس رحمانى است نمايش نيستى امكان است در احاطهء وجوب وجود .\r\nشاعر گويد :\r\n خرم دل آنكه از لب يار * حالى مى ناب مىكند وام\r\nاى بىخبر از شراب و مستى * ننهاده برون دمى ز خود گام\r\nدر صومعه چند ديگر سودا * پختيم و هنوز كار ما خام\r\nدر ميكده نيز روزى چند * بنشين تو وقت صبح تا شام\r\nمىنوش بكام دوست باده * پس هم به دو چشم آن دل آرام\r\nمىبين رخ جان فزاى ساقى * در جام جهان نماى باقى \r\nو بعضى گويند لب اشارت است به نفس رحمانى كه افاضهء وجود بر آن اعيان مينمايد ( شرح گلشن راز ص 552 ) .\r\n\r\nلَجأ\r\n- ( اصطلاح عرفانى ) لجأ توجه دل است به خدا بصدق فاقه و رجاء ( و يا توجه قلب است به حق به وصف افتقار و فاقت ) و حقيقت آن تذلل سر است در قرب عظمت ( شطحيات ص 621 ) .\r\n\r\nلَحْظ\r\n- ( اصطلاح عرفانى ) لحظ در لغت نگاه كردن باشياء است بمؤخر چشم و در اصطلاح توجه دل است بامور غيبى كه براى او آشكار گردد .\r\n( لمع ص 367 ) .\r\n\r\nلَحْظَه\r\n- ( اصطلاح عرفانى ) آن . وقت به معنى وقت صوفى كه گفت صوفى ابن الوقت باشد اى رفيق .\r\nلحظه لحظه امتحانها مىرسد سر دلها مىنمايد در جسد .\r\nتركيبات .\r\nلحظه‌هاى عمر . لحظه‌هاى زندگى\r\n\r\nلَحنِ خَطاب\r\n- ( اصطلاح اصولى ) رجوع به مفهوم موافق شود .\r\n\r\nلَدُن\r\n- ( اصطلاح ادبى ) اين كلمه در زبان و قواعد عرب بمانند كلمه « عند » است مانند  « وَ ما كُنْتَ لَدَيْهِمْ إِذْ يُلْقُونَ أَقْلامَهُمْ »  و ظرف مكان است « ظرف مكان حضور حسى يا معنوى » رجوع بكلمهء عند شود .\r\n( از مغنى ص 81 ) .\r\n\r\nلَذّات حِسيّه\r\n- ( اصطلاح فلسفى ) در برابر لذات روحانى و عقلى و معنوى است رجوع به لذت و تلويحات ص 87 شود\r\n\r\nلَذّات عَقْليَّه\r\n- ( اصطلاح فلسفى ) رجوع به لذات شود\r\n\r\nلَذّت\r\n- ( اصطلاح فلسفى ) لذت عبارت از ادراك ملايم با طبع است در مقابل الم كه ادراك منافر با طبع است در اينكه لذت و الم از امور حقيقى ثابت و متقرر هستند و يا از امور نسبى و اعتبارى اختلاف است .\r\nزكرياى رازى گويد : لذت و الم خروج از حال طبيعى هستند .\r\n\r\n","description":"","footnote":"","page_name":" 1634 ","page_number":250},
  {"content":"\r\n\r\nقطب الدين گويد : لذت ادراك و نيل باشد وصول چيزى را كه عند المدرك كمال چيز باشد از آن روى كه كمال آن چيز است .\r\nلذت و الم هر يك بر چهار قسم‌اند :\r\nو بعبارت ديگر لذت و الم بر حسب قوة مدركه منقسم ميشوند به عقلى ، وهمى ، حسى ، خيالى حسى مانند تكيف عضو لامس بكيفيت ملموسه ، شميه و ذائقه بحلاوت و غيره و خيالى . مانند تخيل لذات حاصله يا مرجوة الحصول در اثر پيروزى در انتقام و غيره .\r\nو وهمى توهمات نافعه و آرزوهاى شيرين .\r\nو عقلى عبارت از مدركات و امورى است كه براى جوهر عقلى لذت‌آور است كه كمال او باشد و رسيدن به كمال عقلى خود .\r\nدر مقابل آن آلام حسى ، وهمى ، خيالى ، عقلى است .\r\nاخوان الصفا گويند : لذت و الم دو نوعند يكى جسمانى و ديگرى روحانى ، لذت روحانى راحتى است كه نفوس بيابند در موقع زوال آلام و آلام روحانى احساس رنجى است كه در اثر خروج مزاج از حال طبيعى درك ميكنند .\r\n( رسائل فلسفيه زكرياى رازى ص 36 ، 148 - اخوان ج 3 ص 68 - اسفار ج 2 ص 38 ، 43 ) .\r\nخواجه طوسى گويد : لذت بر دو قسم است يكى لذت فعلى و ديگرى لذت انفعالى لذت فعلى بحسب نظر اول از روى مجاز مانند لذت ذكور در مباشرت و لذت انفعالى . مانند لذت اناث و سريع الزوال بود . ( اخلاق ناصرى ص 61 ) . رجوع بالم شود .\r\nتركيبات :\r\nلَذَّتِ انْفِعالى لَذَّتِ حِسى لَذَّتِ خِيالى لَذَّتِ عَقْلى لَذَّتِ فِعْلى لَذَّتِ وَهْمى ( اصطلاحات فلسفى ) رجوع بلذت شود .\r\nشهاب الدين گويد : و لذت نبود مگر شعور بكمال حاصل از آن جهت كه كمال است و براى او حاصل است و بنا بر اين آن كس كه از حصول كمال غافل است لذت نبرد و هر لذتى براى لذت برنده باندازهء كمال حاصل براى او و ادراك او است نسبت به كمال خود .\r\nو كاملتر و زيباتر از نور الانوار نبود و ظاهرتر از وهم بذات خود و هم به غير خود نبود و پس لذت‌آورتر از او هم براى خود و هم براى غير خود نبود ، او تنها عاشق ذات خود بود و معشوق خود و غير خود بود و در سنخ نور ناقص عشقى بود بنور عالى و در سنخ نور عالى قهرى بود نسبت بنور سافل و چون ظهور نور الانوار امرى زائد بر ذاتش نبود لذت و عشق او نيز امرى زائد بر ذاتش نبود و همانطور كه نوريت او با نوريت انوار ديگر مقايسه نشود لذت و عشق او بذاتش\r\n\r\n","description":"","footnote":"","page_name":" 1635 ","page_number":251},
  {"content":"\r\n\r\nو براى ذاتش با لذت و عشق غيرش مقايسه نشود .\r\n( رجوع شود به شرح حكمة الاشراق ص 340 )\r\n\r\nالَّذي\r\n- ( اصطلاح ادبى ) الذى و اللذان و الذين از اسماء موصوله‌اند رجوع به موصولات و اسماء موصوله شود .\r\n\r\nلُزوم\r\n- ( اصطلاح فلسفى ) عبارت از نحوه وجود دو امر است كه تصور وجود هر يك بدون تصور وجود ديگرى امكان نداشته باشد و قضيه لزوميه قضيه‌ايست كه ميان مقدم و تالى و شرط و مشروط آن لزوم و التزام عقلى باشد در مقابل قضيه اتفاقيه ( از مصباح الانس ص 26 ) .\r\n\r\nلُزومِ ما لَا يَلْزِم\r\n- ( اصطلاح ادبى ) يكى از محسنات لفظى بديعى است كه التزام هم نامند و تضمين هم گويند رجوع شود به ( مطول ص 385 ) .\r\n\r\nلُزومِ عَقْدِ رَهْن\r\n- ( اصطلاح فقهى ) در كليات حقوقى آمده است :\r\nعقد رهن از طرف راهن لازم است و از طرف مرتهن جائز .\r\nبنا بر اين مرتهن ميتواند عقد رهن را فسخ كند اگرچه راهن رضايت نداشته باشد و لكن راهن حق فسخ را بدون رضايت مرتهن ندارد .\r\nو مقتضاى فسخ اين است كه اگر عين مرهونه نزد مرتهن باشد آن را براهن برگرداند و خوددارى از رد آن با مطالبه غير جائز و موجب ضمان است ( كليات حقوقى ص 147 )\r\n\r\nلِسان\r\n- ( اصطلاح ذوقى ) لسان يعنى زبان و در اصطلاح بيان از علم حقايق است .\r\nو لسان دل ، حقايق را بدون واسطه مىرساند و لسان علم بواسطه .\r\nو لسان صدق عبارت از ثناء جميل باشد بر زبان خلق .\r\n\r\nلِسانُ الحَق\r\n- ( اصطلاح عرفانى ) لسان حق انسان كامل را گويند كه متحقق بود بمظهر اسم متكلم ( لمع ص 367 ، 35 ، 353 ) .\r\nشاعر گويد :\r\n هر كه باشد لسان حق جويا * بكلام خدا بود گويا \r\n\r\nلَسْعَةُ العَقْرَب\r\n- ( اصطلاح نجومى ) از ستارگان واقع در صورت عقرب بود .\r\n\r\nلَطائِف سَبْعه\r\n- اين اصطلاح عرفانى است كه در فلسفه اسلامى نيز ديده مىشود و آنها عبارتند از بدن ، نفس ، قلب ، روح ، سر خفى ، و اخفى .\r\n( مبدأ و معاد صدرا ص 171 ) .\r\n\r\nلَطافَت\r\n- ( اصطلاح عرفانى ) از كيفيات محسوسه ملموسه لطافت و كثافت و لزوجت و غيره است .\r\n( اسفار ج 2 ص 25 مباحث مشرقيه ص 282 ) .\r\n\r\nلَطْخَه\r\n- ( نجومى ) يكى از ستارگان صورت سرطان بود كه شبيه به پارهء از ابر است كه در اطراف آن چهار ستاره واقع است .\r\n( از صور الكواكب ص 171 ) ( لطخه بفتح لام و فاء )\r\n\r\nلُطف\r\n- ( اصطلاح كلامى و عرفانى )\r\n\r\n","description":"","footnote":"","page_name":" 1636 ","page_number":252},
  {"content":"\r\n\r\nو فعلى باشد كه بندگان را با اطاعت وادارد و از معاصى دور گرداند نه بسر حد الجاء و اضطرار مانند بعث انبياء كه لطف حق است رجوع به قاعده لطف شود .\r\n( از كشاف ص 1299 ) نزد عرفا آنچه بنده را بطاعت حق نزديك كند و از معاصى دور كند لطف گويند .\r\n( كشاف ص 1358 ) .\r\nو پرورش دادن عاشق را گويند بطريق مشاهدت و مراقبت .\r\n ار تو پندارى ترا لطف خدائى نيست هست * بر سر خوبان عالم پادشاهى نيست هست\r\nور چنين دانى كه جان نيك مردان را به عشق * با جمال خاك پايت آشنائى نيست هست \r\nشاه نعمت الله گويد :\r\n لطف و قهرش ز روى ذات يكى * آن يكى ذات و آن صفت ميدان\r\nخواجه و بنده هر دو دل شادند * كافر از كفر و مؤمن از ايمان \r\nو گفته‌اند مراد از لطف تأييد حق باشد ببقاء سرور و دوام مشاهدت و قرار حال اندر جهت استقامت  « اللَّهُ لَطِيفٌ بِعِبادِهِ »  .\r\nسنائى گويد :\r\n لام لطفش چو روى بنمايد * دال دولت دوال بر بايد\r\nقاف قهرش اگر برون تازد * قاف همچون سيم بگدازد \r\nبرخى از تركيبات : نسيم لطف ، لطف صورت ، لطف نامتناهى ، لطف الهى ، لطف عميم ، لطف او ، لطف حق ، لطف بارى ، لطف درويش ، لطف سابق ، لطف ثه ، لطف و قهر .\r\n\r\nلَطيفَه\r\n- ( اصطلاح فلسفى ) لطيفه در اصطلاح صوفيان عبارت از اشارت دقيقى است كه مرستم نبود در فهم از وى ، و معنى و عبارت گنجايش آن را نداشته باشد و لطيفهء انسان نزد حكما نفس ناطقه را گويند و درويشان دل را گويند و در حقيقت روح است ( كشاف ص 11 ، 14 ) .\r\nشاه نعمت الله گويد : لطيفه بر دو معنى اطلاق مىشود ، يكى حقيقت انسان را كه لطيفهء ربانى است ميگويند .\r\nشاعر گويد :\r\n اين لطيفه روح انسانى بود * فيضى از الطاف ربانى بود \r\nو ديگر بمعنى امر لطيف و دقيق كه در ذهن آيد و در فهم واضح و لايح بود و عبارت از آن قاصر ، زيرا كه از علوم احوال و اذواق است ( اصطلاحات شاه نعمت الله ص 65 - لمع ص 375 ) .\r\nشاعر گويد :\r\n ذوقى كه مرا هست ز وصلش حاصل * دل داند و من من دانم و دل \r\nو بالجمله هر معنى خاصى كه بلفظ نيايد لطيفه گويند و لطيفهء انسان نفس ناطقه است كه دل هم گويند و وجه اول آن را صدر و وجه دوم را فؤاد هم گويند ( دستور العلماء ج 3 ص 171 ) .\r\n\r\nلَعْل\r\n- ( اصطلاح عرفانى ) عبارت از دل درويشانست ( رياض العارفين ص 41 ) .\r\nفروغى گويد :\r\n\r\n","description":"","footnote":"","page_name":" 1637 ","page_number":253},
  {"content":"\r\n\r\n گاه از لعل تو ميگويد و گاه از لب جام * ساقى بيخبران طرفه خبرها دارد \r\n\r\nلعان\r\n- ( اصطلاح فقهى ) و در لغت مباهله مطلقه است يا فعال است از لعن يا طرد و ابعاد از خير است و يا اسم است آن را و در شرع مباهله‌ايست بين زن و شوى در ازاله حد يا نفى ولد با الفاظ مخصوص در نزد حاكم و آن را دو سبب باشد يكى رمى يعنى نسبت بزنا بزنى عفيفهء مدخولة بها قبلا يا دبرا و شاهدى هم نداشته باشد و بايد نسبت او از روى مشاهده با لعين باشد مانند ميل در سورمه‌دان   « وَ الَّذِينَ يَرْمُونَ أَزْواجَهُمْ وَ لَمْ يَكُنْ لَهُمْ شُهَداءُ إِلَّا أَنْفُسُهُمْ فَشَهادَةُ أَحَدِهِمْ أَرْبَعُ شَهاداتٍ بِاللَّهِ إِنَّهُ لَمِنَ الصَّادِقِينَ وَ الْخامِسَةُ أَنَّ لَعْنَتَ اللَّهِ عَلَيْهِ إِنْ كانَ مِنَ الْكاذِبِينَ »   سبب دوم انكار ولد فراش است با شرائط سابقه و حال آنكه ممكن باشد كه بچه آن شوى باشد كه از موقع وطى تا حمل لااقل شش ماه باشد پس از اجراء لعان بچه نفى مىشود لعان‌كننده را ملاعن گويند و بايد عاقل و بالغ . . . باشد و در ملاعنه ، شرط سلامت از گنگى و لالى است و بايد عقد نكاح آنها دائم باشد چگونگى لعان آنكه زن و شوى نزد حاكم حاضر شوند ابتدا مرد ، چهار مرتبه خدا را بشهادت طلبد كه راست گويد در اين نسبت و چهار مرتبه لعن كند بر خود اگر دروغ گويد و بعد زن چهار مرتبه خدا را بشهادت طلبد كه شوى او دروغ گويد و بعد بگويد غضب خدا بر من اگر اين مرد راست ميگويد اين مراسم را بايد ايستاده انجام دهند وعده‌اى در اين مراسم حاضر باشند پس از انجام عمل ملاعنه ، حرام مؤبد شوند به يكديگر .\r\n( از شرح لمعه ج 2 ص 147 - 148 - كشاف 1309 ) « و له سببان احدهما و هى الزوجة المحصنة المدخول بها بالزنا قبلا او دبرا مع دعوى المشاهدة و قيل و يشترط عدم البينة و . . . فلو رمى المشهورة بالزنا فلا حد و لا لعان و لا يجوز القذف الا مع المعاينة للزنا كالميل فى المكحله لا بالشياع او غلبة الظن بالفعل . . . انكار من ولد على فراشه بالشرائط السابقة ان سكت حال الولادة ما لم بسبق الاعتراف منه به صريحا او فحوى مثل ان يقال له بارك الله لك فى هذا لولد فيؤمن . . و لو قذفها بالزنا و نفى الولد و اقام بينة سقط الحد و لم ينتف عنه الولد الا باللعن . . و يصح لعان الاخرس بالاشارة المعقولة ان امكن معرفة اللعان و يحب نفى الولد المولود على فراشه اذا عرف اختلال شروط الالحاق و يحرم بدونه و ان ظن انتفائه عنه او خالفت صفاته صفاته و يعتبر فى الملاعنة الكمال و السلامة من الصم و الخرس و الدوام الا ان يكون اللعان لنفى الحد و يجب نفى الحد و فى اشتراط الدخول قولان و يثبت اللعان بين الحر و زوجته الملوكه لنفى الولد او نفى التحرير و لا يلحق ولد المنكوحة بمالكها الا بالاقرار به و لو اعترف بوطيها و لو نفاه انتفى به غير لعان . . » ( از شرح لمعه ج 2 ص 150 - 154 ) در معتقد الاماميه آمده است :\r\nلعان صحيح نباشد الا وقتى كه زن و شوهر هر دو مكلف باشند ، و نكاح دوام\r\n\r\n","description":"","footnote":"","page_name":" 1638 ","page_number":254},
  {"content":"\r\n\r\nباشد ، و زن مدخول بها بود ، و كر و گنگ نباشد ، و وى را گويد كه من ديدم ترا كه زنا ميكردى . و اگر وى را گويد :\r\n« يا زانيه » ميان ايشان لعان نباشد ، يا حمل وى را انكار كند ، يا فرزند وى را گويد كه از من نيست ، و بر آنچه قذف كرده باشد وى را و دشنام داده چهار گواه اقامت نتواند كرد ، و زن منكر وى باشد .\r\nو دليل بر وجوب اين شرائط در صحت لعان آنست كه هيچ خلافى نيست در صحت لعان با اين . پس اگر كسى با وجود بعضى ازين ، دعوى صحت لعان كند ، دليل برو بود .\r\nو صفت لعان آنست كه حاكم بنشيند پشت بر قبله كرده ، و مرد و زن را در پيش خود بدارد ، زن را از جانب دست راست . مرد روى به قبله آورده ، آنگه مرد را گويد كه بگوى : « اشهد بالله : انى فيما ذكرت عن هذه المرأة من الفجور لمن الصادقين » ، يعنى سوگند ميخورم بخداى كه من در آنچه كه از اين زن ياد كردم از جملهء صادق‌ام .\r\nچون بگويد ، بفرمايد تا چهار بار گويد تمام . بعد از آن وى را گويد : « اتق الله » ، از خداى بترس ، و بدان كه لعنت خداى سخت است ، و عذاب او دردناك .\r\nاگر ترا بدين كه گفتى غيرت حمل مىكند ، باز گرد ، و توبه كن ! كه عقاب دنيا آسان‌تر است از عقاب آخرت .\r\nاگر از آنچه گفته است باز گردد ، و توبه كند ، وى را حد مفترى بزنند ، و آن هشتاد تازيانه است ، چنان كه گفته آيد انشاء الله . و اگر هم بر آن باشد ، وى را گويد :\r\nبگوى :  « أَنَّ لَعْنَتَ اللَّهِ عَلَيْهِ إِنْ كانَ مِنَ الْكاذِبِينَ »  ، يعنى : لعنت خداى بر من باد اگر من از دروغگويان باشم . چون بگويد ، حاكم روى بزن آرد ، و بگويد چه ميگوئى ؟\r\nاگر اعتراف آرد ، سنگسارش كنند . و اگر انكار كند ، گويد : وى را بگو : « اشهد بالله انه فى [ ما 
  ] رمانى لمن الكاذبين » ، يعنى :\r\nسوگند ميخورم كه وى در آنچه مرا دشنام داده است از جملهء دروغگويانست .\r\nچون بگويد : بفرمايد تا تمامى چهار بار بگويد . آنگه بعد از چهار بار وى را وعظ گويد ، و پند دهد . اگر اصرار كند ، وى را گويد : بگوى :  « أَنَّ غَضَبَ اللَّهِ عَلَيْها إِنْ كانَ مِنَ الصَّادِقِينَ »  ، يعنى : خشم خداى بر من باد اگر وى از راستگويان است . چون بگويد : ميان ايشان تفرقت كند ، و اين زن وى را هرگز حلال نباشد .\r\nو لفظ شهادت و ترتيب و عدد چنان كه گفته شد واجب است درو ، براى آنكه موافق قرآنست ، و آنچه غير ازينست مخالف است قرآن را ، پس واجب باشد كه با او فرقت حاصل كند .\r\nمعتقد الاماميه 458 ، 460 در كليات حقوقى آمده است :\r\nلعان لغة مصدر باب مفاعله است از لعن بمعنى طرد و دور كردن از خير و جمع لعن نيز لعان است .\r\nو شرعا مباهله و نفرينى است كه بين زوجين به منظور رفع حد يا نفى ولد به عمل ميآيد سبب لعان دو چيز است : 1 - آنكه زوج بزوجهء محصنهء خود كه با او هم بستر\r\n\r\n","description":"","footnote":"","page_name":" 1639 ","page_number":255},
  {"content":"\r\n\r\nشده باشد نسبت زنا دهد .\r\nو مراد از محصنه عفيفه است ، پس نسبت زنا بزنى كه به اين عمل مشهور باشد موجب لعان نخواهد بود .\r\n2 - انكار ولدى است كه در فراش او متولد شده و شرائط لحوق در او جمع سكوت در حال ولادت مانع از نفى ولد نيست به شرط اينكه قبلا بفرزندى او اعتراف نكرده باشد .\r\nدر قذف سماع يعنى شنيدن از ديگرى كافى نبوده و لو از روى شياع يا ظن باشد . بلكه جواز آن مشروط است بمعاينه به اين كه شخص خود آن را مشاهده كرده باشد .\r\nاز شرايط ملاعنه دوام زوجيت . پس ملاعنه در متعه جارى نيست .\r\n2 - دخول . پس در تحقق آن خلوت كافى نبوده اگر چه از انظار مستور بوده و پرده افتاده باشد .\r\n3 - سلامتى از كرى و لالى . پس قذف وقتى موجب لعان است كه زنى كه شوهرش نسبت زنا به او داده كر و لال ( صَمّاء و خَرْساء نباشد و الا آن زن بدون لعان بر مرد حرام خواهد بود .\r\nكيفيت لعان اين است كه زوج چهار مرتبه بگويد اشهد بالله انى لمن الصادقين فيما قذفته على هذه المرأة يعنى شهادت مىدهم به خدا كه در آنچه به اين زن نسبت داده‌ام بطور تحقيق از راستگويانم . سپس حاكم زن را اندرز و نصيحت خواهد داد .\r\nپس اگر زن اعتراف بجرم خود نمود او را رجم خواهد كرد و الا نوبت شهادت به او رسيده و چهار مرتبه ميگويد  أَنَّ غَضَبَ اللَّهِ عَلَيْها إِنْ كانَ مِنَ الصَّادِقِينَ  غضب و خشم خدا بطور تحقيق بر او يعنى بر زن باد اگر مرد از راستگويان باشد .\r\nو تلفظ به اين كلمات چه در مرد و چه در زن بايد در حال قيام و در محضر حاكم شرع باشد .\r\nو در صورت عذر از تلفظ به عربى حاكم بترجمه آن اكتفاء خواهد نمود .\r\nبهر حال حضور شاهد لازم نيست اگر چه مستحب است كه لعان در حضور چهار شاهد صورت گيرد .\r\n( كليات حقوقى ص 314 ، 316 )\r\n\r\nلَعَلَّ\r\n- بفتح لام اول و تشديد لام ثانى از حروف مشبهة بالفعل است و نصب باسم دهد و رفع به خبر مانند « لعل زيدا قائم » و گاه بهر دو نصب دهد مانند « لعل اباك منطلقا » و آن را چند معنى است 1 توقع كه ترجى محبوب و اشفاق از مكروه است 2 تعليل مانند  « فَقُولا لَهُ قَوْلًا - لَيِّناً لَعَلَّهُ يَتَذَكَّرُ أَوْ يَخْشى  3 استفهاميه مانند « لا ندرى لعل الله يحدث بعد ذلك امرا » ( از مغنى ص 149 ) .\r\n\r\nلَعْن\r\n- ( اصطلاح فقهى ) لعن دعاء عليه بود به بعد و دورى از رحمت حق\r\n\r\nلُغَز\r\n- ( اصطلاح ادبى ) نزد بلغاء كلامى است موزون كه دلالت بر ذات شىء كند بواسطهء ذكر خواص و لوازم آن .\r\nو بالجمله لغز و معما آن بود كه معنى از معانى در كسوت عبارتى مشكل مشابه بطريق سؤال بپرسند ( رجوع شود به المعجم ص 316 ) .\r\nلغز آنست كه از چيزى سؤال كنند\r\n\r\n","description":"","footnote":"","page_name":" 1640 ","page_number":256},
  {"content":"\r\n\r\nبه دادن نشانيهاى آن چيز و مثال آن در اشعار عربى و فارسى بسيار است :\r\n چيست آن مار كه بر سينهء خصمش گذر است * كه و با پيكر و آهن دم و فولاد سر است \r\n( از بديع ص 112 ) رجوع به الغاز شود .\r\n\r\nلَغْو\r\n- ( اصطلاح اخلاقى ) آنچه انسان را از حق باز دارد و اعمال و كردار نيك او را سلب كند لغو گويند .\r\n( كشاف ص 1310 ) .\r\nمأخوذ از قرآن است كه فرمود :  الَّذِينَ هُمْ عَنِ اللَّغْوِ مُعْرِضُونَ  .\r\n وَ إِذا مَرُّوا بِاللَّغْوِ مَرُّوا كِراماً \r\n\r\nلَفْظ\r\n- ( اصطلاح ادبى و منطقى ) در بحث الفاظ منطق گويند :\r\nلفظ عبارت از كلمه و صوتى است كه دلالت بر معنى كند و آن بر دو قسم است :\r\nمفرد و مركب . مركب آن بود كه جزوى ازو بر جزوى از معنى او دلالت كند مانند هذا الانسان كه دال است بر اين مردم و لفظ مفرد آن بود كه جزوى از او بر جزوى از معنى او دلالت نكند مانند انسان كه بر مردم دال است چه جزوى از اين لفظ بر جزوى از معنى دال نيست كه در قسم اول به اين مردم كه لفظ هذا هم دال بر جزء است كه اين باشد و در قسم دوم لفظ انسان بر تمام معنى دلالت كند كه انسان باشد ( از اساس الاقتباس ص 14 ) .\r\n\r\nلَفْظى\r\n- ( اصطلاح ادبى ) در مقابل عقلى و معنوى است .\r\n\r\nلَفّ و نَشْر\r\n- يكى از محسنات معنويه است و آن باشد كه دو يا چند چيز آورده شود بطور تفصيل يا اجمال و بعد ذكر هر يك از امورى است كه مربوط به آن امور متعدد باشد بدون معلوم كردن مرجع و آنكه كدام يك از اين اوصاف و حالات و امور مربوط به كدام از آنها است و بر سامع است كه خود هر امرى به آنچه مربوط است رد كند مانند  « وَ مِنْ رَحْمَتِهِ جَعَلَ لَكُمُ اللَّيْلَ وَ النَّهارَ لِتَسْكُنُوا فِيهِ وَ لِتَبْتَغُوا مِنْ فَضْلِهِ »  كه در ابتداء شب و روز را به تفصيل ذكر كرد و سپس ذكر كرد آنچه مربوط به شب است كه سكون در آن باشد و آنچه براى روز است از طلب روزى و اشيائى كه ابتدا بطور تفصيل ذكر شده‌اند لف گويند و اشياء دوم را نشر گويند و لف و نشر يا مرتب‌اند يا غير مرتب ، مرتب آنست كه به همان ترتيب له لف شده است نشر شود و در نامرتب به عكس ، در مرتب لفظ اول بمعنى اول و دوم بمعنى دوم و در نامرتب ، معكوس ، لفظ اول بمعنى دوم و دوم بمعنى اول باشد .\r\n( از كشاف ص 1301 مطول 257 نفائس ص 42 ) مثال فارسى :\r\n بروز نبرد آن يل ارجمند * بشمشير و خنجر بگرز و كمند\r\nبريد و دريد و شكست و ببست * يلان را سر و سينه و پا و دست\r\nفروشد بماهى و بر شد به ماه * بن تيزهء قبه و بارگاه \r\n\r\nلَفيف\r\n- ( اصطلاح ادبى ) كلمه كه دو حرف عله داشته باشد لفيف گويند\r\n\r\n","description":"","footnote":"","page_name":" 1641 ","page_number":257},
  {"content":"\r\n\r\nمانند « وقى » اگر هر دو حرف عله پهلوى هم باشند لفيف مقرون است مانند « طوى » و اگر نه مفروق است رجوع به معتل و حرف عله شود .\r\n\r\nلِقاء\r\n- ( اصطلاح عرفانى ) - نزد صوفيه عبارت از ظهور معشوق است چنان كه عاشق را يقين شود كه اوست به صورت آدم ظهور كرده ( از كشاف ص 1311 ) .\r\n اگر نقش رخت ظاهر نبودى در همه اشياء * مغان هرگز نكردندى پرستش لات و عزى را \r\n« من احب لقاء الله احبه الله و من من كره لقاء الله كره لقائه كره لقائه .\r\n( از عده ج 8 ص 55 ) .\r\n « مَنْ كانَ يَرْجُوا لِقاءَ اللَّهِ فَإِنَّ أَجَلَ اللَّهِ لَآتٍ »  دوست بهاء جانست ، گر به صد هزار جان يا بى ارزانست ، پيروزتر از آن بنده كيست ؟ كه دوست او را عيانست ؟\r\nطمع ديدار دوست ، صفت مردانست .\r\nباش تا فردا بنده بر مائدهء نشيند ، شراب وصل نوش كند ، طوبى ، و زلفى و حسنى بيند ، بسماع و شراب و ديدار رسد   « وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ »   .\r\nرويهاى مؤمنان و مخلصان ، رويهاى صديقان و شهيدان چون ماه درخشان ، چون آفتاب رخشان ، چون بنفشهء بوستان ، چون ياسمين ريحانى ، چون شقايق نعمانى ، چون برق لامع ، چون خورشيد طالع ، چون خلد جامع ، اين رويها به كه نگرند ؟  « إِلى رَبِّها ناظِرَةٌ »  به خداوند خويش ، بپروردگار خويش . صفت آن روز چيست ؟ روز قرب و وصال ، روز برو افضال ، روز عطا و نوال ، روز نظر ذو الجلال ، مشتاقان در آرزوى اين مقام تن وقف كردند ، عاشقان از بهر اين منزل ، حلقه در گوش كردند عارفان را در ديدار سه ديده است .\r\n( از عده ج 7 ص 377 - كشاف ص 1131 ) شاعر گويد :\r\n اگر نقش رخت ظاهر نبودى در همه اشيا * مغان هرگز نكردندى پرستش لات و عزا را \r\n\r\nلقب\r\n- ( اصطلاح ادبى ) لقب عبارت از اسمى است كه مشعر بمدح يا ذم باشد بخلاف كنيه كه الفاظ غالبا منقول از اسامى غير انسانند .\r\n( از سيوطى ص 29 ) رجوع به كنيه شود .\r\n\r\nلُقَطَه\r\n- بضم لام و فتح طاء اصطلاح فقهى است و لقطه در لغت اخذ باشد و در شرع مال مطروح و بلا صاحب باشد كه مالكش شناخته نشده باشد اعم از حيوان پول و متاع ديگر و همين طور انسانى كه رها شده باشد و كفيلى براى قوت و روزى خود نداشته باشد و خود نتواند براى روزى خود كوشش كند و از موذيات دفاع كند لقطه محسوب مىشود پس كودك را توان بعنوان لقطه برداشت به شرط آنكه پدر او شناخته نشود و همين طور وصى و ولى و يا كسى كه قبلا او را بعنوان لقطه برداشته و حفاظت كرده باشد اگر لقيط مملوك باشد حفاظت كرده و بمالكش برمىگردانند و اگر لقيط انسان باشد و از\r\n\r\n","description":"","footnote":"","page_name":" 1642 ","page_number":258},
  {"content":"\r\n\r\nدار الحرب برداشته باشد برده مىشود و اگر از كشورهاى اسلامى باشد محكوم باسلام است و در حيوان ضاله گويند ، كه مثلا حيوانى در بيابان رها شده و دور از آبادى بديد و يقين كرد كه آن را صاحبش رها كرده است بواسطه آنكه قبلا مريض بوده است و يا از جهات ديگر رهايش كرده است ميتوان به قصد تملك آن را گرفت يا در بيابان بىآب و علف حيوان را سرگردان ديد و علم پيدا كرد كه صاحبش آن را رها كرده است .\r\nو يا گوسفندى را در بيابان بديد و در معرض درنده بود بايد بگيرد و تملك كند اگر مالكى ندارد . و چيزهاى ديگر را نتوان تملك كرد و بايد در مدت يك سال اعلام كند شايد صاحبش را بيابد و بعد از يك سال تصدق دهد البته اگر زياده بر يك درهم باشد و تواند كه به عنوان امانت حفظ كند و در موردى كه اشيائى در بيابان خراب يا از مدفونات زير زمينى بيابد بدون اعلام تملك مىكند در اين مسأله بحث زياد است ( از شرح لمعه ج 2 ص 197 - كشاف ص 1296 ) .\r\nدر معتقد الاماميه آمده است :\r\nهر كه اشترى گمشده يابد ، روا نبود وى را گرفتن ، زيرا كه از رسول ص سؤال كردند ، فرمود :\r\nمالك ولها ، خفها حذاؤها ، و كرشها سقاؤها\r\n، يعنى : ترا با وى چه كارست ؟ مولى وى نعلين اوست ، و درهء او مشك آب اوست .\r\nو مكروه بود بر گرفتن هر چه غير اين است . و چون برگيرد ، و قيمت او كم از درمى باشد ، ضامن نباشد ، و تعريف آن بر وى واجب نباشد . و همچنين هر چه از فساد وى ترسند ، بسبب تعريف كردن چون طعام و غير آن .\r\nو هر چه غير اين بود ، بر وى بود تعريف كردن مدت يك سال تمام در بازارها ، و بر در مسجدها . و چون يك سال تعريف كرده باشد ، مخير باشد ميان آنكه نگاه‌دارد ، :\r\nيا به صدقه بدهد آن را ، و ضامن باشد اگر خداوندش به آن راضى نشود ، و ميان آنكه مالك شود ، و درو تصرف كند ، و برو بود ضمان آن ، مگر در حرم يافته باشد ، كه آنگه وى را روا نباشد كه آن را بملك گيرد .\r\nو لازم بود وى را ضمان آن اگر به صدقه دهد ، زيرا كه از رسول ص سؤال كردند از لقطه ، فرمود :\r\n« اعرف عقاصها و وكائها ثم عرفها سنة ! فان جاء صاحبها ، فأته ، و الا فاستمتع بها »\r\n. يعنى : بند او را و سر بند او را بشناس ، آنگه يك سالش تعريف كن ! اگر خداوندش آمد بوى ده ، و اگر نيامد از آن تمتع گير ! و حكم بلقطهء كسى كه وى را حجر كرده باشند ، تعلق بولى وى دارد ، و از آن بنده بخواجهء وى .\r\nو اگر كودكى را يابد آزاد بود . و چون تبرعا بر آن برگرفته باشد ، نفقه كند ، با وى رجوع نتواند كردن چون بالغ شود و توانگر گردد .\r\nو اگر بضرورت بر وى نفقه كرد ، و كس را نيافت كه وى را يارى كند ، روا بود كه با وى رجوع كند .\r\n( معتقد الاماميه ص 401 ، 402 )\r\n\r\n","description":"","footnote":"","page_name":" 1643 ","page_number":259},
  {"content":"\r\n\r\n\r\nلَقْى\r\n- در اصطلاح حديث گرفتن حديث است از مشايخ .\r\n( از كشاف 1311 ) .\r\n\r\nلَقيط\r\n- ( اصطلاح فقهى ) طفل سر راهى ، رجوع به لقطه شود\r\n\r\nلَم و لَمّا\r\n- از حروف جازمهء فعل مضارع است و نفى ماضى مىكند مانند لم يكن « لما » مقترن باداة شرط نشود و « ان لم » يفعل گفته مىشود و منفى لما مستمر است تا حال بر خلاف لم و منفى لما متوقع است ثبوت آن بخلاف منفى لم مانند  « بَلْ لَمَّا يَذُوقُوا عَذابِ »  كه وقوع آنها متوقع است  « وَ لَمَّا يَدْخُلِ الْإِيمانُ فِي قُلُوبِكُمْ »  معناى ديگر لما در ماضى آيد و دو جمله را اقتضا كند كه جمله دوم موجود شود در موقع وجود جملهء اول مانند « لما جاءني اكرمته » بدين جهت گويند حرف وجود است براى وجود و گفته شده است كه اين نوع لما ظرف است و بمعنى حين است و مانند  « فَلَمَّا نَجَّاكُمْ إِلَى الْبَرِّ أَعْرَضْتُمْ »  و  « فَلَمَّا ذَهَبَ عَنْ إِبْراهِيمَ الرَّوْعُ وَ جاءَتْهُ الْبُشْرى يُجادِلُنا »  معنى ديگر لما حرف استثناء است و داخل بر جملهء اسميه شود مانند  « إِنْ كُلُّ نَفْسٍ لَمَّا عَلَيْها حافِظٌ »  ( از مغنى ص 146 )\r\n\r\nلِمَ\r\n- ( اصطلاح فلسفى ) كلمهء « لم » از نظر لغوى يعنى براى چه و طلب سؤال از علت و سبب حكم بواسطهء « لم » يعنى حكم و واسطهء در آن خواسته مىشود و آن بر دو قسم است يكى واسطهء در ثبوت و ديگرى واسطهء در اثبات ، قسم اول مانند « لم كان العالم حادثا » و قسم دوم مانند : « لم كان المغناطيس يجذب الحديد » كه در سؤال اول علت حدوث عالم خواسته مىشود از نظر واسطهء در ثبوت حكم و از سؤال دوم علت ذاتيات و خواص و آثار آن خواسته مىشود و بالجمله در سؤال اول اصل حكم و در سؤال دوم علت آثار حكم خواسته مىشود .\r\n( شرح منظومهء لآلى ص 31 - اسفار ج 2 ص 70 - شفا ج 1 ص 33 ) .\r\n\r\nلَمْس\r\n- ( اصطلاح فلسفى ) لمس قوه‌ايست پراكنده در پوست بدن ، اين قوت سارى در تمام اجزاء و پوست بدن حيوانست كه بواسطهء آن قوت انواع حالات و كيفيات ملموسه مانند حرارت ، برودت زبرى ، نرمى ، خفت ، ثقل و غيره ادراك مىشود .\r\nمحققان فلاسفه گفته‌اند : قوت لامسه خود منحل به چهار قوت مىشود كه عبارت‌اند از : 1 - قوت حاكم و مميز در تضاد بين حرارت و برودت 2 - قوت حاكم در تضاد بين رطب و يابس 3 - حاكم در تضاد بين سخت و نرم . 4 - حاكم در تضاد بين خشن و املس .\r\nاهميت اين قوت در زندگى حيوانى از ساير قوى زيادتر است .\r\n( از شفا ج 1 ص 299 - اسفار ج 3 ص 101 - ج 4 ص 12 ، 39 ) .\r\n\r\nلَمَّه\r\n- ( اصطلاح عرفانى ) و عبارت از القاى ملك است و الهام و لمه ملك در طرف اعلاى صورت است كه جهت توجه به علت است رجوع بفرهنگ مصطلحات عرفا شود .\r\n\r\nلن\r\n- ( اصطلاح ادبى ) كلمهء لن در\r\n\r\n","description":"","footnote":"","page_name":" 1644 ","page_number":260},
  {"content":"\r\n\r\nزبان عرب حرف نفى و استقبال است و معنى آن نفى ابد است مانند  « لَنْ تَرانِي  يا موسى » برخى گويند معنى آن نفى مطلق است نه تأييد بدليل  « فَلَنْ أُكَلِّمَ الْيَوْمَ إِنْسِيًّا »  كه مخصوص آن روز است و بدليل آنكه لفظ ابد ذكر شده است در  « وَ لَنْ يَتَمَنَّوْهُ أَبَداً  ( از مغنى ص 148 ) .\r\n\r\nلَو\r\n- ( اصطلاح ادبى ) كلمه لو در زبان و قواعد عرب در اصل براى شرط است كه عقد سببيت و مسببيت بين دو جمله باشد و شرطيت آن مقيد به زمان ماضى است و معنى امتناع دارد مانند « و لو إنّما اسعى لأدنى سعية كفانى . و لم اطلب قليل من المال » و مانند  « وَ لَوْ شِئْنا لَآتَيْنا كُلَّ نَفْسٍ هُداها وَ لكِنْ حَقَّ الْقَوْلُ مِنِّي لَأَمْلَأَنَّ جَهَنَّمَ   وَ لَوْ رُدُّوا لَعادُوا لِما نُهُوا عَنْهُ »  و اگر در مضارع آيد آن را جزم ندهد مانند « لو يقوم زيد فعمر و منطلق » گاه معناى مصدريت رساند بمنزلة « ان » و نصب ندهد و اگر بعد از « ود - يود » واقع شود مانند  « ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً »  و گاه بمعنى تمنى است مانند « لو يأتينى فتحد ثنى » و گاه براى عرض است مانند « لو تنزل عندنا فتصيب خيرا منا » و بعد از لو « ان » زائده واقع شود مانند  « لَوْ أَنَّهُمْ صَبَرُوا »  جواب لويا مضارع منفى بلم است مانند « لو لم يخفف الله لم يصنعه » يا ماضى مثبت و يا منفى مانند  « لَوْ نَشاءُ لَجَعَلْناهُ حُطاماً »  ( مغنى ص 140 )\r\n\r\nلَوايح\r\n- ( اصطلاح عرفانى ) و لوايح و طوالع و لوامع الفاظى است كه كنايت از اختلاف احوال ارباب سلوك و مقامات آنهاست و متقارب المعنىاند و ميان آنها فرق زيادى نيست و از صفات اصحاب بدايات است كه به طرف ترقى ميروند و هنوز ضياء آفتاب معارف براى آنان دائم نشده است و لكن خداى متعال روزى دل آنها را بانوار حقايق منور بنور دائم گرداند . و لوامع آشكارتر است از لوائح و زوال آن مانند زوال لوائح نيست .\r\nو گفته شده است كه لوائح اثبات مراد است با شتاب ، در نفى آن و اسرار ظاهرى است . كه حالى بحالى ظاهر مىشود ( رسالهء قشريه ص 40 - لمع ص 335 ) .\r\n\r\nلوازِمِ لَفْظى\r\n- ( اصطلاح ادبى ) لوازم لفظى نزد اهل ادب آن باشد كه الفاظ خاص غير مشترك را به مجرد قصد صنعت آورند مانند : سر مگردان كه خاك پاى توام كه بايد رو مگردان باشد اما چون خاك پاى آمده است سر مگردان از لوازم است .\r\n\r\nلَوازمِ مَعْنوى\r\n- ( اصطلاح ادبى ) نزد اهل ادب آنست كه ايراد الفاظ لوازم براى صحت معنى بود نه مجرد قصد صنعت مانند فرقدان گر دست يابد سر نهد در زير پا - اين سخن داند كسى كش فرقدان آورده است . كه سر و پا از لوازم‌اند .\r\n\r\nلِواط\r\n- ( اصطلاح فقهى ) عبارت از وطى در دبر مذكر و اشتقاق آن از قوم لوط است و حد شرعى آن قتل با شمشير و احراق با آتش و رجم با سنگ و\r\n\r\n","description":"","footnote":"","page_name":" 1645 ","page_number":261},
  {"content":"\r\n\r\nانداختن از ديوار است و اين عمل در شرع بسيار مورد مذمت قرار گرفته است ( از شرح لمعه ج 2 ص 295 ) .\r\nدر معتقد الاماميه آمده است :\r\nلواط آن بود كه نرينه با نرينه بىسامانى كند . آن دو گونه باشد : ايقاب و تفخيذ .\r\nايقاب آن بود كه سر ذكر در دبر پنهان شود .\r\nو تفخيذ آن بود كه در ميان دو ران بود .\r\nدر اول چون ثابت شود ثبوتى شرعى ، فاعل را و مفعول را ببايد كشتن .\r\nو در دوم هر يكى را از ايشان صد تازيانه ببايد زدن ، به شرط آنكه هر دو عاقل و بالغ باشند ، و به اختيار خود كنند .\r\nو درين فرقى نيست ميان آزاد و بندهء و مسلمان و ذمى ، و محصن و غير محصن .\r\nو امام مخير است اگر خواهد بشمشير كشد ، و اگر خواهد سنگسار كند ، و اگر خواهد از بالا بيندازد ، و اگر خواهد به آتش بسوزاند ، و اگر خواهد ديوارى بر وى افكند .\r\nدليل اين اجماع طائفه است ، و آنكه عكرمه از عبد الله عباس روايت كرد از قول پيغمبر ص كه وى فرمود :\r\n« من وجد تموه على عمل قوم لوط فاقتلوا الفاعل و المفعول به »\r\n، يعنى : هر كه بر عمل قوم لوط يابيد ، فاعل را و مفعول را هر دو بكشيد .\r\nاما سحق آن فجور زنى بود با زنى .\r\nو چون اين ثابت شود ، هر يكى را صد تازيانه ببايد زدن به شرط بلوغ ، و كمال عقل ، و اختيار .\r\nو روايت است كه با وجود احصان رجم لازم باشد . و چون سه بار حد زده باشند بار چهارم ببايد كشتن .\r\n( معتقد الاماميه ص 497 ، 498 )\r\n\r\nلَوامِع\r\n- ( اصطلاح عرفانى ) لوامع در اصطلاح صوفيان عبارت از انوار ساطعه است كه لامع مىشود باهل بدايات از ارباب نفوس طاهره و منعكس مىشود از خيال بحس مشترك و بواسطهء حواس ظاهره مشاهده مىشود و آن مأخوذ از لوامع البرق است . و بالجمله اظهار نور است بر دل بابقاى فوائد آن و انوار ساطعه است كه براى اهل بدايات لمعان پيدا مىكند ( لمع ص 136 ) .\r\n\r\nلَوْح\r\n- ( اصطلاح عرفانى ) لوح در لغت بمعنى صحيفه‌ايست كه قابل ترسيم صور و كتابت در آن باشد و صحيفهء نفس را لوح گويند كه محل ارتسام صور اشياء است و نفوس سماوى را نيز لوح گويند كه محل ارتسام تمام صورت كليهء موجودات عالم سفلى است .\r\nمير سيد شريف گويد : الواح بر سه قسم‌اند يكى لوح قضاء سابق بر مجردات و آن لوح عقل است و ديگر لوح قدر يعنى لوح نفس ناطقهء كليه كه مرتبت تفصيل لوح اول يعنى لوح قضا است اين لوح را لوح محفوظ گويند و سه ديگر لوح نفوس جزويهء سماويه كه محل انتقاش كليهء موجوداتى است كه در اين عالم هست با اشكال و هيأت و مقادير آنها اين لوح را سماء دنيا هم ناميده‌اند و آن مانند خيال عالم است\r\n\r\n","description":"","footnote":"","page_name":" 1646 ","page_number":262},
  {"content":"\r\n\r\nچنان كه لوح قضا بمثابهء روح عالم است و لوح قدر بمثابهء قلب عالم است ( از تعريفات ص 130 ) .\r\nناصر خسرو گويد : نفس را منزلت لوح است و عقل را منزلت قلم كه قلم بر لوح مطلع باشد چنان كه عقل بر نفس .\r\n( از جامع الحكمتين ص 231 ) .\r\n\r\nلَوحِ اعْظَم\r\n- ( اصطلاح عرفانى ) از عقل اول تعبير بلوح اعظم شده است ( از اسفار ج 3 ص 100 ) .\r\n\r\nلَوحِ قَضا وَ قَدَر\r\n- ( اصطلاح عرفانى ) لوح قضا و قدر عبارت از عالم عقول طوليه است و عقول عرضيه الواح قدريه‌اند ( از اسفار ج 3 ص 62 ، 91 ) .\r\n\r\nلَوحِ مَحْفوظ\r\n- لوح محفوظ عبارت از نفس كليهء فلكيه است زيرا آنچه در جهان سارى و جارى شود مكتوب و ثابت و مرتسم در نفس كليهء فلكيه است با لوازم و حركات و حالات خود .\r\nو همان طورى كه بواسطهء قلم در لوح حسى نقوش حسيه مرتسم مىشود از عالم عقل صور معلومه و مطبوعه بر وجه كلى در نفوس كليهء فلكيه كه قلب عالم‌اند مرتسم مىشود و از آن جهت لوح محفوظ گويند كه صور فائضئه بر آن همواره محفوظ و مصون از تغيير و تبديل است و مستمر است بر نسق واحده . « فهو عبارة عن النفس الكلية سيما الفلك الاقصى اذ كلما جرى الله فى العالم او سيجرى مكتوب ثابت فى النفوس الفلكى فانها عالمة بلوازمها » ( از اسفار ج 3 ص 62 ) . « نفس سما كلية لوح حفظ ما اى نفس انطبعت فى جرم السماء فقدر منها لحظ » ( شرح منظومه ص 173 و رجوع شود به اسفار ج 3 ص 62 ، 91 - شرح منظومه ص 88 ) .\r\n\r\nلَوحِ مَحو و إثْبات\r\n- ( اصطلاح فلسفى ) نفوس منطبعه فلكى را لوح محو و اثبات نامند كه محل ارتسام صور جزئيه موجودات عالم است با اشكال و هيأت خاص آنها . « ثم يتنقش فى النفوس المنطبعة الفلكية صور جزئيه مشخصة باشكالها و هيأتها مقدرة مقارنة لاوقاتها المعينة » ( اسفار ج 3 ص 62 ) .\r\n« فهذه النفوس هى الواح قدرية فيها المحو و الاثبات و عالمها عالم الخيال الكلى » ( اسفار ج 3 ص 62 رجوع شود به اسفار ج 2 ص 100 - ج 3 ص 90 - 91 ) .\r\n\r\nلَوحُ القَدَرِ الإِلهى\r\n- ( اصطلاح فلسفى ) مراد لوح محفوظ است ( اسفار ج 3 ص 91 ) .\r\nمولانا گويد :\r\n يار چون با يار خوش بنشسته شد * صد هزاران لوح سر دانسته‌اند\r\nلوح محفوظ است پيشانى يار * راز كونينش نمايد آشكار\r\nلوح محفوظ است او را پيشوا * از چه محفوظ است محفوظ از خطا\r\nنى نجوم است و نه رمل است و نه خواب * وحى حق و الله اعلم بالصواب \r\n\r\n","description":"","footnote":"","page_name":" 1647 ","page_number":263},
  {"content":"\r\n\r\n لوح محفوظ از نظرشان دور شد * لوح ايشان ساحر و محسور شد .\r\nسر همان و سر همان هيكل همان * موسئى بر عرش فرعونى همان \r\n\r\nلَوحِ مَحْفوظِ عالَمِ صَغير\r\n- ( عرفانى ) منظور نطفهء انسانى است از آن جهت كه هر چيزى كه در آدمى ظاهر شود در نطفهء وى نوشته بود ( از انسان ص 206 )\r\n\r\nلَوح هَيولى\r\n- ( اصطلاح فلسفى ) مراد از لوح هيولى عالم اجسام است كه قابل و محل صور منفصلهء مختلفهء متعاقبه است ( رجوع شود باسفار ج 3 ص 62 ، 91 - رسائل ص 195 ) .\r\n\r\nلَوزاء\r\n- ( اصطلاح نجومى ) نام يكى از صور ستارگان بود كه آن را شلياق و سلحفات نيز نامند و ستارهء اين صورت ده بود اغلب نام نخستين ستارهء اين صورت را كه از قدر اول بود بر اصطرلابات رسم كنند و او نسر واقع بود ( از صور كواكب ) .\r\n\r\nلَولا\r\n- ( اصطلاح ادبى ) كلمهء لو لا در زبان و قواعد عرب بر چند معنى آمده است 1 - آنكه داخل بر جملهء اسميه و فعليه شود براى ربط امتناع جمله دوم بوجود جمله اول مانند « لو لا زيد لاكرمته » يعنى اگر زيد موجود نبود اكرام ميكردم او را 2 - آنكه براى عرض و تحضيض است و مخصوص بمضارع يا آنچه مأول بمضارع است مىباشد مانند « لو لا تستغفروا الله  لَوْ لا أَخَّرْتَنِي إِلى أَجَلٍ قَرِيبٍ »  تحضيض طلب باحث و انزعاج است و عرض طلب با نرمى و ادب است 3 - آنكه براى توبيخ است كه مخصوص بماضى است مانند  « لَوْ لا جاؤُ عَلَيْهِ بِأَرْبَعَةِ شُهَداءَ   فَلَوْ لا نَصَرَهُمُ الَّذِينَ اتَّخَذُوا مِنْ دُونِ اللَّهِ قُرْباناً آلِهَةً »  4 - استفهاميه مانند  « لَوْ لا أَخَّرْتَنِي إِلى أَجَلٍ قَرِيبٍ »  ( از مغنى ص 144 )\r\n\r\nلَوْما\r\n- ( اصطلاح ادبى ) كلمه لو ما بمنزلهء لو لا است مانند « لو ما زيد لا كرمته -  لَوْ ما تَأْتِينا بِالْمَلائِكَةِ »  2 ( از مغنى ص 144 )\r\n\r\nلَوْم\r\n- ( اصطلاح ذوقى ) يعنى سرزنش و نزد اهل ذوق مقام لاابالى است . و آن مقامى است كه بنده از رسوم بگذشته و بر قوم رسيده و از آنجا نيز بگذشته به مقام تسليم و رضا رسيده باشد .\r\nكه فرمود  وَ لا يَخافُونَ لَوْمَةَ لائِمٍ ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ واسِعٌ عَلِيمٌ  .\r\nرجوع به ملامت و ملامتى شود\r\n\r\nلَوْن\r\n- ( اصطلاح فلسفى و كلامى ) لون يعنى رنگ حكماء قديم در اينكه الوان را وجود حقيقى است يا نه اختلاف كرده‌اند .\r\nدستهء گويند الوان را وجود حقيقى نباشد و تمام آنها از باب خيالاتند چنان كه در قوس و قزح و هاله گويند الوان در اثر مخالطت هوا با اجسام شفافه ريز و كثرت سطوع متعاكسه از آنها تخيل مىشود و بالجمله سفيدى بازگشت بنور و سياهى بازگشت بظلمت مىكند .\r\n\r\n","description":"","footnote":"","page_name":" 1648 ","page_number":264},
  {"content":"\r\n\r\nدسته ديگر سفيدى را اصل الوان قرار داده و گويند باقى الوان از تركيب آن بوجود آيد و الوان را بر دو قسم كرده‌اند يكى الوان طبيعى و ديگرى الوان صناعى ( اسفار ج 2 ص 28 - 29 ) .\r\n\r\nلَهْو\r\n- ( اصطلاح عرفانى ) لهو چيزى كه انسان را از خدا باز دارد و هر امر باطلى را لهو گويند .\r\n( از طرائق ص 240 )\r\n\r\nلَيْتَ\r\n- ( اصطلاح ادبى ) كلمهء ليت در زبان و قواعد عرب از حروف مشبهة بالفعل است و حرف تمنى است . كه متعلق بمحال است مانند « فيا ليت الشباب يعود لنا يوما فأخبره بما فعل المشيب » و نصب باسم و رفع به خبر ميدهد و گاه نصب بهر دو ميدهد مانند « يا ليت الصباء راجعا » و گاه ماء كافه ملحق بدان شود مانند « الا ليتما هذا الحمام لنا الى حمامتنا او نصفه » ( از مغنى ص 149 )\r\n\r\nلَيْسَ\r\n- ( اصطلاح ادبى ) كلمهء ليس در زبان و قواعد عرب يكى از افعال ناقصه است و دلالت بر نفى حال كند و از افعال غير متصرف است كه رفع باسم و نصب به خبر دهد رجوع شود بافعال ناقصه .\r\n( از مغنى ص 153 ) .\r\n\r\nلَيْلَةُ القَدْر\r\n- ( اصطلاح ذوقى ) ليلة القدر شبى است با عزت و شرف كه هر كه در آن طاعت كند عزيز گردد و شبى است كه سالك را بتجلى خاص مشرف گردانند تا به آن تجلى بشناسد قدر و مرتبت خود را نسبت با محبوب و آن وقت ابتداى وصول سالك است به عين جمع و مقام اهل كمال در معرفت و آن اشرف ليالى است كه مخصوص بامت مرحومه است و در آن شب سالك متجلى شود بتجلى خاص .\r\n( دستور العلماء ج 3 ص 82 - كشاف 134 اصطلاحات شاه نعمت الله ص 21 ) .\r\nحافظ گويد :\r\n شب قدرست و طى شد نامهء هجر * سلام فيه حتى مطلع الفجر\r\nدلا در عاشقى ثابت قدم باش * كه در اين ره نباشد كار بىاجر\r\nغلام گيسوى او ( محمد ) ليلة القدر * هلال طلعت او ليلة البدر \r\nدر تعيين شب قدر يا شب برات بعضى پانزدهم شعبان دانستند و شب قدر و برات را يكى شمرند و بعضى 27 شعبان دانند و بعضى در ماه رمضان دانند و شب 27 رمضان را شب قدر دانند و بعضى شب قدر را با شب برات يكى ندانند .\r\n\r\nلِين و صَلابَت\r\n- ( اصطلاح فلسفى ) لين و صلابت از كيفيات محسوسهء ملموسه‌اند .\r\n( از اسفار ج 2 ص 36 )\r\n.\r\n\r\n","description":"","footnote":"","page_name":" 1649 ","page_number":265},
  {"content":"\r\n . \r\n","description":"","footnote":"","page_name":" 1650 ","page_number":266},
  {"content":"\r\n\r\n\r\nم\r\n\r\nما\r\n- ( اصطلاح ادبى و فلسفى ) كلمهء ما در زبان و قواعد عرب بر چند وجه است « ما » نافيه ، كافه ، مصدريه ، موصوله تامه ، ناقصه ، زائده و حجازيه و بطور كلى بر دو وجه است اسميه و حرفيه و هر يك بر سه قسمند سه قسم « ما » اسميه عبارتند از : ما معرفه و آن دو است ناقصه كه موصوله است مانند  « ما عِنْدَكُمْ يَنْفَدُ وَ ما عِنْدَ اللَّهِ باقٍ »  و ديگر تامه و آن خود بر دو نوع است عامه « يعنى ما » كه مقدر بشيء است يعنى بمعنى شىء است كه موصوف واقع نمىشود مانند  « إِنْ تُبْدُوا الصَّدَقاتِ فَنِعِمَّا هِيَ »  اى فنعم الشّيء هى .\r\nديگر ما خاصه كه موصوف ما قبل خود واقع شود مانند « دققته دقّا نعما » 2 ما نكره كه مجرد از معنى حرف باشد و آن دو نوعست يكى ناقصه كه موصوفه است و بمعنى شىء است مانند « مررت بما معجب لك » اى بشيء معجب لك و  « إِنَّ اللَّهَ نِعِمَّا يَعِظُكُمْ بِهِ »  اى نعم هو شيئا يعظكم به كه ما نكرهء تامه است و جمله صفت و فاعل مستتر است و ديگر « ما » تامه كه در باب تعجب است مانند « ما أحسن زيدا » و نعم و بئس مانند « غسلت غسلا نعما » و باب مبالغه كه در اخبار واقع مىشود .\r\n3 - ما نكره كه متضمن معنى حرف است و آن دو است يكى استفهاميه كه بمعنى « اى شىء » است مانند  « ما هِيَ »  و  « ما لَوْنُها »  و  « ما تِلْكَ بِيَمِينِكَ »  و ديگر شرطيه كه دو نوعست يكى زمانيه مانند  « فَمَا اسْتَقامُوا لَكُمْ »  و غير زمانيه مانند  « وَ ما تَفْعَلُوا مِنْ خَيْرٍ يَعْلَمْهُ اللَّهُ »  و اما حرفيه نيز بر سه وجه است 1 - نافية كه بر جملهء اسميه عمل ليس\r\n\r\n","description":"","footnote":"","page_name":" 1651 ","page_number":267},
  {"content":"\r\n\r\nكند مانند  « ما هذا بَشَراً »  2 ما مصدريه كه دو است يكى زمانيه مانند  « كُلَّما أَضاءَ لَهُمْ مَشَوْا فِيهِ »  و  « ما دُمْتُ حَيًّا »  و غير زمانيه مانند  « عَزِيزٌ عَلَيْهِ ما عَنِتُّمْ »  و  « وَدُّوا ما عَنِتُّمْ .  و  ضاقَتْ عَلَيْهِمُ الْأَرْضُ »  3 ما زائده و آن دو است كافه و غير كافه « ما » كافه بر سه نوعست يكى كافه از عمل رفع كه متصل بافعال شود افعال ( قَلّ كَثر ، طال ) مانند « قلَّما » دوم كافه از عمل نصب و رفع كه متصل به « ان » و ساير حروف شبه به فعل شود مانند  « إِنَّمَا اللَّهُ إِلهٌ واحِدٌ »  سوم كافه از عمل جر كه متصل بحروف جر شود مانند  « رُبَما يَوَدُّ الَّذِينَ كَفَرُوا »  و متصل بكاف شود مانند « كما سيف عمرو لم تخنه مضاربه » ( از مغنى ص 154 - 160 - تلخيص ص 88 ) در فلسفه مطلوب از پرسش بوسيلهء كلمهء « ما » گاه شرح اسم است كه پرسش از معناى لغوى است و آن را « ما » شارحه گويند و گاه پرسش از حقيقت شىء است و آن را « ما » حقيقيه گويند مثال براى اول چنان كه گفته شود « ما الانسان » و مراد بيان معناى لغوى انسان باشد و مثال براى دوم همان « ما الانسان » است در صورتى كه مراد بيان حقيقت و ذات انسان باشد در هر حال در صورتى كه منظور از پرسش بوسيلهء كلمهء « ما » بيان معناى لغوى و شرح اسمى چيزى باشد آن را « ما » شارحه گويند و اين ابتدائىترين سؤال و پرسش است كه در مقام بررسى و اطلاع از اشياء خارجى مىشود ، بعد از آنكه معناى لغوى و نام شىء براى پرسش‌كننده روشن شد پرسش از حقيقت و ماهيت آن چيز مىشود و آن را سؤال به « ما » حقيقيه گويند و آن دومين مرتبهء پرسش است . و بعد پرسش از وجود آن شود كه سؤال بوسيله « هل » بسيطه است و بعد سؤال از علت وجود و يا علت اوصاف و آثار ذاتى آن مىشود كه سؤال بواسطه « لم » ثبوتى و اثباتى است رجوع بهر يك از اين اصطلاحات شود .\r\n( از شرح منظومه ص 88 ) .\r\nدر فارسى مراد از كلمهء ما همان « ماى فارسى » يا من انديشنده است يعنى نفس ناطقه .\r\nمولانا گويد :\r\n باده از ما مست شد نى ما ازو * قالب از ما هست شد نى ما ازو \r\n\r\nماء\r\n- ( اصطلاح فقهى ) ماء يعنى آب و يكى از عناصر اربعه است مبدئيت اين عنصر اولين دفعه بوسيله طالس ملطيه اظهار شده است يعنى وى اولين فيلسوفى است كه مبدأ آفرينش جهان جسمانى و مادة المواد كائنات را آب دانسته است ( از شفا ج 1 ص 526 ) .\r\n\r\nماءِ جارى\r\n- ( اصطلاح فقهى ) و آن آبى است كه بر روى زمين سيلان داشته باشد مانند قنوات و نهرها و رودها و بملاقات نجس نجس نمىشوند مگر آنكه رنگ يا بوى يا طعم آن تغيير كند ( از عروه ص 11 )\r\n\r\n","description":"","footnote":"","page_name":" 1652 ","page_number":268},
  {"content":"\r\n\r\n\r\nمائِدَه\r\n- ( عرفانى ) طعامى است كه بر قوم بنى اسرائيل نازل گرديد ، طعام آسمانى ، كنايت از فيوضات كامله و شامله حق است كه : گبر و ترسا وظيفه خور دارند . مأخوذ از قرآن مجيد است كه فرمايد :  اللَّهُمَّ رَبَّنا أَنْزِلْ عَلَيْنا مائِدَةً مِنَ السَّماءِ  .\r\nمولانا گويد :\r\n مائده از آسمان در مىرسيد * بىشراء و گفت و بىبيع و شنيد\r\nمائده از آسمان شد عايده * چون كه گفت  أَنْزِلْ عَلَيْنا مائِدَةً  \r\n\r\nماءِ راكِد\r\n- ( اصطلاح فقهى ) در مقابل ماء جارى است و آن آبى است كه جريان نداشته باشد و در يك جا متوقف باشد و آن دو قسم است يا كر است يا كمتر از كر كه ماء قليل گويند . اگر به حد نصاب كر باشد طاهر و مطهر است مگر آنكه رنگ يا بوى يا طعم آن تغيير كند كه بمحض برخورد با متجنس نجس مىشود اين نوع آب را مضاف گويند پس آب مضاف در مقابل آب مطلق است و شامل آب هندوانه ، و آب متغير اللون و بوى و طعم مىشود اين نوع آب مطهر حدث و خبث نيست و اما آب قليل كه كمتر از حد كر باشد طاهر است و لكن بملاقات نجاست يا متجنسات نجس مىشود .\r\nرجوع بكر شود . ( از الفقه على . . .\r\nص 5 )\r\n\r\nماءُ القُدْس\r\n- ( اصطلاح عرفانى ) ماء القدس عبارت از علم الهى است كه نفوس را پاك گرداند از آلودگيها طبيعت و و ذائل طبايع . شاه نعمت الله گويد : ماء القدس علمى است كه نفس را از ادناس طبيعت طاهر گرداند و انجاس رذائل شهوات را بشويد و يا شهود حقيقى قديم كه دافع حدث است ( اصطلاحات شاه نعمت الله ص 21 )\r\n علمى كه تو را پاك كند از من و ما * ماء القدسش نام كند مرد خدا\r\nخواهى كه حدث از تو شود پاك تمام * برخيز و بشو جامهء هستى و بيا \r\n\r\nما حَقيقيَّه ما شارِحَه\r\n( اصطلاحات فلسفى ) رجوع به ما شود .\r\n\r\nماجَرا گُفتن\r\n- ( اصطلاح عرفانى ) هر گاه درويشى سخنى گويد و كارى كند كه درويشى ديگر برنجد آن كس كه رنجيده باشد بايد كه در دل ندارد و در حضور درويشان و آن درويشى كه او را برنجانيده است ما وقع را بطريق لطف بگويد تا اگر رنجاننده را جوابى باشد بدهد و گر نه عذر خواهد و استغفار كند و البته اين كار بايد در حضور شيخ باشد بنا بر اين جلسهء آشتىكنان باشد كه با شرايط و وضع خاص برگذار مىشود .\r\n( رجوع شود به انسان كامل نسفى ص 125 ) .\r\n\r\nمادَّه\r\n- ( اصطلاح فلسفى ) ماده جوهرى است جسمانى كه تحقق و فعليت آن به صورت و محل توارد صور متعاقبه مىباشد . فرق ماده با موضوع اين است كه موضوع بدون عروض عارض متحقق الحصول است و ماده بدون صورت متحصل نمىشود .\r\n\r\n","description":"","footnote":"","page_name":" 1653 ","page_number":269},
  {"content":"\r\n\r\nبامرى كه قابل تبديل به چيزى ديگر باشد ماده گويند مانند آب كه ماده هوا است باعتبار آنكه قابل تبديل به هوا است . « المادة لا تتكون بما هى مادة بل اذا كانت مادة متكونة فمن جهة ماهى مركبة من مادة و صورة » ( تهافت التهافت ص 101 ) بر اجزاء وجودى و تركيب‌كننده و بوجود آورنده هر چيزى ماده گويند مانند چوب و آهن و غيره كه ماده تخت‌اند .\r\nگاه ماده گويند و هيولاى اولاى اجسام را ميخواهند كه در تمام اجسام هست و محل توارد و تعاقب صور است و آن غير از ماده بمعنى عناصر اربعه است .\r\nمادة المواد بامرى گويند كه در تمام موجودات جهان يكسان است و مورد صور متعاقبه است و با زوال صورت و حصول صورتى ديگر باقى است و آن را هيولاى عالم هم گويند در كلمهء برهان در بيان برهان فصل و وصل ثابت شد كه هيولا كه امر بالقوهء اجسام است در تمام اجسام و كائنات هست و يكسانست و از لحاظ وجودى اضعف وجود است و از اين جهت گويند « هيولى الاولى ما شمت رائحة الوجود » ( از شفا ج 2 ص 418 و ج 1 ص 118 ، 157 ) پارهء از تركيبات در معانى فلسفى\r\n\r\nمادَهء آخِرَت\r\n- مراد از مادهء آخرت كه از مصطلحات كلامى است و صدر الدين نيز به كار برده است امرى است كه در آخرت محشور مىشود كه گاه اجزاء اصليه و در لسان اخبار « عجب الذنب » گويند صدر - الدين گويد : كه آخرت و آنچه محشور مىشود در آن از قوت خيال است كه هيولاى صور آخرت است و آنچه نفس انسانى در اين عالم كسب مىكند اثرى در خيال خواهد گذاشت و خيال متلبس بصورى مىشود كه بعد از رفع حجاب با صور مكتسب و حال و حاصل در آن نمودار مىشود .\r\nرجوع به خيال و ( اسفار ج 4 ص 158 ) شود .\r\n\r\nمادهء اولى\r\n- مراد هيولاى اولى است كه بعضى از حكماء آن را قديم ميدانند ( تهافت التهافت ص 8 ) .\r\n\r\nمادهء بَسيط\r\n- مراد از ماده بسيط هيولاى اولى است .\r\n( از اسفار ج 1 ص 157 ) .\r\n\r\nمادهء جِسمانى\r\n- مراد مادهء خارجى عينى است ، هر يك از عناصر اربعه ماده جسمانىاند و ماده جسمانى بطور مطلق اطلاق بر هيولاى اول هم مىشود ، و گاه مقابل ماده عقلى است .\r\n( از شفا ج 2 ص 412 ) .\r\n\r\nمادهء خاصّ\r\n- مراد از مادهء خاص چيزى است كه قابل تبديل به صور خاص باشد با حفظ صور نوعيه خود مانند « منى » كه قابل تبديل به صورت انسانى است و در عين حفظ صورت نوعيه قابل تبديل به جماد و نبات نيست و از همين جهت است كه مادهء خاص گويند و بعبارت ديگر منى از آن جهت كه منى انسان است و او را صورت منوى است قابل تبديل به جماد و نبات نيست مگر بعد از طى مراحل كمال و زوال صورت نوعيه كه از جهت وجود هيولاى اولاى بسيط كه در تمام اشياء موجود است قابل تبديل به\r\n\r\n","description":"","footnote":"","page_name":" 1654 ","page_number":270},
  {"content":"\r\n\r\nچيزى ديگر شود .\r\n( از اسفار ج 1 ص 157 ) .\r\n\r\nمادهء عامّ\r\n- ماده عام در مقابل ماده خاص است و آن هيولاى اولاى عالم است ، كه قابل تبديل بصور و اشكال مختلف است ، توضيح آنكه اگر در حركات و تبدلات عالم خارج و جهان جسمانى بنگريم مشاهده خواهيم كرد كه گاه تحولات حاصله در نوع واحد از مواليد است چنان كه نهالى در اثر تبدلات خاص كيفى و كمى مراحلى را طى كرده و بمرحلهء كمال ممكن خود كه بارورى باشد ميرسد و در تمام مراحل تحولات خود وحدت نوعيهء آن محفوظ است نهايت بعد از رسيدن به كمال ممكن خود يا متوقف مىشود كه اين فرض محال است و يا دگرگون شود . و صورت نوعيهء خود را از دست بدهد : و مسلم است كه اين گونه تبدلات خللى به صورت نوعيهء اشياء متبدل وارد نمىسازد و بلكه مراحل كمال ممكن خود را طى مىكند و گاه تحولات حاصله موجب تبديل نوعى بنوعى ديگر است . چنان كه آب تبديل به هوا شود و هوا تبديل به آب و خاك و آتش و بالاخره هر يك تبديل به عنصرى ديگر و گاه تحولات طاريه و با وسائل و يد صناعى انجام مىشود نه بر حسب تبدلات طبيعى چنان كه نجار از چوب اشياء مختلف باشكال متفاوت ميسازد و اگر خوب بنگريم درمىيابيم كه ماده در تمام اشياء عالم جسمانى يكى است و آن را مادهء عام و مادة المواد و هيولاى اولى نامند و در هر يك از انواع نيز با حفظ صورت نوعيه مادهء هست كه مراتب كمال همان نوع را با حفظ صورت نوعيه طى مىكند و مادام كه آن ماده در اثر تبدلات خاص نوعى خود بمرحله‌اى نرسيده است كه خلع صورت نوعى كند و تبدلاتش در مراتب همان نوع باشد ماده خاص همان نوع خواهد بود لكن اين ماده غير از مادهء به معناى هيولاى اولى است زيرا اين ماده مادهء محض نيست بلكه متلبس به صورت نوعيهء خاصى مىباشد و همين طور موجودى كه خود نوعى از انواع مواليد است و با دست صناعى متحول و متبدل با اشكال مختلف گردد و چون قابل تبدل و تحول باشكال مختلف است مادهء عام است .\r\n( شفا ج 2 ص 412 - و ج 1 ص 21 ) .\r\n\r\nمادهء عَقْليَّه\r\n- مراد از مادهء عقليه جنس است كه مادهء عقلى است و فصل صورت عقلى است ( از اسفار ج 1 ص 117 ) .\r\n\r\nمادهء قَريبَه\r\n- هر امرى در جريان حركت و تحولات جسمانى و طبيعى ناچار مراحلى را طى مىكند و تلبس آن به بعضى از صور متعاقبه مقدم و نزديك‌تر از تلبس آن به صورت ديگر است مانند نطفه كه به صورت جنينى اقرب از انسانى است و بنا بر اين نطفه نسبت به انسان كامل العيار و الاعضاء مادهء بعيد است و نسبت به جنين مادهء قريب است .\r\nو بالجمله مادهء قريب ماده‌ايست كه در قابليت صورت احتياج بانضمام چيزى ديگر نداشته باشد .\r\n( از شفا ج 1 ص 285 ) .\r\n\r\nمادهء قَضيَّه\r\n- نسبت نفس الامرى\r\n\r\n","description":"","footnote":"","page_name":" 1655 ","page_number":271},
  {"content":"\r\n\r\nميان موضوع و محمول را ماده مينامند و دو طرف قضيه يعنى موضوع و محمول را مادهء تركيب‌كنندهء قضيه گويند و بالاخره مراد از مادهء قضيه در فن منطق همان نسبت نفس الامرى است و صورت ذهنى كه حاكى از نسبت نفس الامرى است جهت معقولهء قضيه و لفظى كه بواسطهء آن بيان مادهء قضيه شود جهت ملفوظه گويند .\r\n( از اساس الاقتباس ص 75 ، 129 ) .\r\n\r\nمادهء مُرَكَّب\r\n- اجزاء تركيب‌كننده هر امرى را مادهء مركبه آن امر گويند چنان كه اجزاء تركيب‌كنندهء داروئى هر يك ماده آنست . و هر يك از آن مواد خود نيز مركب‌اند از عناصرى و بالجمله ماده مركب مقابل ماده بسيط است .\r\n( از اسفار ج 1 ص 157 ) .\r\n\r\nمادةُ المَواد\r\n- مراد از مادة المواد هيولاى اولاى عالم است .\r\n( از اسفار ج 1 ص 118 ) .\r\n\r\nمادىّ ماديّون\r\nمادى يعنى موجود مادى در مقابل موجود روحى مجردات را موجودات عقلى و روحى گويند و اجسام و جسمانيات را موجودات مادى و گاه مراد از مادى كسى است كه قائل به نيروى ما فوق طبيعت و خداى عالم نبوده و جهان و حوادث آن را منسوب بماده كند و ماديون جمع آنست و بالاخره پيروان مذهب مادى كه ماديون گويند همواره امور عالم را بماده و جسمانيات و قواى جسمانى منتسب كرده و مبانى روحى و باطنى را كنار گذارده‌اند و همان نيروى ماده را بجاى نفس و روح مؤثر در وجود و حوادث عالم ميدانند اين نظريه از همان يونان باستان بوسيلهء ذيمقراطيس بنحو خاص بيان شده است . رجوع به دهرى و روحيون شود .\r\n\r\nما ذا\r\n- ( اصطلاح ادبى ) كلمهء ما ذا در زبان و قواعد عرب براى استفهام آمده است اعم از آنكه گفته شود مركب از « ما » استفهاميه و « ذا » اشاره است يا ( ذا ) موصوله يا هر دو يك كلمهء تركيبى است و اسم جنس است بمعنى شىء يا موصول است بمعنى الذى و يا ما زائده است و ذا اشاره است در هر حال مفيد استفهام است مانند « ما ذا تقول » و « ما ذا تفعل »\r\n\r\nمار\r\n- ( اصطلاح عرفانى ) عارفان مار را كنايت از غضب دانند يعنى غضب انسانى بمانند مارى بود كه در بهشت آدم را بود .\r\n( رجوع شود به انسان ص 149 )\r\n\r\nمازِياريَّه\r\n- ( اصطلاح ملل و نحل ) پيروان مازيار را گويند . دربارهء اينان گويند كه در سال شبى را گرد هم آيند و آواز و سرود خوانند و شراب نوشند و چون چراغها خاموش شود زنان و مردان در هم شوند اين گروه خود را منسوب به شروين نامى دانند .\r\n( از مختصر الفرق ص 163 )\r\n\r\nما سِوى الحَقّ\r\n- ( اصطلاح عرفانى ) ما سواى حق عز و علا در معرض زوالست كه حقيقتش معلوميست معدوم و صورتش موجودى است موهوم . دى روز نه بود داشت و نه نمود ، و امروز نموديست بىبود و پيداست كه فردا از وى چه\r\n\r\n","description":"","footnote":"","page_name":" 1656 ","page_number":272},
  {"content":"\r\n\r\nخواهد گشود زمام انقياد بدست آمال و امانى چه دهى و پشت اعتماد بدين مزخرفات فانى چه نهى ، دل از همه بر كن و در خداى بند و از همه بگسل و با خداى پيوند . . .\r\n هر صورت دلكش كه ترا روى نمود * خواهد فلكش ز دور چشم تو ربود\r\nرو دل به كسى ده كه در اطوار وجود * بودست هميشه با تو و خواهد بود \r\n( از لوايح جامى ص 11 )\r\n\r\nماشُوش\r\n- ( بضم شين از اصطلاحات گاه‌شمارى ) شبى را گويند كه ترسايان به طلب عيسى گرد هم آيند ( از التفهيم ص 251 )\r\n\r\nماء مُتَغيّر\r\n- ( اصطلاح فقهى ) رجوع به ماء جارى و كر شود .\r\n\r\nماءِ قَراح\r\n- ( اصطلاح فقهى ) آب خالص است ( از شرح لمعه ج 1 ص 30 )\r\n\r\nماء قَليل\r\n- ( اصطلاح فقهى ) رجوع بماء شود .\r\n\r\nماضِى\r\n- ( اصطلاح ادبى ) فعل ماضى فعلى است كه دلالت بر انجام كارى در زمان گذشته كند و آن را چهارده صيغه است و علامت آن تاء ساكنه است براى مفرد مؤنث و تاء مفتوحه براى مفرد مخاطب و مكسوره براى مفرد مخاطبه و مضمومه براى متكلم وحده است .\r\nماضى در پارسى بر پنج قسم است 1 ماضى مطلق 2 ماضى بعيد 3 ماضى قريب 4 ماضى استمرارى 5 ماضى تشكيك و شش صيغه دارد . مفرد غايب ، جمع غايب ، مفرد حاضر ، جمع حاضر ، واحد متكلم ، جمع متكلم . ماضى مطلق زمان گذشته را بطور مطلق بيان مىكند « ديشب خوب خوابيدم » ماضى استمرارى بر واقع شدن كارى در گذشته بطور هميشگى دلالت دارد « خورده بودم » ماضى التزامى در مورد شك و ترديد به كار ميرود « شايد گفته باشد » ماضى نقلى كه از گذشته بطور نقل حكايت كند ماضى قريب هم گويند .\r\n( از دستورنامه ص 80 - گلزار ص 11 )\r\n\r\nمأكُولات\r\n- ( اصطلاح فقهى ) در فقه اسلام اصولا همه اشياء حلالند مگر آنچه حرمت آن ثابت شود .\r\n\r\nمال\r\n- ( اصطلاح فقهى ) آنچه موجود باشد و طبع بدان مايل باشد منقول باشد يا غير منقول و آنچه را منفعت عقلائى باشد ( از كشاف ص 1350 )\r\n\r\nماليَّتِ تَقْديرى\r\n- ( اصطلاح فقهى ) و از قواعد فقه است در كليات حقوقى آمده است :\r\nماليت مال يا فعلى است و يا تقديرى ماليت فعلى ، نسبت باموالى است كه تحت استيلاء شخص در آمده باشد و تقديرى نسبت باموالى است كه تحت سلطهء كسى در نيامده و استيلائى نسبت به آنها حاصل نشده باشد مثل ماهى در دريا و پرندگان در هوا و معادن زير زمين .\r\nوقتى ماهى يا پرندهء صيد شد و يا معدنى استخراج گرديد ماليت آن فعلى خواهد بود و مادامى كه بدست نيامده و استيلاء\r\n\r\n","description":"","footnote":"","page_name":" 1657 ","page_number":273},
  {"content":"\r\n\r\nنسبت به آنها حاصل نشده ، ملاك ماليت كه عبارت از حاجت و منفعت باشد در آنها موجود است و به اين لحاظ از آن ، بمال تقديرى تعبير مىشود .\r\n( كليات ص 67 )\r\n\r\nماليَّتِ مَبيع\r\n- ( اصطلاح قواعد فقه ) در كليات حقوقى آمده است :\r\nمبيع بايد شرعا ماليت داشته باشد و ماليت عرفى كافى نيست و لذا بيع خمر و اصنام و اعيان نجسه و اعيان محرمه مثل آلات لهو و قمار و امثال آنها جائز نيست .\r\nماليت نداشتن چيزى يا از جهت حرمت و نفيس بودن آن چيز است مثل انسان و مساجد و امثال آنها يا از جهت خست و پستى آن چيز است مثل قاذورات و حشرات و امثال آنها ، در صورتى كه منافع عقلانى منظور نباشد و الا معامله آنها منعى نخواهد داشت .\r\n( كليات ص 80 )\r\n\r\nمأمُور به\r\n- ( اصطلاح اصولى ) رجوع بامر شود .\r\n\r\nمانِع\r\n- ( اصطلاح اصولى ) و مانع امرى است كه از وجود آن عدم لازم آيد و لكن از عدمش وجودى لازم نيايد بذاته و يا از عدم آن وجود يا عدم لازم نيايد بذاته مانند مسافرت كه مانع روزه گرفتن و تماميت نماز است . مانع بر سه قسم است 1 آنچه مانع است ابتداء و استدامة مانند رضاع كه مانع است از نكاح ابتدائى و مبطل است مر نكاح قبلى را 2 آنچه مانع است در ابتداء نه استدامة مانند عده كه مانع نكاح است در ابتداء مگر براى صاحب عده و مانع استدامت نكاح نيست چنان كه اگر حليله شخص وطى به شبهه شود موجب قطع نكاح او نيست 3 آنچه مردد است مانند احرام نسبت به ملكيت صيد كه ناشى از آن باشد كه سبب آن در حال احرام عارض شود و از قسم دوم است احرام كه مانع ابتداء نكاح است نه استدامهء آن .\r\n( از قواعد ص 21 ، 88 ، 141 ، 15 ، 24 ، 103 - موافقات ج 1 ص 265 ) در كليات حقوقى آمده است :\r\nمانع عبارت است از چيزى كه مقتضى را از تأثير باز دارد - بنا بر اين معارضه بين مقتضى و مانع وجود ندارد .\r\nبلى ممكن است دو چيز مزاحم يكديگر باشند در اين صورت هر كدام بر ديگرى رجحان داشته باشد مانع آن خواهد بود .\r\n( كليات حقوقى ص 8 )\r\n\r\nمانِعِ شَرعى\r\n- ( اصطلاح فقهى ) در مقابل مانع عقلى است\r\n\r\nمانى\r\n- ( ملل و نحل ) حكيم معروف است كه خود را پيامبر دانست . شخصيت او مقرون بداستانها و افسانه‌ها است و دربارهء او داستانها گفته‌اند كه هيچ كدام محقق نشده است .\r\nگويند مانى حكيم از شاگردان قارون نامى است ، وى مدعى نبوت شد ، باصول مذاهب مجوس ، نصارى و ثنويت آشنائى داشت ، كتابى براى شاپور بن اردشير نوشت و آن را شاپور قان ناميد ، وى در آن كتاب گويد : حكمت و دانش را خداوند در عصرى از اعصار بوسيله يكى از\r\n\r\n","description":"","footnote":"","page_name":" 1658 ","page_number":274},
  {"content":"\r\n\r\nپيامبران براى بندگان خود فرو فرستاد و همين طور در سرزمين هند نيز بوسيله يكى از پيامبرانش حكمت را فرستاد و همين طور ميبود تا عصر حضرت زردشت كه بدست وى رسيد و در سرزمين ايران پراكنده شد و در عصرى بدست حضرت عيسى رسيد و به سرزمين مغرب رفت و مىگويد : در اين عصر بدست من رسيد در سرزمين بابل .\r\nوى كتاب ديگرى دارد بنام انجيل كه به ترتيب حروف ابجد نوشته شده است در آنجا خود را فارقليط ناميده است همان فارقليطى كه حضرت عيسى وعدهء آمدن آن را داده بود ، وى خود را خاتم الانبيا ميداند .\r\nذبح حيوانات را حرام ميداند ، قوانين خاصى بنا نهاده است كه صديقون يعنى ابرار مانوى و زهاد آنها همه را مراعات كردندى ، اصول اخلاقيات او قلع و قمع حرص و شهوت و آز است و اعراض از دنيا ، روزه داشتن ، و آنان را روا نبود كه بيش از روزى يك روز نگه دارند و پوشش يك سال ، تعاون و كمك و مساوات از اصول اخلاقى آنها است .\r\nگويند خود مانى در دهى از دهات بابل به دنيا آمد در سال 527 تاريخ اسكندر .\r\nكتابهاى وى عبارتند از شاپورقان ، انجيل ، كنز الاحباء ، سفر الجبابره ، سفر - الاسفار و مقالات بسيارى ديگر ( از آثار الباقيه ص 206 ، 208 ) ابو ريحان دربارهء او سخن گفته است و گويد زكرياى رازى در فلسفه تحت تأثير مانى بوده است و او را منحرف ميداند\r\n. \r\nمانَويَّه\r\n- از اصطلاحات ملل و نحل است . اصحاب مانى حكيم معروف را گويند كه در زمان شاپور ظهور كرد و بهرام شاه او را بكشت ، وى نبوت موسى را قبول نداشت .\r\nاين شخص نخست مجوس بود لكن در مأخذى آمده است كه از شاگردان عيسى پيامبر بوده است براى مزيد اطلاع رجوع شود بمانى و دين او .\r\n( از ملل و نحل شهرستانى ص 120 )\r\n\r\nمأول\r\n- ( اصطلاح اصولى ) لفظ را گويند كه بر معنى مرجوح خود حمل شود بقرائن عقلى يا نقلى رجوع به نص شود ( از درايه ص 7 ، 57 - قوانين ص 8 345 ) مانند يد الله فوق ايديهم كه در قدرت به كار رود .\r\n\r\nما و لا شبه بليس\r\n- ( اصطلاح ادبى ) دو كلمهء ما و لاء شبه بليس عمل ليس يعنى افعال ناقصه را دارند كه رفع باسم و نصب به خبر باشد مانند  ( ما هُنَّ أُمَّهاتِهِمْ )  و گفته شده است كه « لات » هم عمل ليس كند مانند  « وَ لاتَ حِينَ ، مَناصٍ »  و همين طور « ان » مكسوره مانند « ان هو مستوليا على احد » ( از سيوطى ص 58 - از الهدايه ص 188 ) رجوع بلات شود\r\n\r\nماه\r\n- ( اصطلاح نجومى و هيوى ) نيرى كه شب‌ها روشنى آن آشكار شود و نور خود را از خود بگيرد ابو ريحان در تعريف آن گويد :\r\nماه دو گونه است . يكى طبيعى ، و يكى اصطلاحى چنان كه مردمان يك با ديگر نهاده‌اند . اما طبيعى آنست كه قمر بعدى\r\n\r\n","description":"","footnote":"","page_name":" 1659 ","page_number":275},
  {"content":"\r\n\r\nدارد از آفتاب سوى مشرق يا سوى مغرب .\r\nو زآنجا برود تا به همان بعد بدان جهت باز آيد تمام شده باشد . و لكن شكلهاى نور اندر قمر مانندهء بعدهاى او بود از آفتاب .\r\nپس ماه آنست كه قمر به دو كرانهء او بيكى شكل بود از نور و يكى جهت از آفتاب . و بدين مدت هم برين حال سوم بار نبود . و مردمان به عادت از اين شكلها ماه نو گزيدند باستعمال . زيرا كه همچون آغاز است ديگر اشكالها را . و زوى تا بهمچون اوى به شكل و بنهاد بيست و نه روز است و نيم روز و چيرگى اندك بر آن زيادت و چون نيمهء روز به كار بردن ميان روزهاى تمام دشخوار بود ، جملهء دو ماه پنجاه و نه روز شمردند .\r\nيكى از اين دو ماه سى روز و ديگر بيست و نه روز . و اين تقدير بحسب رفتن ميانه است هم آن قمر و هم آن شمس . و اما برفتن مختلف چون ماه را بديدار چشم دارى ، بود كه دو ماه پيوسته يا سه ماه ، تمام تمام آيد يا كم . و اما ماه اصطلاحى آنست كه دوازده يك باشد از سال طبيعى يا از آنچ به دو نزديك است .\r\n\r\nماه‌هاى اقْوام\r\n- ( اصطلاح نجومى و گاه‌شمارى ) ماه‌هاى جهودان با ماه‌هاى عرب راست‌اند و ميانشان خلاف نيوفتد مگر يك روز گاه‌گاه از بهر حالهاى كه اندر كيش جهوداند و لكن هميشه يك نام از آن ماهها با يكى نام از اين ماهها موافق و بهم نباشند . زيرا كه از آن ايشان كبيسه كرده آيد و آن مسلمانان نه .\r\nو اما ماه‌هاى هندوان با ماه‌هاى مسلمانان و آن جهودان راست اوفتد و آغاز با جهودان نزديكتر افتد . ازيراك حساب از وقت اجتماع گيرند .\r\nو اما موافقت نام با نام ماه هندوى با ماه مسلمانان ، دو سال و سه سال بيكجاى آيد . چون ادماسه كنند مخالف شود و بار ديگر بيكجاى آيد دو سه سال تا بادماسهء ديگر مخالف شود و همچنين .\r\nپس ماه‌هاى هندوان با ماه‌هاى مسلمانان بر يك حال نيايند . و لكن با ماه‌هاى جهودان باغلب موافق باشند نام با نام . و گاه‌گاه خلاف كنند ، كه كبيسهء هر دو گروه بيك سال نيفتد يا بماهى بعينه . و آنگاه از پس از آن ، از مخالفت بموافقت باز آيند .\r\nو اما ماههاء سريانيان با ماههاء روميان موافقند هم بعد روزگار و هم نام با نام ، و لكن خلاف بسر سال است ، كه روميان او را از كانون الاخر همىگيرند .\r\nو اما ماههاء قبطيان آغاز سر سال ايشان به اول ديماه پارسيان يكى است و هر ماهى با ماهى از آن هر دوان تا به آخر آبانماه ، آنگه از پس مخالف شوند از قبل مخالفى جايگاه پنج روز افزونى ، آنك از آبانماه نه‌اند چنانك عامه پندارند . و لكن از پس او نهاده است ، زيرا كه نوبت آخرين بهيزكها كه پارسيان كردند آبانماه را بود . و اين پنج روز دزديده كه آن را نيز اندرگاه خوانند از پس آبانماه نهادند تا نشانى باشد آن ماه را كه دوباره كرده آمد .\r\nو اين عادت ايشان بوده است بهر ماهى كه او را نوبت بهيزك بودى ، كه اين مسترقه اى دزديده به آخر او نهادندى .\r\nو اما ماه‌هاى سغديان و اينان مغان ما وراء النهراند ، آغاز سالشان و آن ماه\r\n\r\n","description":"","footnote":"","page_name":" 1660 ","page_number":276},
  {"content":"\r\n\r\nاول ايشان از ششم روز فروردين‌ماه است .\r\nو آنگه پيوسته بر نظام خويش روند تا به آخر سال .\r\nسال ايشان دو گونه است ، يكى بسيطا بعبرى اى بسيطه . و ديگر عبورا اى كبيسه .\r\nو هر يكى ازين هر دو گونه سه قسم شود .\r\nنخستين حسارين اى ناقصه و كم ، و اين آنست كه اندرو هر يكى از ماه مرحثون و كسليو كم باشد بيست و نه روز . و دوم شلاميم اى تمام . و گر او را زايد نام كردندى خوبتر بودى . و اين آنست كه اندر و هر يكى از اين دو ماه كه گفتيم تمام باشد سى روز . و سوم كسدران اى معتدله بر حال خويش . و اين آنست كه اين دو ماه اندرو بر آن اندازه بود كه در جدول نهاديم ، مرحثون كم و كسليو تمام . و اين شرطها از آن لازم همىشود كه روا ندارند سر سال را كه بروز يكشنبه يا چهارشنبه يا آدينه آيد و هيچ ماه ديگر تا از نهاد خويش نگردد .\r\nهندوان روز را ببسيار اندازه‌هاى مختلف دارند . وز آن يكى سورمان اى اندازهء آفتابى . و معنى روز آفتاب يك پاره از سيصد و شصت و شش پاره از سال آفتاب . و ديگر چندرمان اى اندازهء قمرى .\r\nو معنى روز قمرى كه او را تت خوانند يك پاره از سيصد و شصت پاره از سال قمرى . و سيوم نكشترمان اى اندازهء منازلى .\r\nو معنى روز منازلى آن مدت است كه قمر به دو يك منزل ببرد از منازلهاء خود بيست و هفت . و چهارم سابن‌مان اى اندازهء طلوعى و معنى روز طلوعى آنك از برآمدن آفتاب تا برآمدن او ديگر باره . و اين روز محسوس است و زين جهت او را نيز روز مردمان خوانند . و هر كه شمسى و قمرى دانست ، او را پيداست كه روز شمسى افزونتر است از روز طلوعى . و روز قمرى كمتر از روز طلوعى . و آنچ پيشتر گفتيم از ماه قمرى كه بيست و نه روز است بروزهاى طلوعى است . و آنچ اندر جدول نهاديم ماه‌هاى هندوان را ، آن بروزهاى قمرى است زيرا كه هر يكى پاره‌ايست از سى پاره ميان دو اجتماع ميانه .\r\nهندوان هر روزى را نامى دارند و خداوندان فرشتگان كه آن را ديو خوانند .\r\nو همچنان نيز سغديان و خوارزميان و مانندهء ايشان نامها دارند هر روزى را از ماه ، و لكن سخت مشهور نه‌اند و زود تباه شود بنسخت كردن بىتيمار ، و بدين مشهورى كه روزگار هفته است ميان جهانيان و برخاستن خلاف از ميان ايشان اندرو . و پارسيان به كار نداشتند و لكن روزها را نامها داشتند اندر ماه و همىگفتند از بهر تسبيح كه اين نامهاى ايزد و فرشتگان‌اند .\r\nآنگه مردمان لغت تازى مانندگى را هر شبى از شبهاى ماه تازى نامها بيرون آوردند . و عرب باديه از آن ياد نكردند مگر اندكى . و تكلف و سردى اندر آن سخت پيداست .\r\n( رجوع شود به التفهيم ص 230 ، 235 )\r\n\r\nماه رُوى\r\n- ( اصطلاح ذوقى ) ماه روى مظهر تجليات را گويند در ماده اعم از آنكه در حال بيخودى باشد و يا هشيارى و تجليات صورى را كه سالك بر كيفيت آن\r\n\r\n","description":"","footnote":"","page_name":" 1661 ","page_number":277},
  {"content":"\r\n\r\nاطلاع پيدا كند .\r\n( كشاف ص 1652 ) و تجليات انوار الهى است كه دائم است و معشوق زيبا روى را گويند .\r\nجامى گويد :\r\n دو هفته شد كه نديدم مه دو هفتهء خود را * كجا روم بكه گويم غم نهفتهء خود را\r\nدراز خواب خوش اى بخت بد مگر كه گشايم * به روى همچو مهش چشم خفته خود را\r\nخداى را مكن اى باغبان مضايقه چندان * كه يك نظاره كنم باغ نوشكفتهء خود را\r\nمريز اشك من اى چشم خون گرفته كه خواهم * كنم نثار رهش اين درنه سفته خود را \r\n\r\nماه صِيام\r\n- ( اصطلاح عرفانى ) مرحله رياضت را گويند .\r\nحافظ گويد :\r\n ساقى بيار باده كه ماه صيام رفت * در ده قدح كه موسم ناموس و نام رفت\r\nوقت عزيز رفت ، بيا تا قضا كنيم * عمرى كه بىحضور صراحى و جام رفت\r\nمستم كن آن چنان كه ندانم ز بيخودى * در عرصهء خيال كه آمد كدام رفت \r\n\r\nماهُو\r\n- ( اصطلاح منطقى ) سؤال بواسطهء كلمهء ماهو از ذات و حقيقت و ماهيت شىء مىشود چنان كه گويند « الانسان ما هو » و يا « الحيوان ما هو » كه پاسخ آن ذاتيات است چنان كه در پاسخ سؤال اول بايد گفته شود انسان حيوانى است ناطق و در پاسخ سؤال دوم گفته شود جسمى است نامى حساس متحرك بالاراده .\r\n( از شفا ج 2 ص 582 - تفسير ص 830 ، 185 ) .\r\n\r\nماهِى\r\n- ( اصطلاح ذوقى ) عبارت از عارف كامل است كه مستغرق در بحر معرفتست .\r\nمولوى گويد :\r\n اين جهان درياست تن ماهى و روح * يونس محجوب از نور صبوح\r\nگر مسبح باشد ار ماهى رسيد * ور نه در وى هضم گشت و ناپديد \r\n\r\nماهيّات\r\n- ( اصطلاح فلسفى ) ماهيات از نظر عرفا عبارت از وجودات خاصهء علميه‌اند زيرا كه آنها در خارج ثابت نبوده به نحوى كه منفك از وجود خارجى باشند تا لازم آيد واسطهء ميان موجود و معدوم باشد .\r\nو ثبوت آنها منفك از وجود خارجى در موطن عقل است كه عبارت از صور فائضهء از حق باشد و ثابت در علم حق‌اند و علم او وجود اوست زيرا علم او ذات اوست و اگر ماهيات غير از وجودات متعينه در علم حق باشند ذات او محل امور متكثره خواهد بود و اين امر محال است .\r\n( از شرح قيصرى ص 20 )\r\n\r\nماهيّاتِ جَعْليَّه\r\n- ( اصطلاح فقهى ) و امورى است كه مجعول شارع است مانند صلاة ، صوم و ساير عقود كه ماهيات جعليه‌اند و اطلاق بر فاسد آنها نمىشود .\r\n( از قوانين الاصول ص 47 و قواعد ص 7 )\r\n\r\nماهِيَّت\r\n- ( اصطلاح فلسفى ) كلمهء ماهيت در اصل ماهويت بوده است « ياء » آن « ياء » نسبت و « تاء » آن « تاء » مصدريه است و « واو » قلب بياء و « ياء » در « ياء » ادغام شده است و هاء آن مكسور گرديده است .\r\nو بعضى گويند ماهيت مشتق از\r\n\r\n","description":"","footnote":"","page_name":" 1662 ","page_number":278},
  {"content":"\r\n\r\n« ماهو » است .\r\nو گفته شده است كه مركب از « ما » استفهاميه و « ياء » نسبت و « تاء » مصدريه است و همزهء زائد بعد از الف تبديل به هاء شده است و گاه بجاى ماهيت مائيت گفته شده است .\r\n( از دستور ج 3 ص 190 ) .\r\nو بالاخره « الماهية ما به يجاب عن السؤال بما هو كما ان الكمية ما به يجاب عن السؤال بكم هو » .\r\nدر هر حال ماهيت نزد حكما عبارت از پرسش بما هو است و چيزى است كه در پاسخ سؤال به « ما » حقيقة گفته مىشود كه پرسش از گوهر اشياء است و بنا بر اين اطلاق بر حقيقت شىء ميگردد و آنچه شيئيت شىء بدانست ماهيت ميگويند .\r\nماهيت هم بر حقيقت كلى و هم بر حقيقت جزئى اطلاق شده است .\r\nقطب الدين گويد : هر چيزى را حقيقتى هست كه آن چيز به آن حقيقت آن چيز است و آن بحقيقت مغاير ما عداى او باشد خواه لازم باشد خواه مفارق و مثال آن انسانيت است مثلا چه انسانيت از آن روى انسانيت است كه در مفهوم او داخل نشود وجود و عدم و وحدت و كثرت و عموم و خصوص الى غير ذلك من الاعتبارات چه اگر وجود خارجى مثلا در مفهوم او داخل بودى انسانيتى كه تنها در ذهن موجود بودى انسان نبودى و اگر عدم درو داخل بودى انسانيت موجود در خارج انسانيت نبودى بلكه انسانيت از آن روى كه انسانيت است فحسب نيست مگر . . .\r\n( از درة التاج جمله سوم از فن دوم ص 10 ) و در تحت عنوان كلمهء اصالت وجود بيان شد ، كه پيروان اصالت وجود گويند آنچه متحقق در خارج است وجود است و ماهيات اعتبارى هستند و بالعكس رجوع شود به اصالت وجود ( از اسفار ج 3 ص 149 - شرح منظومه ص 92 - ش ص 127 - اسفار ج 1 ص 45 ) .\r\nشيخ شهاب الدين گويد :\r\nهر ماهيتى و حقيقتى يا بسيط است و آن چيزى است كه هرگاه در خرد و عقل حاصل شود و آيد آن را جزئى نباشد و يا بسيط نيست و آن چيزى است كه و را در عقل اجزائى باشد مانند حيوان كه پيوسته از دو جزء بود يكى جسم و ديگر آنچه زندگى او را موجب شده است . كه نفس حيوانيه باشد .\r\nجزء نخست جزء « عام » باشد يعنى هر گاه جسم با حيوان در ذهن نگريسته شود جسم عامتر از حيوان باشد و حيوان با سنجش بدان « منحط » باشد و دومين جزء همان جزء ويژه است كه تنها آن حيوان مىباشد و هر معنايى كه ويژهء چيزى است روا باشد كه با آن برابر باشد مانند استعداد « نطق » كه انسان راست . و روا باشد كه خاص‌تر از آن چيز باشد مانند « رجوليت » مر انسان را .\r\nو حقيقت را گاه عوارض مفارقهء باشد كه جدائى را شايد مانند « ضحك » بالفعل براى انسان و گاه او را عوارض باشد لازم و جدا ناشدنى .\r\nعوارض جدا ناشدنى عوارضى است\r\n\r\n","description":"","footnote":"","page_name":" 1663 ","page_number":279},
  {"content":"\r\n\r\nكه نسبت بذات و حقيقت آن واجب باشد مانند نسبت زواياى سه‌گانه كه مثلث راست . كه جدا كردن و گرفتن سويهاى سه‌گانه از شكل سه سوى « مثلث » درو هم محال باشد و چنين نيست كه كسى به خواست و اراده خود مثلث را صاحب سه سوى كرده باشد زيرا اگر چنين مىبود لازم ميامد كه زواياى سه‌گانه را هم بتوان به آن پيوند و اتصال داد و هم بتوان از آن جدا كرد و گرفت و لازم آيد كه مثلث بدون زواياى سه‌گانه تحقق يابد و اين امر محال خواهد بود ( رجوع شود به شرح قطب ص 44 ) پاره از تركيبات در معنى فلسفى\r\n\r\nماهيّةِ بَسيطَه\r\n- آنچه از اشياء متخالفه تركيب نيافته باشد ماهية بسيطه گويند .\r\nقطب الدين گويد : ماهيت اگر ملتئم نباشد از امورى كه متخالف باشند بحقيقت آن را ماهية بسيطه گويند و الا مركبه .\r\n« در اينجا منظور از ماهيت حقيقت شىء نيست » .\r\n( درة التاج جمله سوم از فن دوم ص 15 ) .\r\n\r\nماهيَّتِ مِن حَيْثُ هِىَ\r\n- يعنى ماهيت باعتبار نفس و ذات خود بدون لحاظ وجود خارجى يا ذهنى و بدون لحاظ عوارض و حالات او مانند كثرت ، وحدت و غيره ، چنين امرى « ليست الا هى » يعنى نه موجود است و نه معدوم و در حكم وجود لا به شرط و بلكه عين وجود لا به شرط است كه « يجتمع مع ألف شرط » و آن بقيد وجود ذهنى به شرط شىء است و با قيد بوجود خارجى نيز به شرط شىء است و با قيد عدم وجود ذهنى يا خارجى به شرط لا است و بالجمله هر شىء از اشياء اگر خود لحاظ شود فى ذاته بدون توجه بعوارض و ضمائم و حالات و خصوصيات وجودى ، مكانى زمانى ، امور ذاتى ، عرضى و غيره به اين اعتبار « لا به شرط » گويند و اگر با يكى يا چند تا از عوارض و قيود و اضافاتش لحاظ و اعتبار و يا مورد حكمى قرار گيرد « ماهيت مخلوطه » و يا « به شرط شىء » گويند . و اگر با قيد عدم يكى يا تمام قيود و ضمائم لحاظ شده و يا مورد حكمى قرار گيرد ماهيت « به شرط لا » گويند .\r\nماهيت لا به شرط را ماهيت مجرده و مطلقه هم گويند ( از اسفار ج 3 ص 150 ، ج 1 ص 141 - شرح منظومه ص 88 و 90 ) .\r\nماهيَّتِ بِشَرطِ شَيء ماهيَّتِ بِشرطِ لا ماهيَّتِ لا بِشَرط ماهيَّتِ مُجَرَّده ماهيَّتِ مَخْلوطَه ماهيَّتِ مُطْلَقه ماهيت به شرط شىء در مقابل ماهيت به شرط لا است و ماهيت به شرط لا يعنى ماهيتى كه با قيد عدم چيزى با وى لحاظ شود . ماهيت به شرط شىء را ماهيت مخلوطه گويند و آن در صورتى است كه با قيد و شرطى لحاظ و يا مورد حكمى قرار گيرد و ماهيت لا به شرط ماهيتى است كه هيچ قيد و شرطى نه وجودا و نه عدما در آن لحاظ نشود كه آن را ماهيت مطلقه و مجرده هم گويند و ماهيت من حيث هى هم نامند .\r\n\r\n","description":"","footnote":"","page_name":" 1664 ","page_number":280},
  {"content":"\r\n\r\nرجوع بماهيت من حيث هى شود .\r\n\r\nماهيَّتِ واجِبْ إنيَّتِ او است\r\n- كسانى كه قائل باصالت ماهيت ميباشند چون با توجه به اين قاعده كه « كل ممكن زوج تركيبى له ماهية و وجود » باشكال برخورده‌اند كه چگونه ممكن است ذات حق هم كه موجود است مركب باشد در حال كه آن موجود بسيط الذات است از اين جهت گفته‌اند كه ماهيت خدا عين وجود او است البته اين مسأله از نظر اصالت وجوديان به طرز خاصى حل شده است .\r\n( دانشنامه بخش الهيات ص 76 )\r\n. \r\nمايِعات نَجِسَه\r\n- ( اصطلاح فقهى ) مانند شراب . . . در مقابل مايعات متنجسه كه بواسطه ملاقى شدن با نجاسات نجس شود .\r\n\r\nمايِل\r\n- ( اصطلاح هيوى ) فلك مايل فلكى بود متوازى السطحين در جوف فلك ممثل قمر بطورى كه سطح محدب آن مماس با سطح مقعر ممثل ست و سطح مقعر آن مماس عالم كون و فساد است .\r\nاين فلك با ممثل متحد المركزند لكن منطقهء هر يك مقاطع آن ديگر بود بر دو نقطهء كه عقدتين گويند و فلك ممثل را در قمر فلك جوزهر گويند .\r\n( از بيست باب ملا مظفر )\r\n\r\nمايِلُ الاوتاد\r\n- ( اصطلاح نجومى ) رجوع باوتاد شود\r\n\r\nمايِل ناظِر\r\n- ( اصطلاح هيوى و نجومى ) بر حسب اعتبار كردن هشت خانهء طالج كه سواى اوتاد اربعه بود گفته‌اند كه از هشت خانهء طالج دو خانهء قوى است كه مايل ناظر خوانند كه بيت يازده و پنج بود و دو خانه ضعيف‌اند كه زايل و ساقط خوانند كه بيت دوازده و شش بود و خانه از وجهى قوى بود و از وجهى ضعيف كه زايل ناظر خوانند مانند بيت نهم و سوم و همهء اينها در باب خود معلوم گردد .\r\n( از بيست باب ملا مظفر )\r\n\r\nمُباح\r\n- ( اصطلاح فقهى ) بىحكمى است و مقابل مندوب ، مكروه ، حلال ، حرام و واجب است و امرى است كه فعل و ترك آن متساوى الطرفين باشد ( از موافقات ج 1 ص 109 - ج 3 ص 189 ) .\r\n\r\nمُباحاتِ عُمومى\r\n- ( اصطلاح فقهى ) آنچه براى همه استفادهء از آن رواست مانند آبهاى رودها و اراضى جنگلها و در كليات حقوقى آمده است :\r\nشكار از جمله مباحات است و كسى كه آن را حيازت كند مالك آن خواهد شد شروط حليت گوشت شكار بقرار ذيل است :\r\n1 - آنكه حلال گوشت باشد مثل آهو و بز كوهى . اما حيوانات حرام گوشتى كه قابل تذكيه باشند مثل خرگوش و روباه و امثال آنها در صورتى كه تذكيه شده باشند استعمال پوستشان در غير نماز خالى از اشكال است .\r\n2 - تسميه به اين كه صياد در موقع ارسال سگ شكارى بدنبال شكار يا رها كردن تير نام خداوند را به زبان آورد . پس اگر عمدا در آن هنگام نام خدا را نبرده باشد شكار حرام خواهد بود اما اگر ترك آن از روى فراموشى بوده موجب حرمت نخواهد شد .\r\n3 - شكاركننده متدين بدين اسلام باشد .\r\n\r\n","description":"","footnote":"","page_name":" 1665 ","page_number":281},
  {"content":"\r\n\r\n4 - وقتى شكار باصابت تير هلاكتش مستند به حد و برندگى آن باشد نه ثقل و سنگينى آن . و بر فرض قصور دلالت لفظى بر كفايت يا عدم كفايت هلاكت مستند بساچمه و فشنگ مرجع اصل عملى است .\r\n5 - شكار در حالى كه داراى حيات استقرارى است از نظر غائب نشده باشد پس اگر بعد از غيبت آن را بيابند و معلوم نشود كه هلاكتش مستند بتيرى است كه به او اصابت كرده يا جهت ديگرى داشته خوردن گوشت آن حلال نخواهد بود .\r\n6 - هلاكتش مستند بسگ شكارى يا اصابت تير باشد پس اگر تير به آن اصابت كرده و از بلندى افتاده باشد يا پس از اصابت تير در آب افتاده و غرق شده باشد خوردن گوشت آن حرام است .\r\n7 - حيوان مملوك نباشد پس اگر آثار ملكيت در آن مشاهده شود مثل اينكه طوقى در گردنش باشد نه صيد آن حلال است و نه خوردنش .\r\n8 - وجود قصد است ، پس اگر شخص بدون قصد شكار ، تيرى انداخت و به شكار اصابت نمود بدون تذكيه حلال نخواهد بود .\r\n( كليات حقوقى ص 206 ، 207 ) ديگر اينكه :\r\nآب و گياهانى كه در اراضى بلا صاحب روئيده شده باشد از مباحات محسوب بوده و تا وقتى كه تحت حيازت قرار نگرفته‌اند هر كس حق دارد از آنها منتفع گردد .\r\n( كليات حقوقى ص 204 )\r\n\r\nمُبادَلَة\r\n- ( اصطلاح فقهى ) انواع معاملات است\r\n. \r\nمُبادَلَةُ الرَّأسَيْن\r\n- ( اصطلاح ادبى ) نزد بلغاء آنست كه دو لفظ متجانس در كلام آرند كه در اولين حروف مختلف باشند چون « سلام و كلام و سلامت و ملامت » ( از كشاف ص 162 ) .\r\n\r\nمَبادى\r\n- ( اصطلاح فلسفى ) مبادى جمع مبدأ است و مبادى اشياء ابتداء و علل اوليه اشياءاند . مبادى اجسام عناصر اربعه‌اند و . . . و مبادى كون و فساد ماده و صورت است ( تهافت التهافت ص 145 - تفسير ما بعد ص 73 ) .\r\nو از نظر عرفا عبارت از امورى است كه سالك در مبدأ سير خود بايد رعايت كند مانند صوم و صلاة و غيره و بالاخره آداب شرعى است كه مبتديان سلوك ناگزير از رعايت آن ميباشند .\r\nفارابى گويد : مبادى وجود چهار بود .\r\nما ذا ، بما ذا ، كيف وجود الشيء و عما ذا .\r\nرجوع به تحصيل السعادة ص 5\r\n\r\nمَبادى أَرْبَعَه\r\n- ( اصطلاح فلسفى ) مبادى اربعه هم اطلاق بر عناصر اربعه مىشود و هم بر علل اربعه ( ماده ، صورت ، فاعل و غايت ) مىشود ( از شفا ج 2 ص 535 ) .\r\n\r\nمَبادىِ أَفْعال\r\n- ( اصطلاح فلسفى ) كليهء افعال اختيارى كه از انسان صادر مىشود مسبوق بمقدمات و مبادى چند است كه آنها را مبادى عامهء افعال مينامند و عبارتند از تصور فعل ، اعتقاد بنفع و ضرر آن ، شوق ، اجماع يعنى ارادهء جازم و قوت محركهء عضلات .\r\n\r\n","description":"","footnote":"","page_name":" 1666 ","page_number":282},
  {"content":"\r\n\r\n( از اسفار ج 1 ص 155 - ج 2 ص 38 ) .\r\n\r\nمَبادىِ إِنْسان\r\n- ( اصطلاح فلسفى ) مراد از مبادى انسان اخلاط اربعه است كه با حيوان مشترك است و ديگر روح ، قلب ، نفس و حيات است و ديگر كبد ، دماغ ، و . . . است ( از رسائل صدرا ص 306 ) .\r\n\r\nمَبادىِ تَصْديقيَّه\r\n- ( اصطلاح فلسفى ) مراد از مبادى تصديقيه تصديقات بديهى است كه موجب توصل و كشف تصديقات مجهول است مبادى تصوريه هر علمى عبارت از حدود موضوعات و اجزاء و جزئيات و اعراض ذاتيه آن علم است مبادى تصديقى يا بينة الثبوت‌اند علوم متعارفه مينامند و يا بينة الثبوت نمىباشند و در اين صورت يا از روى حسن گمان بمعلم مورد تصديق متعلم واقع ميشوند اصول موضوعه نامند و اگر با انكار و شك تلقى شود مصادرات نامند .\r\nشيخ گويد : مبادى تصوريه عبارت از امورى هستند كه تصور مسائل هر علمى بسته به آنها است و مبادى تصديقيه عبارت از مسائلى است كه تصديق به آنها بديهى بوده و در اثبات مسائل علم به كار برده ميشوند ، مانند تعاريف و اصول موضوعه و علوم متعارفه و مصادرات و قضاياى اوليه بديهى مانند اصل امتناع اجتماع نقيضين و ارتفاع آن دو و غيره حاجى گويد : آن قسمت از مبادى كه بديهى ميباشند قابل انكار نيست و علوم متعارفه گويند و اگر متعلم با آنكه خود قبول ندارد مع ذلك با عناد تلقى كند مصادرات گويند . و هرگاه امورى باشد كه بطور اصل مسلم قبول شود تا مسائل ديگر كه مترتب بر آنها است درست آيد اصول موضوعه گويند ، و در مورد مبادى تصوريه و تصديقيه گويد :\r\n« فالمبادى التصوريه هى الحدود و الرسوم و التصديقيه هى القضايا المؤلفة منها الاقيسة و غيرها و المبادى الخاصه فى التصورات مثل الفصول و الخواص و العامة المأخوذة فى التعريفات و المبادى التصديقية الخاصة مثل قضايا مخصوصة لها » .\r\n( از شرح منظومة اللئالي ص 9 و رجوع شود به شفا ج 1 ص 6 - ج 2 ص 291 - اسفار ج 1 ص 155 ، 306 ) .\r\nپارهء ديگر از تركيبات ديگر .\r\n\r\nمَبادىِ تَصَوّريَّه\r\n- ( اصطلاح فلسفى و منطقى ) رجوع شود به مبادى تصديقيه .\r\n\r\nمبادى خارجى\r\n- ( اصطلاح فلسفى ) مراد از مبادى خارجى علت فاعلى و غائى است كه خارج از ذات اشياء و معلول خودند ( از شفا ج 1 ص 8 ) .\r\n\r\nمَبادىِ داخِلى\r\n- ( اصطلاح فلسفى ) مراد از مبادى داخلى علت صورى و مادى مىباشد كه مقوم اشياء و معلولات‌اند ( از شفا ج 1 ص 6 ) .\r\n\r\nمَبادىِ طَبيعى\r\n- ( اصطلاح فلسفى ) مراد از مبادى طبيعى علل اربعه و گاه عناصر اربعه‌اند ( از اسفار ج 2 ص 132 ، 199 ) .\r\n\r\nمَبادىِ عالِيَه\r\n- ( اصطلاح فلسفى ) مراد از مبادى عاليه عقول مجردهء طوليه و نفوس\r\n\r\n","description":"","footnote":"","page_name":" 1667 ","page_number":283},
  {"content":"\r\n\r\nكليه و عقول عرضيه‌اند به ترتيب كه مبادى مفارقه هم ناميده‌اند ( اسفار ج 1 ص 61 - شفا ج 2 ص 612 ) .\r\n\r\nمَبادىِ عامَّه\r\n- ( اصطلاح فلسفى ) مراد همان مبادى افعال است .\r\nرجوع شود به مبادى افعال .\r\n\r\nمَبادىِ عَقْليَّه\r\n- ( اصطلاح فلسفى ) مراد عقول مجرده‌اند ( از رسائل صدرا ص 156 ) .\r\n\r\nمَبادِى عُلوم\r\n- ( اصطلاح فلسفى و منطقى ) مبادى علم قضايائى بود كه براهين آن علم مؤلف از آن قضايا باشد و در آن علم به آن قضايا برهان نگويند يا از جهت وضوح و يا از جهت آنكه قضايا مسائل علمى ديگر بود عاليتر يا نازلتر از آن در مرتبت ( از اساس الاقتباس ص 393 ) .\r\nمبادى علم را مقدمات موضوعه خوانند و آن يا بنفس خود بين بود يا نبود و اول از اوليات و مجربات و امثال آن باشد كه اصول متعارفه و قضايائى كه قبول آنها واجب است نامند و مبادى علم مطلق ازين صنف بود و دوم آنچه بنفسه بين نبود يا چنان بود كه نفس متعلم در بدايت به آسانى آن را اعتقاد كند اعتقاد ظنى يا تقليدى يا چنان نبود اول را اصول موضوعه خوانند و دوم را مصادرات ( از اساس الاقتباس ص 395 ) .\r\n\r\nمَبادىِ قَريبَه\r\n- ( اصطلاح فلسفى ، منطقى ) مراد هيولى و صورت است كه جزء مقوم شىءاند ( شفا ج 1 ص 22 ) .\r\n\r\nمَبادىِ قِياسِ بُرهانى\r\n- ( اصطلاح فلسفى ، منطقى ) مبادى قياس برهانى عبارت‌اند از محسوسات ، مجربات متواترات ، اوليات ، حدسيات و فطريات ( از اساس الاقتباس ص 345 ) .\r\n\r\nمَبادىِ قِياس جَدَلى\r\n- ( اصطلاح فلسفى منطقى ) مبادى جدل عبارتند از مشهورات ، مسلمات كه وضعيات خوانند مصادرات و اصول موضوعه و مقبولات خصم .\r\n( از اساس الاقتباس ص 367 ) .\r\n\r\nمَبادىِ قياسِ خِطابى\r\n- ( اصطلاح فلسفى منطقى ) مبادى خطابه عبارتند از مشهورات ، مظنونات و مقبولات عامه ( از اساس الاقتباس ص 348 ) .\r\n\r\nمَبادِى قِياس شِعْرى\r\n- ( اصطلاح فلسفى منطقى ) مبادى شعر عبارت است از مخيلات ( از اساس الاقتباس ص 348 ) .\r\n\r\nمَبادىِ قِياسِ مُغالِطى\r\n- ( اصطلاح فلسفى منطقى ) مبادى مغالطه عبارتند از وهميات .\r\nمشبهات و مشهوريات ( از اساس الاقتباس ص 346 ) .\r\n\r\nمَبادىِ مُفارَقَة\r\n- ( اصطلاح فلسفى ، منطقى ) رجوع بمبادى عقليه ( و تهافت التهافت ص 18 ) شود .\r\n\r\nمُبارات\r\n- ( اصطلاح فقهى ) و اصل آن مفارقت بود كه مانند خلع است در شرايط و احكام و امتياز آن با خلع اولا ، در مبارات كراهت از دو طرف است بنا بر اين در خلع زن بايد بذل كند و در مبارات زن تنها بايد مهر خود را بذل كند چون اختلاف دو طرفى است و ثانيا در مبارات بعد از صيغه مبارات بلا فاصله طلاق هم جارى مىشود و صيغه مبارات « بارأتك على كذا فانت طالق » است\r\n\r\n","description":"","footnote":"","page_name":" 1668 ","page_number":284},
  {"content":"\r\n\r\n( از كشاف ص 121 - شرح لمعه ج 2 ص 138 ) رجوع به شرح لمعه شود .\r\nو اصلها المفارقة و هى كالخلع فى الشرائط و الاحكام الا انها تترتب على كراهية كل من الزوجين و حيث كانت الكراهية منهما فلا يجوز له الزيادة فى الفدية على ما اعطاها من المهر بخلاف الخلع حيث كانت الكراهة منها فجازت الزيادة و لا بد فيها من الاتباع بالطلاق و لو قلنا فى الخلع لا يجب اتباعه ( از شرح لمعه ج 2 ص 138 )\r\n\r\nمُبارَكيَّة\r\n- ( اصطلاح ملل و نحل ) پيروان اين مذهب گويند محمد بن اسماعيل بلا عقب بود ( از مختصر الفرق ص 59 )\r\n\r\nمُباشَرَت\r\n- ( اصطلاح فقهى ) جماع با زنان را گويند و شامل مساحقه نيز مىشود ، در علم كلام فعل صادر بلا واسطه است ( از كشاف ص 135 ) و نيز مباشرت در معاملات و اعمال و حركات اختيارى مكلفان است .\r\nاختلاف است كه آيا در معاملات مباشرت شرط است يا بواسطه توكيل و جز آن درست است .\r\nدر كليات آمده است :\r\nدر عقد يا ايقاع شرط نيست بلكه مىتوان وكيل تعيين كرد .\r\nپس هر كس خود بتواند معامله را واقع سازد مىتواند براى واقع ساختن آن وكيل تعيين كند .\r\nاين قاعده در بعض موضوعات جارى نيست مثل يمين و نذر و ايلاء و ظهار . فرض عكس قضيه نيز ممكن الوقوع است مثل وكالت محرم يعنى كسى كه در حال احرام است از محل براى عقد تزويج ( كليات 44 )\r\n\r\nمُباشِر وَ آمر\r\n- ( اصطلاح فقهى ) اساس بحث اين است كه آيا مباشر مأمور مأخوذ باعمال خود است يا آمر يا هر دو در كليات حقوقى آمده است :\r\nبه حكم عقل و شرع تبعات فعل از قصاص و ضمان و عقوبت بر فاعل است و بر آمر چيزى نيست اگر چه احكام ديگرى از جهت آمر بودنش بر او مترتب خواهد شد .\r\nبلى گاه اتفاق مىافتد تمام تبعات فعل بر آمر تحميل شود ، بطورى كه بر فاعل چيزى تعلق نگيرد و آن وقتى است كه فاعل جاهل بوده و آمر او را گول زده باشد در اين صورت به حكم المغرور يرجع على من غره بر فاعل حرجى نيست .\r\nو همچنين است وقتى فاعل ديوانه يا غير بالغ باشد و ديگرى او را وادار باتلاف مال غير يا ارتكاب قتل كرده باشد كه در اين صورت اگر چه بولى مراجعه مىشود و لكن ولى هم حق دارد غرامت خود را از آمر مطالبه نمايد .\r\nدر مورد اجتماع مباشر و سبب فعل بمباشر نسبت داده مىشود مگر در جائى كه سبب اقوى از مباشر باشد مثل دو مورد ذيل :\r\n1 - وقتى بر حسب شهادت دو نفر شاهد و حكم حاكم ولى دم يكى را بكشد ، سپس آن دو نفر از شهادت خود عدول كنند . ولى ميتواند با رد نصف ديه ، هر دو شاهد را بقتل رساند و لكن حق قتل فاعل را ندارد\r\n\r\n","description":"","footnote":"","page_name":" 1669 ","page_number":285},
  {"content":"\r\n\r\nزيرا در چنين صورتى سبب اقوى است از مباشر .\r\n2 - در جائى كه شخص ديگري را وادار بسرقت كرده و او را در صورت مخالفت تهديد بقتل كرده باشد در اين صورت نيز ضمان بر آمر است براى اينكه آمر اقوى است از مباشر .\r\n( كليات حقوقى 22 ، 23 )\r\n\r\nمُبالَغَه\r\n- ( اصطلاح اهل بديع ) و از محسنات بديعيه است و آن ادعاى وصفى بود در نهايت بلوغ و رسائى و شدت از باب اغراق و زياده‌روى در توصيف اگر مدعى عادة و عقلا ممكن باشد مبالغه است و اگر تنها عقلا ممكن باشد اغراق است و اگر ممكن نباشد غلو است ( از كشاف 155 ) .\r\n\r\nمُبايَنَة\r\n- ( اصطلاح منطقى ) و تباين دو مفهوم است رجوع به فرهنگ علوم عقلى تأليف نگارنده شود .\r\n\r\nمَبْدَأ\r\n- اسم است از بدء و اطلاق بر سبب شود .\r\nرجوع به فرهنگ علوم عقلى شود .\r\n\r\nمُبْتَداء\r\n- ( اصطلاح نحوى ) و اسمى است مجرد از عوامل لفظيه كه مسند اليه واقع شود و اصل در مبتداء آنست كه مقدم باشد مانند « زيد قائم » و معرفه باشد . چنان كه در مثال فوق و بالجمله مبتدا اسمى است كه كلام بدان شروع مىشود و خبر آن باشد كه معنى بدان تمام شود مبتداء و خبر هر دو مرفوعند مبتدا گاه وصف است مانند اسم فاعل و مفعول و بالجمله هر وصفى كه متكى باشد بر استفهام يا نفى ، در مبتداء وصفى اسم مرفوع كه جانشين خبر است مانند « كيف جالس الزيدان و أ مضروب الزيدان » و لكن اگر ضمير مستمر را رفع دهد مبتدا نخواهد بود مانند « قاعد » در « ما زيد قائم و لا قاعد » و در مواردى كه خبر مفرد باشد آن وصف خبر مقدم خواهد بود و مرفوع آن مبتداء مؤخر مانند « أ قائم الزيدان - أ قائم الزيدون » و خبر گاه مفرد است ، گاه اسم است گاه فعل و جمله يا جملهء اسميه است يا فعليه يا ظرف و جار و مجرور مانند « زيد قام ابوه » و « زيد قائم ابوه » و  « لِباسُ التَّقْوى ذلِكَ خَيْرٌ »  در صورتى كه خبر جمله است بايد مشتمل بر ضميرى باشد كه عايد به مبتدا شود يا مشتمل بر امرى ديگر باشد كه خبر را بمبتداء مربوط كند .\r\n( از سيوطى ص 43 ، 49 الهدايه ص 178 )\r\n\r\nمُبْتَدِئَة\r\n- ( اصطلاح فقهى ) و كسى است كه براى اولين بار حيض شود و يا عادت معينى نداشته باشد اعم از آنكه اختلاف در وقت باشد يا عدد\r\n\r\nمُبتَدى\r\n- ( اصطلاح عرفانى ) و مبتدى كسى است كه به قوت عزم و ارادهء خود وارد در سلوك و طريق اهل الله و سائرين الى الله شده و كمر خدمت در ميان بسته و آداب شريعت و احكام طريقت را متحمل شده باشد .\r\n\r\nمَبْدأ\r\n- ( اصطلاح فلسفى ) بر هر چه سبب گفته مىشود مبدأ هم گويند و بر آنچه مبدأ حركت است نيز مبدأ گفته‌اند و مبدأ اعلى بر چيزى گفته مىشود كه اولين مبدأ موجودات است و « المبدأ ان لا يكون\r\n\r\n","description":"","footnote":"","page_name":" 1670 ","page_number":286},
  {"content":"\r\n\r\nمحتاجا فى وجوده الى ما هو له مبدأ » ( از تفسير ص 1002 - رسائل زكرياى رازى ص 33 ) .\r\nآنچه شىء از آن ابتدا شود ماند طرف راه مبدأ گويند .\r\nآن كه فصل زمان است مبدأ گويند .\r\nعلت اولى را مبدأ گويند و صورت شىء را مبدأ او گويند .\r\n( از تهافت التهافت ص 22 - 23 تفسير ما بعد ص 33 ) .\r\nبه غايت نيز مبدأ گويند .\r\n( المعتبر ابو البركات ج 2 ص 8 ) .\r\n\r\nمَبْدَأ ازَلى\r\n- ( اصطلاح عقلى ) مراد ذات حق است و بقول كسانى كه قائل به قدماء خمس‌اند آنها را مبادى ازلى مىدانند .\r\n( رجوع به تهافت التهافت ص 20 شود ) .\r\n\r\nمَبْدأِ اعْلى\r\n- ( اصطلاح عقلى ) مراد ذات حق است .\r\n( رجوع به مبدأ و مبدأ اول شود ) .\r\n\r\nمَبْدأِ اوَّل\r\n- ( اصطلاح علوم عقلى ) مراد از مبدأ اول بطور مطلق ذات حق تعالى است كه مبدأ اعلى هم گويند « المبدأ الاول هو مبدأ لجميع هذه المبادى فانه فاعل و صورة و غاية » ( تهافت التهافت ص 232 و رجوع به 363 - شفا ج 1 ص 277 شود ) .\r\n\r\nمَبْدَأ قَريب\r\n- ( اصطلاح علوم عقلى ) هر مبدئى كه با ذى المبدأ خود فاصلهء كمترى داشته باشد و وسائط كمتر باشد قريب است مثلا قوت عامله كه محرك عضلات است براى صدور فعل مبدأ قريب است و اجماع كه ارادهء جازم باشد نسبت به شوق كه ميل مؤكد است قريب است و نسبت به قوهء عامله بعيد است .\r\n( از اسفار ج 1 ص 173 ) .\r\n\r\nمَبْدَأ كُلّ\r\n- ( اصطلاح فلسفى ) مراد ذات حق تعالى است كه گاه از آن تعبير به مبدأ المبادى و گاه خير مطلق و گاه احد و گاه فكر مجرد شده است .\r\n( از شرح حكمت اشراق ص 404 و دستور ج 3 ص 201 - سير حكمت جلد اول ص 78 ) .\r\n\r\nمَبْدَأُ المَبادى\r\n- ( اصطلاح فلسفى ) رجوع به مبدأ شود .\r\n\r\nمَبْدَأ وُجود\r\n- ( اصطلاح فلسفى ) گاه مراد از مبدأ وجود ذات حق است و گاه عقول مجرده‌اند .\r\n( مصنفات ج 1 رسالهء 3 ص 9 ) .\r\n\r\nمَبْدَأيَّت\r\n- ( اصطلاح فلسفى ) ابتدائيت و مبدئيت از امور اعتبارى است مانند فوقيت ( مباحث مشرقيه ص 562 - اسفار ج 3 ص 24 ) .\r\nو بالجمله مبدئيت يعنى مبدأ بودن و آن اضافه محض است باعتبار تقدم ذات احديت بر حضرت و احديت كه منشأ اسماء و صفات و مبدأ المبادى است .\r\n( اصطلاحات شاه نعمت الله ص 21 ) .\r\n\r\nمُبْدَع\r\n- ( اصطلاح فلسفى ) مبدع بفتح دال عبارت از موجودى است كه مسبوق بماده و مده نباشد و مبدع بكسر يعنى ابداع‌كننده كه ذات حق است كه مبدع كل است و احق و اولى باسم مبدع\r\n\r\n","description":"","footnote":"","page_name":" 1671 ","page_number":287},
  {"content":"\r\n\r\nموجودى است كه بلا فاصله از ذات حق صادر شده باشد ( شفا ج 2 ص 578 و 527 و ج 1 ص 168 ) .\r\nناصر خسرو گويد : آنچه مركب از غير نباشد مبدع گويند و بنا بر اين عناصر اربعه مبدعند در حال محوضت و خلوص ( جامع الحكمتين ص 87 ) .\r\nرجوع بابداع شود .\r\n\r\nمُبْدَعات\r\n- ( اصطلاح فلسفى ) عقول مجرده و نفوس مبدعات حق‌اند ( شرح منظومه ص 84 مشاعر صدرا ص 58 ) .\r\n\r\nمُبْدَعِ اوَّل\r\n- مراد از مبدع اول عقل اول است ( راحة العقل ص 63 ) .\r\n\r\nمُبَشِّرات\r\n- ( اصطلاح عرفانى ) رؤياهاى مسلم و صادق را گويند و جزئى از اجزاء نبوت است .\r\n\r\nمُبْطِلاتِ حَجّ\r\n- ( اصطلاح فقهى ) رجوع به حج شود .\r\n\r\nمُبْطِلاتِ صَلاة\r\n- امورى كه موجب بطلان نمازند عبارتند از 1 - فقدان بعضى از شرائط مانند غصبى بودن لباس مصلى يا مكان او 2 - حدث اكبر و اصغر 3 - تكفير بنا بر قول شيعه 4 - توجه به چپ و راست عمدا با تمام بدن 5 - سخن گفتن عمدى 6 - خنده با صدا تعمدا 7 - گريه عمدى با صوت براى امور دنيا 8 - هر فعلى كه صورت نماز را محو كند 9 - خوردن و نوشيدن 10 - آمين گفتن بعد از  « وَ لَا الضَّالِّينَ »  بقول شيعه .\r\n\r\nمَبْطُون\r\n- ( اصطلاح فقهى ) كسى را گويند كه همواره از او باد و غائط خارج شود و به اندازه يك نماز فرصت و مهلت نداشته باشد ، چنين شخص بايد براى هر نماز يك وضو بگيرد .\r\n( از شرح لمعه ج 1 ص 93 ) .\r\n\r\nمَبْنى\r\n- ( اصطلاح ادبى ) مقابل معرب است و كلمه‌ايست كه بر يك حالت باقى بماند و در تركيبات و جملات حركت آن تغيير نيابد و به همان حالت كه وضع و بناى او است باشد مانند « امس - حيث كم ، اين » و معرب كلمه‌ايست كه آخر آن باختلاف عوامل تغيير كند مانند « جاء زيد - رأيت زيدا و مررت بزيد » حروف كلا مبنى هستند و افعال ماضى و امر مبنىاند . حروف تهجى ، كلمات بطور مفرد و در حالى كه تركيب نشده باشند بطور مطلق . مانند عمرو ، زيد . . به تنها و اسمائى كه بوجهى از وجوه شبيه به مبنى الاصل يعنى حرف ميباشند ، شباهت لفظى يا معنوى و وضعى مضمرات ، اسماء اشارات موصولات ، اسماء افعال ، اصوات ، مركبات ، كنايات و بعضى از ظروف مبنى ميباشند و سواى آنچه مذكور افتاد معرب است .\r\n( از الهدايه ص 195 - 183 - كشاف ص 177 سيوطى ص 23 ) .\r\n\r\nمَبْنَى التَّصَوُّف\r\n- ( اصطلاح عرفانى ) مبناى تصوف خصائل ثلث است . تمسك به فقر و اقتصاد و تحقق به بذل و ايثار و ترك تعرض و اختيار .\r\n\r\nمُبْهَم\r\n- ( اصطلاح ادبى ) لفظ مبهم لفظى است كه صريح در مدلول خاصى نباشد و رفع ابهام آن بوسيله تميز ممكن\r\n\r\n","description":"","footnote":"","page_name":" 1672 ","page_number":288},
  {"content":"\r\n\r\nاست .\r\n( از كشاف ص 166 ) .\r\n\r\nمُبْهَمات\r\n- ( اصطلاح ادبى ) كلماتى را گويند كه كسى يا چيزى را به طرز مبهم نشان دهد مانند « هر كس ، آن ديگر ، ديگرى ، هيچ ، چند ، اين ، آن ، فلان » ( دستور عبد العظيم ص 2 ) .\r\n\r\nمَبيع\r\n- ( اصطلاح فقهى ) يعنى مورد بيع و آنچه بيع بر آن واقع مىشود در مقابل ثمن كه قيمت و بها و ارزش مبيع است .\r\n( از قواعد ص 294 ) .\r\nدر كليات حقوقى آمده است :\r\nمورد قاعده تلف مبيع شخصى است زيرا تلف كلى معنى ندارد . اما مصداق اگر چه قبض كلى به آن تحقق پيدا كرده و قابل تلف است و ليكن عين مبيع نبوده و در آن خيارى نيست .\r\nبالجمله آنچه خيار به آن تعلق گرفته تلف به آن ملحق نمىشود و آنچه تلف به آن ملحق مىشود خيارى در آن نيست مگر اينكه گفته شود كه مصداق در نظر عرف عين كلى مبيع است . پس به نظر عرف متعلق خيار و تلف يك چيز است اگر چه بدقت دو چيزند .\r\n( كليات حقوقى ص 107 )\r\n\r\nمُبَيَّن\r\n- ( اصطلاح اصولى ) به ضم و فتح باء نزد اصوليان نقيض مجمل است و آن لفظى است متضح الدلالة و همانطور كه مجمل منقسم مىشود به مفرد و مركب مبين هم گاه در مفرد است و گاه در مركب و بالجمله « المجمل ما لا يتوقف على المراد منه الا ببيان المتكلم و نقيضه المبين فالمبين هو الذى يتوقف على المراد منه بدون بيان المتكلم » و گاه مبين بين بنفسه است مانند  « وَ اللَّهُ بِكُلِّ شَيْءٍ عَلِيمٌ »  و ما به المراد را مبين ( بكسر باء ) نامند و گويند تأخير بيان از وقت حاجت عقلا قبيح است زيرا مستلزم تكليف ما لا يطلق است و لكن تأخير بيان از وقت خطاب و قبل از رسيدن وقت عمل قبحى ندارد مبين گاه فعل است و گاه قول .\r\n( از معالم ص 157 - كفايه ج 1 ص 397 - قوانين ص 340 - كشاف ص 172 ) .\r\nو بالجمله مبين در مقابل مجمل و نقيض آنست و آنست كه دلالتش بر مراد آشكار باشد چه آنكه بنفسه بين باشد مانند  « وَ اللَّهُ بِكُلِّ شَيْءٍ عَلِيمٌ »  كه افادهء اين جمله مر شمول علم حق را نسبت به تمام اشياء از لغت و بنفسه است و نه بامرى خارج از لغت و گاه بامرى ديگر مبين و آشكار شده است مانند  « أَقِيمُوا الصَّلاةَ »  كه بعد از بيان نحوهء آن به فعل يا قول مبين شده است و همين طور است عام مخصص و بنا بر اين اطلاق مبين در نوع اول از باب مجاز و مساهله است و الا آنچه خود ظاهر باشد مبين نباشد و مبين آن باشد كه خود مجمل بوده است و بواسطهء امرى ديگر مبين شده است و مبين بكسر يا امرى است كه بوسيله آن مجملى بيان شود و چنان كه مخصص بكسر صاد امرى است كه بدان عامى خاص شود مبين بفتح گاه قول است كه مجمل آيد و بعدا بوسيله كلمه يا جملهء ديگر بيان شود مانند  « صَفْراءُ فاقِعٌ لَوْنُها »  كه بيان حالت بقره را كند در  « إِنَّ اللَّهَ يَأْمُرُكُمْ أَنْ تَذْبَحُوا بَقَرَةً »  و مانند\r\n\r\n","description":"","footnote":"","page_name":" 1673 ","page_number":289},
  {"content":"\r\n\r\nگفتار نبى\r\n« فيما سقت السماء العشر »\r\nكه بيان تفصيل زكات است و فعل باشد مانند كتابت ، عقود و اشارات و انجام آن بتفصيل از طرف معصوم چنان كه حضرت رسول با فعل و عمل خود تفصيل نماز و حج را براى مؤمنان بيان كردند و در هر حال قطعى است كه تأخير بيان مجمل از وقت حاجت ناپسند و زشت است زيرا نتيجهء آن تكليف ما لا يطاق است لكن تأخير بيان از وقت خطاب جائز است براى مصالح خاص از جمله آزمايش مكلف و تحريض آن بر فعل در اين مورد نيز بعضى از اصوليان روا ندانند و بعضى گويند در مثل عام و مطلق روا نباشد حتى از وقت خطاب اما در مواردى كه اصولا ظهورى ندارد و مجمل محض است تأخير بيان آن از وقت خطاب روا باشد .\r\nدر اصول ارشاد آمده است :\r\nمبين گاهى بفتح عين ( بصيغهء اسم مفعول ) و زمانى بكسر عين ( بصيغهء اسم فاعل ) استعمال مىشود .\r\n1 - مبين ( بفتح عين ) آن كلامى است كه دلالتش بر معنى مراد واضح و هويدا باشد و آن بر دو قسم است مبين بالذات - مبين بالغير مبين بالذات آن است كه وضوحش ناشى از كلام باشد مانند ضرب زيد عمروا كه دلالتش بر معنى مراد واضح و وضوحش نيز ناشى از خود كلام است .\r\nمبين بالغير آن است كه وضوحش بوسيلهء انضمام بكلام ديگرى باشد ماند اكرم العلماء الا بعضهم - لا تكرم زيدا العالم - كلام اول گر چه به خودى خود مجمل است ولى پس از انضمام بكلام دوم ( كه بيان‌كنندهء معنى بعض مىباشد ) مبين و متضح الدلالة گرديده است - پس وضوح آن ناشى از انضمام به غير مىباشد .\r\nمبين خواه بالذات باشد خواه بالغير به دو قسمت تقسيم مىشود :\r\n1 - نص 2 - ظاهر هرگاه دلالت كلام را بر معنى مراد طورى واضح و آشكار باشد كه احتمال معنى ديگرى در آن نرود آن را نص گويند مانند ضرب زيد هرگاه دلالت آن بر معنى مراد به آن درجه از وضوح و قطعيت نپيوسته باشد يعنى دو معنى از آن محتمل گردد يكى راجح و ديگرى مرجوح در اين صورت طرف راجح را ظاهر و طرف مرجوح را مؤول گويند .\r\nمثلا از كلمهء فاقطعوا در آيهء  السَّارِقُ وَ السَّارِقَةُ فَاقْطَعُوا أَيْدِيَهُما  دو معنى محتمل ميگردد يكى جدا ساختن دست‌ها از بدن - و ديگرى مجروح ساختن آنها معنى اول كه راجح است معنى ظاهرى و معنى دوم كه مرجوح است معنى مؤولى مىباشد .\r\n2 - مبين ( بكسر عين ) توضيح‌دهندهء كلام سابق الذكر را مبين گويند و آن بر دو قسم است :\r\n1 - مُبَيَّنِ فِعْلى 2 - مُبَيَّنِ قَولى مبين فعلى : مثلا اگر معصوم به مجرد نزول آيهء  وَ أَقِيمُوا الصَّلاةَ  باعمالى كه متضمن قيام و قعود و ركوع و سجود\r\n\r\n","description":"","footnote":"","page_name":" 1674 ","page_number":290},
  {"content":"\r\n\r\nاست مبادرت فرمايد اين افعال در نظر حاضرين در مجلس وحى كه بمراسم اقامهء صلاة وقوف و آشنائى ندارند مبين معنى آيهء مزبور خواهد بود .\r\nمبين قولى : مبين قولى ممكن است كلام تام باشد مثل اكرم العلماء - اكرم الزّهاد منهم و يا كلام غير تام باشد مثل اكرم العلماء الزهاد منهم ( اصول ارشاد ص 179 - 178 )\r\n\r\nمُتَأَلِّه\r\n- ( اصطلاح فلسفى ) حكيم متأله كسى است كه حقايق عالم را از راه كشف و شهود دريابد نه از راه بحث و كسب « فالمتأله له قوة الاخذ عن البارى و العقول دون فكر و نظر بل باتصال وحى » ( منتخب شرح حكمت اشراق ص 307 ) .\r\nناصر خسرو گويد : و متألهان فلاسفه گفتند ما بعلم و حكمت مطالب خويش را مانند خدا كنيم از بهر اين خويشتن را متأله گفتند يعنى خداشونده .\r\n( از جامع الحكمتين ص 99 ) .\r\n\r\nمُتَتالى مُتَتاليان\r\n( اصطلاحات فلسفى ) متتاليان دو امرى ميباشند كه ميان اولى و ثانى ايشان چيزى از ايشان نباشد خواه متفق باشند در تمام نوع چون خانه و خانه و خواه مختلف چون صفى از حجر و شجر .\r\n( درة التاج جلد سوم از فن دوم ص 69 - شفا ج 1 ص 82 ) .\r\n\r\nمُتَحرِّك\r\n- ( اصطلاح فلسفى ) متحرك يعنى موجودى كه در جنبش و حركت است .\r\n( تفسير ص 332 ) .\r\n\r\nمُتابَعَت\r\n- ( اصطلاح اهل حديث ) و عبارت است از آنكه راوى معينى با غير خود موافق باشد در تمام سند ( اسناد ) يعنى دو راوى در همان روايت در اسناد مانند هم باشند در تمام مراتب كه متابعة تامه است يا در بعضى كه ناقصه است ( از كشاف ص 185 ) .\r\n\r\nمَتاجِر\r\n- ( اصطلاح فقهى ) جمع متجر از تجارت است و يا مصدر ميمى است در اينجا نفس تكسب باشد يا اسم مكان است براى محل تجارت كه اعيان مكتسبه به آن باشد وجه اول اولى و اليق است زيرا در فقه بحث از فعل مكلف شود در هر حال تجارت حرام ، مكروه و مباح و غيره است و مورد تجارت هم منقسم شود به محرم ، واجب ، مكروه ، مستحب و مباح ، اصل تجارت براى نظام جامعه واجب كفائى است و براى توسعهء در زندگى مستحب است و باعمال محرمه حرام است و به مكروهات مكروه و بجز آن مباح است در مورد تجارت ، حرام ، تجارت باعيان نجسه و آلات لهو و مسكرات و جز آن حرام و كفن‌فروشى و . . .\r\nمكروه و بقيه مباح است .\r\n( رجوع به بيع و شرح لمعه ج 1 ص 233 شود )\r\n\r\nمَتَاع\r\n- ( اصطلاح فقهى ) آنچه مورد بهره‌بردارى باشد از عروض دنيا ، قليل يا كثير ( از كشاف ص 1334 ) .\r\n\r\nمُتَجاهِريَّه\r\n- ( اصطلاح فقهى ) و متجاهريهء فرقهء از متصوفهء مبطله است كه افعال فساق كنند و گويند مراد ما رفع ريا است .\r\n\r\n","description":"","footnote":"","page_name":" 1675 ","page_number":291},
  {"content":"\r\n\r\n( از كشاف ص 281 ) .\r\n\r\nمُتَجَرى\r\n- ( اصطلاح فقهى ) كسى كه تجرى كند و جرى شود و نسبت به اوامر خدا تجرى كند و جرى شود نسبت به اوامر الهى . و اين امر حرام و از معاصى كبيره است .\r\n\r\nمُتَجَزى\r\n- ( اصطلاح اصولى ) و كسى را گويند كه قائل به تجزيه در اجتهاد است يا مجتهد متجزى باشد يعنى در برخى از مسائل شرعى مجتهد باشد و تواند آنها را باستناد دلائل لازم استخراج و استنباط كند رجوع به تجزى و ( قوانين ص 152 ) شود .\r\n\r\nمُتَحَيِّره\r\n- ( اصطلاح فقهى و نجومى ) در فقه : آنكه را عادت حيض معين نباشد .\r\nدر نجوم : ستاره‌هاى متحيره ستاره‌هائى هستند كه حركت آنها يكنواخت نبود ، گاه بازگردند از آن سوئى كه رفته‌اند و آنها زحل ، مشترى ، عطارد مريخ و زهره‌اند\r\n\r\nمُتَحَيِّز\r\n- ( اصطلاح فلسفى ) متحيز يعنى طالب يا حاصل در حيز ، تمام اشيائى كه قابل اشارهء حسيه‌اند بالذات يا بالعرض متحيزند .\r\n( كشاف ص 300 ) .\r\n\r\nمُتَحَقِّق بِحَق\r\n- ( اصطلاح عرفانى ) متحقق به حق كسى است كه مشاهده كند حق را در هر امر معينى بدون تعين بدان .\r\n\r\nمُتَحَقِّق بِحَقّ و خَلْق\r\n- ( اصطلاح عرفانى ) كسى كه به بيند هر مطلقى را در وجود واحد احديت ، كه حق را در خلق بيند و خلق را در حق ( از كشاف ص 337 ) .\r\n\r\nمُتَخادِم\r\n- متخادم كسى است كه هميشه به خدمت بندگان قيام كند و خدمت او خالى از هواها و شوائب نفسانى باشد و لكن هنوز بحقيقت زهد نرسيده باشد گاه بسبب غلبهء ايمان بعضى از خدمات او در محل قبول افتد و گاه بواسطهء غلبهء هوى خدمت او قبول نشود ( مصباح الهدايه ص 123 ) .\r\n\r\nمُتَخالِفان\r\n- ( اصطلاح فلسفى ) دو امر متغاير در تمام ماهيت را متخالفان يا متغايران مينامند و تخالف مقسم تقابل است و بعضى متخالفان را يكى از اقسام تقابل ميدانند . رجوع به تقابل شود .\r\n\r\nمُتَخَيّله\r\n- ( اصطلاح فلسفى ، منطقى ) قوت متخيله را باعتبار استعمال ناطقه مفكره هم گويند . رجوع به خيال و حواس ظاهرى شود ( اسفار ج 4 ص 52 ) .\r\n\r\nمُتَداخِل\r\n- ( اصطلاح فلسفى ) هرگاه اجزاء ماهيتى به نحوى باشد كه بعضى از آنها اعم از بعضى ديگر باشد آن را متداخله گويند و اگر چنين نباشد متباينه خوانند ( از شرح حكمت عين ص 43 ) .\r\n\r\nمُتَدارِك\r\n- ( اصطلاح ادبى ) هر بيتى ست كه به هشت فاعلاتن تمام شود\r\n\r\nمُتَرادِف\r\n- ( اصطلاح اصولى و منطقى ) دو كلمهء را گويند كه از لحاظ لفظ مختلف و در معنى متحد باشند مانند انسان ، بشر و در پارسى دو كلمهء كه در نوشتن مختلف و در معنى يكسان باشند مانند « مرز و بوم ،\r\n\r\n","description":"","footnote":"","page_name":" 1676 ","page_number":292},
  {"content":"\r\n\r\nخوب و نيك . » بهر حال اگر الفاظ بسيار بر يك معنى دلالت كند آن را اسماء مترادفه خوانند مانند دلالت انسان و بشر بر مردم .\r\n( اساس الاقتباس ص 7 ) .\r\nالفاظ باعتبار معانى خود بقسمت‌هاى ذيل تقسيم ميشوند :\r\nجزئى - كلى - متباين - مترادف - مشترك - منقول .\r\nالف ) جزئى : لفظى كه فقط بر يك فرد دلالت كند بطورى كه وقوع اشتراك غير در آن متصور نباشد جزئى ناميده مىشود مثل كلمه « زيد » كه فقط بيك فرد دلالت مىكند .\r\nب ) كلى : لفظى كه معنى آن داراى افراد كثيره بوده و يا قابليت شمول بافراد كثيره داشته باشد كلى ناميده مىشود مثل كلمه انسان كه داراى افراد كثيره مىباشد يعنى به تمام انسان‌هاى روى زمين شامل است و يا كلمه ( عنقاء ) كه هر چند واقعا داراى افراد متعددهء نيست و يا اصلا مصداقى در خارج ندارد ولى آن چنان مفهومى است كه قابل شمول بافراد فرضى خود مىباشد .\r\nكلى اگر به تمام افراد خود بالسويه دلالت كند متواطى ناميده مىشود مثل كلمهء انسان كه بكليهء افراد خود بيكسان صادق مىباشد و اگر ببعضى از افراد بيش از بعض ديگر دلالت كند مشكك خوانده مىشود مثل كلمهء ابناء كه به اولاد بلا فصل بيش از نواده‌ها و احفاد صدق مىكند .\r\nج ) متباين : چنانچه الفاظ متعدده هر يك داراى معنى جداگانه باشد بطورى كه هيچ نوع وجه اشتراك و مناسبتى در ميان معانى آنها نباشد آن الفاظ متباين يكديگر شمرده ميشوند مانند كلمهء جدار و كلمهء زيد كه هر يك داراى معنى جداگانه مىباشد و هيچ گونه تناسب و وجه اشتراكى نيز بين معانى آنها موجود نيست .\r\nمعانى متباينه ممكن است به يكديگر متصل باشند مانند ذات و صفت ( زيد و شجاعت او ) و يا از همديگر منفصل باشند مانند ضدين ( نور و ظلمت ) و يا اينكه يكى جزئى از اجزاء ديگرى باشند مانند ابوت و بنوت و بالاخره چون در همه حالات قدر جامع و وجه مشتركى بين آنها نيست لذا تمام آنها را متباين خوانند .\r\nد ) مترادف : چنانچه معنى يكى باشد و الفاظ متعدد يعنى در مقابل يك معنى چندين لفظ وضع شده باشد در اين صورت آن الفاظ را مترادف يكديگر گويند مثل لفظ انسان و بشر يا لفظ اسد - سبع - ضرغام .\r\nعلامهء بزرگ شيخ هادى طهرانى منكر ترادف گرديده و گفته است كه هر چند در بعضى از موارد ديده مىشود كه چندين لفظ در برابر يك معنى استعمال شده و همه آنها ظاهرا داراى يك مفهوم ميباشند ولى اگر درست دقت شود معلوم ميگردد كه در هر يك از آن الفاظ خصوصياتى ملحوظ گرديده كه آن خصوصيات در ديگرى وجود ندارد و به همين جهت نمىتوان آنها را بجاى يكديگر استعمال نمود و فى المثل لفظ انسان و لفظ بشركه ظاهرا مترادف يكديگر هستند معنا تفاوتهائى با هم دارند يعنى در اولى جنبه ملكوتى و در دومى جنبه\r\n\r\n","description":"","footnote":"","page_name":" 1677 ","page_number":293},
  {"content":"\r\n\r\nحيوانى اشرف مخلوقات ملحوظ گرديده است و به همين مناسبت لفظ انسان غالبا در مقام مدح و تجليل و لفظ بشر در مقام ذم و تحقير استعمال مىشود مثلا اگر بجاى خلق الانسان علمه البيان كه در مقام تجليل مقام انسانى است خلق البشر و يا بجاى انما اناء بشر مثلكم كه در مقام تحقير است انما اناء انسان مثلكم گفته شود از فصاحت كلام كاسته مىشود و به همين دليل نمىتوان آنها را مرادف يكديگر فرض نمود و لفظ اسد و سبع و ضرغام كه مرادف يكديگر فرض شده‌اند نيز همين طورند چه آنكه در اولى جنبه تهور و در دومى جنبه درندگى و در سومى جنبه سطوت حيوان مفترس ملحوظ گرديده ( اصول رشاد ، ص 8 تا 10 )\r\n\r\nمُتَراكِب\r\n- ( اصطلاح ادبى ) بر هم نشستن است و در عروض قافيهء را گويند كه از اولين ساكن تا آخرين ساكن كه قافيه است متحرك باشد مانند « شكند - فكند »\r\n\r\nمَتْروك\r\n- ( اصطلاح اهل حديث ) و روايتى است كه روات آن متهم بكذب باشند .\r\nو مخالف با قواعد معلومه باشد و از يك جهت نقل شده باشد ( از درايه ص 57 ) .\r\n\r\nمُتَزَهِّد\r\n- ( اصطلاح عرفانى ) متزهدان كسانىاند كه متشبه بزهادند و هنوز رغبت آنها از دنيا مصروف نگشته و خواهند كه بيكبارگى رغبت از دنيا بگردانند .\r\n( از مصباح الهداية ص 122 ) .\r\n\r\nمُتَسَبِبان\r\n- ( اصطلاح عرفانى ) متسببان كسانىاند كه به جهت ضعف حال يا صلاح وقت در طلب رزق توسل باسباب كنند و بعضى بكسب بسبب نمايند و بعضى بسئوال و بعضى به حكم صلاح وقت گاه بكسب و گاه بسئوال ( از مصباح الهداية ص 248 ) .\r\n\r\nمُتَشابِه\r\n- ( اصطلاح ادبى ، عرفانى ) يعنى امرى كه از جهتى و يا جهاتى شبيه امرى ديگر باشد ( تفسير ص 300 ) .\r\nحديث يا آيهء متشابه عبارت از آن است كه مراد از متن آن دانسته نشود مگر با اقتران به قرائن واضحه و موضحه و در حديث تشابه گاه در متن است و گاه در سند ، در متن به آنست كه الفاظ آن داراى معنى راجح باشد لكن مراد از آن با قرائن دانسته شود و در سند به آنست كه در اسماء روات يا آباء و اجداد آنها اشتراكات و اشتباهات اسمى باشد و تشابه در قواعد كليه حاصل نمىشود بلكه در فروع است و در حديث است كه\r\n« انما هلك الناس فى المتشابه لانهم لم يقفوا على معناه »\r\nو عمل به متشابهات قرآن روا نباشد مگر بعد از بيان از طرف شارع .\r\n( از موافقات ج 3 ص 54 - كفايه ج 2 ص 62 - درايه ص 57 ، 51 ) .\r\nو بالجمله متشابه اسم فاعل است از تشابه و بودن يكى از دو مثل است مشابه ديگر به نحوى كه ذهن از تميز آن ناتوان باشد و نزد بلغاء اطلاق بر نوعى از تجنيس شود و در زبان پارسى آنست كه در تلفظ يكى باشد و در معنى و نوشتن مختلف مانند ( خوار ، خار خاستن ، خواستن خورد ، خرد )\r\n\r\n","description":"","footnote":"","page_name":" 1678 ","page_number":294},
  {"content":"\r\n\r\n( از دستورنامه ص 21 ) .\r\nو در اصول ضد محكم است و محكم چيزى است كه مقصود از آن دانسته مىشود و راهى براى تأويل در آن نباشد بر خلاف متشابه كه وجوه تأويلات متضاد در آن راه دارد .\r\n( از كشاف ص 782 ) . رجوع به محكم شود .\r\n\r\nمُتَشافِعان\r\n- ( اصطلاح فلسفى ) متشافعان دو امرى ميباشند كه منقسم نشوند ميان اول و ثانى ايشان چيزى از نوع ايشان نباشد مانند نقطه و نقطه ( از درة التاج جملهء سوم از فن دوم ص 96 ) .\r\n\r\nمُتَشَبِّه مُبْطِل\r\n- ( اصطلاح عرفانى ) كسانىاند كه خود را در زمرهء صوفيان اظهار كنند و از حليت عقايد و اعمال و احوال ايشان عاطل و خالى باشند و ربقهء اطاعت از گردن برداشته‌اند و گويند تعبد به احكام شريعت وظيفهء عوام است كه نظر آنها بر ظاهر است و اما حال خواص و اهل حقيقت از آن عالىتر است كه برسوم ظاهره مقيد شوند .\r\nمتشبهان مبطل بر چند قسم‌اند :\r\n1 - كسانى كه خدمت خلق را دام منافع دنيوى خود كرده باشند تا بدان سبب استجلاب اقوات از اوقاف و اسباب مىكند و اگر آن را در تحصيل غرض و تيسير مراد خود مؤثر نه بيند ترك كند و اين چنين كس متخدم و متشبه مبطل است و بالجمله متشبهان بر چند دسته‌اند :\r\nكسانى كه خدمت خلق را دام منافع دنيوى خود كرده باشند تا بدان سبب استجلاب اقوات از اوقاف و اسباب ميكنند و اگر آن را در تحصيل غرض و تيسير مواد خود مؤثر نه بيند ترك كنند و اين چنين كس متخادم و متشبه مبطل بخادم است .\r\n2 كسانى كه از براى قبول خلق ترك زينت دنيا نمايند و خاطر از جمع اسباب دنيوى بازگيرند و بدان طلب تحصيل جاه كنند در ميان مردم و مردم پندارند كه آنها از دنيا اعراض كرده‌اند و ممكن است بر ايشان حال خودشان مشتبه گردد كه اين طائفه را مرائيه و متشبه مبطل بزهاد خوانند .\r\n3 كسانى كه دعوى استغراق در بحر فنا و استهلاك در عين توحيد كنند و حركات و سكنات خود را به هيچ وجه به خود اضافت نكنند و گويند حركات ما همچون حركات ابوابست كه بىمحرك ممكن نبود اين طائفه را متشبه مبطل بمجذوبان نامند ( مقدمه نفحات ص 15 ) .\r\n4 كسانى كه ظاهر آنها برسوم فقر متوسم بود و باطن بحقيقت آن غير مطلع و مرادشان بجز دعوى نبود اين طائفه متشبه مبطل به فقرا و مرائيه‌اند 5 كسانى كه دعوى اخلاق كنند و بر اظهار فسق و فجور مبالغت نمايند و گويند مراد از اين كار ملامت خلق و اسقاط نظر مردم است اين دسته را متشبه مبطل بملاميه گويند ( از مقدمه نفحات ص 15 ) .\r\n6 كسانىاند كه نظر آنها در عبادت كردن قبول و اقبال خلق بود و در دل ايمان به ثواب آخرت نداشته باشند كه آنها را متشبه مبطل بعابد خوانند\r\n.\r\n\r\n","description":"","footnote":"","page_name":" 1679 ","page_number":295},
  {"content":"\r\n\r\n\r\nمُتَشَبّه مُحِقِّ بِزُهّاد\r\n- ( اصطلاح عرفانى ) كسانىاند كه هنوز رغبت ايشان به كلى از دنيا مصروف نشده باشد و خواهند كه يكبارگى از دنيا رغبت بگردانند و ايشان را متزهد خوانند . و كسانى هستند كه بنهايت احوال صوفيان مطلع و مشتاق باشند و به بقاى تعلقات صفات از بلوغ مقصد و مقصود معوق و ممنوعند آنها را متشبه محق بصوفيان نامند .\r\nو كسانى هستند كه همواره به خدمت بندگان حق سبحانه قيام نمايند و به باطن ميخواهند كه خدمت ايشان را بشائبه غرض دنيوى مالى و جانى مشوب نگردانند و نيت از شوائب ميل و هوى و ريا تخليص نمايند و ليكن هنوز بحقيقت زهد نرسيده باشند اين دسته را متخادم و متشبه محق بخادم نامند .\r\nو كسانىاند كه از اهل سلوك‌اند و سير ايشان هنوز در قطع منازل نفوس بود و از تابش حرارت طلب وجود ايشان در قلق و اضطراب است و پيش از ظهور تباشير صبح كشف ذات و استقرار و تمكن در مقام فناء گاه برقى از بوارق كشف بر نظر شهود ايشان لايح و لامع گردد و نفحهء از نفحات وصل از فنا بمشام دل ايشان پيوندد چنان كه ظلمات نفوس ايشان در لمعات نور آن برق منطوى و متوارى گردد و لكن هنوز او را كمال حال حاصل نشده و به كلى از ملابس صفات وجود منسلخ و منخلع نگشته او را متشبه محق به مجذوبان خوانند .\r\n( مقدمهء نفحات ص 13 - 14 ، 15 ) .\r\nو كسانى هستند كه ذات خود را مستغرق عبادات خواهند و ليكن بسبب بقاياى دواعى طبيعت و عدم كمال تزكيه نفس هر وقت در اعمال و اوراد و طاعات فترات و تعويقات افتد و يا كسى كه هنوز لذت عبادت نيافته باشد و به تكلف بدان قيام مينمايند متعبد خوانند و متشبه محق بعابد .\r\nو كسانى هستند كه ظاهرشان برسم فقر مترسم بود و باطنشان خواهان حقيقت فقر و ليكن هنوز مايل بفنا دارند و بتكلف در فقر صبر ميكنند اين دسته را متشبه محق به فقراء گويند .\r\nو كسانى هستند كه به تعمير و تخريب نظر خلق مبالات ننمايند و اكثر سعى ايشان در تخريب رسوم و عادات و اطلاق از قيود و آداب مخالطات بود و سرمايهء حال جز فراغ خاطر و طيب قلب نباشد و ترسم بمراسم زهاد و عباد از ايشان صورت نه بندد و اكثار نوافل و طاعات از ايشان نيايد و تمسك بعزائم اعمال ننمايند و جز بر اداى فرائض مواظبت نكنند و جمع استكثار اسباب دنيوى بايشان منسوب نباشد و بطيب قلب قانع باشند و طلب مزيد احوال نكنند و آنها را قلندريه و متشبه محق بملاميه خوانند ( از مقدمهء نفحات ص 16 ) .\r\n\r\nمُتَصالِحَيْن\r\n- ( اصطلاح فقهى ) رجوع به صلح شود .\r\n\r\nمُتَصَرِّف\r\n- ( اصطلاح ادبى ) يعنى قابل تصريف در زبان عرب فعلى متصرف است كه به ماضى ، مضارع . . . صرف شود .\r\nو اسم را تصريف كمتر است چون به تثنيه و جمع و مصغر و منسوب صرف شود\r\n\r\n","description":"","footnote":"","page_name":" 1680 ","page_number":296},
  {"content":"\r\n\r\nو حروف غير منصرف‌اند ، بعضى از افعال غير متصرف‌اند مانند افعال مدح و ذم . . .\r\nرجوع بهر يك از اين اصطلاحات شود .\r\n\r\nمُتصَرِّفَه\r\n- ( اصطلاح فلسفى ) قوت متصرفه قوتى است مترتب در مقدم تجويف اوسط دماغ و عمل آن تركيب و تحليل صور موجودهء در خيال و معانى موجوده در حافظه است اين قوت را اگر عاقله به كار بندد مفكره و اگر وهم را در محسوسات به كار بندد متخيله مينامند و « اما المتخيلة فتسمى مفكرة ايضا باعتبار استعمال الناطقة إياها في ترتيب الفكر و مقدماته » ( اسفار ج 4 ص 52 كشاف ص 838 ) .\r\n\r\nمُتَّصِل\r\n- ( اصطلاح اهل حديث و فلسفه ) و خبر متصل يا موصول آن باشد كه سندش پى در پى به بالا رود يعنى هر يك از روات نقل از راوى فوق خود كند چه آنكه تا معصوم رسد يا نه .\r\n( از درايه ص 36 ) .\r\n\r\nمُتَّصِلان\r\nمتصلان دو چيز باشند كه دو طرف ايشان متلازم باشد چون دو خط كه محيط باشند بزاويه گاه باشد كه اتصال را اطلاق كنند بر معانى ديگر ، رجوع بانفصال شود ( درة التاج جمله سوم از فن دوم ص 97 تفسير ص 1603 و 1256 ) .\r\nدر اصطلاح هيئت و نجوم :\r\nچون كوكبى قريب به حد تناظر باشد و بعد ميان آن و منظور اليه در نصف مجموع جرم هر دو باشد آن را متصل گويند ( از بيست باب ملا مظفر )\r\n\r\nمُتَّصِلَه\r\n- ( اصطلاح منطقى ) قضيه متصله قضيهء شرطيه‌ايست كه حكم در آن صدقا و كذبا بر اساس صدق مقدم بر مبناى علاقهء لزوميه باشد و بعبارت ديگر اگر ميان مقدم و تالى رابطهء لزوميه باشد . متصلهء لزوميه نامند و الا اتفاقيه ( رجوع بقضيهء شرطيه شود . )\r\n\r\nمُتَصَوِّفَه\r\n- ( اصطلاح عرفانى ) طالبان حق دو طائفه‌اند يكى متصوفه و ديگرى ملاميه .\r\nمتصوفه جماعتىاند كه از بعضى صفات نفوس خلاصى يافته‌اند و به بعضى از احوال و اوصاف صوفيان متصف گشته‌اند و متطلع نهايات احوال ايشان شده‌اند و ليكن هنوز باذيال بقايا صفات نفوس متشبث مانده باشند و بدان سبب از اصول غايات و نهايات اهل قرب و صوفيه متخلف گشته‌اند .\r\nبعضى گويند : متصوفان متعلقان و پيروان و طالبان تصوفند و كسانى كه مجاهدت كرده و درجهء صوفى را طالبند و اندر طلب خود را بر معاملت ايشان درست ( كشف المحجوب ص 14 ) همىكنند .\r\n\r\nمُتَضاد\r\n- ( اصطلاح فلسفى و ادبى ) در دستور و قواعد زبان دو كلمه را گويند كه در صورت مختلف و در معنى هم مخالف يكديگرند « آشتى و جنگ ، شب و روز » و در اصطلاح معقول رجوع بفرهنگ علوم عقلى تأليف نگارنده شود .\r\n\r\nمُتَضادات\r\n\r\n","description":"","footnote":"","page_name":" 1681 ","page_number":297},
  {"content":"\r\n\r\n( اصطلاح فلسفى ) امورى كه ميان آنها نهايت خلاف و بعد است متضادان‌اند مانند سياهى و سفيدى ، شب و روز ، علم و جهل و غيره « و المتضادان ما يتعاقبان على موضوع واحد و بينهما غاية الخلاف » ( اسفار ج 2 ص 89 تفسير ص 2 ، 16 و 89 ) .\r\n\r\nمُتَضايِفان\r\n- رجوع به تقابل تضايف و ( رجوع به اسفار ج 3 ص 156 )\r\n\r\nمُتَعاقِبان\r\n- ( اصطلاح فلسفى ) متعاقبان دو امرى هستند كه هر يك بدنبال ديگر وارد بر محلى شوند مانند صور متواردهء بر هيولاى اجسام كه متعاقب‌اند ، رجوع به تعاقب و توارد شود .\r\n\r\nمُتَعَبِّد\r\n- ( اصطلاح فلسفى ) متعبد كسى است كه اوقات خود را مستغرق عبادت خواهد و لكن بسبب بقاياى دواعى طبيعت و عدم كمال تزكيهء نفس بهر وقت در اعمال و اوراد و طاعات او فترات و تعويقات افتد يا كسى كه هنوز لذت عبادت نيافته باشد و به تكلف بعبادات قيام مينمايد ( مصباح الهدايه ص 124 ) .\r\n\r\nمُتْعَه\r\n- ( اصطلاح فقهى ) بضم ميم از تمتع يا متاع است معمولا نكاح منقطع را متعه گويند و مهر المتعه در موردى است كه مهر المسمى نباشد و آن كمتر از پنج درهم نخواهد بود - رجوع به نكاح شود . و رجوع به ( كشاف ص 1334 ) .\r\n\r\nمُتَّفق\r\n- ( اصطلاح اهل حديث و درايت ) نام سندى است كه اسماء روات آن و اسماء آباء آنها و بالاتر متحد باشند و لكن اشخاص آن متفرق باشند كه اين گونه احاديث را باعتبار سند متفق و مفترق گويند ، باعتبار اسم متحد و باعتبار شخص مفترق‌اند .\r\n( از درايه ص 51 ) .\r\n\r\nمُتَفَلْسِف\r\n- ( اصطلاح علوم عقلى ) متفلسف كسى است كه خود را فيلسوف ميداند و مينمايد و هنوز فيلسوف نشده است و يا بدنبال آموختن فلسفه رفته است و هنوز كامل نشده است .\r\n( رسائل اخوان ج 3 ص 44 )\r\n\r\nمُتَقابِلان\r\n- ( اصطلاح علوم عقلى ) متقابلان دو امرى هستند كه از يك جهت در يك زمان و در محل واحد جمع نشوند و يا دو امرى ميباشند كه صادق نباشند بر شىء واحد در حالت واحد در جهت واحده - اقسام تقابل بنا بر مشهور چهار است :\r\n1 - تقابل تضايف مانند ابوت و بنوت 2 - تقابل سلب و ايجاب مانند انسان و لاانسان 4 - تقابل عدم و ملكه مانند بصر و عمى ، رجوع به تقابل شود .\r\n( تهافت التهافت ص 542 - تفسير ص 1312 درة التاج جملهء سوم از فن دوم ص 21 دستور ج 3 ص 26 ) .\r\n\r\nمُتَقارِب\r\n- ( اصطلاح عروض ) هر بيتى است كه به هشت فعولن تمام شود .\r\n\r\nمُتَقَدِّم\r\n- ( اصطلاح فلسفى ) رجوع به تقدم و تأخر شود و رجوع به ( شفا ج 2 ص 464 ) شود .\r\n\r\nمُتَكاسِليَّه\r\n- ( اصطلاح عرفانى ) فرقهء از متصوفه مبطله‌اند كه از مردم طعام خواهند و خورند و از زندگانى بهيمى قناعت كنند و اين را توكل نامند و كسب نكنند و از صدقات خورند و نياز گيرند\r\n\r\n","description":"","footnote":"","page_name":" 1682 ","page_number":298},
  {"content":"\r\n\r\nو از هيچ محرمى اجتناب نكنند .\r\n( از كشاف ص 1257 )\r\n\r\nمُتَكافِئَيْن\r\n- ( اصطلاح اصولى ) و دو حديث يا دليل متعارض را گويند در صورتى كه هيچ يك را بر ديگرى بوجوه ممكنه نتوان ترجيح داد در اين صورت متكافى بوده و متساقط شوند و اصل در متكافئين تساقط است و در مرتبهء دوم احتياط يا تخيير يا توقف و رجوع باصل است ، اصلى مطابق با يكى از آن دو است ( از رسائل ص 450 - 451 )\r\n\r\nمُتَكاوِس\r\n- ( اصطلاح ادبى ) در لغت انبوهى بود و قافيه‌ايست كه يك حرف آخر آن ساكن و چهار حرف ديگر متحرك باشد مانند شكنمش بزنمش .\r\nرجوع به المعجم ص 206 ) شود .\r\n\r\nمُتَكَوِن\r\n- ( اصطلاح فلسفى ) متكون يعنى موجود شده . موجودات طبيعى جسمانى را كائنات و متكونات گويند . « ما هو متكون فهو دائما بين ما هو موجود و بين ما هو معدوم » ( از تفسير ص 1186 ، 1447 ، 1181 - شفا ج 1 ص 171 ) .\r\n\r\nمُتَلاقى مُتَلاقيان\r\n( اصطلاحات فلسفى ) دو امرى كه مماس با يكديگر باشند متلاقى گويند و گاه مراد از متلاقيان متداخلان است .\r\n( شفا ج 1 ص 83 ) .\r\n\r\nمُتَلاصِقان\r\n- ( اصطلاح فلسفى ) دو امرى باشند كه يكى از ايشان مماس بر ديگرى باشد بر وجهى كه منتقل شود بانتقال او .\r\n( از درة التاج جمله سوم از فن دوم ص 97 ) .\r\n\r\nمُتَلَوِّن\r\n- ( اصطلاح ادبى ) رنگارنگ و در بديع عبارت از شعرى باشد كه به دو وزن يا زياده توان خواند باندك تغييرى در تركيب الفاظ مانند خوش خوش قد تو غيرت سرو چمن شد شاه من بخ بخ خط تو حيرت مشك ختن شد ماه من ( از كشاف ص 1310 ) .\r\n\r\nمُتَمِّم\r\n- ( اصطلاح عروض ) و آن بود كه در مصراع اول سببى زيادتر بود .\r\n( از كشاف ص 188 ) .\r\n\r\nمَتْن\r\n- ( اصطلاح ادبى ) عبارت از لفظ باشد و متن حديث الفاظ حديث باشد كه مقوم معانى آن هستند ( از كشاف ص 352 )\r\n\r\nمُتَماسَّان\r\n- ( اصطلاح فلسفى ) دو امرى ميباشند كه ذواتشان در وضع مختلف باشند و اطرافشان در وضع متحد و چون ذواتشان با اين حال در وضع متحد باشند متداخلان‌اند .\r\n( از درة التاج جمله سوم از فن دوم ص 96 - شفا ج 1 ص 83 ) .\r\n\r\nمُتَناسِب\r\n- ( اصطلاح فلسفى ) دو امرى كه با يكديگر در جهتى از جهات مشابه باشند و يا با يكديگر تصادق داشته باشند و يا رابطه على و معلولى داشته باشند متناسب‌اند . « الموجودات تنقسم الى متقابلات و الى متناسبات » ( تهافت التهافت ص 542 ) .\r\n\r\nمُتَناهى\r\n- ( اصطلاح فلسفى ) رجوع\r\n\r\n","description":"","footnote":"","page_name":" 1683 ","page_number":299},
  {"content":"\r\n\r\nبه لا تناهى و غير متناهى و ( شفا ج 1 ص 93 و تفسير 1695 ) . شود .\r\n\r\nمَتْنِ واقِع\r\n- ( اصطلاح فلسفى ) مراد از اصطلاح متن الواقع نفس الامر است .\r\nمير داماد از كلمهء متن الواقع اغلب جهان ما فوق زمان و زمانيات را خواهد .\r\n( از اسفار ج 3 ص 74 ) .\r\n\r\nمُتَنَجِّس\r\n- ( اصطلاح فقهى ) چيزى كه بواسطه ملاقات با نجاست نجس شده باشد .\r\n\r\nمُتَواتِر\r\n- ( اصطلاح حديث و علوم عقلى ) پياپى باشد و در عروض آن باشد كه ميان حرف ساكن آخر و حرف ساكن پيش از آن يك حرف متحرك باشد مانند « مارا . يارا » و در منطق نوعى از مقدمات يقينى است و در نزد اهل حديث خبرى است كه ناقل آن عدهء باشند كه عقلا تبانى آنها بر كذب محال باشد رجوع به خبر متواتره شود .\r\n( و رجوع به درايه ص 15 و كشاف )\r\n\r\nمُتَواتِرات\r\n- ( منطقى ) شهاب الدين سهروردى در باب مواد صناعات خمس و ارزش و حدود هر يك گويد :\r\nدر دانش‌هاى حقيقى بجز برهان چيز ديگرى به كار نيايد و آن يعنى برهان عبارت از قياسى بود از مقدمات يقينى تشكيل و تركيب شده باشد و آنچه از علوم و دانش‌ها بطور يقين از راه مقدمات حاصل مىشود سه نوع است پس مقدمات يقينى بر سه دسته و يا سه نوع‌اند . زيرا معلومات و آنچه از مقدمات بدست مىآيد يا از نوع اوليات‌اند و آنها آن نوع معلوماتى ميباشند كه حصول آنها و تصديق به آنها متوقف بر غير از تصور حدود و دو طرف قضيه نباشد و اين گونه دانش‌ها اگر چه از راه كسب هم باشد باز جزو اوليات محسوب ميشوند زيرا پس از تصور حدود و اطراف و موضوع و محمول آن كسى نتواند منكر آن شود و تصور حدود و اطراف آن در حصول يقين كافى بود .\r\nمانند حكم به اين كه « كل بزرگتر از جزء خود است » و يا « چيزهائى كه مساوى با امرى ميباشند همه با يكديگر مساويند » و يا اينكه « سياهى و سپيدى در يك محل جمع نمىشوند » و يا معلوماتى مىباشد كه از راه مشاهدات حاصل شده است يعنى آنچه بقواى ظاهره يا باطنهء تو درآيد « مانند محسوسات » مانند علم تو به اين كه « آفتاب نوردهنده و روشن‌كننده است » و يا اينكه تو را شهوتى و غضبى است و بايد بدانى كه مشاهدات تو براى غير تو حجت نبود مادام كه شعور و مشاعر او نيز بمانند مشاعر و شعور تو نباشد و يا معلومات حاصل از مقدمات حدسى و از نوع حدسيات مىباشد و حدسيات را بر اساس قاعدهء اشراق اقسامى است :\r\nمجربات و آن عبارت از مشاهدات متكرره است كه بسبب تكرار يقين آورد بدان سان كه نفس انسان از اتفاقى بودن آن در امان باشد و او را يقين شود كه اين امر بر حسب اتفاق بود . بمانند آنكه حكم كنى كه « زدن با تازيانه رنج‌آور بود » و بايد دانست كه اين گونه احكام از راه استقراء حاصل نمىشود زيرا استقراء در تمام موارد افاده يقين نكند .\r\nاستقراء و آن عبارت از حكمى است\r\n\r\n","description":"","footnote":"","page_name":" 1684 ","page_number":300},
  {"content":"\r\n\r\nكه از راه جزئيات و بررسى موارد بسيار بدست آيد پس هرگاه حكم حاصل از استقراء شامل تمام جزئيات شود استقراء تام خواهد بود مانند اينكه گوئى « حيوان ، نبات و جماد متحيزاند » پس « هر جسمى متحيز بود » اين گونه احكام استقرائى مفيد يقين بوند و هرگاه حكم حاصل از راه استقراء شامل تمام جزئيات نشود استقراء ناقص خواهد بود و چون استقراء بدين معنى باشد و عبارت از اين امر بود در - ميابيم كه حكم ما بر اينكه « كل انسان اذا قطع رأسه لا يعيش » تنها حكمى است كه از راه بررسى اوضاع و احوال جزئيات بسيار حاصل شده است نه بررسى همهء جزئيات زيرا تمام جزئيات موجود در جهان را نتوان ديد و بررسى كرد و بيان شد كه هرگاه افراد و جزئياتى كه مورد بررسى قرار ميگيرند و باستناد آنها حكمى كلى حاصل مىشود از يك نوع باشند افادهء يقين مىكند و استقراء تام خواهد بود و هرگاه افراد بررسى شده متحد النوع نبوند گاه باشد كه مفيد يقين نبوند مانند حكم تو به اين كه « هر جانورى در هنگام خوردن فك زيرين را بجنباند » بديهى است كه اين حكم از راه استقراء و بررسى افرادى حاصل شده است كه مورد ديد و مشاهدهء تو بوده است . و حال آنكه روا باشد كه حكم جانورانى كه نديدهء باژگونه آنچه ديدهء بود مثلا بمانند تمساح\r\n\r\nمتواترات\r\n- متواترات نيز از جملهء حدسات مىباشد و آن عبارت از قضايائى است كه انسان از جهت بسيارى گواهى گواهان و كثرت آنان بمرحلهء از اذعان و اعتقاد رسد كه بطور يقين حكم كند و انسان را آرامش خاطر بخشد بطورى كه نفس وى را از تبانى گواهان بر كذب امان حاصل شود و بديهى است كه مورد گواهى بايد از امور ممكنه باشد ، مدار و ملاك كثرت و قلت گواهان همان حصول يقين و عدم آن خواهد بود و بنا بر اين ما را نرسد كه شمار گواهان را در تعداد معين منحصر كنيم .\r\nزيرا بسا باشد كه از راه گواهى تعدادى بسيار كم از گواهان يقين حاصل شود و البته قرائن و نشانه‌هاى صحت و سقم مورد گواهى را در همهء اين امور مدخليت تامى است زيرا از همين قرائن و نشانه‌ها است كه هرگاه مقرون بگواهى گواهان شود انسان را يقين خاصى حاصل آيد و در نتيجه حكم يقينى كند .\r\nو بايد دانست كه حدسيات تو براى غير تو حجت نخواهد بود مادام كه همان حدسيات با خصوصيات آن كه براى تو حاصل شده است براى آن دگر حاصل نگردد .\r\nو اما مقدمات و مواد قضايائى كه كلا و يا بعضا مفيد يقين نبود عبارت‌اند از :\r\nوهميات ، وهميات عبارت از قضايائى بود كه وهم انسانى در بسيارى از موارد احكامى كه در محسوسات كرده است در معقولات كند و بديهى است كه اين امر نادرست و ناصحيح بود مانند اينكه نفس وجود خود يا خرد خود را منكر شود و همين طور منكر وجود موجودى شود كه در جهت و مكان نباشد و گاه باشد كه عقل را در ترتيب\r\n\r\n","description":"","footnote":"","page_name":" 1685 ","page_number":301},
  {"content":"\r\n\r\nمقدماتى كه نتيجهء قطعى و درست ميدهد كمك و همراهى مىكند يعنى همان نتيجهء كه نقيض حكم وهم است و هنگامى كه به نتيجهء مطلوب رسيد از آنچه خود تسليم شده است و پذيرفته است باز ميگردد و سرباز مىزند .\r\nو بطور كلى هر امرى و حكمى كه مخالف با موجب و مقتضاى خرد باشد باطل است و هيچ گاه عقل حكمى كه مخالف با مقتضاى حكمى عقلى ديگر باشد نمىكند بر خلاف و هم كه احكامى مناقض و مخالف با احكام عقل صادر مىكند .\r\n\r\nمَشْهورات\r\n، مشهورات عبارت از قضايائى است كه عقل با توجه باعتراف مردم بدان از نظر مصلحت عامه يا رقت و حميت و يا حالات انفعالى و يا عادات و شرايع و آداب و جز آنها حكم به آنها مىكند مشهورات نيز مانند وهميات گاهى فطرى باشند و گاهى غير فطرى .\r\nاز جمله مشهورات غير فطرى آنهائى ميباشند كه بوسيله حجت و برهان روشن ميشوند مانند حكم ما به اين كه « نادانى زشت است » و بعضى از مشهورات متداوله اصولا باطل و نادرست بود چنان كه مردم گويند « برادرت را يارى ده گر چه ستمگر بود » و گاه كه پارهء از اوليات بدان جهت كه همهء مردمان اعتراف كنند جزء مشهورات باشد\r\n\r\nمَقْبولات\r\n- مقبولات قضايائى است كه از شخصى گرفته شود كه دربارهء وى اعتقادى كامل بود خواه اين اعتقاد از جهت مزيت و فزونى خرد وى بود و يا از جهت امر آسمانى باشد و بالاخره اين گونه قضايا از كسى پذيرفته مىشود كه حسن گمانى خاص به او باشد .\r\n\r\nمُخَيَّلات\r\n- مخيلات قضايائى است كه آن هنگام كه وارد بر نفس شود تأثيرى عجيب در آن گذارد و نوع تأثير آن بسبب حصول تصديق نبود و بلكه بسبب حصول قبض ، بسط بود اعم از آنكه فى نفس الامر درست باشد و يا نادرست مانند حكم تو به اين كه مثلا « عسل تلخ و تهوع‌آور است »\r\n\r\nمُشَبَّهات\r\n- مشبهات عبارت از قضايائى است كه عقل از جهت مشابهتى كه با امورى ديگر دارند به آنها حكم مىكند و اين قضايا تزوير كنند و بسبب تزويرى كه آنها راست انسان را بامرى رايج و واجب القبول باشتباه اندازد و خود را مشابه و شبيه آن نمايند و ما در باب مغالطه آنچه لازم است در اين باب بياوريم و بطور كلى بايد گفت كه در برهانهاى علمى بجز قضاياى يقينى به كار برده نشود خواه فطرى باشد و خواه در قياس درست و صحيحى باشد كه آن مبتنى بر امور فطريه بود ، در هر حال بايد مفيد يقين باشد .\r\n\r\nمُتَوازِن\r\n- ( اصطلاح ادبى ) سجعى است كه درو موازنه باشد .\r\n( از كشاف ص 109 )\r\n\r\nمُتَواطى\r\n- ( اصطلاح منطقى ) متواطى مقابل مشكك است رجوع به تشكيك و تواطؤ شود .\r\n( مقولات ارسطو ص 9 - 10 )\r\n\r\n","description":"","footnote":"","page_name":" 1686 ","page_number":302},
  {"content":"\r\n\r\n\r\nمُتَوَسِّط مُتَوَسِّطات\r\n( اصطلاحات فلسفى ) موجودات متوسطه عقول و نفوس و بالاخره وسائط در سريان فيض بعالم ناسوت را گويند .\r\nرجوع شود به عقول و قاعدهء امكان اشرف\r\n. \r\nمُتَوَكِّلان\r\n- ( اصطلاح عرفانى ) متوكلان كسانىاند كه به هيچ سبب توسل و توصل برزق مقسوم نجويند و بر خدا توكل كنند و از هيچ مخلوق استعانت نجويند تا مسبب الاسباب بهر طريق كه خواهد رزق بديشان برساند ( از مصباح الهدايه ص 249 ) .\r\n\r\nمُتَّهِب\r\n- آنكه قبول هبه كند يا طلب آن كند .\r\n\r\nمَتى\r\n- ( اصطلاح ادبى و فلسفى ) كلمهء متى از اسماء استفهام و شرط است در زبان عرب ، رجوع باسماء شرط و استفهام شود .\r\nدر فلسفه متى يكى از مقولات نه‌گانهء عرضى است و عبارت از بودن چيزى است در زمان يا در حد زمان و يا نسبت چيزى است به زمان ( اسفار ج 2 ص 73 ) .\r\n\r\nمِثال\r\n- ( اصطلاح عرفانى و ادبى ) مثال و مثل هر يك داراى معنى خاص بوده و از نظر حكماء هر يك مورد استعمال خاص و سوابق تاريخى مخصوصى دارند و صور مثاليه صورى هستند كه در عالم مثال بوده و حد فاصل ميان جسمانيات و روحانيات محضه‌اند و صور محسوسه ظلال صور مثاليه‌اند و ازين جهت است كه عارف بفراست كشفيه خود از صورت عبد احوال او را دريابد .\r\n( از شرح قيصرى ص 39 ) .\r\n\r\nمِثالاتِ مُقَيَّده\r\n- ( اصطلاح فلسفى ، عرفانى ) مثالات مقيده عبارت از خيالاتند و نمونه و شبح مثالات مطلقه‌اند و عالم روحانىاند كه خداى متعال آنها را آفريده است كه دليل بر وجود عالم روحانى باشند و ارباب كشف مثالات مقيده را متصل به اين عالم ميدانند و مستنير از عالم روحانى و براى هر يك از موجوداتى كه در عالم ملك‌اند مثال مقيدى است مانند خيال در عالم انسانى و مثال مقيد نسبت بعالم مانند خيال است نسبت به انسان ، و سالك هرگاه در سير خود متصل شود بعالم مثال مطلق بواسطهء عبور كردن از خيال مقيد و اصل شود به همه آنچه را كه مشاهده كند و حقايق را آن طور كه هست دريابد و از اين راه او را اطلاعى بر عين ثابت خود حاصل شود . و هرگاه در خيال مقيد چيزى را مشاهده كند گاه حقيقت را دريافته باشد ، و گاه خطا كرده باشد .\r\n( از شرح قيصرى ص 30 ) .\r\n\r\nمَثانى\r\n- ( اصطلاح مفسران ) متشرعان قرآن را گويند بدان جهت كه مشتمل بر احكام دو به دو است متقابل مانند .\r\nوعد و وعيد جنت و نار . مبدأ و معاد امر و نهى و جهات ديگر رجوع به سبع مثانى شود در فرهنگ عرفا\r\n\r\nمِثْل\r\n- ( اصطلاح ادبى ، فلسفى ) مثل امرى است كه با امرى ديگر در اوصاف مشترك باشد و مثال هر چيزى شبح و\r\n\r\n","description":"","footnote":"","page_name":" 1687 ","page_number":303},
  {"content":"\r\n\r\nنمونهء آن چيز است « مثله » يعنى تصوير آن را كشيد و مثال هر چيزى عبارت از امرى است كه لااقل در يكى از اوصاف با ممثل خود مشترك باشد « تماثيل » يعنى صور اشياء و شبيه آنها « مماثلت » يعنى مشابهت « تماثل الامران » يعنى دو امر مثل هم دگر شدند . « مثل » شبيه و نظير را گويند « مثل » بضم ميم و ثاء نيز شبيه و نظير است و اماثل جمع امثل يعنى افضل است .\r\nدر فلسفه كلمهء مثل و مثال در دو مورد به كار برده شده است . يكى در مورد فرضيه افلاطون كه براى موجودات مادى مثلى قرار داده است و ديگر در مورد عالم مثال و مثل معلقه كه برزخ بين مجردات و ماديات است در هر حال ريشه قول به مثل مربوط بافلاطون است .\r\nخلاصهء كلام افلاطون آنكه چون موجودات مادى در معرض تبدل و تحول و فنا پذيرند و افراد جزئيه در عالم ناسوت آيند و روند در حال كه علم ما به آنها ثابت است در حال كه افراد فانى شوند بنا بر اين هر نوعى از موجودات را امرى است ثابت و دائم و غير متحول كه متعلق علم ما است و حافظ نوع افراد است و افراد ميآيند و ميروند و آن فرد نوعى همواره باقى است و آن را مثل ناميده است .\r\nو بالجمله گويد : براى موجودات داثرهء فانيهء عالم جسمانى براى هر نوعى صورتى است عقلانى كه در معرض فنا و زوال نيست و آن صور مثل اشياءاند و براى عدهء از آن مثل هم مثلى است عالىتر تا برسد به مثل الامثال كه مبدأ كل است و بدين طريق مثل حقيقت‌اند و اشياء ديگر ظل‌اند كه فانى ميشوند .\r\nاين بود خلاصهء نظر سقراط و افلاطون لكن فلاسفهء بعدى هر يك در مورد مثل افلاطونى عقيدهء دارند و بر مبناى كار او فرضيه‌هاى ديگرى درست كرده‌اند .\r\nمير داماد گويد : مرتبت قرار و حضور ماديات متغيرهء فاسده را در علم حق بر نحو مثول و ابديت غير متقدره مثل الهيه گويند و صور روحانيهء معلقهء در متن كه نه در زمان و نه در مكان‌اند مثل معلقه ميباشند .\r\nدر شرح حكمت اشراق است كه مثل معلقه غير از مثل افلاطونى است زيرا مثل افلاطونى نور محض‌اند كه محل آنها عالم انوار است و مثل معلقه در عالم اشباح است او مثل افلاطونى را عبارت از عقول متكافئه ميداند « انما سميت تلك العقول المتكافئة مثلا لكونه امثالا لما دونها و مثالات و آيات لما فوقها لانه صور اسمائه تعالى » ( شرح منظومه ص 194 ) .\r\n« و قيل المثال عالم المثال يعنى المثل المعلقة التى بازاء الاشخاص مع ان افلاطونيين قائلون بالمثل النوريه و المثل المعلقه » ( شرح منظومه ص 198 و 196 ) « و بعضهم و هو المعلم الثانى فى كتاب الجمع بين الرأيين يحرفون الكلم فاولو المثل بالصور المرتسمه فى ذات باريها » ( از شرح منظومه ص 198 ) .\r\nو بالاخره شيخ اشراق گويد : صور\r\n\r\n","description":"","footnote":"","page_name":" 1688 ","page_number":304},
  {"content":"\r\n\r\nمعلقه ، كه فلاسفه گويند غير مثل افلاطونى است زيرا مثل افلاطونى نورانى بوده و در عالم انوار عقليه‌اند و مثل معلقه در عالم اشباح‌اند « الصور المعلقة ليست به مثل افلاطون فان مثل افلاطون نورية ثابتة فى عالم الانوار العقلية و هذه مثل معلقة فى عالم الاشباح المجردة » .\r\n( ش ص 511 و رجوع شود باسفار ج 1 ص 73 ) .\r\nلاهيجانى گويد : و ميان جبروت و ملكوت برزخى است كه آن عالم ارواح و مثل نوريه است و ميان ملك و ملكوت برزخى است كه آن عالم مثال اشياء ماديه است ( رجوع شود به ش ص 254 - شرح منظومه ص 198 ، اسفار ج 1 ص 121 و 122 و 127 و 139 ) .\r\n\r\nمِثْلان\r\n- دو امرى كه مشارك باشند در حقيقتى واحده از آن روى كه ايشان چنين باشند چون انسان و فرس كه مختلفانند و جسميت ايشان هر دو متماثلانند و بالاخره مثلان دو چيزى هستند كه هر يك از آنها جانشين ديگرى شود مانند دو سياهى ، در مقابل متخالفان كه هيچ يك جانشين ديگرى نمىشوند مانند سياهى و سفيدى و حركت .\r\n( درة التاج جمله سوم از فن دوم ص 21 از شرح حكمت عين ص 64 ) .\r\n\r\nمَثَلُ الأصْنامُ الحَيَوانيَّه\r\n- ( اصطلاح اشراقى ) و مراد رب النوع حيوان است .\r\n( از اسفار ج 3 ص 141 ) .\r\n\r\nمُثُلِ خِياليَّه\r\n- مراد از مثل خياليه همان مثل معلقه است كه از آنها تعبير به مثل حسيه هم شده است . ( از اسفار ج 3 ص 95 ) .\r\n\r\nمُثُلِ عَقْليَّه\r\n- ( اصطلاح فلسفى ) مثل نوريه را صدر الدين مثل عقليه ناميده است .\r\n( از اسفار ج 4 ص 143 ) .\r\n\r\nمُثُلِ مُعَلَّقَه\r\n- ( اصطلاح فلسفى ) در فلسفه صدر الدين گاهى از مثل معلقه تعبير به خيال منفصل شده است بمناسبت آنكه مانند صور مرتسمه در خيال است كه وجود آنها وجود شبحى است و از آن جهت تعبير باشباح معلقه هم شده است و در هر حال مراد از مثل معلقه عالم اشباح است و از آن جهت موصوف باشباح‌اند كه نمونهء اجسامند و ظل مثل نوريه‌اند .\r\n( اسفار ج 1 ص 122 ج 3 ص 38 - ش ص 509 - 511 ) .\r\n\r\nمُثُلِ نوريَّه\r\n- ( اصطلاح فلسفى ) مراد از مثل نوريه همان مثل عقلانى و بقول شيخ اشراق همان مثل نوريه افلاطونى و صور علميهء حق تعالى است ( ش ص 254 - شرح منظومه ص 80 ) .\r\n\r\nمُثَلَّث\r\n- ( اصطلاح فقهى و هيئت ) سه گوشه است و از سه يكى و در فقه عصير عنبى است كه پس از جوش آمدن و طبخ يك سوم آن مانده باشد كه طاهر و حلال است .\r\nدر نجوم و هيئت :\r\nبروج متحد الطبع را از لحاظ قرار گرفتن در فلك بروج مثلثه گويند مانند :\r\nحمل و اسد و قوس كه مثلثهء اولند و آتشى است\r\n\r\n","description":"","footnote":"","page_name":" 1689 ","page_number":305},
  {"content":"\r\n\r\n( رجوع به التفهيم ص 352 ) .\r\n\r\nمِثْلى\r\n- ( اصطلاح فقهى ) منسوب به مثل است و نزد فقهاء عبارت از چيزى و متاعى است كه در بازار مانند او يافت شود چون « گندم ، جو ، و برنج ! » و غير مثلى مانند « حيوان . عقار » و جز آنها كه قيمى گويند ( از كشاف ص 1343 - شرح لمعه ج 1 ص 286 - مكاسب ) .\r\nدر كليات حقوقى آمده است :\r\nكلمات فقهاء در تعريف مثلى و قيمى مختلف است و مقصودشان از تعريف ، حد حقيقى نيست بلكه قصدشان بيان - ضابطه‌ايست براى تميز بين مثلى و قيمى تا در موارد ضمان بدين وسيله رفع شك و ترديد بشود زيرا از آنجائى كه ضمان مثلى به مثل است و ضمان قيمى به قيمت است ناگزير شده‌اند از بيان ضابطه‌ئى كه مثلى از قيمى تميز داده شود .\r\nبر حسب تعريف مشهور ، مثلى چيزى است كه قيمت اجزاء آن نسبت بكل متساوى باشد به اين معنى كل آن هر قيمتى داشته باشد قيمت ربع آن : مثلا ربع آن قيمت باشد مثل گندم ، بخلاف قيمى زيرا حيوانى كه قيمت مجموع آن فرضا هزار تومان باشد بسا هست قيمت نصف آن به دويست تومان نرسد و همچنين جواهرى كه وزن آن يك مثقال باشد قيمت نصف آن كمتر از ربع قيمت مجموع باشد .\r\nو بالجمله هر چيزى كه براى هيئت اجتماعيه آن مدخليتى در ثمن باشد مثلى است و الا قيمى .\r\nبر اين تعريف ايراداتى گرفته‌اند و نقض و ابرامشان به طول انجاميده و براى اينكه بحقيقت نزديكتر شوند بتعريفات ديگرى پرداخته‌اند .\r\nمثل اينكه بعضى مثلى را تعريف كرده‌اند به چيزى كه اجزاء آن در حقيقت نوعيه مساوى باشد يعنى همان طورى كه حقيقت نوعيه بر مقدار مجموع صدق مىكند بهر يك از ابعاض آن نيز صادق باشد .\r\nو اين تعريف منتقض مىشود به بسيارى از اشياء قيمى مثل جواهرى كه اسم صادق بر مجموع بر ابعاض نيز صادق است و حال آنكه بالاتفاق جواهر را قيمى ميدانند چنان كه متفقند بر اينكه مسكوكات بلكه مطلق طلا و نقره مثلى است .\r\nممكن است گفته شود چون در كتاب و سنت اثرى از وجود مثلى و قيمى نيست بيان معنى آنها و اينكه امتياز بين آنها چيست بىفائده است زيرا ادله ضمان از قبيل قاعده يد و غيره تعرضى به بيان ما به الضمان ندارد و مفاد ادله اين است كه مال در عهده كسى است كه تجاوز بمال غير كرده و يا آن را اتلاف و يا صاحب مال را مغرور كرده باشد . پس معنى ضمان عهده است و مقتضاى آن بابقاء عين وجوب رد عين است و با تلف عين رد چيزى است كه نزديكتر به عين باشد . و چون اقرب به عين در صورتى كه تلف شده باشد مثل آنست و در نظر عرف امر دائر مدار صدق مثل است پس اگر متمكن از رد مثل باشد بدون عسر و حرج از تحصيل مثل آن بايد مثل آن را بمضمون له بدهد خواه تحصيل آن بثمن المثل يا كمتر يا زيادتر باشد اما تا جائى\r\n\r\n","description":"","footnote":"","page_name":" 1690 ","page_number":306},
  {"content":"\r\n\r\nكه باجحاف نرسد و الا ملحق بمتعذر المثل يا متعسر خواهد شد و به قيمت راجع مىشود به قيمت يوم القبض يا يوم التلف يا يوم الرد .\r\nفرق اين طريقه و طريقه مشهور اين است كه بعد از آنكه اشياء را بمثلى و قيمى تقسيم كرده‌اند ضامن حق ندارد در قيمى با تمكن از رد مثل ، مثل آن را بدهد اما بنا بر اين طريقه ضامن مكلف به تحصيل مثل است خواه مثلى باشد يا قيمى .\r\nبنا بر اين اگر مثلى تعريف شود به آنچه تحصيل مثل آن بىتكلف دست دهد و قيمى به آنچه تحصيل مثل آن غير ممكن و يا بىمشقت فراهم نشود اقرب بصواب خواهد بود .\r\nو مؤيد اين مطلب آيه شريفه  فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى  و همچنين آيهء  وَ جَزاءُ سَيِّئَةٍ سَيِّئَةٌ مِثْلُها  است .\r\nاما قيمى بدل قهرى و به حكم ضرورت است .\r\n( كليات ص 69 ، 70 )\r\n\r\nمثليات\r\n- رجوع به مثلى شود .\r\n\r\nمُثْمَن\r\n- بضم ميم اول و فتح ميم دوم با تشديد در عروض بحرى را گويند كه مشتمل بر 8 جزء باشد و نزد شعراء اطلاق بر نوعى از مسمط هم شود و به سكون ثاء و تخفيف ، بها و قيمت و مال عوض متاع را در بيع گويند .\r\n\r\nمَثْنوى\r\n- ( اصطلاح اهل ادب ) و ابيات متفق الوزن و مختلف القوافى را گويند و هر بيتى را كه قافيه على حده است و ( از كشاف ص 197 ) . مزدوج هم نامند .\r\n( از كشاف ص 199 - دره ص 99 ) .\r\n\r\nمَثْنَويّات\r\n- ( اصطلاح فلسفى ) اين اصطلاح را اخوان الصفا به كار برده‌اند آنان احوال و امور زوج مربوط به انسان را مثنويات يا مثنوية الانسان نامند مانند نفس و جسد ، فقر و غنى ، جوانى و پيرى و بهر حال امور متقابلهء مربوط بحالات جامعه‌ها و انسانها را گويند ( رجوع شود به رساله پنجم از نفسانيات ص 196 ) .\r\n\r\nمُثَنَّى\r\n- ( اصطلاح ادبى ) يعنى اسمى كه تثنيه است و مفيد دو معنى و دو واحد از يك جنس است .\r\nرجوع به تثنيه و جمع شود و رجوع به ( الهدايه ص 198 شود ) .\r\n\r\nمُثُول\r\n- ( اصطلاح فلسفى ) چنان كه در وجود ذهنى بيايد بعضى علم انسان را به اشياء خارج به مثول يعنى تمثل اشياء نزد عالم و عاقل ميدانند و اين نظريه به عقيده محققان فلاسفه مردود است .\r\n( اسفار ج 1 ص 297 ) .\r\n\r\nمُجادَلَه\r\n- ( اصطلاح منطقى ) مناظره است براى الزام خصم يا اظهار صواب و براى الزام خصم حرام است و اما براى اظهار حق و ابطال باطل مأمور به است البته با شرائط خاص و در قرآن است  وَ جادِلْهُمْ بِالَّتِي هِيَ أَحْسَنُ  ( از كشاف ص 266 ) .\r\n\r\nمَجاز\r\n- ( اصطلاح ادبى و اصولى ) و بفتح ميم نوعى از استعارت باشد و در مقابل حقيقت است و آن استعمال لفظ است در غير ما وضع له و در اصول يكى از\r\n\r\n","description":"","footnote":"","page_name":" 1691 ","page_number":307},
  {"content":"\r\n\r\nمباحث آن بحث در حقيقت و مجاز است بر اين مبنى كه آيا در الفاظ مبين احكام شرعى مجازاتى شرعى هست يا نه يعنى الفاظ بايد حمل بر معانى حقيقى شوند يا در مواردى هم مجازات شرعى هست .\r\nعلائمى براى تشخيص معانى حقيقى و مجازى ذكر كرده‌اند از جمله علامت حقيقت تبادر ، عدم صحت سلب و اطراد است كه مقابل هر يك از اين علامات نشانهء مجاز است ، مجازات مانند لفظ صلاة و زكاةاند كه از معانى لغوى خود خلع و در معنى مخصوص استعمال شده‌اند كه حقايق شرعيه شده‌اند مجاز يا شرعى است يا عرفى يا لغوى و همين طور حقيقت . و بالجمله براى مجاز انواع و اقسامى برشمرده‌اند .\r\n1 - مجاز مرسل و آن عبارت از استعمال لفظ است در غير ما وضع له در صورتى كه علاقهء مصحح استعمال ، غير مشابهت باشد مانند استعمال « يد » در نعمت زيرا علت فاعلى نعمت است و در قدرت ، و استعمال كل در جزء مانند « رقبه » در انسان و « اصابع » در انامل و  « يَجْعَلُونَ أَصابِعَهُمْ فِي آذانِهِمْ »  2 - مجاز عقلى كه اسناد مجازى هم گويند و مجاز در اسناد هم گويند و عبارت از اسناد فعل است بملابس فعل مانند  أَخْرَجَتِ الْأَرْضُ أَثْقالَها  كه نسبت اخراج به مكان داده شده است در حال كه فعل خداست و مجاز عقلى باعتبار طرفين چهار قسم است زيرا دو طرف آن يا هر دو حقيقت لغوى ميباشند مانند « انبت الربيع البقل » يا هر دو مجازىاند مانند أحيى الارض شباب الزمان و يا يكى از دو طرف حقيقى و طرف ديگر مجاز است مانند « انبت البقل شباب الزمان » و « احى الارض الربيع » امثله مجاز عقلى در قرآن بسيار است مانند  « وَ إِذا تُلِيَتْ عَلَيْهِمْ آياتُهُ زادَتْهُمْ إِيماناً »  كه زياد كردن ايمان فعل خدا است و در مجاز عقلى قرينهء صارفه لازم است اعم از آنكه لفظى باشد يا معنوى عقلى يا عادى 3 - مجاز لغوى 4 - مجاز عرفى ( عرف خاص يا عام ) مجاز لغوى استعمال لفظ است در غير ما وضع له با قرينهء صارفه و آن را مجاز در مفرد هم گويند ، علاقهء كه در مجاز مرسل معتبر است بجز مشابهت است و آنها عبارتند از : 1 - نامگذارى كل باسم جزء مثل نامگذارى انسان برقبه 2 - نامگذارى جزء باسم كل مانند نامگذارى انامل باصابع 3 - نامگذارى مسبب باسم سبب 4 - به عكس سوم 5 - نامگذارى حال باسم محل 6 - عكس پنجم 7 - نامگذارى شىء باعتبار متحول اليه ( عنب به خمر ) 8 - نامگذارى شىء باسم آلت 9 - تسميهء شىء باسم مجاور آن 10 - تسميهء مشتق بعد از زوال مشتق منه مثل ضارب بعد از فراغت از ضرب كه باز هم ضارب گويند و جز آن از علاقات ديگر ديگر از انواع مجازات مجاز مشهور است كه در اشتهار بسرحد حقيقت رسيده باشد و مجاز راجح است كه دون مجاز مشهور است .\r\n( از قوانين ص 4 - 17 كشاف ص 239 تلويح ص 137 - 165 - مختصر المعانى ص 24 - مطول ص 57 - 58 - 403 - 405 - تلخيص ص 23 - 159 -\r\n\r\n","description":"","footnote":"","page_name":" 1692 ","page_number":308},
  {"content":"\r\n\r\n170 و موافقات ج 1 ص 36 ) .\r\nمثال فارسى از نظم :\r\n باد سوى چمن آورد گل و سنبل و بيد * در دكان بچه رونق بگشايد عطار\r\nزلف دلدار چو زنار همىفرمايد * برو اى شيخ كه شد بر تن ما خرقه حرام\r\nهان اى دل عبرت بين از ديده نظر كن هان \r\n\r\nمَجازُ الشِّمال\r\n- ( اصطلاح نجومى ) رجوع برأس و جوزهر شود .\r\n\r\nمجاسده\r\n- ( اصطلاح نجومى ) مقارنه يكى از كواكب سيارات را با يكى از عقدتين مجاسدهء آن كوكب گويند يعنى ملاصقه و خسوف و كسوف درين دو عقده انجام شود .\r\n( از بيست باب ملا مظفر )\r\n\r\nمَجالىِ الكُلِّيَّه\r\n- ( اصطلاح عرفانى ) مجالى كليه و مطالع مظاهر ، مفاتيح غيوبند كه ابواب مسدوده ميان ظاهر و وجود باطن به اين مفاتيح گشوده مىشود و آن مفاتيح پنج است اول مجلى ذات احديت و عين جمع و مقام أو أدنى و طامة الكبرى و مجلى حقيقة الحقائق و آن غاية الغايات و نهاية النهايات است .\r\n بغايتى برسيدم كه غايت آنجا نيست * نهايتى است كه نام نهايت آنجا نيست \r\nدوم مجلى برزخيهء اولى و مجمع - البحرين و مقام قاب قوسين و حضرت جمعيهء اسماء الهيه :\r\n در اين برزخ اگر تو بار يا بى * پياپى صد هزاران يار يا بى \r\nسيم انكشاف ارواح قدسيه كه مجلى عالم جبروت است .\r\nچهارم مجلى عالم ملكوت است و مدبرات سماويه كه تدبير ميكنند بامر الهى در عالم ربوبيت .\r\nپنجم عالم ملك است . بكشف صورى و عجايب عالم مثال و كشف مدبرات كونيه .\r\n( از رسائل ج 3 ص 45 )\r\n\r\nمُجاهَدَت\r\n- ( اصطلاح عرفانى ) مجاهدت عبارت از وادار كردن نفس است به مشقات بدنى و مخالفت با هوى و هوس كه بدان وسيله . بمقامات معنوى نائل شود و راه حق را بيابد  الَّذِينَ جاهَدُوا فِينا لَنَهْدِيَنَّهُمْ سُبُلَنا  .\r\n( از تاريخ تصوف دكتر غنى ص 654 ) سنائى گويد :\r\n چون تو از بود خويش گشتى نيست * كمر جهد بند و در ره ايست\r\nچون كمر بسته ايستادى تو * تاج بر فرق دل نهادى تو \r\nو  فَضَّلَ اللَّهُ الْمُجاهِدِينَ بِأَمْوالِهِمْ وَ أَنْفُسِهِمْ عَلَى الْقاعِدِينَ دَرَجَةً  اصل مجاهدت انفصال و محروم كردن نفس است از مألوفات و مجاهدات با خواهشهاى شهوانى و آنچه انسان را از خداى متعال دور و بحفوظ نفسانى نزديك گرداند .\r\n( از شفاء السائل ص 113 رساله قشيريه ص 49 ) سنائى گويد :\r\n\r\n","description":"","footnote":"","page_name":" 1693 ","page_number":309},
  {"content":"\r\n\r\n هر كه خواهد ولايت تجريد * وانكه جويد بدايت توحيد\r\nبر در شه گداى نان خواهد * باز عاشق غذاى جان خواهد\r\nعاشقان جان و دل فدا كردند * ذكر او روز و شب خدا كردند \r\nو مجاهدت با نفس بسى دشوارتر است تا جهاد با دشمن در ميدان نبرد ، و ثمرهء مجاهدت تقرب به حق و قذف انوار ربانى است در دل مجاهد و آن بر چند قسم است كه عبارت از « مجاهدة الكشف و الاطلاع و مجاهدة القلب و مجاهده الاستقامة و مجاهده التقوى »\r\n\r\nمُجْتَث\r\n- ( اصطلاح ادبى ) اسم مفعول از اجتثاث يعنى استيصال و در عروض اطلاق بر بحرى شود و آن بحر مستفعلن فاعلاتن باشد چهار مرتبت .\r\n( از كشاف ص 211 ) .\r\n\r\nمُجْتَهِد\r\n- يعنى كوشش‌كننده و ساعى در كار و در شرع كسى است كه در اثر آموختن مبادى دين و علوم فقه بمرتبهء رسيده باشد كه بتواند احكام شرعى و فرعى را باستناد ادله و مأخذ استخراج و استنباط كند و مجتهد مطلق كسى است كه قوه و ملكهء استنباط تمام مسائل شرعى را داشته باشد در مقابل مجتهد متجزى رجوع شود به تجزى ، اجتهاد ، متجزى و رجوع شود به ( قوانين ج 2 ص 136 ، 244 ، موافقات ج 4 ص 173 - كشاف ص 219 ) .\r\nو بالجمله :\r\nاجتهاد در لغت تحمل مشقت باشد و مجتهد كسى است كه او را ملكه استنباط احكام شرعيه باشد و يا كسى است كه او را قدرت استنباط احكام شرعيه باشد باستناد ادلهء اربعه و بالجمله اجتهاد استفراغ وسع فقيه است در تحصيل ظن به حكم شرعى و فقيه كسى است كه در اثر ممارست و كسب معلومات مقدماتى و غور و خوض در احكام و مسائل دينى و اخبار متكفل بيان احكام باستناد ادلهء مربوطه ، مسائل حلال و حرام دينى را دريابد و بدان عمل كند ، مقدمات اجتهاد علم عربيت ، معانى و بيان ، منطق ، علم دراية الحديث ، اصول و كتب فقهيه استدلاليه ، اخبار و آيات مربوط به احكام است كه سرانجام موجب حصول ملكهء شود كه بتواند رد الفرع الى الاصول كرده و مسائل را دريابد پس مراد از فقيه كسى است كه صاحب استعداد و قابليت باشد براى فيضان علم به احكام شرعيه فرعيه بسبب آنكه عالم بمبادى و ادله بوده و علاوه داراى قوت قدسيه باشد چنين شخص از جهت آنكه رد فرع باصل مىكند مجتهد نامند و عمل او را اجتهاد و از جهت حصول علم براى او فقيه باشد پس فقه عبارت از علم به احكامى است كه ناشى از ادله خاص باشد و اجتهاد استنباط احكام باشد از ادله و استنباط مقدم بر علم باشد . آنچه از راه اجتهاد بدست آيد گاه ظنى است و گاه قطعى و در هر صورت بر مجتهد حجت باشد و همين طور بر كسانى كه از آن مجتهد تقليد مينمايند زيرا مفروض اين است كه باب علم مسند است و بدين جهت ظن جانشين علم مىشود رجوع بانسداد باب علم و حجيت ظن و\r\n\r\n","description":"","footnote":"","page_name":" 1694 ","page_number":310},
  {"content":"\r\n\r\nظن شود ، در اينكه آيا اجتهاد قابل تجزيه هست يا نه ميان اصوليان بحث است ، بايد دانست كه اصولا مساله جواز اجتهاد و تقليد و وجوب رجوع به مجتهد از مسائل كلامى است كه مربوط باصول دين است و از مسائل فقهى نيست و در حكم وجوب اطاعت امام معصوم است .\r\nپس معرفت مجتهد و اجتهاد نيز از اصول دين است نه فروع آن كه از راه عقل و نقل ثابت مىشود و به حكم عقل در غياب امام لازم است كه اشخاص نادان به احكام فقهى رجوع به كسى كنند كه در مسائل و احكام شرعيه وارد بوده و تبحرى كامل داشته باشد و آنكه عالم به كل احكام است مجتهد مطلق گويند و آنكه عالم به بعضى از مسائل باشد مجتهد متجزى گويند و بديهى است اگر فرض شود كه اجتهاد قابل تجزيه است آنكه مجتهد مطلق است مقدم است لكن جاى بحث است كه آيا امكان دارد كه شخصى در بعضى از مسائل مجتهد باشد و در بعضى از مسائل نباشد مبنى بر اين است كه اجتهاد را چه معنى نمائيم . اگر گفته شود كه مجتهد كسى است كه عالم به احكام باشد بالفعل يعنى حضور ذهنى داشته باشد اجتهاد قابل تجزيه هست و حتى بقولى با اين فرض مجتهد مطلق نخواهد بود و اگر گفته شود كه اجتهاد عبارت از ملكهء استنباط احكام است كه هر كس تواند و قوت استنباط احكام را داشته باشد نسبت به تمام احكام يكسان است . و آن كس كه تواند يك مسألهء فرعيه را در يابد بقيه را نيز ميتواند استنباط كند . و بالجمله مشهور است كه مردم در زمان غيبت امام دو دسته‌اند يا بايد مجتهد باشند يا مقلد و شق سومى هم ندارد و اگر كسى مجتهد نباشد و تقليد هم نكند عباداتش باطل است گر چه موافق با واقع هم باشد و گويند جاهل به حكم شرعى معذور است . برخى گويند ميان مجتهد و مقلد واسطهء هست كه محتاط است و ديگر آنكه اگر عمل جاهل مطابق با واقع بود صحيح است و گويند . ميدانيم كه تكليف در زمان غيبت هم باقى است و راه به علم هم منسد است و دليلى هم بر عمل به ظن براى ما نيست مگر ظن مجتهد كه باستناد مبادى و مقدماتى كه دارد كوشش و سعى خود را در حصول آن كرده است پس لازم است كه ديگران هم از ظنون مجتهد پيروى نمايند و چون اگر واجب بود كه همه خود بدنبال اجتهاد ميرفتند نظام عالم بر هم مىخورد بدين جهت براى عدهء واجب است كه اجتهاد كنند و ديگران از او تقليد نمايند مراد از مقلد كسى است كه بسرحد اجتهاد نرسيده باشد و گر چه خود در مسائل فقهى هم وارد باشد و يا در علمى ديگر بسيار متبحر و وارد باشد و منظور از مجتهد آن كسى است كه مسائل حلال و حرام مذهبى را دريابد و استنباط كند پس معلوم شد كه واجب است بر افرادى كه بمرتبهء اجتهاد نرسيده‌اند از مجتهدى پيروى كنند و مسائل دينى را ازو سؤال نمايند .\r\n\r\nمجدد\r\n- ( اصطلاح ادبى ) و در نزد عروضيان قصيدهءايست كه درو تشبيب و هزل نباشد .\r\n\r\n","description":"","footnote":"","page_name":" 1695 ","page_number":311},
  {"content":"\r\n\r\n( از كشاف 213 )\r\n\r\nمَجْحود\r\n- ( اصطلاح فقهى ) و - بنده‌ايست كه از مولايش اطاعت نمىكند ( از شرح لمعه ج 2 ص 245 )\r\n\r\nمَجْذوب\r\n- ( اصطلاح ذوقى ) مجذوب كسى است كه او را خداى متعال براى خود گزيده باشد و پاك گردانيده باشد او را به آب قدس و بدون رنج و جهد و كوشش به تمام مقامات و مراتب عاليه برسد .\r\n( اصطلاحات كاشانى ص 112 - دستور العلماء ج 3 ص 217 )\r\n\r\nمَجْذوبِ مُطْلَق\r\n- ( اصطلاح ذوقى ) مجذوب مطلق كسى است كه بعد از فناء بالكل مسلوب العقل شود و در آن سكر و بيخودى بماند و آن طائفه را مجذوب مطلق مينامند كه قلم تكليف از ايشان برداشته و مجانين حق‌اند و خداى متعال آنها را براى خود برگزيده است و تمام مقامات آنها را حاصل گرديده است .\r\n( از شرح گلشن راز ص 285 )\r\n بىرنج و طلب گنج و بقا يافته‌اند * بىعلم و عمل ناز و عطا يافته‌اند\r\nمجذوبانند بس لطيف و نمكين * لطفى بكمال از خدا يافته‌اند \r\n\r\nمُجَرَّد\r\n- ( اصطلاح فلسفى و عرفانى ) مجرد يعنى عارى از قيد و شرط و لوا حق و ضمائم و پاك از عوارض و تجريد به معناى جدا كردن ضمائم و خصوصيات شىء است بوسيلهء ذهن و بعبارت ديگر شىء را خالى و عارى از ضمائم وجودى مورد لحاظ قرار دادن .\r\nكلمهء تجريد نزد عرفا به معناى عريان كردن شخص خود را از علائق دنيوى مىباشد و مجرد كسى است كه خود را از تمام علائق مادى دور نگاه‌دارد .\r\nحكما مجرد بامرى ميگويند كه روحانى محض بوده و مخلوط با ماده نباشد چنان كه گويند نفوس و عقول مجرداند و يا عقول مجردات محض‌اند و نفوس ذاتا و وجودا مجردند و لكن در فعل متعلق بماده‌اند و مفاهيم كليه و معانى عامه ذهنيه مجردند يعنى موطن آنها عقل است و لكن مرتبط با ماده‌اند زيرا منشأ انتزاع آنها ماده است و صور علميه مجرد محض نمىباشند و مجردات محضه همان عقول و نفوس كليه‌اند و نفوس مدبره نيز مجرد محض نمىباشند زيرا در فعل متعلق بماده‌اند و مثل نوريه مجرد محض‌اند و لكن مثل معلقه نيم مجردند زيرا داراى مقدارند و بالجمله مجردات بر دو قسم‌اند يكى آنكه فعلا و ذاتا و وجودا مجردند مانند عقول و ديگر مجرداتى كه ذاتا و وجودا مجردند و لكن فعلا مادى هستند مانند نفوس مدبره فلكى و انسانى ( اسفار ج 2 ص 193 - ج 1 ص 134 - شفا ج 1 ص 347 ، 62 ، 154 - ش ص 246 ) .\r\nو نزد عرفا مجرد كسى است كه قطع علائق از متاع و بهره‌هاى دنيوى كرده باشد و خود را از ادناس و رذائل اخلاقى پاك و منزه كرده باشد و ترك مال و منال نموده و خود را براى سير الى الله آماده كرده باشد .\r\n\r\nمُجَرَّدات\r\n- عقول و نفوس را گويند رجوع به مجرد شود\r\n.\r\n\r\n","description":"","footnote":"","page_name":" 1696 ","page_number":312},
  {"content":"\r\n\r\n\r\nمَجَرَّة\r\n- ( اصطلاح نجومى ) مجره را پارسيان راه كاهكشان خوانند و هندوان راه بهشت . و او جمله شدن بسيار ستارگانست از جنس ستارگان ابرى . و اين جمله بتقريب بر دايره‌اى بزرگ است كه بر دو برج جوزا و قوس همىگذرد ، هر چند كه جايى تنك شود و جايى ستبر ، و جايى باريك و جايى پهن .\r\nو گه‌گاه دو تو شود و افزون . و ارسطو طالس مجره را چيزى دارد كه به هوا از بخار دخانى شده ، برابر ستارگان بسيار گردآمده آنجا ، همچنانك خرمن گيسو و دنبال اندر هوا برابر ايشان پديد آيد .\r\nهرگه كه از برجى گيرى سوى آن برج كه به پهلوى اوست از مشرق ، مثلا ببروج از حمل بثور ، آنگه جوزا ، آنگه سرطان .\r\nو بمنازل از شرطين ببطين ، آنگه ثريا ، آنگه دبران ، آن را توالى البروج گويند و گر ببروج از حمل گيرى بحوت ، آنگه دلو ، آنگه جدى . و منازل از شرطين ببطن الحوت آنگاه فرغ مؤخر ، آنگاه فرغ مقدم ، آن را توالى البروج نخوانند ، و لكن خلاف توالى و باشگونه . و اين بحسب حركت دوم مشرقى است . فاما پيش و پس كه بستارگان گفته آيد بحسب حركت نخستين مغربى بود . و چون گويند ستاره پيش است ، آن بود كه سوى مغرب بود بخلاف توالى .\r\nو چون گويند ستاره پس است ، آن باشد كه سوى مشرق باشد بتوالى\r\n\r\nمِجْمَرَة\r\n- ( اصطلاح هيوى و نجومى ) و يكى از صور كواكب نيم كرهء جنوبى بود شامل هفت ستاره داخل در صورت و به شكل منقل آتش . ( از صور كواكب ص 342 )\r\n\r\nمَجْرُورات\r\n- ( اصطلاح ادبى ) در زبان و قواعد عرب كلماتى هستند كه بواسطهء حروف جاره يا اضافه مجرور ميشوند رجوع به حروف جاره و اضافه شود . و و رجوع به ( الهدايه ص 191 ) شود .\r\n\r\nمَجْرى\r\n- ( اصطلاح ادبى ) بفتح ميم اسم ظرف از جريان است و در عروض حركت روى است اين حركت در قوافى فارسى ظاهر نشود مگر باضافه رديف مثال :\r\nمن اى زاهد از آن ورزم طريق مىپرستى را كه سوزد آتش مستى خس و خاشاك هستى را - بكسر تاء پرستى و هستى ( از كشاف ص 294 ) .\r\n\r\nمُجَسِّمَه\r\n- ( اصطلاح كلامى ) فرقهء از متكلمانند كه گويند خداى جسم است چنان كه بندگان و برخى گويند بر شكل امردان خوش تركيب است .\r\n( از كشاف ص 287 )\r\n\r\nمَجْعول\r\n- ( اصطلاح فلسفى ) در زير عنوان جعل بيان شد ميان حكما اختلاف است كه آيا مجعول با لذات و اثر فاعل وجود است يا ماهيت و يا اتصاف ماهيت بوجود و گفته شد كه اصالت وجوديان گويند : آنچه مجعول با لذات است وجود است و ماهيات امور عرضى اعتباريند .\r\n( رجوع به جعل 529 ) و ( مشاعر ص 62 - اسفار ج 1 ص 94 شود . )\r\n\r\nمَجْلِسِ انْس\r\n- ( اصطلاح ذوقى ) رجوع بانس شود .\r\n\r\n","description":"","footnote":"","page_name":" 1697 ","page_number":313},
  {"content":"\r\n\r\n در مجلس انس همدمى يافته‌ايم * در پردهء عشق محرمى يافته‌ايم\r\nعالم چكنم كه از دو عالم بهتر * در سينهء خود عالمى يافته‌ايم \r\n\r\nمَجْمَعُ الأصْليَّه\r\n- ( اصطلاح عرفانى ) محبت ذاتيه است .\r\n\r\nمَجْمَعِ أضْداد\r\n- ( اصطلاح عرفانى ) و هويت مطلقه را گويند ( اصطلاحات شاه نعمت الله ص 23 ) .\r\n يك هويت اول و آخر بود * آن حقيقت ظاهر و باطن بود \r\n\r\nمَجْمَعُ الأهواء\r\n- ( اصطلاح عرفانى ) و عبارت از حضرت جمع مطلق است و در بعضى كتب حضرت جمال مطلق است ( اصطلاحات شاه نعمت الله ص 23 ) .\r\n\r\nمَجْمَعُ البَحْرَين\r\n- ( اصطلاح عرفا ) و عبارت از حضرت قاب و قوسين است بعضى گفته‌اند حضرت جمع وجود است .\r\nبعضى گويند مجمع البحرين دل است .\r\n\r\nمَجْمَعِ لاهوت\r\n- ( اصطلاح عرفانى ) و حضرت جمال مطلق است كه ميل به غير حق نكند مگر بالتفاتى\r\n همه عالم جمال حضرت اوست * او جميل و جمال دارد دوست \r\n\r\nمُجْمَل\r\n- ( اصطلاح اصولى ) و هرگاه لفظى چنان باشد كه خلاف آن معنى كه از لغة فهميده مىشود احتمال ندهد نص است و اگر خلاف آن را احتمال دهد راجح است در صورتى كه در يك طرف ظهور داشته باشد و در طرف ديگر مرجوع است و اگر متساوى الطرفين باشد مجمل است و يا مشترك است و بالجمله آنچه را ظهورى نباشد در يك طرف مجمل گويند « المجمل ما كان دلالته غير واضحة بان يتردد بين معنيين فصاعدا من معانيه » كه گاه از جهت اشتراك لفظى است و از اقسام مجمل عام و مطلق است و در اصطلاح اهل حديث هر روايتى كه ظاهر الدلاله بر مقصود نباشد مجمل گويند ( از معالم ص 151 - درايه ص 57 - قوانين ص 332 - خزائن ص 257 - كفايه ج 1 ص 397 ) رجوع به مبين و عام و مطلق شود .\r\nو بالجمله مجمل عبارت از آن باشد كه آن را دلالت غير واضحه باشد به آنكه مثلا مردد بين دو معنى يا زيادتر بود از معانى خود ، مجمل گاه قولى است و گاه فعلى است چنان كه حضرت رسول نمازى بجاى آورده باشند و وجه آن را بيان نفرموده باشد كه مجمل فعلى است ، مجمل قولى يا مفرد است يا مركب اجمال در مفرد به اين است كه متردد باشد بين چند معنى از جهت اشتراك لفظى مانند كلمهء « قرء » و « مختار » كه اشتراك دارد هم شامل فاعل شود و هم مفعول . يا بسبب اشتراك معنوى است در صورتى كه فرد معين اراده شده باشد و حال آنكه نزد مخاطب معين نباشد مانند  « جاءَ رَجُلٌ مِنْ أَقْصَى الْمَدِينَةِ »  و مثل  « أَنْ تَذْبَحُوا بَقَرَةً »  و مثل « اعتق رقبة » در صورتى كه مراد رقبهء مؤمنه باشد كه از جمله اجمال بسبب اشتراك معنوى است  « وَ آتُوا حَقَّهُ يَوْمَ حَصادِهِ »  است باعتبار امكان صدق حق بر هر يك از ابعاض با آنكه مراد عشر است و بالجمله مجمل به سبب اشتراك معنوى آن\r\n\r\n","description":"","footnote":"","page_name":" 1698 ","page_number":314},
  {"content":"\r\n\r\nباشد كه نزد مخاطب مجهول باشد و اما مجمل در مركب يا اجمال در تمام آن مىباشد مانند  « أَوْ يَعْفُوَا الَّذِي بِيَدِهِ عُقْدَةُ النِّكاحِ »  كه متردد بين زوج و ولى زن مىباشد يا باعتبار تخصيص آنست به مخصص مجهول مانند « اقتلوا المشركين الا بعضهم » با اراده معين يا  « أُحِلَّ لَكُمْ ما وَراءَ ذلِكُمْ أَنْ تَبْتَغُوا بِأَمْوالِكُمْ مُحْصِنِينَ »  از باب جهالت معنى احصان كه معنى حفظ دارد يا زوج و تزويج و بحث است كه آيا آيه سرقت  السَّارِقُ وَ السَّارِقَةُ فَاقْطَعُوا أَيْدِيَهُما  را اجمال است از جهت يد يا نه يا اجمال دارد از جهت قطع يا نه .\r\nو نيز بحث است كه روايت\r\n« لا صلاة الا بطهور »\r\nو\r\n« لا صلاة الا بفاتحة الكتاب »\r\nو « لا صيام لمن لم يبت الصيام من الليل » و « لا نكاح الا بولى » كه ظاهر آنها نفى فعل است و حال آنكه مراد نفى صفت است آيا مجمل است بدين جهت يا نه . . . و نيز بحث است در تحريم و تحليل كه نسبت باعيان داده شده است مثل  « حُرِّمَتْ عَلَيْكُمْ أُمَّهاتُكُمْ  و الخمر و الخنزير و الميتة » و   « أُحِلَّتْ لَكُمْ بَهِيمَةُ الْأَنْعامِ »   و حال آنكه در مورد اول مراد نكاح است و در دوم اكل است از اين جهت داخل در مجمل است يا نه رجوع به مجمل شود .\r\nالمجمل ما كان دلالته غير واضحة بان يتردد بين معنيين فصاعدا من معانيه و هو قد يكون فعلا و قد يكون قولا اما الفعل فحيث لم يقترن بما يدل على جهة وقوعه من الوجوب و الندب و غيرهما كما اذا صلى النبى و لم يظهر وجهها و اما القول فهو اما مفرد او مركب اما المفرد اما اجماله بسبب تردده بين المعانى بسبب الاشتراك اللفظى فى اول الامر كالقرء او بسبب الإعلال كالمختار او بسبب الاشتراك المعنوى و هو فيما لو اراد منه فردا معنيا عنده غير معين عند المخاطب و مركب اما فى الاخبار مثل جاء رجل من اقصى المدينة و اما فى الامر و الاحكام مثل ان تذبحوا بقرة . . .\r\nو اعتق رقبة اذا اريد به المؤمنة ( از قوانين ج 1 : 232 ) .\r\nدر اصول رشاد آمده است .\r\nقبل از شروع به بيان مطالب اين فصل اين نكته را مقدمة يادآور ميشويم :\r\nهمان طورى كه كلام معصوم حجت و در خور استناد مىباشد همين طور فعل و تقريرش نيز حجت است و اگر چه راجع به فعل و تقرير معصوم در فصول آينده اين كتاب مفصلا بحث خواهد شد - ولى در اين فصل نيز تعريف اجمالى آنها لازم است تا چنانچه طردا للباب سخنى از آنها بميان آيد نقطهء ابهامى باقى نماند :\r\nدر عبادات و معاملات و سياسات هرگاه معصوم ( ع ) بانجام عملى اقدام فرمايد اين اقدام دليل مشروعيت آن عمل خواهد بود و هكذا اگر شخص ديگرى در حضور معصوم بانجام آن عمل مبادرت ورزد و معصوم در مقابلش سكوت اختيار نموده و از آن جلوگيرى نفرمايد - اين سكوت نيز دليل مشروعيت آن عمل تلقى ميگردد و در اصطلاح علماى اصولى اولى را فعل معصوم و دويمى را تقرير معصوم گويند .\r\nپس از تمهيد اين مقدمه اينك مطالب اين فصل را در ضمن ابواب ذيل بيان\r\n\r\n","description":"","footnote":"","page_name":" 1699 ","page_number":315},
  {"content":"\r\n\r\nمينمائيم .\r\nمجمل آن است كه دلالت آن غير واضح و ترديدآميز باشد - يعنى معلوم نشود كه مراد از آن كدامين معنى از معانى محتمله است و آن در سه مورد صادق آيد .\r\n1 - در فعل معصوم 2 - در تقرير معصوم 3 - در قول معصوم 1 - اجمال در فعل معصوم : هرگاه معصوم در مورد عبادات يا معاملات يا سياسات عملى بجا آورد - و معلوم نشود كه آن را بچه وجهى از وجوه محتمله بجا آورده است - در اين صورت آن عمل مجمل و مردد الوجه خواهد بود مثلا اگر به مجرد رؤيت هلال دو ركعت نماز بگذارد و معلوم نشود كه آن نماز را بوجه وجوب اداء فرموده يا بوجه استحباب - و هكذا اگر در معاملهء حيوان - بيع را فسخ كند و معلوم نشود كه آن را بموجب خيار حيوان فسخ فرموده يا بموجب خيار عيب يا خيار مجلس - و همچنين اگر در موقع جلد زانى به كمتر از صد جلده اكتفاء ورزد و معلوم نشود كه اين تخفيف در مجازات ناشى از اشتباه در شمارش اسواط است يا اينكه معصوم متعمدا و بنا بر علل خاصهء چنين تخفيف را روا داشته است ؟ در تمام اين موارد فعل معصوم مجمل و در انطباق بين چند امر مردد خواهد بود .\r\n2 - اجمال در تقرير معصوم : اگر شخصى عملى را در حضور معصوم انجام دهد و معصوم ( ع ) از آن جلوگيرى نفرمايد و يا بدان اعتراضى نكند و معلوم نشود كه اين عدم ممانعت و يا عدم اعتراض من باب تقيه است يا من باب تجويز - در اين صورت تقرير - تقرير مجمل خواهد بود 3 - اجمال در قول معصوم : قول معصوم يا لفظ مفرد است يا الفاظ مركبه و اما لفظ مفرد : اجمال در لفظ مفرد به چندين سبب حاصل ميگردد يكى بسبب اشتراك لفظى مثل كلمهء قرء كه مشترك است لفظا بين حالت طهر و حالت حيض - و ديگرى بسبب اشتراك معنوى مثل كلمهء عين كه مشترك است و معنا بين ذهب و فضه و جاريه و سومى بسبب اعلال صرفى مثل كلمهء مختار كه از حيث هيئت مشترك است بين اسم فاعل و اسم مفعول .\r\nپس هرگاه معصوم ( ع ) در ضمن سخنان خود يكى از آن كلمات را اداء نمايد و معلوم نشود كه مرادش مثلا از كلمهء قرء طهر است يا حيض ؟ و يا از كلمهء عين نقره است يا طلا ؟ و يا از كلمهء مختار اسم فاعل است يا اسم مفعول ؟\r\n- در اين صورت كلمات مزبوره مجمل و مردد الدلاله ميشوند .\r\nاما الفاظ مركبه : اجمال در الفاظ مركبه باعتبارات زيادى حاصل مىشود كه از جمله آنها اعتبارات ذيل است :\r\nالف - باعتبار تردد در مرجع ضمير :\r\nمثلا اگر وضع جمله بندى كلام طورى باشد كه مرجع ضمير واقع در آن بين چند امر مردد شود - در اين صورت كلام مجمل خواهد شد مثل ضرب زيد عمروا فضربته كه ضمير واقع در آخر كلام محتمل است بر زيد عايد گردد يا بر عمرو ؟ و به همين\r\n\r\n","description":"","footnote":"","page_name":" 1700 ","page_number":316},
  {"content":"\r\n\r\nجهت معلوم نيست كه مراد قائل از آن جمله ، اين است كه زيد را زده ؟ يا اينكه عمرو را زده است ؟\r\nب - باعتبار تخصيص بمخصص مجمل :\r\nمثل اكرم العلماء الا بعضهم - در اين مورد چون مراد قائل از استثناء بعض - استثناء يك شخص و يا اشخاصى است كه در نزد وى معين و در نزد مخاطب غير معين است - لذا كلام قائل از نظر مخاطب مجمل و در انطباق بمصاديق عديده متردد است ج - باعتبار نفس جمله من حيث هى :\r\nمثلا آيهء  أَوْ يَعْفُوَا الَّذِي بِيَدِهِ عُقْدَةُ النِّكاحِ  در مقام بيان حكم طلاق قبل از زفاف - ابتداء زوج را بپرداخت نصف مهريه ملزم فرموده و بعد استدراكا چنين افزوده است الا ان يعفون او يعفو الذى بيده عقدة النكاح اكنون معلوم نيست كه مراد از دارندهء عقدة النكاح ( اختياردار ) آيا زوج است يا ولى زوجه ؟ - زيرا اين عنوان بهر دو آنها قابل صدق است بنا بر اين اگر مقصود از آن زوج باشد در اين صورت مضمون آيه چنين مىشود : زوج اگر قبل از زفاف ، زوجهء خود را طلاق بگويد فقط نصف مهريه را خواهد پرداخت مگر آنكه خودش برضا و رغبت نصف باقى را به زوجه عفو و بخشش كند - ولى اگر مقصود از آن ولى زوجه باشد مضمون آيه چنين مىشود : زوج در صورتى فقط نصف مهريه را خواهد پرداخت كه نصف باقى را ولى زوجه عفو كند پس اين آيهء من حيث هى ، مجمل و متردد المضمون است . ( اصول رشاد ص 177 - 174 )\r\n\r\nمَجنىُّ عَلَيه\r\n- ( اصطلاح فقهى ) آنكه بر او جنايت شده است .\r\n\r\nمَجُوس\r\n- ( اصطلاح كلامى ) آنان كه آفتاب را ستايش نمايند كه به فارسى گبر گويند و زردشتيان باشند . و گويند مغانند و قائل به دو اصلند ، نور و ظلمت ، خير و شر .\r\n( رجوع شود به ملل و نحل شهرستانى ص 111 ، 113 ) .\r\n\r\nمجهول\r\n- ( اصطلاح ادبى و حديث ) مقابل معلوم است و در قواعد زبان عرب فعل مجهول آن باشد كه فاعلش معلوم نباشد در ماضى حرف اول را مضموم و ما قبل آخر را مفتوح گردانند چون « نصر » و در فعل امر حاضر مجهول آن با لام صرف شود بطريق امر غايب مانند « لتنصر - لتنصرا » و نزد ادباء حرفى است كه در گفتن ساكن باشد و در وزن متحرك چون سين آراسته و خواسته و خاء ساخته و پرداخته و در اصطلاح محدثان خبرى است كه روات آن از لحاظ عقيده و امانت و جز آن نامعلوم باشند مقابل معروف است كلا يا بعضا .\r\n( از درايه 69 - كشاف ص 279 )\r\n\r\nمَجْهولُ المالِك\r\n- ( اصطلاح فقهى ) مالى كه اربابش ناشناس باشد و معلوم نباشد كه احكامى دارد .\r\nدر كليات حقوقى آمده است :\r\nمالى كه معلوم نيست صاحبش چه كسى است در صورتى كه اطراف ترديد عده معدودى باشند بايد بقرعه يا قسمت\r\n\r\n","description":"","footnote":"","page_name":" 1701 ","page_number":317},
  {"content":"\r\n\r\nبطريق صلح قهرى رفع ترديد نمود . و با غير محصور بودن اطراف شبهه با آن مال ، معامله مجهول المالك خواهد شد .\r\nممكن است روايت را اختصاص بخصوص اين مورد نداده بلكه آن را شمول داده بهر مالى كه مردد بين دو شخص يا اشخاص بوده و طريقى براى تعيين صاحب واقعى آن وجود نداشته باشد .\r\nبلكه ممكن است آن را تعميم داد به صورتى هم كه براى آن واقع مجهولى نباشد مثل اينكه شخصى به دو نفر مديون است و مالى را به وكيل آن دو نفر بدهد و تعيين نكند كه مال را بكداميك از آنها بدهد .\r\nو همچنين است وقتى كه شخص دو فقره به يكى مديون باشد كه يك فقره آن با رهن است و ديگرى بىرهن و در موقع تسليم مال تعيين نكند كه بابت كدام يك از آنها است .\r\nدر اين مسأله محتمل است حق تعيين با مديون باشد و مادامى كه تعيين نشده ملك مراعى است .\r\nو محتمل است توزيع بمقتضاى قاعده مذكور .\r\nو احتمال ميرود استصحاب بقاء به ملكيت مديون و تا وقتى تعيين نشده نزد قابض امانت باشد .\r\nو از بين اين احتمالات احتمال اول اقوى و ارجح است .\r\nبهر حال احتمالات مذكوره در صورتى است كه مديون مدعى تعيين نباشد و الا مسأله قاعده ما لا يعلم الا من قبله بوده و بايد هر چه گويد نظر به اين كه ابصر به قصد خود مىباشد او را تصديق نمود .\r\n( كليات ص 55 ، 56 )\r\n\r\nمَجْهولِ مُطْلَق\r\n- ( اصطلاح منطقى ) مجهول مطلق يعنى امرى كه به هيچ وجه از وجوه معلوم نباشد نه بعلم اجمالى و نه بعلم تفصيلى نه بوجه و نه بكنه رجوع بمعلوم شود .\r\n\r\nمَجْهُوليَّه\r\n- ( اصطلاح كلامى ) فرقهء از خوارجند خوارج عجارده و مذهب آنان بمانند حازميه است .\r\n( از كشاف ص 280 )\r\n\r\nمُحَابات\r\n- ( اصطلاح فقهى ) فروگذاردن و با كسى معاوضه كردن و بيع كردن به كمتر از قيمت و خريدن زياده بر قيمت باشد و نزد ادبا عبارت از گفتن چيزى است مثل چيزى كه ديگرى گفته باشد ( از كشاف ص 432 ) .\r\nو بالاخره در اصطلاح فقها معاملات محاباتى نوع معامله‌ايست كه به كمتر از قيمت باشد .\r\nكليه معاملات محاباتى در مرض موت نسبت بما زاد از ثلث مثل بيع و اجاره و صلح به كمتر از ثمن المثل موقوف باجازهء ورثه است زيرا مزاحم حقوق آنها است در ما زاد از ثلث .\r\nرجوع به بيع محاباتى شود .\r\n\r\nمَحارِم\r\n- ( اصطلاح فقهى ) كسى يا كسانى را گويند كه نكاح آنها بر انسان حرام باشد بطور دائم از راه نسب يا رضاع يا مصاهرت .\r\nرجوع به نكاح شود .\r\n\r\nمُحادَثَه\r\n- ( اصطلاح عرفانى ) محادثه\r\n\r\n","description":"","footnote":"","page_name":" 1702 ","page_number":318},
  {"content":"\r\n\r\nعبارت از خطاب حق است بنده را در صورت موجودات عالم ملك مانند نداى حق بموسى از درخت .\r\n( از كشاف ص 283 )\r\n\r\nمُحاذات\r\n- ( اصطلاح فلسفى ) محاذات عبارت از بودن دو شىء است در دو مكان به نحوى كه در جهت مختلف نباشد ( دستور ج 3 ص 222 )\r\n\r\nمُحاسَبَت\r\n- ( اصطلاح عرفانى )  « إِنْ تُبْدُوا ما فِي أَنْفُسِكُمْ أَوْ تُخْفُوهُ يُحاسِبْكُمْ بِهِ اللَّهُ »  هر نفسى بايد حساب كارهاى خود را كرده و بعد از توبت محاسبت لازم است كه كارهاى خوب و بد را حساب كند و ميان حق و باطل جدا كند و نعمت از فتنه بشناسد و بداند كه هر عملى كه خوب باشد نتيجه‌اش عايد او شود و اگر بد باشد كيفر بيند و بداند كه خداى متعال از كليه اعمال و رفتار بندگان آگاه است و بداند كه هر كس حساب خود نكرد در عمل باقى آرد و هر كس حساب نداند عاملى نتواند و بالاخره تصميم بر كارهاى پسنديده گيرد و از كارهاى زشت گذشته توبه كند .\r\n( از عرفان الحق صفى على شاه ص 43 ) .\r\n\r\nمُحاسِبيَّه\r\n- ( اصطلاح عرفانى ) محاسبيه طائفهء از متصوفه‌اند كه سلسلهء آنها به ابو عبد الله حارث بن اسد محاسبى رسد .\r\n( از كشف المحجوب ص 219 - شرح منازل ص 12 )\r\n\r\nمُحاضَرَه\r\n- محاضره عبارت از حضور قلب است باستيلاى سلطان ذكر و مكاشفه حضور اوست به نعمت بيان و مشاهدهء وجود حق .\r\nهجويرى گويد : محاضره بر حضور دل افتد اندر لطائف بيان و مكاشفه بر حضور تحير افتد اندر حظيره عيان پس محاضره اندر شواهد مشاهدات است و علامات محاضره دوام تفكر است اندر رؤيت آيت و علامت مكاشفه دوام تحير اندر عظمت كاشانى گويد و شهود تجلى افعال را محاضره گويند .\r\nدر دستور است كه : محاضره حضور قلب است با حق در استفاضه از اسماء او .\r\nاول محاضرت و بعد مكاشفت و بعد مشاهدت است پس محاضرت حضور قلب است و گاه محاضرت بواسطهء تواتر برهان حاصل مىشود و آن بعد از وراء ستر است اگر حاضر باشد باستيلاى سلطان ذكر و بعد از آن مكاشفت است كه حضور بنعت بيان است كه نيازى در اين حالت به تأمل دليل و خواستار شدن سبيل و پناه خواستن از دواعى غيب ندارد و محجوب از نعت غيب هم نيست .\r\n( رجوع شود به مصباح الهدايه ص 100 ) پس صاحب محاضرت را عقلش هدايت كند و صاحب مكاشفت را عملش نزديك كند ، و صاحب مشاهدات را معرفش محو كند .\r\n( از رساله قشريه ص 40 - دستور العلماء ج 3 ص 1227 )\r\n\r\nمُحَاق\r\n- ( اصطلاح نجومى و هيوى ) يعنى سوختن ستاره و ماه .\r\n\r\n","description":"","footnote":"","page_name":" 1703 ","page_number":319},
  {"content":"\r\n\r\nابو ريحان گويد :\r\nسوختن ستاره آن بود كه با آفتاب بهم آيد . و اين نام از بهر آن نهادند كه آفتاب را به آتش تشبيه كردند . و ناپديد شدن ستاره از ديدار و اندر آمدن او بشعاع آفتاب ، مانندهء سوختن و ناچيز شدن باشد . و اين سوختن همه ستارگان متحيره را بميان استقامت باشد . چون بر بلندى فلك تدوير باشند كه او را ذروه خوانند . آنگاه علوى از سفلى جدا شود بميان رجوع و آنگه كه بفرودى تدوير باشند كه او را حضيض خوانند ، زيرا كه سفلى آنجا نيز بسوزد . و علوى آنجا نسوزد ، و ليكن برابر آفتاب باشد .\r\nشباهنگام نو پديد آيد به اول ماه . و به مغرب باريك ديده آيد . و دورى او از آفتاب هر شبى همىفزايد و روشنائى اندر تن ماه همىببالد تا بميانگاه مشرق و مغرب رسد به اول شب هفتم . و روشنائى بنيمهء آنچ ما را ديدارست از ماه چون نيم دايره شود . و از پس آن روشنائى بيشتر شود از تاريكى تا بشب چهاردهم .\r\nآنگه اندرين شب روشنائى او تمام شود ، و برآمدن او با فرو شدن آفتاب بود ، كه ميانشان نيم دايره‌اى باشد . چون از اين جاى بگذرد دورى او از آفتاب بديگر سو آغاز كاستن و بروشنائى او رخنه شود و كاهش پديد آيد ، تا روشنائى و تاريكى اندر تن ماه برابر شود بشب بيست و دوم . وز پس اين تاريكى بر روشنائى بفزايد ، تا آنگه كه باز به صورت ماه نو باريك باز آيد از سوى مشرق . و ديدار او بامدادان بود ، و روشنائى اندر او به همه حالها از آن سو باشد كه سوى آفتاب بود . و از پس باريكى ناپديد شود بشعاع آفتاب . و وقت پنهانى او را بتازى سرار خوانند\r\n\r\nمُحَاقَلَه\r\n- ( اصطلاح فقهى ) رجوع بمزابنه شود .\r\n\r\nمُحال\r\n- ( اصطلاح فلسفى ) محال مساوى با ممتنع است ( از تهافت التهافت ص 60 ) و رجوع به ممتنع شود\r\n\r\nمُحاله بِه\r\n- ( اصطلاح فقهى ) مال مورد حواله است رجوع به حواله شود .\r\n\r\nمُحالٌ عَلَيه\r\n- ( اصطلاح فقهى ) پرداخت‌كنندهء حواله است .\r\nدر كليات حقوقى آمده است :\r\nهمين كه محال عليه حواله را قبول نمود ذمه او به محتال مشغول و براى محيل برائت ذمه حاصل مىشود .\r\nبنا بر اين ، ديگر محتال حق مراجعه به محيل را ندارد و محال عليه نبايد دين خود را به محيل بپردازد و چنانچه ديون محيل زيادتر از اموالش باشد چون اين حق او نيست غرماء حق ندارند در آن مداخله نمايند .\r\nحق مراجعه محال عليه به محيل در صورتى كه از پيش به او مديون نبوده موقوف بپرداخت دين محتال نيست .\r\n( كليات حقوقى ص 159 )\r\n\r\nمَحَبَّت\r\n- ( اصطلاح عرفانى ) محبت يعنى دوستى و مانند ساير وجدانيات ظاهرة الانية و خفية الماهية است و عبارت از غليان دل است در مقام اشتياق بلقاء محبوب .\r\n\r\n","description":"","footnote":"","page_name":" 1704 ","page_number":320},
  {"content":"\r\n\r\nابو القاسم قشيرى گويد :\r\nمحبت محو محب است بصفاته و اثبات محبوب است بذاته كه تمام صفات خود را در طلب محبوب نفى كند .\r\n( كشف المحجوب ص 487 - كشاف اسرار ص 94 ) شاعر گويد :\r\n محب و حب محبوب ار بدانى * محب را غير محبوبش نخوانى\r\nاگر دريا و گر موج و حبابست * بنزد ما همه جام شراب است \r\nدر شرح كلمات بابا طاهر است كه :\r\nمحبت حقيقت مطوى است كه رقيقه‌هاى نغم آن را اظهار نمايد و حقايق غيرت آن را پنهان كند .\r\nسهل بن عبد اللّه گويد :\r\nمحبت معانقهء طاعات و مباينت مخالفات است .\r\nرودبارى گويد :\r\nمحبت عبارت از موافقت است .\r\nهجويرى گويد :\r\nمحبت حق نسبت به بنده ارادت خير بود و رحمت و محبت اسمى است از اسامى ارادت .\r\nو بالجمله محبت خدا آنست كه بنده را از معاصى برهاند و مقامات و احوال عاليه وى را كرامت فرمايد .\r\nابو على كاتب گويد :\r\n« روائح نسيم المحبة تفوح من المحبين و ان كتموها و تظهر عليهم دلائلها و ان اخفوها » ( از طبقات ص 387 ) و بعضى گويند محبت مأخوذ از حب است كه اندر آن آب بسيار باشد و همين طور هرگاه حب در دل طالب جمع گردد بجز حديث دوست را اندر دل وى جاى نماند و پر از محبت دوست باشد .\r\n( كشف المحجوب ص 394 - 40 - شرح كلمات باباطاهر ص 180 ) سمنون گويد :\r\nمحبت اصل و قاعده راه حق است و احوال و مقامات نازل‌اند و هر مقام و محلى در معرض زوال باشد بجز محبت « و الحب عند الزهاد اظهر من الاجتهاد »\r\n پس موحد محب حضرت اوست * كه محبت حجاب عزت اوست\r\nاى محب جمال حضرت غيب * تا نجوئى وصال طلعت غيب \r\nو محبت بر چند وجه است ، يكى بمعنى ارادت بمحبوب كه بىسكون نفس و ميل مخلوقات نسبت به يكديگر بود و ديگر معنى احسان باشد و تخصيص بنده كه وى را به درجهء كمال رساند و ديگر بمعنى ثناء جميل است بر بنده .\r\nدر شرح كلمات باباطاهر است كه « المحبة اولها اختيار و اوسطها افتقار و آخرها اختيار » مدعى محبت را در اول آزمايش كنند بانواع بلاها تا صدق و كذب از هم جدا شود .\r\n( از محبت‌نامه ص 46 - واردات غيبى ص 269 - كشف المحجوب ص 398 ، 183 ) على بن كنانى گويد : « المحبة ايثار المحبوب » ( از شرح تعرف ج 4 ص 5 ) .\r\n\r\n","description":"","footnote":"","page_name":" 1705 ","page_number":321},
  {"content":"\r\n\r\n عشق از اول سركش و خونى بود * تا گريزد هر كه بيرونى بود \r\n« و حب الشيء يعمى و يصم » و محب در مقام كمال حب بمحبوب خود را فراموش كرده و غير محبوب نه بيند .\r\n عشق آمد و عقل رخت بر بست و برفت * آن عهد كه كرده بود بشكست و برفت\r\nچون ديد كه پادشه آمد سرمست * بيچاره غلام چست برجست و برفت \r\n « فَسَوْفَ يَأْتِي اللَّهُ بِقَوْمٍ يُحِبُّهُمْ وَ يُحِبُّونَهُ »  و پيوسته دل دوست اندر اشتياق رؤيت دوست مضطرب باشد و بىقرار چنان كه اجسام بر ارواح مشتاق باشند دلهاى محب بلقاء احباب مشتاق باشند و قيام دل بمحبت بود و قيام محبت برؤيت و وصل محبوب بود .\r\n در دل بيخبران جز غم عالم غم نيست * وز غم عشق تو ما را خبر از عالم نيست \r\nجايگاه محبت ، دل است و مكان بيدل است و هر كه از شراب وصل نچشيده باشد از آن غافلست .\r\n( از كشف المحجوب ص 393 ) .\r\n اى كه ميپرسى زمن كان ماه را منزل كجاست * منزل او در دلست اما ندانم دل كجاست\r\nهر كه از روى ارادت پا نهد در راه عشق * عالمى پيش آيدش كز هر دو عالم بگذرد \r\nابراهيم خواص گويد :\r\nمحبت عبارت از محو ارادت و احتراق جميع صفات و حاجات است ( لمع ص 58 ) .\r\nدر الهداية الى فرائض القلوب است كه محبت انقطاع نفس و كندن آن است بذات از امور دنيوى و علائق مادى و توجه دادن آن بسوى حق تعالى ( از الهداية الى فرائض القلوب ص 379 ) .\r\nكاشانى گويد :\r\nمحبت ميل باطن است بعالم جمال و آن دو گونه است :\r\nمحبت عام كه ميل قلب است بمطالعهء جمال صفات .\r\nمحبت خاص كه ميل روح است بمشاهدهء جمال ذات كه آفتابى است كه از افق ذات آيد .\r\n3 وسائل وصول بمحبوب را دوست دارد و مطيع باشد .\r\n4 - از موانع وصول بمطلوب بطور مطلق دورى كند .\r\n5 - همواره در ياد محبوب باشد .\r\n6 - محبوب را در تمام اوامر و نواهى اطاعت كند .\r\n7 - آنچه اختيار كند براى طلب رضاى محبوب باشد .\r\n8 اندك مراعات محبوب بسيار داند و بسيار طاعت خود اندك .\r\n9 حيرت و هيجان در مشاهدهء جمال محبوب .\r\n10 مشاهدهء محبوب و وصال او در شوقش نقصان نيارد بلكه هر لحظه بدان بيفزايد و بعد از وصال شوقى جديد حاصل شود زيرا قلب محب متعلق بمحبوب\r\n\r\n","description":"","footnote":"","page_name":" 1706 ","page_number":322},
  {"content":"\r\n\r\nخود است و از غير محبوب معرض است و معنى فناء محب در محبوب همين است كه مرتبت كمال محبت عبد است ( از مصباح الهدايه 6 - 4 كشاف ص 278 - شرح منازل ص 151 ) .\r\nبعضى گويند : محبت اولين وادى از اوديهء فناء است و سير در اين راه نياز بمرشد و راهنما دارد .\r\n بكوى عشق منه بىدليل راه قدم * كه گم شد آنكه درين ره برهبرى نرسيد\r\nمكن ز غصه شكايت كه در طريق طلب * براحتى نرسيد آنكه محنتى نكشيد \r\nو محبت عام نورى است كه وجود را آرايش دهد و محبت خاص نارى است كه وجود را پالايش دهد و محب را بسوزد و محو گرداند .\r\n( از مصباح الهدايه ص 404 ) .\r\n بفرشتگان رحمت برم اين شكايت از تو * كه مرا حبيب كشت و بمزار من نيامد \r\nجنيد گويد : محبت ميل قلب است و محبت صفتى است كه ميان مخلوق و ميان بنده و حق تعالى مىباشد .\r\nمحبتى كه ميان مخلوقاتست اول درجهء آن موافقت طبع است كه بالاخره بعشق شديد منتهى شود و محبت حق به بنده خير است و محبت بنده بر حق طاعت است و هر چند محبت زيادت گردد طاعت زيادت شود و از اين جهت بعضى گويند محبت موافقت است در طاعت .\r\nعلى بن محمد كتانى گويد :\r\nايثار محبت محبوب است يعنى دوست را بر خود برگزيند .\r\nبعضى گويند :\r\nمحبت در مخلوقات لذت است و در خالق استهلاك .\r\nبعضى گويند :\r\nمحبت امرى است كه كور و كر كند و نابينا گرداند محب را از آنچه جز محبوبست ( از شرح تعرف ج 4 ص 2 - 15 ) .\r\nكاشانى گويد :\r\nعلامت محبت بسيارست از جمله :\r\n1 در دل محب محبت دنيا و آخرت نبود و فقط محبت محبوب باشد .\r\n2 هر حسن كه به او عرضه كنند بدان التفات ننمايد و نظر از حسن محبوب نگرداند برخى از تركيبات ، آتش محبت ، حلقهء محبت ، بادهء محبت ، درجه محبت ، علقهء محبت ، نقش محبت ، نداى محبت ، ياقوت محبت ، جام محبت ، شراب محبت ، دست محبت ، بلاى محبت ، سلطان محبت ، اسرار محبت ، بوتهء محبت ، قطرهء محبت ، رقم محبت ، ارتباط محبت ، انبساط محبت ، شطرنج محبت ، لاف محبت ، سوختگان آتش محبت ، احكام محبت ، محبت الهى ، معدن محبت ، گل محبت ، نشان محبت .\r\n\r\nمَحَبَّتِ اصْليَّه\r\n- ( اصطلاح عرفانى ) عبارت از محبت ذات بذات نه باعتبار امرى زائد بر ذات ، زيرا ذاتست كه منبع تمام محبتها است .\r\nخواجه گويد :\r\nآرى اى عزيز ولايت محبت را عادت و عبارت نيست و اصل صورت محبت سه\r\n\r\n","description":"","footnote":"","page_name":" 1707 ","page_number":323},
  {"content":"\r\n\r\nاست : علنى ، خلقى ، حقيقى .\r\nعلنى هوى است ، خلقى قضا است ، حقيقى عطا است ، آن محبت كه از علت خيزد در نفس نزول كند و نفس را پست كند و خلقى بر دل فرود آيد و دل را نيست كند و آنچه از حقيقت خيزد در جاى قرار گيرد تا او را كه ازو نيست نيست كند و به خود هست كند ( رسائل خواجه عبد الله ص 110 ) .\r\n\r\nمَحْبوب\r\n- ( اصطلاح عرفانى ) محبوب بطور مطلق حق را گويند : برخى از تركيبات : محبوب ازلى ، محبوب مجازى ، محبوب دلنواز ، محبوب حقيقى\r\n\r\nمَحَبَّت و عَداوت مَحَبَّت و غَلَبَت\r\n( اصطلاح فلسفى ) در زير كلمهء اصحاب محبت و غلبت اشاره شد كه هراكليت و بعضى از حكما به دو نيروى متضاد در جهان وجود قائل بوده كه اساس التيام و جدائى موجودات‌اند .\r\nصدر الدين گويد : هر قل حكيم در مقام بيان نظام آفرينش گويد ابتداء خلقت دو نيروى مختلف خلق شده‌اند كه محبت و منازعت باشند و در اين رأى انباذقلس - نيز او را تأييد كرده است و گويد :\r\nاولين مخلوقات خدا محبت و غلبت‌اند .\r\nو در جاى ديگر گويد : فلاسفهء قديم سبب تكوين و خلع و لبس عالم را محبت و عداوت ميدانستند رجوع شود باصحاب محبت و غلبت ( از شفا ج 1 ص 198 و 187 - اسفار ج 2 ص 62 - ج 2 ص 187 - رسائل صدرا ص 99 )\r\n. \r\nمُحِبَّيْن\r\n- ( اصطلاحات نجومى است ) و دو ستاره بوده واقع در ذنب الجدى\r\n\r\nمحتال\r\n- ( اصطلاح فقهى ) حواله‌گيرنده است رجوع به حواله شود .\r\n\r\nمُحْتَمَلُ المَحَلَّين\r\n- ( اصطلاح ادبى ) نزد ادباء آنست كه شاعر لفظ يا بيت را چنان ربط دهد كه هم محل وقف كلام و هم محل استيناف تواند بود مانند - ستون سنگ كه گويند چون است بگويم راست ، كون بىستون است ( از كشاف ص 392 ) .\r\n\r\nمُحَدِّث\r\n- ( اصطلاح حديث ) بضم ميم و تشديد دال .\r\nكسى كه طرق اثبات حديث و اسماء روات و عدالت آنها را بداند و احاديث را خوب بشناسد ( از درايه ص 158 - كشاف ص 309 ) .\r\n\r\nمُحْدَث\r\n- ( اصطلاح فلسفى - بضم ميم و سكون حاء ) آنچه متأخر در وجود است يعنى نبوده و پس بوده در مقابل « قديم » محدث بود .\r\n( از كشف المحجوب ص 501 ) .\r\n\r\nمُحَدّدُ الجِهات\r\n- ( اصطلاح فلسفى ) مراد فلك افلاك و فلك اطلس است .\r\n( از شفا ج 1 ص 121 ش ص 323 ) .\r\n\r\nمَحْدود\r\n- ( اصطلاح منطقى ) امر مشخص معين و متحد بحدود را گويند .\r\n( از تفسير ص 1058 ) .\r\n\r\nمَحْذُوف\r\n- ( اصطلاح ادبى ) يعنى حذف شده و در عروض كلمهء را گويند كه چون از سخن منظوم بيندازى\r\n\r\n","description":"","footnote":"","page_name":" 1708 ","page_number":324},
  {"content":"\r\n\r\nمعنى شعر ناقص نگردد و آنچه بماند بحرى ديگر شود بلفظ و معنى راست باشد مانند : گلنار برخ دارى شكر بلبان دارى - صد نقش درين دارى صد نقش در آن دارى - كه اگر كلمهء دارى را از آخر دو مصراع بيندازى معنى درست آيد و وزن رباعى شود .\r\n( از كشاف ص 349 ) .\r\n\r\nمِحْراب\r\n- ( اصطلاح عرفانى ) هر مطلوب و مقصودى كه دل مردم متوجه بدان باشد آن را محراب گويند .\r\nشاعر گويد :\r\n تو خواهى كفر گير و خواهى اسلام * نخواهم جز رخت محراب ديگر \r\nسنائى گويد :\r\n محراب جهان جمال رخسارهء تست * سلطان فلك اسير و بيچارهء تست \r\nخواجه گويد :\r\n وى طاق آسمان محراب ابرويت * پيوسته گشته خوابگه جادوان \r\nخاقانى گويد :\r\n اى روى تو محراب دل غمناكان * وى دست تو سرمايهء بر سر خاكان\r\nروزى كه روند سوى جنت پاكان * جز تو كه كند شفاعت بىباكان \r\n\r\nمُحَرَّف\r\n- ( اصطلاح ادبى ) از تحريف است و نزد محدثان مصحف است و در اصطلاح شعراء آنست كه لفظى را حروف تهجى خوانند و غرض لفظ باشد مانند :\r\nشاه شهانى و بشاهان دهر - لطف تو تا و الف و جيم و دال - وز ره احسان برعايا همه . بذل تو جيم و الف ميم دال ( از كشاف ص لا 358 ) .\r\n\r\nمُحَرِّك\r\n- ( اصطلاح فلسفى ) در زير كلمهء حركت گفته شد كه حركت يا ذاتى است و يا عرضى و آنكه هر متحركى را محركى هست و محرك هم يا بالذاتست و يا بالعرض ، رجوع به حركت و ( تهافت التهافت ص 5 ، 66 ، 471 - شفا ج 1 ص 156 ) شود .\r\n\r\nمُحَرِّكاتِ قُدْسيَّه\r\n- ( اصطلاح فلسفى ) مراد از محركات قدسيه عقول مجرده‌اند كه مدبرات عقليه هم گويند ( از اسفار ج 3 ص 142 ) .\r\n\r\nمُحَرِّكِ اوَّل\r\n- ( اصطلاح فلسفى ) مراد از محرك اول ذات حق است « و قد تبين فى السماع الطبيعى ان هاهنا محركا اولا ازليا بريئا من كل مادة » .\r\n( تفسير ص 127 ) .\r\n« المحرك الاول الذى قلنا انه ازلى هو محرك لهذه الحركة » ( تفسير ص 1611 ) .\r\n\r\nمُحَرِّكِ سَرْمَدى\r\n- ( اصطلاح فلسفى ) مراد ذات حق تعالى است ( تفسير ص 1424 ) .\r\n\r\nمَحرم\r\n- ( بفتح ميم و سكون حاء - اصطلاح عرفانى و فقهى ) .\r\nاهل سلوك و حق را گويند .\r\n هر كه شد محرم دل در حرم يار بماند * وانكه اين كار ندانست در انكار بماند\r\nاگر از پرده برون شد دل من عيب مكن * شكر ايزد كه نه در پردهء پندار بماند \r\nبعضى از تركيبات : محرم حرم راز ، محرمان حرم وصول .\r\n\r\n","description":"","footnote":"","page_name":" 1709 ","page_number":325},
  {"content":"\r\n\r\nمولانا گويد :\r\n محرمان را زان خبر بد كه چه گفت * كى مخالف با موافق گشت جفت\r\nمحرم اين هوش جز بيهوش نيست * مرزبان را مشترى جز گوش نيست\r\nنيست وقت مشورت مين راه كن * چون على ( ع ) تو آه در چاه كن\r\nمحرم آن راه كمياب است بس * شب روى پنهان روى كن چو عسس \r\n\r\nمَحْرم\r\n- ( اصطلاح فقهى ) بفتح ميم كسى را گويند كه نكاح آن بر شخص حرام باشد مانند « خواهر ، مادر ، دختر و دختر جدات ، عمه و عمات ، خاله و خالات ، ربائب ، مادر زن و مادر او ، دختر و خواهر رضاعى و جمع بين دو خواهر ، زن پسر و زن پدر و نبيره .\r\n( از الفقه على ج 4 ص 61 شرح لمعه ج 1 ص 32 ) .\r\nو بضم ميم كسى است كه قصد احرام كرده باشد و لباس احرام پوشيده باشد و بر او اعمالى واجب و كارهائى حرام است رجوع به حج و اعمال حج شود .\r\n\r\nمُحَرَّمات\r\n- ( اصطلاح فقهى ) اعمال محرمه و مأكولات و مشروبات محرمه است رجوع شود به ( الفقه على . . . ج معاملات ص 2 )\r\n\r\nمُحَرَّماتِ ابَدى\r\n- ( اصطلاح فقهى ) ملاعنه . نه طلاق و كفر از جمله امورى است كه موجب حرمت مؤبد در نكاح شود .\r\n\r\nمُحَرَّماتِ حَج\r\n- ( اصطلاح فقهى ) رجوع به كفارات شود\r\n\r\nمُحَرَّماتِ مُحْرِم\r\n- ( اصطلاح فقهى ) رجوع به احرام شود\r\n\r\nمُحَرَّماتِ نِكاح\r\n- ( رجوع به نكاح شود . )\r\n\r\nمُحَسَّناتِ مَعْنَوى\r\n- ( اصطلاح ادبى ) آنچه موجب زيبائى معنى و حسن معنى شود .\r\n( از مطول ص 348 )\r\n\r\nمَحْسُوس\r\n- ( اصطلاح فلسفى ) محسوس يعنى آنچه بوسيلهء حواس ظاهره دريافت و ادراك مىشود در مقابل معقول يعنى آنچه بواسطهء عقل دريافت و ادراك مىشود و بنا بر اين محسوس از مضافات است زيرا اگر حواسى نباشد محسوسى نخواهد بود و بالعكس ( تهافت التهافت ص 216 ، 432 تفسير ما بعد ص 636 ) .\r\n\r\nمَحْسُوسِ اوَّل\r\n- ( اصطلاح فلسفى ) محسوس اول بامرى گويند كه در آلت حس مرتسم مىشود و محسوس دوم صورتى از محسوس اول است كه مرتسم در نفس مىشود و يا حاصل ميگردد .\r\nشيخ گويد : محسوس اول عبارت از چيزى است كه در آلت حس مرتسم شده حس آن را درك مىكند و چنين مينمايد كه هرگاه گفته شود چيزى خارجى را ادراك كردم معنى آن غير از آنست كه بگويد در نفس خود احساس چيزى را كردم زيرا مراد او از گفتار اول اين است كه صورت آن چيز خارجى متمثل و مجسم در ذهن من شد و معنى عبارت دوم اين است كه نفس او متمثل شده است .\r\n( از شفا ج 1 ص 297 )\r\n.\r\n\r\n","description":"","footnote":"","page_name":" 1710 ","page_number":326},
  {"content":"\r\n\r\n\r\nمَحْسُوسات\r\n- ( اصطلاح فلسفى ) امورى كه بحواس ظاهره ادراك شوند محسوسات گويند و بر حسب تعداد قواى ظاهرى پنج قسمند . كه مذوقات ، مشمومات ملموسات ، مبصرات ، مسموعات باشند .\r\n( اخوان ج 2 ص 339 و تفسير ص 1004 ) .\r\n\r\nمَحْسُوسِ دُوم\r\n- ( اصطلاح فلسفى ) رجوع شود به محسوس اول\r\n\r\nمُحَصَّلَه\r\n- ( اصطلاح منطقى ) قضيهء محصله قضيه‌ايست كه حرف نفى جزء موضوع و يا محمول آن نشده باشد و دلالت بر نفى نسبت كند و قضيهء بسيطه نيز خوانند و چون با حرف سلب مركب شود و حرف سلب جزء محمول يا موضوع و يا هر دو طرف شود قضيه را معدوله خوانند و دلالت بر رفع نسبت نكند اگر جزء موضوع باشد معدولة الموضوع و اگر جزء محمول باشد معدولة المحمول و اگر جزء دو طرف باشد معدولة الطرفين خوانند مثال محصله « انسان جماد نيست » مثال معدولة الموضوع « غير انسان متفكر نيست » و معدولة المحمول « جماد غير متفكر است » .\r\n( از اساس الاقتباس ص 67 ) .\r\n\r\nمَحْصور\r\n- ( اصطلاح ادبى ) رجوع بحصر و اداة حصر و ( سيوطى ص 85 ) شود .\r\n\r\nمَحْضَر\r\n- ( اصطلاح فقهى ) بفتح ميم در لغت سجل است و آنچه در آن حضور متخاصمين نوشته شود نزد قاضى و بالجمله دفترى است كه اوضاع و احوال و جريان كارهاى متخاصم در آن نوشته شود و همين طور است سجل كه در آن مسائل مختلف مانند بيع ، رهن اقرار و نحوه آن ثبت گردد .\r\n( از كشاف ص 324 )\r\n\r\nمخضرمون\r\n- ( اصطلاح حديث ) كسانى كه دوره‌هاى جاهليت و اسلام هر دو را درك كرده‌اند و لكن با حضرت رسول برخورد نكرده باشند .\r\n( از درايه ص 208 )\r\n\r\nمَحْفُوظ\r\n- ( اصطلاح عرفانى و حديث ) كسى كه خداى متعال او را از مخالفات نگاه‌داشته و آنچه كند براى رضاى خدا باشد محفوظ است كه هيچ كارى نكند و نگويد مگر آنچه مورد رضاى خداست .\r\n\r\nمَحْق\r\n- ( اصطلاح ذوقى ) محق به معناى محو است و نابودى و فناء وجودست در ذات حق چنان كه محو فناء صفات است در صفات حق و محق فوق محو است زيرا محو اثرى را باقى گذارد بر خلاف محق و محق بطىء الزوال است بر خلاف محو و نهايت همت قوم اين است كه محق كند آنها را حق از شاهد خود و آنها را بسوى خود برنگرداند بعد از محق .\r\n( رساله قشيريه ص 9 لا 3 - كشف - المحجوب ص 487 )\r\n\r\nمَحْقونُ الدَّم\r\n- در مقابل مهدور الدم است و كسى است كه خون او محفوظ است .\r\n( از شرح لمعه ج 2 ص 337 )\r\n\r\nمُحْكَم\r\n- ( اصطلاح فلسفى و ادبى و حديث ) اسم مفعول از احكام است و نزد محدثان عبارت از حديثى است كه معناى\r\n\r\n","description":"","footnote":"","page_name":" 1711 ","page_number":327},
  {"content":"\r\n\r\nآن آشكار باشد و احتمال خلاف ندهد يا براى لفظ معنى راجحى باشد و حديث مقبول و معمول به است و در اصطلاح اصوليان الفاظى كه معانى آنها روشن باشد و قابل تأويل نباشد محكم است و نسخ و تبديل در آن راه نداشته باشد .\r\n( از كشاف ص 417 - درايه ص 51 قوانين ص 80 ، 163 - موافقات ج 3 ص 51 ) فعل محكم نزد فيلسوف فعلى را گويند كه مبدأ اول آن تفكر باشد رجوع شود به فعل و اقسام آن .\r\n\r\nمُحْكَمات\r\n- ( اصطلاح اصولى ) منظور آيات محكمهء قرآن است كه قابل تأويل نيست و مأخوذ از خود قرآن است .\r\n\r\nمُحْكَم و مُتَشابه\r\n- ( اصطلاح اصولى ) و الفاظىاند كه مفيد معانى خاص‌اند - چنان كه در افادهء معنى محتمل معنى ديگرى نباشند . بجز آنچه صريحا از آنها دانسته مىشود اين گونه الفاظ را نص گويند و راجح مانع از افادهء معنى ديگر هم گويند و اگر علاوه بر افادهء معنى ظاهر ، معنى ديگرى توان از آن اراده كرد و بعبارت ديگر محتمل افادهء معنى ديگر هم باشد اين گونه الفاظ را ظاهر گويند و مشترك بين نص و ظاهر را كه مطلق رجحان است محكم گويند و اگر نسبت بافادهء دو معنى متساوى باشد اين گونه الفاظ را مجمل گويند و اگر در يك معنى مرجوح باشد و در يكى ديگر راجح باشد مرجوح را مأول گويند و مشترك بين مأمول و بين مجمل را كه نفى رجحان است متشابه نامند مثال براى ظاهر لفظ « اسد » و براى مجمل لفظ « قرء » و نيز براى نص لفظ « سماء ، ارض » و لفظ ظاهر « اسد ، غايط و صلاة » نسبت بلغت و عرف و شرع به ترتيب و براى ظاهر و مأول نيز مثال آورده‌اند بقول خداى متعال  « وَ امْسَحُوا بِرُؤُسِكُمْ وَ أَرْجُلَكُمْ »  كه حمل آن بر مسح ، ظاهر است و بر غسل خفيف مأول است .\r\n( رجوع به قوانين ص 164 شود ) در اصول ارشاد آمده است :\r\nآيات واضحة المعانى كه نصا و يا ظاهرا بر معانى مراد دلالت ميكنند محكمات و آيات مبهمة المعانى كه مردد بين چند معنى متساوى ميباشند و يا تأويلا بر معانى مراد دلالت مينمايند متشابهات خوانده ميشوند .\r\nپس محكمات قدر جامع بين نص و ظاهر و متشابهات قدر جامع بين مجمل و مئول ميباشند .\r\nبراى اينكه تفاوت آنها با يكديگر واضح شود و معلوم گردد كه كدامين يك محكم يعنى نص و ظاهر است و كدامين يك متشابه يعنى مجمل و يا مئول مىباشد ؟\r\nاينك چهار آيه را كه هر يك نمونهء يكى از اقسام مزبوره است به ترتيب بيان ميكنيم :\r\n1 - آيهء :  الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ  نص در وجوب تجليد است يعنى غير از معنى وجوب تجليد بزانى و زانيه كه معنى تحت - اللفظى آيه است معنى ديگرى عرفا و لغتا از آن محتمل نمىگردد .\r\n2 - آيهء :  السَّارِقُ وَ السَّارِقَةُ فَاقْطَعُوا \r\n\r\n","description":"","footnote":"","page_name":" 1712 ","page_number":328},
  {"content":"\r\n\r\n أَيْدِيَهُما  ظاهر در وجوب جدا ساختن دستهاى سارق است بدين معنى كه از كلمهء فاقطعوا دو معنى محتمل ميگردد يكى جدا ساختن و ديگرى مجروح نمودن - پس دلالت آيه بهر دو معنى محتمل مىباشد ولى چون اول راجح است لذا گفته مىشود كه آيهء مزبوره ظاهر در آن مىباشد .\r\n3 - آيهء :  وَ الْمُطَلَّقاتُ يَتَرَبَّصْنَ بِأَنْفُسِهِنَّ ثَلاثَةَ قُرُوءٍ  اين آيه مجمل و متردد المعنى است زيرا كلمهء قرء در لغت به دو معنى آمده ( طهر حيض ) و چون هر دو معنى متساوى يكديگر هستند لذا معلوم نيست كه مراد قائل تعالى شأنه از آيهء مزبوره ايجاب تربص است تا خاتمهء سه طهر با ايجاب تربص است تا خاتمهء سه حيض ؟\r\n4 - آيهء :  يَدُ اللَّهِ فَوْقَ أَيْدِيهِمْ  اين آيه از آيات متشابهات مىباشد چه آنكه مسلم است كه مراد از كلمهء يد معنى مصطلحى آن نيست و بلكه معناى ديگر است كه تأويلا ممكن است بر ما معلوم شود يعنى مراد از آن معنى مؤولى كلمه است نه معنى لغوى و متعارفى آن .\r\n\r\nمُحْكَميَّه\r\n- فرقهء از خوارج‌اند كه بر حضرت على خروج كردند در موقع تحكيم به علت قبول حكميت .\r\n( از كشاف ص 417 ) ( اصول ارشاد ص 198 لا - 197 )\r\n\r\nمَحكومٌ بِه مَحكومٌ عَلَيه\r\n( اصطلاح منطقى ) موضوع و محمول در قضيه حمليه را محكوم به و محكوم عليه نامند ( اساس الاقتباس ص 65 ) .\r\n\r\nمَحَل\r\n- ( اصطلاح عرفانى ) محل هر گاه بىنياز از حال باشد حقيقة و شخصا ماهية و وجودا موضوع نامند و هرگاه در وجود خود نياز به حال باشد در وجود مطلق آن را هيولى گويند و بعبارت ديگر هرگاه حال و محل هر يك محتاج به ديگرى باشند محل را هيولى و اسطقس و ماده و حال را صورت جسميه مينامند .\r\n( دستور ج 3 ص 223 - اسفار ج 2 ص 77 ) .\r\n\r\nمُحَلَّفَيْن\r\n- ( اصطلاح نجومى ) به صورت مثنى هم قسم : دو ستارهء بود از صورت كلب الجبار و محنثين هم نامند يعنى سوگندخورنده و سوگند شكننده .\r\n( از التفهيم ص 105 )\r\n\r\nمُحَلِّل\r\n- ( اصطلاح فقهى ) يعنى حلال‌كننده و در اصطلاح فقهاء كسى را گويند كه پس از سه طلاق زنى را بگيرد و پس از طلاق و گذشت عده آن زن تواند به شوى اول خود رود و آن مرد محلل اين ازدواج بوده است ( از شرح لمعه ج 2 ص 74 - الفقه على . . ج 4 ص 78 ) .\r\nدر كليات حقوقى آمده است :\r\nدر محلل بلوغ و مواقعه به عقد صحيح دائم شرط است .\r\nتحليل اختصاص بزنى كه سه بار او را شوهرش طلاق داده باشد نداشته بلكه در مادون آن نيز كه هنوز بعدد سوم نرسيده باشد مؤثر بوده و آن را از بين خواهد برد .\r\n\r\n","description":"","footnote":"","page_name":" 1713 ","page_number":329},
  {"content":"\r\n\r\n( كليات حقوقى ص 605 ، 306 )\r\n\r\nالمُحَمَّديَّه\r\n- ( از فرق اماميه - اصطلاح كلامى ) پيروان اين فرقه در انتظار ظهور محمد بن عبد الله بن الحسن بن الحسين بن على بن ابى طالبند كه او را مرده و مقتول نمىپندارند . و گمان ميكنند كه او در ناحيه‌اى از نجد پنهان است تا روزى كه وى خروج كند .\r\n( از مختصر فرق بين الفرق ص 53 )\r\n\r\nمَحْمِل\r\n- ( اصطلاح ذوقى ) محمل آرامش تكليفى را گويند .\r\n\r\nمِحْنَت\r\n- ( اصطلاح ذوقى ) محنت و بلا امتحان بر دل و جان است .\r\n گر بر سر من خار بلا بارانى * باران تو را دوخته‌ام بارانى \r\nمحنت و محبت ، قرينه‌اند و دوست ديرينه‌اند ، كيمياى محبت رايگان نيست هر چه بلا است بجان محب گران نيست ، هزار جان بايد براى دوست تا بذل كنى ، محنت و بلا امتحان است و بر دل و جان است هر كه حال محبت بيان كند نقصان و كمال وى عيان كند و دام بلا بيفكند و تخم عطا پراكند ، نعمت محبت با عطا بياميزد ( از رسائل خواجه عبد الله ص 124 ) .\r\n آزار و جفا و حيله‌ها خوى تو است * عاشق گشتن رسم سر كوى تو است\r\nهر روز جفا كنى و عذر آغازى * عذر تو عذار عنبرين بوى تو است \r\n\r\nمَحْمول\r\n- ( اصطلاح منطقى ) جزء اول قضيهء حمليه را موضوع و جزء دوم را محمول مينامند چنان كه در مثال « انسان حيوانست » حيوان حمل بر انسان شده و محمول است . رجوع بمحكوم به و محكوم عليه شود .\r\n\r\nمَحْمولِ بِالضَّميمه\r\n- ( اصطلاح منطقى ) محمول بالضميمه عبارت از محمولى است كه حمل آن بر موضوع مستلزم انضمام امرى ديگر بموضوع باشد مانند حمل ابيض بر جسم كه نياز بانضمام بياض بجسم دارد . و در صورتى حمل ابيض بر جسم درست است كه بياضى بدان ضميمه شده باشد و اين نوع حمل را حمل غير ذاتى هم گفته‌اند زيرا محمول منتزع از ذات موضوع نيست در مقابل خارج محمول كه محمول منتزع از ذات موضوع است و حمل آن بر موضوع مستدعى ضميمه شدن چيزى ديگر نيست مانند « انسان ممكن است » كه امكان منتزع از ذات انسان است اين گونه محمولات را محمولات ذاتى گويند چنان كه نوع اول را محمولات عرضى هم گويند .\r\n( از شفا ج 2 ص 351 - تفسير 785 ، 102 و 825 ) .\r\n\r\nمَحْمولِ ذاتى مَحْمولِ عَرَضى\r\n( اصطلاح منطقى ) رجوع به محمول بالضميمه شود .\r\n\r\nمَحْو\r\n- ( اصطلاح عرفانى ) محو در لغت پاك كردن نوشته است از لوح و نزد صوفيان عبارت از محو اوصاف عادتست همانطور كه اثبات اقامهء احكام عادتست و بر سه طريق است ، محو زلت از ظواهر و محو غفلت از ضمائر و محو علت از\r\n\r\n","description":"","footnote":"","page_name":" 1714 ","page_number":330},
  {"content":"\r\n\r\nسرائر .\r\nمحو عبارتست از دور كردن اوصاف نفوس و اثبات عبارت است از ثابت كردن اوصاف قلوب و بازگشت باصل خويش را نيز گويند :\r\n بوصل خويش راجع گشت اشياء * همه يك چند شد پنهان و پيدا \r\nكه تمام وجودات و كثرات كه ظل و فيء ذات حق‌اند باز باصل خويش باز - كردند كه فرمود  لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ  عطار گويد :\r\n راه عشق او كه اكسير بلاست * محو در محو و فنا اندر فنا است\r\nفانى مطلق شود از خويشتن * هر دلى كو طالب اين كيميا است\r\nگر بقاء خواهى فنا شو ، كز فنا * كمترين چيزى كه ميزايد بقاست\r\nگم شود در نقطهء فاى فنا * هر چه اندر دو جهان كردند راست\r\nدر چنين دريا كه عالم ذره‌ايست * در ره هست آمدن زهره كراست \r\nو الغاء اضافت وجود است بسوى اعيان ، زيرا كه اعيان شئون ذاتيه‌اند ، ظاهر در حضرت واحديد به حكم عالميت ، و اعيان عين معلوماتند و ابدا وجود حق است ظاهر در مراياى اعيان .\r\nبعضى گويند محو دور كردن رسوم اعمال باشد باثبات الله « فهو قائم بالحق لا بنفسه » .\r\nبابا افضل گويد :\r\n من محو خدايم و خدا آن منست * هر سوش مجوئيد كه در جان منست\r\nسلطان منم و غلط نمايم بشما * گويم كه كسى هست كه سلطان منست \r\nمحو آنست كه خداى متعال بندگان را از رؤيت نفس خود مبرا گرداند به نحوى كه اثرى از اعمال و آرزوهاى نفسانى باقى نماند ( از كشاف ص 1356 - لمع ص 355 ) .\r\nبعضى گويند محو فناى افعال بنده است در فعل حق و آن را سه درجه است محو صفات پست و محو مطلق صفات و محو ذات ( از مصباح الهدايه ص 144 ) .\r\nمظفر كرمانى گويد :\r\n محو هستى و صحو هشيارى بود * آن چه خواب و اين چه بيدارى بود\r\nدو مگو و دو مدان و دو مخوان * بنده را در خواجهء خود محو دان\r\nخواجه هم در نور خواجه آفرين * فانى است و مرده و مات و دفين \r\nبعضى گويند محو رفع اوصاف عادات و اثبات اقامت احكام عباداتست و بنا بر اين كسى كه نفى كند از احوال خود خصال مذمومه را و بجاى آن احوال ديگرى بياورد كه پسنديده باشد او صاحب محو و اثبات است  « يَمْحُوا اللَّهُ ما يَشاءُ وَ يُثْبِتُ »  كه از قلوب عارفين ذكر غير خدا را محو كند و بر زبان مريدان ذكر خدا را اثبات كند .\r\n( از تاريخ تصوف ص 632 - رساله قشريه ص 39 - شرح مثنوى ص 55 - كشاف اسرار ص 94 ) .\r\n\r\n","description":"","footnote":"","page_name":" 1715 ","page_number":331},
  {"content":"\r\n\r\n دم بدم در صحنهء انديشه‌شان * ثبت و محوى مىكند آن بىنشان \r\nمولانا گويد :\r\n از عمر چون آن رسول اين را شنيد * روشنىاى در دلش آمد پديد\r\nمحو شد او هم سؤال و هم جواب * گشت فارغ از خطا و از صواب\r\nاصل را دريافت بگذشت از فروع * بهر حكمت كرد در پرسش شروع\r\nآب صافى در گلى پنهان شده * جان صافى بستهء ابدان شده\r\nمحو ميبايد نه نحو اينجا بدان * گر تو محوى بىخطر در آب ران\r\nآب دريا مرده را بر سر نهد * ور بود زنده ز دريا كى رهد\r\nچون به مردى تو ز اوصاف بشر * بحر اسرارت نهد بر فرق سر\r\nاى كه خلقان را تو خر ميخواندهء * اين زمان چون خر بدين يخ ماندهء\r\nگر تو علامه زمانى در جهان * نك فناى اين جهان بين اين زمان\r\nمرد نحوى را از آن دردوختم * تا شما را نحو محو آموختم\r\nفقه فقه و نحو نحو و صرف صرف * ور كم آمد يا بى اى يار شگرف\r\nآن سبوى آب دانش‌هاى ماست * وان خليفهء دجلهء علم خداست \r\n\r\nمَحْوِ ارْبابِ سَرائِر\r\n- ( اصطلاح عرفانى ) و عبارت ازالهء علل و آفات است و مقابل آن اثبات مواصلات است كه بواسطهء رفع اوصاف عبد الله و رفع رسوم و عادات اوست به تجليات صفات حق تعالى\r\n. \r\nمَحْوِ اربابِ ظاهِر\r\n- ( اصطلاح عرفانى ) و عبارت از رفع اوصاف و خصال ذميمه و عادات است و اما در احكام و اكتساب اخلاق حميده ، رجوع به فرهنگ مصطلحات عرفا شود .\r\n\r\nمَحوُ الجَمْع\r\n- ( اصطلاح عرفانى ) فناء وحدت در كثرت را محو الجمع گويند رجوع به فرهنگ مصطلحات عرفا شود .\r\n بنده و بندگى همه فانى است * هر چه هست آن ظهور سلطانى است \r\n\r\nمَحو العُبُوديَّة\r\n- ( اصطلاح عرفانى ) و عبارت از اسقاط اضافهء وجود است ، رجوع شود باعيان .\r\n\r\nمَحو و إثبات\r\n- ( اصطلاح عرفانى ) در زير كلمهء لوح محو و اثبات بيان شد كه اين اصطلاح عرفانى و مأخوذ از قرآن مجيد است كه  « يَمْحُوا اللَّهُ ما يَشاءُ وَ يُثْبِتُ »  و فلاسفه و متكلمان اسلامى به كار برده‌اند و گويند مراد نفوس منطبعهء فلكيه است مير داماد گويد : كتاب محو و اثبات زمان است كه ماحى فاسدات و مثبت كائنات است ، ( رجوع شود بلوح و لوح محو و اثبات و لوح محفوظ و قبسات ص 82 - اسفار ج 4 ص 202 ) .\r\n\r\nمِحوَرِ زَمين\r\n- ( اصطلاح هيوى ) و آن عبارت از خط موهومى است كه زمين حركت وضعى خود را بدور آن انجام ميدهد و دو طرف محور را دو قطب شمال و جنوب نامند .\r\n( از رياض المحبين ص 33 )\r\n\r\nمَحْوى\r\n- ( اصطلاح فلسفى ) سطح\r\n\r\n","description":"","footnote":"","page_name":" 1716 ","page_number":332},
  {"content":"\r\n\r\nزيرين هر جسمى را محوى و سطح بالائين آن را حاوى نامند هر فلك ما فوقى حاوى فلك مادون خود و مادون محوى ما فوق است مثلا فلك الافلاك حاوى فلك ثوابت و فلك ثوابت محوى است ، رجوع شود به فلك و افلاك .\r\n\r\nمُحيط\r\n- ( اصطلاح حديث ) اسم فاعل از احاطه است و در حديث كسى را گويند كه يكصد هزار حديث از لحاظ متن ، سند ، احوال روات جرحا و تعديلا بداند .\r\nو نيز فلك محيط .\r\n( از كشاف ص 341 )\r\n\r\nمَخارِج حُروف\r\n- ( اصطلاح ادبى ) در اصطلاح قراء مخارج حروف بدين قرار است 1 جوف حلق كه مخصوص مد و لين است 2 اقصاى حلق كه همزه و هاء است 3 وسط حلق كه عين و خاء است 5 اقصاى زبان كه قاف است 6 پائين مخرج قاف كه كاف است 7 بين زبان و وسط حنك اعلى كه جيم و شين و ياء است 8 دنبال دندانها كه مخرج صاد است و همين طور رجوع شد به ( كشاف ص 449 ) .\r\n\r\nمُخْتار\r\n- ( اصطلاح فلسفى ) هر فاعلى كه فعلش بارادهء خودش باشد مختار مينامند . و در اين صورت در انتخاب فعل يا ترك آن مطلق العنان خواهد بود « كل مختار لا بد ان يختار احد طرفى النقيض » ( شرح حكمت اشراق ص 411 ) .\r\n« المختار ما يكون فعله بارادته لا ما يكون ارادته بارادته » ( اسفار ج 3 ص 87 ) .\r\n\r\nمُختاريَّه\r\n- ( اصطلاح ملل و نحل ) پيروان مختار بن عبيد الله را گويند كه سرانجام كار جزء اين فرقه يعنى فرقهء كيسانيه گرديد ، او معتقد بامامت محمد حنفيه است .\r\n( از ملل و نحل شهرستانى 68 )\r\n\r\nمُخْتَلِط\r\n- ( اصطلاح فلسفى ) مراد تركيب و امتزاج است ( رجوع به تركيب و تفسير ص 1444 شود . )\r\n\r\nمُخْتَلِف\r\n- ( اصطلاح حديث ) نزد محدثان آن باشد كه دو حديث متضاد باشند در معنى بر حسب ظاهر پس ميان آن دو جمع شود به چيزى كه تضاد آنها را نفى كند و يا يكى را بر ديگرى ترجيح دهد در صورتى كه ممكن باشد .\r\n( از كشاف ص 486 )\r\n\r\nمُخْدَع\r\n- ( اصطلاح عرفانى ) محل و موضع سر قطب است كه مكنون است .\r\n\r\nمَخْرَج\r\n- ( اصطلاح ادبى ) رجوع به مخارج حروف شود .\r\n\r\nمُخَصِّصات\r\n- ( اصطلاح اصولى ) يعنى امورى كه عام را تخصيص دهند و آنها عبارتند از اداة ، استثناء ، شرط ، صفت غايت . و بطور كلى مخصص گاه عقلى است مانند  « اللَّهُ خالِقُ كُلِّ شَيْءٍ »  كه ذات او به حكم عقل خارج است و لفظى مانند  « لا تَأْكُلُوا مِمَّا لَمْ يُذْكَرِ اسْمُ اللَّهِ عَلَيْهِ »  كه مخصص  « خَلَقَ لَكُمْ ما فِي الْأَرْضِ جَمِيعاً »  مىباشد و گاه متصل است مانند شرط ، صفت ، استثناء متصل مانند بدل بعض از كل و غايت و گاه منفصل است چنان كه با جملهء جدائى عامى را تخصيص دهند و همين طور است مخصص عقلى .\r\n( از معالم ص 118 و تقريرات ص 88 قوانين ص 283 - 271 - تلويح\r\n\r\n","description":"","footnote":"","page_name":" 1717 ","page_number":333},
  {"content":"\r\n\r\nص 84 461 )\r\n\r\nمَخْصوصِ بِمَدْح و ذَمّ\r\n- ( اصطلاح ادبى ) رجوع بافعال مدح و ذم شود .\r\n\r\nمَخْلَص\r\n- ( اصطلاح عرفانى ) « بفتح لام » كسى است كه از شرك پاك و مبرا شود و « بكسر » كسى است بنده خالص خدا باشد ( دستور ج 3 ص 231 ) .\r\n« نقصان كل مخلص فى اخلاصه رؤية اخلاصه فاذا اراد الله ان يخلص اخلاصه سقط عن اخلاصه رؤيته لا خلاصه فيكون مخلصا لا مخلصا » اخلاص سرى است ربانى و نهادى است سبحانى ، كس را بر آن اطلاع نه ، و غيرى را بر آن راه نه ، احديت ميگويد : بندهء برگزينم و به دوستى خود به پسندم ، آنگه در سويداى دلش از وديعت خود بنهم ، نه شيطان بدان راه برد تا تباه كند ، نه هواى نفس آن را بيند تا بگرداند .\r\nجنيد گفت « الاخلاص سر بين الله و بين العبد » .\r\nمخلص در درياى خطر در غرقابست ، نهنگان جان رباى در چپ و راست وى درآمده ، دريا مىبرد و مىترسد ، تا خود بساحل امن چون رسد و كى رسد ؟\r\n مرد مخلص نگشته از خود پاك * باشد اخلاص او همه اشراك\r\nنيست پيش محقق آگاه * مخلصان را جز اين خطر در راه\r\nچون رهاند حقش ز غش و دغل * كسر لامش شود به فتح بدل \r\n\r\nمُخَمَّس\r\n- در ابدع آرد مخمس : پنج مصرعى است و مشتمل بر رشته‌هاى چند است كه هر رشته پنج مصراع باشد و غالب غزل و قصيدهء را تخميس مىنمايند .\r\nمثال :\r\n در عشق تو اى صنم چنانم * كز هستى خويش در گمانم\r\nهر چند ضعيف و ناتوانم * گر دست دهد هزار جانم\r\nدر پاى مباركت فشانم \r\n\r\nمُخَمَّسات\r\n- ( اصطلاح فلسفى ) اين اصطلاح را اخوان لصفا به كار برده‌اند و در رسائل اخوان به كار رفته است و امورى كه پنج ، پنج‌اند اراده كرده‌اند مانند كواكب خمسهء متحيره ، اجسام خمسهء طبيعيه ، يعنى جسم فلك و اركان اربعه و اجناس خمسه ، حيوان انسان ، طيور ، ذو رجلين و ذو اربع حواس خمسهء ظاهره حواس خمسهء باطنه اجزاء خمسهء موجود در نبات يعنى اصل ، عروق ، برگ ، شكوفه و ميوه .\r\nپنج پيغمبر اولو العزم ، آدم ، نوح ، موسى ، عيسى و حضرت رسول ( از رساله نفسانيات ص 208 رساله دوم )\r\n\r\nمَخْمورى\r\n- ( اصطلاح ذوقى ) مرتبهء مخمورى مرتبهء بيخودى است .\r\n( از شرح گلشن راز ص 369 )\r\n\r\nمُخَيَّلات\r\n- ( اصطلاح فلسفى ) مخيلات عبارت از قضايا و مقدماتى هستند كه نفس را بجنباند تا بر چيزى حرص آرد يا از چيزى نفرت گيرد و باشد كه نفس داند كه دروغند\r\n\r\n","description":"","footnote":"","page_name":" 1718 ","page_number":334},
  {"content":"\r\n\r\n( دانشنامه ص 127 ) .\r\nدر دستور است كه مخيلات عبارت از قضايائى هستند كه در نفس اثر شگفت‌آورى گذاشته و موجب قبض و بسط شوند و قياسى كه مركب از متخيلات است شمر نامند .\r\n( دستور ج 3 ص 231 ) و رجوع شود به مجموعهء دوم مصنفات ص 42 ) .\r\n\r\nمُخَصِّصاتِ انواع\r\n- ( اصطلاح فلسفى ) مراد از مخصصات انواع همان صور نوعيه است ( اين اصطلاح به اين معنى در عبارات صدر الدين ديده شده است ) ( از اسفار ج 2 ص 150 ) .\r\n\r\nمُداخَلَه\r\n- ( اصطلاح فلسفى ) دو امرى كه اجزاء آن دو در يكديگر داخل گردد بتمامه بطورى كه هر دو شاغل يك مكان شوند متداخل گويند و در زير عنوان كلمهء تداخل بيان شد كه اين امر محال است .\r\n( از شفا ج 1 ص 83 ) .\r\n\r\nمَدارات\r\n- ( اصطلاح هيوى ) مدارات روزها عبارت‌اند از دايرهءهائى كه موازى معدل النهارند به طرف شمال و جنوب و بر نقطه‌هاى فلك البروج گذرند .\r\nرجوع به مدارات يوميه شود .\r\n\r\nمَداراتِ عَرْضى\r\n- ( اصطلاح هيوى ) و دوائرى را گويند كه موازى با دائرة البروج بود و دوائرى بود كوچك كه جزء فلك هشتم يا ثوابت‌اند\r\n\r\nمَدارِ ماه\r\n- ( اصطلاح هيوى ) مدار ماه در سطح منطقة البروج نبود و مقاطع با آن بود بر دو نقطهء مقابل و چون اين منطقه مقاطع منطقهء جو زهر بود يعنى جوزهرى كه داخل در سطح منطقة البروج است پس مقاطع منطقة - البروج نيز مىباشد .\r\n\r\nمَداراتِ يَوميَّه\r\n- ( اصطلاح هيوى ) دوائرى را گويند موازى با دايرهء معدل النهار رجوع به معدل النهار شود .\r\n\r\nمَدارِج كمال\r\n- ( اصطلاح عرفانى ) مراد مراحل كمال و استكمال است .\r\n( از مصنفات ج 1 رسالهء 1 ص 49 ) .\r\nرجوع باستكمال شود .\r\n\r\nمُدَبِّر\r\n- ( اصطلاح فلسفى ) مدبر اسم فاعل از تدبير است ( كشاف ص 465 ) اين كلمه در فلسفه اشراق به كار برده شده است و بطور مطلق مراد نفوس فلكيه و انسيه است ( از ش ص 368 )\r\n\r\nمَدارِكِ احْكام\r\n- ( اصطلاح فقهى ) مدارك احكام فقهى در اسلام نزد شيعه چهارند كتاب ، سنت اجماع و عقل .\r\n( از قواعد 25 ص 29 )\r\n\r\nمُدام\r\n- ( اصطلاح عرفانى ) شراب و مى وحدت است كه عارف كامل همواره از آن سرمست است .\r\nحافظ گويد :\r\n زاهدى را كه نبودى چون صوامع جايى * بين كه در كنج خرابات مقام است امروز\r\nصوفيان سرخوش و پيمانهء مى در گردش * چشم به دو دوز كه خوش شرب مدام است امروز \r\nمولوى گويد :\r\n امروز سماع است و مدامست و سقايى * گردان شده بر جمع قدحهاى عطايى\r\nفرمان سقى الله رسيدست بنوشيد \r\n\r\n","description":"","footnote":"","page_name":" 1719 ","page_number":335},
  {"content":"\r\n\r\n اى تن همه جان شو ، نه كه ز اخوان صفايى ؟ \r\n\r\nمُدَبِّراتِ انْواع\r\n- مراد ارباب انواعند ( مجموعه دوم مصنفات ص 200 ح ) .\r\n\r\nمُدَبِّر اوَّل\r\n- مراد از مدبر اول ذات حق تعالى است ( ش ص 357 - 385 ) .\r\n\r\nمُدَبِّراتِ شفليه\r\n- ( اصطلاح اشراقى ) مراد نفوس ناطقه انسانى است ( از ش ص 357 و 385 ) .\r\n\r\nمُدَبِّراتِ عِلْويَّه\r\n- ( اصطلاح اشراقى ) مراد نفوس ناطقهء فلكيه است و گاه مراد عقول مجردهء عرضيه است ( از ش ص 357 و 385 ) .\r\n\r\nمُدَبِّرُ المَدينه\r\n- ( اصطلاح اشراقى ) مراد رئيس شهر و كشور و بالاخره ملك است .\r\n( سياسات المدنيه ص 54 ) .\r\n\r\nمُدَرَّج\r\n- ( اصطلاح اهل حديث ) خبرى است كه كلام بعضى از رواتش در ضمن آن مندرج شده باشد به نحوى كه گمان شود از جمله كلام اصلى روايت است كه مدرج المتن گويد و گاه مدرج السند است كه بعضى از روات آن گمان برند فلان راوى را فلان لقب يا كنيه است و يا آنكه روات ديده‌اند دو متن مختلف‌اند به دو اسناد مختلف پس يكى از آن دو را در ديگرى مندرج كنند به اين كه يكى از دو متن را روايت نمايند به دو سند و يا دو متن را بيك سند نقل كنند و يا يكى را با سند خاص خود نقل مىكند و متن ديگر را بدان اضافه نمايند يعنى قسمتهائى را كه نسبت بدان بيفزايند و در هر حال اينها موجب مخدوش شدن حديث است . ( از درايه ص 39 ) .\r\nو نزد اهل بديع چنان بود كه پيش از حرف روى درجات حروف را نگاه‌دارند چنان كه مثلا اگر قافيه بر الف و نون باشد در چند بيت ميم را درجه سازند چون « زمان ، دمان غمان » پس در چند بيت حرف واو را لازم گيرند چون « توان جوان ، دوان » و در درجه سوم باز نگاه‌دارند چون « شبان ، جبان ، زبان » .\r\n( از كشاف ص 508 ) .\r\n\r\nمَدحُ و ذَمّ\r\n- ( اصطلاح ادبى ) رجوع بافعال مدح و ذم شود .\r\n\r\nمَدَدِ وُجودى\r\n- هر چه موجود است بوجود ولى است و استمداد از حضرت وى .\r\nهر چه موجود است از جود ويست و حق تعالى موجودات را مدد ميفرمايد از نفس رحمانى بوجود تا ترجيح مينهد وجود عالم را بر عدم آن .\r\n اگر نور ظهور او نباشد * تو در ظلمت سرا ، پنهان بمانى \r\nو نفس را مدد مىبخشد از هوى ، اما در افلاك و روحانيات عقل حكم ميفرمايد بدوام رجحان ايشان كه  « بَلْ هُمْ فِي لَبْسٍ مِنْ خَلْقٍ جَدِيدٍ »  .\r\n( از رسائل ج 3 ص 44 )\r\n\r\nمُدْرَك\r\n- ( اصطلاح فلسفى ) آنچه به وسيله حواس باطنى ادراك شود مدرك گويند .\r\n( از اسفار ج 3 ص 54 ) .\r\n\r\nمُدْرَكِ بِالذّات\r\n- ( اصطلاح فلسفى ) آنچه بالذات مدرك شود كه صور حاضرهء\r\n\r\n","description":"","footnote":"","page_name":" 1720 ","page_number":336},
  {"content":"\r\n\r\nعند العقل است ( اسفار ج 3 ص 54 - مجموعه دوم مصنفات ص 111 ) .\r\n\r\nمُدْرَكِ بِالعَرَض\r\n- ( اصطلاح فلسفى ) مراد علم حصولى است كه مدرك بالعرض و بواسطهء صورى است كه از اشياء نزد عقل است .\r\n( رجوع به علم حضورى و حصولى و ( شرح منظومه ص 34 شود . )\r\n\r\nمُدْرَكات\r\n- آنچه از اشياء ادراك شود مدركات‌اند .\r\n\r\nمُدْرَكاتِ إمكانيَّه\r\n- ( اصطلاح فلسفى ) مراد موجودات امكانيه‌اند .\r\n( از اسفار ج 1 ص 322 ) .\r\n\r\nمُدْرَكاتِ خَمْس\r\n- ( اصطلاح منطقى ) مراد قواى پنجگانه است كه حس مشترك ، خيال ، وهم ، حافظه و متصرفه است .\r\n( از اسفار ج 1 ص 27 ) .\r\n\r\nمُدَّعى\r\n- ( اصطلاح فقهى و عرفانى ) و مدعى كسى است كه اگر ترك دعوى كند ترك مىشود « اذا ترك ترك » و يا كسى است كه كلامش مشتمل بر اثبات باشد و مدعى عليه كسى است كه سخن او مشتمل بر نفى باشد و يا مدعى كسى است كه براى خود حقى را ثابت مىكند بدليل و گفته شده است كسى كه ادعايش خلاف ظاهر باشد در مقابل آن مدعى عليه است .\r\n( از شرح لمعه ج 1 ص 207 - 208 قواعد ص 185 - كشاف ص 554 ) نزد عرفا آنكه خود را در خيال افكند و اظهارى كند منافى روش اهل حق .\r\n زان مدعيان در طلبش بيخبرانند * و آن را كه خبر شد خبرى باز نيامد \r\nو گفته‌اند « العاصى خير من المدعى لان العاصى ابدا يطلب طريق توبته و المدعى يتخبط فى حبال دعواه » ( طبقات ص 480 ) و « اياك ان تكون بالمعرفة مدعيا او تكون بالزهد محترفا او تكون بالعبادة متعلقا » و گفته‌اند « كل مدع محجوب بدعواه عن شهود الحق لان الحق شاهد لاهل الحق لان الله هو الحق و قوله الحق لا يحتاج الى ان يدعى اذا كان الحق شاهدا له و اما اذا كان غايبا فحينئذ يدعى و انما تقع الدعوى للمحجوبين » ( از طبقات ص 18 - 23 ) عطار گويد :\r\n اى مدعى كجايى تا ملك ما به بينى * گر هر چه بود در ما برداشت يار ما را \r\nحافظ گويد :\r\n اى آنكه به تقرير بيان دم زنى از عشق * ما با تو نداريم سخن خير و سلامت\r\nدرويش مكن ناله ز شمشير احبا * كاين طايفه از كشته ستانند غرامت\r\nدر خرقه زن آتش كه خم ابروى ساقى * برمىشكند گوشهء محراب امامت\r\nراز درون پرده چه داند فلك خموش * اى مدعى نزاع تو با پرده‌دار چيست ؟\r\nاى مدعى برو كه مرا با تو كار نيست * احباب حاضرند ، با عداء چه حاجتست ؟ \r\n\r\nمُدَّعَى عَلَيه\r\n- ( اصطلاح فقهى ) آنكه\r\n\r\n","description":"","footnote":"","page_name":" 1721 ","page_number":337},
  {"content":"\r\n\r\nعليه او اقامه دعوى شده است .\r\nدر كليات حقوقى آمده است :\r\nجواب مدعى عليه بمدعى يا اقرار است يا انكار است يا سكوت ، در صورت اقرار حكم بر محكوميت او صادر خواهد شد .\r\nو هرگاه انكار كند و مدعى ، بينه براى اثبات دعوى خود نداشته باشد حق قسمى به او خواهد داشت .\r\nاما سكوت ، در صورتى كه سكوتش مبنى بر عذرى نباشد و براى فرار از ايفاء حق به اين حالت ادامه داده و به آن اصرار ورزد اقدام متناسب با مقتضاى حال ، منوط به نظر حاكم خواهد بود . و بالاخره وقتى متمكن از تحصيل جواب نشد قسم را بمدعى رد كرده و سپس او را محكوم خواهد نمود .\r\n( كليات حقوقى ص 238 )\r\n\r\nمُدَّعى و مُنْكِر\r\n- ( اصطلاح فقهى ) .\r\nطرفين نزاع .\r\nدر كليات حقوقى آمده است :\r\nاثبات دعوى به عهده مدعى است و در صورتى كه از عهده اثبات برنيايد فقط حق قسمى بمنكر خواهد داشت و براى رد دعوى او قسم منكر كافى است چنانچه در حديث وارد شده البينة للمدعى و اليمين على من انكر .\r\nبينه اگر چه در لغت اطلاق مىشود بر هر چيزى كه بوسيلهء آن امر مشتبهى مبين و ظاهر شود و لكن شرعا عبارت است از شهادت عدلين . و اين قاعده از قواعد اساسى اسلام بوده و در باب حكومت و قضاء ركن اعظم محسوب است . مع الوصف منكر حق دارد از مدعى بخواهد كه در صورت عجز از اثبات قسم ياد نمايد .\r\nچنانچه در صورت نكول منكر از قسم و عدم رد آن بمدعى اين حق براى حاكم است كه قسم را بمدعى عاجز از اثبات رد نمايد . و نيز در جائى كه مدعى يك نفر شاهد آورده و شاهد ديگرى نداشته باشد حاكم مدعى را مجبور به قسم خواهد نمود .\r\nو نيز در مورد تعارض بينات و در باب تداعى از منكر نيز بينه قبول مىشود .\r\nدر مقام تشخيص مدعى از منكر اين طور گفته‌اند : بينه براى اثبات خلاف ظاهر و يمين يعنى قسم براى ابقاء اصل است در حالتى كه مقتضاى تقابل منكر با مدعى اين است كه گفته شود يمين براى ابقاء ظاهر است و شايد مقصود گوينده از تعبير به ظاهر در اينجا اصل بوده و اين بر خلاف اصطلاح فقهاء است .\r\nبنا بر اين معيار ، در تشخيص مخالفت و موافقت با اصل خواهد بود . و اين ميزان مطرد نيست زيرا اگر كسى نسبت بعينى كه در دست ديگرى است دعوى مالكيت نمايد صاحب يد بالاجماع منكر است با اينكه قولش مبنى بر تعلق عين به او بر خلاف اصل است . و فقط با ظاهر موافقت دارد و دعوى بر خلاف ظاهر است زيرا يد ظاهر است در مالكيت .\r\nبنا بر اين هيچ يك از اصل و ظاهر را نمىتوان ميزان مطردى براى تميز مدعى از منكر قرار داد .\r\nو لذا بعضى از اين تعريف عدول كرده و گفته‌اند مدعى كسى است كه اگر\r\n\r\n","description":"","footnote":"","page_name":" 1722 ","page_number":338},
  {"content":"\r\n\r\nترك دعوى كند دعوى متروك شود ( المدعى هو الذى لو ترك ترك ) 1 اين تعريف هم شامل بسيارى از ابواب تداعى نيست مثل صورتى كه بايع و مشترى در ثمن مبيع با هم موافقت داشته باشند و اختلافشان در خصوص مبيع باشد يكى بگويد مبيع گاو بوده و ديگرى گويد مبيع است بوده .\r\nبهر حال تعريفات زيادى از مدعى و منكر شده و همه آنها راجع است بمعنى واحدى و بهتر آن است كه تميز مدعى از منكر در قضاياى شخصى به نظر حاكمى كه داراى اهليت باشد موكول شود كه به مقتضاى مورد از روى موافقت و مخالفت با اصل يا موافقت و مخالفت با ظاهر و يا به غير اين دو طريق مدعى از منكر تميز داده و هر كدام را بوظيفه خود از اقامه بينه يا يمين الزام نمايد .\r\nچنان كه در باب امانات گاه اتفاق مىافتد كه قضيه معكوس شود يعنى مدعى قولش مطابق با اصل و منكر قولش مخالف با اصل باشد مثلا اگر ودعى يعنى كسى كه مال به او سپرده شده مدعى تلف مال گردد قول او مقدم است با يمين و منكر تلف ، مدعى محسوب است و بر عهده او است اقامهء بينه با اينكه قولش موافق است با اصل .\r\nو همچنين در جائى كه امين مدعى رد مال امانتى شود قول او با يمين تصديق مىشود و منكر بايد اقامهء بينه كند اگر چه مسألهء اخير محل اختلاف است .\r\nبهر حال همه اينها مستند است بادله مخصوصى كه مفاد آنها اين است كه بر امين جز يمين چيزى متوجه نيست .\r\n( كليات حقوق ص 15 ، 16 ، 17 ) و نيز آمده است :\r\nشارع در باب مدعى و منكر اصطلاح مخصوصى ندارد و اين دو لفظ داراى حقيقت شرعيه نيستند تا معنى مجعول از قبل شارع مورد بحث قرار گيرد .\r\nبنا بر اين مدعى و منكر از قبيل صلاة و زكات و كر و مسافت كه از آنها به موضوعات مستنبطه تعبير مىشود نبوده بلكه مراد از آنها همانا معنى لغوى يا عرفى است و تعريفاتى كه در كلمات فقهاء براى اين دو لفظ مذكور گرديده همهء آنها براى تحديد و كشف از اين معنى بوده .\r\nپس مدعى كسى است كه از ديگرى مطالبهء حقى كند خواه قولش موافق با اصل باشد يا نه ، موافق با ظاهر باشد يا مخالف با آن . زنى كه از شوهرش مطالبهء نفقه مىكند مدعى است و دعويش دائر بر عدم انفاق در جائى كه شوهر متمكن باشد و با هم يك جا زندگى كنند بر خلاف ظاهر است .\r\nبالجمله معنى عرفى كلمهء مدعى بيش از اين نيست كه شخص از ديگرى بعنوان حق چيزى مطالبه كند .\r\nبلى گاه اتفاق ميافتد كه در مصاديق آن اشتباهى دست دهد . و اين اشتباه در اكثر مفاهيم عرفى جارى است و تطبيق كليات بر مصاديق و استخراج احكام مصاديق وظيفهء حاكم است چنان كه بيان احكام كليات وظيفهء مفتى است .\r\nپس مفتى مستخرج و مبين حكم كلى است و حاكم آن را با جزئيات تطبيق مىكند .\r\n( كليات حقوقى ص 239 )\r\n\r\n","description":"","footnote":"","page_name":" 1723 ","page_number":339},
  {"content":"\r\n\r\nو نيز آمده است :\r\nفرق بين مدعى و منكر و تداعى اين است كه اگر عين مورد نزاع در دست يكى از طرفين باشد او منكر و طرف ديگر مدعى و اگر در دست هيچ كدام نبوده خواه در دست شخص ثالثى باشد يا اصلا در دست كسى نباشد يك چنين صورتى داخل در باب تداعى و تحالف است كه پس از آنكه هر دو طرف اتيان به يمين نمودند يعنى قسم ياد كردند حكم بتنصيف مال مىشود .\r\nاگر منكر بخواهد بجاى يمين بينه بياورد از او قبول مىشود يا از او جز يمين قبول نخواهد شد ؟\r\nظاهر ادله از قبيل « البينة على المدعى و اليمين على من انكر » ( يعنى بينه بعهدهء مدعى است و قسم بعهدهء كسى است كه انكار نموده ) وظيفه منكر منحصر است بخصوص يمين و تفصيل قاطع شركت است . همان طورى كه از مدعى جز بينه قبول نمىشود از منكر هم سواى يمين قبول نخواهد شد .\r\nبعلاوه اخبار ديگرى صريح است در افادهء اين معنى مثل خبر منصور كه ذيلا نقل بمعنى مىشود :\r\nمردى گوسفندى در دست داشت و دعوى نمود كه مال اوست و اقامهء بينه نمود بر اينكه نزد او تولد يافته و آن را به كسى نبخشيده و نفروخته است . پس معصوم عليه السلام فرمود بينه حق مدعى است و از كسى كه مال را در دست دارد بينه نمىپذيرد زيرا خداوند متعال فرموده كه بينه از مدعى خواسته شود و اگر بينه نداشته باشد به آن كسى كه مال در دست اوست قسمى توجه خواهد يافت و خداى عز و جل اين طور امر فرموده .\r\nو قريب به اين مضمون است خبر رضوى و بعض اخبار ديگر .\r\nو بقول بعضى چون منكر غالبا قولش موافق با اصل است لذا من باب تسهيل و رخصت اكتفاء بيمين او شده نه آنكه من باب عزيمت باشد .\r\nو استناد نموده بعموماتى از قبيل « اذا شهد عندك العاد لان فصدقهما » يعنى وقتى دو شاهد عادل نزد تو شهادت دادند پس آنها را تصديق بنما ، و خبر منصور و رضوى و روايات ديگرى را كه دلالت بر اختصاص بينه بمدعى و عدم قبول آن از منكر دارد قائل به اين قول ، طرف توجه قرار نداده و چنين گفته است نظر به ضعف اسانيد اين اخبار و اعراض اكثر از آنها نمىشود آنها را مخصص عموماتى كه دلالت بر قبول بينه بدون فرقى بين مدعى و منكر دارند قرار داد .\r\nمضافا به اين كه اين اخبار متعارض با اخبار ديگرى است كه بالصراحه دلالت بر قبول بينه از منكر دارد .\r\nو حصر بينه بمدعى در بعضى اخبار وجهى براى ترجيح اين قول باقى نخواهد گذاشت .\r\n( كليات حقوق ص 259 ، 260 ) .\r\n\r\nمُدَقِّق\r\n- ( اصطلاح عرفانى ) مدقق نزد صوفيه عارف كاملى است كه حقيقت اشياء بطورى كه شايسته است بر او ظاهر گشته باشد و اين معنى كسى را ميسر است كه از حجت و برهان گذشته باشد و به عين\r\n\r\n","description":"","footnote":"","page_name":" 1724 ","page_number":340},
  {"content":"\r\n\r\nالعيان مشاهده نموده كه حقيقت همهء اشياء حق است و بجز وجود واحد مطلق موجودى ديگر نيست .\r\n( از كشاف ص 482 )\r\n\r\nمُدَلِّس\r\n- ( اصطلاح حديث ) يعنى تدليس شده و آن حديثى است كه راوى آن طورى نقل كند كه گمان شود خود از معاصرش شنيده است و خلاف آن باشد يا در سند اشخاص ضعيف را اندازد تا خوب نمايد و يا نام محدث اصلى را بياورد و يا اصولا حديث كذب نقل كند .\r\nو بالجمله بانحاء مختلف تقلب كند ( از درايه ص 65 ) .\r\n\r\nمَدَنيّات\r\n- ( اصطلاح جامعه‌شناسى ) امورى كه مربوط باجتماعيات است مانند « معاملات ، عقود ، ايقاعات انكحه و جز آن » ( از موافقات ج 3 ص 26 ) .\r\n\r\nمُدُنِ فاسِقَه\r\n- ( اصطلاح اخلاقى اجتماعى ) منظور روش ادارهء جامعهء بود كه مردم آن راه‌هاى سعادت حقيقى را به خوبى مىشناسند و لكن بدان عمل نمىكنند ( رجوع به مدينه جاهله و ضاله و رجوع به السياسات المدنية ص 74 ، 76 شود . )\r\n\r\nمدن متغلبه\r\n- ( اصطلاح اجتماعى ) ، روش زندگى مردمى را گويند كه تنها در غلبه يافتن بر غير و ستيزه‌جوئى خلاصه مىشود .\r\n( رجوع به السياسات المدنيه ص 68 )\r\n\r\nمَدينَه\r\n- ( اصطلاح اجتماعى ) مدينه شهر و زندگى مدنى يعنى شهرنشينى و تمدن از آنست و زندگى مدنى اولين مرتبت كمال انسانيت است و اولين مرحله اجتماع كامل است و « اما الاجتماعات فى القرى و المحال و السكك و البيوت هى الاجتماعات الناقصه » .\r\nو بالاخره اجتماعات يا بطور چادرنشينى - و بيابانگردى و صحرانشينى است و يا ده‌نشينى است و يا شهرنشينى است و كاملتر از همه اجتماع شهرى است .\r\nو اجتماع بزرگ اجتماع امت و اجتماع مدينه جزء امت است و هر امتى منحل به شهرها شود و جماعت انسان كامل بطور مطلق منحل مىشود بامتهاى زيادى و امتياز دو امت از يكديگر از وجوهى است از جمله اخلاق طبيعى و زبان و عادات و اختلاف آب و هوا و ساير اوضاع جوى و مناظر طبيعى و غيره و سازمان حكومتى امم و ملل متفاوت و فروض و صور مختلف دارد .\r\nشيخ الرئيس در مقام تعريف مدينه و اقسام سازمانهاى آن و وظائف افراد آرد مدينه را سه جزء است : مديران ، صناع ، حفظه و در هر يك از اجناس و اجزاء رئيس بايد كه زير نظر او رؤساى ديگر باشد . . تا برسد بافراد و آحاد تا در مدينهء انسان بيهوده و بيكار نباشد و هر كس را مقام محدود و منفعتى باشد و بطالت و بيكارى از محرمات است و نبايد وضع مدينه طورى باشد كه اشخاص بتواند از زير كار شانه خالى كرده و كل بر جامعه باشند و از بهره‌هاى ديگران مستفيد شوند و اگر چنين كسانى باشند و نتوان آنها را اصلاح كرد بايد نفى\r\n\r\n","description":"","footnote":"","page_name":" 1725 ","page_number":341},
  {"content":"\r\n\r\nالارض كرد و اگر كسانى باشند كه در اثر مرض و علل موجه ديگر بيهوده و معطل باشند بايد محلى براى آنها تخصيص داد و قيمى براى آنان معين كرد .\r\nهر مدينهء را بيت المال المشتركى لازم است كه از راه ماليات و جرائم و غنائم بدست ميآيد كه بايد در راه مصالح مشترك مردم مصرف شود .\r\nوى در مورد فرائض مدينه بحث مفصلى دارد و در وجوب نكاح و تزاوج براى بقاء نوع و بعضى از انتظامات اجتماعى فصل مشبعى بحث كرده است ( شفا ج 1 ص 650 - 656 ) .\r\n\r\nمَدينَهء بَدّالَه\r\n- ( اصطلاح اجتماعى ) از اقسام حكمت عملى است و مدينه‌ايست جاهله و « هى التى قصد اهلها ان يتعاونوا على بلوغ اليسار و الثروة و لا ينتفعوا باليسار فى شىء آخر لكن على ان اليسار هو الغاية فى الحياة » ( آراء اهل مدينه ص 91 ) .\r\n\r\nمَدينَةُ التَّغَلُّب\r\n- ( اصطلاح اجتماعى ) مدينهء تغلب مدينه‌ايست كه ادارهء آن به دست جابران و ستم كاران باشد « المدن المتغلبه هى المدن الجبارين » ( سياسات مدنيه ص 68 ) .\r\n« اما مدينهء تغلب فهم الذين به يتعاونون على ان يكون لهم الغلبه » ( سياسات ص 64 ) .\r\nو يا « هى التى قصد اهلها ان يكونوا القاهرين لغير هم الممتنعين ان يقهرهم غيرهم و يكون كدهم اللذة التى تناولهم من الغلبه فقط » ( آراء اهل مدينهء فاضله ص 91 ) .\r\n\r\nمَدينَهء خِسَّت\r\n- ( اصطلاح اجتماعى ) مدينهء خست اجتماعى بود كه بر تمتع از لذات محسوسات مانند مأكولات و مشروبات و منكوحات و اصناف هزل و بازى تعاون كنند و غرض ايشان از آن طلب لذت بود نه قوام بدن و اين مدينه در مدن جاهليت سعيد و مغبوط شمرند چه غرض اهل مدينه بعد از تحصل ضرورى و بعد از تحصيل يسار صورت بندد و سعيد ترين و مغبوط ترين ميان ايشان كسى بود كه بر اسباب لهو و لعب قدرت او زياده بود .\r\n( از اخلاق ناصرى ص 247 و آراء اهل مدينه ص 91 ) .\r\n\r\nمَدينهء جاهِلَه\r\n- ( اصطلاح اجتماعى ) از اقسام حكمت عملى است و آن مدينه و شهرى و كشورى باشد كه مردمش خوبى را ندانند و نه شناسند و درنيابند كه هدايت و سعادت چيست و اگر دريابند پاى بند نباشند و از خوبى آنچه را در ظاهر نمايد شناسند و گمان كنند كه غايت زندگى لذات و بهرهاى مادى باشد و آنچه را خواهند انجام دهند و بدنبال هواى نفس روند ( از آراء اهل مدينه ص 90 ) .\r\nاشكال مختلف ادارهء مدينه‌ها و يا كشورها از نظر فارابى بشرح زير است :\r\nو مردمى كه از ناحيهء رياستهاى فاضله اداره مىشوند مردمى فاضل و نيكو و خوشبخت مىباشند ، و هرگاه ملتى و امتى بدين سان باشند ، امت و ملت فاضله آنها\r\n\r\n","description":"","footnote":"","page_name":" 1726 ","page_number":342},
  {"content":"\r\n\r\nهستند و هرگاه اين گونه مردم در يك مسكن و مأوى گرد آيند آن مسكنى را كه اين گونه مردم در آن گرد آمده‌اند و زندگى مىنمايند مدينهء فاضله نامند ، و در صورتى كه در يك مسكن مجتمع نباشند و بلكه در مناطق و مساكن زيادى پراكنده باشند كه مردمش تحت رياستهائى جز اين گونه رياستها زندگى نمايند اين گونه مردم در اين گونه ملتها غريب مىباشند ، اين تفرق و پراكندگى ، يا بدان سبب است كه هنوز پيش آمدى نكرده است كه خود شهرى را تصرف كرده در آن گرد آيند و زندگى نمايند و يا ازين جهت است كه به واسطهء آفات و وقايعى ناگزير شده‌اند از ترس قحط و امراض و يا دشمنان ، دار و ديار و شهر خود را رها نمايند و ناچار بپراكنند .\r\nو هر گاه چنين اتفاق افتد كه در عصرى از اعصار ملك‌هاى متعددى با اوصاف مذكور يافت شوند ، حال همه در يك مدينه باشند و يا در يك ملت و يا در بين چند ملت ، همهء اين ملك‌ها در حكم يك پادشاه‌اند ، زيرا راه و روش و همت و خواست و هدف همه يكى است و هرگاه به طور پى در پى در زمانهاى متوالى ظاهر شوند نيز نفوس آنان در حكم يك نفس است و دومى از روش نخستين پيروى كند و آينده بر روش گذشته خواهد بود و همانطور كه هر يك از آنها را رسد كه شريعت و قوانينى كه خود قرار داده است در زمانى كه مصلحت مىداند و اصلح از آن را مىيابد تغيير داده سنتى ديگر جايگزين آن كند ، همانطور هم ملك آينده كه جانشين گذشته مىشود مىتواند آنچه را گذشته شروع كرده و قرار داده است تغيير دهد ، زيرا خود پادشاه گذشته اگر در وضع موجود مىبود اقدام به دگرگونى مىنمود .\r\nو هرگاه عصرى بيايد كه چنين انسانى يافت نشود بايد همان سنت‌ها و قوانين و شرايعى كه آن گونه افراد مقرر داشته‌اند مورد عمل واقع شود يعنى همان شرايع تدوين و حفاظت شود و نظام تدبير مدينه بر وفق آنها قرار گيرد ، و درين هنگام آن رئيسى كه تدبير به عهدهء اوست پادشاه سنت ناميده مىشود .\r\nپس هرگاه هر يك از مردم مدينه وظايف محوله را انجام دهند حال عمل كردن وى به موجب علمى باشد كه از ناحيه خود بدان پيدا كرده است و يا رئيس او را رهبرى كرده وادار بدان نموده باشد آن اعمال و كارها در نفس وى هيأت و ملكهء پسنديده بوجود مىآورد .\r\nهمانطور كه مداومت بر كارهاى پسنديدهء نويسندگى موجب خواهد شد كه نويسنده در صنعت نويسندگى به مرتبتى نيكو برسد و در آن صنعت ملكهء پسنديده پيدا كند كه عبارت از هيأت نفسانى است و باز هر اندازه بر اين كارها و مقدمات پسنديدهء نويسندگى مداومت نمايد ، صنعت نويسندگى در وى نيرومندتر مىشود و بدان هيأت و ملكهء حاصله خوشنودتر و لذات او فزونتر مىگردد و غبطت و رشك وى به واسطهء حصول آن هيأت و ملكه برتر مىگردد .\r\nو همين طور است وضع كارها و\r\n\r\n","description":"","footnote":"","page_name":" 1727 ","page_number":343},
  {"content":"\r\n\r\nاعمالى كه معد وصول به سعادت است كه مداومت بر آنها نفس ناطقه را كه فطرتا آمادهء وصول به سعادت و كمال بوده و مستعد احراز مقام فعليت است نيرومند مىكند و از مرتبت قوت به فعل مىآورد .\r\nو تا آنجا كمال و فعليت مىيابد كه مطلقا از ماده بىنياز مىگردد و وجود مستقل و مبراى از ماده پيدا مىكند ، و آن گاه است كه با فساد و تباهى كالبد تباه نمىگردد بدان جهت كه هم در وجود و هم در قوام ماهيت از ماده بىنياز شده است ، و سعادت نهايى در اين هنگام براى وى حاصل مىشود و مرتبت سعادت نهايى اين مرتبت است .\r\nو روشن گرديد كه سعادتهاى حاصله براى مردم مدينهء فاضله هم از لحاظ كمى و هم از لحاظ كيفى متفاوت است و اين تفاوت و تفاضل يا از تفاوت و تفاضل كمالات حاصله است و آن كمالاتى كه مردم مدينه به واسطهء انجام افعال مدنى به دست مىآورند و بر حسب همين تفاوت‌ها و تفاضل‌ها لذات حاصله را براى مردم مدينهء فاضله متفاضل و متفاوت مىكند .\r\nبنا بر اين هنگامى كه نفس ناطقه از كالبد مادى جدا شود و اعراض مادى جسمانى از آن برداشته شود يعنى اعراض و حالاتى كه مخصوص اجسام است .\r\nدر آن هنگام ديگر نه مىتوان عنوان تحرك بدان داد و نه عنوان سكون و بلكه در اين موقع بايد چيزهائى را بر آن حمل كرد و اطلاق نمود كه شايستهء امور غير جسمانى است . و هر آنچه در نفس و ذهن آدمى مىآيد از اوصاف و حالات اجسام و جسمانيات بايد از نفوس مفارقهء سلب گردد ، و نشايد كه موضوع اين قبيل امور واقع شود ، و البته اندر يافتن و تصور حال آن در اين هنگام بسيار دشوار و خارج از عادت خواهد بود ، همچنانكه تصور حالات همهء جواهر غير جسم و جسمانى نيز دشوار مىباشد .\r\nو قهرا دسته‌اى از مردم مدينه زندگى خود را برگذار كرده و مىگذرانند و كالبدهاى آنان تباه مىگردد و نفوس آنها از قيد ماده رهائى مىيابد . درين گاه مردمى ديگر جاى آنها را مىگيرند و مدتى در مدينه زندگى كنند و بسان آنان كارهائى انجام دهند تا آن گاه كه كالبدهاى اينان نيز تباه گردد و نفوس آنان نيز از قيد ماده رهائى يابد . در اين گاه يعنى هنگامى كه كالبدهاى آنان تباه گرديد نفوس گروه دوم و . . . به مراتب گذشته‌گان پيوندد و نوعى از مجاورت روحانى يابند و نفوس هر دسته به نفوس دستهء همانند خود در همان مراتب پيوندد و بالاخره نفس اهل هر مرتبت به يكديگر اتصال يابد و هر اندازه نفوس مفارقهء همانند زيادتر شود و به همديگر پيوند يابند لذت و خوشى حاصل براى هر يك فزون مىگردد ، و هر اندازه لاحقى به سابقى بپيوندد لذات حاصله براى لاحق از برخورد با گذشتگان فزون مىشود و همين طور لذات گذشتگان نيز در اثر پيوستن آيندگان فزون مىگردد زيرا هر يك از نفوس مفارقه در هنگام ملاقات هم خود را تعقل مىكنند و هم ذات همانند خود را ، به طور مكرر و به تعداد\r\n\r\n","description":"","footnote":"","page_name":" 1728 ","page_number":344},
  {"content":"\r\n\r\nنفوس و بدين ترتيب اين گونه تعقلات فزون مىگردد به واسطهء فزون شدن اتصال آيندگان به گذشتگان . پس لذت و خوشى هر يك ، در آيندهء زمان به طور بىنهايت فزون مىشود . اين است وضع و حال هر طايفه‌اى در هر يك از مراتب كه قرار دارند ، و سعادت نهايى حقيقى كه هدف غائى عقل فعال است همين است .\r\nو هرگاه افعال مردم مدينه‌اى ناپسند بوده انسان را به سوى سعادت حقيقى سوق ندهد هيأت پست نفسانى براى مرتكب آنها حاصل مىشود ، چنان كه هرگاه نويسنده‌اى به امور ناپسند و نامناسب نويسندگى ممارست كند ، بد نويسندگى را ايجاب مىكند و همين طور در هر كارى و صنعتى اگر امورى كه مورد ممارست صاحب آن واقع مىشود از امور پست و نامناسب آن صنعت باشد ملكه و هيأت پست نفسانى در صاحب آن به وجود مىآورد كه موجب نامرغوب شدن آن هنر و حرفه مىگردد ، تا آنجا كه موجب امراض نفسانى در صاحب آن مىشود .\r\nبنا بر اين لذت بردن اين گونه مردمان مناسب با همان هيأت مكتسبهء نفسانى آنهاست كه به واسطهء ارتكاب كارهاى نامناسب و ناپسند به دست آورده‌اند .\r\nهمانطور كه مبتلايان به امراض جسمانى مانند افرادى كه گرفتار تب مىشوند حس آنان فاسد شده به وسيلهء چيزهاى تلخ لذت مىبرند و آنها را شيرين مىشمارند ، و بر عكس از چيزهاى شيرين رنج مىبرند و شيرين در ذائقهء آنان تلخ نموده مىشود . همين طور است وضع آنان كه ابتلا به امراض روحانى پيدا كرده‌اند كه در اثر فساد قوهء متخيله از حالات و هيأت مكتسبهء پست لذت مىبرند ، و در بين مريضان كسانى ديده مىشوند كه حتى مرض خود را هم احساس نمىكنند و حتى پاره‌اى گمان مىبرند كه تن درست‌اند .\r\nكسانى كه به امراض نفسانى مبتلا هستند گاه هست كه نه تنها از بيمار بودن خود ناآگاهند بلكه گمان مىبرند كه از همه سالم‌ترند و به گفتار رهنمايان وقعى نمىگذارند و به معلمان و مرشدان اعتنائى ندارند و لاجرم همچنان در مراتب پست هيولانى خود مانده به مراتب بالاتر و كمالات ممكن خود نمىگروند ، و در مرتبت ماديت بمانند تا آن گاه كه كالبد آنان فاسد و تباه مىگردد و نفوس ابتدائى آنان نيز به دنبال آن تباه مىشود .\r\n\r\nمراتب رياستها و طبقات مردم\r\nمراتب مردم مدينه‌ها در رياست و هم در خدمت بر حسب فطرت و استعداد آنان متفاوت و متفاضل است ، و همين طور بر حسب عادات و تربيت و آداب و آموختگى .\r\nرئيس نخست آن كسى است كه همهء اين گروه‌هاى متفاوت و متفاضل را با ترتيب خاص نظام دهد و هر فردى را از هر گروهى در مرتبى كه لايق آنست تربيت كرده به نظام آورد ، حال در مرتبت خدمت لايق بدان يا در مرتبت رياست لايق به آن .\r\nبنا بر اين در سلسلهء مراتب ، مراتبى وجود دارد كه نزديك به مرتبت رئيس اول است و هم مراتبى وجود دارد كه كمى\r\n\r\n","description":"","footnote":"","page_name":" 1729 ","page_number":345},
  {"content":"\r\n\r\nدور از مرتبت اوست و مراتبى وجود دارد كه خيلى با مرتبت رئيس اول فاصله دارد ، و بدين صورت مراتب رياسات منظم مىباشد و بنا بر اين به طور متنازل از عالىترين مرتبت متدرجا فرودتر مىشود تا آنجا كه به مرتبت و مراتب خدمت تنزل يابد تا آن مرتبتى از مراتب خدمت كه نه پائين‌تر از آن مىتواند مرتبتى باشد و نه جنبهء رياست در آن وجود دارد .\r\nبنا بر اين هنگامى كه رئيس اول اين مراتب را به نظام آورد و مشخص كرد هرگاه بخواهد در مورد امرى دستور و اندرزى بدهد كه مردم مدينه و يا گروهى از مردم مدينه بدان عمل نمايند و به سوى انجام آن وادار شوند بايد به نزديكترين مراتب به خود دستور دهد و القا كند و سپس آنان به مرتبت نزديك‌تر به خود دستور دهند و به همين ترتيب تا برسد به آن گروهى كه براى خدمت تربيت شده‌اند .\r\nو درين صورت است كه اجزاء مدينه با يكديگر پيوسته و سازگارند و در مراتب معين مرتب‌اند بعضى مقدم و بعضى مؤخر ، و نظام آنها مانند نظام موجودات طبيعى خواهد بود و مراتب آنها شبيه به مراتب موجودات طبيعى است ، كه از موجود نخستين شروع شده به مادهء اولى و عناصر پايان مىيابد و ارتباط و سازگارى آنها درست مانند ارتباط و ائتلاف موجودات مختلف خواهد بود .\r\nمدبر اين گونه مدينه‌ها مانند سبب اول است كه وجود ساير موجودات وابسته به او و ناشى از اوست و سپس به طور متنازل مراتب آنها متدرجا فرود مىآيد تا آنجا كه هر يك هم رئيس بود و هم مرءوس ، و باز تا آنجا فرود مىآيد كه به موجوداتى مىرسد كه صرفا در مرتبت خدمت بوده و رياستى در آن وجود ندارد و وجود آن به خاطر غير است و آن مادهء اولى و اسطقسات است .\r\n\r\nحصول سعادت\r\nوصول به سعادت تنها از راه بر طرف شدن شرور و بديهاى ارادى از بين ملت‌ها و مدينه‌ها حاصل نمىشود و بلكه بايد همهء بديها اعم از ارادى و غير ارادى زدوده گردد و به جاى آن خيرات برقرار گردد ، هم خيرات ارادى و هم خيرات طبيعى .\r\nكار سياستمدار مدينه كه ملك آن است ، اين است كه نظام مدينه‌ها را بدان سان نمايد كه اجزاء و دسته‌ها و اعضاء مدينه‌ها با نظام خاصى به يكديگر پيوسته گردند و آن چنان سازگارى و ترتيب بين آنها برقرار كند كه همه جمعا جهت زدودن بديها و حصول خوبيها به يكديگر كمك و معاونت نمايند ، و باز در آنچه از سوى اجسام سماوى آيد به نيكى بنگرد ، آنچه خوب و نافع و سازگار است و در سعادت انسانها مؤثر است باقى بگذارد و بدان بيفزايد ، و آنچه زيان‌آور است در جهت سودمند كردن آن كوشش كند ، اگر ممكن باشد و اگر نه در از بين بردن آن كوشش كند و يا در تقليل آن .\r\nو بالجمله هدف وى از بين بردن هر دو نوع شر و تحصيل هر دو نوع خير\r\n\r\n","description":"","footnote":"","page_name":" 1730 ","page_number":346},
  {"content":"\r\n\r\nباشد . هر يك از مردم مدينهء فاضله بايد مبادى موجودات نخستين و مراتب آنها و سعادت و رياست نخستين مدينهء فاضله و مراتب آن رياستها را بدانند . و در مرتبت بعد افعال و اعمالى كه معين و محدود است و به وسيلهء آنها سعادت و خوشبختى به دست مىآيد . بشناسند و تنها بدانستن آنها هم اكتفا نكنند و بلكه آنچه مربوط به عمل است مردم مدينه بايد كلا و جزوا همه را مورد عمل قرار دهند .\r\nو بايد دانست كه مبادى موجودات و مراتب آنها و همچنين سعادت و خوشبختى و مراتب رياست‌هاى مدينه‌هاى فاضله گاه مورد تصور و يا تعقل انسانها واقع مىشود و گاه مورد تخيل آنان واقع مىشود .\r\nمعنى تصور آنها اين است كه گوهر و ذوات امور ، آن طور كه وجود دارند ، در ذهن آدمى مرتسم مىگردد . و معنى تخيل آنها اين است كه خيالات آنها و مثالات و امورى كه نمودار اشياء است در قوت خيال درآيد . شبيه آنچه در اجسام و چيزهاى قابل ديد وجود دارد ، مثلا انسان را مورد لحاظ قرار مىدهيم گاه ذات خارجى او را مشاهده مىكنيم و گاه تمثال او را در آينه‌ها مشاهده مىكنيم و گاه خيال وى را در آب مشاهده مىكنيم و گاه خيال تمثال او را در آب و يا در ساير آينه‌ها و اجسام صيقليه مشاهده مىنمائيم كه ديد ما نسبت به آن شبيه تصورى است كه عقل از مبادى موجودات و سعادت‌ها و غير آن دارد و هنگامى كه او را در آب مشاهده مىكنيم و يا تمثال او را مشاهده مىنمائيم شبيه به تخيل مىباشد زيرا ديد ما نسبت به تمثال او در آب و يا در آينه عبارت از ديدن امرى است كه حاكى از انسان است و همچنين تخيل ما نسبت به او در حقيقت عبارت از تصور امرى است كه ازو حكايت دارد نه تصور ذات خارجى او .\r\nبيشتر مردمان قادر بر تعقل و تصور گوهر و ذوات امور نمىباشند ، حال اين ناتوانى امرى فطرى باشد و يا عادت آنها باشد . دربارهء اين دسته از افراد انسانى بايد از راه القاء اشيائى كه محاكى و نمايندهء حقايق است ، مبادى موجودات و مراتب آنها و همين طور عقل فعال و رياست نخستين و بالاخره چگونگى همهء اين امور را در نيروى خيال آنان نمودار كرد .\r\nو البته معانى و ذوات حقايق برشمرده شده قابل تبديل و تغيير نمىباشد و ثابت است ، و لكن محاكيات و امورى كه مىتوانند نمودار و مجسم‌كنندهء آنها باشند در قوهء خيال بسيارند و گوناگون .\r\nپاره‌اى نزديك به اصلند و پاره‌اى دور همانطور كه اين امر در مبصرات هم صادق است .\r\nزيرا آن خيالى كه از آدمى در آب ديده مىشود نزديك‌تر به حقيقت انسان است از خيال تمثال او كه باز هم در آب ديده مىشود .\r\nو از همين رو است كه اين گونه حقايق را براى هر گروه و دسته به گونه‌اى مىتوان نمودار كرد و از راهى به جز آن\r\n\r\n","description":"","footnote":"","page_name":" 1731 ","page_number":347},
  {"content":"\r\n\r\nراه و طرقى كه ويژهء گروهى ديگر است .\r\nو ازين روست كه مردم امت‌ها و مدينه‌هاى فاضله در روشها و يافت‌هاى عقلى و خيالى خود مختلف‌اند و گر چه همهء آنان به يك سعادت ايمان دارند . چه آنكه شخصيت هر ملتى عبارت از مجموعهء ترسيمات ذهنى و يا خيالى آنهاست كه در نفوس و عقول آنان متمكن گشته خودنمائى مىكند .\r\nو هرگاه فهم حقايق و امور عالم آن طور كه واقعيت دارد بر گروه و ملتى دشوار باشد ، بناچار جهت تفهيم و تعليم آنان بايد به راههاى ديگرى غير از طريق استدلالات عقلى متوسل گرديد كه همان طرق محاكات خيالى است ، زيرا براى هر ملتى به آن طرقى كه معهود و مناسب با آنهاست بايد حقايق را نمود ، آن طرقى كه آشناتر بدان مىباشند و ازين روست كه ملتها در نوع معرفت مختلف‌اند . ممكن است امورى به نزد ملتى معهود و شناخته باشد و به نزد ملتى ديگر ناشناخته ، و سعادتى كه اغلب مردم به آن ايمان و اعتقاد دارند همان سعادتى است كه خود از طرق تخيلى و خيالات براى خود مجسم كرده‌اند نه از راه تعقل و تصورات عقلى و همين طور است وضع مبادى موجودات و اصولى كه بايد مورد قبول جامعه باشد و افراد انسانى بدانها اقتدا نمايند و بزرگ شمارند و بدانها احترام كنند كه اكثر مردم از راه تخيل و مجسم كردن در قوت خيال خود پذيرفته و مىپذيرند نه از راه تعقل دريافت عقلانى و تنها حكيمان و دانايانند كه ايمانشان به سعادت و مبادى و اصول از راه و دريافت عقلانى و تصورات عقلى است ، و البته همان كسانى هم كه اين گونه حقايق را وجود تخيلى داده در خيال خود درمىآورند و متخيلات خود را پذيرفته مورد اكرام و احترام قرار مىدهند بدان صورت كه قادر بر ادراك آن مىباشند به حقيقت مؤمن‌اند و البته امورى كه محاكى و نمودار اين مبادى و اصول است يكنواخت نمىباشد و بلكه متفاوت و متفاضل است ، پاره‌اى از آنها در ايجاد تخيل استوارتر و كاملتر است و پاره‌اى ناقص‌تر ، پاره‌اى مقرون به حقيقت است و پاره‌اى دور و دور تر ، موارد ترديد و عناد در پاره‌اى از آنها دشوار و يا كم و نهان است و در پاره‌اى آشكار و زياد است ، و يا به آسانى ميتوان مورد ترديد و نقص قرار داد ، و يا باطل كرد ، و به هر حال امورى كه سبب ايجاد علم تخيلى آنان به اصول و مبادى مىشود امورى گوناگون مىباشد .\r\nو هر يك ازين امور مختلف مناسب با امرى خاص از متخيلات است به اين بيان كه مثلا پاره‌اى ازين محاكيات محاكى از امرى است و پاره‌اى محاكى از فلان امر و امورى ديگر محاكى از چيزى ديگر .\r\nو همين طور ممكن است امور مختلفى باشد كه همهء آنها در محاكات از حقايق مساوى و برابر باشد و مثلا با اختلافى كه دارند همه محاكى از مبادى موجودات و سعادات و مراتب آن باشند . هرگاه اين گونه مسائل و امور مختلفه همه در خوبى محاكات ، يا در قلت موارد نقض عناد ، يا در خفاء موارد نقض و عناد ، برابر باشند\r\n\r\n","description":"","footnote":"","page_name":" 1732 ","page_number":348},
  {"content":"\r\n\r\nهمهء آنها و يا هر چه از آنها پيش آيد بايد درين راه به كار بسته شوند . و هر گاه در افادهء مقصود متفاوت و متفاضل باشند قهرا بايد از آن قسمت استفاده كرد كه در تجسم حقايق كاملتر باشد ، و موارد نقض و ترديد در آنها يا اصلا نباشد و يا كم باشد و يا نهان باشد ، و در مرتبت بعد آنچه نزديكتر به حقايق است و آنچه از محاكيات ازين قبيل نباشد بايد بدور انداخته شود .\r\n\r\nمراتب و گوناگونى مدينه‌ها\r\nمدينه‌هائى كه ضد و در برابر مدينهء فاضله‌اند عبارتند از : مدينهء جاهله ، مدينهء فاسقه و مدينهء ضاله و بالاخره گروههاى خودرو و خودسر در مدينهء ضاله و فاضله ، زيرا انسانهاى خودسر در مدينهء فاضله در حكم علف‌هاى هرزهء مزارع گندم است و يا در حكم خارى است كه بين زراعت روئيده مىشود و يا در گياهان غير سودمند و زيان‌آور به زراعت يا درخت است .\r\nدر مرتبهء بعد مردمان بىشعورى كه طبيعة در حكم حيوانات‌اند كه اين گونه انسانها طبيعتا نمىتوانند مدنى و پاىبند به اصول مدنى باشند ، و اجتماعات آنان نيز اجتماعات مدنى نمىباشد ، و بلكه پاره‌اى از آنان در خلق و خوى حيوانات انسان نما مىباشند ، و پاره‌اى ديگر به مانند حيوانات وحشىاند ، و سرانجام پاره‌اى ديگر به مانند حيوانات درنده‌اند ، و بدين ترتيب پاره‌اى از آنها مسكن و مأواى خود را در بيابانها برمىگزينند و به طور پراكنده زندگى مىكنند و پاره‌اى به صورت اجتماع ، و لكن در زندگى و اعمال مربوط به آن به مانند حيوانات وحشىاند و پاره‌اى از آنان مسكن خود را به نزديك شهرها بر مىگزينند .\r\nپاره‌اى از آنان صرفا عادت به خوردن گوشت خام دارند و پاره‌اى ديگر به مانند حيوانات از گياهان بيابان مىچرند و پاره‌اى حيوانات را پاره مىكنند و مىخورند عينا به مانند حيوانات درنده .\r\nاين گونه مردمان معمولا در حواشى و اطراف و كناره‌هاى مدينه‌ها و مساكن و مناطق معموره زندگى مىكنند يعنى در منتهى اليه شمال معموره و يا منتهى اليه جنوب معموره .\r\nنظامى كه دربارهء اين قبيل انسانها اعمال مىشود بايد در حدود حيوانات باشد يعنى آن دسته از آنها كه در حدود انسانى مىتوانند مورد بهره‌ورى قرار گيرند در شهرها به صورت برده درآيند و مورد بهره‌بردارى قرار گيرند و درست به مانند حيوانات از آنها بهره‌كشى شود و آن دسته كه اصولا مفيد نمىباشند و يا حتى زيان آورند بايد با آنها همان كارى شود كه با حيوانات زيان‌آور مىشود و قهرا نسبت به فرزندان اين گونه افراد و يا حتى فرزندان همهء مردم مدينه كه از لحاظ فكرى در حدود حيوانى باشند بايد بدين سان عمل شود .\r\n\r\nمدينه‌هاى جاهِليَّه\r\nمردم مدينه‌هاى جاهله كه داراى نوعى از زندگى مدنى مىباشند جزء ملتهاى مدنى به حساب مىآيند و اجتماعات آنها خود اشكال گوناگون دارد به شرح\r\n\r\n","description":"","footnote":"","page_name":" 1733 ","page_number":349},
  {"content":"\r\n\r\nزير :\r\n1 - اجتماعات ضروريه .\r\n2 - اجتماعات نذله در مدينه‌هاى خسيسه .\r\n3 - اجتماعات خسيسه يا مدينه‌هاى خسيسه .\r\n4 - اجتماعات كراميه در مدينه‌هاى كراميه .\r\n5 - اجتماعات تغلبيه در مدينه‌هاى تغلبيه .\r\n6 - اجتماعات حريه در مدينه‌هاى جماعيه و يا مدينة الاحرار .\r\n\r\nويژگيهاى مَدينهء ضَرُوريَّه\r\nدر اجتماع و مدينهء ضروريهء مردم در به دست آوردن آنچه جزء ضروريات زندگى است كه قوام بدن انسان وابسته به آن است به يكديگر يارى و كمك مىنمايند و البته راه‌هاى به دست آمدن آن امور بسيار است مانند زراعت ، حشم دارى ، شكار دزدى و جز آنها . كه البته صيد و دزدى هم مىتواند به صورت‌هاى مخفيانه باشد و هم به صورت آشكار .\r\nدر پاره‌اى از مدينه‌هاى ضروريه همه صنعت‌هائى كه در رفع حوائج ضرورى لازم است وجود دارد . و در پاره‌اى ديگر تنها وسيلهء رفع حوائج ضرورى آنها يك صنعت است و همان يك صنعت در آن مدينه وجود دارد . و مثلا تنها زراعت و يا چيزى ديگر است كه وسيلهء اعاشت آنان است .\r\nبرترين مردم اين گونه مدينه‌ها به زعم خود آنان كسى است كه با انديشه و تدبير خود بتواند به بهترين نوع ، احتياجات ضرورى آنان را از راه كسب‌ها و حرفه‌هاى آنان فراهم نمايد . و قهرا كسى بر آنان رياست فائقه دارد كه با حسن تدبير و چاره‌انديشى خوب بتواند مردم را در جهت رسيدن به حوائج ضرورى زندگى و حفظ آن به كار دارد و يا آن كسى كه خود از منافع خود حوائج ضرورى آنان را برآورد .\r\n\r\nخصوصيات مدينهء نَذّالَه\r\nدر مدينهء نذاله همت و كوشش مردم تعاون به يكديگر است در جهت مال - اندوزى و به دست آوردن رفاه زندگى و تكثير ثروت و نگه‌دارى ضروريات و نقدينه يعنى درهم و دينار . و احتكار بيش از حاجت و اين كار را صرفا به خاطر علاقه‌اى كه به توانگرى دارند و همين طور بخل بر خرج انجام مىدهند و تنها از ثروت و مكنت خود در حدود حفظ بدنهاى خود از هلاكت به مصرف زندگانى ميرسانند .\r\nاين ثروتها را يا از همهء راههاى كسب و كار به دست مىآورند و يا از پاره‌اى از كسبها كه معمول در شهر مسكونى آنان مىباشد .\r\nبرترين مردم در اين گونه مدينه‌ها به زعم ساكنين آنها ، توانگرترين آنان است كه هم خود توانگر در ثروت باشد و هم در رسيدن ديگران به ثروت و توانگرى به بهترين نوعى بتواند چاره‌انديشى كند ، و بنا بر اين كسى بر اين مدينه‌ها رياست دارد كه همواره در فراهم كردن وسائل توانگرى مردم و حفظ اموال و موقعيت آنان قادر باشد . و قهرا راههائى كه به وسيلهء آن به ثروت و توانگرى مالى نائل\r\n\r\n","description":"","footnote":"","page_name":" 1734 ","page_number":350},
  {"content":"\r\n\r\nمىشوند همه وجوه و طرقى است كه عادتا به وسيلهء آنها مىتوان به ثروت و مكنت رسيد ، مانند زراعت ، حشم‌دارى شكار و دزدى و سرانجام داد و ستدهاى ارادى يعنى بازرگانى و اجاره‌كارى و جز آن .\r\n\r\nويژگيهاى مدينهء خِسَّت\r\nمردم مدينه‌هاى خست همواره در جهت رسيدن به بهره‌ورى از لذات حسى و يا خيالى به يكديگر يارى و كمك مىنمايند و اجتماع آنان بر اين اساس استوار است :\r\nقمار بازى كردن و مجالس لهو و هزل ، فراهم كردن خوراك و خوردنى و نوشيدنى و ميخوارگى و ازدواج و زن‌بارگى و بالاخره لذت‌طلبى و انتخاب لذت‌آورترين از هر امرى . و اين كارها را صرفا براى لذت مىكنند و نه براى پايدارى و حفظ تن .\r\nو اين گونه مدينه‌ها ، نزد مردم مدينهء جاهله و به اعتقاد آنان ، به سعادت و كمال سعادت نائل شده‌اند و مورد رشگ ساير مدن جاهليه‌اند .\r\nزيرا كه هدف حقيقى اين گونه مدينه‌ها هنگامى تحقق مىپذيرد كه ضروريات و حوائج اوليهء آنها برآورده شده باشد و مضافا بر آن از لحاظ ثروت ، در توانگرى مطلق و رفاه باشند و بتوانند در رسيدن بدين لذات ثروت زيادى به مصرف برسانند .\r\nو البته سعادتمندترين و برترين و رشگ‌آورترين مردم اين گونه مدينه‌ها آن كسى است كه وسائل لهو و لهب و آنچه لذت‌آور و مايهء خوشى است براى او فراهم‌تر بود\r\n. \r\nويژگيهاى مدينهء كَراميّه\r\nهدف مردم مدينهء كرامت بر اين است كه با يكديگر در رسيدن به كرامت و احترام و شأن و شوكت هم قولى و هم فعلى و معاونت و كمك نمايند به اينكه هم ملتها و مردم مدينه‌هاى ديگر به آنها احترام كنند و شأن و شوكت آنان را بستايند و هم در بين خود مورد اكرام و احترام باشند ، حال در كرامت و احترامات معمول بين خود همه متساوى باشند و يا متفاضل كه شأن و شوكت عده‌اى فزون‌تر باشد از عده‌اى ديگر .\r\nمنظور از احترامات متساوى اين است كه هر يك به طور متساوى به همدگر احترام گذارده شأن و شوكت او را بستاايد ، و در حقيقت هر يك به ديگرى نوعى از شأن و شوكت اعطا كرده براى او قائل شود تا بالعكس آن دگر نيز چنين كند ، در زمانى ديگر و بنوعى ديگر ، و يا از همان كرامتى كه او براى وى قائل شده است .\r\nو منظور از كرامت متفاضل اين است كه مثلا يكى از آنان نوعى كرامت و شأن و شوكت به او اعطا كند و آن دگر شأن و شوكتى بالاتر و بزرگتر از نوع اعطائى او ، و البته اين وضع بر نظام خاص و معينى استوار خواهد بود يعنى بر اساس شايستگى هر يك به اينكه مثلا يكى از آنان در حد معينى شايستهء كرامت است و ديگرى شايستهء شأن و شوكت زيادتر ، به هر حال بر حسب لياقتهائى كه با معيارهاى خود سنجيده مىشود . زيرا معيارهاى لياقت به نزد مردم مدينه‌هاى جاهله به فضيلت نيست و بلكه يا بر حسب توانگرى\r\n\r\n","description":"","footnote":"","page_name":" 1735 ","page_number":351},
  {"content":"\r\n\r\nمالى است و يا بر حسب امكاناتى است كه در تهيه اسباب لذت و لهو و لعب براى افراد وجود دارد . كه هر كس بيشترين اسباب برايش فراهم باشد شأن و شوكت او به نزد مردم اين گونه مدينه‌ها فزون‌تر است . و يا به اينكه از لحاظ فراهم بودن حوائج ضرورى زندگى و فراهم كردن براى ديگران در حدى باشد كه مخدوم ديگران باشد و جمعى به دو خدمت كنند و در كليهء احتياجات ضرورى خود و ديگرانى كه به او خدمت مىكنند بسنده بود .\r\nو يا به اين است كه مثلا انسان در رسيدن مردم به سعادت خيالى و حوائج مادى خود ، سودمند باشد يعنى از راه كمك به مردم و انجام كارهاى خوب و بالاخره خدمت به ديگران ، وسائل عيش و عشرت آنان را در حصول ، و برخوردارى از حوائج ضرورى و توانگرى و نيل به لذات فراهم سازد .\r\nو بايد يادآور شد كه يك امر ديگر هم هست كه به نزد بسيارى از مردم مدينه‌هاى جاهله محبوب و پسنديده است و آن غلبه است كه هر كس ازين امر به حد كافى بهره‌مند باشد مورد رشگ بسيارى از مردم اين گونه مدينه‌ها است ، و از همين جهت است كه حتما بايد اين امر را نيز يكى از لياقتهاى مردم مدينهء جاهليه به حساب آورد زيرا به نزد آنان بزرگترين امرى كه بايد انسانها به واسطهء آن مورد اكرام و احترام واقع شوند ، اين است كه مشهور شوند به اينكه در امرى يا در دو امر يا در امورى بسيار چيره‌دست و غالب‌اند . و اينكه آن چنان خود توانا است كه هيچ گاه مغلوب واقع نمىشود و يا ياران و انصار نيرومند وى او را يارى كرده به طورى كه همواره بر ديگران غلبه يابد و يا اينكه هم خود و هم يارانش موجب غلبه وى شوند ، و بالاخره به اين امر مشهور شود كه آن چنان مردى است كه هيچ گاه مورد چشم زخم و ناخوشايندى واقع نمىگردد . و اگر اراده كند مىتواند بر هر كس كه بخواهد غلبه يابد و او را در ناراحتى افكند .\r\nاين گونه امور از امورى است كه آدمى را به نزد آنان لايق كرامت نموده ديگران بدان رشگ مىورزند ، و هر كس در اين اوصاف برتر باشد زيادتر مورد اكرام و احترام واقع مىگردد . و يكى ديگر از راههاى كرامت و اينكه فردى مورد تعظيم و اكرام باشد اين است كه صاحب دودمان اصيل باشد و البته اصالت دودمان به نزد اين نوع ملتها بازگشت به يكى از همان چه گذشت مىكنند ، مانند اينكه پدران و اجدادش ثروتمند بوده‌اند يا اينكه اسباب لذت‌ها براى آنان تا حدود زيادى فراهم بوده است و يا اينكه مشهور به چيره‌دستى و غلبهء بر خصم و ملتها بوده‌اند و يا اينكه در يكى ازين طريق براى ديگران سودمند بوده‌اند ، حال براى گروهى از مردم سودمند بوده‌اند و يا براى همهء مردم مدينه ، و يا اينكه در حد اعلاى ممكن وسائل اين هدفها را داشته‌اند يعنى آلات و ابزار چيره‌شدن از قبيل مركوب و سلاح ، و جنگجو و آدم‌كش به حد كافى براى آنان فراهم بوده است و يا اينكه مرگ را در رسيدن به اين گونه هدفها\r\n\r\n","description":"","footnote":"","page_name":" 1736 ","page_number":352},
  {"content":"\r\n\r\nناچيز مىدانسته‌اند .\r\nاما كرامتى كه بين آنان متساوى است گاه مىباشد كه ناشى از استحقاق و اهليت امرى خارجى است ، و گاه باشد كه نفس كرامت موجبات لياقت و اهليت آنها را در مكرم شدن فراهم مىكند چنان كه بدون سابقه شخص به ديگرى اكرام كرده او را لايق و اهل احترام و كرامت بداند كه در اين صورت آن دگر نيز مقابل به مثل كرده او را اكرام مىكند كه درين مورد عينا به مانند داد و ستد و معاملات بازارى عمل مىشود .\r\nدر اين گونه مدينه‌ها كسى كه به نزد آنان بيشتر لايق اكرام و احترام است بر كسى كه كمتر لياقت احترام و شأن و شوكت دارد رياست دارد .\r\nاين تفاضل و برترى بين آنان همچنان بالا مىگيرد تا برسد به آن كسى كه در مدينه از همهء مردمش بيشتر اهليت كرامت و احترام را داشته باشد و قهرا چنين كس رئيس اول و پادشاه آن مدينه است .\r\nبنا بر اين رئيس مدينه بايد در جهات مذكور از همه مردم مدينه لايق‌تر باشد ، و البته لياقتها و اهليت‌ها در اين مدينه‌ها همانست كه برشمرده شد .\r\n\r\nخصوصيات رئيس مدينهء كَرامت و مراتب رياستهاى آن\r\nبنا بر آنچه در باب رياست مدينهء كرامت گفته شد پس لازم است كه دودمان رئيس مدينه بيش از ديگران باشد در صورتى كه معيار رياست فقط بر دودمان باشد و همين طور اگر كرامت به نزد آنان تنها به رفاه و توانگرى مالى باشد بايد رياست مدينه ازين جهت در حد بالا باشد .\r\nپس ازين مقام مردم ديگر درين دو ، يعنى دودمان و ثروت ، گوناگون و مختلف‌اند ، و به اين جهت رياست آنان به ترتيب توانگرى و دودمان آنان مىباشد ، و كسى كه اصولا داراى دودمان و توانگرى نباشد وارد در مناصب رياست و كرامت نخواهد شد و همين طور است در صورتى كه لياقت‌ها بر اساس امورى محدوده باشد كه ديگران را بدان دست رسى نباشد و از خانواده‌هاى معينى تجاوز نكند .\r\nاين گونه رؤسا پست‌ترين رؤساى مدينهء كرامت‌اند . و گر چه از جهت سودى كه در تحقق يافتن همت و هدف‌هاى مردم اين گونه مدينه‌ها دارند مورد احترام و اكرام واقع مىشوند يعنى در جهت اينكه يا در توانگرى بدانها سود مىرسانند و يا در جهت نيل به لذات و خوشىها و يا در جهت جلب احترام و اكرام ملتهاى ديگر نسبت به آنها يا چيزهاى ديگرى كه خواست مردم مدينه است و از آرزوهاى آنان است . و بالاخره كسى كه خود از طرف خود اين گونه امور و وسائل را براى آنان فراهم كند و يا به واسطهء حسن تدبير مردم را به اين گونه امور مطلوب برساند و بر آن حفاظت كند رئيس خواهد بود .\r\nو برترين رؤساء به نزد آنان كسى است كه همهء اين چيزها را براى مردم مدينه فراهم نمايد و لكن خود به جز كرامت بهره‌اى بر نگيرد ، بدانها توانگرى مالى برساند و خود نخواهد ، وسائل لذتهاى آنان را فراهم كند و خود نخواهد ، تنها كرامت ، ستايش ، بزرگداشت قولى و\r\n\r\n","description":"","footnote":"","page_name":" 1737 ","page_number":353},
  {"content":"\r\n\r\nفعلى خواهد ، و نامش به اين افتخارات مشهور گردد به نزد ملت خود و ساير ملتها ، در زمان خود و بعد از او همچنان نامش در افواه در روزگاران دراز بماند ، قهرا اين چنين كس بيش از همه لياقت و اهليت رياست دارد .\r\nو البته اين گونه افراد در اغلب اوقات نيازمند به ثروت و مكنت زيادى مىباشند تا در برآوردن اميال و خواستهاى مردم مدينه اعم از توانگر كردن آنان و يا فراهم كردن وسائل لذت آنها مصرف دارند ، و قهرا چون بايد در موقع خود اين گونه كارهاى مهم و پر خرج را انجام دهند لازم است كه توانگرى مالى آنها بسيار باشد و تقريبا متناسب با همهء مردم مدينه باشد .\r\nبنا بر اين پاره‌اى از رؤساء براى مصرف در اين گونه موارد بايد توانگر باشند و ثروت اندوزى كنند و معتقدند كه اين گونه هزينه‌ها موجب كرامت و آزادى ملى است ، اقدام به - گردآورى ثروت از راه باج و خراج از مردم مدينه مىكنند و يا از راه چيره‌شدن بر اقوام ديگر و غارت اموال آنان اين گونه اموال را در بيت المال ذخيره كرده آمادهء مصرف در جهت جلب كرامت و عظمت بيش از پيش مدينهء خود مىنمايند ، و در هنگام ضرور هزينه‌هاى بزرگى را درين راه تحمل مىكنند .\r\nو البته اين امر مانع ازين نيست كه چون به هر نحو شيفتهء كرامت و عظمت شخصى است به هر وسيله‌اى كه پيش آيد درين رهگذر براى خود و هم براى فرزند خود بعد از خود درين جهت كه نامش به وسيلهء آن پايدار بماند سهمى منظور دارد تا ازين راه قدرت را در فرزندانش و يا در فاميل خود حفظ كند ، و علاوه ، باز هم اين امر مانع ازين نمىشود كه براى خود سهمى از توانگرى مالى قرار بدهد تا بدان سبب مورد احترام باشد و گر چه سود ديگرى به جز احترام از آن مال نخواهد برد ، و علاوه به وسيلهء آن ، اقوام ديگر او را مورد احترام و اكرام قرار دهند ، و بدين وسيله همهء طرقى كه موجب مىشود مردم او را مورد اكرام و احترام قرار دهند در خود جمع نمايد .\r\nعلاوه بر اينها اختصاصاتى براى خود مقرر دارد كه به درخشندگى و زينت و بزرگى و جلالت وى به نزد مردم بيفزايد ، از قبيل قصر و پوشيدنى و نشان و بالاخره پنهان شدن از مردم ، و سپس قواعد و ضوابطى براى انواع تشريفات و احترامات مقرر مىدارد .\r\nهنگامى كه رياست وى تا اين حد مسجل گرديد و مردم به او و دودمانش عادت كردند و پادشاهى وى و كسانش را پذيرفتند درين هنگام مردم را بر حسب ترتيبى كه در احراز كرامت و جلالت شأن دارند در مراتبى خاص قرار مىدهد و به نظام مىآورد ، و براى هر مرتبت كرامتى و اجلالى خاص قرار مىدهد و بر حسب لياقت او براى وى از وسائل كرامت مقرر مىدارد ، از قبيل توانگرى مالى و خانه و لباس و نشان و مركب سوارى و جز آنها هر امرى كه در تجليل و شأن و شوكت آن مؤثر است . و البته اين امر را\r\n\r\n","description":"","footnote":"","page_name":" 1738 ","page_number":354},
  {"content":"\r\n\r\nدر نظامى خاص و مراتبى معين مقرر مىدارد .\r\nپس از اين برگزيده‌ترين مردم به نزد او كسى است كه بيش از همه او را تعظيم و تجليل كند ، و در جلالت مقامش بيش از ديگران معاونت نمايد . بنا بر اين خود او هم مورد اكرام وى واقع مىگردد به اندازه اعطاء كرامت .\r\nبنا بر اين دوست داران كرامت با وى معامله كرده به او اكرام مىنمايد تا بدين وسيله به اكرام خود بيفزايند ، و او نيز بدانها اكرام روا مىدارد ، و بنا بر اين ارباب مراتب هم مورد اكرام مادون خود مىباشند و هم مورد اكرام ما فوق خود .\r\nالبته اين نوع مدينه‌ها از لحاظ ترتيبات و نظامات شبيه به مدينهء فاضله‌اند به ويژه آن گاه كه اين كرامتها و مراتب و طبقات براى افادهء سود و سود زيادتر به آحاد مردم باشد ، خواه آن سود ، توانگر كردن مردم باشد ، و يا افادهء لذات يا چيزى ديگر از آنچه خواست منافع - جويانست .\r\nاين نوع مدينه‌ها بهترين نوع مدينه‌هاى جاهليه است ، مردم اين گونه مدينه‌ها را ديگران ( نه مردم خود آن ) جاهليه نامند .\r\nبايد يادآور شد كه محبت ، كرامت و احترام هرگاه از حد بگذرد اين گونه مدينه‌ها تبديل به مدينهء جباران مىشود و به مدينهء تغلب دگرگون مىگردد .\r\n\r\nويژگيهاى مدينهء تَغَلُّبيَّه\r\nمردم در مدينهء تغلب در راه تحقق بخشيدن به چيرگيها و غلبت‌ها به يكديگر معاونت مىنمايند . و اين وضع هنگامى پيش مىآيد كه همهء مردم آن شيفتهء غلبه بر اقوام و ملل ديگر شوند ، و البته هم در شيفتگى غلبه و هم در نوع آن و هم در چيزهائى كه مطمح نظر آنان واقع مىشود كه مغلوب خود گردانند متفاوت خواهند بود .\r\nمثلا پاره‌اى از آنان ممكن است خواستار چيرگى بر خون مردم باشند و پاره‌اى ديگر خواستار غلبه بر مال مردم باشند و بخواهند اموال ديگران را صاحب شوند و بالاخره پاره‌اى ديگر تسلط بر نفوس ديگران را خواستار باشند تا آنها را بردهء خود سازند .\r\nو به هر حال درين مورد مردم مدينه مراتبى دارند بر حسب عظمت و اهميت خواست هر يك از افراد كه شيفتهء غلبت بر امرى مهم و بزرگ باشد يا كوچك ، خواست آن غلبت يافتن بر اموال آنها باشد يا بر خون آنها و يا بر روح و نفس آنها كه آنان را بردهء خود كند و يا اموال آنها كه از آنان بربايد و خود حيازت نمايد .\r\nو به هر حال هدف و شيفتگى آنان در همهء انواع چيرگيها خوار كردن و مقهور كردن ديگران است ، و هدف اين است كه ملت مقهور نه مالك نفس خود باشد و نه مال خود و نه چيزى ديگر ، و در همهء امورى كه وى مىخواهد منقاد و مطاع و فرمان‌بردار وى باشد البته در آن چيزى كه به خاطر آن چيره شده است منقاد و مقهور او باشد و ازين جهت است كه هرگاه يكى از اين گونه افراد به\r\n\r\n","description":"","footnote":"","page_name":" 1739 ","page_number":355},
  {"content":"\r\n\r\nهدف و خواست خود بدون اعمال زور و قهر و غلبت نائل شود توجهى به آن نخواهد كرد و حتى از امر مورد خواست هم صرف نظر مىكند . پاره‌اى از آنان دوست دارند كه از راه خدعه و نيرنگ و غافلگيرانه ، بر مردم قاهريت و غلبه يابند ، و پاره‌اى ديگر دوست دارند آشكارا اعمال زور و قاهريت كنند و پاره‌اى ديگر به هر دو راه ، و ازين جهت است كه بسيارى از كسانى كه خواستار تسلط بر خون مردمند و خواستار خونريزى هرگاه بر انسانى كه خواب باشد دست يابند نه اقدام به قتل آن مىكنند و نه اموال او را تصرف مىكنند تا آن گاه كه او را بيدار كنند ، و دوست دارند كه از راه اعمال زور اموال او را تصرف كنند و دوست دارند كه با طرف مقاومت و ستيز كنند تا او را از پاى درآورند و درست آنچه را كه طرف نمىخواهد دربارهء او انجام مىدهند .\r\nو به هر حال هر يك از اين گونه افراد دوستدار غلبه است ، و بنا بر اين هر يك هم دوست دارند كه بر ساير آحاد مردم مدينهء خود چيره شوند و هم بر مردم ديگر ، نهايت چون مردم داخلى مدينه در بقاء خود و در زنده ماندن خود نيازمند به يكديگرند و مىخواهند به يكديگر در غلبهء بر مردم بيگانه كمك نمايند و از غلبهء ديگران بر آنها ممانعت نمايند ناچارند كه از چيرگى بر يكديگر - خوددارى كنند .\r\nرئيس اين گونه مدينه‌ها قهرا آن چنان كسى بايد باشد كه در به كار گرفتن آنان در جهت چيره‌شدن بر ملتها نيرومندتر و مدبرتر بود ، و در چاره‌انديشى - نيرومندتر بود و رأى وى در جهت به كار بردن و انجام دادن كارهائى كه موجب چيرگى دائمى آنان شود كاملتر باشد ، و همين طور در جلوگيرى از غلبهء ديگران بر آنها و اين چنين كس رئيس و پادشاه آنان خواهد بود .\r\nو بالاخره كسى كه اينان را طورى تربيت كند كه همواره دشمن ملتهاى ديگر باشند و سنت و رسوم آنها طورى ترتيب داده شود كه با مراجعه به آن سنت‌ها احساس كنند كه در شأن اين ملت است كه بر ديگران غالب شوند و همه را در انقياد خود درآورند .\r\nتفاخر و حماسه‌هاى اينان يا در جهت عظمت آنها و يا در توصيف آلات و ابزار غلبه و ساز و برگ آن ، و البته وسائل چيرگى يا ناشى از تفكر و انديشه است و يا مربوط به بدن و تن‌ها است و يا آلات و ابزارى ديگر . آنچه مربوط به بدن و تن‌هاست از قبيل چابكى و زورمندى است ، و آنچه مربوط به خارج از تن - هاست مانند سلاحهاى جنگى است و آنچه مربوط به فكر و انديشه است به اين است كه در طرقى كه بهتر مىتوان بر طرف چيره شد خوب انديش بود و بهترين طريق را برگزيند .\r\nبر اين گونه افراد حالاتى عارض مىشود مانند سنگدلى ، ستمگرى ، خشمناكى و آزمندى در جهت خوردنيها و پوشيدنيها و زياده‌روى در زناشوئى و زواج و بالاخره چيره شدن بر همه خيرات\r\n\r\n","description":"","footnote":"","page_name":" 1740 ","page_number":356},
  {"content":"\r\n\r\nعالم آن هم از راه قهر و غلبه و منقاد و خوار كردن افرادى كه صاحب اين امورند .\r\nو اينان معتقدند كه بايد بر همه چيز و همه كس غالب آمد .\r\nو گاه بود كه همهء مردم مدينه بدين سان انديشه نمايند و چنان نمايند كه قصد اينان از غلبهء بر مردم بيگانه صرفا به خاطر نياز آنان است به شهرنشينى ، نه براى امرى ديگر .\r\nو چه بسا ملتهاى مغلوب از مجاورين آنان باشند كه در شهر واحدى زندگى مىنمايند . و بايد دانست كه ملتهاى غالب يا در دوستدارى قهر و غلبت يكسانند و متساوى المرتبت‌اند و يا در مراتب گوناگونند و قهرا سهم هر يك از غارتگر - يها همان چيزى است كه از مغلوبين مىگيرد ، كم‌تر از ديگران باشد يا زيادتر و احيانا هم از لحاظ رساندن قوى و نيروها و ابزار جنگى به رئيس و فرمانده خود نيز ممكن است متفاوت باشند يا متساوى .\r\nو چه بسا كه قاهر تنها يكى باشد و قوم و يارانش در حكم آلات و ابزار بىارادهء او باشند در غلبهء بر طرف .\r\nو بديهى است كه قصد اين گونه افراد از غلبهء و قهر اين نيست كه چيزى براى خود و يا براى غير رئيس خود به دست آورند ، و بلكه صرفا همت و قصد آنان از قهر و غلبه اين است كه همان يك فرد به قدرت و مال و مكنت نائل شود تا وى ازين راه بتواند وسائل و نيازهاى زندگى خود و مردان - جنگ‌جوئى كه به خدمت مىگيرد تأمين نمايد و بالاخره هدف آنها غلبه براى غير و اعطاء به غير است عينا به مانند باز شكارى و سگ شكارى .\r\nو همين طور ساير مردم مدينه در همهء خواستهاى وى و در جهت هدفهاى او به مانند بردهء خدمتگزار او مىباشند ، و در برابر او خاضع و بىاراده‌اند ، و به طور مطلق خود نمىتوانند مالك چيزى باشند . پاره‌اى از مردم براى او زراعت مىكنند و پاره‌اى تجارت . هدف اين چنين كس تنها اين است كه همهء مردم را در برابر خود خاضع و خوار و مغلوب و مقهور بيند ، و اگر چه سود ديگرى از طرف آنان به دو نرسد و تنها سود وى خوارى و مقهوريت آنان مىباشد اين گونه مدينه‌ها را نسبت به خوى و اخلاق پادشاهش مدينهء تغلبيه نامند و لكن مردم عامهء آن جوياى تغلب نمىباشند - . البته نوع مدينه‌اى كه در آغاز فصل گفته شد مطلقا مدينهء تغلبيه است و آنكه قبل از اين ، نيمه تغلبيه است .\r\nبنا بر اين مدينهء تغلبيه گاه بدين وضع است يعنى هدف مردمش و يا رئيس آن از قهر و غلبه صرفا به خاطر لذت بردن از قهر و غلبه است .\r\nو اما آن نوع مدينه‌اى كه مردمش قهر و غلبه را وسيلهء هدفهاى ديگر مىدانند مانند اينكه به نيازهاى ضرورى زندگى دست يابند و يا ثروت اندوزى نمايند و يا از لذات و امور لذت‌آورى كه از قهر و غلبت به دست مىآورند بهره‌مند شوند و يا به شأن و شوكت و كرامت برسند نوعى از مدينهء ديگر\r\n\r\n","description":"","footnote":"","page_name":" 1741 ","page_number":357},
  {"content":"\r\n\r\nتغلبيه است كه باز مشمول همان مدينه‌هاى - برشمرده شده مىشود .\r\nبسيارى از مردم ، همهء اين مدينه‌ها را تغلبيه مىنامند و البته شايسته‌تر به اين نام مدينه‌ايست كه مردم آن همهء اين امور را بخواهند از راه قهر و غلبه به دست آورند ، خلاصه اينكه مدينه‌هاى تغلبيه ازين نظر سه گونه‌اند .\r\nيكى آنكه يك فرد آن طالب قهر و غلبت باشد و همهء مردم براى آن يك تن كار كنند . دوم مدينه‌اى كه نيم مردمش خواستار قهر و غلبه باشند . سوم مدينه‌اى كه همهء مردمش طالب قهر و غلبه‌اند .\r\nو به هر حال مردم اين گونه مدينه‌ها قهر و غلبت را به عنوان اينكه مطلوب ذاتى باشد طالب نمىباشند و بلكه هدف و خواست آنان از قهر و غلبت امرى ديگر است ، و مدينه‌هاى ديگر نيز وجود دارد كه هدف آنان علاوه بر رسيدن به اين امور خود قهر و غلبه هم هست .\r\nاما در باب نوع اول از اين گونه مدينه‌ها كه قصد مردم آن صرفا غلبه است به هر نحو كه پيش آيد و در هر چه باشد گاه اتفاق مىافتد كه افراد آن ، بدون اينكه سودى عايد آنان شود ، به افراد زيان مىرسانند ، مثل اينكه افرادى را به قهر و غلبه به قتل مىرسانند ، بدون اينكه سودى به آنها برسد ، صرفا براى لذتى كه ازين كار مىبرند . و چه بسا براى خاطر چيزهاى بىارزش اقدام به جنگ و قتل و قهر و غلبه مىنمايند . درين مورد حكايات و داستانهائى از اقوام تازى وجود دارد . اما در باب نوع دوم از اين گونه مدينه‌ها بايد گفت چون قهر و غلبه را براى خاطر رسيدن به امور مادى دوست دارند و براى رسيدن به امورى كه مطلوب آنان است اقدام به آن مىنمايند يعنى امورى كه به نزد آنان خوب و عالى شناخته شده است ، بنا بر اين هرگاه بدون اعمال زور و قهر بتوانند به مطلوب خود برسند ديگر اعمال زور نمىكنند .\r\nو اما در باب نوع سوم از مدينه‌هاى تغلبيه بايد گفت كه نه به كسى زيان مىرسانند و نه اقدام به قتل مىكنند مگر در آن گاه كه بدانند رسيدن به يكى از امورى كه به نزد آنان شريف محسوب مىشود ازين راه به دست مىآيد ، و بنا بر اين هرگاه بدون توسل به زور و قهر و غلبه مقصود آنان برآورده شود مانند اينكه گنجى بيابند يا اينكه از ناحيهء غير آنچه را مىخواهند به آنان بخشش شود و يا به نحوى ديگر از ناحيهء اشخاص بتوانند بدون قهر و غلبه به خواست خود برسند نمىپذيرند و تصرف در آن نمىكنند .\r\nاين گونه افراد را ارباب همت و غرور مىنامند .\r\nمردم نوع اول از اين گونه مدينه‌ها از اموال مغلوبين خود تنها به رفع حوائج ضرورى خود اكتفا مىنمايند ، و گاه باشد كه مبارزه و كوشش‌هاى عظيمى در راه به دست آوردن نفعى و يا مالى كه از آن محروم‌اند مبذول مىدارند و درين باب اصرار مىورزند ، و هنگامى كه بدانها دست يافتند و در حيطهء قدرت آنان در آمد به نحوى كه كاملا در تحت نفوذ و حكم\r\n\r\n","description":"","footnote":"","page_name":" 1742 ","page_number":358},
  {"content":"\r\n\r\nآنان قرار گرفت از آن دست بدارند و رها كنند .\r\nچه بسا اين گونه افراد هم مورد ستايش و اكرام و تجليل واقع مىشوند . بسيارى از اين كارها را دوستداران احترام و كرامت صرفا براى اين انجام مىدهند كه مورد اكرام و احترام واقع شوند .\r\nو البته مدينه‌هاى تغلبيه بيشتر به سوى جباريت و مدينه‌هاى جبارين گرايش مىيابد تا مدينهء كرامت .\r\nبر مردم مدينه‌هاى طالب توانگرىهاى مالى و لهو و لعب و خوشگذرانى ، گاه غرور و حالاتى عارض مىشود كه گمان مىبرند تنها آنان هستند كه خوشبخت و پيروز و مورد رشگ مردمند و بايد باشند ، و چنين گمان برند كه از همهء مردمان مدينه‌هاى ديگر برترند ، آن چنان غرورى بر آنان عارض مىشود كه مردم مدينه‌هاى ديگر به نظر آنان خوار شمرده مىشوند و گمان مىبرند كه ملتهاى ديگر بىارز و بىارزشند و به واسطهء نائل شدن به آنچه به نزد آنان سعادت محسوب مىشود مورد محبت و كرامت ملتهاى ديگرند .\r\nاين گونه انديشه‌هاى خودخواهانه در آنان حس خودخواهى ، افتخار ، محبت ، ستايش و چاپلوسى را زنده مىكند و همواره مىخواهند ديگران از آنان ستايش كرده چاپلوسى نمايند و گمان برند كه ملت‌هاى ديگر نتوانسته‌اند به موقعيتى كه آنان احراز كرده‌اند برسند و اصولا جاهل به اين نوع از سعادتند .\r\nاين گونه افكار موجب مىشود كه براى خود القاب و نامهائى بسازند كه نمودار حسن سيرت و سريرت آنان است ، مثل اينكه خود را معروف كنند كه ظريف‌اند و مطبوع و ديگران خشن و نامطبوع و ازين راه خود را چنان نمايند كه مردم گمان برند ارباب غرور و بزرگى و تسلطاند ، و گاه بود كه آنان را مردمى صاحب همت شناسند . و چون اين گونه افراد دوستدار لذات و لهو و لعب‌اند اگر وضعى پيش آيد كه راه رسيدن آنان به توانگرى و لهو و لعب و لذات مورد نظر كسب و حرفت نباشد و صرفا نيروى غلبه و قهر بر ملتها باشد و از راه قهر و غلبت به هدفهاى خود كه توانگرى و لهو و لعب است نائل گردد ، نخوت و غرور خاص آنان را فرا مىگيرد و در زمرهء ستمگران و جباران در مىآيند .\r\nاينان ملت و مردم نوع اول را احمق مىنامند و ممكن است در بين مردمى كه صرفا دوستدار كرامت‌اند كسانى پيدا شود كه رسيدن به كرامت را بذاته نخواهند ، و بلكه وسيلهء رسيدن به توانگرى بدانند ، چه آنكه بسيارى از آنان دوست دارند كه مورد اكرام و احترام مردم واقع شوند تا از آن راه به ثروت اندوزى و توانگرى برسند حال يا از ناحيهء كسى كه مورد اكرام و احترامش واقع شده است يا از ناحيهء ديگران . زيرا اين گونه افراد رياست و اطاعت و فرمانبردارى مردم مدينه را براى آن خواهند كه به ثروت و مكنت نائل شوند .\r\nبسيارى ازين گونه افراد ثروت و مكنت را هم براى رسيدن به لهو و لعب و لذت مىخواهند و معتقدند كه رياست\r\n\r\n","description":"","footnote":"","page_name":" 1743 ","page_number":359},
  {"content":"\r\n\r\nآنها و فرمان‌بردارى ديگران از آنها هر اندازه فزونتر و كامل‌تر باشد بهره‌گيرى آنها از امور مالى و لذتهاى ناشى از آن فزونتر مىگردد ، و لاجرم اعمال زور كرده و يكه‌خواه مىشوند كه حكومت مطلقهء فردى برقرار كنند تا بدان وسيله به جلالت خود بيفزايند و در نتيجه به توانگرى و مكنت بزرگ دست يابند به طورى كه هيچ كس ياراى برابرى با آنها را نداشته باشد 2 و آنها بتوانند ثروت و مكنت حاصله را در جهت لهو و لعب و خوشيهاى زندگى به كار گيرند و از انواع خوشيها از نوع خوردنى و نوشيدنى و گائيدنى به مقامى رسند كه كما و كيفا فائق بر همه باشند .\r\n\r\nويژگيهاى مدينهء جماعيَّه\r\nمدينهء جماعيه آن گونه مدينه‌ايست كه مردم آن همه رها و آزاد باشند و هر آنچه بخواهند انجام دهند و همهء مردم آن از تساوى كامل برخوردار باشند در همهء اعمال خود ، قوانين و سنت‌هاى آنان هم بر اين اساس است كه هيچ انسانى بر انسانى ديگر برترى ندارد و در هيچ جهت ، و مردم آن آزادانه هر عملى را مرتكب مىشوند و هيچ فردى از افراد بر هيچ فردى ديگر تسلط ندارد ، نه خودى بر خودى و نه ديگران برآنها ، و تنها آن كس قابل ارزش است كه در جهت فزودن به حريت و آزادى آنها كمك كند ، و چون بدين‌سان آزادند به ناچار در آنان خلق و خوى و همت‌ها و اغراض فزون مىشود و خواستها متفرق و بسيار مىشود . اشيائى كه براى بهره‌گيرى در لذتها به كار گرفته مىشود بر حسب خواستهاى متعدد بسيار و متنوع مىگردد تا آنجا كه به حساب و شمار نمىآيد .\r\nمردم اين گونه مدينه‌ها و دسته‌هاى مختلف و متباين و همانند به حدى مىرسند كه به شمار نمىآيند و بالاخره از همه نوع مردم و مردمى كه با خواستهاى مختلف در مدينه‌هاى ديگر پراكنده‌اند در اين گونه مدينه‌ها جمع مىشوند . از مردم شريف تا پست‌ترين ، برقرار شدن رياستها در اين گونه مدينه‌ها مستند به هر امرى است كه پيش آيد از ساير امورى كه برشمرده شد و رياستهاى مستند به آنها دانسته شد و دسته‌هائى كه در وضع رؤساى مدينه نمىباشند قهرا براين گونه رؤساء و كسانى كه عنوان رياست دارند مسلط مىباشند . رياست كردن رؤساى آنان كاملا تابع خواست و ارادهء مرءوسين است به طورى كه اگر به دقت در اوضاع و احوال آنانيكه اگر به دقت در اوضاع و احوال آنان رسيدگى شود نه رئيسى وجود دارد و نه مرءوسى .\r\nبه جز اينكه بايد گفت تنها آنان كه در جهت آزادى مطلق و برآورده شدن خواستها و اميال آنان اقدام مىكنند و آنان را به همهء خواستهاى خود مىرسانند و آزادى و خواستهاى گوناگون آنان را براى آنان پايدار مىدارند و از دست برد افراد داخلى و دشمنان خارجى محفوظ - مىدارند مورد اكرام و احترام آنان مىباشند .\r\nو در صورتى كه خود بر خواستهاى ضرورى زندگى اكتفا نمايند كه آن گاه برتر و مطاع و مكرم‌تر به نزد آنان خواهند بود .\r\n\r\n","description":"","footnote":"","page_name":" 1744 ","page_number":360},
  {"content":"\r\n\r\nازين نوع كسان كه بگذريم ما بقى رؤساى آنان يا همشأن و برابر با آنها مىباشند و يا حتى فرودتر .\r\nدر آن گاه مساوى با سايرين محسوب مىشوند كه هرگاه از طرف افراد خواستها و اميال آنان برآورده شود و خيراتى بدانها رسانده شود از طرف وى نيز اموال و ثروتى برابر با آنچه به دو رسانده‌اند به آنها برساند و درين صورت براى وى برترى و مزيتى نسبت به خودشان قائل نمىشوند .\r\nو لكن هرگاه اموالى به وى ببخشايند و سهمى از اموال و مكنت خود به او برسانند و كراماتى به او بنمايند و از طرف وى به آنها سودى عايد نشود آنان بر رئيس خود برترى و مزيت دارند زيرا مانعى نيست كه در اين نوع مدينه رؤسائى باشند بدين وضع و حال كه بر حسب اتفاق به نزد مردم مدينه شأن و شوكتى داشته باشند و رياست يابند حال يا بنا به خواست مردم مدينه اين شأن و شوكت را احراز كرده باشند و يا به اينكه پدران آنان در اين مدينه رياست داشته و مورد اكرام مردم بوده‌اند و از حقوق ميراثى استفاده كرده رياست يافته باشند كه در اين صورتها مردم مدينه كاملا مسلط بر رؤساى خود مىباشند . در اين گونه مدينه همهء هدفها و خواستهاى مدينه‌هاى جاهله به طور فزونى و كاملتر خودنمائى مىكند .\r\nاين گونه مدينه‌هاى جاهله ، معجبه و مدينة سعيده شمرده مىشود ، ظاهر آن عينا به مانند لباسى است كه نقاشى و رنگ آميزى شده باشد به رنگهاى گوناگون و شمايل‌هاى مختلف ، و بنا بر اين اين گونه مدينه‌ها محبوب همه است و سكناى در آن براى همه كس مطلوب است زيرا هر كسى تا حدى و در امرى معين خواستهائى دارد كه در اين گونه مدينه‌ها برآورده مىشود و بنا بر اين مردم و ملت‌هاى گوناگون به سوى آن روى مىآورند و به طور بىحساب و بىاندازه به بزرگى آن افزوده مىگردد و در آن از هر نوع نسلى و خلق و خويى و بچه‌هائى به وجود مىآيند ، و فرزندانى كه نهادها و فطرتها و تربيتهاى گوناگون دارند در اين گونه مدينه‌ها پا به عرصهء وجود مىگذراند ، و رشد و نمو مىكنند .\r\nبدين ترتيب اين گونه مدينه‌ها نمودار شهرهاى بسيار مىگردند و لكن نه به طور جدا و متمايز بلكه درهم و پراكنده در يكديگر ، و بيگانه از اهلى شناخته نمىشود . در اين گونه مدينه‌ها هدفها و غرض‌هاى گوناگون وجود دارد ، روشها مختلف است . و بدين جهت ممكن است كه بعد از گذشت زمانهاى متمادى مردمى كه از طبقهء افاضل باشند پديد آيند و حتى حكماء و دانشمندان و شعراء و خطبائى در اين گونه مدينه‌ها تربيت شوند ، در هر نوعى از امور و علوم و فنون . و ممكن است كه از بطن اين گونه مدينه‌ها افرادى براى تشكيل مدينهء فاضله بيرون آيند ، و اين نوع انسانها بهترين دسته‌هائى هستند كه در اين گونه مدينه‌ها تربيت مىشوند ، و از اين جهت است كه اين گونه مدينه‌ها از لحاظ خير و خوبى و هم از لحاظ شر و بدى بهره‌ورترين مدينه‌ها مىباشد و هر اندازه بزرگتر ، و مدت آن\r\n\r\n","description":"","footnote":"","page_name":" 1745 ","page_number":361},
  {"content":"\r\n\r\nطولانىتر و مردم آن زيادتر و نعمت‌هاى آن فراوان‌تر و براى زندگى مردم كاملتر بود هم خيرات و هم شرور آن هم فزونتر شود . و بايد دانست هنگامى كه رياسات مدينهء جاهله گفته مىشود مقصود انواع رياسات است به تعداد انواع مدينه‌هاى جاهله .\r\nزيرا هر يك از رياستهاى جاهليه يا قصد و هدفش صرفا دست‌يابى به حوائج ضرورى زندگى است ، و يا علاوه بر آن توانگرى مالى است ، و يا علاوه بر آنها بهره‌ورى از لذتهاى مادى است ، و يا نيل به كرامت و حسن شهرت و ستايش است .\r\nحال اساس آن بر حريت و آزادى باشد ، و يا قهر و غلبه ، و از همين جهت است كه رياستهاى اين گونه مدينه‌ها در ازاى ثروت خريد و فروش مىشود به ويژه رياستهاى مدينه‌هاى جماعيه .\r\nزيرا بيان شد كه در مدينهء جماعيه هيچ فردى از آن دگر در احراز رياست اولويت ندارد ، و بنا بر اين موقعى كه رياست آن به يك فردى از افراد اعطا شود يا براى اينست كه مطيع مردم است و به اصطلاح مردم اين كار مىكنند كه بتوانند هر نوع خواست و اراده‌اى را بر او تحميل نمايند و يا اينكه در برابر اين كار ازو ثروت و مكنتى دريافت مىكنند و يا ما به ازاى ديگر ، و بهترين رئيس به نزد اينان آن كسى است كه بهترين انديشه‌ها و چاره‌جوئىها را در راه رسيدن مردم به هدفها و اميال نفسانى خود ، كه در عين حال گوناگون و متنوع است ، به كاربرد و نيز بتواند سود آنان را از دست برد دشمنان نگه دارد ، و در عين حال خودش از اموال آنها به جز رفع حوائج ضرورى زندگيش چشم داشتى نداشته باشد ، بلكه صرفا باندازهء ضرورت زندگى خود از آنان برگيرد . و قهرا در اين گونه مدينه‌ها آن كسى كه به معنى واقع جزء افاضل باشد يعنى آن گونه كسى كه اگر به رياست برسد كارها و اعمال آنها را ارزيابى كرده و به سوى سعادت حقيقى رهبرى مىنمايد هيچ گاه به رياست نمىرسد و مردم زير بار رياست او نخواهند رفت .\r\nو هرگاه پيش آيد كه اين چنين كسى مقام و منصب رياست يابد در اندك مدتى يا خلع مىشود يا كشته و يا وضع حكومتش پريشان حال شده جنگ و ستيز بر سر آن فزون مىشود . و همين طور است وضع ساير مدينه‌هاى جاهليه كه هر فرد از مردم آن طالب رياست آن كسى مىباشند كه خواستها و اميال آنها را برآورد ، و راه رسيدن به آن را براى آنها آسان گرداند ، و هم نگهبان آنها باشد ، و به طور مطلق از رياست افاضل ابا و امتناع دارند و نمىپذيرند ، فقط چيزى كه هست اين است كه پديد آمدن مدينه‌هاى فاضله و رياستهاى فاضله از بطن مدينه‌هاى ضروريه و جماعيه آسان‌تر و ممكن‌تر است . رسيدن به حوائج ضرورى زندگى و يا توانگرى و بهره‌گيرى از لذات و لهو و لعب و نائل شدن به كرامات گاه از راه قهر و غلبه است و گاه از راه‌هاى ديگر بنا بر اين هم مدينه‌هاى چهارگانه با توجه به اين امور تقسيم بندى ميشوند\r\n\r\n","description":"","footnote":"","page_name":" 1746 ","page_number":362},
  {"content":"\r\n\r\nبه چهار قسم و هم رياستهاى آنها كه قصد آنان رسيدن به يكى يا همهء اين هدفها است . پاره‌اى از رياستها براى رسيدن به مقصود خود راه قهر و غلبه را انتخاب مىكنند ، و پاره‌اى ديگر راه‌هاى ديگرى را غير از قهر و غلبه آنهائى كه از راه قهر و غلبه به مطلوب خود مىرسند و آنچه به دست مىآورند به وسيلهء مدافعت و قهر و غلبه حفاظت مىنمايند به ناچار نيازمند به نيرومندى جسمانى مىباشند و از لحاظ اخلاقى بايد خوى ستمگرى و سنگدلى و خشونت داشته باشند ، و براى مرگ و زندگى ارزشى قائل نشوند و به سادگى دست به آدمكشى بزنند و براى زنده بودن خود هم ارزشى قائل نباشند و اصولا اين طور مىانديشند كه هرگاه به مطلوب خود نرسند نبايد زنده بمانند و بايد تا پاى مرگ براى رسيدن به مطلوب خود اقدام نمايند . و نيز نيازمنداند به اينكه هنر و صنعت به كار بردن سلاحهاى جنگى را به خوبى بدانند ، و همين طور بهترين تدبير جنگى را در جهت قهر و غلبهء بر غير بشناسند و به كار برند كه البته اين امرى است كه همهء مردم مدينهء متغلبه را شامل مىشود .\r\nو اما مدينه‌هائى كه هدف مردمش بهره‌گيرى از لذات و خوشيهاى دنياست همواره در معرض آز و شره مىباشند و نسبت به خوردنيها و نوشيدنيها و زن شيفتگى پيدا مىكنند و بدين جهات است كه پاره‌اى از آنان نرم خوى و بىحال مىشوند و نيروى غضبيهء آنان از بين مىرود تا آنجا كه هيچ گونه اثرى ازين نيرو در آنها باقى نمىماند ، و بر عكس بر پاره‌اى از آنان غضب و آلات و ابزار نفسانى و بدنى غضب و همين طور شهوت و آلات و ابزار نفسانى و بدنى آن مستولى مىشود و خلاصه همهء وسائل و امورى كه موجب نيرومندى غضب است و به وسيلهء آنها مىتوانند كارها و اعمال ناشى از خشم و غضب و شهوت را تحقق بخشند در آنها نيرومند مىگردد و همواره انديشه و فكر خود را در جهت انجام كارهائى كه ناشى از شهوت و غضب است مصروف مىدارند ، هدف نهايى پاره‌اى از مردم اين گونه مدينه‌ها انجام كارهاى شهوانى است و درين صورت قوى و افعال غضبى را ابزار و آلاتى قرار مىدهند براى رسيدن به افعال ناشى از شهوت و برخوردار كردن مظاهر شهوات نفسانى خود و بدين ترتيب عالى و اعلاترين نيروى خود را خدمتگزار شهوات كه پست‌ترين نيروها است قرار مىدهند ، زيرا نخست قوهء ناطقه و عقل خود را در خدمت شهوت و غضب قرار مىدهند و سپس قواى غضبيه را خادم قواى شهوانى مىكنند و همهء تفكرات و انديشه‌هاى خود را متوجه استنباط امورى مىكنند كه افعال غضبيه و شهوانيهء آنها كمال يابد .\r\nو آن گاه افعال قواى غضبى و آلات و ابزار آنها را در جهت نيل به لذات مصروف مىدارند ، يعنى در بهره‌گيرى از خوردن و نوشيدن و زن و ساير امورى كه - لذت‌آور مىدانند و بر آنها چيره شده براى خود نگه‌دارى مىكنند .\r\nاين وضع در بين اشراف بيابان‌نشين\r\n\r\n","description":"","footnote":"","page_name":" 1747 ","page_number":363},
  {"content":"\r\n\r\nو بيابان گردان ترك و عرب ديده شده و مىشود . زيرا اصولا مردم بيابان‌نشين عموما غلبه را دوست دارند ، در خوردنيها و نوشيدنيها وزن بسيار مولع و آزمندند .\r\nو مسأله زن به نزد آنان بسيار مهم و عظيم است و بسيارى از آنان اعمال فسق و فجور را نيكو و مستحسن مىشمارند و اين امر را پست و سقوط اخلاقى نمىشناسند ، زيرا زمام نفوس آنها به دست شهوات سپرده شده است و بسيارى از آنان را مشاهده مىكنى كه به نزد زنان خود را به انواع زينت‌ها مىآرايند و كارهائى كه نمودار مجامله است انجام مىدهند ، و بالاخره هر كارى كه مىكنند در جهت جلب زنان مىكنند و ميخواهند شأن و شوكت خود را به نزد آنان بالا برند و هر چه را زنان زشت و عيب مىشمارند آنها نيز عيب مىشمارند و آنچه را آنان خوب و نيك مىشمارند آنها نيز خوب و نيك مىشمارند ، و بالاخره در همهء امور ميل و خواست زنانشان را مرعى مىدارند و در بسيارى از آنان مشاهده مىشود كه اصولا زنان بر مردان تسلط كامل دارند و بر امور منزل و شخص آنها استيلا دارند و بدين جهات است كه بسيارى از آنان براى زنان خود ناز و نعمت و آسايش و راحتى فراهم كرده و آنان را به دشوارى و سختى نمىافكنند ، و بلكه همواره رفاه و راحت آنان را در نظر دارند و خود همهء دشواريها و رنجها را تحمل كرده و كارهائى كه نياز به رنج و مشقت دارد خود انجام مىدهند .\r\n\r\nمدينه‌هاى فاسِقَه\r\nو اما مدينه‌هاى فاسقه آن گونه مدينه‌هايى - است كه مردم آن اعتقاد به مبادى موجودات دارند و علم به آنها هم دارند و سعادت را هم مىشناسند و اعتقاد به آن هم دارند و افعال و كارهائى كه موجب رسيدن به سعادت است هم خوب مىشناسند و هم قبول دارند ، و با تمام اين اوصاف به هيچ يك از آنها عمل نمىكنند و پاى بند نمىباشند و خواست و ارادت خود را در جهت يكى از هدفهاى مدينه‌هاى جاهله و يا همهء آنها منحرف مىنمايند يعنى يا رسيدن به منزلت و مقام يا كرامت و احترام يا قهر و غلبه يا جز اينها ، و كارها و افعال خود را كلا بدان سوى متوجه مىنمايند .\r\nاين گونه مدينه‌ها نيز به مانند مدينه‌هاى - جاهله ، به اندازهء آنها ، انواع و اقسامى دارد زيرا كارها و افعال مردم مدينه‌هاى فاسقه و همين طور خلق و خوى آنان عينا همان افعال و كارها و خلق و خوى مردم مدينه‌هاى جاهله است ، و تنها امتياز و مباينت مدينه‌هاى فاسقه با جاهله در آراء و معتقدات آنها است و گر نه مردم اين گونه مدينه‌ها نيز مطلقا به سعادت واقعى نائل نخواهند شد .\r\n\r\nمدينه‌هاى ضالّه\r\nاما مدينه‌هاى ضاله ، مدينه‌هائى است كه براى مردم آن همهء اصول و مبادى وجود و اصول سعادتها را قلب كرده باشند و اصول و مبادى ديگرى را براى آنان گفته و به آنها بياموخته باشند . آن نوع اصول و مقدماتى كه يك نوع سعادت نهايى ديگرى را بدانها رهنمون شود به\r\n\r\n","description":"","footnote":"","page_name":" 1748 ","page_number":364},
  {"content":"\r\n\r\nجز آنچه در حقيقت سعادت نهايى است و افعال و اعتقاداتى بدانها تلقين و براى آنان ترسيم شده باشد كه به وسيلهء هيچ كدام نتوان به سعادت حقيقى رسيد .\r\n\r\nنَوابِتِ مدينه‌هاى فاضِلَه\r\nنوابت در مدينه‌هاى فاضله خود بر چند گروهند ، گروهى از آنان افرادى هستند كه به افعال و اعمالى كه موجب سعادت حقيقى است تمسك مىكنند و لكن قصد و غرض آنان از آن كارها و اعمال رسيدن بدان سعادت نمىباشد و بلكه از انجام آن اعمال چيز ديگرى را طالبند يعنى امورى را كه مىتوان از راه تظاهر به فضيلت بدانها رسيد . مانند رسيدن به كرامت ، رياست ، ثروت يا غير آن اين گونه افراد را شكارگر نامند .\r\nگروهى ديگر كسانى هستند كه اصولا به هدفهاى مدينه‌هاى جاهله گروش دارند و اميال و اغراض آنها را طالبند ، نهايت سنت قوانين مردم مدينه مانع از آنها مىباشد به ناچار تكيه بر كلمات و الفاظ قانونگذارى مىكنند و كلمات قانونگذار را در سنت‌ها و توصيه‌هايش مورد تأويل قرار مىدهند و موافق با خواست و اميال خود تأويل مىنمايند و حتى از راه تأويل خواست و اميال خود را زيبا مىنمايند اين گونه افراد را محرفه نامند .\r\nگروهى ديگر قصد تحريف ندارند و لكن به واسطهء قصور فهم خود و نارسائى آنان به هدف و قصد قانونگذار و نقصان و كوتاهى علم آنان به سخنان شارع ، سنت‌ها و مسائل مربوط به قوانين و سنت‌هاى مدينه را بدين جهات واژگونه مىفهمند يعنى بر خلاف هدف و قصد شارع ، و بنا بر اين كارها و اعمال آنان خارج از خواست رياست مدينهء فاضله خواهد بود ، و گمراه‌اند ، در حال كه خود نمىداند كه گمراه‌اند ، اين گونه افراد را مارقه نامند .\r\nگروهى ديگر كسانى هستند كه آنچه ذكر شد در قوهء متخيلهء خود حاضر مىكنند و تقريبا معرفت خيالى نسبى بدانها دارند ، لكن بدان چه ازين اصول مىدانند نمىگروند و در حقيقت قانع نمىشوند و به وسيلهء بيانات خود اقدام به بطلان آنها هم مىكنند هم براى خود و هم براى غير خود ، و البته اين كارها را نه براى عناد با مدينهء فاضله مىكنند و بلكه طالب حقند و مىخواهند راهنمائى شوند .\r\nالبته كسانى كه درين وضع و حالند بايد در مقام تربيت و راهنمائى آنان برآمد و به طبقهء بالاتر از متخيلات موجودشان هدايت كرد ، امورى كه قابل ابطال با آن گونه گفتارها نباشد ، حال اگر قانع شدند كه مطلوب حاصل است و رها مىشوند و اگر نشدند و مجددا به موارد شك و ايراد و عنادى كه ممكن است يابند واقف شدند و ايراد كردند باز هم به وسيلهء امور متخيلى بالاتر بايد با آنها بحث شود و همين طور تا آن‌گاه كه به وسيلهء امورى از اين نوع ، نهايت در مراتب بالاتر قانع شوند و هرگاه چنين پيش آيد كه مطلقا به وسيلهء اين گونه امورى كه فراخور آنها است و از متخيلات و تمثيلات است قانع نشوند بايد به وسيلهء طرح حقايق و طرح مسائل ديگر عقلى با آنها وارد\r\n\r\n","description":"","footnote":"","page_name":" 1749 ","page_number":365},
  {"content":"\r\n\r\nبحث شد و حقايق بدانها تفهيم شود كه قهرا در اينجا استقرار رأى و عقيدت يابند .\r\nالبته گروهى ديگر هستند كه همهء متخيلات خود را مرتب باطل مىكنند و هر چه بيشتر ازين امور و بالاتر و بالاتر در برابر آنان قرار مىدهند باز در صدد ابطال آن برمىآيند ، و حتى در مرتبه‌اى كه مسائل عقلى و خود حقايق مطرح مىشود براى خاطر خودنمائى و افتخار به اينكه غالب شده‌اند و يا براى خاطر اينكه چيز ديگرى را كه مطلوب آنهاست نيكو و درست نمايند از امورى كه منظور و مطلوب جاهليت است ، و بنا بر اين ، اين قبيل افراد با تمام نيروى ممكنهء خود سعى در باطل نشان دادن آنها مىكنند و اصولا دوست ندارند به چيزى كه مؤيد و مثبت حق و سعادت است گوش فرا دهند و بشنوند و نيز دوست ندارند به گفتارى كه حق و سعادت را به درستى و خوبى مىنمايد و در نفوس آدميان منقوش و مرتسم مىنمايد گوش فرا دهند و بلكه سعى مىكنند اين گونه گفتارها را از نوع گفتارهاى تدليسى تلقى كنند . زيرا گمان مىكنند كه موجب سقوط سعادت آنها مىشود . بسيارى از اين گونه افراد سعى مىكنند كه به ظاهر خود را معذور بدارند يعنى افرادى كه در حقيقت به سوى هدفهاى ديگر و اغراض جاهليت توجه كرده‌اند و بدان گرويده‌اند .\r\nگروهى ديگر سعادت و مبادى و اصول آن را به نوعى در تخيل خود مجسم مىنمايند و لكن در شأن نيروى ذهنى آنان نيست كه بتوانند حقيقت آن را تصور نمايند ، اصلا و يا نيروى فهم آنان تا حدى كه بتواند به طور كامل و كافى دريابد نمىباشد ، بنا بر اين صور خيالى كه از سعادت دارند مورد نقض و جرح و ابطال قرار مىدهند و مورد عناد و شك و ترديد ، و هر اندازه در مقام رهنمائى و بحث امور محاكى و متخيلاتى كه نزديك به حقايق است مطرح شود باز هم باطل مىدانند ، و از طرفى امكان ندارد كه رأسا مسائل منطقى و حقيقى براى آنان مطرح گردد ، و نيروى ذهنى آنها استعداد درك استدلالات حقيقى را ندارد ، و چه بسا اتفاق مىافتد كه اكثر اينان بسيارى از متخيلات خود را كه دربارهء حقايق دارند باطل مىدانند ، نه براى اينكه مورد شك و عناد و ترديدند و نمىتوانند نمودار حق واقعيت باشند ، و بلكه ازين جهت كه فهم آنان وافى نيست و تخيل آنان ناقص است ، پس انكار آنان از باب اين نيست كه آن امور مورد شك و ترديد است .\r\nبسيارى از اينان چون براى آنان امكان اين نيست كه بتوانند به اندازهء كافى از اصول و مبادى حقيقت ، تصورات و تخيلات داشته باشند و يا اينكه در مواردى كه امكان عناد و شك و ترديد است به موارد آنان واقف شوند و نيروى درك آنان به اندازه‌اى نيست كه حقايق را درك كنند ، لاجرم ديگران را دروغگو مىدانند و گمان برند كه آنان دروغ مىگويند تا بتوانند مردم را فريب داده مكرم و محترم باشند ، و يا در نيل به هدف خود توفيق يابند و بر مردم ديگر چيره\r\n\r\n","description":"","footnote":"","page_name":" 1750 ","page_number":366},
  {"content":"\r\n\r\nشوند ، و يا گمان مىبرند كه آنان فريب خورده‌اند و هدف آنان باطل نشان دادن حقايق است . و از اين راه مقام و موقعيت آنان را كه حقايق را اندر يافته‌اند پست نشان مىدهند و بلا ارزش ، و همين گونه انديشه‌ها ، بسيارى از آنان را بر آن مىدارد كه گمان برند همهء مردم در مدعاى خود كه حقايق را اندر يافته‌اند دروغگو هستند و فريب خورده‌اند ، و همين گونه انديشه‌ها بسيارى از آنان را حيران و سرگردان مىكند و پاره‌اى از آنان را بر آن مىدارد كه گمان كنند كه هيچ يك از مدركات و معارف انسانى حقيقت ندارد .\r\nو هر كس كه گمان برد چيزى را اندر يافته است و به امرى معرفت حاصل كرده است دروغگو است در حال كه خود در آنچه مىگويند نه ( رجوع شود بترجمه سياسات مدينه فارابى ترجمه نگارنده ص 158 - 202 و رجوع شود به آراء اهل مدينهء فاضله ترجمهء نگارنده ص 345 - 351 )\r\n\r\nمَدينهء جَلّادين\r\n- ( اصطلاح اجتماعى ) مراد از مدينه جلادين همان مدينهء تغلب است كه افراد هر يك كوشش دارند بر ديگرى غلبه يابند و غرض ايشان بدست آوردن مقام و جاه است نه خدمت و تعاون و بدنبال راههائى ميروند كه تسلط خود را بر ديگران ثابت كنند و غالب بر خون و حاكم بر ناموس مردم شوند و از اين جهت آن را مدينه جلادين گويند و رئيس آنها نيز رئيس جلادين است .\r\n( سياسات مدنيه ص 64 ) .\r\n\r\nمَدينهء جَماعِيَّه\r\n- ( اصطلاح اجتماعى ) مدينه جماعيه عبارت از مدينه‌ايست كه هر يك از افراد آن مطلق العنان باشند در آنچه بخواهند و مردم آن در استفاده از اوضاع زندگى برابر باشند و سنت و رويهء آنها بر مبناى تساوى استوار شده باشد و فضل و برترى در ميان آنها نباشد و بالاخره مردمش آزادى كامل داشته باشند و در اين گونه مدينه‌ها هيچ كس بر هيچ كس امتيازى نداشته باشد و رئيس آنها بر حسب نظر مرءوسين انتخاب شود و عمل او مطابق ميل و اراده آنها باشد ( سياسات مدنيه ص 69 ) « و هى التى قصد اهلها ان يكونوا احرارا يعمل كل واحد منهم ما يشاء لا يمنع هواه فى شىء اصلا . . . لملوك الجاهلية على عهد مدنها ان يكون كل واحد منهم انما يدبر المدينة التى هو مسلط ليحصل هواه و ميله . . . » ( آراء اهل المدينة ص 91 )\r\n\r\nمَدينهء يَسّارَه\r\n- ( اصطلاح اجتماعى ) مدينهء لهو و لعب را مدينهء يساره گويند .\r\n\r\nمدينه شقوه\r\n- ( اصطلاح اجتماعى ) از اقسام حكمت عملى است و آن كشورى باشد كه مردمش به تمتعات و بهرهاى مادى توجه كنند و غايت زندگى را لذات مآكل و مشارب و لهو و لعب دانند .\r\n( از آراء اهل مدينه ص 91 ) .\r\n\r\nمَدينهء ضارَّه\r\n- ( اصطلاح اجتماعى ) و از اقسام حكمت عملى است و آن كشورى است كه مردمش را آراء و عقايد فاسده باشد و پاىبند بخرافات و موهومات باشند و رئيس آن خود را ملهم از ناحيه\r\n\r\n","description":"","footnote":"","page_name":" 1751 ","page_number":367},
  {"content":"\r\n\r\nخدا داند و حال كه چنان نباشد و متوسل به خدعه و نيرنگ گردد و بديهى است كه او را رياست فاضله نباشد ( از آراء اهل مدينه ص 92 ) .\r\n\r\nمَدينهء ضالَّه\r\n- ( اصطلاح اجتماعى ) و اما مدينهء ضاله آن بود كه سعادتى شبيه بسعادت حقيقى تصور كرده باشند و مبدأ و معادى مخالف حق توهم نموده و افعالى و آرائى كه بدان به خير مطلق و سعادت ابدى نتوان رسيد در پيش گرفته و عدد آن را نهايتى نبود .\r\n( اخلاق ناصرى ص 256 رجوع به مدينه جاهله شود )\r\n\r\nمَدينهء ضَرُورى\r\n- ( اصطلاح اجتماعى ) اما مدينهء ضرورى اجتماع جماعتى بود كه غرض ايشان تعاونى بود بر اكتساب آنچه ضرورى باشد بر قوام ابدان از اقوات و ملبوسات و وجوه مكاسب بسيار بود بعضى ممدوح مانند فلاحت و شبانى و بعضى مذموم مانند دزدى و . . .\r\n( از اخلاق ناصرى ص 246 ) . و بالجمله مدينه ضروريه نيز يكى از اقسام مدينهء جاهله است كه مردمش تنها بر بدست آوردن مآكل و مشارب و ساير بهرهاى مادى ديگر اكتفاء كنند\r\n\r\nمَدينهء فاسِقَه\r\n- ( اصطلاح اجتماعى ) مدينهء فاسقه مدينهء بود كه مردمش بدنبال شهوات و اميال نفسانى روند و افعال آنها افعال زمان جاهليت باشد و هر كس براى برخوردار كردن شهوات خود راهى گزيند چنان كه مدينهء ضاله ( سياسات مدنيه ص 73 ) . و بالجمله آراء آنها آراء مدينه فاضله و سعادت را دريابند و لكن افعال مردمش مانند افعال مردم مدينهء جاهله است .\r\n( آراء اهل مدينه ص 99 ) .\r\n\r\nمَدينهء فاضِلَه\r\n- ( اصطلاح اجتماعى ) مدينهء فاضله مدينهء بود كه مردمش سعى در بدست آوردن سعادت حقيقى كنند و اداره‌اش بدست حكما و افاضل بود و هر كس براى سعادت آن كارى كند و عدالت اجتماعى را علماء و افاضل بدست گيرند كه دانند چه كنند و سعى در تكميل ديگران كنند و بالاخره مدير آنها افاضل و حكما باشند و سعى در تهذيب ديگران كنند ( از اخلاق ناصرى ص 246 و سياسات مدنيه ص 57 ) .\r\n\r\nمَدينهء كَرامت\r\n- ( اصطلاح اجتماعى ) اما مدينه كرامت اجتماع جماعتى بود كه تعاون كنند بر وصول بكرامات قوتى و فعلى و آن كرامات يا از ديگر اهل مدن يابند يا از همديگر و بر تساوى يابند يا بر تفاضل و كرامت بر تساوى چنان بود كه يكديگر را بر سبيل فرض اكرام كنند ( اخلاق ناصرى ص 247 ) .\r\nو « هى التى قصدها اهلها على ان يتعاونوا على ان يصيروا مكرمين ممدوحين مذكورين مشهورين بين الامم ممجدين معظمين بالقول و الفعل . . . » ( آراء اهل مدينه ص 91 ) .\r\n\r\nمَدينهء مُبَدِّلَه\r\n- ( اصطلاح اجتماعى ) از اقسام حكمت عملى است و آن كشورى است كه آراء و عقايد و مراتب ادراك مردمش مانند مردم مدينه فاضله است و لكن آراء فاسده و باطله هم در افعال\r\n\r\n","description":"","footnote":"","page_name":" 1752 ","page_number":368},
  {"content":"\r\n\r\nآنها وارد شده است و در نتيجه افعال و رويه آنها تغيير داده و مدينهء آنها را از فاضله تبديل بمدينه ديگر كرده است .\r\n( آراء اهل مدينه ص 92 ) .\r\n\r\nمَدينهء نَذالَت\r\n- ( اصطلاح اجتماعى ) اما مدينه نذالت اجتماع جماعتى بود كه بر نيل ثروت و يسار و استكثار ضروريات از ذخائر و ارزاق و زر و سيم و غير آن تعاون نمايند و غرض ايشان در جمع آنچه بر قدر حاجت زايد باشد جزء ثروت و يسار بود و انفاق اموال الا در ضرورياتى كه متضمن قوام ابدان بود جايز نشمرند و اكتساب آن از وجوه مكاسب كنند يا از وجهى كه در مدينه معهود بود و رئيس ايشان شخصى بود كه تدبير او در نيل اموال و حفظ تمامتر باشد و بر ارشاد ايشان قادرتر .\r\n( اخلاق ناصرى ص 346 ) .\r\n\r\nمَدْيُون\r\n- ( اصطلاح فقهى ) بده كار را گويند رجوع به غريم و دين شود .\r\n\r\nمُذْ وَ مُنْذ\r\n- ( اصطلاح ادبى ) اين دو كلمه در زبان و قواعد عرب سه حالت دارند حالت اول 1 - آنكه جر دهند ما بعد خود را در اين صورت بعضى گويند اسمند و اضافه بما بعد خود شده‌اند و برخى گويند حرف جرند بمعنى من در زمان ماضى و بمعنى فى در زمان حاضر و بمعنى من الى اگر معدود باشند مانند « ما رأيته مذ يا منذ يوم الخميس » حالت دوم آنكه بعد از آنها اسم مرفوع واقع شود مانند « مذ يوم الخمس . مذ يومان » كه در اين صورت بعضى گفته‌اند مبتداءند و ما بعدشان خبر است و عدهء گويند ظرفند و اضافه بجمله شده‌اند و فعل آنها حذف شده و فاعل آنها باقى است حالت سوم آنكه بعد از آنها جملهء فعليه واقع شود يا اسميه در اين صورت ظرفند و مضاف بجمله‌اند و گفته شده است مبتداءند و بايد زمان مضاف بجمله در تقدير گرفته شود تا خبر آنها باشد ( از مغنى ص 174 )\r\n\r\nمُذَكَّر\r\n- اين اصطلاح ادبى است و مذكر يعنى نر و مؤنث يعنى ماده در زبان عرب كلماتى را مذكر و كلماتى ديگر را مؤنث گويند اعم از آنكه نام براى حيوان يا انسان نر و ماده باشند يا نام براى اشياء بىروح باشند و بدين جهت است كه مذكر و مؤنث اقسامى پيدا مىكند 1 - مذكر و مؤنث حقيقى كه نام براى حيوانات ماده و يا نرند .\r\n2 - مذكر و مؤنث مجازى كه نام براى اشياءاند كه اهل زبان بعضى - از آنها را مذكر شناخته‌اند - و برخى را مؤنث مانند « شمس ، قمر ، سماء و ارض » 3 - مؤنث لفظى كلمه‌ايست كه آخر آن تاء مدور يا الف مقصوره و ممدوده باشد مانند « فاطمة ، طلحة ، صحراء حمراء كبرى و صغرى » مؤنث حقيقى مانند « زينب ، فاطمه صغرى ، كبرى » و برخى هم لفظىاند هم حقيقى . و لفظى مجازى مانند ( طلحه ) كه لفظى و مجازى است 4 - مؤنث معنوى يعنى آنكه در لفظ علامت تأنيث نداشته باشد مانند « زينب - شمس » مذكر و مؤنث بودن كلمه گاه از لحاظ معنى معلوم مىشود و گاه از راه\r\n\r\n","description":"","footnote":"","page_name":" 1753 ","page_number":369},
  {"content":"\r\n\r\nضميرى كه بدان رجوع مىكند و راه ديگر تصغير است كه هرگاه در تصغير تا « ة » در آخر آن ظاهر شد مانند « نار - نويرة » مؤنث است .\r\n( از الهدايه ص 198 - دستورنامه )\r\n\r\nمَذْى\r\n- ( اصطلاح فقهى ) بفتح ميم عبارت از آبى است كه در موقع ملاعبه مرد با زن و يا بوسيدن او يا نظر كردن به او از مرد خارج مىشود و نجس نيست و موجب غسل هم نمىشود ( از كشاف ص 1357 )\r\n\r\nمَذهَبِ كُمُون\r\n- ( اصطلاح فلسفى ) در زير عنوان كمون بيان شد كه عدهء گويند :\r\nهمهء اشياء در همه اشياء بطور كمون و نهان هست لكن صدر الدين گويد : آنچه مشهور فلاسفه از كمون فهميده‌اند كه در نار مثلا صورت ناريه باشد درست نيست و بلكه مراد آنها اين است كه اشياء در مراحل وجودى قابل تبديل باشياء ديگرند .\r\n( اسفار ج 2 ص 164 ) رجوع بكمون شود .\r\n\r\nمُرائيَّه\r\n- ( اصطلاح عرفانى ) مرائيه كسانىاند كه براى زيادتى جلب توجه خلق ترك دنيا كرده و بدان وسيله تحصيل جاه و مقام نمايند .\r\n( از مصباح الهداية ص 123 ) .\r\n\r\nمِرآت\r\n- ( اصطلاح عرفانى ) مرآت يعنى آينه منظور انسان حقيقى است كه انسان كامل مرآت حق است و همين طور مرآت حضرت الهيه است زيرا مظهر ذات با تمام صفات است .\r\n( كشاف ص 606 )\r\n\r\nمِرآتُ الحَقّ\r\n- ( اصطلاح عرفانى ) مرآت حق انسان كامل است كه مظهر تمام نماى حق است .\r\n\r\nمِرآتُ الحَضْرَتَيْن\r\n- ( اصطلاح عرفانى ) يعنى حضرت وجوب و امكان ، كه انسان كامل مرآت آن دو است و همين طور مرآت حضرت الهيه است زيرا مظهر ذات باتمام صفات است .\r\nو بالجمله انسان كامل است كه مظهر تمام نماى حق است . رجوع بفرهنگ مصطلحات عرفا شود .\r\n\r\nمِرآتِ صِفات\r\n- ( اصطلاح عرفانى ) بعضى در رؤيت ذات افتادند از آن مرات صفات شدند و بىرسم حدث متحد ، بعضى در نور جمال افتادند بىرسم علم سر قدم را ياوه‌سراى شدند ، بعضى از آنها در حسن افتادند از آن بسط چون خليل منبسط شدند .\r\n( شطحيات ص 22 )\r\n\r\nمِرآتُ الكَون\r\nن - ( اصطلاح عرفانى ) مرآت الكون عبارت از وجود مضاف وحدانى است زيرا كه اكوان و اوصاف و مظاهر و احكام آن در آن ظهور يابد .\r\n( اصطلاحات شاه نعمت الله ص 2 )\r\n\r\nمِرآتُ الوُجُود\r\n- عبارت از تعينات منسوب بشئون باطنه است كه صور آن اكوان است زيرا شئون مراياى وجود متعين بصور است .\r\n( اصطلاحات شاه ص 36 )\r\n\r\nمَراتِب\r\n- ( اصطلاح عرفانى ) مراتب كليه شش مرتبت‌اند : 1 - مرتبت ذات احديت 2 - حضرت الهيت 3 - ارواح مجرده 4 - نفوس عامله كه عالم مثال است و عالم ملكوت است 5 - ملك و شهادت\r\n\r\n","description":"","footnote":"","page_name":" 1754 ","page_number":370},
  {"content":"\r\n\r\n6 - مرتبت كون جامع كه انسان كامل است .\r\n\r\nمُرابَحَه\r\n- ( اصطلاح فقهى ) بيعى است كه در آن سود در نظر گرفته مىشود با ذكر رأس المال رجوع به مساومة شود .\r\n\r\nمَراتِبِ اجْسامِ هَيولائيَّه\r\n- ( اصطلاح فلسفى ) منظور بيان تركيب تكوين عالم ماده است ، نخست اركان اربعه و اسطقسات پديد آمده‌اند و سپس از امتزاج و اختلاط آنها بخارها و دخانها و مواليد حاصل شده است ( رجوع شود به آراء اهل مدينهء فاضله ص 60 )\r\n\r\nمراتب انواع\r\n- ( اصطلاح فقهى ) در زير عنوان كلمهء جنس و اجناس عاليه اشاره شد كه نوع و جنس گاه اضافىاند و گاه حقيقى و اجناس گاه بعيداند و گاه قريب و جنس الاجناس جنسى است كه فوق او جنسى ديگر نباشد و اجناس و انواع متصاعدا و متنازلا مترتب‌اند و هر جنسى نسبت بامرى و جنسى كلىتر از خود نوع است و از اين جهات و اعتبارات انواع اضافى چهار است چنان كه مراتب اجناس چهار است . 1 - نوع عالى كه فوق او نوعى نباشد مانند جسم كه فوق او نوعى نيست بلكه جنس الاجناس است . 2 - نوع اخص كه دون او نوعى نباشد كه نوع سافل هم گويند مانند انسان كه دون او شخص است . 3 و 4 متوسط مانند جسم نامى و حيوان كه هر دو نوع متوسطاند حيوان نسبت به جسم نامى و جسم نامى نسبت به جسم مطلق .\r\n( دستور ج 3 ص 243 ) رجوع شود باجناس عاليه و انواع .\r\n\r\nمَراتِبِ كُليَّه\r\n- ( اصطلاح عرفانى ) مراتب كليه شش مرتبت‌اند 1 - مرتبت ذات احديت 2 - حضرت الهيت 3 - ارواح مجرده 4 - نفوس عامله كه عالم مثال است و عالم ملكوت است 5 - ملك و شهادت 6 - مرتبت كون جامع كه انسان كامل است رجوع بفرهنگ مصطلحات عرفا شود .\r\n\r\nمَراتِبِ سَبْعه\r\n- ( اصطلاح عرفانى ) كه صدر الدين نيز به كار برده است و مراد از مراتب سبعه طبيعت ، نفس ، عقل ، روح ، سر ، خفى ، و اخفى است ، ( از رسائل صدرا ص 295 )\r\n\r\nمَراتِبِ وُجود\r\n- ( اصطلاح فلسفى ) مراتب وجود بنا بر قول غزالى پنج است : وجود ذاتى ، حسى ، خيالى ، عقلى و شبحى .\r\n( از مبدأ و معاد صدرا ص 295 ) قطب الدين گويد : چون تأمل كنى وجود را او را يا بى ابتدا كرده از اشرف فالاشرف و بر مراتب او و وجود واجبى را آنست كه او را شرف اعلى است كه لا يتناهى است و عقول باختلافى كه در رتبت دارند اشرف ممكنات‌اند و اشرف ايشان عقل اول است و تلو عقل اول در شرف نفوس سماوى است آنگاه مرتبهء صور آنگاه مرتبهء هيولاى مشترك ميان عناصر و از اينجا آغاز مىكند و در ارتقاء .\r\n( از درة التاج جمله پنجم از فن دوم ص 90 ) .\r\nشيخ اشراق نيز موجودات را به\r\n\r\n","description":"","footnote":"","page_name":" 1755 ","page_number":371},
  {"content":"\r\n\r\nطبقات و مراتبى تقسيم كرده است موجودات علوى را به طبقاتى و موجودات سفلى را نيز به طبقاتى ديگر و براى هر طبقه مرتبت عالى و مرتبت نازل و حد متوسطى قرار داده است و گويد :\r\nهمانطور كه نفوس نياز بمتوسط دارند كه روح نفسانى باشد موجودات ديگر نيز هر كدام متوسطى دارند كه نزديك بمرتبت عالى و نازل هر دو باشند و واسطه باشند چنان كه بعضى از معادن مانند مرجان و غيره حد فاصل ميان نبات و معادن‌اند و بعضى از نباتات حد - فاصل ميان حيوان و نبات‌اند مانند درخت خرما و بعضى از حيوانات نزديك به انسان است مانند قرد و غيره .\r\n( از ش ص 383 - 384 ) .\r\n( و رجوع شود به آزء اهل مدينه ) فارابى گويد :\r\nموجودات عالم بسيارند و با وجود بسيارى متفاضل‌اند و جوهر موجود اول نوع جوهرى است كه همهء موجودات اعم از ناقص يا كامل ازو فايض مىشود و نيز جوهر او نوع جوهرى است كه هرگاه همهء موجودات با ترتيب مراتبى كه دارند ازو فايض شود از ناحيه او براى هر موجودى سهم و حدود وجودى و مرتبتى كه با بستهء او است حاصل مىشود .\r\nو بنا بر اين نظام آفرينش از كاملترين مرتبت وجود شروع مىشود و بدنبال آن موجودى كه كمى ناقص‌تر ازو است قرار ميگيرد و همچنين بدنبال اين مرتبت الانقص فالانقص تا بمرتبهء كه پائين از آن نباشد\r\n. \r\nمُراجَعَت\r\n- ( اصطلاح اهل بديع ) و سؤال و جواب هم گويند و آن باشد كه شاعر در هر مصراع جواب و سؤال آورد يا در مصراعى سؤال آورد و در مصراعى جواب يا در بيتى سؤال و در بيتى ديگر جواب مثال فارسى :\r\n گفت جانان سوى من بگذر بسر گفتم كه چشم * گفت ترك جان كن و در ما نگر گفتم كه چشم\r\nگفتم كه خطا كردى و تدبير نه اين بود * گفتا چه توان كرد كه تقدير چنين بود\r\nگفتم كه بسى خط جفا بر تو كشيدند * گفتا همه آن بود كه بر لوح جبين بود\r\nگفتم كه بسى جام طرب خوردى از اين پيش * گفتا كه شفا در قدح بازپسين بود \r\n قالَ وَ مِنْ ذُرِّيَّتِي قالَ لا يَنالُ عَهْدِي الظَّالِمِينَ  ( از كشاف ص 627 ، 635 )\r\n\r\nمُراد\r\n- ( اصطلاح عرفانى ) و مراد عين مقتدا است و در اصطلاح آنست كه قوت ولايت عارف بمرتبت تكميل ناقصان رسيده باشد و مراحل سير و سلوك را طى كرده و طرق ارشاد و تربيت به نظر عيان بديده و با مراد جذبات الهى از مدارج قلبى و معارج روحى گذشته و بعالم كشف و يقين رسيده و بمشاهده و معاينه پيوسته و بمرتبت شيخى و مقتدائى رسيده باشد ( از مصباح الهداية ص 80 ) .\r\nمراد عارفى است كه او را خود ارادهء نباشد و بنهايت مقامات رسيده\r\n\r\n","description":"","footnote":"","page_name":" 1756 ","page_number":372},
  {"content":"\r\n\r\nباشد و مقام مراد فوق مقام مريد است .\r\nاهل تصوف لفظ مريد و مراد را به دو معنى اطلاق كنند يكى بر مقتدى و مقتدى و ديگر بر محب و محبوب اما مريد عين مقتدى آنست كه ديدهء بصيرتش بنور هدايت بينا گرديده و به نقصان خود نگرد و آتش كمال در نهادش بر افروزد و آرام نگيرد الا با حصول مراد و وجود قرب حق .\r\nابو عثمان خيرى گويد : مريد كسى است كه دل او مرده باشد از هر چيزى غير از خدا و تنها خداى را بخواهد و قرب او را خواستار باشد و به دو مشتاق باشد .\r\nو بعضى گويند مريد كسى است كه از ارادهء خود وارسته باشد .\r\nجنيد گويد مريد كسى است كه صاحب سير باشد و مراد صاحب طير باشد .\r\nو بالجمله از نظرى عارفان آنست كه قوت ولايت عارف بمرتبت تكميل رسيده باشد و مراحل سير و سلوك را طى كرده و طرق ارشاد و تربيت به نظر عيان بديده و بامداد جذبات الهى از مدارج قلبى و معارج روحى گذشته و بعالم كشف و يقين رسيده و بمشاهده و معاينه پيوسته و بمرتبت شيخى و مقتدائى رسيده باشد .\r\nمراد ، عارفى است كه او را از خود اراده نباشد و بنهايت مقامات رسيده باشد و مقام مراد فوق مقام مريدست .\r\n( از مصباح الهدايه ص 80 ) و بالجمله :\r\nاهل تصوف لفظ مريد و مراد را بر دو معنى اطلاق كنند يكى بر مقتدى و مقتدى و ديگر بر محب و محبوب اما مريد بمعنى مقتدى آنست كه ديدهء بصيرتش بنور هدايت بينا گرديده و به نقصان خود نگرد و آتش كمال در نهادش بر افروزد و آرام نگيرد الا با حصول مراد و وجود قرب حق .\r\n( از شرح منازل ص 124 - لمع ص 342 مصباح الهدايه ص 80 ) و نيز ابو عثمان حيرى گويد : مريد كسى است كه دل آن بيزار باشد از هر چيزى غير از خدا و تنها خداى را بخواهد و قرب او را خواستار باشد و به دو مشتاق باشد .\r\nو بعضى گويند : مريد كسى است كه كلا از ارادهء خود وارسته باشد .\r\nجنيد گويد : مريد كسى است كه در سير باشد و مراد در طير باشد .\r\n( لمع ص 341 مصباح الهدايه ص 79 - 82 ) .\r\nوحى فرستاد كه يا موسى : خواهى كه بجايى رسى ؟ مراد خود فداى مراد ازلى ما كن و ارادت خود در باقى كن .\r\n( از عده ج 3 ص 35 )\r\n\r\nمُراعاتِ نَظير\r\n- ( اصطلاح ادبى ) از جمله محسنات معنوى مراعات نظير است كه تناسب و توفيق هم نامند و ايتلاف و تلفيق هم نامند و آن جمع ميان امرى باشد با آنچه مناسب با اوست مانند شمس و قمر  « الشَّمْسُ وَ الْقَمَرُ بِحُسْبانٍ »  رجوع به ( المعجم ص 283 ) شود ( از مطول ص 352 ) در ابدع آرد مراعات نظير جمع كردن\r\n\r\n","description":"","footnote":"","page_name":" 1757 ","page_number":373},
  {"content":"\r\n\r\nميان چيزهائى است در نظم و نثر كه از يك جنس باشد مثل ماه و آفتاب ، تير و كمان چشم و ابرو مثال پارسى :\r\n از آن به خاك نشستم كه آن كمان ابروى تو * مرا چو تير سوى خود كشيد و دور انداخت\r\nريزم ز مژه كوكب بىماه رخت شبها * تاريك شبى دارم با اين همه كوكبها \r\n( از بديع فروغى ص 40 )\r\n\r\nمُراقَبت\r\n- ( اصطلاح عرفانى ) مراقبت نزد اهل سلوك محافظت قلب است از كارهاى پست .\r\nبعضى گويند : مراقبت اين است كه بدانى خدا بر هر چيز قادرست .\r\nبعضى گويند : حقيقت مراقبت عبادت حق است .\r\nبعضى گويند : مراقبت ، عام خوف است و مراقبت خاص ، اميد است .\r\nو گفته شده است كه : علامت مراقبت ايثار است .\r\n( از كشاف ص 533 ) در طبقات است « من صحح باطنه بالمراقبة و الاخلاص زين اللّه ظاهره بالمجاهدة و اتباع السنة » ( طبقات ص 60 ) در طرايق است كه : مراقبت در ذكر ملاحظهء مقصود است كه حق باشد .\r\nمراقبت در بدايات محافظت جوارح است از مخالفات و در نهايات مراقبت اشارت از ليست بر استواء ابد .\r\n( لمع ص 55 - شرح كلمات بابا طاهر ص 151 و طرائق ص 217 شود )\r\n\r\nمراق\r\n- ( بكسر ميم و تشديد راء ) ( اصطلاح نجومى ) مراق يا مراق الدب الاكبر يكى از چهار ستاره‌ايست كه تشكيل‌دهندهء نعش‌اند .\r\n\r\nمَرْأة المُسَلْسَلَه\r\n- ( بضم ميم و فتح سين اول اصطلاح هيوى و نجومى ) و آن را زنى كه تا كنون شوى نديده است نامند . از صور كواكب است .\r\nشامل 23 ستاره بود و آن را مسلسله نامند بدان جهت كه دو دست آن كشيده بود ، دست راست آن بسوى شمال و بسوى سه ستارهء كه بر رأس ناقه بود و ديگر به سوى جنوب به طرف پشت سمك شمالى .\r\n( از صور كواكب ص 129 )\r\n\r\nمئزر\r\n- ( نجومى ) بكسر ميم ستارهء بود واقع در عواء .\r\n\r\nمَرايا\r\n- ( اصطلاح فلسفى ) يعنى ديدنيها تحت عنوان مناظر و مرايا در فلسفهء قديم بحث از چگونگى حصول ديد مىشود . شهاب الدين سهروردى در اين باب بيانى خاص دارد وى گويد : در ديد صورتهاى امور مرئيه منطبع در مرئى نمىشود و بخروج شعاع از رائى در سطح مرئى هم نمىباشد و بانعكاس صورتهائى از مرئيات در ديد هم نمىباشد و بالاخره وى ديد را يك امرى مربوط به نيروى نفس ميداند رجوع بابصار شود .\r\n\r\nمُرَبَّعات\r\n- ( اصطلاح فلسفى ) اخوان الصفا :\r\nامورى كه از لحاظ عدد منطبق با عدد چهار است برشمرده‌اند بشرح زير .\r\nاركان اربعه آب ، خاك ، نار و هوا طبايع اربعه . حرارت ، برودت ، رطوبت و پيوست و اخلاط اربعه . صفراء ، سوداء\r\n\r\n","description":"","footnote":"","page_name":" 1758 ","page_number":374},
  {"content":"\r\n\r\nدم و بلغم رياح اربع . صبا ، دبور و . . .\r\nجهات اربع . مشرق ، مغرب ، شمال و جنوب .\r\nاوتاد اربعه . طالع ، غارب ، عاشر و رابع . ازمان اربعه كه فصول اربعه است .\r\nايام اربعهء عمر صبا ، شباب ، كهولت شيخوخة .\r\n( رجوع 3 شود به رساله پنجم از رسائل اخوان ص 173 )\r\n\r\nمَرْتَبتِ احَديَّت\r\n- ( اصطلاح عرفانى ) وجود اگر به شرط لا لحاظ شود مرتبت احديت نامند كه تمام اسماء و صفات مستهلك در آن ميباشند كه مرتبت جمع - الجمع و حقيقة الحقائق و عماهم ناميده‌اند و در آن مرتبت نه صفتى است و نه موصوف .\r\n( شرح قيصرى ص 10 - 11 و كشاف ص 529 )\r\n\r\nمَرْتَبتِ اسمِ باطِن\r\n- ( اصطلاح عرفانى ) وجود هرگاه به شرط ثبوت صور علميه لحاظ و مأخوذ شود مرتبت اسم باطن مطلق است .\r\n\r\nمَرْتَبَتِ إلهيَّت\r\n- ( اصطلاح عرفانى ) وجود هرگاه به شرط شىء مأخوذ شود دو صورت دارد يا به لحاظ جميع اشياء كه لازمهء اوست مأخوذ گردد اعم از كلى و جزئى كه بنام اسماء و صفات خوانده مىشود اين مرتبت را مرتبت الهيه گويند كه مرتبت واحديت و مقام جمع هم مىنامند .\r\nو مراتب الهى چارست كه چهار حرف الله اشارت بدانست و آن قلب و عقل و روح و نفس است .\r\n( شرح قيصرى ص 10 - كشاف ص 529 ) .\r\n\r\nمَرْتَبَتِ إنسانِ كامِل\r\n- ( اصطلاح عرفانى ) مرتبت انسان كامل عبارت از جميع مراتب الهيت است و مراتب طبيعت تا آخر تنزلات وجود كه مرتبت عمائيه هم نامند .\r\n\r\nمَرتَبَتِ إنسانيَّت\r\n- ( اين اصطلاح اخلاقى است ) و آن مرتبت كمال انسانى است كه فرمود  لَقَدْ خَلَقْنَا الْإِنْسانَ فِي أَحْسَنِ تَقْوِيمٍ   وَ لَمَّا بَلَغَ أَشُدَّهُ وَ اسْتَوى  .\r\n( رساله نهم از رسائل اخوان ص 240 )\r\n\r\nمَرتَبَتِ رُبُوبيَّت\r\n- ( اصطلاح عرفانى ) مرتبت واحديت باعتبار ايصال و رساندن مظاهر اسما را كه عبارت از اعيان و حقايق است با كمالات ممكن و مناسب خود بر حسب استعدادات آنها در خارج ، مرتبت ربوبيت نامند .\r\n( از شرح قيصرى ص 10 )\r\n\r\nمَرْتَبَتِ رُوحيَّت\r\n- مرتبت روحيت ظل مرتبت احديت است ، رجوع شود باحديت\r\n\r\nمَرْتَبَتِ لا تَعَيُّن\r\n- ( اصطلاح عرفانى ) مرتبت لا تعين عبارت از مرتبت اطلاق و ذاتست و مرتبت تعين اول مرتبت علم است و مرتبت تعين دوم مرتبت واحديت است كه علم حق بذات و صفات خود باشد .\r\n( از كشاف ص 1463 )\r\n\r\nمَرْتَبتِ عَمائيَّه\r\n- ( اصطلاح عرفانى ) اول ظهور انسانى را در صورت عقل\r\n\r\n","description":"","footnote":"","page_name":" 1759 ","page_number":375},
  {"content":"\r\n\r\nاول كه صورت اجماليه براى مرتبت عمائيه است و بعد در صورت باقى عقول و نفوس ناطقه فلكيه و غيره و بعد در صورت طبيعت و هيولاى كليه و صورت جسميهء بسيطه و مركبه بالتمام مرتبت عمائيه گويند .\r\n\r\nمَرْتَبَتِ واحِديَّت\r\n- ( اصطلاح عرفانى ) مرتبت و احديت را مرتبت اسماء و صفات گويند .\r\n( از شرح قيصرى ص 11 ) در منتخب جواهر الاسرار ، على بن حمزه معروف به آذرى در مورد مراتب كائنات گويد : آنها بيست و هشت مرتبت‌اند مطابق با بيست و هشت حرف تهجى و آنها عبارتند از : المبدع ، الباعث الباطن ، الظاهر ، الحكيم ، المحيط ، الغنى المقتدر ، القاهر الغيور ، القوى ، اللطيف ، الجامع ، رفيع الدرجات ، المصور المحصى ، القابض ، الحى ، المحيى ، المجيب ، الرزاق المذل ، الرحمن ، الرحيم ، العزيز العليم ، و فوق همه لا تعين است كه عبارت از مرتبت اطلاق و ذات است زيرا مرتبت تعين اول مرتبت علم است و تعين دوم مرتبت واحديت است ، رجوع بفرهنگ مصطلحات عرفا شود .\r\n\r\nمُرْتَجَل\r\n- ( اصطلاح ادبى ) از ارتجال است رجوع به علم مرتجل و مرتجل شود و رجوع به ( كشاف ص 642 ) شود .\r\n\r\nمُرتَد\r\n- ( اصطلاح فقهى و كلامى ) كسى كه از دين برگردد و بعد از ايمان كافر شده باشد و مرتد فطرى كسى است كه ابتدا مرتد نبوده و بر فطرت اسلام بوده است و بعد از اسلام مرتد شده باشد و مرتد ملى كسى است كه ابتدا مرتد بوده و پدر و مادر او كافر بوده‌اند و او هم بدين آنها رشد كرده است .\r\nو باز در تعريف مرتد فطرى گويند كسى است كه موقع انعقاد نطفه‌اش يكى از پدر و مادرش مسلم بوده‌اند .\r\n( از شرح لمعه ج 2 ص 246 - ج 1 ص 91 - قواعد شهيد ص 242 - كشاف ص 607 )\r\n\r\nمُرْتَضِع\r\n- ( اصطلاح فقهى ) و آنكه شير خورده است . در باب رضاع مرتضع گويند يعنى بچه شير - خوار ، رجوع به رضاع شود .\r\n( از شرح لمعه ج 2 ص 61 ، 64 ) .\r\n\r\nمُرتَهِن\r\n- ( اصطلاح فقهى ) رجوع به رهن شود .\r\n\r\nمُرجئَة\r\n- ( اصطلاح كلامى ) فرقهء از فرق بزرگ اسلامند كه گويند اگر كسى ايمان داشته باشد معصيت او را زيان ندارد و اگر كافر باشد اعمال خوب او سود ندهد .\r\n( از كشاف ص 578 - درايه ص 145 ) .\r\nبهر حال اين فرقه بمناسبت حملات شيعيان و خوارج بر بنى اميه بوجود آمد و اطاعت در برابر بنى اميه و عدم تكفير آنان را اعلام كردند .\r\nوجه تسميهء اين فرقه به اين نام آن است كه آنان ايمان را بر عمل مقدم داشتند و يا بعبارت ديگر عمل را مؤخر از ايمان ميدانستند [ الارجاء يعنى التأخير 
  ] .\r\n\r\n","description":"","footnote":"","page_name":" 1760 ","page_number":376},
  {"content":"\r\n\r\nمرجئه خود بر پنج فرقه تقسيم مىشود به اين ترتيب :\r\nاليونسية - الغسانية - الثوبانية - الثؤمنية و المريسيه ( از مختصر فرق بين الفرق ص 122 - 123 )\r\n\r\nمُرْجَف\r\n- ( بضم ميم و فتح جيم اصطلاح نجومى ) و آن ستارهء بود بين ثريا و عيوق ( از صور كواكب ص 92 )\r\n\r\nمَردِ حَقّ\r\n- ( اصطلاح عرفانى ) اهل الله و اهل سير و سلوك را گويند :\r\n مرد حق باشد بمانند بصر * پس برهنه به كه پوشيده نظر\r\nمرد حق را چون به بينى اى پسر * تو كمان دارى بر او نارد بشر\r\nنار و خار و ظن و باطل زين سواست * تو ز خود ميابى و او در تو است \r\n\r\nمُرَدَّف\r\n- ( اصطلاح بديعى ) و شعرى را گويند كه داراى رديف باشد و رديف كلمهء باشد يا بيشتر كه پس از حرف روى تكرار شود و هنرنمايي - و قدرت طبع شاعر را رساند .\r\nرجوع به ردف شود .\r\n\r\nمُردادگان\r\n- ( اصطلاح گاه‌شمارى ) و روز هفتم مرداد بود كه نام آن با نام ماه يكى افتاده است و معنى مرداد دوام خلق بود بدان سان كه او را فناى نبود و مرداد ملكى بود موكل به حفظ دنيا و موكل غذا و دواء مردم است ( از آثار الباقيه ص 221 )\r\n\r\nمُرادَفَه\r\n- ( اصطلاح نجومى ) ابو ريحان گويد : مرادفه تفسيرش يك از پس ديگر رفتن بود پيوسته . و اما معنيش اينجا اتصال بود برجعت چنانك سفلى راجع بپيوندد بر علوى راجع . و از بهر آنك حال هر دو يكسانست ردف نبود ميان ايشان .\r\nرجوع شود به التفهيم ص 496\r\n\r\nمُرْدار\r\n- ( اصطلاح نجومى ) ابو ريحان گويد :\r\nو اين پنج درجه است پيش از درجهء طالع سوى خلاف توالى و بطلميوس آن را بجملهء دوازدهم خانه نشمرد و آن را از طالع زايل ندارد و گر كوكبى اندر آن بود او را اندر طالع دارد ضبط كلمه بدرستى معلوم نشد .\r\n( رجوع شود به التفهيم ص 478 )\r\n\r\nمُرداريَّه\r\n- ( اصطلاح كلامى ) يكى از فرق كلامى است و اينان اصحاب عيسى بن صبيح مكنى بابى موسى ملقب به مردارند وى شاگرد بشر بن معتبر بود علم را از وى آموخت و تا آنجا زهد ورزيد كه وى را راهب معتزله گفتند .\r\nوى گويد خداوند قادر است كه دروغ بگويد و ستم كند و هرگاه دروغ بگويد و ستم كند باز هم خدا بود نهايت خداى ظالم و كاذب بود .\r\nوى جايز داند كه يك فعل از دو فاعل صادر شود بر سبيل تولد يعنى يك فعل بالمباشره باشد و فعل ديگر بالتولد ديگر اينكه گويد مردم هم مىتوانند قرآنى بدين فصاحت و بلاغت كه او راست بياورند\r\n\r\n","description":"","footnote":"","page_name":" 1761 ","page_number":377},
  {"content":"\r\n\r\nوى قائل به خلق قرآن بود و كسى كه قائل به قدم آن بود كافر داند و نيز كسى را كه افعال بندگان را مخلوق خدا ميداند كافر شمارد . مزداريه نيز خوانده شده است .\r\n( رجوع شود به ملل و نحل شهرستانى ضميمهء ابن حزم ج 1 ص 88 )\r\n\r\nمُرْده\r\n- ( اصطلاح عرفانى ) مرتبت فناء و بىخودى را گويند :\r\nعطار گويد :\r\n برو چون مرده‌اى بگذر ز دنيا و ز عقبى هم * كه تا جانت شود پر نقد از آن انوار ربانى\r\nفانى شوند و باقى شوند باز * وانگه از اين دو برون پرده برزنند\r\nچون زندگانى ز مردگى خويش يافتند * چون مرده‌تر شوند بسى زنده‌تر زيند\r\nخورشيد وحدتند ولى در مقام فقر * در پيش ذره‌اى همه دريوزه گر زيند \r\n\r\nمَرْدِ مُطْلَق\r\n- عارف كامل است :\r\nمولوى گويد :\r\n مرد مطلق دست خود را كى بيالايد بجان * آخر اى جان قلندر از چه پهلو خامشى\r\nسالكى جان مجرد بر قلندر عرضه دار * گفت در گوش قلندر كان طرف مىواستى\r\nكاين طرف هر چند سوزى در شرار عشق خويش * ليك هم مطلق نهء زيرا كه در غوغاستى\r\nدر جمال لم يزل چشم ازل حيران شده * نى فزودى از دو عالم نى ز نفيش كاستى \r\n\r\nمُرداد\r\n- ( اصطلاح گاه‌شمارى ) رب - النوع اشجار را حكماء فرس مرداد ناميده‌اند ( از ش ص 372 ) رجوع به ارديبهشت شود .\r\n\r\nمِرْزَم\r\n- ( اصطلاح نجومى ) و عبارت از ستاره است كه در جنب شعراى شامى است و بطور كلى هر ستاره كوچكى كه با ستارهء بزرگى بود مرزم ناميده‌اند ( بكسر ميم و فتح زاء ) ( از التفهيم ص 105 )\r\n\r\nمِرْزَمُ العبُور\r\n- ( اصطلاح نجومى ) « به كسر و فتح زاء و فتح عين » و آن را مرزم الشعرى هم نامند و عبارت از عين كلب اكبر بود .\r\n\r\nمُرسَل\r\n- ( اصطلاح اهل حديث ) و آن روايتى است كه تمام يا بعض روات آن حذف شده باشند يا بدون ذكر روات واسطه ، متصل به معصوم شده باشد .\r\n( از درايه ص 60 - 61 )\r\n\r\nمُرْشِد\r\n- ( اصطلاح عرفانى ) مرشد يعنى راهنما و هدايت‌كننده و صوفيان مظهر عقل را مرشد گويند و مظهر نفس را دليل گويند كه بندگان را به راه راست هدايت مىكند كه يكى مظهر اسم الله و رحيم و ديگرى مظهر اسم رحمن است . و مرشد قضا ذات حق است .\r\n\r\nمَرْصَد\r\n- ( اصطلاح نجومى ) محل ترصيد كواكب را گويند رجوع به ترصيد و رصد شود\r\n\r\nمَرَضِ مُتَّصِلِ بِموت\r\n- ( اصطلاح فقهى ) يعنى مرضى كه منتهى بمرگ شود كه در آن اگر وصيت شود در ما زاد از ثلث معمول به نيست ( از كشاف ص لا 133 )\r\n\r\nمُرْضِعَه\r\n- ( اصطلاح فقهى ) زن شيرده كه پس از آنكه به طفل غير در دفعات يا\r\n\r\n","description":"","footnote":"","page_name":" 1762 ","page_number":378},
  {"content":"\r\n\r\nايام معينى با شرائط مخصوصى شير دهد مادر رضاعى طفل مىشود « و اذا كملت - الشرائط المعتبرة فى التحريم صارت المرضعة اما للرضيع و الفحل ( صاحب اللبن ) ابا و اخوتهما اعماما و اخوالا و اولادهما اخوة و آبائهما اجدادا فلا ينكح ابو المرتضع في اولاد صاحب اللبن ولادة و رضاعا و كذا لا ينكح ابو المرتضع فى اولاد المرضعه » رجوع بام رضاعى و رضاع شود ( از شرح لمعه ج 2 ص 66 )\r\n\r\nمُرْغ\r\n- ( اصطلاح عرفانى ) مراد روح است كه مرغان روحانى در جهان روحانى در طيرانند .\r\n بال و پرده ، مرغ جان را تاميان اين قفس * بر دلت پيدا شود در يك نفس صد فتح باب\r\nعقل را و نقل را همچون ترازو راست دار * جهد كن تا در ميان نه سيخ سوزد ، نى كباب\r\nچون ز عقل و نقل و ذوق و عشق حاصل شد ترا * از دل پر عشق خود آتش زن اندر نان و آب \r\nمرغان قدوسى در لالستان و گلستان مشاهدهء صرف متفرق شدند و از بحر قدم از سواقى صفت هر يكى از مشرب عين وصلت شراب خوردند ، در مشرب خطاب افتادند ، از منازل خطاب پرده‌دار علوم كلام شدند .\r\n( از شطحيات ص 20 ) عطار گويد :\r\n مرغ دل چون واقف اسرار شد * مىتپد از شوق چون ماهى ز شست\r\nبر اميد آن گهر در بحر عشق * غرقه شد ، و آن گوهرش نامد بدست\r\nآخر اين نوميدى اى عطار چيست ؟ * تو نه اى مرد و ، نه همتاى تو هست \r\n\r\nمَرْفوع\r\n- ( اصطلاح حديث ) رفع داده شده و علامت آن دو ضمه مىباشد و در اصطلاح اهل درايه خبرى است كه سند آن از وسط قطع شده باشد ، يكى يا زيادتر ، با تصريح برفع مثل آنكه گفته شود « روى كلينى ره عن على بن ابراهيم عن ابيه رفعه عن ابى عبد اللّه ، اين خبر را داخل در اقسام مرسل بمعنى اعم ميدانند ( از درايه ص 37 )\r\n\r\nمَرْفوعات\r\n- در زبان عرب اسماء مرفوعه هشت است فاعل ، نايب فاعل ، مبتداء ، خبر ، خبران ، اسم افعال ناقصه اسم ما و لاء مشبهة بليس ، خبر لاء نفى ، جنس رجوع به هر يك از اين كلمات و ( الهدايه ص 186 ) شود\r\n\r\nمِرْفَقُ الثُّرَيا\r\n- ( نجومى ) رجوع به ثريا شود\r\n\r\nمِرْفَقُ الجاثى\r\n- ( نجومى ) رجوع بجاثى شود\r\n\r\nمِرْفَقُ الحَواء\r\n- ( نجومى ) رجوع به حواء شود .\r\n\r\nمَرْقُونيَّه\r\n- ( ملل و نحل ) مزقونيه هم آمده است .\r\nپيروان دو اصل نور و ظلمت‌اند كه ظاهرا نزديك بمانويه‌اند .\r\n( ملل و نحل شهرستانى ص 125 )\r\n\r\nمُرَقَّعَه\r\n- ( اصطلاح عرفان ) زينت - اولياء و شعار متصوفه است و آن لباس پشمينه‌ايست كه صوفيان پوشند ، خداى فرمايد  « وَ ثِيابَكَ فَطَهِّرْ »  حضرت رسول لباس پشمينه پوشيدند و عدهء زيادى از\r\n\r\n","description":"","footnote":"","page_name":" 1763 ","page_number":379},
  {"content":"\r\n\r\nصحابه نيز لباس صوف مىپوشيدند .\r\nهجويرى گويد : مرقعه پيراهن وفاست مر اهل صفا را ، و لباس سرور است ، مر اهل غرور را تا اهل صفا كه پوشند از كونين مجرد شوند و از مألوفات منقطع گردند و اهل غرور از حق محجوب شوند و از صلاح باز مانند ، محصول يكى از صفا بود و يكى را غلط بود .\r\nابو عبد اللّه بحرى گويد من النفاق ان تلبس لباس الفتيان و من يصبر على حمل اثقال الفتوة فقيل له ما الفتوة ؟ فقال :\r\nرؤية اعذار الخلق و تقصيرك تمامهم و نقصانك و الشفقة على الخلق كلهم برهم و فاجرهم و كمال الفتوة هو الا يشغلك الخلق عن اللّه ، ( طبقات ص 255 ) .\r\nروايت است كه اويس قرنى لباس پشمينه پوشيدند و رقعه‌ها بر آن گذاشتند .\r\nحسن بصرى نيز مرقعه پوشيده بود .\r\nو گويند « المرقعه قميص الوفا لأهل الصفا » و چون لباس پشمينه و مرقعه اصلى بود . هر كجا پاره شود بر آن رقعه گذارند .\r\nمريدى بايد مرقعه پوشد كه مستقيم الحال باشد و از جملهء فراز و نشيب طريقت گذشته باشد و ذوق احوال چشيده و مشرب اعمال يافته و قهر جلال و لطف جمال ديده و اميد از لذات حيات منقطع كرده و دل از زندگى پاك گردانيده و عمر خود همه مصروف در خدمت خلق كرده باشد .\r\nبيشتر جامه‌هاى مرقعه كبود باشد از آن جهت كه اصل طريقت ايشان بر سياحت و سفر نهاده شده است و جامهء سفيد اندر سفر بر حال خود نماند ، و شستن وى دشوار باشد .\r\nديگر آنكه كبود پوشيدن شعار اصحاب فوات و مصيباتست و جامه اندوهناك و اندوه‌كنان ، و دنيا دار محنت و ويرانهء مصيبت است .\r\n( كشف المحجوب ص 49 - 52 ) و بالجمله مرقعه زينت اولياء خداست عوام بدان عزيز گردند و خواص اندر آن ذليل شوند .\r\nعز عام آن بود كه چون بپوشند خلق به او حرمت دارند و ذل خاص آن بود كه چون بپوشند خلق اندر وى به چشم عوام نگرند و ايشان را ملامت كنند پس عوام را مرقعه لباس نعماء بود و خواص را جوشن بلاء بود تا اهل صفا بپوشيدن آن از كونين مجرد شوند و از مألوف منقطع گردند و اهل غرور بدان از حق محجوب شوند .\r\n\r\nمَرْگ\r\n- مرك در اصطلاح عرفا بمعنى خلع البسهء مادى و طرد قيود و علائق دنيوى و توجه بعالم معنوى و فناء در صفات و اسماء و ذات است .\r\n بس حجابت بايد آن اى ذو لباب * مرك را بگزين و بر در آن حجاب\r\nنى چنان مرگى كه در گورى روى * مرگ تبديلى كه در نورى روى \r\nانصارى گويد : مرك بر چهار قسم است مرگ اهانت و لعنت ، مرك حسرت و معصيت مرك تحفه و كرامت ، مرك خلعت و مشاهدت مرك لعنت ، مرك كافرانست و مرك حسرت ، مرك عاصيانست و مرك كرامت مرك مؤمنانست ، مرگ مشاهدت مرگ پيغمبرانست .\r\n\r\n","description":"","footnote":"","page_name":" 1764 ","page_number":380},
  {"content":"\r\n\r\nمصطفى گفت :\r\n« تحفة المؤمن الموت »\r\nعطاى مؤمن مرك است ، زيرا حجاب مؤمن از حق نفس اوست و مرك برداشتن آن حجابست و عارفان را هيچ عطائى و تحفهء بدان نرسد كه راه دوست بر ايشان گشاده گردد و حجابها برداشته شود .\r\n از اين مرگ صورت نگر تا نترسى * ازين زندگى ترس كاكنون در آنى\r\nازين زندگى زندگانى نخيزد * كه گرگ است و نايد ز گرگان شبانى\r\nدنيا حجابست و قيامت وقت مشاهدت ، * و دوستان را حجاب ، بلاست و مشاهدت ،\r\nعطا ، كى باشد كه ازين حجاب از رهيم * و بدوست و مواصلت او رسيم . \r\n( عده ج 4 ص 71 ) او كه نفسش مرد از دنيا درماند ، او كه دلش مرد از عقبى درماند او كه جانش مرد ، از مولى درماند ، او كه نفسش مرد ، از اهل و ولد جدا ماند ، او كه جانش مرد از خداى صمد درماند .\r\nبس دلهاى عزيزان و صادقان كه از نهيب اين سخن و سياست اين حال خون گشت كه آيا در ازل براى ما چه رفته است و در ابد كار ما چون آمده .\r\nپير طريقت گفت : اولىتر به تيمار خوردن از آن كسى نيست كه از ازل خويش او را بىآگهيست ، غافل بودن از ابد خويش از نادانى است .\r\nميان بود و بودنى اين خواب غفلت چيست ؟ آدمى را ميان دو موج از آتش چه جاى بازيست ؟ آه از مرگ نفس . آه از مرگ دل ، آه از مرك جان ، اگر در اين بمانم مرا چون توان و درد را چه درمان ، چون حال اين است و كار چنين ، بىكس منم بىسر و سامان منم ، خداوندا هم تو مگر سامان كنى راه ما را هم به خود آسان كنى درد مرا درمان كنى ، زان مرهم احسان كنى .\r\n( از عده ج 2 ص 598 ، ج 1 ص 129 )\r\n\r\nمُرَكَّب\r\n- ( اصطلاح فلسفى ) آنچه از دو يا چند جزء تأليف شده باشد مركب گويند و ضد بسيط است .\r\n( از شفا ج 2 ص 513 - دستور ج 3 ص 239 ) .\r\nمركب بر چند قسم است : 1 - آنچه مركب باشد از اجسام مختلفة الحقائق بحسب حقيقة و آن بر دو قسم است : مركب تام و ناقص . مركب تام عبارت از مركبى است كه او را صورت نوعيهء باشد كه حافظ نوع و تركيب آن باشد در مدت زيادى مانند مواليد . مركب ناقص مركبى است كه او را صورت نوعيه كه حافظ تركيب آن براى مدت زيادى است نباشد اعم از آنكه او را صورت نوعيهء نباشد و يا باشد لكن براى مدت زيادى حافظ نوع آن نباشد مانند حوادث جوى و غيره .\r\n( كشاف ص 534 ) .\r\nو مركب يا حقيقى است و يا غير حقيقى مركب حقيقى آن بود كه ميان اجزاء آن حاجتى به يكديگر باشد و بعبارت ديگر هر يك از اجزاء به يكديگر نياز كامل و بستگى لازم داشته باشد تا از تركيب آنها حقيقة واحده‌اى درست شود چنان كه از تركيب چند داروى مفرد يك دارو پديد آيد داراى خاصيت مخصوص و غير حقيقى آنچه از اجزاء بر حسب صورت و ظاهر تركيب يابند .\r\nرجوع شود به تركيب و .\r\n\r\n","description":"","footnote":"","page_name":" 1765 ","page_number":381},
  {"content":"\r\n\r\n( شرح منظومه ص 99 - تهافت - التهافت ص 433 ، 361 - تفسير ص - 523 ) .\r\n\r\nمُرَكَّبات\r\n- ( اصطلاح فلسفى و ادبى ) مواليد ثلث را مركبات گويند در مقابل بساط كه عقول و نفوس و هر يك از عناصراند .\r\nمركبات در اصطلاح ادب - در زبان و قواعد عرب مركب هر اسمى است كه تركيب شده باشد از دو كلمهء كه بين آن دو نسبتى باشد يعنى نسبت اضافيه يا اسناديه كه هرگاه دومى متضمن معنى حرف باشد مبنى خواهد بود بر رفع مانند « احد عشر تا تسعة عشر » و الا برخى گويند معرب است و برخى گويند جزء دوم معرب باعراب غير منصرف است و برخى گويند مبنى بر فتح است .\r\n( از الهدايه ص 195 ) تركيبات در معانى فلسفى :\r\nمُرَكَّبِ تامّ - رجوع بمركب شود .\r\nمُرَكَّبِ حَقيقى - رجوع بمركب شود .\r\nمُرَكَّبِ جُزوى - رجوع بمركب كلى شود .\r\nمُرَكَّبِ خارجى - مركب از ماده و صورت خارجى را مركب خارجى گويند ( از شفا ج 1 ص 115 ) .\r\nمُرَكَّباتِ خارِجيَّه - مراد مركباتى است كه اجزاء تركيب‌كنندهء آن در خارج موجود باشد مانند تركيب جسم از ماده و صورت و غيره .\r\n( از شفا ج 1 ص 115 ) .\r\nمُرَكَّباتِ طَبيعى - مراد مواليد ثلث است و آنچه بالطبع تركيب يافته باشد . ( از شفا ج 2 ص 152 ) .\r\nمُرَكَّباتِ عَقلى - امورى كه با تعمل و تحليل عقلى منحل باجزائى شوند و وجود خارجى آنها در ظرف خارج منحل باجزائى نگردد مركبات عقليه گويند ، مانند نوع كه در عقل منحل به دو جزء ذاتى مىشود كه جنس و فصل باشد و لكن در خارج يك امر است مقابل مركبات عينيه كه ماده و صورت باشد ( شفا ج 1 ص 115 ، 169 - اسفار ج 2 ص 152 ) .\r\nمُرَكَّباتِ عَيْنى - مراد مركبات خارجى است .\r\n( از اسفار ج 2 ص 154 ) .\r\nمُرَكَّباتِ عُنْصُريَّه - مراد از مركبات عنصريه مواليد ثلث است .\r\n( مجموعه دوم مصنفات ص 143 ) .\r\nمُرَكَّباتِ قابِسَه - مراد مركبات جسمانى است مانند مواليد .\r\n( مجموعهء دوم مصنفات ص 158 ) .\r\nمُرَكَّباتِ كُليَّه - مركبات بر دو روى است يكى از او مركبات كلى است چون افلاك و كواكب و امهات و ديگر از و جزوى است و آن تركيب مواليد است چون نبات و حيوان .\r\n( زاد المسافرين ص 121 ) .\r\n\r\nمُرَكَّبَه\r\n- قضيهء مركبه عبارت از قضيهء موجبه‌ايست كه معناى آن مركب از دو قضيه يكى موجبه و ديگرى سالبه باشد مثال « كل انسان ضاحك لا دائما » زيرا لادوام اشارت به قضيهء ديگر است كه سالبه است قضاياى مركبه هفت‌اند : شرطيهء خاصه ، عرفيهء خاصه ، وقتيه ، منتشره ، وجوديه لا ضروريه ،\r\n\r\n","description":"","footnote":"","page_name":" 1766 ","page_number":382},
  {"content":"\r\n\r\nممكنهء خاصه و وجوديهء لادائمه .\r\n( دستور ج 3 ص 241 ) .\r\n\r\nمُرَكَّباتِ ناقِصَه\r\n- رجوع بمركب شود .\r\n\r\nمُرَكَّبُ الفَرَس\r\n- ( اصطلاح نجومى ) و آن را متن الفرس هم نامند و عبارت از نير فرس اعظم بود و بالاخره مركب كوكبى بود واقع در مقدم صورت سفينه يا شراع آن و مركب فرس . . . .\r\n\r\nمروة\r\n- ( اصطلاح عرفان ) جوانمردى است و گفته‌اند : المروة حفظ الدين و صيانة النفس و حفظ حرمات المؤمنين و الجود بالموجود و قصور الرؤية عنه و عن جميع افعالك » ( طبقات ص 418 ) شاعر گويد :\r\n بس حجابت بايد آن اى ذو لباب * مرك را بگزين و بر در آن حجاب\r\nنى چنان مرگى كه در گورى روى * مرك تبديلى كه در نورى روى \r\n\r\nمُرَكَّبِ مُرَكَّب\r\n- ( اصطلاح علوم غريبه ) جابر بن حيان اشياء را به بسيط و مركب تقسيم كرده است و مركب را هم به مركب اول و ثانى و ثالث كه مركب مركب بود براى اول طبيعت را مثال آورده است و براى دوم حرارت و برودت و رطوبت و يبوست را و براى مركب مركب اجناس ثلثه يعنى مواليد را\r\n\r\nمَرَّة و تَكرار\r\n- ( اصطلاح اصولى ) يكى از مباحث اصولى است كه آيا او امرى كه مبين احكام شرعى است دلالت بر مرة دارد يا تكرار يعنى يك دفعه كه مأمور به انجام شود تكليف ساقط شده است يا آنكه بايد مكررا مأمور به را آورد و بالجمله امر دلالت بر تكرار دارد مادام العمر يا دلالت بر مرة دارد يا اصولا دلالت بر طلب ماهيت دارد و مرة و تكرار از عوارض و لوازمند و از قرائن و حالات خارجى بايد دانسته شود . محققان اصوليان گويند : او امر و ساير مشتقات مأخوذ از مصادر دلالت بر مبدأ اشتقاق دارند و امر هم حقيقت در طلب است و وحدت و تكرار و فور و تراخى از دلائل و قرائن خارجى بايد دانسته شود تنها چيزى كه از هيأت امر ميتوان فهميد وجوب امتثال است و از دلائل خارجى بايد دانست كه امتثال در بعضى موارد بانجام يك دفعه است چنان كه در حج و در بعضى موارد تكرار است مانند صوم و صلاة برخى ميان امر و نهى فرق گذارند و گويند امر دلالت بر مره دارد و نهى تكرار چون در امر بانجام مأمور به در يك دفعه امتثال حاصل است بر خلاف نهى در اينجا بحث زياد است .\r\nرجوع به ( قوانين ص 65 - تقريرات اصول آقاى شهابى ص 58 - كفايه ج 1 ص 117 ) شود .\r\nكلمهء مرة در زبان عرب براى وحدت است و وزن آن فعله ( بفتح فاء ) است مانند « قمت قومة - ضربت ضربة » .\r\n( از شرح تصريف ص 134 ) .\r\nدر اصول رشاد آمده است .\r\nصيغهء امر در حال تجرد از قرائن فقط بر طلب ماهيت مأمور به دلالت مىكند بدون اينكه بمره و تكرار آن اشعارى داشته باشد - چه آنكه مره و تكرار از اوصاف عارضهء فعل مأمور به ميباشند نه جزو ماهيت آن - و صيغهء امر همان طورى كه بر اوصاف ديگر\r\n\r\n","description":"","footnote":"","page_name":" 1767 ","page_number":383},
  {"content":"\r\n\r\nمأمور به از قبيل : شدت و ضعف - قلت و كثرت - زمان و مكان - و غيره ، دلالتى ندار ، همين طور بر وحدت و تكرار آن نيز دلالت نمىكند .\r\nمثلا در موردى كه امر بايراد ضرب صادر مىشود اين امر صرفا بر طلب مفهوم خالص ضرب و معنى مصدرى آن دلالت مىكند بدون اينكه بوحدت يا تعدد ضربات يا شدت و ضعف يا زمان و مكان آن متناول شود .\r\nراست است كه صيغهء امر در برخى از موارد استعمال خود شامل خصوصيات خارجيه شده و احيانا بر وحدت و يا تكرار هم دلالت نموده است كما اينكه امر مستنبط از  وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا  دلالت بر مره و آيهء و أقيموا الوزن بالقسط لا تخسروا الميزان دلالت بر دوام و تكرار كرده است ولى بطورى كه ميدانيم اين دلالت‌ها عموما بواسطهء وجود قرائن خارجيه بوده نه بوسيله خود صيغه امر ، و بعبارة ديگر قرائن مزبوره آن را در يك مورد مفيد مره و در مورد ديگر مفيد تكرار كرده است و الا خود صيغهء امر بنفسها و من حيث هى هيچ گونه دلالتى بر صفات و عوارض متقابله فعل مأمور به ندارد و بلكه آنچه كه از آن مستفاد و بذهن مستمع متبادر ميگردد فقط طلب حقيقت خالصه فعل مأمور به است و بس - و اين حقيقت خالصه قدر مشترك و جهت جامعه بين مره و تكرار مىباشد .\r\nدر مقابل اين عقيده كه مختار اكثر فقهاء مىباشد جمعى صيغهء امر را مفيد مره و جمعى ديگر مفيد تكرار و برخى هم آن را بين مره و تكرار مشترك دانسته‌اند . الف : قائلين بافادهء مره چنين استدلال كرده‌اند .\r\nمفهوم صيغه امر طلب ماهيت مطلقه نيست بلكه ماهيت مقيده بمره مىباشد و قيد مره بوجه غير قابل تفكيكى به صيغه امر پيوسته شده است بنا بر اين آنچه كه از كلمهء اضرب مستفاد مىشود طلب ايراد ضربهء واحده است و بس . - و ضربات بعديه از حدود دلالت صيغه خارجند - زيرا عرف عامه شخصى را كه يك بار فعل مأمور به را انجام داده باشد ممتثل مىشناسد .\r\nولى اين استدلال براى اثبات مقصود كافى نيست زيرا شخص مزبور چنانچه فعل مأمور به را مكررا هم انجام ميداد باز در عرف عامه ممتثل شناخته ميشد .\r\nب » قائلين بافادهء تكرار چنين گفته‌اند .\r\nاولا - اگر صيغه امر مفيد تكرار نباشد لازم مىآيد كه عباداتى مانند صوم و صلاة واجب التكرار نگردند و حال آنكه واجب التكرار بودن عبادات مزبوره ضرورى مىباشد .\r\nثالثا - راست است كه امر بشيء على المشهور مستلزم نهى از ضد است ولى اين نهى كه نهى تبعى و منتزع از مفهوم صيغهء امر است مانند نواهى مستقله نيست كه در همه احوال دلالت بر تكرار و دوام نمايد بلكه چون منتزع از صيغهء امر است و وجود تبعى دارد لذا از حيث چگونگى دلالت نيز تابع همان صيغهء امر خواهد بود يعنى اگر صيغهء امر براى ابد باشد آن هم براى ابد - و اگر براى زمان موقت باشد آن هم براى زمان موقت ميگردد چنان كه گفته مىشود كه امر به حركت مثلا\r\n\r\n","description":"","footnote":"","page_name":" 1768 ","page_number":384},
  {"content":"\r\n\r\nمستلزم نهى از سكون است ولى دائم يا موقت بودن آن سكون تابع چگونگى و كيفيت مفاد امر مىباشد يعنى اگر صيغه امر حركت دائم را ايجاب كند نهى منتزع از آن نيز حرمت سكون دائم را ايجاب خواهد كرد و اگر صيغهء امر وجوب حركت براى ساعت معينى را اقتضاء كند نهى نيز حرمت سكون را براى همان ساعت اقتضاء خواهد نمود .\r\nبنا بر اين نهى مزبور در صورتى مفيد دوام و تكرار خواهد بود كه قبلا دلالت امر بر تكرار محرز شده باشد و حال آنكه دلالت امر بر تكرار ، خود محل نزاع و اول كلام مىباشد .\r\nج » سيد مرتضى ( رض ) كه از قائلين باشتراك امر در مره و تكرار است چنين استدلال نموده :\r\nشكى نيست در اينكه قرآن و عرف عامه در استعمال صيغه امر گاهى از آن ارادهء تكرار و گاهى ارادهء وحدت كرده‌اند و ما هم در جاى خود بتفصيل بيان كرده‌ايم كه ظاهر استعمال در دو معنى ، دليل اشتراك لفظ بين آنها مىباشد .\r\nولى مخالفين اين عقيده اين استدلال را رد نموده و گفته‌اند كه قرآن و عرف عامه ممكن است آن را در طلب مطلق كه معنى حقيقى صيغهء امر و قدر جامع بين مره و تكرار است استعمال ولى بكمك قرائن خارجيه گاهى از آن ارادهء مره و گاهى ارادهء تكرار كرده باشند .\r\n( اصول رشاد ص 44 ) .\r\n\r\nمُريد\r\n- ( اصطلاح عرفانى ) مريد نزد صوفيان و اهل سلوك كسى است كه از اراده خود مجرد شده و از ما سوى اللّه بريده باشد و بر دو معنى است يكى عين محب يعنى سالك مجذوب دوم عين مقتدى كه حق ديدهء او را بنور هدايت بينا گردانيده تا وى بنقصان خود نگرد و دائما در طلب كمال باشد و قرار نگيرد مگر بحصول مراد و وجود قرب حق .\r\nخواجه عبد اللّه گويد ، كار مريد با جستجو است و كار مراد با گفتگو است ، كار مريد با رياضت است و كار مراد با عنايت است ، مريد برقع خدمت پوشد و مراد شراب وصلت نوشد ، يار لباس قربت پوشد ، اغيار شراب فرقت نوشند ، رجوع شود بمراد ( رسائل خواجه عبد اللّه ص 118 ) .\r\nرجوع بفرهنگ مصطلحات عرفا شود .\r\n\r\nمُريدِ صادِق\r\n- ( اصطلاح عرفان ) مزيد صادق آن باشد كه كلا رو بسوى خدا دارد از سر ارادت تمام و روحانيت شيخ را حاضر داند در همهء احوال و در راه باطن از وى استمداد كند و خود را با شيخ مانند ميت در دست غسال داند .\r\n( رجوع شود به رسائل خواجه عبد اللّه ص 118 ) ابو عبد اللّه سجزى گويد « انفع شىء للمريدين صحبة الصالحين و الاقتداء بهم فى افعالهم و اخلاقهم و شمائلهم و زيارة قبور الاولياء و القيام بخدمة الاصحاب و الرفقاء » ( طبقات ص 255 ) ابو على رودبارى گويد : « المريد الذى لا يريد لنفسه الا ما اراد لله له و المراد لا يريد من الكونين شيئا غيره » ( طبقات ص 256 ) .\r\n\r\n","description":"","footnote":"","page_name":" 1769 ","page_number":385},
  {"content":"\r\n\r\nابا بكر بن يزدانيار گويد : « المريد طالب مرغوب » .\r\n( طبقات ص 458 ) .\r\nخواجه عبد اللّه گويد : كار مريد با جستجو است و كار مراد با گفتگوست ، كار مريد با رياضت است و كار مراد با عنايت است ، مريد مرقع خدمت پوشد ، و مراد شراب وصلت نوشد ، يار لباس قربت پوشد ، اغيار شراب فرقت نوشند ، رجوع شود بمراد .\r\n( از رسائل خواجه عبد اللّه ص 118 ) .\r\n\r\nمُزابِنَه\r\n- ( اصطلاح فقهى ) در لغت مدافعه باشد و در شرع فروش ثمره است بر درخت يا بيع ثمره بطور گزاف بر درخت قبل از جمع كردن مثلا بگويد اين خرماهاى روى درخت را ده كيل مىدهم و ده كيل خرما ميگيرم و « لا يجوز بيع الثمرة بجنسها اى نوع الخالص كالعنب بالعنب على اصولها اما بيع جميعها فصحيح مع التساوى نخلا كان او غيره و يسمى فى - النخل المزابنه » پس مزابنه بيع خرما باشد به خرما بر درخت و بيع گندم در خوشه بكندم محاقله باشد .\r\n( از كشاف 684 - شرح لمعه ج 1 ص 267 ) .\r\n\r\nمِزاج\r\n- ( اصطلاح فلسفى ) مزاج عبارت از مزج و اختلاط است و چون اختلاط عناصر موجب پيدايش كيفيت مخصوص است آن كيفيت را مزاج گويند از باب نامگذارى مسبب باسم سبب .\r\nمزاج كيفيتى است كه از تفاعل كيفيات متضادهء موجودهء در عناصر متصغرة الاجراء حادث گردد . « ان المزاج كيفية تحدث من تفاعل كيفيات متضادة موجودة فى عناصر متصغرة الاجزاء يماس اكثر كل واحد منها اكثر الاجزاء و اذا تفاعلت بقواها بعضها في بعض حدث عن جملتها كيفية متشابهة في جميعها و هى المزاج » ( از شفا ج 1 ص 443 ) .\r\nمزاج كيفيتى است حاصل در جسم كه از عناصر متضادة الكيفية تركيب يافته باشد و يا كيفيتى است ملموسه از جنس اوائل الملموسات و متوسط ميان كيفيات اربعه اول يعنى حررات و يبوست و برودت و رطوبت .\r\nقطب الدين گويد : چون عناصر اربعه بعضى با بعضى ديگر مجتمع شوند بر وجهى كه آن اجسام تفاعل كنند بواسطهء كيفيات متضاده تا حدى كه حاصل شود از ايشان كيفيتى متوسط متشابه در جمع اجزاء اين اجتماع امتزاج ايشان باشد و آن كيفيت متوسط مزاج و فساد با مزاج فرق دارد .\r\n( از درة التاج جمله چهارم از فن دوم ص 27 و رجوع شود بدستور ج 3 ص 246 - شفا ج 2 ص 207 ) .\r\nفرق مزاج با فساد اين است كه فساد تبديل بسائط است بعضى به بعضى ديگر يعنى انقلاب عنصرى به عنصرى ديگر و مزاج حد متوسط تجمعات است .\r\n( ش ص 439 ) .\r\nتركيبات در مقياس فلسفى\r\n\r\nمِزاجِ اتَمّ\r\n- مراد از مزاج اتم اكمل مزاجات است كه در جمادات نزديك به نفس نباتى است و در نباتات نزديك به نفس حيوانى است و گاه از مزاج اتم مزاج معتدل را\r\n\r\n","description":"","footnote":"","page_name":" 1770 ","page_number":386},
  {"content":"\r\n\r\nخواهند .\r\n( قبسات ص 43 و رجوع شود به شفا ج 1 ص 443 ، 2410203 ) .\r\n\r\nمِزاجِ اوَّل\r\n- مراد از مزاج اول كيفيات اصلى عناصر اربعه ( برودت ، حرارت ، يبوست و رطوبت ) مىباشد در مقابل مزاج ثانى كه كيفيات حاصله از امتزاج و تركيب اجزاء عناصر است .\r\n( از شفا ج 1 ص 379 ) .\r\n\r\nمِزاجِ ثانى\r\n- رجوع شود به مزاج اول :\r\n\r\nمِزاجِ خارِج\r\n- مراد مزاجى است كه خارج از حد اعتدال باشد .\r\n( از شفا ج 1 ص 442 ) .\r\n\r\nمِزاجِ مُعْتَدل\r\n- مراد از مزاج معتدل مزاجى است كه حاصل از تعادل اخلاط اربعه و تركيب عناصر است ، رجوع بمزاج اتم شود .\r\n( از شفا ج 1 ص 443 ) .\r\nدر عيون المسائل مزاج معتدل را بيان كرده و گويد : « و حقيقة المزاج هو تغيير الكيفيات الاربع عن حالها و انتقالها من ضد إلى ضد و تلك هى الناشئة من القوى الاصلية و تأثير بعضها فى بعض حتى تحصل كيفية متوسط » ( عيون المسائل ص 15 و رجوع شود به تفسير ص 1367 ) .\r\n\r\nمِزاجِ اشْرَف\r\n- مراد از مزاج اشرف همان مزاج اتم است و مزاج انسان را نيز اشرف گويند كه پذيرندهء تمام معارف و كمالات الهى است .\r\n( مجموعهء دوم مصنفات 220 ) .\r\n\r\nمِزاجِ البَرْزَخى\r\n- مراد مزاج حاصل از عناصر و اجسام است .\r\n( ش ص 216 ) .\r\n\r\nمزاح\r\n- ( اصطلاح عرفانى ) مزاح يعنى شوخى و سخنان فرح‌انگيز و لغو و اصل آن نزد صوفيه اين است كه چون اهل حال همواره راحت اوقات خود را در وجد مخفى گذرانند ، گاهى از جهت راحت قلوب ، بر سبيل مزاح ، نفوس را رخصت دهند و آن را آزاد گذارند تا از كلال و ملال برهند و اين براى كسى است كه در مقام قربت متمكن گرديده باشد و از پايهء طبايع مصلحت نزول با طبايع را بداند و براى مبتديان چنين وضعى مكروه است و لكن صوفيان را كه نفوس آنها در تحت سياست علم مقهور گشته و بقاياى هوى از آن برخاسته بود ، روا بود .\r\n( از مصباح الهدايه ص 361 ) .\r\n\r\nمُزارَعَه\r\n- ( اصطلاح فقهى ) بضم مفاعله از زرع است يعنى القاء بذر بر زمين و انبات آن   « أَ فَرَأَيْتُمْ ما تَحْرُثُونَ أَ أَنْتُمْ تَزْرَعُونَهُ أَمْ نَحْنُ الزَّارِعُونَ   كه بمعنى انبات است و در اصطلاح عقدى كه بر زرع واقع مىشود به بعضى از همان محصول كه بدست آيد كه در معنى عقدى است بين مالك زمين و عامل زرع است بر اين مبنى كه زمين را در اختيار برزگر ميگذارد تا زراعت كند و سهمى معين از آن را بر دارد و صيغهء آن « زارعتك او عاملتك او سلمتها اليك » است و عقد لازم است و بمرگ يكى از اين دو باطل نمىشود البته سهمى كه براى عامل معين مىشود بايد بطور مشاع باشد مثل نصف ثلث . . .\r\n\r\n","description":"","footnote":"","page_name":" 1771 ","page_number":387},
  {"content":"\r\n\r\n( از شرح لمعه ج 1 ص 351 - الفقه على ج 3 ص 4 ) .\r\nصاحب زمين را مزارع يا عامل گويند اين معامله شرعى است زيرا حضرت رسول مردم خيبر را عامل اراضى آنجا قرار داد و سهمى بر آنها معين كرد و همين عمل را خلفاى ديگر كردند .\r\nو هى معاملة على الارض بحصة من حاصلها الى اجل معلوم و عبارتها زارعتك او عاملتك او سلمتها اليك و عقدها لازم و يصح التقايل فيه لانه معاوضة محضة و لا يبطل بموت احدهما و لا بد من كون النماء مشاعا تساويا فيه او تفاضلا و لو مضت المدة و الزرع باق فعلى العامل الاجرة و للمالك قلعه إذ لا حق للزارع بعدها و لا بد من امكان الانتفاع بالارض بان يكون لها ماء من بئر نهر و يتخير العامل لطرو العيب فان فسخ فعليه من الاجرة بنسبة ما سلف و اذا اطلق المزارعة زرع العامل ما شاء و لو عين شيئا من الزرع لم يتجاوز ما عين له .\r\n( از شرح لمعه ج 1 ص 352 - 354 ) .\r\nدر كليات حقوقى آمده است :\r\nمزارعه عقدى است بين مالك زمين و ديگرى مبنى براين كه زمين را زراعت كرده و براى او حصهء شايعى از عوائد باشد .\r\nمزارعه از جهت اينكه زمين مال يكى است و عمل از شخص ديگر شباهت بمضاربه دارد .\r\nو از جهت ديگر شباهت به اجاره دارد زيرا عامل بمثابهء اجير است و اجرتش حصه‌ايست كه براى او از محصول تعيين گرديده .\r\nدر صورتى كه عقد مزارعه بطور مطلق صورت گيرد زارع در هر قسم زراعتى مختار است و لكن حق ندارد زراعتى خارج از متعارف يا زراعتى كه در آن مظنه ضرر باشد اختيار نمايد .\r\nپس اگر فرضا زراعت پنبه براى زمين ضرر داشته باشد حق ندارد اين زراعت را اختيار نمايد و يا اگر زراعت گندم و جو يا برنج معمول و متعارف باشد عدول از آن جائز نخواهد بود .\r\nو در صورتى كه مزارعه مفيد بنوع مخصوصى باشد تجاوز از آن جائز نبوده و با ترتيب ضرر موجب ضمان خواهد بود .\r\n( كليات حقوقى ص 217 ) .\r\nمزارعت بر زمين باشد ، و مساقات بر خرماستان و انگورستان و غير آن ، به نيمهء آن غله به سيك و كم و بيش ، زيرا كه اصل جواز است .\r\nو روايت كرده‌اند كه رسول معاملت كرد با اهل خيبر به نيمهء آنچه حاصل شود از ميوه و كشت .\r\nاما آنچه روايت كرده‌اند از رسول ص كه او نهى فرموده است از مخابرت ، و مخابرت مزارعت است ، محمول است بر اجارت زمين ببعضى از آنچه از آن زمين بيرون آيد .\r\nو تصرف عامل بر حسب آن باشد كه بر آن عقد كرده باشند :\r\nاگر مطلق باشد ، روا بود كه به كسى ديگر دهد ، و آنچه ميخواهد ميكارد .\r\n\r\n","description":"","footnote":"","page_name":" 1772 ","page_number":388},
  {"content":"\r\n\r\nو اگر معين باشد ، خلاف نتوان كرد .\r\nو اگر بر وزنى معين بود كه از آن زمين از آن حاصل نشود كه معين كرده باشد ، شرط صحت اين آنست كه او جزوى باشد از آنچه بيرون آيد . و نيز شايد كه بيش برآيد ، بوى دهد ، باطل باشد ، براى آنكه خداوند زمين را هيچ نماند .\r\nو اگر آنچه بر عامل باشد ، در حال عقد شرط كند كه بر خداوند مال باشد ، چون كشتن درخت خرما ، و جويها راست كردن ، و ميوه نگاه‌داشتن ، يا آنچه بر خداوند مال باشد ، بر عامل شرط كند ، چون ديوار كردن ، و جوى كردن بر ابتدا ، صحيح باشد ، لدلالة الاصل .\r\nو چون نصيب هر يكى از عامل و خداوند زمين بنصاب رسد ، زكات بر هر يكى از ايشان واجب باشد . و گفته‌اند بر عامل زكات واجب نيست . زيرا كه وى آنچه ميگيرد بمنزلت اجرت است ، و در اجرت زكات نيست . زكات بر خداوند تخم و زمين باشد . و اگر تخم از عامل باشد ، زكات برو باشد ، زيرا كه آنچه خداوند زمين ميگيرد ، چون اجرت زمين وى است . و مذهب قول اولين است ، و طريقهء احتياط دليل است بر آن .\r\n( معتقد الاماميه ص 39 عم 39 )\r\n\r\nمُزاوَجَه\r\n- ( اصطلاح ادبى ) نزد اهل بديع تزاوج بين دو معنى باشد در شرط و جزا كه مترتب شود بر هر يك از آن دو معنائى كه مترتب بر ديگر است .\r\n\r\nمُزاوَجات\r\n- ( اصطلاح فلسفى ) مراد اختلاط و امتزاج عناصر است كه باعث پديد آمدن مواليد ثلث مىباشد اين امتزاج را مزاوجات اربعه هم مىنامند .\r\n( از شفا ج 1 ص 215 ) .\r\n\r\nمَزْدَقيَّه\r\n- ( اصطلاح ملل و نحل ) يا مزدكيه در ملل و نحل ابن حزم آورد كه فرقهء مزدقيه و منانيه و مجوس و ديصانيه و صابئه مدعىاند كه حكيم على الاطلاق نتواند فاعل شر باشد و نيز موجودى نيافريند كه سپس بر او كس ديگري را مسلط كند و گويند جهان بر دو قسم بود كه هر دو ضد يكديگرند يعنى اشياء دو به دو و متضاد آفريده شده‌اند مانند خير و شر ، فضيلت و رذيلت زندگى و مرك ، راست و دروغ و گويند فاعل تمام خيرات خدا بود و فاعل نادرستى و شرور غير او بود و معتقد بتدبير سيارات هفتگانه و بروج دوازده‌گانه بودند رجوع شود به ملل و نحل ابن حزم .\r\nدر آثار الباقيه گويد مزدك بن همدادان از مردم فسا بود و مدعى نبوت شد ، وى در روزگاران قباد مؤبد موبدان بود و ثنويت را تبليغ ميكرد و با زردشت مخالفت كرد ، در زن و مال قائل باشتراك بود ، قباد نيز به دو گرويد .\r\n( از آثار الباقيه ص 209 )\r\n\r\nمُزْدُور\r\n- ( اصطلاح ذوقى ) اهل معامله و اهل شريعت ظاهره .\r\nپير طريقت گفت : شمار على كل حال با مزدورانست ، با عارف چه شمار است ، عارف خود مهمانست ، مزد ، مزدور ، نزل مهمان در خور ميزوانست ، مايهء مزدور حيرت ، و مايهء عارف عيانست ، جان عارف در سر مهر تاوانست . جان\r\n\r\n","description":"","footnote":"","page_name":" 1773 ","page_number":389},
  {"content":"\r\n\r\nاو و همه چشم سر او زبانست ، آن چشم و زبان نور عيانست ، مزدوران ترا ، اميد در دل تابد و عارف را نور عيان در جان ، مزدور در ميان نعمت گردان و از عارف خود عبارت نتوان ، نفس عارف از قيمت پيدا نيست ، دانى چرا ؟\r\nكه آن نفس از حضرت جدا نيست .\r\nقالب چون صدف است و نفس چون وجود ، جوهر مبدأ آن از حضرت است و مرجع آن با حضرت ، گر آن نفس از اينجا بودى ، نفسانى بودى و گر نفسانى بودى ، حجاب تفرق بسوختى ، آنچه نفس عارف سوزد ، آتش دوزخ نسوزد ، از بهر آنكه آن آتش است كه دوستى آن را مىافروزد .\r\n تسبيح رهى وصف جمال تو بسست * از هشت بهشت حال وصال تو بست\r\nاندر دل هر كسى جدا مقصوديست * مقصود دل رهى خيال تو بست \r\n( از عده ج 7 ص 152 ) .\r\n\r\nمِزْوَله\r\n- ( اصطلاح هيوى ) مقياس شاخص را گويند . كه به آن ساعات روز را مشخص ميدارند .\r\n( از كشاف ص 680 ) .\r\n\r\nمَزيد\r\n- ( اصطلاح ادبى ) يعنى زياد شده و زائد شده ، در نحو مزيد فيه به كلمهء گويند كه يك يا دو يا سه حرف به حروف اصول آن افزوده شده باشد مانند ( كرم - خرج - طلق ) كه مىشود « اكرم - استخرج - انطلق » رجوع بابواب ثلاثى مجرد و مزيد شود .\r\nو نزد محدثان حديثى است كه در متن آن كلمهء يا جملهء زياد شده باشد و يا حديثى است كه در متن آن كلمات يا جملاتى زيادتر باشد از ساير احاديث مرويهء به معناى آن و ممكن است زيادى در متن نباشد بلكه در سند باشد به آنكه مثلا روايتى را يك عده نقل كنند كه مشتمل بر سه راوى باشد و كسى ديگر كه نقل مىكند مشتمل بر چهار راوى باشد .\r\n( از درايه ص 47 ) .\r\nدر عروض حرفى است كه بخروج مىپيوندد يعنى پس از خروج در آيد و مزيد را برخى زائد مينامند مثال\r\n اين دل كه بزلف دلبرى بستيمش * هر چند گسست باز پيوستيمش \r\n( از درايه ص 72 ) .\r\n\r\nمُژه\r\n- ( اصطلاح ذوقى ) موى پلك چشم را گويند و در اصطلاح صوفيان حجاب سالك است در ولايت بكوتاهى در اعمال و در اصطلاح عشاق اشارت به سنان و نيزه و پيكان تير كه از كرشمه و غمزهء معشوق بهدف سينه عاشق ميرسد و آن بيچاره مجروح وار فرياد مىكند .\r\n( كشاف ص 1562 ) .\r\n يارم بتيغ غمزه ، جگر پاره پاره ساخت * هر پاره را بتيغ ، ديگر پاره ، پاره ساخت \r\n\r\nمُسابَقَه\r\n- مسابقه عنايت ازلى است كه فرمودند ، الذين آمنوا ان لهم قدم صدق عند ربهم ، ( اصطلاحات صوفيه خطى ث 875 ) .\r\n\r\nمَسائِل\r\n- ( اصطلاح منطقى ، اصولى ) عبارت از قضايائى است كه در علمى\r\n\r\n","description":"","footnote":"","page_name":" 1774 ","page_number":390},
  {"content":"\r\n\r\nببرهان ثابت شود و غرض از هر علمى ببرهان شناختن مسائل مورد بحث در آن علم است و بهر حال مسائل عبارت از مطالبى است كه در هر علمى مورد بحث قرار گيرد و غرض از هر علمى شناخت همان مسائل است و آن يكى از اجزاء علوم است و اجزاء علوم سه است 1 موضوعات 2 مبادى 3 مسائل ( از كشاف ص 761 ) .\r\n\r\nمَسائِلِ اصول\r\n- ( اصطلاح اصولى ) مسائل اصول عبارت از امورى ميباشند كه بحث مىشود از آنها از حال دليل بعد از فراغ از بودن آنها دليل نه از دليلية دليل .\r\n( از رسائل ص 331 ) .\r\n\r\nمَساجِدِ سَبْعَه\r\n- ( اصطلاح فقهى ) مواضع هفتگانه را گويند كه نمازگزار بر خاك مينهد كه جبهه . دو دست ، دو زانو ، دو ابهام دو پا است . كه واجب است اين هفت موضوع بر خاك برسد .\r\n( از شرح لمعه ص 33 ) .\r\n\r\nمُسافِر\r\n- ( اصطلاح عرفانى ) سالك الى اللّه را گويند كه مسافران شاه راه عدم و فنااند و مسافران عرش و مسافران عالم معنىاند .\r\nصنفى در بحر و صنفى در بحر و بر مسافر بودند .\r\nرجوع به سلوك و ( رسائل شاه نعمت اللّه ج 5 ص 21 شود . ) عزيز الدين گويد : اى درويش بدان كه ما مسافرانيم و البته ساعة فساعة در خواهيم گذشت و حال هر يك از ما هم مسافر است و البته ساعة فساعة خواهد گذشت ، اگر دولت است ميگذرد ، اگر محنت است هم مىگذرد ، پس اگر دولت دارى اعتماد بر دولت مكن كه معلوم نيست كه ساعت ديگر چون ، باشد و اگر محنت دارى هم دل خود را تنگ مكن كه معلوم نيست كه ساعت ديگر چون باشد ( رجوع شود به انسان كامل نسفى ص 35 ) .\r\n\r\nمُساقات\r\n- ( اصطلاح فقهى ) مفاعله از سقى است و آن باشد كه شخصى را در باغات مانند نخلستان و موستان به كار گيرند بر اين مبنى كه سهمى معلوم از محصولش را به آن دهند و بالجمله واگذار كردن درخت است به كسى براى آبيارى و اصلاح و حفاظت و حراست آن در مقابل مقدارى بطور مشاع از ميوه‌هاى آن و صيغه آن ( دفعت اليك هذه النخلة مساقات بكذا ) است ( از الفقه على . . . . ج 3 ص 26 - شرح لمعه ج 1 ص 334 - كشاف ص 800 ) .\r\nو هى معاملة على الاصول بحصة من ثمرها و هى لازمة من الطرفين و ايجابها ساقيتك او عاملتك او سلمت اليك او ما اشبهه من الالفاظ الدالة على انشاء هذا العقد صريحا . و القبول الرضاء به و تصح المساقاة اذا بقى للعامل عمل تزيد به الثمرة سواء ظهرت قبل العقد او لا و لا بد فى صحة المساقاة من كون الشجر . . .\r\nو ينتفع بتمرته مع بقاء عينه بقاء يزيد عن سنة غالبا و فيما له ورق كالحناء نظر ( اختلاف است ) . و يشترك تعيين المدة\r\n\r\n","description":"","footnote":"","page_name":" 1775 ","page_number":391},
  {"content":"\r\n\r\nو يلزم للعامل مع الاطلاق كل عمل متكرر كل سنة مما فيه صلاح الثمرة ( از شيار .\r\nو كود . . . ) و لو شرط بعضه على المالك صح لا جميعه و تعيين الحصة بالجزء المشاع لا المعين و يجوز اختلاف الحصة فى الانواع ( ثلث . . . مثلا در نوع خرما .\r\nتوت . ) . . . و يكره ان يشترك رب المال على العامل مع الحصة ذهبا او فضة . . . و كلما فسد العقد فالثمرة للمالك و عليه اجرة مثل للعامل .\r\n( از شرح لمعه ج 1 ص 354 ، 357 ) .\r\n\r\nمَسالِك\r\n- ( اصطلاح عرفانى ) مسالك راه الى اللّه و مقام واحديت را گويند و راههاى وصول بدرجات عاليات است :\r\nشاه نعمت اللّه گويد : اعيان ثابته كه صور اسماء الهيه‌اند در حضرت عليه باعتبار احديت وجود ، عين واجب الوجودند و باعتبارى حقايق عالمند اما از آن رو كه ممكن‌اند ، شم رايحهء وجود نكرده‌اند به اين وجه گفته‌اند ( معشوق كما لم يزل در قدم بر حال خود است ، و عاشق كما لم يكن در عدم بر قرار خود ) .\r\nبلكه تجلى حق است باسم النور ، يعنى وجود ظاهر در صور اعيان و ظهور وجود به احكام اعيان و بروز وجود در صورت خلق بديد بر آنات باضافهء وجود باعيان و تعين وجود باعيان بابقاى اعيان بر عدم اصلى\r\n درياب بذوق و عقل را هيچ مگو * سر رشتهء اين سخن تو از عقل مجو \r\n( از رسائل شاه نعمت اللّه ج 2 ص 47 ) .\r\n\r\nمُسامَرَه\r\n- ( اصطلاح عرفانى ) مسامره عبارت از خطاب حق تعالى است بعارفين در عالم اسرار و غيب ، مسامرهء بنده با حق در شب است زيرا شب وقت خلوت دوستان است .\r\nدر لمع است كه « المسامرة عتاب - الاسرار عند خفى الاذكار » .\r\nهجويرى گويد : سامره و محادثه عبارت از دو حال از احوال كاملان طريق حق است و حقيقت آن سخن سرى باشد مقرون بسكوت زبان « يعنى محادثه » و حقيقت مسامره دوام انبساط بكتمان سر است و محادثه بروزست و مسامره بشب و مناجات شب را « مسامرة » گويند و دعوات روز را « محادثه » گويند و حال روز مبنى بر كشف باشد و حال شب مبنى بر ستر و اندر دوستى مسامره كاملتر بود از محادثه و تعلق مسامره به حال پيغمبر است ، خبر را در مسامره جوار نيست و سمر را در مكاشفه به كار نيست حكايت اشتياق دراز كند ، گه شكايت فراق آغاز كند ، گه پيش لاهوت نياز آرد ، گه پيش جمال ناسوت ناز كند ، شب وقت خلوت دوستان بود و روزگار خدمت بندگان .\r\n( از كشف المحجوب ص 496 رسائل خواجه عبد اللّه ص 117 ) .\r\n\r\nمُسامَتَه\r\n- ( اصطلاح منطقى ) برهان مسامته يكى از براهينى است كه به منظور اثبات تناهى ابعاد اقامه شده است ، رجوع ببرهان مسامته و .\r\n( شرح منظومه ص 223 و شرح حكمت عين 173 . شود )\r\n\r\nمُسامَحَه\r\n- ( اصطلاح اخلاقى ) و آن بود بعضى از چيزها را كه واجب نبود ترك كند .\r\n\r\n","description":"","footnote":"","page_name":" 1776 ","page_number":392},
  {"content":"\r\n\r\n( از اخلاق ناصرى ص 79 ) .\r\n\r\nمُساوات\r\n- ( اصطلاح ادبى ) نزد اهل معانى واسطهء بين اطناب و ايجاز را گويند كه ايراد لفظ است مساوى با مقصود مانند  « لا يَحِيقُ الْمَكْرُ السَّيِّئُ إِلَّا بِأَهْلِهِ  -  إِذا رَأَيْتَ الَّذِينَ يَخُوضُونَ فِي آياتِنا »  رجوع باطناب و ايجاز شود . و رجوع به ( كشاف ص 801 - المعجم ص 279 - مطول ص 243 ) شود .\r\nمثال پارسى از نظم :\r\n پاى سرو بوستان اندر گل است * سرو ما را پاى معنى در دل است\r\nنيكخواهانم نصيحت ميكنند * خشت بر دريا زدن بىحاصل است\r\nاى برادر ما بگرداب اندريم * و آنكه شنعت مىزند بر ساحل است \r\n\r\nمُساوَمَة\r\n- ( اصطلاح فقهى ) بيع مساومة بيعى است كه فروشنده رأس المال را ذكر نكند .\r\n( از كشاف ص 871 ) .\r\nدر كليات حقوقى آمده است :\r\nبيع باعتبار ذكر رأس المال و عدم ذكر آن تقسيم مىشود به چهار قسم . زيرا در موقع معامله يا اسمى از رأس المال برده نمىشو دو آن را مساومه گويند .\r\nيا فروشنده مبلغى را كه به آن جنس را خريدارى كرده تعيين مىكند ، در اين صورت اگر آن را به همان مبلغ بدون زياده بفروشد آن را توليه گويند .\r\nو اگر آن را به زيادتر بفروشد آن را مرابحه گويند .\r\nو اگر به كمتر از آن بفروشد آن را ضيعه نامند .\r\nكليات ص 65\r\n\r\nمُساوى\r\n- ( اصطلاح منطقى ) مساوى عبارت از جسمى است كه موافق با جسمى ديگر باشد و در يك جهت يا جهاتى چند و نزد منطقيان عبارت از كلى است كه موافق باشد با كلى ديگر در صدق مانند انسان و ناطق .\r\n( از دستور ج 3 ص 260 ) .\r\n\r\nمُساويِان\r\n- ( اصطلاح منطقى ) مساويان يا متساويان دو كلى بوند كه از لحاظ مصداق يكى باشند و هر يك بر مصاديق ديگرى بطور كلى صادق باشد .\r\nرجوع به نسبت اربعه شود .\r\n\r\nمُسَبِّبُ الأسْباب\r\n- ( فلسفى ) اشارت بذات حق است و عبارت ديگرى از علت العلل است . كه همهء اسباب و علل جزئيه و ظاهريه در جنب جبروت و قدرت مطلقهء او محوند .\r\nمولانا گويد :\r\n نيست از اسباب تصريف خداست * نيست‌ها را قابليت از كجا است\r\nقابلى گر شرط فعل حق بدى * هيچ معدودى به هستى نامدى\r\nسنتى بنهاد و اسباب و طرق * مردمان را زير اين ازرق تتق\r\nبيشتر احوال بر سنت رود * گاه قدرت خارق سنت شود .\r\nسنت و عادت نهاده با مزه * باز كرده خرق عادت معجزه \r\n\r\n","description":"","footnote":"","page_name":" 1777 ","page_number":393},
  {"content":"\r\n\r\n بىسبب گر عز بما موصول نيست * قدرت از عزل سبب معزول نيست .\r\nاى گرفتار سبب بيرون مپر * ليك عزل آن مسبب ظن مبر\r\nهر چه خواهد آن مسبب آورد * قدرت مطلق سبب‌ها بر درد\r\nليك اغلب بر سبب راند نفاد * تا بداند طالبى جستن مراد\r\nچون سبب نبود چه ره جويد مريد * بىسبب در راه مىآيد پديد\r\nاين سبب‌ها بر نظرها پرده‌ها است * كه نه هر ديدار صنعش را سزاست .\r\nديدهء بايد سبب سوراخ كن * تا حجب را بركند از بيخ و بن\r\nتا مسبب بيند اندر لامكان * هرزه بيند جهد و اسباب دكان \r\n\r\nمَسْت\r\n- ( اصطلاح عرفانى ) مست فروگرفتن عشق است جميع صفات درونى را و آن عبارت از سكر است كه عارفان كامل از باده هستى مطلق سرمست شده و محو الموهوم گشته و از خود بىخود شوند .\r\nمولوى گويد :\r\n مستان ازل در عدم محو چريدند * كه نيست بود قاعدهء هست نمايى\r\nجان برز بر همدگر افتاده ز مستى * همچون ختن غيب پر از ترك ختايى\r\nمن مست و تو ديوانه ما را كه برد خانه * صد بار ترا گفتم كم خور دو سه پيمانه\r\nدر شهر يكى كس را هوشيار نمىبينم * هر يك بتر از ديگر شوريده و ديوانه\r\nجانا بخرابات آ تا لذت جان بينى * جان را چه خوشى باشد بىصحبت جانانه\r\nهر گوشه يكى مستى دستى زده بر دستى * زان ساغر سرمستى با ساغر شاهانه\r\nاى لولى بربط زن تو مست‌ترى يا من * اى پيش چو تو مستى ، افسون من افسانه\r\nتو وقف خراباتى خرجت مى و دخلت مى * زين دخل به هشياران مسپار يكى دانه \r\n\r\nمَسْتِ خَراب\r\n- ( اصطلاح ذوقى ) مستغرق در سكر را گويند .\r\nعطار گويد :\r\n هر آن مستى كه بشناسد سر از پا * ازو دعوى مستى ناپسند است\r\nحقيقت دان كه دايم مذهب عشق * و راى مذهب هفتاد و اند است\r\nسر افرازى مكن رو پست شو پست * كه تاج پاكبازان تخت بند است\r\nمرا با عاشقان مست بايد * چه جاى زاهدان پر گزند است \r\n\r\nمُسْتَأجِر\r\n- ( اصطلاح فقهى ) اجاره‌كننده و خواهنده است رجوع به اجاره شود .\r\n\r\nمُسْتَثْنى\r\n- ( اصطلاح ادبى ) رجوع به استثناء شود .\r\n\r\nمُسْتَحَبّ\r\n- ( اصطلاح فقهى ) آنچه پسنديده است فعل آن و تركش حرام نباشد رجوع به احكام خمسة تكليفى شود .\r\n\r\nمُسْتَحَبّاتِ نَماز\r\n- ( اصطلاح فقهى ) امورى كه ضرورى نيست و لكن نيكو است كه نمازگزار رعايت كند در معتقد الاماميه آمده است :\r\nو مستحب است كه چون روى به قبله آرد براى نماز ، پس از آنكه بانگ نماز و قامت گفته باشد ، سه بار تكبير بگويد ،\r\n\r\n","description":"","footnote":"","page_name":" 1778 ","page_number":394},
  {"content":"\r\n\r\nو براى هر تكبيرى دست بردارد ، آنگه بگويد : « اللهم انت الملك الحق المبين ، لا إله الا انت ، سبحانك و بحمدك اعملت سوء و ظلمت نفس ، ففرعت اليك تائبا مما جنيت ، صل على محمد و آل محمد و اغفر لي ! انه لا يغفر الذنوب الا انت ، يا اهل التقوى و اهل المغفره ! » .\r\nآنگه دو تكبير ديگر بگويد .\r\n« لبيك ، و سعديك ! و الخير فى يديك ، و الشر ليس اليك . أومن بك ، و أتوكل عليك و أومن برسولك ، و ما جاء به من عندك فصل على محمد و آل محمد ! و زك عملى بطولك ، و تقبل منى بفضلك ! » .\r\nآنگه يك تكبير ديگر بگويد و نيت نماز كند برين صورت كه : نماز پيشين ميكنم فريضهء ادا تقرب بخداى . اين بدل بينديشد .\r\nآنگه به زبان بگويد « الله اكبر » چنان كه به نيت پيوسته باشد . آنگه بگويد :  « وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ ، حَنِيفاً  مسلما ملة ابراهيم و دين محمد ولاية امير المؤمنين على و الائمة من ذريتهما ،  وَ ما أَنَا مِنَ الْمُشْرِكِينَ .    إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ لا شَرِيكَ لَهُ .    وَ بِذلِكَ أُمِرْتُ وَ أَنَا أَوَّلُ الْمُسْلِمِينَ » . \r\nو آنگه بگويد : « اعوذ بالله من الشيطان الرجيم ، بسم اللّه الرحمن الرحيم » و « الحمد » بخواند و سورتى با آن .\r\nآنگه تكبير بگويد ، و بر ركوع رود ، و در ركوع هر دو كف دست بر سر زانو نهد ، و پشت راست دارد ، و گردن كشيده دارد ، و بگويد : « اللهم لك ركعت ، و لك خضعت ، و لك اسلمت ، و بك آمنت ، خشع لك لحمى و دمى و عظمى و شعرى و بشرى ، و ما اقلت الارض . سبحان ربى العظيم و بحمده ! » تسبيح سه بار بگويد ، يا پنج بار ، يا هفت بار .\r\nآنكه از ركوع سر بردارد ، و ميگويد :\r\nسمع الله لمن حمد » ، و چون راست باستد ، بگويد : « الحمد لله رب العالمين اهل الكبرياء و العظمة و الجود و الجبروت ! » .\r\nآنگه به سجده رود چنان كه اول دست بر زمين نهد ، آنگه زانوها و پيشانى بر زمين نهد ، چنان كه كنار بينى بر زمين نهاده باشد .\r\nو در سجود بگويد : « اللهم لك سجدت ، و بك آمنت ، و لك خشعت ، و لك اسلمت ، و عليك توكلت . سجد وجهى البالى الفانى لوجهك الدائم الباقى ، سجد وجهى للذى خلقه ، و برأه و صوره ، و شق سمعه و بصره . سبحان ربى الاعلى و بحمده ! » ، [ تسبيح 
  ] سه بار يا پنج بار يا هفت بار بگويد .\r\nآنگه سر از سجده بردارد ، و چون تمام باز نشيند بگويد : « اللهم اغفر لى ، و ارحمنى ، و اجبرنى ، و اهدنى ، و عافنى ، و اعف عنى ! انى لما انزلت الى من خير فقير » .\r\nآنگه سجدهء دوم بكند ، و آنچه در سجدهء اول گفته باشد بگويد ، و باز نشيند .\r\nآنگه برخيزد و ميگويد : بحول الله و قوته اقوم و اقعد » ، و ركعتى ديگر همچنان بكند . چون از قرائت فارغ شود ، پيش از آنكه به ركوع رود ، هر دو دست\r\n\r\n","description":"","footnote":"","page_name":" 1779 ","page_number":395},
  {"content":"\r\n\r\nبردارد ، و دعاى قنوت بخواند .\r\nو مختصرترين قنوت اينست : « رب اغفر لي و ارحم و تجاوز عما تعلم ! بك انت الاعز الاجل الاكرام » .\r\nآنگه به سجده رود ، و چون از سجده دوم برآيد ، از براى تشهد بنشيند بر سر رون چپ ، و هر دو رون بر هم نهد ، و پشت قدم راست در شكم قدم چپ نهد ، و بگويد كه : « بسم الله و بالله و الاسماء الحسنى كلها لله ! ما طاب و طهر و زكى و خلص فهو لله ، و ما خبث فلغير الله . اشهد ان لا إله الا الله ، وحده لا شريك له ، و اشهد ان محمدا ، صلى الله عليه و آله ! عبده و رسوله .  أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ ، وَ لَوْ كَرِهَ الْمُشْرِكُونَ  . اللهم صل على محمد و آل محمد ، و تقبل شفاعته فى امته ، و قرب وسيلته ، و ارفع درجته ! » .\r\nاگر خواهد كه سلام دهد بگويد :\r\n« السلام عليكم و رحمة الله و بركاته ! » آنگه سه بار بگويد : « الله اكبر » و با هر تكبيرى دست بردارد . آنگه بگويد : « لا إله الا الله الها واحدا ، و نحن له مسلمون .\r\nلا إله الا الله الها واحدا ، نحن له مخلصون .\r\nلا إله الا الله و لا نعبد الا اياه مخلصين له الدين و لو كره المشركون . لا إله الا الله ربنا و رب آبائنا الاولين . لا إله الا الله وحده وحده وحده ، لا شريك له . صدق وحده ، و نصر عبده و اعز جنده و غلب الاحزاب وحده . فله الملك و له الحمد ، يحيى و يميت و يميت و يحيى ، و هو حى لا يموت ، بيده الخير ، و هو على كل شىء قدير . اللهم اهدنا لما اختلف فيه من الحق باذنك ! انك من تشاء الى صراط مستقيم .  وَ قُلِ الْحَمْدُ لِلَّهِ الَّذِي لَمْ يَتَّخِذْ وَلَداً ، وَ لَمْ يَكُنْ لَهُ شَرِيكٌ فِي الْمُلْكِ ، وَ لَمْ يَكُنْ لَهُ وَلِيٌّ مِنَ الذُّلِّ وَ كَبِّرْهُ تَكْبِيراً . »  آنگه سى و چهار [ بار 
  ] بگويد :\r\n« الله اكبر » و سى و سه بار بگويد :\r\n« الحمد لله » و سى و سه بار « سبحان الله » ، دعائى كه داند بخواند . و تعقيبات و دعوات را كتابهاى ديگر است ، كسى را كه بايد طلب دارد .\r\nآنگه به سجده رود ، خويشتن را بر زمين افكند ، و پيشانى بر موضع سجده نهد ، و بگويد : « اللهم اليك توجهت و اليك قصدت ، و بفنائك حللت ، و بمحمد و آله عليهم السلام اليك تقربت ، و بهم استشفعت ، و بهم توسلت . فصل على محمد و آل محمد ، و عجل فرجهم و اجعل فرجنا مقرونا بفرجهم » .\r\nآنگه جانب راست از روى بر موضع سجده نهد ، و بگويد : « اللهم ارحم لى ذلى بين يديك و تضرعى اليك و وحشتى من الناس و انسى بك يا كريم يا كريم يا كريم ! » .\r\nآنگه جانب چپ از روى بر موضع سجده نهد ، و بگويد : « لا إله الا الله حقا حقا ، لا إله الا الله تعبدا و رقا ، لا إله الا الله ايمانا و تصديقا . اللهم ان عملى ضعيف فضاعفه لى يا كريم يا كريم يا كريم ! » .\r\nآنگه پيشانى بر موضع سجده نهد و صد بار بگويد : « شكر الله » يا چندان كه تواند . آنگه سر بردارد ، و دست راست بموضع سجده فرو آورد و در روى و سينهء خود مالد .\r\nو نماز زنان همچون نماز مردان\r\n\r\n","description":"","footnote":"","page_name":" 1780 ","page_number":396},
  {"content":"\r\n\r\nبود الا آنست كه زنان را مستحب است كه در حال قيام دستها بر پستان خود نهد ، و در حال ركوع دست بر ران نهد ، و چون بنشينند راست بنشينند ، و بىآنكه پشت دو تا كنند ، و چون سجده كنند خود را با هم گيرند ، و در ميان دو سجده و در تشهد قدم بر زمين نهند ، و هر دو زانو بردارند ، و چون برخيزند دست بر پهلو نهند ، و راست برخيزند .\r\n( رجوع شود به معتقد الاماميه ص 233 ، 238 )\r\n\r\nمُسْتَحَقّينِ زَكاة\r\n- ( اصطلاح فقهى ) كسانى كه مىتوانند از مال زكات استفاده برند و ارتزاق كنند 8 صنف‌اند كه آنها را مستحقين زكات نامند و آنها مساكين ( گدا ) عاملين ، فقراء ، مؤلفة قلوبهم ، رقاب ( برده آزاد كردن ) ، طلبكاران شخص ناعلاج و درمانده ، ابن سبيل و در راه خدا كه عمارت مساجد و . . . باشد .\r\nرجوع به زكات و ( شرح لمعه ج 1 ص 108 ) شود .\r\n\r\nمُسْتَخْدم\r\n- ( اصطلاح ذوقى ) كسانى را مستخدم گويند كه خدمت آنها بمردم از جهت جلب مردم و بدست آوردن مقام و جاه باشد و تمام كارهاى او براى حفظ نفس باشد ( مصباح الهدايه ص 123 )\r\n\r\nالمُسْتَدْرَكيَّه\r\n- ( كلامى ) فرقهء را گويند كه معتقدند كه حقايق و دريافت آنها بر اسلاف و گذشته‌گان پوشيده مانده است و آنان از حقايق آگاه نبوده‌اند و از جهل خود بىخبر بوده‌اند و اينان حقايق را بدست آورده‌اند اينان همه مخالفان خود را دروغگو ميدانند .\r\n( از مختصر الفرق ص 127 ) لا\r\n\r\nمُسْتَدير\r\n- رجوع به حركت مستديره و ( تهافت التهافت ص 1504 ) شود .\r\n\r\nمُسْتَرْجِعَة\r\n- ( اصطلاح فلسفى ) قوت مسترجعه بنا بر عقيده صدر الدين غير از قواى حافظه و مفكره و واهمه امر جدائى نيست .\r\nوى گويد : « ان الادراك للوهم و الحفظ للحافظة و التصرف للمكفرة و بهذا القوى يتم استرجاع من غير حاجة الى قوة اخرى غيرها فوحدة المسترجعه وحدة اعتبارية » و همين طور ذاكره مركب از ادراك و حفظ است كه « و يتم بالوهم و الحافظه » رجوع بذاكره شود ( اسفار ج 4 ص 35 ) .\r\n\r\nمُسْتَريح\r\n- ( اصطلاح عرفانى ) مستريح بنده‌اى را گويند كه خداى متعال او را بر اسرار قدر مطلع گردانيده باشد و از اين جهت مطلع مىشود كه « المقدر كائن » و آنچه مقدر است كائن است و آنچه مقدر نيست واقع نخواهد شد و بدين وسيله در راحت و امن زيد ( اصطلاحات شاه نعمت الله ص 27 ) .\r\n\r\nمُسْتَزاد\r\n- ( اصطلاح اهل ادب ) و آن كلامى است موزون كه پس از هر مصراعى يك پاره از مصراعى زياد كند كه با خود مصراع ارتباط داشته باشد ولى در معنى آن مصراع نيازى بدان نداشته باشد مثال :\r\n در خواب جمال يار ميديدم \r\n\r\n","description":"","footnote":"","page_name":" 1781 ","page_number":397},
  {"content":"\r\n\r\n در عين صفا * وز گلشن وصل او گلى مىچيدم\r\nبىخار جفا * ناگاه خروس سحرى بيدارم كرد\r\nگويا ز حسد * اى كاش كه بيدار نمىگرديدم\r\nتا روز جزا * در بديع آورد \r\n. مستزاد :\r\nشعرى است كه در آخر هر مصراع آن چيزى بآهنگ آخر مصراع افزوده شده باشد و كلمهء كه در آخر مصراع دوم افزوده مىشود تا آخر همان را تكرار مينمايد اما در مصراعهاى اول تغيير ميبايد و اين نوع شعر بسيار كم است\r\n هر لحظه بشكلى بت عيار بر آمد * هر دم به لباس دگر آن يار بر آمد\r\nدل برد و نهان شد * گه پير و جوان شد\r\nترسم كه ز اشراق تو تا صبح قيامت * خورشيد امامت\r\nغارب شود اى صبح نگه‌دار عنان را * گاه شب قتل است \r\n( از بديع فروغى ص 104 )\r\n\r\nمُسْتَضْعَف\r\n- ( اصطلاح كلامى ) كسى كه حق را نشناسد و معاندت در آن هم نكند و اصولا توجه به هيچ امرى از امور دينى نداشته باشد .\r\n\r\nمُسْتَعار\r\n- ( اصطلاح فقهى ) مورد استعاره است و كلام مستعار يعنى كلامى كه استعارت آورده شده است براى معنائى و امرى رجوع باستعاره شود .\r\n\r\nمُسْتَعير\r\n- عاريه‌گيرنده و خواهنده را گويند رجوع به عاريه شود .\r\n\r\nمُسْتَقِلّاتِ عَقلى\r\n- ( اصطلاح اصولى ) امورى مانند قبح سرقت ، ظلم ، و ايذاء و قتل كه از مستقلات عقل است .\r\nو بالجمله بعضى از امور هستند كه از مستقلات عقلىاند و ميتوان آنها را واجبات عقلى ناميد مانند قبح ظلم و تعدى و تجاوز به غير و لزوم شكر نعمت منعم و وجوب قضاء دين و رد وديعه و استحباب احسان و جز آنها كه در هر جامعهء و نزد هر يك از مذاهب بوده و مورد تأييد همه عقلاء دنيا است و شكى نيست كه عقول سليمه زشتى و خوبى را درك كرده و خودبخود و بدون توجه به اديان و مذاهب ميداند كه بعضى از افعال را نبايد انجام داد و كسى كه انجام دهد مستحق مذمت است و بعضى از افعال را هر كس انجام دهد مستحق ستايش است و بعضى از امور در مراتب قبح به اندازه‌ايست كه فعل او موجب مذمت شديد است و برخى ضعيف و بعضى از امور فعلش موجب مدح و ستايش زياد است و بعضى كم و بالجمله خداى متعال قبل از شرايع بلسان عقل از ما خواسته است كه افعالى را انجام داده و افعالى را ترك نمائيم و عقل رسول باطنى است و همانطور كه رسول ظاهر اوامر و نواهى خدا را بما ابلاغ مىكند رسول باطنى كه عقل باشد چنين مىكند و گويند\r\n\r\n","description":"","footnote":"","page_name":" 1782 ","page_number":398},
  {"content":"\r\n\r\nمخالفت و موافقت مقتضاى عقل موجب مدح و مذمت است نه عقاب و مثوبت لكن اين نظر مردود شناخته شده است و و درين مورد عدهء گويند عقل را حكمى نيست و مدركات عقلى نسبت بامورى مانند حسن و قبح امور بسته به عادت و تربيت و اخلاق است و در هر حال از نظر فقه اسلامى مسأله مدركات عقلى يكى از مسائل مهم است و اساسى است كه حتى آن را جزء ادله اربعهء فقهيه قرار داده‌اند و اخبارى است كه « كل ما حكم به العقل حكم به الشرع » و جز آن\r\n\r\nمُسْتَقيمُ الطُّلوع\r\n- ( اصطلاح نجومى ) رجوع شود به صاعد و هابط\r\n\r\nمُسْتَنَد\r\n- ( اصطلاح حديث ) رجوع به حديث مسند شود .\r\n\r\nمُسْتَنَدُ المعرفة\r\n- حضرت واحديت را كه منشأ تمام اسماء الهيه است مستند - المعرفة گويند كه تمام معارف و اسماء و صفات بدان بازگشت كند ( كشاف ص 647 - شاه نعمت الله ص 27 ) .\r\n\r\nمُسْتَنير\r\n- موجودات از نظر شيخ اشراق يا منيراند كه خود منور غير و متنور بالذات‌اند و يا مستنيرند كه از منير بالذات كسب نور كنند اعم از نور حقيقى كه وجود و كمال باشد و يا نور مجازى چنان كه ماه از آفتاب نور مجازى گيرد و انوار طوليه و عرضيه از نور - الانوار نور حقيقى گيرند .\r\n( رجوع شود به مجموعه دوم مصنفات ص 123 و 134 و 135 )\r\n\r\nمُسْتَنيرات\r\n- ( اصطلاح نجومى ) مراد كواكب‌اند كه از آفتاب نور گيرند .\r\n\r\nمَسْتورى\r\n- ( اصطلاح ذوقى ) مستور يعنى پنهان و آنچه عيان نباشد و كنه ماهيت الهى را گويند كه از ادراك كافهء عالميان مستور است ( اصطلاحات فخر ) .\r\nصائب گويد :\r\n مستورى حسن از نظر بوالهوس ماست * اين آينه رو ، پرده‌نشين از هوس ماست \r\n\r\nمستودع\r\n- ( اصطلاح فقهى ) كسى كه وديعه قبول مىكند رجوع به وديعه شود .\r\n\r\nمُستَوفيانِ دَفاتِر\r\n- ( اصطلاح ذوقى ) فرشتگان كرام الكاتبين‌اند .\r\n\r\nمُستَوفيانِ دِيوانِ ازَل\r\n- ( اصطلاح ذوقى ) فرشتگان قضا و قدر الهىاند .\r\n\r\nمُستَولى\r\n- ( اصطلاح هيوى ) و به جزوى از فلك البروج گويند ، يعنى منطقة البروج و عبارت از كوكبى است كه خط حركت آن از خطوط خمسه يعنى بيت ، شرف ، حد ، مثلثه ، وجه در آن جزوى بيش از خطوط كواكب ديگر باشد در همان جزو ( از بيست باب ملا مظفر )\r\n\r\nمُستَوى الاسمِ الأَعْظَم\r\n- ( اصطلاح ذوقى ) بيت الحرام است ، دل عارف كامل ، دل صاحبدلان است .\r\n مستوى اسم اعظم دل بود * نه دل هر كس ، دل كامل بود \r\n( از رسائل ج 3 ص 46 )\r\n.\r\n\r\n","description":"","footnote":"","page_name":" 1783 ","page_number":399},
  {"content":"\r\n\r\n\r\nمُسْتَهْلَك\r\n- ( اصطلاح ذوقى ) كسى كه فانى در حضرت ذات احديت است به نحوى كه باقى نماند ازو اسم و رسم مستهلك گويند .\r\n( اصطلاحات شاه نعمت الله ص 27 )\r\n\r\nمَسْتى\r\n- ( اصطلاح ذوقى ) مستى عبارت از حيرت و وله است كه در اثر مشاهدهء جمال دوست بر سالك صاحب شهود دست دهد و مست ، اهل جذبه و صاحب شوق را گويند و مست و خراب عاشق مستغرق در معشوق را گويند .\r\n( از كشاف ص 562 ) .\r\nمستى هم نفس راست ، هم دل را ، هم جان را ، چون شراب بر عقل زور كند ، نفس مست گردد ، چون آشنائى بر آگاهى زور كند . دل مست شود ، چون كشف بر انس زور كند ، جان مست شود ، چون ساقى خود متجلى گردد ، هستى آغاز كند و مست بعد از صحو شود .\r\n من نيستم اى نگار تو هستم كن * يك جرعه شراب وصل بر دستم كن\r\nبا من بنشين بخلوت و مستم كن * گر سير شوى به جرعهء مستم كن ؟ \r\n( رجوع شود به عده ج 3 ص 95 ) مولانا گويد :\r\n گر چه بشكستند جامت قوم مست * آنكه مست از تو بود عذريش هست\r\nمستى ايشان باقبال و بمال * نه ز بادهء تست اى نيكو خصال\r\nاى شهنشه مست تخصيص تواند * عفو كن از مست خود اى عفومند\r\nلذت تخصيص تو وقت خطاب * آن كند كه نايد از صد خم شراب\r\nچونكه مستم كردهء حدم مزن * شرع مستان را نيارد حد زدن\r\nچون شوم هشيار آنگاهم بزن * كه نخواهم گشت خود هشيار من\r\nهر كه از جام تو خورد اى ذو المنن * تا ابد رست از هش و از حد زدن\r\nخالدين فى فناء سكرهم * من يغانى فى هوا كم لم تضم\r\nمست را بين زان شراب پر شگفت * همچو فرزين مست كژ رفتن گرفت\r\nمرد برنا زان شراب زودگير * در ميان راه مىافتد چون پير\r\nخاصه آن باده كه از خم نبى است * نى ميى كه مستى آن يك شبى است\r\nآنكه آن اصحاب كهف از نقل و نقل * سيصد و نه سال گم كردند عقل\r\nز آن زنان مصر جامى خورده‌اند * دستها را شرحه شرحه كرده‌اند\r\nساحران هم سكر موسى داشتند * دار را دلدار مىپنداشتند\r\nجعفر طيار ز آن مى بود مست * زان گرو مىكرد بىخود پا و دست\r\nبا مريدان آن فقير محتشم * با يزيد آمد كه يزدان نك منم\r\nگفت مستانه عيان آن ذو فنون * لا إله الا انا ها فاعبدون\r\nچون گذشت آن حال و گفتندش صباح * تو چنين گفتى و اين نبود صلاح\r\nگفت اين بار ، ار كنم اين مشغله * كاردها در من زنيد آن دم هله\r\nحق منزه از تن و من با تنم * چون چنين گويم ببايد كشتنم \r\n\r\n","description":"","footnote":"","page_name":" 1784 ","page_number":400},
  {"content":"\r\n\r\n چون وصيت كرد آن آزاد مرد * هر مريدى كاردى آماده كرد\r\nمست گشت باز از آن سغراق رفت * آن وصيت‌هاش از خاطر برفت\r\nعشق آمد عقل او آواره شد * صبح آمد شمع او بيچاره شد\r\nعقل چون شحنه است چون سلطان رسيد * شحنهء بيچاره در كنجى خزيد\r\nعقل را ميل تحير در ربود * زان قوىتر گفت كاول گفته بود\r\nنيست اندر جبه‌ام الا خدا * چند جوئى در زمين و در سماء\r\nآن مريدان جمله ديوانه شدند * كاردها در جسم پاكش مىزدند\r\nهر يكى چون ملحدان گرد كوه * كار ميزد پير خود را بىستوه\r\nهر گه اندر شيخ تيغى ميخليد * باژگونه او تن خود مىدريد\r\nيك اثر نى بر تن آن ذو فنون * و آن مريدان خسته در غرقاب خون \r\n\r\nمَسْجِد\r\n- ( اصطلاح فقهى و عرفانى ) مسجد بفتح نمازگاه را گويند و موضع سجود را گويند هرجا كه باشد و به كسر محل خاص كه براى اداء نماز وقف شده است گويند و در اصطلاح سالكان رجوع به فرهنگ مصطلحات عرفا شود .\r\n\r\nمَسْجِدَيْن\r\n- ( اصطلاح فقهى ) مسجد الحرام و مسجد مدينه است و مسجد الاقصى و بيت المقدس است مسجد در اصطلاح صوفيان مظهر تجلى جمال را گويند و بعضى گويند مسجد آستانهء پير و مرشد است و دل عارف كامل و مؤمن است .\r\n( از كشاف ص 639 ) مولوى گويد :\r\n ابلهان تعظيم مسجد ميكنند * در جفاى اهل دل جد ميكنند\r\nآن مجازست اين حقيقت اى خزان * نيست مسجد جز درون سروران\r\nمسجدى كو اندرون اوليا است * سجده‌گاه جمله است ، آنجا خداست\r\nتا دل مرد خدا نامد به درد * هيچ قومى را خدا رسوا نكرد \r\n\r\nمُسَجَّع\r\n- ( اصطلاح ادبى ) در اصطلاح عروض كلامى است كه در آن سجع باشد كه شاعر بيتى را به چهار قسم متساوى تقسيم كند و از رعايت سه سجع بر قافيهء واحده چهارم قافيهء آورد كه بناى شعر بر آنست رجوع بسجع و ( كشاف ص 744 ) شود .\r\n\r\nمَسْح\r\n- ( اصطلاح فقهى ) مسح در لغت امرار دست بود و در شرع آنست كه دست تر را بر سر و پاها كشند با آب وضو يعنى باترى كه از شستن دست و صورت براى وضو باقى مانده است و ترتيب آن اينست كه بعد از فراغت از وضو ابتدا با سر انگشتان دست راست از وسط سر تا نزديك پيشانى يا به اندازه مسما كشيده مىشود بعد با دست راست بپاى راست از انگشت ابهام تا كعب و بعد به پاى چپ رجوع بوضو شود\r\n\r\nمَسْخ\r\n- ( اصطلاح فلسفى و كلامى ) مسخ تبديل صورت به صورتى ديگر و تبديل از وضعى بوضعى ديگر است و در\r\n\r\n","description":"","footnote":"","page_name":" 1785 ","page_number":401},
  {"content":"\r\n\r\nاصطلاح صوفيان و عارفان مسخ قلوب است كه مطر و دين درگاه را باشد كه داراى قلوب متوجه به حق بوده و مسخ شده و اعراض كرده و متوجه به حظوظ نفس شده‌اند .\r\n( از لمع ص 375 ) .\r\nمسخ دل طرد آنست ، از درگاه حق كه دل متوجه بعوارض دنيا شود از حقيقت و حقوق محجوب گردد ، حقيقت مسخ طمس عيون سر است از انوار كشوف غيب و خمود دل ، از صفاى وجد و احتجاب روح ، از حق ، بنفس ، اين عادت قهر قدم است ( شطحيات ص 624 )\r\n نقض ميثاق و شكست توبه‌ها * موجب لعنت بود در انتها\r\nپس خدا آن قوم را بوزينه كرد * نقض عهد و توبهء اصحاب سبت\r\nموجب مسخ آمد و اهلاك و كبت * پس خدا آن قوم را بوزينه كرد\r\nچونكه عهد خود شكستند از نبرد * اندرين امت نبد مسخ بدن\r\nليك مسخ دل بود اى ذو الفطن * چون دل بوزينه گردد آن دلش\r\nاز دل بوزينه شد خار آن گلش * گر هنر بودى دلش را ز اختيار\r\nخوار كى بودى ز صورت آن حمار * مسخ صورت بود اصل سبت را\r\nتا به بيند خلق ظاهر كبت را * از ره سر صد هزاران دگر\r\nگشته از توبه شكستن گاو خر * خوك و خر \r\n\r\nمُسْقِطاتِ خِيار\r\n- ( اصطلاح فقهى ) مسقطات خيار عبارت است از 1 شرط سقوط در ضمن عقد 2 اسقاط آن بعد از عقد 3 تفرق متعاملين 4 تصرف .\r\nرجوع به خيارات شود .\r\n\r\nمُسْكِر\r\n- ( اصطلاح فقهى ) يعنى سكر آورنده و مست‌كننده و آن هر چه باشد در شرع حرام است مانند خمر فقاع و جز آن .\r\n\r\nمِسْكين\r\n- ( اصطلاح فقهى ) مرادف با فقير است رجوع بمستحقين زكات شود .\r\n\r\nمُسَلْسَل\r\n- ( اصطلاح اهل حديث ) و عبارت از روايتى است كه رجال سند آن متتابع و متوالى باشند يكى پس از يكى ديگر بر يك نحو و يك حالت تا منتهى شود به معصوم يعنى هر يك از روات بمانند هم نقل كرده باشند و خود روات از لحاظ صفات يك جور باشند .\r\n( از درايه ص 46 ) .\r\nدر ابدع آرد : مسلسل .\r\nآنست كه در مدح يا ذم . از صفات چيزى را بر ديگر فزونى دهند و اشياء عديده را به ترتيب ، مفضل و مفضل عليه قرار دهند .\r\n\r\nمُسْلَمُ إلَيه\r\n- ( اصطلاح فقهى ) پيش فروش‌كننده و مسلم فيه متاع پيش فروش شده و مسلم خريدار است رجوع به بيع سلف و سلم شود\r\n\r\nمُسَلَّميّات\r\n- ( اصطلاح منطقى ) مسلميات يا مسلمات آن مقدماتى بود كه چون خصم تسليم كند به روى به كار دارى خواهى حق يا مشهور يا مقبول باش و خواهى مباش .\r\n\r\n","description":"","footnote":"","page_name":" 1786 ","page_number":402},
  {"content":"\r\n\r\n( دانشنامه بخش منطق ص 124 ) .\r\n\r\nمُسَدَّسات\r\n- ( اصطلاح فلسفى ) و اخوان الصفا به كار برده‌اند و اطلاق بر امورى كرده‌اند كه شش ، شش مىباشد بدين قرار :\r\n6 برج مذكراند 6 برج مؤنث‌اند 6 برج نهاريند 6 برج ليلىاند 6 برج شمالىاند 6 برج جنوبىاند 6 برج مستقيم الطلوعند 6 برج معوجة الطلوع 6 برج فوق ارض است 6 برج تحت ارض است 6 حال كواكب : اوج ، حضيض ، شرف هبوط ، رأس جوزهر ، ذنب آن .\r\nمقترنات ، متقابلات ، مربعات مثلثات ، مسدسات ، مخمسات ، جهات ست .\r\n( از رساله دوم نعسانيات ص 206 )\r\n\r\nمُسَمَّط\r\n- ( اصطلاح ادبى ) مشتق از تسميط است و آن در لغت مرواريد در رشته كشيدن است و در صنايع چنان است كه شاعر دو مصراعى گويد كه در وزن و قافيه متفق باشند و در آخر مصراع آخر كه متفق است اصلى بياورد كه بناء شعر بر آن كرده است خواه قافيهء اصلى موافق با قافيهء مطلع باشد يا نه و اين مصراعها را سمطى نهد و باندازهء آنها نيز اشعارى سرايد و بتوضيح ديگر چند مصراع گويد كه مصراع آخر بر قافيه ديگر بود و بعد شروع به بند ديگر كند با هر قافيه كه خواهد لكن قافيهء مصراع آخر بر سياق قافيه : مصراع آخر بند اول بود . مانند :\r\n خيزيد و خز آريد كه هنگام خزانست * باد خنك از جانب خوارزم روانست\r\nاين برگ رزانست كه بر شاخ رزانست * گوئى به مثل پيرهن رنگ رزانست\r\nدهقان به تعجب سر انگشت گزانست * كاندر چمن و باغ نه گل ماند نه گلنار \r\nدر ابدغ آرد مسمط .\r\nاز سمط باشد كه برشته كشيدن مرواريد است و بيتى بود منقسم به چهار قسمت كه در پارسى آن را چهار پاره مينامند و در قسمت آخر قافيه است و سه قسمت ديگر مسجع . مثال :\r\n اى ساربان منزل مكن جز در ديار يار من * تا يك زمان زارى كنم بر ربع و اطلال و دمن\r\nربع از دلم پر خون كنم خاك دمن گلگون كنم * اطلال را جيحون كنم از آب چشم خويشتن \r\nدر فارسى اين وضع تغيير كرده است نام آن تبديل شده است و موسوم به مسجع شده است و مسمط با شعارى گفته شده است كه چندين رشته باشد و هر رشته پنج يا شش مصراع يا زيادتر باشد و تمام بيك قافيه مگر مصراع آخر كه قافيهء جداگانه دارد و هر رشته در حكم يك شعر است و مصراع‌هاى آخر همه يك قافيه دارد .\r\n خيزيد و خز آريد كه هنگام خزانست * باد خنك از جانب خوارزم روانست\r\nاين برگ رزانست كه بر شاخ رزانست * گوئى به مثل پيرهن رنگ رزانست \r\n\r\n","description":"","footnote":"","page_name":" 1787 ","page_number":403},
  {"content":"\r\n\r\n دهقان به تعجب سر انگشت گزانست * كاندر چمن و باغ نه گل ماند نه گلنار \r\n\r\nمَسْمُوعات\r\n- ( اصطلاح فلسفى ) آنچه بوسيله قوت سامعه شنيده شود مسموعات گويند و آنها اصوات و حروف‌اند ( مجموعه دوم مصنفات ص 103 ) رجوع شود بسمع .\r\nشهاب الدين سهروردى در باب كيفيت مسموعات گويد :\r\nتشكل هوا به مقاطع حروف بدان وجه كه مشائيان گفته‌اند [ در باب صوت 
  ] باطل است زيرا هواى متموج بدان سان كه گفته‌اند با وجودى كه سريع الالتيام بود شكل صوت را نتواند نگه دارد .\r\nوانگهى بر اين فرض لازم آيد كه آن كس كه هواى نزديك به گوش وى مشوش بود اصوات را نشنود از جهت تشويشى كه در تموجات هواء و اختلافى كه در آنها حاصل مىشود و اعتذار به اين كه صوت خود هوا را پاره كند و از جهت شدتى كه دارد در آن نفوذ كرده ، جريان يابد اعتذارى باطل بود زيرا هرگاه تمام هوائى كه بنزديك گوش بود مشوش و مضطرب شود قوت نفوذى براى بعضى از آن و امتيازى از بعضى ديگر باقى نخواهد ماند ، و قلع و قرع بالفعل داخل در حقيقت صوت نبود زيرا صوت پس از حصول قلع و قرع و بعد از فراع از آنها نيز همچنان باقى بود ديگر آنكه صوت قابل تعريف نبود و اصولا بسائط محسوسه تعريف نمىشوند .\r\nباز گويد : و كسى كه ورا حاسهء شنوائى و بينائى بود از تعريف ضوء و صوت بىنياز بود و بلكه صوت امرى بود بسيط كه صورت آن در عقل بمانند صورت آن بود در حس نه جز آن و حقيقت آن تنها اين بود كه صوت است و اما كلام در سبب و علت آن خود امرى دگر بود كه مثلا گفته شود علت آن قلع بود يا قرع و يا اينكه هوا شرط بود يا نه و بر فرض كه هواء بر سبيل حصول مقاطع در آن شرط نبود بطريق ديگرى شرط بود بحث ديگرى بود .\r\nرجوع شود به حكمة الاشراق ص 273 ، 274 )\r\n\r\nمُسْنَد\r\n- ( اصطلاح ادبى ) اسم مفعول از اسناد است و در زبان و قواعد عرب نسبت فعل يا شبه فعل است به چيزى ديگر كه مسند اليه باشد مانند « نصر زيد و زيد ناصر » و در حديث عبارت از حديث مرفوع صحابى است به سندى كه ظاهر آن اتصال باشد چنان كه بگويد : قال رسول الله . كه مرسل هم گويند .\r\nو بعضى گفته‌اند سند آن متصل شود به معصوم و تمام رجال سند آن مذكور باشند در هر مرتبهء بيك اندازه بدون آنكه در مرتبهء قطع شود .\r\n( از كشاف ص 73 - درايه ص 36 ) و مسند بكسر كسى را گويند كه حديث را باسناد نقل مىكند و بفتح كسى كه به او حديث اسناد داده شود .\r\n\r\nمُسْنَدٌ إِلَيه\r\n- ( اصطلاح ادبى ) مسند اليه در نزد ادبا اسمى است كه فعلى يا اسمى يا شبيه فعلى بدان اسناد\r\n\r\n","description":"","footnote":"","page_name":" 1788 ","page_number":404},
  {"content":"\r\n\r\nداده شود كه مبتداء و فاعل و نايب فاعل باشد مانند « زيد قائم - ضرب على » كه جملهء مانند « زيد قائم يا على ضرب » را مبتداء و خبر گويند و مسند و مسند اليه جمله مانند « ضرب على » را فعل و فاعل نامند مسند اليه را احوال و عوارضى است كه در هر مقام مقتضى امرى و حالى است چنان كه مسند را ، و از جمله حالات مسند اليه حذف است در مقامى كه قرينه باشد يا آنكه دليل عقلى دال بر افاده او است چنان كه كسى سؤال كند « كيف انت » در پاسخ گوئى « عليل » بجاى « انا عليل » يا از جهت آنكه هوش و فراست سامع را آزمايش نمايند .\r\nنكره آرند در حال كه حق آن معرفه بودن است يا براى آنكه مقصود فردى از افراد جنس است مانند  « جاءَ رَجُلٌ مِنْ أَقْصَى الْمَدِينَةِ »  و يا نوعى است مانند  « وَ عَلى أَبْصارِهِمْ غِشاوَةٌ »  يا براى افاده تعظيم يا تحقير و تعريف مسند اليه كه اصل است نيز براى فوائدى است از جمله تعظيم و اهانت مانند « ركب على و هرب معاويه » . . . و .\r\nو اما ذكر آن نيز براى فوائدى است يكى آنكه اصل در مسند اليه ذكر است ديگر آنكه قرينهء در كار نباشد كه سامع دريابد و يا از جهت افادهء اين معنى كه سامع در نهايت غباوة و كودنى است يا از جهت زيادت توضيح و تقرير است مانند  « أُولئِكَ عَلى هُدىً مِنْ رَبِّهِمْ وَ أُولئِكَ هُمُ الْمُفْلِحُونَ »  يا از جهت اظهار تعظيم مانند « امير المؤمنين حاضر » يا اهانت مانند « السارق اللئيم حاضر » يا تبرك بنام او مانند « النبى قال هذا القول » يا التذاذ بذكر او مانند « الحبيب حاضر » يا بسط كلام و جز آن . . .\r\nو تعريف به اشاره براى فوائدى است يا از براى نهايت تميز است يا براى تعريض بكندى ذهن سامع است يا تعظيم است مانند  « ذلِكَ الْكِتابُ »  و تعريف بلام يا براى اشاره به معهود است مانند  « لَيْسَ الذَّكَرُ كَالْأُنْثى »  رجوع به الف و لام تعريف شود و تعريف باضافه يكى براى اختصار است يا متضمن تعظيم و شأن مضاف اليه است مانند « ابن فلان » يا تحقير مانند « ولد الحجام » و تقديم مسند اليه بر مسند از جهاتى است يكى براى آنكه ذكر مسند اليه اهم است يكى آنكه اصل در مسند اليه تقديم است يكى براى آنكه اخبار از او متمكن‌تر شود در ذهن سامع يا براى تعجيل مسرت يا مسائت بود يا براى تطير باشد يا براى التذاذ بود .\r\nو مسند را نيز حالات و عوارضى است از جمله ترك آن براى فوائدى است چنان كه در مسند اليه گفته شد و اما فعل بودن آن براى تقييد مسند است بيكى از زمانهاى سه‌گانه بر كوتاهترين وجه با افاده تجدد و حدوث و اما تقيد آن به مفعول مطلق و حال و تميز هر يك براى افادهء خصوصيتى است از قبيل تأكيد . بيان نوعيت اندازه و رفع ابهام رجوع به حال . تميز . شرط .\r\nمفعول مطلق شود و رجوع شود به ( مختصر المعانى ص 29 - 35 - مطول ص 65 - 90 ) .\r\n\r\nمُسْنَد و مُرْسَل\r\n- ( اصطلاح حديث ) توضيح حديث مسند و مرسل اين است\r\n\r\n","description":"","footnote":"","page_name":" 1789 ","page_number":405},
  {"content":"\r\n\r\nكه :\r\nچنانچه راوى در موقع نقل حديث اسامى يكايك رواة را كه واسطه بين او و معصوم هستند به تفصيل ذكر نموده و آنها را بمعصوم منتهى سازد ، در اين صورت آن حديث را حديث مسند گويند و اگر تمام يا بعضى از واسطه‌ها را حذف نمايد آن را حديث مرسل نامند .\r\n1 - حديث مسند مانند اينكه راوى بگويد : حدثنى ابو بصير المرادى عن محمد بن مسلم عن يزيد بن معاوية العجلى عن زرارة بن اعين عن الصادق عليه السلام قال كذا . . .\r\n2 - حديث مرسل مانند اينكه راوى بگويد : روى عن الصادق ( ع ) كذا . . .\r\nو يا اينكه بگويد : حدثنى ابو بصير المرادى . . . عن الصادق عليه السلام قال كذا . . .\r\n( اصول ارشاد ص 215 )\r\n\r\nمَسيراتِ كَواكِب\r\n- ( اصطلاح هيوى ) و منظور مدت يك دور كوكبست و مدت مكث در هر برجى است و منظور از دور كوكب جدا شدن آن بود از نقطهء معينى از فلك البروج و بازگشتن به همان نقطه ، البته بيان شده است كه مدت دور كواكب متفاوت است بجز آفتاب كه يك دور كامل آن يك سال مدت دارد و هر برجى را در سى روز طى مىكند و ماه يك دور را در 28 روز طى مىكند و بطور دقيق 28 روز و يك سوم .\r\nو زحل تقريبا 30 سال يك دور را تمام مىكند كه هر برجى را تقريبا دو سال و مشترى يك دور را در 12 سال و مريخ در يك سال و دو ماه و نيم و بقيه سيارات تقريبا هر دورى را در يك سال و لكن زهره برجى را در 27 روز تمام مىكند و عطارد در شانزده روز و كواكب ثابته هر دورى را تقريبا در 24 هزار سال .\r\n( از بيست باب ملا مظفر )\r\n\r\nمَشّاؤن\r\n- ( اصطلاح فلسفى ) پيروان حكمت مشاء را گويند : توصل و نيل به مطالب و مسائل عقلى و نظرى يا از راه فكر است طريقهء متكلمان و مشائيان است و يا بطريق رياضت و آن طريقهء صوفيان و اشراقيان است ( دستور العلماء ج 3 ص 365 ) .\r\n\r\nمَشارِقِ ثَلاث\r\n- ( اصطلاح هيئت ) عبارت‌اند از مشرق اعتدال و مشرق صيف و مشرق شتاء و مقابل آن مغارب ثلث است .\r\n( شفا ج 1 ص 269 )\r\n\r\nمَشارِقُ الفَتْح\r\n- ( اصطلاح عرفانى ) و عبارت از تجليات اسمائيه است و مفاتيح اسرار غيب است . رجوع بفرهنگ مصطلحات عرفا شود .\r\n\r\nمَشارِقَه\r\n- حكمت مشارقه حكمت اشراق فارسيان است كه مبتنى بر ذوق و كشف است نه بحث و بافت ( مجموعه دوم مصنفات ص 298 ) رجوع به حكمت ذوقى و تأله شود .\r\n\r\nمَشارِقِ شَمْسِ حَقيقت\r\n- ( اصطلاح عرفانى ) مشارق شمس حقيقت عبارت از تجليات\r\n\r\n","description":"","footnote":"","page_name":" 1790 ","page_number":406},
  {"content":"\r\n\r\nذات است قبل از فناى تام در عين احديت جمع ( اصطلاحات شاه نعمت الله ص 27 )\r\n صبحدم روشن نمايد در نظر * گر چه باشد همچنان از شب اثر\r\nچون شود روز و برآيد آفتاب * محو گردد ظلمت شب سر بسر \r\n\r\nمُشاكَلَت\r\n- ( اصطلاح ادبى ) نزد اهل نظر عبارت از اتحاد در شكل است و مرادف با تشاكل است و نزد اهل بديع از محسنات معنويه است و آن ذكر شىء باشد بلفظى غير از لفظ مخصوص او مانند  « تَعْلَمُ ما فِي نَفْسِي وَ لا أَعْلَمُ ما فِي نَفْسِكَ »  و  « مَكَرُوا وَ مَكَرَ اللَّهُ »  زيرا اطلاق نفس و مكر در جانب بارى از جهت مشاكلت « ما معه » است ( از كشاف ص 863 ) .\r\nدر ابدع آرد : تبديل كلمه است بمجاور ، لفظى يا تقديرى مثال از قرآن  « جَزاءُ سَيِّئَةٍ سَيِّئَةٌ مِثْلُها »  و  تَعْلَمُ ما فِي نَفْسِي وَ لا أَعْلَمُ ما فِي نَفْسِكَ »  مثال پارسى\r\n يار از لاغرى خويش خجل گشت و مرا * گفت مسكين تن من گوشت نگيرد هموار\r\nگفتم اى يار مرا از تو نمىبايد خورد * خوردن من ز تو بوس است و كنار و ديدار \r\n\r\nمُشاهَدَه\r\n- ( اصطلاح عرفانى ) مشاهده عبارت از حضور حق است و مشاهده از كسى درست آيد كه بوجود مشهود قائم بود نه به خود و تا شاهد در مشهود فانى نشود و به دو باقى نگردد مشاهدهء او نتوان كرد و شهود تجلى ذات را مشاهده گويند ، آسمان چون صاف گردد آفتاب شهود تابش كند .\r\nبعضى گويند مشاهده ديدن اشياء است بدلائل توحيد ، صاحب مكاشف بعلمش نزديك شود و صاحب مشاهدت را معرفتش محو كند .\r\nدر منازل است كه « المشاهدة سقوط الحجاب بتا » .\r\nمشاهده فوق مكاشفه است زيرا مشاهده عين مقام جمع است و سالك بايد يقين كند كه مشاهدهء حقيقت براى او ممكن بود و پيوسته مراقب باشد و بداند كه چه وقت مشاهده حاصل مىشود .\r\n( شرح منازل ص 193 ص رساله قشيريه ص 40 - كشف المحجوب ص 488 ) .\r\nو گفته‌اند كه « المراقبة علم اليقين و المشاهدة عين اليقين » ( شرح كلمات بابا ص 149 ) .\r\nدر شرح كلمات باباطاهر است كه :\r\nكسى كه پيش از فانى شدن وجود خود را مشاهده كند زنديق شود بحسب حال و كسى كه بعد از فانى شدن وجود خود را ملاحظه كند متحقق خواهد شد بحقايق كه بعد از فانى شدن ، موجود بوجود « الله » خواهد بود و منظور از مشاهده ، مشاهده‌اى است كه از شاهد هيچ اثر نماند و جودى براى بنده نماند . كه تا مادام كه بنده از خودىخود محو نشده باشد و چيزى باقى باشد ، مشاهدهء تامه نخواهد بود ، و در مقام مشاهده بايد شاهد متوجه خود نشود ( شرح كلمات بابا طاهر ص 149 و\r\n\r\n","description":"","footnote":"","page_name":" 1791 ","page_number":407},
  {"content":"\r\n\r\nرجوع شود به مصباح الهدايه ص 100 ) .\r\nرودبارى گويد : « المشاهدات للقلوب و المكاشفات للاسرار ، و المعاينات للبصائر و المراعات للابصار » نهرجورى گويد « مشاهدة الارواح تحقيق و مشاهدة القوب تشريف » و گفته‌اند « المشاهدة اطلاع القلوب بصفاء اليقين » ( طبقات ص 465 ، 380 ، 358 ) قيصرى گويد مشاهدهء امور گاهى در خواب است و گاه در بيدارى و آنچه در بيدارى مشاهده شود يا امور حقيقيه باشد در نفس الامر و يا امور خياليه صرفه شيطانيه و از اين جهت است كه سالك را مرشدى لازم است كه او را از مهلكات نجات دهد .\r\n( قيصرى ص 22 ، 31 ) خواجه عبد الله گويد : مشاهده نهال حقايق يقين است ، بيرون از تعلم و تلقين است .\r\nمشاهده دورست از خيال و ظنون ، هم باسرارست و هم بعيون .\r\nآنكه بسر است چشم ازو محجوبست و آنكه به چشم است چشم در وى مغلوب .\r\nطلوع اين خورشيد از يك شرقست اما در اهل مشاهدت فرقست .\r\nمشاهدهء يكى در حال مشاهدهء خلق است و يكى در مشاهدهء حقيقت غرق است .\r\nآن را كه ننمودند در آن چه بود كه ديد و آن را كه نمودند در آن نمود نرسيد .\r\nكسى كه از پروانه خبر نجويد پروانه از حال حرقت سمر نگويد .\r\nهر كه آن جمال ديد از آن پس از دل و جان و مال ببريد .\r\nنثار جمال دوست جز جان نباشد و دوست بجان گران نباشد .\r\n( رسائل خواجه عبد الله ص 125 و رجوع شود به لمع ص 331 ) .\r\n اى دل ز طريق عقل پا بيرون نه * آنگاه قدم بر قدم مجنون نه \r\nبعضى از تركيبات : معدن مشاهدت ، درياى مشاهدت ، لذت مشاهدت ، مشاهدهء انوار ، محو مشاهدت ، سلطان مشاهدت .\r\n\r\nمُشَبَّهات\r\n- ( اصطلاح منطقى ) اما مشبهات مقدماتى بوند كه بحيله چنين نمايند كه ايشان حق‌اند يا مشهورند يا مقبول يا مسلم يا آنكه بايشان ماند و به حقيقت كه ايشان نبوند .\r\n( از دانشنامه بخش منطق ص 125 ) .\r\nشهاب الدين سهروردى گويد :\r\nمشبهات - مشبهات عبارت از قضايائى است كه عقل از جهت مشابهتى كه با امورى ديگر دارند به آنها حكم مىكند و اين قضايا تزوير كنند و بسبب تزويرى كه آنها راست انسان را بامرى رايج و واجب القبول باشتباه اندازد و خود را مشابه و شبيه آن نمايند و ما در باب مغالطه آنچه لازم است در اين باب بياوريم ، و بطور كلى بايد گفت كه در برهانهاى علمى بجز قضاياى يقينى به كار برده نشود خواه فطرى باشند و خواه در قياس درست و صحيحى باشد كه آن مبتنى بر امور فطريه بود ، در هر حال بايد مفيد يقين باشد .\r\n( رجوع شود به شرح حكمة الاشراق\r\n\r\n","description":"","footnote":"","page_name":" 1792 ","page_number":408},
  {"content":"\r\n\r\nص 125 )\r\n\r\nمُشَبِّهَه\r\n- ( اصطلاح عرفانى ) مشبهه طايفه را گويند كه قائل شده‌اند كه حق مانند جسمى است و در جهت فوق است و مماس عرش است و بعضى گفته‌اند محاذى عرش است نه مماس ( از شرح گلشن ص 79 مقدمه )\r\n\r\nمُشْتاق\r\n- ( اصطلاح عرفانى ) نهايت عشق و شيفتگى است .\r\nدلها اسير پيغام او ، موحد افتاده در دام او ، مشتاق ، مست مهر از جام او اميد عاميان و مفلسان به دو ، درويشان را شادى ببقاى جلال او .\r\n اندر دل من بدين عيانى كه تويى * وز ديدهء من بدين نهانى كه تويى\r\nوصاف ، ترا وصف ، نداند كردن * تو خود به صفات خود چنانى كه توئى \r\nالهى ، يك چند به ياد تو نازيدم ، آخر خود را در رستخيز گزيدم ، چون تو كيست كه اين كار را سزيدم ؟ اين هم بسر كه صحبت تو ارزيدم .\r\nالهى ، نه جز از ياد تو دلست ، نه جز از يافت تو جان ، پس بىدل و بىجان ، زندگى چون توان ؟\r\nالهى ، جدا ماندم از جهانيان ، بدان كه چشم از تو تهى و تو مرا عيان ، اى دوست دل و زندگانى جان ، نادر يافته ، و ناديده عيان ، ياد تو ميان دل و زبانست و مهر تو ميان سر و جانست ، يافت تو روزى است كه خود برآيد ناگاهان ( از عده ج 1 ص 341 )\r\n\r\nمُشْتَبَهِ مَقْلوب\r\n- ( اصطلاح اهل درايه ) و سندى است كه در اثر تشابه در اسم و نسب در ذهن شنونده اشتباهى شود از لحاظ تشابه لفظى نه خطى ( از درايه ص 51 ) و بالجمله سندى است كه در آن اشتباه واقع شده باشد در ذهن نه در خط و اين معنى در چند راوى حاصل شود كه متشابه در نام يا متشابه در نسبت باشند .\r\nو كلمهء مشتبه در فقه امرى است كه حليت و حرمت آن معلوم نباشد بواسطهء تنازع و تعارض ادله كه برخى حرمت را تقويت كند و بعضى حليت را ( از كشاف ص 870 ) .\r\nو مشبهه فرقهء بزرگى از فرق اسلامىاند كه خداى را به مخلوقات تشبيه كنند ( از كشاف ص 885 ) .\r\n\r\nمُشْتَرَك\r\n- ( اصطلاح حديث و اصول و ادب ) در حديث مشترك حديثى است كه يكى يا چند تن از روات آن مشترك باشند بين ثقه و غير ثقه از جهت تشابه اسمى ( از درايه ص 51 ) در اصطلاح اهل ادب رجوع باشتراك شود .\r\nاز لحاظ اصولى در كتاب اصول رشاد آمده است :\r\nمُشْتَرَك : مشترك بر دو قسم است مَعْنَوى و لَفْظى .\r\n1 - مشترك معنوى : مشترك معنوى لفظ واحدى را گويند كه در مقابل معنى واحدى وضع شده لكن آن معنى داراى افراد و مصاديق كثيره باشد مانند لفظ انسان كه باعتبارى كلى و باعتبارى ديگر مشترك بين افراد و مصاديق معنى خود\r\n\r\n","description":"","footnote":"","page_name":" 1793 ","page_number":409},
  {"content":"\r\n\r\nمىباشد .\r\n2 - مُشْتَرَكِ لَفظى : هرگاه لفظ واحد و معنى متعدد باشد يعنى يك لفظ در مقابل چند معنى ( با وضع‌هاى جدا و جدا ) وضع شده باشد در اين صورت آن لفظ را مشترك نامند مانند لفظ عين كه يك بار در مقابل طلا و بار ديگر در مقابل نقره و سپس در مقابل جاريه و آنگاه در مقابل چشم و هكذا در مقابل چشمه و غيره وضع شده است .\r\nبعقيده بعضى از محققين لفظ مشترك گر چه در ظاهر داراى معانى متعدده و مختلفه مىباشد ولى در واقع و نفس الامر كلمه‌ايست كه فقط در مقابل يك مفهوم كلى كه قدر جامع بين كليهء معانى مصطلحه بوده و يكايك آنها را در بر ميگيرد وضع گرديده است نه در مقابل فرد فرد آنها - مثلا كلمهء عين كه از امثلهء متداوله لفظ مشترك است فى الواقع بمعنى آن مفهومى است كه در ميان امثال و مشابهين خود متعين و شاخص باشد و چون طلا و نقره و جاريه و چشمه و چشم و غير آنها هر يك از جهتى داراى شاخصيت و تعين ميباشند لذا از افراد و مصاديق مفهوم مزبور هستند و كلمه عين در آنها استعمال ميگردد .\r\nبنا بر اين عقيده لفظ مشترك بمعنى واقعى كلمه اساسا وجود ندارد بلكه آن دسته از الفاظى كه بنام الفاظ مشتركه ناميده ميشوند در حقيقت الفاظ كلى هستند كه ابتداء در مقابل يك قدر جامع و مفهوم مشتركى وضع شده و بعد به مناسبت وجود آن وجه مشترك در يكايك مصاديق خود استعمال شده‌اند و بعبارة ديگر دلالت آنها بر معانى مزبوره باعتبار اشتراك معنوى است نه لفظى .\r\nبهر حال لفظ مشترك ميتواند متناوبا و با استعمال‌هاى جدا و جدا بجميع معانى خود دلالت كند زيرا بطورى كه اشاره كرديم لفظ مزبور از طرف واضع در مقابل فرد فرد معانى مزبوره ( با وضع‌هاى جدا و جدا ) وضع گرديده است لذا در هر موردى كه استعمال شود بالطبيعه بيكى از آن معانى كه منظور متكلم مىباشد با دلالت حقيقيه دلالت خواهد كرد ولى آيا با استعمال واحد هم ميتواند بر زيادتر از يك معنى دلالت كند ؟ در اين باره بين اهل تحقيق اختلاف مىباشد - جمعى بر آنند كه لفظ مشترك هرگز نمىتواند در آن واحد بر زيادتر از يك معنى دلالت كند خواه مفردا استعمال شود خواه به حالت تثنيه و جمع همچنين خواه نفيا تلفظ شود خواه اثباتا - ولى جمعى ديگر دلالت آن را بر زيادتر از يك معنى مطلقا و در همه حالات جائز شمرده‌اند - عدهء ديگرى قائل بتفصيل شده و دلالت آن را در مورد نفى ممكن و در مورد اثبات ممتنع دانسته‌اند - همين طور دسته ديگرى دلالت آن را در تثنيه و جمع تجويز و در مفرد منع كرده‌اند .\r\n( اصول رشاد ص 11 - 12 )\r\n\r\nمُشْتَرَكات\r\n- ( اصطلاح فقهى ) و در اسلام از نظر احكام و قوانين فقهى برخى از امور ميان تمام مردم مشترك است و قابل تملك براى فرد واحدى نيست و آنها عبارتند از آب‌ها ، معادن ، منافع\r\n\r\n","description":"","footnote":"","page_name":" 1794 ","page_number":410},
  {"content":"\r\n\r\nمساجد و مشاهد متبركه ، مدارس ، رباطات و طرق ، نشيمن گاه بازارهاى عمومى و جز آنها كه هر فردى كه تصرف كند اولى است به آن مادام كه رفع حاجت آن شود ( از شرح لمعه ج 2 ص 214 ) .\r\n2 فمنها المسجد فمن سبق الى مكان منه فهو اولى فلو فارق بطل حقه الا ان يكون رحله باقيا و منها المدرسة و الرباط فمن سكن بيتا منهما ممن له السكنى فهو احق به و ان تطاولت المدة الا مع مخالفة شرط الواقف و له ان يمنع من يشار كه اذا كان المسكن معدا لواحد و لو فارق لغير عذر بطل حقه و منها الطرق و فائدتها فى الاصل الاستطراق و الناس فيها شرع . . .\r\nو منها المياه المباحة كمياه العيون . . .\r\nفمن سبق الى اغتراف شىء منها فهو اولى به و يملكه مع نية التملك و من اجرى منها نهر ملك الماء و من اجرى عينا فكذلك . . .\r\nو من حفر بئرا ملك الماء بوصوله اليه و لو قصد الانتفاع و المفارقة فهو اولى به مادام نازلا عليه و منها المعادن . . .\r\nفالظاهر لا تملك بالاحياء فلا يجوز أن يقطعها السلطان العادل و من سبق اليها فله اخذ حاجته فان توافيا عليها و امكن القسمة وجب قسمة الحاصل و اقرع بينهما و الباطنة يملك ببلوغ نيلها .\r\n( از شرح لمعه ج 2 ص 217 ) .\r\n\r\nمُشْتَرَكِ لَفظى\r\n- ( اصطلاح اصولى ) لفظى كه براى معانى متعدد باشد مشترك گويند : و آن يا مشترك لفظى است كه دو معنى فقط در لفظ مشترك باشد چنان كه لفظ عين بر چشم و چشمه و غيره و يا معنوى است چنان كه انسان كه هم در لفظ مشترك‌اند و هم افراد آن در معنى انسانيت مشترك‌اند .\r\n( دستور ج 3 ص 265 و تفسير ص 1002 ) . رجوع به مشترك شود .\r\n\r\nمُشْتَق\r\n- ( اصطلاح ادبى ) يعنى جدا شده و اشتقاق يافته و كلمهءايست كه دلالت بر حدث كند مانند اسم فاعل و مفعول و صفت تفضيل و صفت مشبهه و جز آنها و يكى از مباحث اصول اين است كه اين گونه مشتقات كه دال بر حدث‌اند حقيقت در ما تلبس بالمبدأاند در حال يا گذشته يا آينده يا فيما يعمه و در آنكه فيما يتلبس به در استقبال مجاز است حرفى نيست و بايد دانست كه مراد بمشتق در اصول مشتقات به معنى نحوى نيست بلكه مشتقاتى است كه بر ذوات جارى ميشوند يعنى مفاهيم آنها منتزع از ذات باشد بملاحظهء اتصال آنها به مبدأ اشتقاق بر خلاف آنكه برخى گمان كرده‌اند كه افعال و مصادر خارج است .\r\nاصولا بحث است كه آيا مشتق مركب از ذات و صفت و نسبت است يا مركب از نسبت و مشتق منه مىباشد و بالجمله امرى است مركب يا بسيط و در هر حال ثمره بحث در آنكه آيا مشتق حقيقت در متلبس فى الحال يا گذشته يا آينده است .\r\nدر مواردى چند ظاهر مىشود مثلا اگر گفته شود زهاد را اكرام كنيد اگر مشتق حقيقت در متلبس در گذشته باشد زهادى كه در گذشته زاهد بوده‌اند و اكنون نمىياشند ميتوان اكرام كرد و اگر فى ما يتلبس فى الحال باشد بايد آنان كه\r\n\r\n","description":"","footnote":"","page_name":" 1795 ","page_number":411},
  {"content":"\r\n\r\nاكنون زاهداند اكرام كرد و اگر اعم باشد اعم .\r\n( از كشاف ص 846 - قوانين ص 75 - كفايه ج 1 ص 57 ) .\r\nو بالجمله اصوليان گويند : مشتق مانند اسم فاعل و مفعول و صفت مشبهه آيا حقيقت است در امرى كه متلبس به مبدأ اشتقاق است يا تنها اطلاق شود بر امرى كه در حال تكلم متلبس بمبدأ باشد يا اعم است از حال و گذشته و آينده و مثلا عالم به كسى گويند كه در حال تكلم و اطلاق لفظ عالم داراى علم باشد يا اگر كسى فرضا عالم بود و بواسطهء حوادثى فراموشى آورد نيز عالم گويند و يا اگر استعداد عالم شدن را داشته باشد و گر چه در حال تكلم هم عالم نباشد عالم گويند محققان اصوليان گويند مشتق حقيقت است در متلبس عند الاشتقاق و در گذشت و حال يعنى كسى كه متصف بدان صفت باشد قبل از تكلم و اطلاق و در حال آن مثلا عالم به كسى گويند كه داراى علم باشد و زاهد به كسى گويند كه به صفت زهد آراسته باشد و بديهى است كه اگر تا كنون متصف به زهد و علم نشده باشد نتوان عالم و زاهد گفت مگر بمجاز و باعتبار آينده و بديهى است كه نتوان به جسمى كه قبلا سفيد بوده است و اكنون سياه شده است اطلاق سفيد بودن كرد پس در نتيجه مشتقات اطلاق بر امرى شوند كه متلبس بمبدأ باشد و خصوصيت قيد گذشته و حال امرى است خارج از بحث نهايت آنكه برخى از مشتقات از قبيل حال و براى حال‌اند مانند « ضارب و مضروب » و برخى ملكه‌اند و يا حرفه‌اند مانند « خياطة و نجارى و بنائى » و جز آنها و « سخاوت و شجاعت » و گاه محتمل الوجهين‌اند مانند « قارى كاتب . معلم . » و با اين لحاظ تلبس و عدم تلبس در هر موردى متفاوت است و آنچه مضر است در تلبس به ملكه همان زوال آن ملكه است بسبب حصول نسيان و در صناعت اعراض است در مدت زيادى بدون قصد رجوع اما اعراض با قصد رجوع مضر نيست و متلبس شناخته مىشود . و در احوال نيز تلبس متفاوت است اما در مصادر سياله كافى است اشتغال بجزئى از اجزاء آن اما در صفات ظاهره و باطنه آنچه معتبر است بقاء آن صفات است .\r\n( رجوع شود به قوانين ج 1 ص 74 ) - 80 ) .\r\n\r\nمشتهات\r\n- ( اصطلاح فقهى ) نزد فقهاء زنى باشد كه مردان در او زياد رغبت كنند و آن دختر نه ساله است .\r\n( از كشاف ص 867 )\r\n\r\nمُشَخَّصات\r\n- ( اصطلاح فلسفى ) مراد عوارض مشخصه است ( رسائل صدرا ص 35 )\r\n\r\nمَشْرِقِ أَزَل\r\n- ( اصطلاح ذوقى ) آفتابى است اى جوانمرد كه آن را آفتاب عنايت گويند ، از مشرق ازل برآيد ، بر هر سينهء كه تابد در سعادت و كرامت برو گشايد ، سر او معدن راز پادشاه گردد ، بهر حالى كه بود و بهر كويى كه رود ، مقصدش درگاه « الله » بود ، دست تصرفش از كونين كوتاه بود ، پاى عشقش هميشه در راه\r\n\r\n","description":"","footnote":"","page_name":" 1796 ","page_number":412},
  {"content":"\r\n\r\nبود ، پريشانيش نشان اقبال بود ، در ديدهء يقينش نور اعتبار افعال ذو الجلال بود ، بر سرش تاج وقار بود ، در برش حله افتقار بود ، بر ظاهرش كسوت عبوديت ، در باطنش نظر ربوبيت ، اين است وصف پيغمبران و رسولان ، كه خيار خلق‌اند و صفوت بشرند ، اعلام اسلامند ، و امام جهان ، بر سر كون شريعت داعيانند ، بر لب چشمهء حقيقت ساقيانند .\r\nبس نماند كه آنچه خبر است عيان شود ، خورشيد وصال از مشرق يافت تابان شود ، آب مشاهدت در جوى ملاطفت روان شود ، قصهء آب و گل نهان شود ، دوست ازلى عيان شود ، تا ديد و دل و جان هر سه به دو نگران شود ( از عده ج 7 ص 38 ) .\r\n\r\nمَشْرِق\r\n- ( اصطلاح هيوى ) چون آفتاب بر آغاز حمل شود و يا بر آغاز ميزان طلوع و غروب آن بر دو نقطهء متقابل از افق بود كه اندر نيمه شمالى كره بود چون در هر حال مايل به شمال بود خلاصه آنكه طلوع و غروب آفتاب در اين دو فصل بر دو نقطهء بود موازى خط اعتدال و مرتب از آن فاصله گيرد تا به برج سرطان رسد در اين وقت طلوع آن را مشرق الصيف خوانند و غروبش را مغرب الصيف و آفتاب همچنان ميل به جنوب كند و طلوع و غروب آن بر دو نقطهء بود در نيمهء جنوبى تا به سرحدى رسد كه برآمدن آن مشرق الشتاء و غروب آن مغرب الشتاء بود .\r\n\r\nمَشْرِقُ الشِّتاء مَشْرِقُ الصَّيف\r\n( اصطلاحات هيوى ) رجوع به مشرق .\r\n\r\nمَشْرِقِ اعتِدال\r\n- ( اصطلاح هيوى و نجومى ) دايره افق با معدل النهار در دو نقطهء متقابل قطع مىكند يكى را نقطه مشرق و مشرق اعتدال و ديگرى را نقطهء مغرب و مغرب اعتدال گويند و خطى را كه ميان اين دو نقطه پيوندد بر سطح زمين خط مشرق و مغرب و خط اعتدال نامند و قوسى را كه ميان مركز ستاره با جزوى از فلك البروج و ميان نقطهء مشرق افتد از طرف نزديك‌تر « سعهء مشرق » و نظير آن را نسبت به نقطهء مغرب سعهء مغرب گويند . و دايره‌هاى موازى افق را آنچه بر بالا باشد مقنطرات ارتفاع و آنچه در زير بود مقنطرات انحطاط خوانند .\r\n\r\nمَشْرِقُ الضَّمائِر\r\n- ( اصطلاح عرفانى ) كسى را گويند كه خداى متعال او را مطلع كند بر ضمائر مردم باسمه الباطن و به تشريف تجلى اسم الباطن مشرف بر بواطن گردانيده باشد .\r\n( اصطلاحات خطى ص 854 )\r\n\r\nمُشْرِك\r\n- ( كلامى ) كسى كه براى خداوند واحد انباز قائل شود . بت پرست ، آنكه غير از خداوند واحد كسى و يا چيزى ديگر را در وجود مؤثر داند رجوع به شرك شود .\r\nشود .\r\n\r\nمَشْرُوطَه خاصَّه\r\n- ( اصطلاح منطقى ) مشروطهء خاصه عبارت از قضيهء مشروطهء عامه مقيد بلا دوام ذاتى است و - قضيه‌ايست كه حكم در آن بضرورت ثبوت محمول براى موضوع و يا سلب آن از\r\n\r\n","description":"","footnote":"","page_name":" 1797 ","page_number":413},
  {"content":"\r\n\r\nموضوع به شرط اتصاف ذات موضوع به وصف عنوانى باشد اعم از آنكه وصف جزء موضوع بود يا ظرف ضرورت باشد مثال « كل كاتب متحرك الاصابع مادام كاتبا لا دائما » .\r\n\r\nمَشروطَهء دائِمَه\r\n- ( اصطلاح منطقى ) قضيه‌ايست كه بحسب وصف ضرورى و بحسب ذات دائمى باشد كه متحمل ضرورت و لا ضرورت بود .\r\n( اساس الاقتباس ص 146 ) .\r\n\r\nمَشْروطهء دائِمَهء لاضَرورَّيه\r\n- ( اصطلاح منطقى ) قضيه‌ايست كه بحسب وصف ضرورى بوده و بحسب ذات دائم لاضرورى ( اساس الاقتباس ص 146 )\r\n\r\nمَشْروطهء ضَروريَّه\r\n- ( اصطلاح منطقى ) قضيه‌ايست كه هم بحسب وصف و هم بحسب ذات ضرورى بود .\r\n( اساس الاقتباس ص 146 ) .\r\n\r\nمَشْروطهء عامَّه\r\n- ( اصطلاح منطقى ) مشروطهء عامه عبارت از قضيه‌ايست كه حكم در آن بضرورت ثبوت محمول براى موضوع يا سلب آن از او بود به شرط آنكه موضوع متصف به وصف موضوع بود يعنى وصف را دخالتى در تحقق آن ضرورت باشد مثال « كل كاتب متحرك الاصابع بالضرورة مادام كاتبا » ( دستور ج 3 ص 263 ) .\r\n\r\nمَشْروطَهء لا دائِمه\r\n- ( اصطلاح منطقى ) قضيه‌ايست كه بحسب وصف ضرورى بود و بحسب ذات لا دائم ( اساس الاقتباس ص 146 ) .\r\n\r\nمَشروطَهء لاضَروريَّه\r\n- ( اصطلاح منطقى ) قضيه‌ايست كه بحسب وصف ضرورى بود و بحسب ذات لاضرورى\r\n\r\nمَشْعَل\r\n- ( اصطلاح عرفانى ) آتش - افروز ، محل آتش ، آتش دان ، بفتح ميم و كسر آن آمده است نوعى از چراغهاى بزرگ و روشن را مشعل گويند كنايت از نور و روشنائى است ، كنايت از حريت و آزادى است .\r\n\r\nمُشْفِق\r\n- ( اصطلاح ذوقى ) مهربان ، با شفقت رجوع به شفقت شود .\r\nمولانا گويد :\r\n مرغ جانها را چنان يكدل كند * كز صفاشان بيغش و بىغل كند\r\nمشفقان گردند همچون والده * مسلمون را گفت نفس واحده\r\nمنقطع از خلق نى از بدخوئى * منفرد از مرد و زن نى از دوئى\r\nمشفقى بر خلق و نافع همچو آب * خوش شفيعى و دعايش مستجاب \r\n\r\nمُشَكَّك\r\n- ( اصطلاح منطقى ) مشكك عبارت از كلى است كه حصول و صدق آن در بعضى افراد بتشكيك باشد و اختلاف در بعضى افراد به اقدميت و اولويت و غيره باشد .\r\n( دستور ج 3 ص 267 ) . رجوع شود به تشكيك .\r\n\r\nمِشْكاة\r\n- ( اصطلاح ذوقى ) مراد نفس است در مرتبهء بالملكه و گفته شده است در مرتبهء عقل بالمستفاد .\r\nعطار گويد :\r\n اى چراغ خلد از اين مشكاة مظلم كن كنار * تا شوى  « نُورٌ عَلى نُورٍ »  كه  « لَمْ تَمْسَسْهُ نارٌ »  \r\n\r\n","description":"","footnote":"","page_name":" 1798 ","page_number":414},
  {"content":"\r\n\r\n ميل بركش چشم بدرا و سوى روحانيان * پاىكوبان دستهء گل بر ، برين نيلى حصار\r\nقدسيان دربند آن تا كى برآيى زين نهاد * تو هنوز اندر نهاد خويش آخر شرم دار \r\nبعضى در انوار افتادند ، مشكات و مصباح نبوت شدند و بعضى در اسرار قدم افتادند تا سينه‌شان ينابيع علوم مجهول آمد .\r\n( از شطحيات ص 21 )  « وَ هُوَ مَعَكُمْ أَيْنَ ما كُنْتُمْ »  و اسامى و افعال هر دو با يكديگرند  « وَ ما رَمَيْتَ إِذْ رَمَيْتَ وَ لكِنَّ اللَّهَ رَمى »  ( رجوع شود به انسان كامل ص 28 )\r\n\r\nمُشْكِل\r\n- ( اصطلاح اهل حديث ) روايتى است مشتمل بر الفاظ مشكل كه معانى آنها را اشخاص متبحر در ادبيات دريابند ( از درايه ص 57 ) .\r\n\r\nمُشَوِّقِ اوَّل\r\n- ( اصطلاح فلسفى ) مراد از مشوق اول ذات حق تعالى است .\r\n( شفا ج 2 ص 2 ، 7 ) .\r\n\r\nمَشْهود به\r\n- ( اصطلاح فقهى ) مشهود به - و عليه و له از اصطلاحاتى است كه در بحث شهادت آيد رجوع به شهادت شود .\r\n\r\nمَشْهُور\r\n- ( اصطلاح اهل حديث ) و حديث مشهور آن باشد كه شايع باشد به آنكه جماعتى از اهل حديث روايت كرده باشند .\r\n( از درايه ص 40 ) .\r\n\r\nمَشْهُورات\r\n- ( اصطلاح منطقى ) مشهورات به ظاهر آن مقدمات بوند كه به اول شنيدن چنين و هم افتد كه ايشان مشهورند و چون بحقيقت بنگرى نه مشهور بوند .\r\n( دانشنامه بخش منطق ص 125 ) .\r\nو بالاخره قضايائى بوند كه تمام مردم بدان اعتراف كرده باشند از راه عادات و متضمن بودن مصالح آنها و غيره ( از دستور ج 3 ص 266 و رجوع شود به شفا ج 1 ص 347 و رجوع شود به متواترات ) .\r\n\r\nمَشْوِرَت\r\n- ( اصطلاح اخلاقى ) تبادل فكر ، تبادل نظر ، شود .\r\nمأخوذ از قرآن مجيد كه فرمودند :\r\nو شاورهم فى الامر .\r\nدر حديث است كه مؤمنان بايد در كارهاى خود با خردمندان معتمد شور و مشورت نمايند .\r\nمولانا گويد :\r\n اى كه با شيرى تو در پيچيدهء * بازگو رائى كه انديشيدهء\r\nمشورت ادراك و هشيارى دهد * عقلها مر عقل را يارى دهد .\r\nگفت پيغمبر بكن اى رأى زن * مشورت كالمستشار مؤتمن\r\nقول پيغمبر بجان بايد شنود * بازگو تا چيست مقصود تو زود\r\nگفت هر رازى نشايد باز گفت * جفت طاق آيد گهى كه طاق جفت \r\n\r\nمَشيَّت\r\n- ( اصطلاح فلسفى ) مشيت عبارت از تجلى ذاتى و عنايت سابقهء حق بر ايجاد معدوم و اعدام موجود است و آن اعم از اراده است زيرا اراده عبارت از تجلى ذات است براى ايجاد معدوم\r\n\r\n","description":"","footnote":"","page_name":" 1799 ","page_number":415},
  {"content":"\r\n\r\n( از دستور ج 3 ص 267 ) .\r\n\r\nمَشيخَه\r\n- ( اصطلاح اهل حديث ) در درايه مشيخه عدهء از شيوخ را گويند كه صاحب كتاب بوده و از آنها احاديثى نقل شده باشد يا فقيهى است كه اسانيد او مستند بروات باشد كه از آنها روايت كند ( از درايه ص 157 ) .\r\n\r\nمُصادَرَه\r\n- نزد اهل معقول اطلاق بر نوعى از خطاء در برهان شود رجوع به فرهنگ علوم عقلى شود .\r\n\r\nمَشْيَمهء كَوْن\r\n- ( اصطلاح ذوقى ) جهان ظاهر و عالم فساد و تباهى .\r\nخواجه آ ، اگر ازين كهن سراى باز در مشيمهء كون شوى ، به راه عدم بدروازهء قدم رسى ، دايهء ازل ترا تربيت كند ، باغذيهء « الست » بىاجرام عناصر هم زاد فعل شوى ، آنگه چون باز آيى ، در مربع چهار سوى عالم شخص را يكى كنى ، آنگه از نقش كرسى و مرقوم عرش  « وَ عَلَّمَ آدَمَ الْأَسْماءَ كُلَّها  ، برخوانى ، بجان آدم همرنگ آدم شوى ، در جسم آدم گهى در ، گهى سنگ ، گهى فعل ، گهى كوه ، گهى جان ، گهى تن شوى .\r\n( شطحيات ص 70 )\r\n\r\nمُصادَرات\r\n- ( اصطلاح منطقى ) مصادره عبارت از مبادى تصديقى خاصى است كه « بينة الثبوت » باشد بنفسه و متعلم از معلم با شك و عناد و انكار ميگيرد و وجه نامگذارى آن مبادى به مصادرات از آن جهت است كه منشأ صدور و اثبات مسائل است .\r\nو مصادره بمطلوب عبارت از قرار دادن مدعى است عين دليل يعنى دليل را مدعى قرار دادن « كون المدعى عين الدليل اى كون الدليل عين الدعوى او كون الدعوى جزء الدليل او عين ما يتوقف عليه الدليل او عين ما يتوقف عليه مقدمة الدليل . » ( كشاف ص 348 و رجوع شود به اساس الاقتباس ص 427 و 395 و 326 ) .\r\n\r\nمُصادَرهء بر مَطْلوب\r\n- ( اصطلاح منطقى ) رجوع به مصادرات شود .\r\n\r\nمَصارِفِ نَقْل\r\n- ( اصطلاح فقهى ) در كليات حقوقى آمده است :\r\nقاعده مطردى راجع به اين كه مصارف نقل و تحويل به عهده كداميك از متبايعين است وجود ندارد . و در هر جائى تابع ترتيب جارى و متداول در آن محل خواهد بود . و اگر ترتيب خاصى در آنجا وجود نداشته باشد ممكن است هر مصرفى كه متعلق به مبيع است آن را به عهده بايع قرار داد و هر آنچه تعلق به ثمن دارد به عهده مشترى . و يا آنكه امر را دائر مدار مصلحت و منفعت قرار داد اگر مصارف لازمه براى نقل و تحويل بمصلحت بايع است به عهده او باشد و اگر بصرفه مشترى است به او تحميل شود .\r\n( كليات حقوقى ص 95 ) .\r\n\r\nمَصالِحِ عُمومى\r\n- ( اصطلاح فقهى ) است .\r\nدر كليات حقوقى آمده است :\r\nتصرف در امور عامه بهر عنوان باشد منوط برعايت مصلحت عمومى است و براى حاكم يا متصدى امور ولايت\r\n\r\n","description":"","footnote":"","page_name":" 1800 ","page_number":416},
  {"content":"\r\n\r\nبر حسب ولايت عمومى سلطه‌ايست بر افراد لكن در دائره محدودى كه مرجع آن برعايت شئون مصالح عمومى است .\r\nو ولايت خاصه مثل ولايت شخص بر مال و عيال و اولاد و ساير شئونى كه اختصاص به او دارد اقوى است از ولايت عامه مثل ولايت حاكم .\r\nبنا بر اين با وجود ولى خاص براى صغير حاكم نمىتواند دخالت در امر او بنمايد . و همچنين متولى خاص در وقف مقدم است بر كسانى كه بعنوان ولايت عامه مداخله در امور وقف مينمايد .\r\n( كليات حقوقى ص 11 ) مصالح عمومى مقدم بر منافع خصوصى است . بنا بر اين ، قاعدهء تسليط محدود است به جائى كه مزاحم با حقوق عمومى نباشد .\r\nنظر غربيها مبنى بر اهتمام در حفظ اين اصل است و درست فهميده‌اند كه منافع شخصى هر فردى جز در ضمن منافع عمومى تأمين نخواهد شد . تا هموطنان ما چه وقت به خود آمده و از اين اشتباه كه موجبات پريشانى همگى را فراهم آورده خود را رهانيده و خلاصى يابند .  أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ   أَلا بِذِكْرِ اللَّهِ تَطْمَئِنُّ الْقُلُوبُ . \r\n( كليات حقوقى ص 207 ، 208 )\r\n\r\nمَصالِحِ مُرْسَلَه\r\n- ( اصطلاح اصولى ) مصالح مرسله امورى ميباشند كه به حكم عفل و وجدان در آنها مصالح دين يا دنيا است مانند حفظ دين ، نفس ، عقل ، مال و نسل .\r\nغزالى گويد امورى كه قلبا دريابيم كه مفيد بدين و دنيا است و از طرف شرع دليلى بر خلاف آنها نباشد بايد قبول كرد و از مصالح مرسله است .\r\n( از كشاف ص 903 - موافقات ج 3 ص 22 - قوانين ص 92 ) .\r\nو ديگر مصالح اطلاق ميشوند بر ضروريات مانند نفقهء انسان بر نفس خود و حاجيات مانند نفقه زوجه و اقارب .\r\n\r\nمصاهره\r\n- ( اصطلاح فقهى ) در اصطلاح فقها رابطه و علاقه‌ايست كه ميان زن و شوى و اقرباء يكديگر ايجاد مىشود كه موجب حرمت نكاح عدهء مىشود مثلا زن هر يك از پدر و پسر بر ديگرى حرام مىشود و مادر زن و يا دختر زنى كه موطوئه باشند به شخص حرام ميشوند .\r\n( از شرح لمعه ج 2 ص 67 ) .\r\n\r\nمِصْباح\r\n- ( اصطلاح ذوقى ) مراد از مصباح نفس ناطقهء انسانى است . اين مصباح را قوى و صافى مىبايد گردانيد كه علم اولين و آخرين در ذات اين مصباح مكنون تا ظاهر گردد هر چند اين مصباح قوىتر و صافىتر مىشود علم و حكمت كه در ذات او مكنون است ظاهرتر مىگردد . ممكن است منظور از مصباح كالبد انسان باشد .\r\n( از انسان كامل ص 26 ) .\r\n\r\nمُصْحَف\r\n- ( اصطلاح كلامى و تفسيرى ) نام قرآن است و بفتح و تشديد « صاد » و روايتى كه در متن و يا سند آن تغيير لفظى داده شده باشد از جهت مشابهتى كه ميان آن و لفظ ديگر هست مثل تبديل « بريد به يزيد » .\r\n( از درايه 42 )\r\n\r\n","description":"","footnote":"","page_name":" 1801 ","page_number":417},
  {"content":"\r\n\r\nو مانند اوست سِرُّ النّاس كه بشود شر الناس . كه مصحّف سرّ النّاس است و ياد آمدن كه مصحف باد آمدن باشد .\r\nو اگر معنى به كلى تغيير كند تحريف باشد\r\n مرا بوسه جانا به تصحيف ده * كه درويش را توشه از بوسه به \r\n( از بديع فروغى ص 86 )\r\n\r\nمَصْدَر\r\n- ( اصطلاح ادبى ) مصدر ظرف است از صدور و اسمى است كه دلالت بر حدث به تنها كند و افعال و اسماء فاعل و مفعول و صفات مشبهه از آن مشتق شوند و در زبان عرب مصدر عمل فعل خود را كند . اگر فعل او لازم باشد مصدر فاعل تنها گيرد و اگر متعدى مفعول هم گيرد البته اين عمل در صورت اضافه زيادتر خواهد بود و در صورت قطع از اضافه مطابق قياس است و در صورتى كه با الف و لام « ال » استعمال شود عمل او كمتر خواهد بود مانند « اعجبنى ضرب زيد عمروا » و  « لَوْ لا دَفْعُ اللَّهِ النَّاسَ »  .\r\nو هرگاه مفعول مصدر مجرور باشد تابع آن را ميتوان مجرور خواند نظر بلفظ متبوع و ميتوان مرفوع خواند اگر متبوع فاعل باشد و منصوب اگر مفعول باشد مانند « عجبت من ضرب زيد الظريف و الظريف » ( از سيوطى ص 142 الهدايه 199 - كشاف ص 906 ) .\r\nدر پارسى گفته‌اند مصدر كارى است كه از كسى يا چيزى سر زند ولى زمان نداشته باشد و علامت آن دال و نون يا تاء و نون و يا . يا و دال و نون است به شرط آنكه اگر نون را از آخر آن اندازند دلالت بر فعل گذشته كند مانند « آمدن .\r\nرفتن . شنيدن . » كه مصادر ساده‌اند و « برداشتن ، فروگذاشتن ، روى گردانيدن » كه مصادر مركب است و « گفت و شنيد و رفت و آمد » كه مصادر مرخم‌اند و « جنگيدن ، فهميدن » كه مصادر جعلى است .\r\nبرخى از افعال در پارسى دو يا چند مصدر دارند مانند « تاختن و تازيدن ، گشودن خابيدن ، رشتن و ريسيدن » و گشادن ، سودن و سائيدن ، خفتن و ( از دستورنامه ص 169 ) .\r\n\r\nمِصْراع\r\n- در لغت . يكى از دو لنگه در را گويند رجوع به بيت شود و نيز رجوع به ( المعجم ص 23 - 27 - كشاف ص 916 - 917 ) شود .\r\n\r\nمِصْطَبَه\r\n- ( اصطلاح ذوقى ) مراد خرابات است و نيز خانقاه را گويند .\r\n در مصطبه‌ها هميشه فراشم من * شايستهء صومعه كجا باشم من ؟\r\nهر چند قلندرى و قلاشم من * تخمى باميد درو مىپاشم من \r\nاميدى گويد :\r\n ز كعبه پير مغانم بصدر مصبطه برد * بيمن سعى لقد كان سعيكم مشكورا \r\nعراقى گويد :\r\n اين دم منم كه بيدل و بىيار مانده‌ام * در محنت بلا چه گرفتار مانده‌ام\r\nبا اهل مدرسه چو باقرار نامدم * \r\n\r\n","description":"","footnote":"","page_name":" 1802 ","page_number":418},
  {"content":"\r\n\r\n با اهل مصطبه چه بانكار مانده‌ام * در صومعه چو مرد مناجات نيستم\r\nدر ميكده ز بهر چه هشيار آمدم * در كعبه چونكه نيست مرا جاى لاجرم\r\nقلاش وار بر در خمار آمدم \r\n\r\nمُصَغَّر\r\n- ( اصطلاح ادبى ) لفظى است كه بواسطهء تغيرى دلالت كند بر قليل كه محقر هم نامند و مقابل آن مكبر است مانند « رجيل » رجوع به تصغير و ( كشاف ص 960 ) شود .\r\n\r\nمَصْنُوع\r\n- ساخته شده كه مسبوق بعدم باشد و در اصطلاح بلغا آنست كه نظم از صنعتى آراسته گردد كه طبع بدان تركيب مايل باشد بسبب مراعات قواعد يعنى بسبب مراعات قواعد بدان صنعت ميل كند چه بعضى از صنايع مطبوعند چون ترصيع تجنيس و ايهام و برخى نامطبوع چون تجنيس مطرف و مقلوب ( از كشاف ص 917 )\r\n\r\nمُصَوِّرات عقلى\r\n- ( اصطلاح فلسفى ) مراد از مصورات عقليه مبادى عاليه و عقول‌اند . صدرا گويد : نفس انسان از آن رو كه محل ارتسام صورت عقلى و علوم نفسانى است بيك اعتبار لوح كتابى است و باعتبار ديگر جوهر متكلم ناطق است زيرا او را دو وجه است يكى وجه و طرف او به مصور عقلى و قلم علوى است كه بواسطهء قلم علوى مصور بصور علوم شود و وجه و طرف ديگر آن بقابلى است كه اين صور را از آن قبول مىكند .\r\n( اسفار ج 3 ص 99 ) .\r\n\r\nمصوِّرانِ قُدْرت\r\n- ( اصطلاح ذوقى ) مراد فرشتگان رحمت حق‌اند كه به قلم تدبير بامر رب جليل تصوير موجودات كنند و گاه عقول و نفوس كليه را خواهند و گاه مصور اشباح گويند و مطلق فرشتگان الهى را نيز مصور گويند .\r\n( از تفسير حدائق ص 69 ، 30 )\r\n\r\nمُصَوِّرَه\r\n- ( اصطلاح فلسفى ) قوة مصورة قوه‌ايست كه افاضهء صورت كند و مصور مطلق ذات حق است .\r\n( شفا ج 1 ص 291 و 334 ) .\r\n\r\nمُصيبْ\r\n- ( اصطلاح اصولى ) به ضم ميم و بحث است كه آيا مجتهد در آراء خود مصيب است يا نه و اگر اشتباه و خطا كرد يعنى حكمى را مطابق وسع خود تحقيق و تتبع كرد و دريافت و عمل بدان كرد و بعد معلوم شد كه اشتباه كرده است يا اصولا متوجه نشد و در واقع و نفس الامر طورى ديگر بود چه حالت خواهد داشت ، محققان اصوليان گويند حكم براى او همان بوده است كه دريافته است و براى مصيب دو اجر است و براى مخطى يك اجر ( از رسائل ص 6 - قوانين ص 212 تلويح ص 643 )\r\n\r\nمُضارَبَه\r\n- ( اصطلاح فقهى ) و آن باشد كه شخصى مالى را به ديگرى بدهد كه با آن تجارت كند بر اين مبنى كه سود حاصل ميان آن دو شركت باشد و خسارت بعهدهء صاحب مال باشد و آن مشتق از ضرب بمعنى مضروب است زيرا تجارت اغلب نياز به مسافرت دارد  « إِذا ضَرَبْتُمْ فِي الْأَرْضِ »  مضاربة را قراض نيز گويند . و بالجمله نزد فقها عقدى است\r\n\r\n","description":"","footnote":"","page_name":" 1803 ","page_number":419},
  {"content":"\r\n\r\nبين دو نفر كه يكى ضمانت كند به ديگرى مالى دهد كه با آن تجارت كند به سهم شايع معلومى از سود مانند نصف يا ثلث و مضارب در حكم وكيل است و بايد مطابق قرار صاحب مال عمل كند و رأس المال بايد از نقدين مسكوك يا پول رايج باشد و معين باشد و حاضر نه دين و سهم مضارب يعنى عامل معين باشد و عقدى است جائز از طرفين و اگر مال المضاربه دين يا نامعلوم و يا سهم مضارب نامعلوم باشد عقد باطل است ( از الفقه على ج 3 ص 45 - كشاف ص 783 - شرح لمعه ج 1 ص 338 ) هو ان يدفع ما لا الى غيره ليعمل فيه بحصة معنية من ربحه و هى جائزة من - الطرفين و لا يصح اشتراط الاجل و يثمر المنع من التصرف بعد الاجل الا باذن جديد و يقتصر العامل من التصرف على ما اذن المالك له و لو اطلق له تصرف بالاسترباح و ينفق فى السفر كل نفقة من اصل المال و يشترط ان يكون نقدا بنقد البلد بثمن المثل فما دون . . . و انما يجوز المضاربة بالدراهم و الدنانيز فلا يصح بالعروض و لا الفلوس و لا الدين و يلزم الصحة بالشرط و العامل امين لا يضمن الا بتعد او تفريط فلو فسخ المالك فللعامل اجرة مثله الى ذلك الوقت ان لم يكن ظهر ربح و إلا فله حصته و القول قول العامل فى قدر رأس المال و فى قدر الربح و ينبغى ان يكون رأس المال معلوما عند - العقد و ليس للعامل ان يشترى ما فيه ضرر على المالك .\r\n( از شرح لمعه ج 1 ص 339 - 342 ) در معتقد الاماميه آمده است :\r\nبدان كه مضاربت و قراض هر دو بيك معنى بود . و آن آنست كه مالى بغيرى دهد تا بدان تجارت كند ، بر آن كه آنچه خدا روزى كند از سود ميان ايشان باشد بحسب آنچه شرط كرده باشند .\r\nو شرط درو آنست كه سرمايه درم باشد يا دينار ، و قدرش معلوم باشد ، و به عامل تسليم كنند .\r\nو تصرف كردن مضارب ، يعنى : عامل ، موقوف بود بدستورى صاحب مال در آن كه به سفر برد و بنسيه فروشد .\r\nو اگر هلاك شود يا زيانى حاصل آيد ، ضمان آن بر عامل نباشد .\r\nو اگر خلاف شرط كرده باشد ، لازم باشد .\r\nو اگر بدستورى وى به سفر برد ، نفقهء سفر از ماكول و ملبوس بروجه اقتصاد از مال مضاربت باشد ، و در حضر نفقهء او از مال مضاربت نباشد .\r\nو گفته‌اند : در سفر هم ، زيرا كه وى را از سود سهمى معلوم است ، بيشتر از آن نباشد او را مگر به شرط .\r\nو اگر بنده‌اى بخرد كه بر خداوند مال آزاد شود بدستورى ، قراض منفسخ شود ، اگر بجملهء مال خريده باشد ، زيرا كه چيزى خريده است كه بر وى تلف شود ، و از مالى بيرون شود بر عقب خريدن .\r\nو اگر عامل كسى را خرد كه بر وى آزاد شود ، اگر در وى سودى باشد به حساب نصيب وى آزاد شود ، و از براى صاحب مال كارش فرمايند .\r\n\r\n","description":"","footnote":"","page_name":" 1804 ","page_number":420},
  {"content":"\r\n\r\nمضاربت عقدى جايز است ، هر يكى از ايشان را باشد كه فسخ كنند .\r\nاگر خداوند مال پشيمان شود ، پس از آنكه عامل متاع خريده باشد ، وى را جز از متاع چيزى ديگرى نباشد ، و عامل را اجرة المثل بود .\r\nو عامل امين است ، بر وى ضمان نباشد ، الا بتعدى . و اگر شرط ضمان كنند ، سود همه وى را بود ، نه صاحب المال را .\r\n( معتقد الاماميه ص 379 ، 380 ) مضاربه معامله‌ايست بين دو نفر كه مال از يك نفر باشد و عمل از ديگرى به اين كه عامل با آن تجارت كند و براى او حصه‌ئى از ربح باشد .\r\nدر كليات حقوقى آمده است :\r\nمال مورد مضاربه بايد از نقدين باشد و مقدار آن معلوم و متعلق حق غير نباشد باز در كليات حقوقى آمده است :\r\nمضاربه معامله‌ايست بين دو نفر كه مال از يك نفر باشد و عمل از ديگرى به اين كه عامل با آن تجارت كند و براى او حصه‌ئى از ربح باشد .\r\nمال مورد مضاربه بايد از نقدين باشد و مقدار آن معلوم و متعلق حق غير از قبيل ارتهان و غيره نباشد و مقدور التسليم و به عامل تسليم گردد . و با انتفاء شرطى از شروط ، مضاربه باطل و عامل مستحق اجرة المثل است .\r\nدر صورتى كه كسب و تجارت از حيث زمان يا مكان مقيد بنحو مخصوصى شده باشد تجاوز از آن جائز نبوده و موجب ضمان است . عقد مضاربه اگر چه بطور مطلق واقع شده باشد و لكن مقتضاى طبيعت آن اين است كه عمل عامل بر خلاف مصلحت مضارب يعنى صاحب مال نباشد .\r\nپس بايد عامل از هر عملى كه عرفا يا عقلا در مظان ضرر است احتراز كند .\r\nپس اگر مخالفت كرد و ضررى بر آن مترتب گرديد ضامن خواهد بود .\r\nو با رعايت اين جهت و اطلاق عقد ، هر اقدامى به منظور انتفاع اعم از بيع و شراء بنقد يا نسيه و اجاره و استجاره و غير اينها كرده باشد در محل و بجا بوده به شرط اينكه خارج از متعارف و معمول بين تجار و عرف نباشد .\r\nچون مضاربه از عقود جائزه است و از شئون عقود جائزه اين است كه هر زمان بتوان آن را فك نمود لذا هر شرطى در ضمن عقد مضاربه مقرر گردد بقاء شرط موقوف ببقاء اصل عقد خواهد بود .\r\nپس شرط تعيين مدت ، فائده نخواهد داشت مگر اينكه ضمن عقد لازمى صورت گيرد .\r\n( كليات حقوقى ص 214 )\r\n\r\nمُضارِع\r\n- ( اصطلاح ادبى ) فعل مضارع فعلى است كه دلالت بر زمان حال و آينده كند مانند « يضرب » و هرگاه سين يا سوف در اول آن آيد معنى آينده دهد و اگر لام مفتوحه درآيد معنى حال دهد مانند « سيضرب سوف يضرب ليضرب » و داراى چهارده صيغه است شش مغايب و شش مخاطب و دو حكايت نفس متكلم ، فعل مضارع را از فعل ماضى گيرند بر زيادتى يكى از حروف آتين كه\r\n\r\n","description":"","footnote":"","page_name":" 1805 ","page_number":421},
  {"content":"\r\n\r\nدر اولش درآورند و آخرش را مضموم گردانند . رجوع به حروف اتين شود . و رجوع به ( شرح تصريف ص 80 ) شود .\r\nو مضارع نام بحرى از بحور مشترك ميان عرب و فارسيان است .\r\nمضارع در پارسى بر دو قسم است يكى اخبارى و ديگرى الزامى ، مضارع اخبارى آنست كه كار را بنحو خبر و قطع بيان كند به اين شرح « خورم ، خوريم ، خوريد » و اغلب مى ، بر سر آن درآورند مانند « مىخوريم ، مىخورند » و اگر ( همى ) درآورند معنى حال دهد مانند « همىخوردم و همىآورم » و مضارع الزامى آنست كه كار را بنحو شك و ترديد و خواهش بيان كند مانند « بيابم ، بيابيد » ( از دستورنامه ص 89 )\r\n\r\nمُضاعَف\r\n- ( اصطلاح ادبى ) دو برابر است و كلمهء كه دو حرف اصلى او از يك جنس باشد مضاعف گويند ، در اين صورت يكى از آن دو حرف را بيندازند و علامت تشديد بر بالاى آن قرار دهند مانند « مد - فر » كه « مدد و فرر » بوده است .\r\n\r\nمُضاف\r\n- ( اصطلاح فلسفى و ادبى ) نسبت اضافى ، كلمه‌ايست كه به كلمهء ديگر نسبت داده شود كه اول را مضاف و دوم را مضاف اليه نامند ، مانند « كتاب على » و گويند « المضاف و المضاف اليه كالكلمة واحدة » رجوع باضافه شود .\r\nدر فلسفه مضاف يكى از مقولات نه‌گانهء عرض است و از مقولات بزرگ است كه بيشتر موجودات را عارض شود و در رسم آن گفته‌اند مضاف امرى باشد كه ماهيت آن بقياس با غير آن ماهيت معقول باشد و نسبت متكرره است ( چون پدر و پسر ) .\r\nو مراد از مضاف گاه نفس اضافه است فقط و گاه امرى است كه يعرض له الاضافة » و گاه مجموع دو امر است چنان كه در كلى گاه نفس مفهوم مشترك اراده مىشود و گاه مجموع دو امر و بالاخره اضافه از امورى است كه قائم به طرفين و متضايفين است ( رجوع شود به اساس الاقتباس ص 46 و 47 و 38 و تفسير ص 1343 - اسفار ج 1 ص 6 - شفا\r\n\r\nمُضافان\r\n- ( اصطلاح فلسفى ) عبارت از دو امر هستند وجودى كه هر يك از آن دو تعقل نشود مگر به تعقل آن دگر مانند ابوت و بنوت و عليت و معلوليت\r\n\r\nمضاهات بَيْنَ الحَضَرات و الاكوان\r\n- ( اصطلاح ذوقى ) مراد انتساب اكوانست بحضرات ثلثه يعنى حضرت وجوب و حضرت امكان و حضرت جمع ميان وجوب و امكان و هر چه در اكوانست او را نسبتى است با وجوب و نسبتى است با امكان اگر نسبتش با وجوب اقوى بود اشرف و اعلى باشد .\r\n\r\nمُضاهاتِ بَيْنَ شُئُون و حَقايق\r\n- ( اصطلاح عرفانى ) مراد ترتيب حقايق كونيه است بر حقايق الهيه كه اسماءاند لا جرم اكوان اظلال اسماء باشند و اسماء اظلال شئون\r\n.\r\n\r\n","description":"","footnote":"","page_name":" 1806 ","page_number":422},
  {"content":"\r\n\r\n\r\nمُضْطَرِب\r\n- ( اصطلاح حديث ) از اضطراب است و نزد اهل حديث و درايه حديثى است كه در متن يا سند آن اختلاف باشد به اين طريق كه هر بار جورى نقل شده باشد چه آنكه اختلاف از لحاظ روات متعدد باشد يا از راوى واحد ، يا از مؤلفين يا از كتاب باشد به نحوى كه واقع مشتبه شده باشد و اين اختلاف گاه موجب اختلاف در حكم متن است و گاه در اعتبار سند ( از درايه ص 67 - كشاف ص 874 ) .\r\n\r\nمُضْطَرِبَه\r\n- ( اصطلاح فقهى ) و كسى را گويند كه عادت زنانه خود را فراموش كرده باشد و يا كسى كه عادت معين نداشته باشد و يا در هر ماه مكرر عادت شود و وقت معين نداشته باشد و يا در هر ماه عدد ايام يا مدت قاعدگى آن متفاوت باشد رجوع به حيض شود . و رجوع به ( شرح لمعه ج 1 ص 26 ) شود . بر حائض نماز اعم از واجب و مندوب حرامست و روزه هم نبايد بگيرد و طواف و مس قرآن و لبث در مساجد بر او حرامست و طلاق حائض روا نباشد و در آن حال نتوان با وى مجامعت كرد .\r\n\r\nمُضْمَر\r\n- يعنى پنهان و مخفى و در زبان و قواعد عرب مقابل مظهر است رجوع به ضمير شود .\r\nدر اصطلاح اهل درايه و حديث به بروايتى گويند كه ذكر معصوم در آن مطوى باشد بواسطهء ضمير غايب ، و عدم ذكر معصوم يا از جهت تقيه است و يا از جهت آنكه نام او قبلا ذكر شده است و اكنون بواسطه ضمير به دو اشاره شود چنان كه گويد « سمعته يا سألته » ( از درايه ص 6 ) .\r\n\r\nمَضْمون بِه\r\n- ( اصطلاح فقهى ) يعنى وجه الضمان و مضمون له يعنى كسى كه بنفع او ضمانت شده است رجوع به ضمان شود .\r\n\r\nمُضيئى\r\n- ( اصطلاح نجومى ) و عبارت از نورانىترين كواكب بود در بين هر دستهء از كواكب مثلا عقد ثريا نورانىترين ستارگان دستهء صورت ثريا است كه آن را مضيئى گويند پس مضيئى از هر يك از صور كواكب روشن‌ترين ستارگان آن بود .\r\n\r\nمُطابَقَه\r\n- ( اصطلاح ادبى ) و آنست كه دو چيز بهم آرند و چون شاعر لفظى را به اول بيت ياد كند و باز همان لفظ را به آخر قافيه گرداند ، لكن دبيران اين را ردّ الصّدر إلى الفخذ خوانند ( رجوع به ترجمان ص 27 شود ) در المعجم است كه مطابقه در اصل مقابلهء چيزى است به مثل آن و در صنعت سخن مقابله اشياء متضاد را گويند از آن روى كه ضدان مثلانند در ضديت مانند\r\n اى « آنكه » سرد و گرم دهر كشيدهء * شيرين و تلخ چرخ چشيدهء \r\n( المعجم ص 256 )\r\n\r\nمَطالِب\r\n- ( اصطلاح فلسفى ) اساس پرسش‌ها كه در مقام تعريف و بررسى حال و حقايق اشياء به كار برده ميشوند و هر يك را پاسخى بايد مشهور و اغلب اهل معقول شش قسم ميدانند بدين طريق كه گويند : مطالب دو صنف\r\n\r\n","description":"","footnote":"","page_name":" 1807 ","page_number":423},
  {"content":"\r\n\r\nباشند اصول و فروع اول آنست كه اقتصار بر آن كافى بود در اكثر از مواضع و آن سه مطلب است كه هر يكى منقسم شوند به دو قسم و به اين اعتبار شش بود 1 - مطلب « ما » و آن طلب معنى اسم را بود مثال « عنقا چيست » و يا حقيقت و ماهيت ، مثال « حركت چيست » 2 - مطلب « هل » و آن بر دو قسم بود يا بسيط بود يا مركب . بسيط طلب وجود موضوع را بود مثال « فرشته هست » و مركب طلب وجود محمول بود موضوع را مثال « فرشته ناطق است » كه وجود رابطه باشد .\r\n3 - مطلب « لم » و آن يا بحسب اقوال يا بحسب نفس امور و اول علت وجود تصديق را بود در ذهن مثال « چرا عالم را علتى است » و دوم طلب آن علت را در خارج مثال « چرا مغناطيس جذب آهن كند » و صنف دوم از مطالب كه فروع است بعدد بسيار بود و مشهورترين شش بود 1 - مطلب اى 2 - مطلب كيف 3 - مطلب كم 4 - مطلب اين 5 - مطلب متى 6 - مطلب من و تمام آنها بازگشت به مطلب هل مركبه كند .\r\n( اساس الاقتباس ص 351 ) .\r\nاخوان الصفا گويند : اساس سؤال‌ها نه است هل هو ، ما هو ، لم هو ، كم هو اى شىء هو ، كيف هو ، اين هو ، متى و من هو ( رسائل اخوان ج 3 ص 325 و رجوع بهر يك از كلمات و اسفار ج 3 ص 126 ) شود .\r\n\r\nمُطالَعه\r\n- ( اصطلاح عرفانى ) و توفيقات حق تعالى را گويند .\r\nرجوع به فرهنگ مصطلحات عرفا شود .\r\n\r\nمُطاوَعَه\r\n- نزد اهل عربيت حصول اثر است در موقع تعلق فعل متعدى بمفعولش مانند « جمعته فاجتمع » كه موافق با فاعل فعل است .\r\n( از كشاف ص 915 ) .\r\n\r\nمُطرِب\r\n- ( اصطلاح عرفانى ) مطرب در اصطلاح صوفيه فيض رسانندگان و ترغيب‌كنندگان را گويند كه بكشف رموز و بيان حقايق دلهاى عارفان را معمور دارند و نيز بمعنى آگاه‌كنندگان عالم ربانى آيد و بالاخره پير كامل و مرشد مكمل را نيز گويند .\r\n( از كشاف ص 899 )\r\n مطرب عشق عجب ساز و نوائى دارد * نقش هر پرده كه زد راه بجايى دارد\r\nعالم از نالهء عشاق مبادا خالى * كه خوش آهنگ و فرح بخش نوايى دارد\r\nپير دردى كش ما گر چه ندارد زر و زور * خوشى عطابخش و خطاپوش خدايى دارد \r\nمولانا گويد :\r\n چونكه كردند آشتى شادى و درد * مطربان را ترك ما بيدار كرد\r\nمطرب آغاز يد بيتى خوابناك * كه أنلنى الكأس يا من لا اراك\r\nمطرب آغازيد نزد ترك مست * در حجاب نغمه اسرار الست\r\nمىندانم كه تو ماهى يا وثن * مىندانم كه چه ميخواهى زمن \r\n\r\n","description":"","footnote":"","page_name":" 1808 ","page_number":424},
  {"content":"\r\n\r\n مطرب آن خانقه كو تا كه تفت * دف زند كه خر برفت و خر برفت\r\nمطرب عشق اين زند وقت سماع * بندگى بند و خداوندى صداع\r\nپس چه باشد عشق درياى عدم * ورشكسته عقل آنجا در قدم \r\n\r\nمُطَرَّف\r\n- ( اصطلاح اهل ادب ) سجعى است كه فاصله‌هاى آن در وزن مختلف باشد مانند   « ما لَكُمْ لا تَرْجُونَ لِلَّهِ وَقاراً وَ قَدْ خَلَقَكُمْ أَطْواراً »   كه ( وقارا و اطوارا ) مختلف الوزن‌اند يك شب خلاص ده دلم از بار انتظار روزى چون باد بر من آشفته كن گذر ( از كشاف ص 916 )\r\n\r\nمَطْرُوح\r\n- ( اصطلاح اهل حديث ) و روايتى است كه مخالف با ادلهء قطعيه باشد و قابل تأويل هم نباشد\r\n\r\nمَطْلَع\r\n- ( بفتح ميم و طاء اصطلاح ادبى ) در لغت زمان طلوع است و نزد شعراء عبارت از مصراع است . و اولين شروع در شعر است .\r\n( رجوع به صدر شود )\r\n\r\nمُطَّلِع\r\n- ( بضم ميم و فتح و شد طاء ) ( اصطلاح عرفانى ) و عبارت از مقام شهود متكلم است در وقت تلاوت آيات كلام او كه متجلى است به صفتى كه مصور آن آيت است .\r\nرجوع بفرهنگ مصطلحات عرفا شود\r\n. \r\nمُطْلَق\r\n- ( اصطلاح منطقى و اصولى ) مطلق مقابل مقيد است و امرى است كه دلالت كند بر واحد غير معين و يا آنچه مقيد به بعضى از صفات و عوارض و خصوصيات خود نشده باشد و گفته‌اند كه مطلق عبارت از چيزى است كه شايع در جنس خود باشد ( دستور ج 3 ص 278 ) .\r\nدر اصول هم مطلق مقابل مقيد است و لفظى است كه متعرض ذات شود دون صفات نه بنفى و نه باثبات يعنى دلالت بر ذات حقيقت كند نه فرد و بالجمله لفظ دال بر ماهيت بدون تعرض قيدى از قيود مطلق است و با تعرض بكثرت غير متعينه عام است و با تعرض وحدت غير متعينه نكره .\r\nو بعبارت واضح‌تر در نزد اصوليان مطلق عبارت از لفظى است كه دلالت كند بر شايع در جنس خود يعنى حصهء كه محتمل حصص بسيار باشد از امورى كه مندرج در تحت امر مشتركى است در مقابل مقيد كه مانند « رقبة مؤمنة » است .\r\nگويند هرگاه حكمى مطلق و همان حكم بطور مقيد در شرع وارد شود مطلق را حمل بر مقيد كنند مثل « اكرم العلماء و اكرم العلماء الهاشميات » لكن اگر حكم مختلف باشد مانند « اكرم هاشميا و جالس هاشميا عالما » مطلق حمل بر مقيد نشود و مانند  « وَ مَنْ يَكْفُرْ بِالْإِيمانِ فَقَدْ حَبِطَ عَمَلُهُ  -  وَ مَنْ يَرْتَدِدْ مِنْكُمْ عَنْ دِينِهِ فَيَمُتْ وَ هُوَ كافِرٌ »  و در صورتى كه سبب مختلف باشد و حكم متحد مانند « تحرير رقبة » كه در ظهار مطلق است با تقيد آن در قتل\r\n\r\n","description":"","footnote":"","page_name":" 1809 ","page_number":425},
  {"content":"\r\n\r\nو در صورتى كه سبب متحد باشد و حكم مختلف اختلاف است .\r\nدر قوانين است كه فرق بين مطلق و عام آنست كه مطلق عبارت از ماهيت لا به شرط شىء است و عام ماهيت به شرط كثرة مستغرقه مثلا  « أَحَلَّ اللَّهُ الْبَيْعَ »  و « خلق الله الماء ظهورا لا ينجسه شىء » مطلق است و بطور كلى الفاظ مطلق عبارتند از :\r\n1 - اسم جنس مانند انسان ، رجل ، فرس و حيوان .\r\n2 - علم جنس مانند اسامه . . .\r\n3 - مفرد معرف بالف و لام استغراق باشد يا عهد 4 - نكره ( از قوانين ص 321 - كفايه ج 1 ص 376 - كشاف ص 921 - قواعد ص 161 ، 113 - معالم ص 149 ) .\r\nو بالجمله :\r\nمطلق عبارت از لفظى است كه دلالت كند بر شايع در جنس خود يعنى بر حصهء كه محتمل الصدق بر حصص بسيار باشد كه مندرج تحت جنس آن حصه‌اند و آن مفهوم ، كلى خواهد بود كه صادق بر اين حصص و حصصى ديگر است و بنا بر اين مطلق شامل معهود ذهنى هم مىشود و عام و جزئى را شامل نمىشود و شايد اگر اين تعريف را باطلاقه قبول نمائيم شامل نكره هم بشود ، برخى گويند ميان مطلق و عام فرق است و مطلق ماهيت لا به شرط شىء است و عام ماهيت به شرط شىء است يعنى به شرط كثرة مستغرقه و بين مطلق و نكره هم عدهء فرق گذارده‌اند .\r\nجمله  « أَحَلَّ اللَّهُ الْبَيْعَ »  مطلق است و « بيع غررى » مقيد است و همين طور كلمهء « الماء » در « خلق الله الماء طهورا لا ينجسه شىء » مطلق است و در مقابل مطلق مقيد است كه دال بر شايع در جنس خود نمىباشد كه شامل عمومات شود مانند « رقبة مؤمنة » و بالجمله مطلق و مقيد بازگشت به عموم و خصوص كند .\r\nالمطلق على ما عرفه اكثر الاصوليون هو ما دل على شايع فى جنسه اى على جملة محتملة الصدق على حصص كثيرة مندرجة تحت جنس واحد الحصة و هو - المفهوم الكلى الذى يصدق على هذه - الحصة و على غيرها من الحصص فيه - المعهود الذهنى و يخرج منه العام و الجزئى الحقيقى و المعهود الخارجى و هذا التعريف يصدق على النكرة . مانند  « أَحَلَّ اللَّهُ الْبَيْعَ »  و « خلق الله الماء طهورا لا ينجسه شىء » و عرفوا المقيد بما دل لا على شايع فى جنسه فيدخل فيه المعارف و العمومات و لهم تعريف آخر و هو ما اخرج من شياع مثل رقبة مؤمنة ( از قوانين ج 1 ص 322 ) .\r\nدر اصول ارشاد آمده است :\r\nهرگاه لفظ بر معناى لا به شرطى كه محتمل الصدق بر افراد كثيرهء يك مفهوم كلى است دلالت كند آن را لفظ مطلق گويند و هرگاه بر معناى مقيدى كه محتمل الصدق بر افراد قليلهء يك مفهوم كلى است دلالت نمايد آن را لفظ مقيد گويند .\r\n\r\n","description":"","footnote":"","page_name":" 1810 ","page_number":426},
  {"content":"\r\n\r\nمثلا لفظ رقبه كه بر مطلق عبد ( اعم از مؤمن و غير مؤمن ) دلالت مىكند لفظ مطلق مىباشد زيرا مدلول آن يك معنى لا به شرطى است كه بر افراد كثيرهء مفهوم كلى عبد محتمل الصدق است يعنى هم بر عبد مؤمن قابل تطبيق است و هم بر عبد غير مؤمن . ولى اگر لفظ مزبور بقيدى از قيود مقيد گردد مثلا گفته شود رقبه مؤمنه در اين صورت آن را لفظ مقيد گويند . زيرا مدلول آن يك معناى مقيدى است كه فقط بر افراد قليل مفهوم كلى عبد محتمل الصدق مىباشد يعنى فقط بر آن عدهء محدودى كه داراى صفت ايمان هستند قابل تطبيق مىشود نه بر همه افراد مفهوم كلى .\r\nمطلق و مقيد باعتبار احكام متعلقه بر خود بصور ذيل متصور ميشوند :\r\n1 - حكم متعلق بر مطلق با حكم متعلق بر مقيد از حيث مفاد مختلف باشد مانند اكرم عالما - اطعم عالما فقيرا كه مفاد حكم اولى اكرام بر مطلق عالم و مفاد حكم دويمى اطعام بر عالم فقير است .\r\nدر اين صورت چون تعارضى بين حكمين نيست لذا بهر دو حكم عمل مىشود .\r\nاعم از اينكه هر دو ايجابى باشند مانند مثال فوق - يا هر دو سلبى باشند مانند لا تكرم عالما - لا تطعم عالما فقيرا و يا اينكه يكى ايجابى و ديگرى سلبى باشد مانند اكرم عالما - لا تطعم عالما فقيرا و همچنين اعم از اينكه حكمين مزبورين ناشى از يك موجب باشند مانند اكرم عالما لعلمه - اطعم عالما فقيرا لعلمه كه موجب هر دو حكم علم است - و يا اينكه موجبات آنها متفاوت باشد مانند أكرم عالما لعلمه - أطعم عالما لفقره كه موجب حكم اولى علم و موجب حكم دومى فقر است .\r\nدر كليه اين موارد چون حكمين مزبورين منافى يكديگر نيستند و عمل بيكى مانع به ديگرى نمىباشد لذا بمفاد هر دو توأما عمل مىشود - مگر آنكه بموجب ادلهء خارجيه معلوم شود كه آن دو حكم معنا منافى هم هستند كه در اين مورد مطلق بوسيله مقيد تقييد ميابد .\r\nمثلا اگر شارع نخست بگويد ان ظاهرت فاعتق رقبة و بعد بگويد لا تملك رقبة كافرة در اين صورت حكمين مختلفين كه يكى بر مطلق رقبه و ديگرى بر رقبه كافره تعلق گرفته است هر چند در ظاهر منافى يكديگر نيستند ولى معنا عمل بيكى مانع از عمل به ديگرى مىباشد چه آنكه حكم اولى عتق مطلق رقبه را ( اعم از مؤمن و كافر ) واجب نموده ولى حكم دومى تملك رقبهء كافره را تحريم و آن را غير ممكن ساخته . بنا بر اين اگر مكلف در كفارهء ظهار بمفاد حكم اول عمل نموده و بر حسب اطلاق آن - رقبهء كافره را عتق نمايد - اين عتق صحيح و مسقط تكليف نخواهد شد - زيرا بموجب حكم دوم ، رقبه كافره قابل تملك نيست تا قابل عتق باشد چه صحت عتق ( بنا بر قاعده مشهوره - لا عتق الا فى ملك ) منوط بسبق ملكيت است پس در اين قبيل موارد نمىتوان بمفاد هر دو حكم عمل كرد و بلكه بناچار بايد حكم اول را بوسيله حكم اخير تقييد نموده و چنين نتيجه گرفت كه : مقصود از عتق\r\n\r\n","description":"","footnote":"","page_name":" 1811 ","page_number":427},
  {"content":"\r\n\r\nمزبور مطلق رقبه نيست و بلكه عتق رقبهء مؤمنه است .\r\n2 - حكم متعلق بر مطلق باحكم متعلق بر مقيد از حيث مفاد متحد باشد ماند اكرم عالما - اكرم عالما فقيرا كه مفاد هر دو حكم ، وجوب اكرام است النهايه يكى بر مطلق عالم تعلق گرفته و ديگرى بر عالم فقير .\r\nدر اين صورت مسأله به دو وجه قابل طرح ميگردد يكى آنكه هر دو حكم از حيث موجب متحد باشند و ديگرى آنكه موجبات آنها مختلف باشند .\r\nالف : اگر متحد الموجب باشند در اين صورت يا هر دو ايجابى خواهند بود يا سلبى يا يكى ايجابى و ديگرى سلبى .\r\n1 - اگر هر دو ايجابى باشند مانند ان سافرت فاركب فى الفلك - ان سافرت فاركب فى الفلك المشحون در اين صورت مطلق بر مقيد حمل ميگردد يعنى فقط بمقيد عمل مىشود .\r\n2 - اگر هر دو سلبى باشند مانند ان سافرت فاركب فى الفلك - ان سافرت فلا تركب فى الفلك المشحون در اين صورت بمفاد هر دو حكم عمل مىشود يعنى هم ركوب بر مطلق فلك و هم ركوب بر فلك مشحون ممنوع تلقى ميگردد .\r\n3 - اگر يكى ايجابى و ديگرى سلبى باشد مانند إن سافرت فاركب فى الفلك - إن سافرت فلا تركب فى الفلك المشحون در اين صورت نيز مانند اول ، مطلق بر مقيد حمل مىشود يعنى مطلق بوسيله مقيد تقييد مييابد .\r\nب : هرگاه حكمين مزبورين مختلف - الموجب باشند مانند ان ظاهرت فاعتق رقبة - ان قتلت نفسا فاعتق رقبة مؤمنة در اين صورت هر يك از آنها در محل خود نافذ و مستقلا لازم العمل خواهد بود .\r\n( اصول ارشاد صفحه 173 - 170 )\r\n\r\nمُطْلَقات\r\n- ( اصطلاح فقهى ) قواعد كلى و عمومات و بضم ميم و فتح طا و تشديد ، زنان مطلقه است  « وَ الْمُطَلَّقاتُ يَتَرَبَّصْنَ  فى بيوتهن »\r\n\r\nمُطْلَقَه\r\n- ( اصطلاح منطقى ) قضيهء مطلقه عبارت از قضيهء شرطيهء متصله‌ايست كه حكم در آن باتصال باشد و لكن منشأ آن اتصال علاقه يا لا علاقه نباشد و الا متصله لزوميه و يا اتفاقيه خواهد بود و گاه مطلقه به قضيهء حمليه گويند . رجوع شود به قضيه حمليه و متصله . و ( دستور ج 3 ص 280 - اساس الاقتباس ص 148 ) .\r\n\r\nمُطْلَقهء خارِجيَّه\r\n- ( اصطلاح منطقى ) قضيه‌ايست كه حكم در او بالفعل بود و آن يا ضرورى است يا مطلق و اين نوع مطلق را بعضى خاص خوانند و بعضى وجودى ( اساس الاقتباس ص 14 ) .\r\n\r\nمُطْلَقهء عامَّه\r\n- ( اصطلاح منطقى ) قضيهء مطلقه عامه قضيه‌ايست كه مقيد بقيد لا دوام يا لا ضرورت و قيدى ديگر نباشد و از آن جهت مطلقه گويند كه مقيد بقيدى نيست و عامه گويند كه اعم از قضاياى مقيد بلا دوام و يا لا ضرورت باشد .\r\n( دستور ج 3 ص 280 )\r\n.\r\n\r\n","description":"","footnote":"","page_name":" 1812 ","page_number":428},
  {"content":"\r\n\r\n\r\nمَطْلوب\r\n- ( اصطلاح منطقى ) آنچه بدليل خواسته شود و مقابل ضرورى است . و مطلوب حقيقى حق است .\r\n\r\nمَطْلوبِ شَرعى\r\n- ( اصطلاح فقهى و اصولى ) در مقابل مطلوب عرفى و عقلى است و مطلوب نفسى در مقابل مطلوب غيرى است .\r\n\r\nمطنب\r\n- ( اصطلاح ادبى ) به ضم ميم رجوع باطناب شود .\r\n\r\nمُطَهِّرات\r\n- ( اصطلاح فقهى ) بضم ميم و فتح طا و كسرها ، پاك‌كننده‌ها است . در فقه اسلامى ده امر مطهر دانسته شده است كه آب ، زمين براى كف نعلين و پاها ، خاك در ولوغ سگ آفتاب ، آتش در استحاله و خاكستر آن و شرح بئر در چاه‌ها و ذهاب دو ثلث در عصير عنبى و چشم داخل خود را و دهن داخل خود را ، و اسلام كه كافر را پاك كند .\r\n( از شرح لمعه ج 1 ص 17 - الفقه على . . ص 26 - عروة ص 37 ) .\r\n« المطهرات عشرة الماء . و الارض تطهر باطن النعل و اسفل القدم مع زوال عين النجاسة عنهما و التراب فى الولوغ فانه جزء علة للتطهير و الجسم الطاهر فى غير المعتدى من الغائط و الشمس ما جفته باشراقها عليه و زالت عين النجاسة . . من المنقول و ما لا ينقل عادة . . و النار ما احالته رمادا او دخانا لا خزفا و نقص البئر بنزح المقدر منه . . و ذهاب ثلثى العصير مطهر للثلث الاخر و انقلاب الخمر خلا و كذا العصير بعد غليانه و اشتداده و الاسلام مطهر لبدن المسلم و تطهير العين و الانف و الفم باطنها و كل باطن كالاذن و الفرج بزوال العين . .\r\n( از شرح لمعه ج 1 ص 17 - 18 )\r\n\r\nمُظاهِر\r\n- ( بضم ميم اصطلاح فقهى ) اظهاركننده را گويند رجوع به ظهار شود .\r\n\r\nمَظاهِر جَمال\r\n- ( اصطلاح ذوقى ) نمودار زيبايى حق است ، همه موجودات عالم مظهر حق‌اند\r\n\r\nمَظاهِرِ عِلميَّه\r\n- ( اصطلاح ذوقى ) در مقابل مظاهر عينيه است مراد مراتب تجليات حق است در مرتبت غيب الغيوب ( از شرح قيصرى ص 5 ) .\r\n\r\nمِظَلَّه\r\n- ( بكسر ميم و فتح ظاء اصطلاح گاه‌شمارى ) و هفت روز بود كه از پانزدهم ماه تشرى بود و هر هفت روز را عيد گيرند و روزها سايهء درختان نشينند يعنى در زير درختان زيتون و بيد و . .\r\n( از التفهيم ص 245 )\r\n\r\nمَظْنُونات\r\n- ( اصطلاح منطقى اصولى ) مظنونات قضايائى هستند كه حكم در آنها راجح باشد با جواز و احتمال نقيض آن ، حكم و قياسى كه مركب از قضاياى مظنونه باشد قياس خطايى گويند . شيخ الرئيس گويد و اما مظنونات مقدماتى بود كه بغلبهء گمان پذيرفته‌اند و خود داند كه شايد كه درست نبود .\r\n( دانشنامه بخش منطق ص 126 و رجوع شود بدستور ج 3 ص 282 ) .\r\n\r\nمَظْهَر\r\n- ( اصطلاح عرفانى )\r\n\r\n","description":"","footnote":"","page_name":" 1813 ","page_number":429},
  {"content":"\r\n\r\nمظهر شىء صورت او است و صورت شىء عبارت از امرى است كه آن شىء بوى معقول يا محسوس شود و مقتضاى حكمت الهى از جهت اظهار اسماء و صفات نامتناهى آن بود كه انشاء مراتب كليه و جزئيه مظهر اسمى از اسماء كليه و جزئيه الهيه گردد و احكام سلطنت آن اسم كه رب و مدبر آن مرتبت است در آن مظهر به تمام و كمال ظهور يابد و مجموع اسماء كليه و جزئيه بنفس رحمانى از كرب كمون بروح بروز مروح گردند و تمام كمالاتى كه در مرتبت جمع و مجمل است در مقام كثرت و فرق مفصل گردد و مقررست كه هر كه را حظى و نصيبى از علمى و صنعتى نباشد نداند كه ديگرى آن صنعت دارد پس از هر صنعتى كه فى الجمله شخص محظوظ نباشد آن صنعت نسبت بوى مخفى باشد و موجودات كه كلا ؟ ؟ مظاهر اسماء الهيه‌اند هر يك مظهر بعضى از اسمائند .\r\n( مصباح الهدايه ص 37 - شرح گلشن راز 8 - 8 اشعة اللمعات ص 11 كلمات مكنونه ص 10 ) .\r\nو بدين جهت انسان مظهر تمام نماى اسماء حق است و معرفت تامه ويژه اوست .\r\nتوايكه مظهر ذات و صفات سبحانى بملك صورت و معنى تو عرش رحمانى كتاب جامع آيات كائنات توئى از آنكه نسخهء لا ريب فيه را جانى تراست با همه انسى از آنكه تو همهء ازين سبب تو مسمى باسم انسانى اگر بكنه كمال حقيقتت برسى ز خويشتن شنوى آن صداى سبحانى شاه نعمت الله گويد :\r\n مظهر اعيان ما ارواح ما * مظهر ارواح ما اشباح ما\r\nظل اعيانند ارواح همه * ظل ارواحند اشباح همه\r\nباز اعيان ظل اسماء حقند * باز اسماء ظل ذات مطلقند \r\nبرخى از تركيبات : مظهر نور ، مظاهر از هر ، مظهر تجلى ، مظهر صفات ، مظهر افعال . . .\r\n\r\nمَعَ\r\n- ( اصطلاح ادبى ) كلمهء مع در زبان و قواعد عرب اسم است بدليل آنكه تنوين پذيرد و حرف جر داخل بر او شود مانند « ذهبت من معه » و در قرآن است  « هذا ذِكْرُ مَنْ مَعِيَ »  بكسر ميم من و آن را سه معنى بود 1 - موضع اجتماع مانند  « وَ اللَّهُ مَعَكُمْ »  2 - زمان اجتماع مانند « جئتك مع العصر » 3 - مرادف عند مانند « ذهبت من معه » ( از مغنى ص 173 ) .\r\n\r\nمَعابِر عُمومى\r\n- ( اصطلاح فقهى ) جمع ، عبورگاه‌هاى عمومى يكى از مواردى كه جزء مباحات عمومى است و همه مسلمانان حق بهره‌برى از آن را دارند معابر عمومى است كه كسى حق تملك آن را ندارد و قابل خريد و فروش نمىباشد در كليات حقوقى در اين باب آمده است :\r\n\r\n","description":"","footnote":"","page_name":" 1814 ","page_number":430},
  {"content":"\r\n\r\nطرق و معابر عمومى جزء املاك نبوده بلكه جزء مباحاتند . و حق انتفاع هر كسى از طرق اختصاص بعبور و مرور داشته و هر انتفاع ديگرى كه مانع از عبور و مرور بوده يا مضر به آن باشد ممنوع است .\r\nاما طرق و معابر خصوصى چنين نبود ، بلكه يا ملكند يا شبه ملك و حتى بعضى فروش و تقسيم اين نوع از طرق و تقسيم آن را براى كسانى كه بانها اختصاص دارد تجويز كرده‌اند . و جواز آن منافاتى با حق عبورى كه سايرين داشته‌اند ندارد زيرا اين حق مادامى است كه راه باز باشد اما وقتى كه اين عنوان حقا از آن زائل گرديد ديگر حق براى آنها باقى نخواهد ماند .\r\n( كليات حقوقى ص 204 )\r\n\r\nمَعاد\r\n- ( اصطلاح فلسفى و كلامى ) معاد يعنى بازگشت ، مراد از معاد در كلمات متكلمان و فلاسفه بازگشت انسان است بعد از مرگ و حيات بعد از مرگ است كه انسان مجددا زنده شده و در روزى كه آن را روز معاد گويند به حساب اعمال وى رسيدگى و نيكوكاران پاداش نيكوكارى خود را گرفته و منعم شوند به نعم جاودانى و بدكاران بكيفر اعمال زشت خود برسند و معذب شوند به عذاب جاودانى .\r\nيكى از مسائل مهم كه از دير زمان مورد توجه اديان و متكلمان و فلاسفه قرار گرفته است همان مسأله زندگى بعد از مرگ و معاد است .\r\nپيروان اديان كلا معتقد به زندگى بعد از مرگ بوده و يكى از اساسىترين مسائل مذهبى به حساب ميآورند .\r\nمتكلمان كه بحث و تحقيق آنها خارج از حدود مذاهب و شرايع نيست نيز مثبت معاد و زندگى بعد از مرگ‌اند .\r\nبطور كلى در مسألهء معاد سه نظر و فرض اظهار شده است .\r\nالف - دهريان و لامذهبان و يا - بىخدايان كه منكر زندگى بعد از مرگ - ميباشند و گويند انسان بعد از تلاشى بدن محو و نابود مىشود و آنچه باقى ميماند اجزاء و موادى است كه تبديل باشياء و موجودات ديگر مىشود .\r\nب - كسانى كه قائل بمعاد و بازگشت نفوس و ارواحند و معاد جسمانى را منكر و مردود ميدانند .\r\nج - صاحبان اديان كه قائل به معاد جسمانى بوده و گويند همانطور كه خداى متعال در به دو امر انسان را آفريده است با همين بدن مجددا ميآفريند و ثواب و عقاب و كيفر و پاداش عائد به همين بدن مادى مىشود .\r\nفلاسفهء مسأله معاد جسمانى را مورد بررسى قرار داده و با اشكالات عقلى برخورد كرده‌اند كه از جمله اصل مسلم نزد آنها است كه « المعدوم لا يعاد » و با اقامهء براهين محكم و متقن ثابت كرده‌اند كه آنچه معدوم شود قابل اعاده و بازگشت نيست از اين جهت با توجه به تسليم بدلائل عقلى متوسل براه‌هاى حل ديگرى شده‌اند .\r\nمتشرعان وعدهء از متكلمان مسأله را تعبدى تلقى كرده و گويند خدا قادر است\r\n\r\n","description":"","footnote":"","page_name":" 1815 ","page_number":431},
  {"content":"\r\n\r\nكه همانطور كه در ابتدا بندگان را آفريده است مجددا بيافريند .\r\nو بالاخره فلاسفه كه از دأب آنها بحث و تحقيق است مسأله را از نظر فلسفى مورد توجه قرار داده و هر يك نظر خاصى اظهار كرده‌اند بعضى قائل به معاد روحانى شده‌اند و بعضى قائل به تناسخ شده‌اند .\r\nقطب الدين گويد و معدوم را اعادت نكند بعينه يعنى با جميع عوارضى كه مشخص او باشد كه ميان معاد و مستأنف الوجود فرقى است .\r\n( درة التاج جملهء سوم از فن دوم ص 8 ) .\r\nشيخ الرئيس گويد : اثبات معاد از راه شريعت و اخبار و آيات آسان است و قسمتى از آن مدرك به عقل و قياس و برهان است كه سعادت و شقاوت ثابته براى نفس باشد و بعد از توضيح و تفسير مفصلى كه در مورد سعادت و شقاوت داده بيان كرده است كه سعادت و شقاوت و لذات بدنى مورد توجه حكما و اولياء الله و مقربين نيست و كمال مطلوب مقربين خير و وصول و بلذت حقيقى و خير مطلق بوده و توجهى بلذات مادى بدنى ندارند و بنا بر اين معاد روحانى است و معاد جسمانى بدان ترتيب كه مورد بحث فلاسفه است از راه عقل نمىتوان ثابت كرد .\r\n( از شفا ج 2 ص 634 ، 446 ، 2980 ) .\r\nابو البركات بغدادى در اين مورد بعد از ذكر مقدمات و بيان عقايد و نظريات مختلف و ادلهء منكرين معاد جسمانى ، خود نتيجه گرفته است ، كه معاد جسمانى است و ارواح مجددا بابدان بازگشت ميكنند .\r\n( المعتبر ج 2 ص 240 تا 245 ) .\r\nشيخ اشراق گويد : اما اشقياء مخلد در عناصر جسمانى و حجب ظلمانى ميباشند و در آنجا معذب به عذاب دردناك‌اند و سعداء و اولياء الله در حضرت ربوبى و عالم عقول متنعم بلذات روحانىاند و نفوس متوسطان به مثل معلقه بازگشت كنند و معاد آنها همين است نفوس انسانى بعد از مفارقت از بدن بر پنج قسم‌اند زيرا كه انوار اسفهبدية يا آنكه در دو جنبهء حكمت علمى و عملى كاملند و يا متوسط و ميانه‌اند و يا در قسمت عمل كامل بوده و در قسمت علم ناقص‌اند و يا بر عكس در جنبهء علم كاملند و در جنبهء عمل ناقص‌اند .\r\nنفوسى كه از نوع اول باشند كامل در سعادت‌اند و از سابقين مقربين‌اند و نفوسى كه از نوع دوم و سوم و چهارمند از متوسطان در سعادتند و هر چهار قسم از اصحاب يمين‌اند و قسم پنجم كامل در سعادت بوده و از اصحاب شمال‌اند « و السعداء من المتوسطين و الزهاد من المتنزهين قد يتخلصوا الى عالم المثل المعلقة التى مظهرها بعض البرازخ العلوية و لها ايجاد المثل و القوة على ذلك ( ش ص 496 ، 509 و رجوع شود به تهافت التهافت ص 585 ) .\r\nصدر الدين شيرازى سعى كرده است مسأله را به همان طريق كه شرايع بيان كرده‌اند به نحوى خاص به آن جنبهء فلسفى دهد بطورى كه نه قواعد فلسفى بر هم خورد\r\n\r\n","description":"","footnote":"","page_name":" 1816 ","page_number":432},
  {"content":"\r\n\r\nو نه در اصول شرايع خللى وارد آيد .\r\nاو نه تنها براى انسان قائل بمعاد و حشر است بلكه گويد : تمام موجودات اعم از حيوانات و نباتات و جمادات و حتى هيولاى اولى داراى معادند .\r\nوى اعتقاد بمعاد را بر آن وجه كه عامهء مردم قائلند و جهان ميگويند خوب داند و گويد اعتقاد به آن براى نظم اجتماعى مفيد است زيرا بشر ميل دارد كه با همين وضعى كه هست بدون كم و كاست مجددا زنده شود و از نعم و لذائذ مادى استفاده كند و اما اهل معارف و حقايق توجه بامور مادى و لذائذ حسى ندارند .\r\nوى براى اثبات معاد جسمانى بر آن نحو كه خود گويد اصولى ذكر كرده است كه خلاصه آن اين است :\r\n1 - وجود در هر چيزى اصل در موجوديت است .\r\n2 - تشخص و ما به الامتياز هر چيزى عين وجود خاص آن چيز است .\r\n3 - طبيعت وجود قابل شدت و ضعف است بنفس ذات بسيطهء خود .\r\n4 - هر مركبى به صورت خود « هو هو » است و فعليت هر مركبى به صورتش مىباشد نه بماده‌اش .\r\n5 - وحدت شخصيه در هر موجودى بر و تيرهء و درجهء واحده نيست مثلا وحدت شخصيه در مقادير متصله عين متصليت و امتداد است .\r\n6 - هويت بدن و تشخص آن بنفس است نه بجرم آن و از اين جهت است كه تشخص ابدان با وجود تغييرات و تبدلات همواره باقىاند .\r\n7 - قوت خيالى جوهر قائم بذات است نه حال در بدن و نه در اعضاء آن و مجرد از اين عالم طبيعى است و واقع در عالم جواهر و متوسط ميان مفارقات عقليه و طبيعيات است .\r\n8 - صور خياليه قائم بنفس خودند مانند قيام فعل بفاعل نه قيام مقبول بقابل .\r\n9 - صور مقداريه و اشكال و هيآت جرميه همانطور كه از فاعل بمشاركت مادهء قابلهء بحسب استعدادات و انفعالات آنها حاصل ميشوند همانطور هم گاه از جهات فاعليت و حيثيات ادراكيه حاصل ميشوند بدون مشاركت ماده مانند وجود افلاك و كواكب از مبادى عقلى بر سبيل اختراع به مجرد تصورات و صور خياليهء صادرهء از نفس بواسطهء قوت مصوره 10 - اجناس عوالم و نشئات آن با وجود كثرت آنها كه بشمار و حصر در نمىآيند منحصر به سه عالمند . صور طبيعيهء كائنهء فاسده و صور ادراكيهء حسيهء مجردهء از ماده و صور عقليه و مثل الهيه و نفس انسان را نيز اين سه اكوان هست مثلا انسان را در به دو كودكى وجود طبيعى است و بعد متدرجا صفا يابد و لطيف شده و او را كون ديگرى نفسانى اخروى است و در هر سه نشأت وحدت شخصيه او محفوظ مىباشد و همان نشأت و كون نفسانى اخروى است كه صالح براى بعث در قيامت است و او را اعضاء نفسانيه است و كون ديگر كون عقلى است كه او را اعضاء عقلى\r\n\r\n","description":"","footnote":"","page_name":" 1817 ","page_number":433},
  {"content":"\r\n\r\nاست و كون سوم است و ما حصل كلام آنكه قوت خياليه آخرين كون انسان است در عالم طبيعت و اولين كون او است در عالم آخرت ( از اسفار ج 4 ص 148 ، 149 150 ، 151 ، 158 ، 128 ، 129 ، 146 - ج 2 ص 62 ، 66 ، 69 - شفا ج 1 ص 110 ج 2 ص 295 ، 298 ) .\r\n\r\nمُعاد\r\n- ( بضم ميم اصطلاح ادبى ) و آنست كه عجز مصراع اول بصدر مصراع دوم و عجز مصراع دوم به صدر مصراع سوم بازآيد . مثال :\r\n آمد بهار خرم سبزى گرفت ساده * ساده همى چگويد گويد بيار باده\r\nباده طرب فزايد از دست حورزاده * زاده ز حور خورشيد او را فراغ داده \r\nو در نزد اهل نظر رجوع به فرهنگ علوم عقلى شود و نزد صوفيه . . .\r\n( از كشاف ص 958 ) .\r\n\r\nمَعادِن\r\n- در نزد فقها مالى است كه در زير زمين يافت شود چه آنكه معدن طبيعى باشد يا كنزى كه كفار دفن كرده باشند و سجود بر معادن روا نيست .\r\n( از شرح لمعه ج 1 ص 56 الفقه على . . . ج عبادات ص 493 ) .\r\n\r\nمُعار\r\n- ( بضم ميم اصطلاح فقهى ) معار يا عين معارة يا مستعاره مال عاريه است رجوع به عاريه شود\r\n\r\nمَعارِف\r\n- ( اصطلاح ادبى و فلسفى ) اسماء معرفه در زبان عرب شش‌اند .\r\nاشارات ، موصولات ، علم ، مضاف به معرفه و معرف بالف و لام رجوع بهر يك از اين كلمات شود .\r\n\r\nمُعارَضَه\r\n- ( اصطلاح اصولى ) نزد اصوليان همان تعارض مىباشد و بر نوعى از اعتراض نيز اطلاق مىشود كه اقامهء دليل باشد خلاف دليل خصم كه آن را نقض كند ( از كشاف ص 991 ) .\r\nنزد اهل معقول اقامهء دليل باشد بر خلاف آنچه خصم بر آن اقامهء دليل كرده باشد . و هرگاه دليل متخاصم « هر دو دليل » در ماده و صورت يكى باشند معارضهء بالقلب گويند و اگر در صورت به تنها متحد باشند به اين كه مثلا دليل هر دو از شكل اول باشد و در ماده مختلف باشند معارضهء به مثل گويند ( از دستور ج 3 ص 293 )\r\n\r\nمَعارِفِ فِطْرى\r\n- ( اصطلاح فلسفى ، منطقى ) مراد معلومات فطرى است كه به آموختن فطرت انسان را حاصل است و يا نياز به آموختن بنزد آموزنده غير طبيعت ندارد ، و يا توجه مختصر كافى بود سهروردى گويد :\r\nمعارف انسانى بعضى فطرى است و بعض دگر غير فطرى و هرگاه در باز - شناختن تنبه و توجه مختصر و خطور بدل بسنده و كافى نباشد و نيز از امورى نباشد كه از راه مشاهدهء حقه كه ويژهء حكيمان بزرگ است بتوان دريافت و بدان رسيد ناچار در شناخت و معرفت آنها نياز به معارف و شناخته‌هاى پيشين باشد آن معارف و شناخته‌هائى كه انسان را به مجهولات و ناشناخته‌ها برساند و سبب شناخته شدن مجهولات شود و بايد داراى ترتيب خاصى باشد بدان\r\n\r\n","description":"","footnote":"","page_name":" 1818 ","page_number":434},
  {"content":"\r\n\r\nنحو كه سبب كشف و روشن شدن مجهولات بود و رساننده به ناشناخته‌ها بود و در شناسائى و معرفت خرده خرده به فطريات رسد و اگر چنين نباشد حصول هر خواست و مطلوبى براى انسان متوقف بر حصول امورى بىنهايت باشد پس از آن ، و لازم آيد كه هيچ گاه نخستين دانش و معرفت حاصل نشود و اين امر محال خواهد بود ( رجوع شود به شرح قطب ص 50 ) خلاصه كلام مراد معلومات فطرى است كه به آموختن فطرت انسان را حاصل است مانند هدايت كودك به پستان مادر ( رجوع شود به مجموعهء دوم مصنفات ص 18 ) .\r\n\r\nمعاصى كبيره\r\n- ( اصطلاح فقهى ) و رجوع به كبائر شود .\r\n\r\nمُعاطات\r\n- بيعى است كه در آن تشريفات خاص معامله نباشد مثلا صيغهء ايجاب و قبول نباشد و بالجمله بيع معاطات عبارت از اين است كه هر يك از متعايعين تبادل نمايند متاع و ثمن را بدون عقد مخصوص ، اين معامله را برخى از فقها بطور كلى روا ندانند و برخى بطور كلى روا دانند و بعضى در امور كوچك و معمول به عادت مثل خريد و فروش نان . . روا دانند و در امور بزرگ روا ندانند بعضى آن را بيع كامل دانند و برخى مفيد اباحهء تصرف ميدانند و عدهء ديگر گويند بيع متزلزل است تا تصرف ، در مورد اجاره و هبه نيز همين بحث آيد ( رجوع شود به مكاسب شيخ انصارى باب بيع معاطات و شرح لمعه ج 1 ص 235 ) .\r\nو هى اعطاء كل واحد من المتبايعين ما يريده من المال عوضا عما يأخذه من الاخر باتفاقهما على ذلك به غير العقد المخصوص سواء فى ذلك الجليل و الحقير .\r\n( از شرح لمعه ج 1 ص 239 ) .\r\n؟ ؟ در كليات حقوقى آمده است ، در موضوع معاطات و معنائى كه از آن مقصود است بين فقها ، اختلاف شديدى است . بعضى آن را تخصيص داده‌اند به صورتى كه طرفين قصد اباحه داشته باشند . و بعضى آن را تخصيص داده‌اند به صورتى كه طرفين قصد اباحه داشته باشند . و بعضى آن را تخصيص داده‌اند به صورتى كه قصد طرفين از آن تمليك باشد . و بعضى ديگر هيچ يك از اين دو قصد را مورد ملاحظه قرار نداده و آن را مجرد از قصد اباحه يا تمليك اعتبار كرده‌اند .\r\nدر حكم معاطات نيز از حيث صحت و فساد و جواز و لزوم اختلاف زيادى است و بين افراط و تفريط واقع شده‌اند بعضى از اصل آن را فاسد و بعضى آن را صحيح و لازم ميدانند و نزد بعضى ديگر معاطات صحيح و جايز است و اين قول اقرب بقواعد است .\r\nو بعضى قائل شده‌اند به اين كه معاطات مفيد اباحهء تصرفات است يا بطور مطلق يا بخصوص تصرفى كه توقف بر ملكيت نداشته باشد .\r\nآنچه مشاهده مىشود و عادت عمومى بر آن جارى است اينست كه در موقع داد و ستد قصد طرفين بخريد و فروش است به اين طريق كه هر يك در مقابل آنچه بدست آورده ، مال خود را از دست\r\n\r\n","description":"","footnote":"","page_name":" 1819 ","page_number":435},
  {"content":"\r\n\r\nداده و از آن صرف نظر مىكند .\r\nمعاطات اعم از اينكه مفيد ملك باشد يا اباحه در غير بيع ، اعم از عقود لازمه و جائزه باستثناء نكاح جارى است .\r\nخلاصه معاطات عقدى است جائز و هر يك از طرفين مادامى كه عوضين به حال خود باقى بوده و موجود باشد حق رجوع و بهم زدن آن را خواهند داشت .\r\nاما با تلف عوضين يا احد عوضين مانند ساير عقود جائزه لازم خواهد شد زيرا حق رجوع در جائى است كه عين باقى و بر قرار باشد و با تلف عين موضوع زائل و حق ساقط مىشود و مقتضاى آن لزوم عقد است .\r\n( كليات ص 75 )\r\n\r\nمُعاقَبَه\r\n- باصطلاح عروضيان دو سبب حفيف باشد كه در بيتى متوالى باشند ( رجوع شود به دره . ص 23 ) .\r\n\r\nمَعالِمُ أعلامِ الصِّفات\r\n- ( اصطلاح ذوقى ) معلم محل ظهور صفات است مانند معالم دين و معالم الطريق و اعضاء شريف انسانى را معالم گويند ، چون عين ، سمع كه معالم و اصول صفات به اين محلها ظاهر مىشود .\r\n( رسائل شاه نعمت الله ج 1 ص 50 )\r\n\r\nمُعامِلات\r\n- ( اصطلاح فقهى و عرفانى ) معاملات عبارت از احكام شرعى متعلق بامور دنيا است باعتبار بقاء شخص مانند بيع ، رهن ، اجاره و نكاح و جز آنها « المعاملات راجعة الى حفظ النسل و المال من جانب الوجود و الى حفظ النفس و العقل ايضا » در مقابل عبادات و بالجمله آنچه مقصود اهم از آن دنيا باشد معامله است ( از قواعد ص 4 - موافقات ج 2 ص 9 - كشاف ص 146 ) .\r\nعرفا گويند ارباب عبادات چشم بپاداش آن دارند و گفته‌اند « مطالبة الاعواض على الطاعات من نسيان الفضل » .\r\n( طبقات ص 306 ) .\r\nجعفر خلدى گويد « لا يجد العبد لذة المعاملة مع لذة النفس لان اهل الحقائق قطعوا العلائق التى تقطعهم عن الحق قبل ان تقطعهم العلائق » ( طبقات ص 436 ) .\r\n« المعاملة كلها ترك استعمال الاولى فالاولى من العلم » ( طبقات ص 428 ) .\r\nمحمد بلخى گويد « من ذاق حلاوة المعاملة لا يصبر عنه » و نيز گويد « من ذاق حلاوة المعاملة انس بها » ( طبقات ص 215 ) .\r\n\r\nمَعانى و بَيان\r\n- ( اصطلاح ادبى ) يكى از فنون مهم و اصلى ادبيات معانى و بيان است كه ريشهء بس عميق و تاريخى دارد كه تا آنجا كه تاريخ مدون بما نشان ميدهد ريشهء معانى بيان عربى و جهان اسلام بازگشت به يونان باستان مىكند و حد اقل تا حدود زيادى متأثر از خطابه و پارهء از صناعات خمس منطقى و فنون بلاغى يونان شده است و ازين روى بطور اختصار تحولات آن را شرح ميدهيم .\r\nفن خطابه و بيان از لوازم ضرورى اجتماعات متمدن انسانها بوده و هست و بطور قطع پس از تكوين لغات و واژه‌ها انسانها در اين راه قدم برداشته‌اند كه بچه نحو ، منظور و مقصود خود را به\r\n\r\n","description":"","footnote":"","page_name":" 1820 ","page_number":436},
  {"content":"\r\n\r\nممنوع خود بهتر و مؤثرتر بياموزند و يا آنها را تحت تأثير خود قرار دهند . و بدين جهت بايد گفت كه فن سخنورى با وجودى كه در تمام ملل و اقوام به صورتهاى مختلف وجود داشته است ، در ملل متمدن دنياى قديم مانند يونان و مصر و روم و ايران بيش از هر ملتى مورد توجه بوده است . ( احمد امين . . قصة الفلسفة اليونانية - قاهره 1949 م . ص 111 ص 99 ) : ترى من ذلك ان السوفسطائيين قد اتجهوا بعنايتهم الى الحياة العلميه دون الفلسفة النظرية التى يبحث عن الحقيقة الخالده و انصرفوا الى تدريب الشبان لنيل مجد - الحياة السياسية من اخصر الطرق .\r\nاخبار و احكام عهد عتيق و مزامير داود و سخنان زرتشت و كلمات سحرآميز بودا و بيانات جالب و دل‌انگيز سقراط حكيم و شاگردان وى همچون افلاطون و سپس ارسطو مؤيد اين معنى است كه موضوع خطابه و سخنورى ريشه‌هائى بس عميق دارد . و تمام ملل و اقوام بدان توجه خاص مبذول داشته‌اند و آن را از معجزات بزرگان و پيشوايان مذهب به حساب آورده‌اند و گفته‌اند : « ان من البيان لسحر » كلمات و سخنان حكيمانه و جالب كنفسيوس در اعصار بسيار دور در سرزمين چين نمونهء است از توجه ملتهاى متمدن به نقش بلاغت و سخنورى .\r\nلكن آنچه از موضوع سخن و خطابه و خطيب بطور مدون بما رسيده است از يونان باستان است .\r\n( قصة الفلسفة اليونانيه ص 98 ) مثلا پروتاگوراس كان يعلم قواعد النجاح فى السياسة و جورجياس كان يعلم البلاغة و علم السياسة . . . و كانت السياسة و الاشتغال بها اكبر شغل لعقل اليونان . . .\r\nفكان اهم ما يحتاج اليه طالب البلاغة و الالقاء ، القدرة على الجدال حتى يستطيع ان يواجه كل مسألة تعرض و من اهم تعاليمهم علم البلاغة در ميان اقوام يونانى دانشمندان بسيارى به وجود آمدند كه سخن و سخنورى را مورد توجه خود قرار دادند و در انجمن‌هاى ملى براى خودستائى و تحت تأثير قرار دادن افراد سخنورى ميكردند و يا اشخاص براى تبرئه موكل خود در محاكم ملى يونان سخنورى ميكردند و يا دسته‌هاى غير حاكم در ميان مردم سخنورى ميكردند تا آنها را تحت تأثير خود قرار دهند و به هدف و منظور خود نائل آيند و بدين ترتيب بازار خطابه و سخنورى رواج كامل يافت مردم ديگر نيز بدين امر تشويق شده و عموما بدان توجه كردند و حتى اطفال خود را جهت فرا گرفتن اين فن بدست مربيان و معلمان مخصوص اين كار مىسپردند تا جهت احراز مشاغل عالى آماده و مهيا شوند .\r\nلعل اليونانيين كانوا اول من عنى بتدوين البلاغة و البحث فى مسائلها فارسطو قد بحث كثيرا من موضوعاتها .\r\nو ناگزير يك نفر سخنور در تمام رشته‌ها و علوم عصر خود كم و بيش مطالعاتى مىكرد تا در موقع خود از بحث در موضوعات مختلف اجتماعى و سياسى وانماند و معلمان اين فن نيز هر قسم از معلومات زمان خود را به شاگردان مىآموختند\r\n\r\n","description":"","footnote":"","page_name":" 1821 ","page_number":437},
  {"content":"\r\n\r\nتا از هر دانش بهرهء داشته باشند و دانشمند باشند و چون دانشمند را به زبان يونانى سوفيست مىگفتند خطباء و سخنوران را سوفيست ناميدند .\r\nاين دسته كه بعدها منشأ تحولات عميقى در قسمتهائى از فنون و علوم عصر خود شدند مورد تكريم و احترام واقع شدند و بالاخره در قرن پنجم ميلادى در شهرهاى يونان خاصه در آتن موضوع سخنورى بسيار مورد توجه دانشمندان و مردم واقع شد و چون متدرجا سخنوران از راه عدل و درستى خارج شدند و منافع حقيقى ملت را در نظر نگرفتند و به دنبال نفع شخصى و امور مادى خود رفتند تعليماتى كه مىدادند زيادتر براى غلبه بر خصم بود نه رعايت حق و عدالت و بدين جهت بازار مغالطه و عوام فريبى رايج شد و در نتيجه سوفيست‌ها مغالطه‌كار شناخته شدند و بطور كلى سوفسطائيان مادى با مغالطه‌كارى معروف شدند .\r\nدر مقدمه كتاب سفسطهء شفاء شيخ الرئيس . ابراهيم مدكور آرد : سوفيست در يونان به معنى محب دانش آمده است و در قرن پنجم ميلادى اين معنى تغيير يافت تا آنكه سوفسطائى بعدهء مىگفتند كه حملهء علم بودند ، كه خطابه و بلاغت مىآموختند و چون براى غلبهء بر خصم متوسل بهر امرى مىشدند بدين جهت آنها را اهل جدل گفتند .\r\nدر مقدمه محمد سليم سالم بر فن خطابهء كتاب شفاء شيخ الرئيس گويد : فن خطابه بدوا در جزيرهء صقليه پديد آمد و اولين كسى كه از مردم صقليه بدان پرداخت كوراكس بود كه بعدها اعراب او را غراب الخطيب ناميدند ، وى رسالهء در فن خطابه براى شاگردانش نوشت و در آن كتاب به دو موضوع اساسى توجه كرد .\r\nاول ترتيب دوم برهان و ادلهء مورد استفادهء خطيب .\r\nدومين فرد تراسوماخس از بزرگترين معلمان خطابه است ( 455 ق م ) كه ارسطو بارها از وى نام برده است ، ابن سينا نيز نام وى را برده است .\r\nديگر افلاطون است كه بعدها به خطابه توجه كامل كرد و كتابهاى وى همه مؤيد اين معنى است كه او خطيبى زبردست و سخنورى عاليمقام بوده است .\r\nديگر جورجياس است كه در تاريخ علوم بلاغت و فلسفه مشهور است .\r\nارسطو بطور قطع متأثر از استاد خود افلاطون مىباشد .\r\nارسطو در باب خطابه كتابهائى نوشته است و مهمترين آنها كتاب معروف وى ريطوريقا است كه در زمان پختگى تحرير كرده است . اين كتاب بارها به عربى ترجمه شده است و به احتمال ضعيف گويند اين كتاب را احمد بن طبيب سرخى نخستين بار ترجمه كرده است و سپس اسحاق بن حنين ( متوفى 297 ه ) .\r\nو فارابى شرحى بر اين كتاب نوشته است و بعدا ابن سينا .\r\nدر هر حال در طى تاريخ سخنورى در يونان باستان عدهء پيدا شدند كه با سوفسطائيان مغالطه كار به مبارزه برخاستند و بناى مبارزهء با سفسطه و مغالطه را گذاردند .\r\n\r\n","description":"","footnote":"","page_name":" 1822 ","page_number":438},
  {"content":"\r\n\r\nبزرگترين اين اشخاص ، سقراط ، حكيم بزرگ بود و پس از او شاگردش افلاطون همين روش را اختيار كرد كه قسمتى مهم از رسائل و كتب وى در رد سوفسطائيان مغلطه‌كار است .\r\nوى سعى داشت كه صلاح و خير واقعى مردم را آشكار كند و راه مخاطبه و مباحثهء درست را بياموزد .\r\nاين كوششها مقدمهء فنى شد كه شاگرد افلاطون يعنى ارسطو فيلسوف بزرگ يونان پايه‌گذار آن شد و رموز و دقايق درست فكر كردن را در چندين كتاب تدوين كرد كه مجموع آن را ارگانون ناميد .\r\nيكى از كتب وى كه بابى از منطق است در اصول و قواعد فن خطابه است كه برخى آن را مستقل مىدانند . در هر حال فن منطق هم براى اقناع است و از مقدمات است .\r\nارسطو خود نيز به اين معنى تصريح كرده است كه خطابه شعبهء از منطق و جدل است و با اخلاق و سياست مدن يعنى حكمت عملى ارتباط تام دارد . چون خطيب بايد از علم اخلاق و سياست به نحوى آگاه باشد . پس حكماء تمام فنونى را كه در آنها سخن به كار مىرود و ارسطو براى آنها قواعد و اصولى بدست داده است جزء منطق شمرده‌اند و پنج صنعت منطقى قائل شده‌اند كه عبارت است از :\r\nبرهان ، جدل ، مغلطه ، خطابه ، شعر .\r\nالبته در باب مغلطه طرق مغلطه را مىآموزد تا مخاطب يا سخنور از اشتباهات ممكن آزاد شود . و چنان كه اشارت رفت سخنورى فن اقناع است و ترغيب و تحريض شنونده ، و غرض از آن بدست آمدن اين دو نتيجه است ، پس بايد گفت موضوع علم سخنورى يا خطابه چيزى است كه بوسيلهء آن غرض از سخنورى حاصل شود . يعنى شنونده سخن گوينده را باور كند و بر منظور او برانگيخته شود اما موضوع سخن و گفتار را به درستى نمىتوان معلوم كرد زيرا حدودى ندارد و بايد گفت جميع امورى كه براى انسان پيش مىآيد كه با ابناء نوع خود در آن گفتگو كند موضوع سخنورى مىتواند واقع شود ، خواه امورى مادى باشد خواه معنوى ، معقول باشد يا محسوس ، علمى يا اخلاقى ، دينى يا دنيائى .\r\nاقناع يا منطقى است يا خطابى . كه اول مستند به برهان و دليل و قياسات درست است و شك و ترديد براى شنونده باقى نمىماند و دومى كه اقناعى است كه شنونده قبول مىكند بدون آنكه بداند براى چه قبول مىكند و مستند به امور برهانى ، جدلى ، عاطفى و غيره است . و اين هر دو بر خلاف سفسطه است .\r\nبطور كلى گفته‌اند مغالطه بر دو نوع است و مغالطه‌كاران دو دسته‌اند :\r\nيكى دستهء سوفسطائى و ديگر مشاغبى .\r\nفالسوفسطائى هو الذى يترائى بالحكمة و يدعى آنه مبرهن و لا يكون كذلك بل اكثر ما يناله ان يظن به ذلك .\r\nو اما المشاغبى فهو الذى يترأى بانه جدلى و انه انما يأتى فى محاوراته قياس من المشهورات المحمودة و لا يكون كذلك بل\r\n\r\n","description":"","footnote":"","page_name":" 1823 ","page_number":439},
  {"content":"\r\n\r\nاكثر ما يناله ان يظن به ذلك و الحكيم بالحقيقة هو الذى اذا قضى بقضية يخاطب بها نفسه و غير نفسه يعنى انه قال صدقا .\r\nدر هر حال انواع سخن در يونان باستان و نزد فلاسفه يا جدلى بوده است يا مغالطى و يا برهانى و يا خطابى و مغالطى هم يا نوع كار سوفسطائيزم بوده است و يا مشاغبى .\r\nمواد صنعت مشاغبى تبكيت ، تشنيع ، و القاء سخنان حيرت‌انگيز و ايراد متشابهات و مبهمات و تكرار به عبارات جوراجور است . و اغلب كار سوفسطائى ترتيب شبه قضيه و قياس است كه به وجوهى يا وجهى آن قياس مخدوش باشد و اغلب برهانهائى شبيه به برهانهاى خلف تنظيم مىنمايد و خصم را ملزم به قبول آن مىكند .\r\nامور و محاورات خطابى ، تمام بازگشت بخيرات و شرور مىكند و از حس خيرطلبى مردم به اندازهء زيادى استفاده مىكند .\r\nدر خطابه سه امر مورد لحاظ است . اول گوينده دوم گفتار سوم شنونده .\r\nاولين شرط خطابه و خطيب بليغ آنست كه گوينده به آنچه مىگويد و مىخواهد بگويد ايمان داشته باشد زيرا اقناع تصرف در خرد و هوش و دل مردم است و نوعى از تعليم و ترغيب است كه بواسطهء تصرف در روح و نفوس حاصل مىشود ، و بايد گويندهء خود شور و حال و ايمان داشته باشد تا در ديگران تأثير كند .\r\nديگر آنكه سخن او خوش آيند باشد و حتى الامكان پرخاش و عتاب نكند و نصائح خود را در لباس داستان و افسانه بيان كند .\r\nديگر آنكه سخنش معقول و مورد اعتماد باشد و از به كار بردن الفاظ به دو منافر طبع بپرهيزد و رعايت فصاحت را بكند رعايت حال شنونده نيز به نحو كامل بايد بشود آنچه در مجلس عوام بايد گفته شود در مجلس خواص نگويد و بالعكس و مقتضاى حال و مقام را بداند .\r\nدر كتاب خطابهء شيخ به نحو مبسوط از اقسام بلاغت و شروط فصاحت در الفاظ و متكلم بحث شده است .\r\nخلاصهء كلام آنكه بلاغت سخن گفتن به اقتضاى حال است و نكو گفتن است پس بلاغت در هر سخنى واجب است خواه آن سخن براى تعليم باشد خواه براى تفريح يا اقناع و ترغيب و تصرف در نفوس با مدارجى كه دارد .\r\nارسطو و پيروان او سخنورى را سه قسمت كرده‌اند يكى آنكه در انجمنهاى ملى به كار مىبردند در مقام اخذ تصميم كه آن را مشاورت گفته‌اند .\r\nدوم در اجماعات مختلف براى مدح و ستايش يا ذم و نكوهش اشخاص كه مناظرى گويند و ديگر راجع به وقايع و حوادث گذشته يا معاصر .\r\nدر قرآن كريم بدين معنى اشارت فرموده است . و جادلهم بالتى هى احسن . . .\r\nو بالحكمة و الموعظة الحسنة .\r\n( رجوع شود به كتاب الخطابه . ص 52 ، 55 ، 62 ، 83 ، 156 ، 313 ، 226 ، 230 .\r\nرجوع شود به قصة اليونانية ص 228 .\r\n\r\n","description":"","footnote":"","page_name":" 1824 ","page_number":440},
  {"content":"\r\n\r\nو رجوع شود به : الخطابه - ارسطوطاليس ، دكتر ابراهيم سلامى مصر 1953 ) .\r\nهمين تقسيمات ارسطو است كه در معانى و بيان و بالاخره علوم بلاغى اسلام اثر زياد گذاشته است و اولين اثرى كه از ارسطو ترجمه شده همان كتب منطقى وى بوده است و كتاب خطابهء وى بارها ترجمه شده است .\r\nاين كتاب را فلاسفهء اسلام تلخيص كردند و بر او شرحها نوشتند و بهترين شرح همان خطابه شيخ الرئيس است در اين كتاب به درستى روابط بلاغت ، با بلاغت يونان روشن شده است .\r\nالبته ابن سينا خود خطيب ماهرى نبود و لكن بر حسب مقتضاى كارهاى سياسى خود به امور خطابى بىتوجه نبوده است .\r\nوى داراى دو كتاب مهم در فن خطابه است كه يكى از اين دو كتاب را بنا به خواهش ابو الحسن عروضى نوشته است . در اين كتاب فن خطابه را تعريف كرده است و منافع آن را برشمرده است و نسبت خطابه را با جدل و هدفهاى خطيب را روشن كرده است . وى به پيروى از ارسطو در كتاب خطابه خود حجتها را دو قسم كرده است صناعى و غير صناعى كه بعدا ذكر مىكنم .\r\nدر هر حال پس از نقل علوم يونان به عالم اسلام و حتى قبل از آن در ايران باستان دانشمندان اسلامى كه ايرانى - الاصل بودند و حتى در خود ايران زمين توجه خاصى به نقل و ترجمهء كتب منطقى يونان كردند و در مدارس مختلفى كه در مناطق متعدد ايران وجود داشت علم منطق مورد بحث و تدريس واقع شده بود ، گويند اولين كسى كه به فنون منطقى يونان توجه كرد عبد الله ابن مقفع بود كه از زبان سريانى يا يونانى ترجمه كرده است و هم وى مقولات ارسطو را به زبان تازى برگرداند سپس اسحاق ابن حنين از اصل يونانى ترجمه كرد . ابن سينا در باب مقولات ارسطو تنها به آنچه ديگران ترجمه كرده‌اند اكتفا نكرده است بلكه خود دقت خاصى در مسائل مختلف كرده است و مسائلى بدان افزوده يا توضيح و شرح و بسط زيادترى داده است .\r\nتقسيم سخنورى و يا حجتها ، در سخنورى حجتهاى صناعى و غير صناعى ممكن است اصالت يونانى نداشته باشد آنچه مسلم است اساس و مادهء اين تقسيمات در كتب يونانى و مؤلفات فلاسفهء آن سامان وجود داشته است لكن چيزهائى بوسيلهء ابن سينا و فارابى و ساير فلاسفهء اسلام بدانها افزوده شده است .\r\nالبته در كتب ارسطو بنا بر آنچه از ترجمه‌هاى مسلمين بما رسيده است اين تقسيم هست كه حجتهاى صناعى آنهائى است كه سخنور به قوت نيروى خود ايجاد مىكند و آن را عمود گفته‌اند .\r\nو حجتهاى غير صناعى آنست كه در خارج موجود است و سخنور از آنها استفاده مىكند كه نصرت و اعوان خوانده‌اند كه عبارت از نصوص قوانين عرفى يا غيره است .\r\nدر كتاب خطابه ابن سينا اين معنى مشهود است . وى ابتدا وجوه افتراق و اشتراك ميان صناعات پنجگانه را برشمرده\r\n\r\n","description":"","footnote":"","page_name":" 1825 ","page_number":441},
  {"content":"\r\n\r\nاست و خطابه را فن اقناع دانسته است و گويد مردم بر دو دسته‌اند عوام و خواص و راه اقناع عوام بجز راه و روش اقناع خواص است و بدين جهت برهان را ويژهء خواص داند و خطابه را آن عوام سپس در باب عموميت خطابه و ساير ملحقات و خصوصيات و لوازم آن بحث مىكند .\r\nوى بنقل قول از ارسطو براى خطابه عمود و اعوانى ذكر كرده است كه عمود را گفتارهاى مفيد گمان مىداند مشروط بر آنكه منتج به نتيجه باشد و اعوان عبارت از حالات قضايائى است كه خارج از عمود است از اقوال و اوضاع و شهادات و متواترات و ديگر امورى كه در اقناع به كار آيد .\r\n« و صناعة الخطابة من الصنائع التى تصنع بها فى المتضادين كما ان صناعة الجدل كانت صناعة يقاس بها على - المتضادين » « فى العمود و هو التثبيت و التثبيت هو قول يراد به ايقاع التصديق بالمطلوب نفسه » در اينجا بحث از قياس ضمير ، تفكير ، اعتبار كرده است .\r\nدر اقسام استعارات و مجازات و فوائد آنها در مقام استعمال در سخن بطور اختصار بحثى كرده است .\r\nدر كتاب سفسطه كه براى نخستين بار بدست ابو بشر متى و سپس يحيى بن عدى از سريانى به عربى نقل شده است نيز قسمتى از قواعد بلاغت مورد بحث قرار گرفته است .\r\nدر اين كتاب از قول ارسطو نيز مغالطه به دو قسم لفظى و معنوى تقسيم شده است .\r\nمغالطهء لفظى شامل اشتراك در اسم .\r\nممارات ، تركيب و جز آن مىشود .\r\nمغالطهء معنوى شامل مصادرهء بر مطلوب ، عدم رعايت اعتبارات در حملها ، عدم رعايت درستى علتها و معلولها و ايهام عكس و جز آنها مىشود .\r\nو بدين ترتيب مباحث مختلفى لفظى و معنوى مورد توجه فلاسفهء اسلام قرار مگيرد كه بعدها در اصول اسلامى و معانى بيان مورد استفاده واقع مىشود .\r\n« كان للفلسفة و علم الكلام اثر كبير فى الفكر العربى و الاسلامى و لا سيما في عصر العباس الذى بلغت فيه الحضارة اوج ازدها رها بفضل الحركة العلمية التى رعاها الخلفاء بفضل الترجمة عن اللغات الاجنبيه كاليونانية و الهندية و الفارسية و السريانية » .\r\n« و قد شاعت المدرسة الكلامية فى المناطق الشرقية من الدولة الاسلامية حيث يفطن خليط من الفرس و الترك و التتر و من اليهم من الاقوام غير العربية و كانت خوارزم بيئة السكاكى اكبر المناطق التى ظهر فيها اقطاب هذا المدرسه كجار الله زمخشرى ( 538 ه ) و فخر الدين رازى ( 606 ه ) . و سكاكى ( 626 ه ) صاحب مفتاح العلوم و سعد الدين تفتازانى ( 792 ه ) . » خلاصه آنكه قبل از ظهور اسلام يعنى در عصر جاهلى صناعات ادبى در نظم و نثر بدين ترتيب كه اكنون ما مىشناسيم نبوده است شعرا و گويندگان منظور و\r\n\r\n","description":"","footnote":"","page_name":" 1826 ","page_number":442},
  {"content":"\r\n\r\nمقصود خود را بطور ساده و بدون تكليف در استعمال استعارات و كنايات بعيده بيان مىكردند و هيچ گاه مسائل عقلى و فلسفى در ادبيات راه نداشت .\r\nادب عربى بدين نحو كه اكنون ما مىشناسيم پايه و اساس آن باحتمال قوى ابتداء بوسيلهء جاحظ بصرى متوفى 868 م ريخته شد و در قرن چهارم و پنجم بدست بديع الزمان همدانى مراحلى از تكامل را طى كرد و كسان ديگرى مانند ثعالبى نيشابورى 961 - 1038 م و حريرى 1054 - 1122 م در اين قسمت امام و پيشوا بودند .\r\nديگر ابن قتيبه دينورى و حماد الراويه است كه از بنيانگذاران ادب عربى در عصر خلافت عباس مىباشند و در اين قسمت همانطور كه اشارت رفت دانشمندان ايرانى نژاد اثر بسزائى داشتند .\r\nو « لقد كانت لهذا المداخلة التى جرت بين العرب و تلك العناصر خصوصا الفرس اثرها الفعال فى صيرورة الامة العربية و لغتها الى ما كانت عليه فى هذا العصر و قد ظهرت آثار هذه المخالطة و تلك المداخلة فى الاجسام و العقول و العادات و سائر شئون الاجتماع . » يكى از علل بسط ادب عربى بدست ايرانيان تسلط آل بويه بر بغداد است در سالهاى ( 336 - 447 ) و بعد از آن سلاجقه . در كتاب الادب العربى و تاريخه عنوانى دارد در باب « تأثير اللغة الفارسية فى اللغة العربية » كه گويد :\r\nو انما نخص اللغة الفارسية بالتأثير فى اللغة العربية و آدابها لان الفرس هم تلك الامة العظيمة القدر الراسخة القدم فى العلم . القديمة المدنيه الواسعة الرافعة و قد نزل العرب بلادهم منذ الفتح فكان حتما من الحتم ان يتشرب العرب علومهم و يستشعروا آدابهم و آن تظهر آثار ذلك فى لغتهم التى شاء الله ان تقهر لغة - الفرس لانها لسان المحاكم ذى السلطان و كان الفرس اهل فصاحة فى لغتهم يكتفون فيها باللفظ المونق و الواقع الحسن فعندهم ازدواج و سجع و جناس و انواع كثيرة من البديع و هم يحكمون نوعى الكلام من طويل اضافى الذليل و قصير متناهى القصر و لهم غرام بالتوقيع كان يقوم به الكتاب امام رؤسائهم و الوزراء فى حضرة ملوكهم .\r\nو « كذلك تعلم كثير من العرب لغة الفرس التماسا للذة و استمناعا بقراءة كتب هؤلاء القوم و الاطلاع على تاريخهم و مقدار عقولهم . » بطورى كه ملاحظه مىشود محمود مصطفى مىگويد در ادب فارسى بسيارى از مسائل مربوط به بديع و علوم بلاغى وجود داشته است و ايرانيان پس از اختلاط با اعراب محسنات بديعى اعم از لفظى و يا معنوى را داخل در ادب كردند و اعراب خود از اين امور لذت مىبردند و چون زبان عرب مستعد اين كار بود باندك زمانى ايرانيان صناعات ادبى و علوم بلاغى را بانحاء مختلف وارد ادب عربى كردند .\r\nسپس گويد : يكى از ادباء بزرگ ايران عبد الله ابن مقفع است كه ذو لسانين بود و در قسمت‌هاى مهم ادب فارسى و عربى متبحر بود و كتاب الادب الصغير و الادب الكبير از آن اوست وى بسال 106\r\n\r\n","description":"","footnote":"","page_name":" 1827 ","page_number":443},
  {"content":"\r\n\r\nه متولد شد .\r\nديگر فضل بن سهل ، سهل بن هارون ، موسى بن سيار ، بديع الزمان همدانى ، فخر رازى مىباشند كه هر يك بنوبهء خود بادب و علوم بلاغى خدمت كردند .\r\nبسيارى از اصطلاحات ايرانى وارد در ادب عربى شد و روح شاعرانهء كه در اعراب پيدا شد نتيجهء روح ادبى فارسيانست .\r\nدر زمان رشيد توجهى زيادتر بادب و علوم بلاغى شد و خود براى شعراى بليغ و گويندگان فصيح جايزه معين مىكرد و بدانها صله مىداد و بدين طريق مسائل بلاغى در ادب عرب عنوان شد و كتبى در اين مورد نوشته شد . و مىدانيم كه در عصر خلافت اموى بازار خطابه رايج بود و در اين قسمت پيشرفتهائى شده بود و لكن در عصر عباسى پيشرفتهاى زيادترى حاصل شد و به قصص ، وعظ ، تذكر ، اهميت مىدادند .\r\nفن خطابه در جهان اسلام ابتدا بوسيلهء وعاظ و مبلغين دين از مساجد شروع مىشود و عدهء بسيارى بعنوان خطيب در عصر عباسى پديد مىآيند از جمله داود بن على ، سليمان بن داود ، ابو يحيى بن نباته الحذاقى ، خطيب سيف الدوله بحلب ( متوفى 374 ) و خطيب بغدادى ( متوفى 564 ) و ابراهيم بن منصور . معروف به عراقى ( متوفى 612 ) خطيب رى ، سهل بن هارون خازن بيت الحكمة را بايد نام برد .\r\nنه تنها معاشرت و مخالطت ملت فارس در خطابت اثر داشت بلكه در نويسندگى و منشأت عرب هم تأثير بسيار داشت . تعدد القاب ، استعمال مجاز و اطناب در سخن و پيدا شدن منشور و تنوع در رسائل و غيره از آثار ادب فارسى است و اين خود پايهء علوم بلاغى است .\r\nاز ابتداء تسلط بويهيان بر بغداد نضج نامه‌نگارى و نوشته‌ها شروع شد و پس از مدتى كه از همان عصر خارج نيست بكمال خود رسيد و سجع و قافيه و حسن تخلص و مطلع ، القاب ، مجازات و استعارات رايج گرديد و بسيارى از نويسندگان ايران به سجع‌پردازى و استعمال كنايات و استعارات مليح پرداختند . از جمله :\r\nابن عميد كاتب ( متوفى 360 ه ) وزير ركن الدوله حسن بن بويه .\r\nابو بكر خوارزمى ( متوفى 383 ه ) .\r\nبديع الزمان همدانى ( متوفى 389 ه ) .\r\nابو اسحاق صابى ( متوفى 384 ه ) .\r\nصاحب بن عباد ( متوفى 385 ه ) .\r\nابو الفتح بستى ( متوفى 400 ه ) .\r\nالحصرمى صاحب زهر الاداب ( متوفى 413 ) .\r\nالعتبى ( متوفى 427 ه ) .\r\nابو منصور ثعالبى ( متوفى 429 ه ) .\r\nابو الفضل الميكالى ( متوفى 426 ه ) .\r\nو بعد از انقراض بويهيان و تسلط سلاجقه نيز عدهء نويسنده زبردست پيدا شدند از جمله قاضى عماد الدين اصفهانى ( متوفى 597 ) صاحب كتاب الفتح القسى فى الفتح القدسى مىباشد .\r\nدر تكوين علوم بلاغى بطور قطع كليه گويندگان و نويسندگان مانند ابى نواس ، مسلم ، ابن معتز خليفهء عباسى ( 292 ه ) .\r\n\r\n","description":"","footnote":"","page_name":" 1828 ","page_number":444},
  {"content":"\r\n\r\nصاحب كتاب بديع و قدامة ( متوفى 310 ه ) و ابو هلال صاحب كتاب الصناعتين .\r\nعبد القاهر متوفى ( 471 ه ) صاحب كتاب دلائل الاعجاز تأثير داشته و ابن معتز و پس از آن ابو هلال و عبد القاهر مؤسس بوده‌اند .\r\nدر علم عروض كه علم وزن شعر است گويند در ادب عرب خليل نحوى ( متوفى 193 ) امام است و ديگر اخفش الاوسط ابو الحسن سعيد بن مسعدة شاگرد سيبويه و ابو اسحاق زجاج شاگرد مبرد از بنيانگذاران علم عروض بوده‌اند .\r\nبعد از اختلاط و در آميختن اعراب با اقوام ديگر و نضج احكام اسلامى نزاع و جدالى در ميان يهود و نصارى و - بت‌پرستان از طرفى و مسلمانان از طرف ديگر برخاست و نقوض و شكوك و ايراداتى بر حقوق و قوانين و سرانجام اصول دين اسلام پديد آمد و مسألهء اعجاز قرآن و مجملات و متشابهات و ناسخ و منسوخ آن مورد بحث و نقض وارد شد و ناچار كسانى خود را محق اين گونه مباحث مىدانستند كه اطلاع كافى از علوم عقلى داشته باشند و بدين طريق مسائل عقلى وارد در علوم بلاغى و ادبيات عرب و سرانجام اصول قواعد اسلامى شد ، نمونهء بارز اين گونه مباحث مباحثى است كه در كتب ادبى و بلاغى ابن قتيبه ، جاحظ ، مبرد ، ابن قدامه ، ابو هلال عسكرى ديده مىشود .\r\nابو هلال عسكرى خود صريحا گويد :\r\nبسيارى از مسائل كلامى و عقلى در علوم بلاغى تأثير كرده است و علت آن را بيشتر دفع شكوك و نقوض بر آيات قرآنى مىداند .\r\nدو كتاب خطابه و شعر و احيانا سفسطه ارسطو بطور قطع در بلاغت اسلامى مؤثر بوده است و گويند ابتدا اين كار بوسيلهء ابن قدامة بن جعفر صاحب كتاب نقد النثر انجام شده است .\r\nعبد القاهر نيز توجهى خاص بدين مطلب داشته است .\r\nاشارت رفت كه شيخ ابن سينا در كتاب خطابه خود دو مبحث اساسى آورده است كه يكى مبحث قياسهاى بلاغى است كه قياس ضمير و تمثيل و غيره باشد دوم ترتيبات و تجنيسات است و بحث در اقيسهء اقناع است .\r\nوى بطور اختصار بحث در الفاظ و استعمالات حقيقى و مجازى و استعارات و كيفيت شروع به صحبت و زير و بم صدا و قياس ضمير كرده است .\r\nدر مورد قياس ضمير گويد : اين قياسى است كه در آن تنها به صغرى اكتفا شود و محذوف الكبرى باشد از جهاتى و بر آن فوائدى مترتب است اين قياس يعنى ضمير در باب خطابه مانند برهانست در علوم و نوع استدلال ظنى است .\r\nتمثيل كه حكم جزئى است از راه تشابه با جزئى ديگر از لحاظ ملاك حكم و قدر جامع و مشابهت .\r\nوى اقسام بلاغت را از معانى ، بيان ، بديع . مورد توجه قرار داده است و شرايط خطابت را از لحاظ رعايت ايجاز ، و اختصار مورد بحث قرار داده است .\r\n\r\n","description":"","footnote":"","page_name":" 1829 ","page_number":445},
  {"content":"\r\n\r\nاستعاره و تشبيه را موجب تأكيد موضوع مورد نظر مىداند و گويد : يك حالت اعجاب و شگفتى ايجاد مىكند كه شنونده را تحت تأثير قرار مىدهد .\r\nاستعاره بنا بر رأى وى بيشتر در شعر استعمال مىشود تا در نثر و بايد مورد و محل به كار بردن آن را شاعران و - نثرنويسان به نحوى بشناسند .\r\nمىدانيم كه ابن سينا با وجود آنكه در بسيارى از مسائل خود نظر داشته است و اظهار عقيده كرده است مع ذلك اصول و مواد تمام مباحث را از فيلسوفان قبل از خود گرفته است و بدين ترتيب رابطه بلاغت با فلسفه ارسطو از همان ابتداء نشود و رشد بلاغت شروع شده است .\r\nو مىدانيم كه بسيارى از مباحث الفاظ را فرفوريوس صورى بعنوان مدخل وارد در منطق كرده است . و مبحث كليات خمس اساس كار وى بوده است و بالتبع مسائل ديگرى در مبحث الفاظ پيش آمده ، مانند : دلالت و اقسام آن ، تعريف مفرد و مركب و جزئى و كلى و . . .\r\nدر متن مقولات ارسطو بحث از الفاظ متفق و متواطى و متباين و مشتق شده است از اشتراك و ترادف استسعاره و مجاز و متشابه و منقول ، مفرد ، مركب ، كلى ، جزئى ، ذاتى عرضى بحث شده است .\r\nو بدين ترتيب كار فورفوريوس صورى ترتيب و تنظيم اين مباحث بوده است كه اين قسمت را مبحثى جداگانه قرار داد .\r\nو بديهى است كه خود نيز قسمتهائى بدان افزوده است . ابن خلدون در اينجا رأى و عقيدهء ديگر دارد كه البته با توجه و دقت و توجيه مىتوان گفت اختلاف چندانى با رأى ديگران ندارد .\r\nوى در مورد علم بيان گويد : « هذا العلم حادث فى الملة بعد علم العربية و اللغة و هو من العلوم اللسانيه لانه متعلق بالالفاظ و ما تفيده و يقصد بها الدلالة عليه من المعانى و ذلك ان الامور التى يقصد المتكلم بها افادة السامع من كلامه هى اما تصور مفردات تسند و يسند اليها و يفضى بعضها الى بعض و الدلالة على هذه هى المفردات من الاسماء و الافعال و الحروف و اما تمييز المسند من المسند اليها . » سپس بلاغت را تعريف كرده است و انواع دلالتها را از استعارات و كنايات كه كار علم بيان است برشمرده است . وى گويد اولين كسانى كه در علم بيان سخن گفتند چيزى نوشتند جعفر بن يحيى و جاحظ و قدامه بودند و بعد از آن سكاكى و ابن مالك و جلال الدين قزوينى به ترتيب در كتابهاى مفتاح العلوم . مصباح و ايضاح و اين فن را صنايع كماليّه‌هم ناميده‌اند .\r\nو از همه بيشتر ملت فارس به آن توجه كرده است . و مىدانيم كه سكاكى خود بعلم كلام و فلسفه و منطق وارد بود و مدرس علم كلام بود و از لحاظ مذهب پيرو فرقهء معتزله بوده است . و بدين جهت است كه ارتباط كلام و فلسفه بنحو كامل از مباحث كتاب مفتاح العلوم با بلاغت آشكار است وى مباحث استعارات و كنايات را به صورت قياسهاى منطقى بيان كرده است و البته در اين راه مبالغت كرده\r\n\r\n","description":"","footnote":"","page_name":" 1830 ","page_number":446},
  {"content":"\r\n\r\nاست و زياده‌رويهائى از خلال مباحث او مشاهده مىشود چنان كه بعدا از مختصات كتاب مفتاح العلوم بحث خواهيم كرد . وى بطور كامل مسائل ادبى را از راه‌هاى منطقى توجيه و تبيين مىكند . مثلا در توجيه « المجاز ابلغ من الحقيقة » گويد :\r\nمبناى مجاز بر انتقال از ملزوم بلازم است و اين امر خود مستلزم ترتيب قياس تام است .\r\nو در مورد جملهء معروف « الكناية ابلغ من التصريح » گويد چون مبناى آن انتقال از لازم بملزوم است .\r\nو اشارت رفت كه در كتاب خطابهء ارسطو مسائلى مانند : مجاز ، استعارت ، فصل ، وصل ، ايجاز و اطناب و تقابل ، تطابق ، توريه مورد بحث قرار گرفته است .\r\nاز اين مباحث نه تنها اهل بلاغت و علو ادبى بهره‌مند شدند بلكه دانشمندان علم اصول فقه نيز چه مستقيم و چه از راه كتب بلاغى از بسيارى ازين مطالب بهره‌مند گرديدند و هدف اصلى و مهم معانى الفاظ ، آيات قرآنى و احاديث نبوى بوده است . و مباحثى مانند امر ، نهى ، استفهام ، دلالت‌ها ، عموم ، خصوص ، مطلق ، مقيد ، مجمل ، مبين حقيقت و مجاز ، اضمار ، اشتراك ، منجز ، معلق ، تخصيص و غيره را بطور منطقى مورد بحث قرار دادند و در بسيارى از مسائل ديده - مىشود كه در اصول فقه و معانى بيان از لحاظ بحث ، اشتراك كامل دارند . در تهذيب الاصول علامه حلى و شرح آن بسيارى از اين مباحث مورد دقت قرار گرفته است . وى از همان ابتدا بحث را جنبهء منطقى بخشيده است و از مباحث الفاظ منطق بسيار مستفيد شده است .\r\nدر مباحث مربوط بالفاظ بطور مستوفى بحث در الفاظ مشترك و مترادف و غيره كرده است و گويد الاشتراك خلاف الأصل ، و المجاز خلاف الاصل ، و اقسام الحقيقة ثلاثه : لغوية و عرفية و شرعية .\r\nعرف هم بر دو قسم است ، عرف عام و عرف خاص .\r\nمجاز گاه در مفردات است و گاه در مركبات .\r\nدر هر استعمال مجازى تناسب و علاقهء لازم است مانند علاقات سببيت و مسببيت ، علاقهء تضاد . مانند « و جزاء سيئة سيئة بمثلها » .\r\nعلاقهء ما يئول . چنان كه شارب خمر را سكران گويند .\r\nعلاقهء ما كان . چنان كه اطلاق ضارب و قاتل بر افراد باعتبار ما كان كنند .\r\nعلاقهء مجاورت . علاقهء مشابهت . علاقهء كه باعتبار مقدمات باشد چنان كه اعتقاد را علم گويند .\r\nعلاقهء ظرف و مظروف . مانند « جرى النهر » يا « جر الميزاب » .\r\nو چنان كه اشارت رفت در طول تاريخ اوليه اسلام بسيارى از محققان و ادباء و حكماء و منطقيان در پايه‌گذارى اين علم يعنى ادب و بلاغت مؤثر بوده‌اند مانند ابو بشر عمر بن عثمان بن قنبر مشهور به سيبويه ( 180 ه ) در قسمتهائى از اصول معانى و بيان سخن گفته است و سپس ابو زكريا يحيى بن زياد الفراء ( 207 ه )\r\n\r\n","description":"","footnote":"","page_name":" 1831 ","page_number":447},
  {"content":"\r\n\r\nكتاب معانى القرآن را نوشته است .\r\nابو عبيده معمر بن المثنى ( 208 ه ) كتاب مجاز القرآن را نوشته است .\r\nابو عثمان جاحظ ( 255 ه ) كتاب البيان و التبيين نوشته است .\r\nابن قتيبه ( 276 ه ) كتاب تأويل مشكلات القرآن را نوشته است .\r\nمحمد بن يزيد المبرد ( 285 ه ) الكامل فى اللغة و الادب .\r\n2 - ابو العباس بن ثعلب ( 991 ه ) در قسمتهائى از ادب و بيان نظرياتى دارد .\r\nعبد الله بن معتز ( 296 ه ) كتاب البديع را نوشته است .\r\nقدامة بن جعفر ( 337 ) كتاب نقد الشعر را نوشته است .\r\nعلى بن عيسى الرمانى ( 386 ه ) كتاب النكت فى اعجاز القرآن .\r\nابو الحسن محمد بن ابى الحسين معروف بشريف رضى ( 406 ه ) كتاب مجازات القرآن وى مشهور است . در مجازات نبويه هم نوشته است .\r\nابو على حسن بن رشيق قيروانى كتاب العمدة فى محاسن الشعر و آدابه و نقده ، را نوشته است .\r\nو بالاخره فخر الدين رازى ( 606 ه ) نهاية الايجاز فى دراية الاعجاز را برشتهء تحرير درآورده است .\r\nو بدين ترتيب ملاحظه مىشود كه علوم بلاغى بطور پراكنده بوسيلهء نحويان و صرفيان و علماء تفسير و كلام و ادب مطرح مىشود و متدرجا به صورت كتاب و رساله در مىآيد و ابتدا بوسيلهء ابن قتيبه بعضى از مسائل آن مرتب مىشود و سپس عبد القاهر جرجانى كامل‌تر مىكند .\r\nگويند كلمهء بيان را كه شايد مأخوذ باشد از جمله (  خَلَقَ الْإِنْسانَ  و  عَلَّمَهُ الْبَيانَ  ) آيه قرآن ، بدين معنى كه از فنون بلاغت است جاحظ به كار برده است و يكى از كتب وى ( البيان و التبيين ) بدين نام است . وى معظم مسائل بلاغت را تحت عنوان بيان قرار داده است و فنى جداگانه و مفرد قرار نداده است .\r\nهمين عمل را عبد القاهر كرده است چنان كه بعدا نيز اشارت مىشود .\r\nسكاكى موضوعات و مسائلى را كه در بيان مطرح مىشود جدا كرده است و آن را علمى مفرد قرار داده است و بعدها ديگران از وى پيروى كرده‌اند و ما بعدا در مشخصات مفتاح العلوم تذكر مىدهيم .\r\nدر مختصر المعانى فن بيان را چنين تعريف كرده‌اند . « و هو علم يعرف به ايراد المعنى الواحد بطرق مختلفه فى وضوح الدلالة عليه اى على ذلك المعنى بان يكون بعض الطرق واضح الدلة عليه و بعضها اوضح » . سپس بحث در دلالت الفاظ كرده است و دلالتها را ابتداء بر دو قسم كرده است لفظى و غير لفظى . و تقسيم ديگر براى دلالت‌هاى لفظى كرده است به مطابقت تضمن و التزام .\r\nو تقسيم ديگر بدلالت عقلى و وضعى . . .\r\nو گويد : « و ايراد المعنى الواحد بطرق مختلفه فى الوضوح يتأتى بالوضعيه و . . . » و يتأتى الايراد المذكور بالعقليه من الدلالات لجواز ان تختلف مراتب اللزوم اى مراتب لزوم الاجزاء للكل فى التضمن و مراتب لزوم اللوازم للزوم فى الالتزام » .\r\n\r\n","description":"","footnote":"","page_name":" 1832 ","page_number":448},
  {"content":"\r\n\r\nلكن مصطلح معانى ظاهرا از اصطلاحاتى است كه سكاكى به كار برده است . البته بحث در استعارات و مجازات و كنايات و دلالتهاى الفاظ بر مدلولات التزامى و تضمنى و بحث در محكمات و متشابهات و غيره از الفاظ به لحاظ معانى است و بويژه تأويل و تفسير مجملات و متشابهات عملا بحث در معانى شده است لكن نه بدين معنى كه يكى از علوم بلاغى است ظاهرا اين امر مربوط به سكاكى باشد .\r\nدر كلمات فخر رازى ( 606 ه ) نيز اين اصطلاح ديده مىشود لكن موضوعات هر يك را جدا نكرده است و مراد او از علوم بلاغى تمام فنون سه‌گانه است .\r\nدر كتاب مختصر المعانى و مطول تفتازانى باب معانى بدين طريق تعريف شده است « و هو علم يعرف به احوال اللفظ العربى التى بها يطابق مقتضى الحال و ينحصر فى ثمانية ابواب . احوال الاسناد الخبرى ، احوال المسند اليه ، احوال المسند ، احوال متعلقات الفعل ، القصر و الانشاء ، الفصل و الوصل ، الايجاز و الاطناب و المساواة .\r\nدر باب قصر ، فصل و وصل ، كنايات ، تعريضات ، و مسائلى ديگر عبد القاهر جرجانى ( 471 ، 474 ) در كتابهاى اسرار البلاغه و دلائل الاعجاز بطور مستوفى بحث كرده است وى در دلائل الاعجاز فصل جداگانه‌اى جهت كنايه قرار داده است و تعريضات و رموز و اشارات را در باب كنايات مورد بحث قرار داده است .\r\nكه بعدا بدان اشارت مىرود . زمخشرى نيز همين كار را كرده است .\r\nوى فرق ميان تعريض و كنايت را بطور دقيق بيان كرده است .\r\nكلمهء بديع مكرر در قرآن آمده است  « بَدِيعُ السَّماواتِ وَ الْأَرْضِ »  - . . .\r\nاين كلمه بدين معنى كه يكى از فنون بلاغت باشد ظاهرا بوسيلهء ابن مالك و بعد از او خطيب قزوينى به كار برده شده است .\r\nرشيد الدين وطواط ( 373 ه ) نيز اين اصطلاح را به كار برده است .\r\nدر هر حال فن بديع يكى از فنون سه‌گانه بلاغت است و درين مورد كتابهاى جداگانه نوشته شده است . از جمله بديع القرآن است كه از كتب معروف است .\r\nدر مختصر المعانى بعدا بدين طريق تعريف شده است : « و هو علم يعرف به وجوه تحسين الكلام بعد رعاية المطابقة و وضوح الدلالة و هى اى وجود تحسين الكلام ضربان معنوى و لفظى اما المعنوى فمنه المطابقة و سمى الطباق و التضاد ايضا و هى الجمع بين المتضادين اى معنيين متقابلين فى الجمله و يكون ذلك الجمع بلفظين من نوع واحد اسمين نحو  « وَ تَحْسَبُهُمْ أَيْقاظاً وَ هُمْ رُقُودٌ »  .\r\nاو فعلين نحو  « يُحْيِي وَ يُمِيتُ »  .\r\nاو حرفين نحو  « لَها ما كَسَبَتْ وَ عَلَيْها مَا اكْتَسَبَتْ »  .\r\nاو من نوعين نحو  « أَ وَ مَنْ كانَ مَيْتاً فَأَحْيَيْناهُ »  .\r\nو هو على ضربين : طباق الايجاب كما مر و طباق السلب كه جمع بين دو فعل است از مصدر واحد كه يكى مثبت و ديگرى منفى باشد . مانند  « وَ لكِنَّ أَكْثَرَ \r\n\r\n","description":"","footnote":"","page_name":" 1833 ","page_number":449},
  {"content":"\r\n\r\n النَّاسِ لا يَعْلَمُونَ  يعلمون حيوة الدنيا . » يا يكى امر و ديگرى نهى باشد مانند :\r\n « فَلا تَخْشَوْهُمْ وَ اخْشَوْنِي »  .\r\nدر هر حال پس از سكاكى سعد الدين تفتازانى يكى از فحول علم ادب و معانى بيان بود كه خود در علوم عقلى دستى داشته است . وى بطور كامل پيرو مكتب‌هاى قبل از خود نبود و بلكه صاحب نظر است و در مسائلى مبتكر بوده است . بعد از او از معاصرينش شريف جرجانى است ( 816 ه ) كه دنبال كار تفتازانى را گرفته است و در حقيقت مكمل وى مىباشد در مقدمه كتاب بديع القرآن ابن ابى اصبع مصرى ( 585 - 654 ه ) .\r\nدر مورد كلمهء بديع گويد اين كلمه از قرن چهارم هجرى به معناى فن مخصوص به كار رفته است و مىگويد :\r\nابن معتز بسيارى از مسائل بديع را خود بوجود آورده است و بعد از او قدامه مىباشد و سپس ابو هلال عسكرى متوفى ( 395 ه ) و بالاخره در قرن پنجم ابن رشيق قيروانى و ابن سنان خفاجى متوفى ( 466 ه ) كه در باب فصاحت و تعريف آن و اقسام كنايات و استعارات سخن گفته است و مسائلى ديگر را مورد بحث قرار داده است .\r\nدر كتاب بديع القرآن انواع استعارات از مرشحه ، مجرده و سپس تجنيس و انواع آن حتى اصطلاحاتى كه در كتب ديگران يافت نمىشود ، ديده مىشود .\r\nدر مقدمهء همين كتاب آمده است كه اولين گامى كه در مباحث بديعى برداشته شد بوسيلهء متكلمان و ادباء جهت بيان اعجاز قرآن بود و آيات تحدى خود مزيد بر اين امر شده است .\r\nچنان كه در قرآن آمده است  « إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ »   « لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا . . . »  بزرگترين دسته و فرقه كه در اين راه خدمت كرده‌اند فرقهء معتزله‌اند .\r\nدر قرن دوم هجرى بسيارى از دانشمندان عرب و عجم بشرح و تفسير قرآن پرداختند و در ضمن كار بايرادات منطقى و اشكالات فلسفى از يك طرف و ايرادات ادبى و آنچه مربوط به قواعد زبان است از طرفى ديگر برخورد كردند .\r\nو اين خود داعيهء قوى بر تأسيس فنون بلاغت شد .\r\nپس از تأسيس و تدوين علوم بلاغى بسيارى از اصطلاحات علوم عقلى خودبخود وارد در آن شد و بعدها مىبينيم كه از اصطلاحات پخته شده اين فنون در منطق نمودار مىشود و دانشمندان اسلامى كه در علوم منطقى كتاب نوشتند متأثر از اصطلاحات اين قوم شدند البته اين خود مسأله‌ايست كه بايد مورد توجه و بحث واقع شود .\r\nنمونهء آن اساس الاقتباس است كه خواجه در اين كتاب بيش از اندازهء لازم مربوط به اصول لفظى مباحث منطق بحث كرده است .\r\nدر باب طبقه‌بندى و تقسيم علوم دانشمندانى همچون غزالى و خواجه و قطب الدين شيرازى متأثر از افكار اديبان و علماء مذهب شده‌اند .\r\n\r\n","description":"","footnote":"","page_name":" 1834 ","page_number":450},
  {"content":"\r\n\r\nغزالى در كتاب معيار و قسطاس مسائل خاصى را مطرح كرده است در قسطاس موازين پنجگانه‌اى براى رسيدن بنتايج بدست داده است . و اين موازين را از قرآن مجيد گرفته است و ميزان را قياس تعليمى ناميده است .\r\nبارى موضوعاتى را عبد القاهر منظم كرد گاهى تحت عنوان معانى ذكر شده است و گاهى آنها را بنام بيان خوانده است . لكن سكاكى بحصر عقلى آن را طبقه - بندى كرده است و موضوع‌هاى هر علمى را مشخص نموده است و مسائل هر علمى را تحت عنوان همان علم قرار داده است .\r\nدر تعريف علم بيان گويد : عبارت از اداء و تقرير يك معنى است بوجوه و طرق مختلف در وضوح و خفاء .\r\nسكاكى گويد : بدر الدين بن مالك بخش سوم علوم بلاغى را بديع ناميده است و بعد از و خطيب قزوينى همين نام را برگزيده است .\r\nوى بديع را از علوم بلاغى نمىداند بلكه مربوط به محسنات لفظى و معنوى مىداند .\r\nو بالاخره سكاكى نخستين كس است كه بحصر عقلى منطقى علوم بلاغى را تقسيم كرد و از عبد القاهر جرجانى پا را فراتر گذارد و ابواب و مباحث و مسائل آن را بر مبناى عقلى و منطقى استوار كرد و همانطور كه اشارت رفت علم نحو عبارت از معرفت و شناختن قواعد تركيب كلمات است به منظور تشكيل جملاتى كه مفيد اصل مقصود و معنى باشد بر اساس استقراء كلمات عرب و فايدهء ديگر آن احتراز از خطاء لفظى است و بحث در فاعل و مفعول و تقديم و تأخير آن دو با يكديگر و شرط و جواب شرط . مبتدا و خبر و غيره مىكند تا حدودى كه اصل معنى فوت نشود و حد اكثر بحث از جملات و انواع آن ، بر خلاف علم معانى كه بحث را وسيع‌تر و ممتع‌تر قرار مىدهد .\r\nو باز همانطور كه اشارت رفت علماء متبحر در نحو بطور پراكنده و غير منظم در كتب نحوى مسائل نحوى را گسترش دادند و گاهى از حدود بحث ساده نحوى خارج شدند و همين امر نيز يكى از اسباب علل پيدايش فنى جداگانه شد .\r\nيادآور شديم كه مصطلحات علوم بلاغى بطور تدريج پيدا شد و بمانند ساير فنون و علوم ، مسير طبيعى خود را طى كرد تا بدرجهء كمال خود رسيد .\r\nبسيارى از اصطلاحات بلاغى در سخنان جاحظ ديده مىشود البته جاحظ خود واضح همهء آن اصطلاحات نبوده است و بلكه از سخن دانشمندان ديگر گرفته است .\r\nاصطلاحاتى كه جاحظ به كار برده است عبارتست از : بيان ، فصاحت ، بديع ، استعاره ، كنايه ، سجع ، تشبيه ، اطناب ، ايجاز ، ضرب مثل .\r\nو مع ذلك به تعريف هر يك از كلمات و مفاهيم بطور كامل نپرداخته است و همه را بطور دقيق از يكديگر جدا و ممتاز نكرده است .\r\nابن قتيبه نيز برخى از اين اصطلاحات را در كتاب تأويل مشكل القرآن متعرض شده است مانند مجاز ، استعاره ، مقلوب ، حذف ، كنايه ، تعريض ، مخالفت ظاهر\r\n\r\n","description":"","footnote":"","page_name":" 1835 ","page_number":451},
  {"content":"\r\n\r\nلفظ با معناى آن .\r\nمبرد در كتاب الكامل از اصطلاحات تشبيه ، مثل ، كنايت ، اختصار ، استعارت ، اطناب ، تقديم ، تأخير ، ذكرى كرده است .\r\nثعلب نيز از تشبيه ، استعاره ، تعريض ، حسن خروج ، ايجاز ، مجاورة الاضداد نام برده است .\r\nدر اواخر قرن سوم هجرى ابن معتز در كتاب خود ( البديع ) بعضى از مصطلحات بلاغت را با تعاريف ادبى غير فلسفى شرح داده است و استعاره ، تجنيس ، مطابقت ، رد عجز بر صدر و مذهب كلامى و التفات و اعتراض و رجوع و حسن خروج و تأكيد و مدح و تجاهل العارف ، و « هزل يراد به الجد » و حسن تضمين و تعريض و كنايت و افراط در صفت و حسن تشبيه و لزوم ما لا يلزم و حسن ابتداء را مورد بحث و شرح قرار داده است .\r\nنهايت بنحو بحث لغوى و ادبى نه فلسفى و كلامى و اين وضع تا زمان سكاكى بدين منوال بود .\r\nابن هلال عسكرى ( متوفى 395 ) در كتاب الصناعتين ، بسيارى از مسائل بلاغى را مطرح كرده است . ابتدا در باب بلاغت از صنعت سخن گفتن بحث كرده است و از حسن اقتباس و حسن بيان ، سخن سبك ، ايجاز ، اطناب ، سجع و تشبيه سخن گفته است و بلاغت و فصاحت را بطور دقيق تعريف كرده است .\r\nدر فصل سوم گويد « الفصل الثالث و هو القول فى تفسير ما جاء عن الحكماء و العلماء فى حدود البلاغة . » و بدين ترتيب مسائل و اصطلاحات فلسفى و منطقى را وارد در علوم بلاغى كرده است .\r\nوى از گفتار اسحاق بن حنين ، ابن مقفع ، عبيد الله بن زياد بن ظبيان ، حلوانى عبيد الله بن سليمان ، بحترى ، فرزدق ، مسلم ، ابو بكر صولى ، جعفر بن يحيى . مسائلى را مطرح كرده است كه مربوط به علوم بلاغى است .\r\nدر فصل اول از باب دوم در باب كلام و اقسام آن از آراء و اقوال ادباء و حكماء مطالبى نقل كرده است .\r\nدر فصل سوم همان باب ، از اجناس كلام منظوم ، رسائل ، خطبه‌ها ، اشعار ، و اصطلاحاتى مانند ايجاز ، اطناب ، سجع و اوزان عروضى بحث كرده است ، در باب فصل و وصل هم مطابق آنچه تفتازانى آورده بحث دقيقى كرده است .\r\nخلاصه اينكه عبد القاهر از مدونين و مبتكرين بسيارى از مسائل علوم بلاغى است وى در كتاب اسرار البلاغة كه بطور قطع كامل‌تر از صناعتين است اهم مسائل معانى بيان را مطرح كرده است از جمله :\r\nسجع و تاريخچهء مختصر آن را در كلمات قدما و ذكر نام كسانى كه عبارات مسجع گفته‌اند .\r\nانواع تجنيس ، استعارت و انواع آن ، تشبيه و اركان و انواع آن ، در قسمت تشبيه و تمثيل و استعارت مباحث مفصل بميان آورده است .\r\nو ديگر ابن سنان خفاجى ( متوفى 466 ) است صاحب كتاب سر الفصاحة .\r\nو گفتيم تفسير قرآن و احاديث در پيدايش علوم بلاغى پيش از هر چيزى اثر\r\n\r\n","description":"","footnote":"","page_name":" 1836 ","page_number":452},
  {"content":"\r\n\r\nداشته است زيرا مبناى آن بر ايمان و اعتقاد است و كسانى كه در اين قسمتها كار كرده‌اند دقت‌هاى زيادترى از لحاظ فهم استعارات و تشبيهات و كنايات و محكمات و متشابهات قرآن و احاديث داشته‌اند .\r\nمراجعه بكتب تفسير اين مدعا را ثابت مىكند . بطورى كه در اين قسمتها كتابهائى هم نوشته شده است مانند ، مجارات القرآن ، بديع القرآن و غيره .\r\nيكى ازين كتب كه پر از اين گونه اصطلاحات است ، كتاب اعجاز البيان فى تأويل القرآن ( يعنى سوره فاتحه ) تاليف صدر الدين قونوى است ( متوفى 673 ) .\r\nبا تمام اين احوال بزرگترين مرد علم و ادب كه فنون بلاغت را بطور كامل تعريف كرده است و هر يك را از ديگرى ممتاز گردانيد سكاكى است ( متوفى 636 ) وى در كتاب مفتاح العلوم كه در حقيقت جامع علوم ادبى است باختصار رءوس همهء مسائل ادبى را شرح داده است .\r\nقسمت اول اين كتاب در صرف است كه ابتدا از مخارج حروف بحث كرده است كه كاملا بحث تجويدى است و از ترخيم و تفخيم و اماله بطور مستوفى سخن گفته است .\r\nقسمت دوم اين كتاب در رءوس علم نحو است و بالاخره بخش سوم در معانى بيان است كه هر دو فن را در اين قسمت تعريف نموده است و موضوعات هر يك را متمايز كرده است .\r\nو بالاخره وارد در علم بديع مىشود و مسائل جالبى را مطرح مىكند . وى تكلمهء در علم معانى نوشته است بنام علم استدلال و در آن فصولى از منطق را ايراد كرده است مثل باب حدود و تعاريف ، نقيض ، عكس قضايا و بالاخره اقيسه و بدين ترتيب رسما و عنوانا اصول علوم منطقى را وارد در علوم بلاغى نموده است و بلكه منطق لفظى را از بخشهاى علوم بلاغى مىداند .\r\nو سرانجام بحث از علم شعر و اوزان عروضى نموده است .\r\nو مىدانيم كه پس از وى خطيب قزوينى در مختصر تلخيص المفتاح در معانى و بيان و بديع ابتكاراتى كرده است و بسيارى از مسائل منطقى را وارد در علم معانى بيان نموده است .\r\nو بالاخره كمال و ختام اين علوم بدست سعد الدين تفتازانى شده است كه بدان اشارت مىشود .\r\nاخوان الصفا در باب منطقيات ، منطق را دو بخش كرده‌اند : منطق لفظى و منطق فلسفى مسائل مربوط بادب و معانى و بيان و اصول را منطق لفظى ناميده‌اند در هر حال مبحث الفاظ را كه گستردهء همان مباحث الفاظ منطق است باضافه مسائل ديگرى كه از طرف خود آنها مطرح شده است جزء اصول منطق لفظى محسوب كرده‌اند .\r\nدر كتب متأخران مانند ميرسيد شريف نيز اين معنى رعايت شده است .\r\nابن ابى الجمهور در كتاب المجلى توجهى خاص به مبحث صناعات خمس منطق كرده است و تنها از اصول منطق در ابتداء كتاب خود صناعات را مورد\r\n\r\n","description":"","footnote":"","page_name":" 1837 ","page_number":453},
  {"content":"\r\n\r\nبحث قرار داده است .\r\nوى ابتدا از حروف و نقطه و خاصيت حروف شروع كرده است و حروف بيست و هشت‌گانه الف با را با جهان وجود و عوالم شهادت و غيبت و ملكوت و ناسوت منطبق كرده است ، البته مىدانيم كه همين كار در رسائل اخوان الصفا بطور دقيق شده است .\r\nدر كتاب المجلى بنقل از فتوحات ، گفته شده است : كه اين كار يعنى توجه بعلم حروف ابتدا بوسيلهء عيسويان شده است وى بحث خطابه را بطور دقيق مورد توجه قرار داده است و گويد : خطابت صناعتى است كه غرض از آن اقناع جمهور شنوندگان است در هر فنى و امتيازاتى كه باجدل دارد برشمرده است .\r\nوى در باب قياسات مناظرى و مشاجرى و منافرى بحث كرده است در عمود و اعوان سخنورى و خطابه و مبادى آن بحث كرده است .\r\nمبادى آن را بمانند قدما ، مشهورات ، مقبولات مأخوذ از انبياء ، اولياء ، ائمه ، حكماء و شعراء مىداند و بدين طريق علوم نقلى شرعى در قرون بعد نيز بطور شديدترى وارد در خطابه و منطق مىشود .\r\nدر باب مغالطه نيز بحث مستوفى كرده است و مواد آن را كه عبارت از مصادرهء بر مطلوب و نادرستى مقدمات و متشابه بودن آنست و بالاخره وضع لازم مقام ملزوم و بالعكس و وضع ما بالعرض در مقام ما بالذات و بالعكس و عدم تكرار حد وسط ، وضع محسوس بجاى معقول يا اخذ ما بالقوة مقام ما بالفعل و بالعكس ، اخذ عدم ملكه مكان ايجاب و سلب ، اخذ جزء العلة بجاى علت تامه و اعتبارات ديگر بحث كرده است .\r\nوى با ديد وسيعى بكتب و مسائل مطروحه قدما در علوم مختلف نگريسته و بسيارى از جواب و سؤالها و نقوض و ايراداتى كه در كتب قدما شده است و دفع دخلهاى مقدر همه را از باب جدل مىداند .\r\nوى فن جدل را كه مبتنى بر مقدمات مناظرى و مشاجرى است بسيار آموزنده مىداند و ما مىدانيم كه مناظره خود در طول تاريخ يكى از فنون مستقل ادب شده است .\r\nخلاصهء كلام از آنچه گذشت آنكه مسائل مربوط به علم بلاغت بطور پراكنده در كتب تفسير بوسيلهء مفسران صدر اسلام مطرح شده است و در كتب اديبانى مانند جاحظ نيز مسائلى از آن مورد بحث قرار گرفته است و متدرجا به طرف كمال و تطور رفته است تا عصر عبد القاهر جرجانى وى اصولى از آن را مرتب و منظم كرده و در فاصله ما بين عبد القاهر و سكاكى كتب و رسائلى در اين باب نوشته شد و دانشمندان در اين زمينه تحقيقاتى كردند . و هر يك از ادباء و نويسندگان با حمايت خلفا و امراء اسلامى در اين راه يعنى حسن بيان و بلاغت و اقتباس روح ادبى ايرانى و به كار بردن صنايع ادبى در نثر و نظم قدمهائى برداشتند و سرانجام سكاكى علوم بلاغى را به معنى خاص مورد بحث قرار داد و اقسام\r\n\r\n","description":"","footnote":"","page_name":" 1838 ","page_number":454},
  {"content":"\r\n\r\nسه‌گانه ( معانى ، بيان ، بديع ) را از يكديگر متمايز گردانيد .\r\nوى نخستين كسى است كه علوم منطقى را بالصراحة و بعنوان اصلى لازم در توجيه مسائل معانى بيانى وارد در بلاغت كرد و با روح منطقى و فلسفى خود مسائل بلاغى را تفسير و بيان كرد .\r\nمسائل مربوط بمعانى مانند : تقديم ، تأخير ، حذف ، ذكر ، فصل ، وصل در كتب قدما بطور ساده و ادبى محض مورد بحث بود لكن پس از عبد القاهر اين مسائل به نحوى ديگر مورد بحث واقع شد كه جنبه‌هاى منطقى در آن بيش از جنبه‌هاى ادبى محض مورد توجه قرار گرفت . ما در كتب نحوى قدما همين مسائل را مىبينيم كه مورد بحث واقع شده است و تا حدودى هم توجهى به بحث معنوى آنها شده لكن نه آن طور كه از عبد القاهر و سكاكى به بعد .\r\nدر كتاب دلائل الاعجاز اگر خوب بنگريم اين مسائل با اينكه بطور دقيق مورد بحث واقع شده است مع ذلك آن جنبه‌هاى منطقى كه بعدها بوسيلهء سكاكى و سعد تفتازانى بدانها داده شده است ديده نمىشود . در پايان بطور اختصار بعضى ازين مسائل را از كتابهاى مختصر المعانى و مطول ذكر مىكنيم و بحث را خاتمه مىدهيم .\r\nدر باب مسند و مسند اليه در كتب نحو از لحاظ شكل كلمه و تركيب آن و رعايت اعراب بحث مىشود و بجز اينكه موارد تقديم و تأخير فاعل و مفعول را با يكديگر ذكر مىنمايند و احيانا سبب آن را هم بيان مىكنند توجه كاملى به تغييرات معنوى كه ازين عمل حاصل مىشود نداشته و ندارند . لكن در علوم بلاغى براى هر يك ازين اوضاع و احوال فوائدى برشمرده‌اند و امثله و شواهدى براى اثبات مدعاى خود در موارد مختلف ذكر كرده‌اند .\r\nو بر اين مبنى قواعدى يافته‌اند از جمله گفته‌اند « تقديم ما حقه التأخير يفيد الحصر . » و « ان التقديم يفيد التخصيص » مانند « ما قائم الا زيد » و  « إِنَّ عَلَيْنا جَمْعَهُ وَ قُرْآنَهُ   ثُمَّ إِنَّ عَلَيْنا بَيانَهُ »  و  إِيَّاكَ نَعْبُدُ وَ إِيَّاكَ نَسْتَعِينُ  و التقديم يفيد الاختصاص ان جا تقدير كون المسند اليه فى الاصل مؤخرا على انه فاعل معنى فقط لا لفظا ، و الا فلا يفيد التقديم الا تقوى الحكم . . و لكونه اى التقديم اعون على المراد بهما اى بهذين التركيبين لان الغرض منهما اثبات الحكم بطريق الكناية التى هى ابلغ من التصريح » .\r\n( رجوع شود به دلائل الاعجاز ص 42 رجوع شود به مختصر المعانى ص 44 سكاكى - مفتاح العلوم و رجوع شود به اعجاز البيان صدر الدين قونى .\r\nرجوع شود به مختصر تلخيص المفتاح تاليف جلال الدين ابو عبد الله محمد بن قاضى القضاه سعد الدين بن محمد عبد - الرحمن قزوينى .\r\nرسائل اخوان الصفا ج 1 ص 399 و رجوع شود به جواهر النضيد خواجه بشرح علامهء حلى - تهران 1311 ، و درة التاج - قطب الدين شيرازى - تهران 1320 باهتمام آقاى سيد محمد مشكاة\r\n\r\n","description":"","footnote":"","page_name":" 1839 ","page_number":455},
  {"content":"\r\n\r\nدر باب الفاظ و طبقه بندى علوم .\r\n1 - و رجوع شود به اسرار البلاغة عبد القاهر جرجانى . استانبول 1954 م . ) در كتاب ادب العربى و تاريخه آمده است . كه مردمان فارسى ذاتا اهل فصاحت و بلاغت بودند و در استعمال سجع و جناس و انواع صناعات ادبى و بديعى ماهر بودند و بالاخره قسمتهاى از فنون بلاغى بوسيله آنان به ادب عرب وارد شد ص 22 .\r\n( 22 - الادب العربى و تاريخه ص 22 ، 170 .\r\n3 - البلاغة عند السكاكى ص 121 ، 154 . ) بسيارى از شواهد مثال كه در كتاب مطول سعد تفتازانى آمده است از آيات قرآن و اخبار فصيح است .\r\n( رجوع شود به الادب العربى و تاريخه ص 17 ، 22 ، 27 ، 41 ، 50 ، 52 ، 55 ، 83 ) وى در باب اختلاط و معاشرت عرب با عجم مباحث مفصل آورده است .\r\n\r\nمَعانى شَرعيَّه\r\n- ( اصطلاح اصولى ) رجوع به حقايق شرعيه شود .\r\n\r\nمَعانِى عامَّه\r\n- ( اصطلاح فلسفى ) مراد از معانى عامه كه معانى ناعتيه هم گويند امور اعتبارى مانند وحدت ، شخصيت ، امكان ، وجوب و امتناع است .\r\n( اسفار ج 1 ص 17 ، 23 ) .\r\n\r\nمُعاهَدَه\r\n- معاهدهء براى صلح از طرف امام يا نايب او است ( از شرح لمعه ج 1 ص 189 )\r\n\r\nمُعايَنَه\r\n- ( اصطلاح ذوقى ) معاينه يعنى ديدن و مشاهده كردن و معاينات بر سه گونه‌اند : يكى معاينهء ابصار و ديگرى معاينهء عين القلوب كه علم يقينى باشد و معاينه بشواهد دانش باشد و سه ديگر معاينهء روح كه معاينهء عين حق باشد ( از شرح منازل ص 195 ) .\r\n\r\nمَعْبَديَّه\r\n- ( اصطلاح كلامى ) فرقهء از خوارج‌اند خوارج ثعالبه پيروان معبدين عبد الرحمن ( از كشاف ص 949 ) .\r\n\r\nمُعْتَبَر\r\n- ( اصطلاح حديث ) و روايتى است كه تمام يا عدهء از فقها بدان عمل كرده باشند يا دليل بر صحت آن اقامه شده باشد .\r\n( از درايه ص 50 ) .\r\n\r\nمُعْتَدَّة\r\n- زنى كه در حال عده است .\r\n\r\nمُعْتَزِلَه\r\n- ( اصطلاح كلامى ) فرقهء از فرق اسلامىاند ياران و اصل بن عطااند وى همان بود كه از مجلس حسن بصرى اعتزال گزيد او صاحب كبيره را نه مؤمن داند نه كافر بلكه بين بين داند لكن سرانجام صاحب كبيره به آتش رود و لكن عذاب او خفيف است اين عدهء را قدريه هم نامند .\r\n( از كشاف ص 1025 ) .\r\nرجوع به كلام و متكلمان شود .\r\n\r\nمُعْتَكِف\r\n- ( اصطلاح عرفانى و فقهى ) يعنى كسى كه اعتكاف كند و اعتكاف ماندن در مسجد النبى و مسجد الحرام و يا مسجد جامع است با رعايت شرائط معين و آن يكى از اعمال حسنه است كه ثواب آن معادل با زيارت بيت الله است و در اصطلاح مراد از اعتكاف قطع علائق دنيوى است و بريدن از هواهاى نفسانى و توجه بمبادى روحانى و اختيار طريق\r\n\r\n","description":"","footnote":"","page_name":" 1840 ","page_number":456},
  {"content":"\r\n\r\nحقيقت ، و سير الى المطلوب كه ذات حق است .\r\nسنائى گويد :\r\n تا معتكف راه خرابات نگردى * شايستهء ارباب كرامات نگردى\r\nاز بند علائق نشود نفس تو آزاد * تا بندهء رندان خرابات نگردى\r\nدر راه حقيقت نشوى قبله احرار * تا قدوهء اصحاب لباسات نگردى \r\nو مراد از معتكفان حظاير علوى و معتكفان حظاير ملك و ملكوت و معتكف آشيانهء خدمت ، اهل الله‌اند .\r\nدر معنى فقهى رجوع به اعتكاف شود\r\n\r\nمُعْتَلّ\r\n- ( اصطلاح ادبى ) يعنى فعل و اسمى كه در او اعلال و حرف عله است ، معتلات بر سه قسمند زيرا يا حرف عله بجاى فاء الفعل است معتل الفاء . يا بجاى عين الفعل است معتل العين و اجوف يا بجاى لام الفعل است معتل اللام و ناقص نامند مانند « وعد ، قال ، ، رضى » اگر دو حرف عله در يك كلمه باشد لفيف نامند اگر بجاى فاء و لام بود لفيف مفروق نامند و الا مقرون مانند « طوى . شوى » و معتل در اصطلاح حديث روايتى است معلول بيكى از جهات ( از كشاف ص 1045 - شرح تصريف ص 131 ) .\r\n\r\nمُعْجِزَه\r\n- ( اصطلاح كلامى ) كلمهء معجزه از اعجاز است و آن امرى است كه منشأ آن داعى بر خير و سعادت باشد كه بر خلاف عادت بدست كسى كه مدعى نبوت است ظاهر مىشود ( دستور ج 3 ص 290 )\r\n. \r\nمُعْجَم\r\n- ( اصطلاح ادبى ) لفظى كه عجم از كلام عرب بكلام خود نقل كرده باشد با اندك تغييرى و كتاب لغت ( از كشاف ص 1017 )\r\n\r\nمُعِدّ\r\n- ( اصطلاح فلسفى ) رجوع به علل معده و معدات و علت ناقصه شود .\r\n\r\nمُعَدِّلُ النَّهار\r\n- ( اصطلاح هيوى ) بطور كلى دوائرى كه بر سطح كره ميتوان فرض كرد و يا بر سطح فلك الافلاك ميتوان فرض كرد يا دوائر عظيمه‌اند و يا صغيره . بزرگترين دايرهء مفروض آن بود كه درست وسط و ميانه واقع شود كه عالم و مركز آن را به دو نيم كند و البته دوائرى كه در دو طرف آن فرض شود به نسبت فاصلهء كه از نقطهء وسط دارند كوچك و بزرگ شوند و قهرا هيچ كدام از آنها عالم و مركز عالم را به دو نيم نكنند .\r\nدر هر حال در سطح بالا و يا در سطح زيرين هر فلكى بزرگترين دايرهء مفروض آن بود كه عالم و مركز آن را به دو نيم كند يكى از اين دوائر بزرگ - مفروض را معدل النهار گويند و فلك مستقيم هم نامند باعتبار آنكه اين دايره در فلك واقع است و استقامت آن بدين جهت بود كه حركت آن در مواضعى كه در زير اوست مستقيم و دولابى بود نه حمايلى و رحوى . و اين دايره را از اين جهت معدل النهار گويند كه هرگاه آفتاب با آن مسامت گردد شب و روز مساوى و معتدل شوند يعنى در تمام نواحى شب و روز يكى شود . مگر در عرض 90 درجه و دايرهء كه در سطح آن در روى زمين فرض شود\r\n\r\n","description":"","footnote":"","page_name":" 1841 ","page_number":457},
  {"content":"\r\n\r\nيعنى هرگاه مستقيم از وجه زمين بگذرد خطى پديد آيد كه خط استواء نامند و دوائرى كه موازى معدل النهار بود مدارات يوميه نامند . و بلكه خود معدل النهار را هم مدار يوميه نامند و البته اين دواير كوچك‌اند و موهوما مرتسم گرداگرد فلك اعظم بودند از هر نقطهء وسط به طرف قطب جنوب و قطب شمال .\r\nو از جمله دوائره عظيمه منطقة البروج و فلك البروج است .\r\nو دوائرى كه در سطح آن يعنى دائرة البروج مرتسم شود و قاطع عالم بوند افلاك ممثله نامند . چون مماثل دايرة - البروج‌اند در دو قطب و محور و مركز و مقدار طول حركات كواكب و آفتاب با همين دوائر اندازه‌گيرى شوند زيرا معرفت مواضع كواكب در هر حال از اين دواير معلوم مىشود .\r\nزيرا اگر فرض شود كه خطى بطور مستقيم از مركز عالم خارج شود و به سطح فلك البروج برسد و در اين حال به مركز كواكب عبور كند يعنى در هر حال عبور خواهد كرد يك طرف آن خط كه در منطقة البروج واقع مىشود محل آن محل حقيقى كوكب خواهد بود و درجهء آن بود از فلك البروج يعنى نمودار درجهء آن بود در طول البته در صورتى كه مركز آن ستاره در سطح منطقة البروج باشد و اگر آن خط يعنى طرف آن واقع در خارج از منطقه البروج بود كه البته توهما ممكن است خارج فرض شود در اين صورت مكان آن مكان كوكب حقيقى بود در عرض .\r\n( رجوع شود به التفهيم ص 70 - 72 ) .\r\n\r\nمعدن\r\n- ( اصطلاح فلسفى ) معدن عبارت از مركب تامى است كه قابل نمو نباشد .\r\n( از كشاف ص 1071 - اخوان ج 3 ص 190 ) .\r\n\r\nمَعْدولَه\r\n- ( اصطلاح منطقى ) قضيهء معدوله عبارت از قضيهء حمليه است كه جزوى از او لفظ معدول باشد و آنچه ازو هيچ لفظ معدوله نبود محصله يا بسيطه خوانند و عدول به اين است كه حرف سلب از معناى سلبى خود عدول كرده باشد مثال « نامتناهى معقول است » و « حوادث نامتناهى است » و « نامتناهى نامتوهم است » و اگر حرف سلب معدول جزء موضوع بود معدولة الموضوع خوانند و اگر جزء محمول بود معدولة المحمول گويند و اگر جزء هر دو باشد معدولة - الطرفين گويند .\r\n( از اساس الاقتباس ص 100 ) .\r\nو معدوله در اصطلاح ادب آنست كه در وزن نيايد و لكن نوشته شود مانند و او خود و خورد و هاى چه و كه ، كه حروف عطل گويند .\r\nاز كشاف ص 1017 )\r\n\r\nمَعْدُولَةُ الطَّرَفَيْن\r\n- ( اصطلاح منطقى ) قضيهء حمليه‌ايست كه حرف سلب در آن از معنى خود عدول كرده باشد هم در موضوع و هم در محمول .\r\n( دستور ج 3 ص 293 ) .\r\n\r\nمَعْدولَةُ المَوضوع\r\n- ( اصطلاح منطقى ) عبارت از قضيه‌ايست كه حرف سلب در آن جزء موضوع شده باشد\r\n\r\n","description":"","footnote":"","page_name":" 1842 ","page_number":458},
  {"content":"\r\n\r\n\r\nمَعدولَةُ المَحْمول\r\n- قضيهء كه حرف سلب در آن جزء محمول باشد . رجوع به معدوله شود .\r\n\r\nمَعْدَنى\r\n- ( اصطلاح فلسفى ) عبارت از مركب تامى است كه ذو حس و نماء نباشد .\r\n( دستور ج 3 ص 285 ) .\r\n\r\nمَعْدُوم\r\n- ( اصطلاح فلسفى ) معدوم در مقابل موجود است يعنى آنچه در عالم خارج تقرر و وجود ندارد و در اعدام امتيازى نيست و امتياز آنها به ملكات آنها است و آنچه معدوم شود بازگشت نكند ، ( اسفار ج 3 ص 37 و 86 ) .\r\n\r\nمَعْدومِ صِرْف\r\n- ( اصطلاح فلسفى ) يعنى معدوم محض و معدوم مطلق .\r\n( از اسفار ج 3 ص 50 ) .\r\n\r\nمَعْدومِ مُطْلَق\r\n- ( اصطلاح فلسفى ) معدوم مطلق يعنى آنچه به هيچ وجه ثبوتى نداشته باشد نه ذهنا و نه خارجا و لكن ذهن تواند كه تصويرى از معدوم مطلق در خود حاضر كرده و احكامى سلبى بر آن حمل كند و گويد « المعدوم المطلق لا يعاد » ( دستور ج 3 ص 50 - شفا ج 2 ص 295 ، 298 - اسفار ج 4 ص 141 ) .\r\n\r\nمَعْدومِ مُمْكِن\r\n- ( اصطلاح فلسفى ) يعنى معدومى كه ممكن الوجود است در مقابل ممتنعات و در محل خود بيان شد كه هر ممكن الوجودى نظر بذاتش ليس است و نظر بانتسابش به علت موجود است و از اين جهت است كه گويند معدوم ممكن قبل از وجودش جائز الوجود است زيرا اگر جائز الوجود نباشد ممتنع الوجود خواهد بود ، رجوع به حال و ثابت و ( شفا ج 1 ص 110 - ج 2 ص 295 تهافت التهافت ص 105 ، 331 ) شود\r\n\r\nمِعراج\r\n- ( اصطلاح ذوقى ) عروج و صعود بر آسمانها كه ويژهء حضرت رسول اكرم بود كه فرمودند   « سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ إِلَى الْمَسْجِدِ الْأَقْصَى »   اين است معراج ظاهر ، آدم را گفتند « اهبط » و مصطفى را گفتند « اصعد » .\r\nاى آدم به زمين فرود رو ، تا عالم خاك به هيبت و جلال سلطنت تو قرار گيرد .\r\nاى محمد تو به آسمان برا ، تا ذروهء افلاك بجمال مشاهدهء تو آراسته بود .\r\nبه مركب همت نشين و تارك افلاك را قدم مبارك خودگردان ، از عالم جسمانى و روحانى سفر كن ، آنگه بما نظر كن .\r\nحضرت صادق فرمود : شب معراج كه سيد ( ص ) عالم به حضرت رسيد ، غايت قربت يافت و از غايت قربت هيبت ديد .\r\nتا رب العزة تدارك دل وى كرد ، لطف و كرامت بىنهايت او را به خود نزديك كرد ، الطاف كرم ، گرد وى آمد ، به منزل  « ثُمَّ دَنا »  رسيد ، خلوت  « أَوْ أَدْنى »  يافت ، ديدار حق ديد ، از هر دو كون رميد ، با دوست بيارميد ، رفت آنچه رفت ، شنيد آنچه شنيد ، ديد آنچه ديد ، كسى را از آن اسرار خبر نه ، عقول و افهام و اوهام از دريافت آن معزول گردد ، رازى در پردهء غيرت رفته .\r\nبىزحمت اغيار ، بسمع نبوت رسانيده « نور فى نور و سرور فى سرور » ، تا كرامت و شرف وى بر خلق جلوه كند ، تا عالميان بدانند كه مقام وى مقام ربود -\r\n\r\n","description":"","footnote":"","page_name":" 1843 ","page_number":459},
  {"content":"\r\n\r\nگانست ، بر بساط صحبت اهلى گويد :\r\n فلك بپايهء معراج خاكيان نرسد * بلند قدر ندانست قدر پستى را \r\nنه مقام روندگانست در منزل خدمت .\r\nجامى گويد :\r\n برد بيدار حق را شب از بطحا ؟ * بتن او را به مسجد اقصى\r\nكرد از آنجا مقر به پشت براق * متوجه بقطع سبع طباق\r\nبر سماوات يك بيك بگذشت * با همه انبياء ملاقى گشت \r\nربوده در كشش حق است ، در منزل راز و ناز است ، و سراى كرام و اعزاز است ، و او كه در روش خويش است ، بر درگاه خدمت بار همىخواهد و همىجويد تا خود را منزلى پديد كند ، آن مقام مصطفى است ، حبيب حق ، و اين مقام موسى است كليم حق ، مصطفى در شب قرب و حضور انس گفت : اى بوده و هست و بودنى ؟ گفت تو شنيدى ، مهرت پيوستنى وجودت ديدنى ، اى نور ديده و ولايت دل و نعمت جان ، عظيم شأنى ، و هميشه مهربانى ، نه ثناى ترا زبان ، نه دريافت ترا درمان ، اى شغل دل و هم غارت جان ، برآ ، خورشيد شهود يك بار از افق عيان و از ابر جود قطرهء چند بر ما باران ، حضرت حق بندهء خود را به حضرت راز و ناز برد ، به شب برد ، زيرا كه شب موسم عارفانست ، وقت خلوت دوستان ، آرامگاه مشتاقان .\r\nهنگام نواخت بندگان است ، چون شب در آمد ، دوستان را وقت خلوت آمد ، رقيبان در خواب و دشمنان دور ، خانه خالى و دوست منتظر :\r\nشب هست و شراب هست و چاكر تنها برخيز و بيا جانا كامشب شب ماست ( از عده ج 5 ص 501 )\r\n\r\nمُعْرَب\r\n- ( اصطلاح ادبى ) يعنى اعراب داده شده و كلماتى است كه آخر آنها باختلاف عوامل تغيير كند لفظا و يا محلا يا تقديرا . در مقابل مبنى كه بر يك حالت ثابت است ، تمام حروف و فعل ماضى و فعل امر مبنى ميباشند .\r\nاسماء بر دو قسم‌اند يك دسته آنها كه معرب‌اند و يك دسته آنها كه مبنى هستند .\r\nاسم هرگاه شباهت به حرف داشته باشد شباهت وضعى يا معنوى مبنى است . شباهت ( وضعى ) به آنكه مثلا اسمى دو حرفى باشد و معنوى به اين كه متضمن معنى حرفى باشد مانند ضمائر . موصولات ، مبهمات ، اسماء افعال ، اسماء اصوات . . .\r\nكه مبنى ميباشند و بالجمله معرب كلمه‌ايست كه قبول اعراب مىكند مانند « جاءني زيد و رأيت زيدا و مررت بزيد » علامت اعراب دو ضمه و دو فتحه و دو كسره مىباشد بنام رفع و نصب و جر .\r\nرجوع به اعراب و مبنى شود و رجوع به اسماء سته شود ( از كشاف ص 945 - سيوطى ص 21 - مغنى ص 273 ) .\r\n\r\nمُعَرِّف\r\n- ( اصطلاح منطقى ) معرف به كسر عين شناساكننده و نزد منطقيان معرف شىء عبارت از چيزى است كه حمل بر او شود جهت افادهء\r\n\r\n","description":"","footnote":"","page_name":" 1844 ","page_number":460},
  {"content":"\r\n\r\nتصور او و بالجمله مجموع تصورات بديهى است كه باعث وصول به مجهولات تصورى ميگردد و بواسطهء آنها مجهولات تصورية كشف مىشود و منشأ تمام معارف بشرى و سرچشمهء همه آنها حواس ظاهرى است كه در تحت تاثيرات و تأثيرات خارجى و عوامل محيطى انعكاساتى حاصل و اشيائى را بقواى باطن منتقل مينمايند و از همين جهت است كه شهاب الدين گويد :\r\nكسى كه فاقد يكى از حواس باشد فاقد يك علم است ( دستور ج 3 ص 285 ) .\r\n\r\nمَعْرِفَة\r\n- ( اصطلاح ادبى ) هر كلمه‌اى كه قابل الف و لام تعريف باشد يعنى بواسطهء الف و لام معرفه شود نكره است و ما بقى اسماء معرفه‌اند بعبارت ديگر نكره كلمه‌ايست كه قابل الف و لام بوده باشد يا واقع شود در محلى كه قبول الف و لام كند قسم اول مانند رجل و دوم مانند ذو كه بمعنى صاحب است كه صاحب قابل « ال » است معارف بر شش قسم‌اند . رجوع به معارف شود ( از كشاف ص 944 - سيوطى ص 21 ) .\r\n\r\nمَعْرِفَت\r\n- ( اصطلاح فلسفى و عرفانى ) معرفت عبارت از ادراك امر جزئى يا بسيط است و علم عبارت از ادراك كلى يا مركب است ( از دستور ج 3 ص 285 ) .\r\nشيخ گويد : معرفت ادراك جزئيات و علم عبارت از ادراك كليات است .\r\n( مباحث مشرقيه ص 368 ) .\r\nقطب الدين گويد : و چون مدرك چيزى را ادراك كند و اثر آن در نفس او منحفظ ماند آنگاه دوم بار ادراك كند و ادراك كند با آن كه او است كه اول ادراك كرده آن را معرفت خوانند معارف يا حسىاند و يا عقلى معرفت حسى معرفتى است كه از راه حواس ظاهرى باشياء خارجى حاصل ميشوند و معرفت عقلى مدركات كلى عقل است .\r\nمبحث معرفت يكى از مباحث مهم فلسفى است كه از قديم الايام مورد توجه فلاسفه و اهل نظر واقع شده است .\r\nظاهرا براى اولين بار سوفسطائيان توجه كاملى به مبحث علم و معرفت و حدود و ارزش آن كرده‌اند و مبناى معارف بشرى را حس قرار داده و آن را نسبى دانسته‌اند .\r\nشكاكان اصولا منكر وجود معرفت حقيقى شده و گويند آنچه را بشر بعنوان علم تلقى مىكند جهل محض است .\r\nسقراط حكيم يونانى اولين فيلسوفى است كه ملاك سعادت بشرى را معرفت و علم قرار داده است و در اين راه طريق مبالغه را پيموده است و براى عقل و معرفت عقلى ارزش كامل قائل بوده است .\r\nافلاطون نيز پيرو اصالت عقل بوده وى عالم معقول را حقيقى شمرده و آنچه بحس در مىآيد امر غير واقعى شمرده است .\r\nارسطو با آنكه براى حواس و معارفى كه از راه حواس حاصل مىشود ارزش قائل است مع ذلك معرفت حقيقى را مستند به عقل و مدركات عقلى ميداند .\r\n( قصة الفلسفه اليونانيه ص 102 ) .\r\nاخوان الصفا گويند : معرفت بيكى از\r\n\r\n","description":"","footnote":"","page_name":" 1845 ","page_number":461},
  {"content":"\r\n\r\nسه راه حاصل مىشود يا از راه يكى از قواى حاسه است و يا بوسيله يكى از قواى عقلى است و يا بطريق برهان ضرورى است ( از اخوان ج 3 ص 228 ، 90 - رجوع شود به تفسير ص 780 ) .\r\nمعرفت اطلاق بر معانى چند شود از اين قرار :\r\n1 - ادراك مطلق اعم از تصور و تصديق .\r\n2 - تتصور تنها كه آن را معرفت و تصديق را علم گويند .\r\n3 - ادراك جزئى .\r\n4 - ادراك جزئى از روى دليل كه معرفت استدلالى گويند .\r\n5 - ادراك دوم از چيزى را كه اول ادراك كرده باشد و بعد از فراموش كردن مجددا متذكر شود .\r\n6 - ادراك بعد از جهل كه ادراك مسبوق بعدم گويند .\r\n( از كشاف ج 2 ص 994 - كشف المحجوب ص 343 - لمع ص 35 ) .\r\nخلاصه كلام شهاب الدين سهروردى در باب معرفت و حدود آن اين است كه راه معرفت عبارت از راه اشراق است و راهى كه مشائيان نموده‌اند درست نيست زيرا آنان معرفت را مبنى بر شناخت اجناس و فصول و ذاتيات و عرضيات ميدانند در حال كه خود اعتراف دارند كه شناخت فصول حقيقى و اجناس و ذاتيات و عرضيات ناممكن است و اصولا مسألهء مهم همان شناخت حدود و ذاتيات و عرضيات است كه ناممكن است در اصطلاح صوفيان معرفت در لغت علم است و علمى است كه مسبوق بفكر باشد و قابل شك نباشد .\r\nو گفته‌اند « المعرفة على ستة اوجه :\r\nمعرفة الوحدانية و معرفة التعظيم و معرفة المنهء و معرفة القدرة و معرفة الازل و معرفة الاسرار » ( طبقات ص 431 ) ابو سعيد گويد « المعرفة كلها الاعتراف بالجهل و التصوف كله ترك الفضول و الزهد كله اخذ ما لا بد منه و اسقاط ما بقى » ( طبقات ص 428 ) پير طريقت گفت : معرفت دو است ، معرفت عام و معرفت خاص ، معرفت عام سمعى است ، و معرفت خاص عيانى ، معرفت عام از عين جود است و معرفت خاص محض موجود است .\r\nابو الحسن مزين گويد : « المعرفة ان تعرف الله تعالى بكمال الربوبية و تعرف نفسك بالعبودية و تعلم ان الله تعالى اول كل شىء و اليه مصير كل شىء و عليه رزق كل شىء » ( طبقات ص 382 ) .\r\nابن يزدانيار گويد « المعرفة صحة العلم بالله و اليقين و النظر به عين القلب الى ما عند الله تعالى مما وعده و ادخره » .\r\nو نيز گفته است « المعرفة تحقق القلب بوحدانية الله » و نيز گفته است « المعرفة ظهور الحقائق و تلاقى الشواهد » ( طبقات ص 409 ) با يزيد گويد « المعرفة فى ذات الحق جهل و العلم فى حقيقه حيرة و الاشارة من المشير شرك فى الاشارة و ابعد الخلق\r\n\r\n","description":"","footnote":"","page_name":" 1846 ","page_number":462},
  {"content":"\r\n\r\nمن الله اكثر هم اشارة اليه » ( طبقات ص 74 ) جامى گويد :\r\n فرخ آن كس كه وار خود بشناخت * شد بحكمت بلندآوازه\r\nكار خود را بوار خود پرداخت * گام بيرون نزد ز اندازه \r\nمعرفت يا استدلالى است كه عبارت از استدلال بآيات حق است بر وجود حق و يا شهودى است كه استدل بناصب آيات است بر آن كه برهان صديقانست .\r\n( از كشاف ص 994 ) حضرت على ( ع ) فرمايند\r\n« عرفت الله بالله و عرفت ما دون الله بنور الله »\r\nخداى آن طور كه ميداند و ميخواهد بندگان را به خود راه نمايد و در معرفت بر آنها بگشايد .\r\n( از كشف المحجوب ص 343 ) سنائى گويد :\r\n به خودش كس شناخت نتوانست * ذات او هم به دو توان دانست \r\nو معرفت خدا بر دو گونه است : يكى معرفت علمى و ديگرى معرفت حالى كه فرمود  « ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ »  معرفت حيات دل بود به حق و اعراض سر از جز حق و ارزش هر كس بمعرفت بود و هر كه را معرفت نبود بىقيمت بود ( از كشف المحجوب ص 342 ) ابو سعيد خراز گويد : معرفت از دو وجه آيد يكى از عين الجود و ديگرى ببذل المجهود .\r\nابن عطا گويد : معرفت دو قسم است يكى معرفت حق و ديگرى معرفت حقيقت . ( از لمع ص 35 ) كاشانى گويد : معرفت عبارت از باز شناختن علوم مجمل است در صورت تفاصيل .\r\nمعرفت ربوبيت باز شناختن ذات و صفات الهى است در صورت تفصيل احوال و حوادث و نور ازل بعد از آنكه بر سبيل اجمال معلوم شده باشد كه موجود حقيقى و فاعل مطلق اوست و تا صورت توحيد مجمل علمى مفصل عينى نشود عرفان محقق نشود و صاحب آن عارف نباشد .\r\n( از مصباح الهدايه ص 56 ) او گويد : معرفت الهى را مراتب است :\r\nاول آنكه هر اثرى كه يابد از فاعل مطلق داند .\r\nدوم آنكه هر اثرى كه از فاعل مطلق يابد به تعيين داند كه نتيجهء كدام صفت است از صفات .\r\nسوم آنكه مراد حق را در تجلى هر صفتى بشناسد .\r\nچهارم آنكه صفت علم الهى را در صورت معرفت خود بازشناسد و خود را از دائرهء علم و معرفت بلكه وجود اخراج كند .\r\nجنيد گويد : معرفت وجود جهل تو است در موقع قيام علم او كه « هو العارف و المعروف » تسترى گويد : معرفت عبارت از معرفت به جهل است و چندان كه مراتب قرب زيادت شود آثار عظمت الهى ظاهرتر گردد و علم بجهل زيادتر حاصل شود و معرفت نكرت زيادتر گردد و حيرت بر حيرت\r\n\r\n","description":"","footnote":"","page_name":" 1847 ","page_number":463},
  {"content":"\r\n\r\nبيفزايد و فرياد « رب زدنى تحيرا فيك » از نهاد عارف برخيزد ( مصباح الهدايه ص 58 ) شاه نعمت الله گويد :\r\n الف و ميم معرفت گفتيم * گوهر معرفت نكو سفتيم\r\nساقى ما عنايتى فرمود * مى و خمخانه را بما بنمود\r\nآنكه هم ناظر است و هم منظور * نور چشم است و از نظر مستور\r\nدر همه آينه نمود جمال * آينه روشن است خوش بكمال\r\nهستى و هر چه هست بىاو نيست * ور تو گوئى كه هست نيكو نيست \r\nابو سليمان گويد : معرفت شناخت ذات حق است .\r\nبعضى گويند : معرفت آنست كه بشناسى كه جاهلى و چون به جهل خويش عارف گشتى حق را عارف باشى .\r\nشبلى گويد معرفت دوام حيرت است .\r\nذو النون گويد : حقيقت معرفت اطلاع خلق است بر اسرار بمواصلت لطائف انوار .\r\nو نيز شبلى گويد : حقيقت معرفت عجز از معرفت است .\r\n( از شرح تعرف ج 3 ص 138 - 143 ) بعضى گويند : معرفت عبارت از زهد و تقوى و سير و سلوك و رعايت آداب شريعت و طريقت و حقيقت است .\r\n جان شرع و جان تقوى عارف است * معرفت محصول زهد سالفست\r\nزهد اندر كاشتن كوشيدن است * معرفت آن كشتها روئيدن است \r\nغزالى گويد : انوار معرفت از عالم ملكوت فيضان كند بر قلب زيرا قلب نيز از عالم ملكوت است و اما آثار قلب از عالم جبروتست و محل هبوط آنها صدر است كه عبارات از عالم جبروتست .\r\n( از اربعين غزالى ص 49 ) هجويرى گويد : چون حقيقت معرفت اندر دل عارف حاصل آمد ولايت ظن و شك و نكرت فانى شود و سلطان آن مر حواس و هواى وى را مسخر خود گرداند تا هر چه كند و گويد و نگرد همه اندر دائرهء امر باشد .\r\n( از كشف المحجوب ص 353 ) و\r\n« من عرف نفسه فقد عرف ربه »\r\nيعنى من عرف نفسه بالفناء عرف ربه بالبقاء .\r\n( رسالهء معارف شاه نعمت الله ص 47 ) بعضى از مشايخ صمت را معرفت دانند .\r\n( رجوع شود به مقدمهء نفحات ص 7 - 39 ) در شرح منازل است كه معرفت عبارت از احاطه به عين شهود است و در اصطلاح معرفت را سه درجه است ، درجهء اول معرفت صفات و نعوت است و درجهء دوم معرفت ذاتست باسقاط تفريق ميان ذات و صفات و درجهء سوم معرفت استغراق در بحر تعريف است كه با استدلال بدان نتوان رسيد .\r\n( از شرح منازل ص 208 - كشف المحجوب ص 342 ) .\r\n\r\n","description":"","footnote":"","page_name":" 1848 ","page_number":464},
  {"content":"\r\n\r\nدر شرح كلمات بابا طاهر است كه معرفت تامه وقتى حاصل مىشود كه فناء تام براى سالك حاصل شود و بعد از فنا بقا يابد و بمقام علم از بقاء رجوع كند و بمقام دعوت خلق برسد كه مقام رسالت است يا خلافت رسالت .\r\nتركيبات در معانى فلسفى و عرفانى\r\n\r\nمَعْرِفَتِ اسْتِدْلالى\r\n- رجوع به معرفت شود .\r\n\r\nمَعْرِفَتِ حِسّى\r\n- رجوع به معرفت شود .\r\n\r\nمَعْرِفَتِ شُهودى\r\n- معرفت شهودى در مقابل معرفت استدلالى است و مراد همان برهان صديقين است كه از شهود ناصب آيات و موجد آنها بذات خود موجود پى ببرند .\r\n( از كشاف ص 997 ) .\r\n\r\nمَعْرِفَتِ عَقلى\r\n- رجوع به معرفت شود .\r\n\r\nمَعْرِفَتِ كَشْفى\r\n- معرفت كشفى و عيانى حالت معرفتى است كه در آن حالت تمامت شكوك و شبهات از پيش سالك حق بين برخيزد و بحر ابد با بحر ازل آميزد .\r\n زين دام تن گهى كه چو شهباز برپرم * بالى بهم زنم ز سماوات بگذرم\r\nچندين هزار دورهء عظمى و راى عرش * طيران كنم كه جز برخ دوست ننگرم\r\nدر هر تجليئى ز جمالش شوم فنا * كلى حجاب هستى خود را ز هم درم\r\nاز خلعت منى چو مرا يار عور ساخت * آنگه لباس هستى خود كرد در برم\r\nديدم كه هر چه هست منم نيست هيچ غير * هر ذره گشته پردهء بر روى انورم \r\n( شرح بابا طاهر ص 46 ، 48 )\r\n\r\nمَعُروف\r\n- ( اصطلاح محدثان ) و حديثى است مقبول كه راوى آن ضعيف بود و مخالف با حديث ديگرى باشد كه ضعيف‌تر از آنست ( از كشاف ص 1003 ) .\r\n\r\nمَعُروفيَّه\r\n( رضويه العلويه ) - از فرق متصوفه‌اند منسوب به حضرت رضا عليه آلاف تحية و الثناء است كه در ذكر احوال و صفاتش كس را ترديدى نيست و ثنا گفتن جاهل و عالم را جرح اوست بمصداق :\r\n مدح تعريف است و تخريق حجاب . * فارغ است از مدح و تعريف آفتاب \r\n( از طرائق الحقائق - ج 2 - ص 115 )\r\n\r\nمَعْشوق\r\n- ( اصطلاح ذوقى ) معشوق حق تعالى را گويند از آن جهت كه مستحق دوستى از جميع وجوه اوست كه از جلوات انوار وجودىاش تمام موجودات حيران و سرگردانند .\r\n ما رند و خراباتى و معشوقه‌پرستيم * بر ما قلمى نيست كه ديوانه و مستيم\r\nصد خار بلا از دل ديوانهء ما خاست * هر روز كه بىساقى گلچهر نشستيم \r\nمولوى گويد :\r\n معشوقه بسامان شد تا باد چنين بادا * كفرش همه ايمان شد تا باد چنين بادا ؟\r\nملكى كه پريشان شد از شومى شيطان شد * باز آن سليمان شد تا باد چنين بادا\r\nبارى كه دلم خستى در بر رخ ما بستى \r\n\r\n","description":"","footnote":"","page_name":" 1849 ","page_number":465},
  {"content":"\r\n\r\n غمخوارهء ياران شد تا باد چنين بادا \r\n\r\nمُعْضَل\r\n- ( اصطلاح حديث ) عبارت از حديثى است كه از سند آن دو يا زيادتر حذف شده باشد و اگر كمتر حذف شده باشد معلق گويند اگر از اول باشد ، و مرسل گويند اگر از آخر باشد ( از درايه ص 60 - كشاف ص 1020 ) .\r\n\r\nمَعْطوف\r\n- ( اصطلاح ادبى ) رجوع به عطف شود و رجوع به ( الهدايه ص 193 ) شود .\r\n\r\nمُعْطى الأنْوار\r\n- ( اصطلاح فلسفى ) مراد ذات حق تعالى است در مرتبت اول و عقول طوليه‌اند در مراتب بعد رجوع بانوار و ( مجموعهء دوم مصنفات ص 108 ) شود .\r\n\r\nمُعَقَّد\r\n- ( به ضم ميم و فتح عين و قاف از تعقيد است و عبارت از بيتى است كه شاعر آن را بر شكل گرهى گويد و آن داخل در موشح باشد .\r\n( از كشاف ص 950 ) .\r\n\r\nمَعْقُول\r\n- ( اصطلاح فلسفى ) معقول يعنى آنچه بعقل درآيد در مقابل محسوس يعنى آنچه بحس درآيد اشياء معقوله يعنى حقايق اشياء .\r\nكلمهء معقول گاه اطلاق بر صور عقليه شود و گاه بر امورى كه در خارج وجودى ندارند و گاه بر امورى كه محسوس نمىباشند و مجردند كه در اين صورت مراد از معقول عقل است .\r\n( رجوع شود به تفسير ص 119 و 1598 ، 1602 تهافت التهافت ص 338 مبدأ و معاد صدرا ص 61 )\r\n. \r\nمَعْقولات\r\n- ( اصطلاح فلسفى ) معقولات در مقابل محسوسات است رجوع به معقول شود .\r\n\r\nمَعْقولاتِ اولى\r\n- ( اصطلاح علوم عقلى ) معقولات اولى عبارتند از نخستين متصور از آنچه مصداق خارجى داشته باشند و مانند انسان و حيوان كه موجود در خارج‌اند و متصور شوند .\r\nو بالجمله معقولات اولى عبارت از تصورات اوليه اشياءاند كه آن تصورات در ذهن است و لكن منشأ و مصداق آنها در خارج‌اند و معقولات ثانيه كليات‌اند كه از امور ذهنى انتزاع شده‌اند و منشأ آنها همان ذهن است و بعبارت ديگر امورى هستند كه عروض آنها بر معروضات خود در عقل است مانند كليت و جزئيت كه در موطن عقل عارض بر مفاهيم شوند و كلى و جزئى خود از امور عقلىاند لكن تصور انسان و حيوان چنين نيست يعنى آن صور ( از انسان و حيوان ) در ذهن‌اند و لكن منشأ و مبدأ و مصداق آنها كه حيوان و انسان باشد خارج است « توضيح المقام : ان العارض ثلاثة اقسام عارض يكون عروضه للمعروض و اتصاف المروض به فى الخارج كالسواد و الظاهر انه معقول اول بكلا الاصطلاحين و عارض فيه كلاهما فى العقل . » ( از شرح منظومه ص 35 و رجوع باسفار ج 3 ص 13 - حاشيه بر ) شفا ج 2 ص 273 - دستور ج 3 ص 290 ) فارابى گويد : معقولات اوليه چند صنف‌اند\r\n\r\n","description":"","footnote":"","page_name":" 1850 ","page_number":466},
  {"content":"\r\n\r\n1 - اوائل هندسهء علمى .\r\n2 - اوائل معقولاتى كه بوسيله آن زشت و زيبا ادراك شود .\r\n3 - اوائل معقولاتى كه مربوط به فعل و عمل نيست .\r\nو بالاخره معقولات اول را اصطلاحى ديگر است كه به معنى اوائل و مسائل اوليه باشد مربوط به رياضيات و مربوط به عمليات و حكمت عملى و مربوط به نظريات و حكمت نظرى ( رجوع شود به آراء اهل مدينهء فاضله ص 84 )\r\n\r\nمَعْقولاتِ ثانيَه\r\n- ( اصطلاح منطقى ) رجوع به معقولات اولى شود .\r\n\r\nمُعَلَّق\r\n- ( اصطلاح حديث ) حديثى است كه از اول سند آن يكى يا زيادتر بطور توالى حذف شده باشد .\r\n( از درايه ص 39 ) .\r\n\r\nمُعَلَّقِ بر مُمكن\r\n- ( اصطلاح فلسفى ) يعنى امرى كه معلق بر امرى ممكن الحصول شده باشد و بديهى است امرى كه معلق و متوقف بر امر ممكن الحصول ديگر شده باشد ممكن الحصول است چنان كه امرى كه معلق و متوقف بر امر ممتنع الحصول شده باشد ممتنع الحصول است .\r\nزيرا معناى تعليق امرى بر ممكن اين است كه معلق در موقع و زمان ثبوت معلق به ثابت و حاصل و واقع مىشود و معناى تعليق بر محال اين است چون معلق به متحقق و موجود نمىشود معلق نيز موجود نخواهد شد و تعليق بر واجب جايز نيست زيرا معلق به در موقع تعليق نبايد موجود باشد . ( از دستور ج 3 ص 297 ) .\r\n\r\nمُعَلِّمِ اوَّلَ\r\n- ( اصطلاح فلسفى ) مراد آدم عليه السلام است كه فرمود  « يا آدَمُ أَنْبِئْهُمْ بِأَسْمائِهِمْ »  و در نزد فلاسفه معلم اول ارسطو است و معلم دوم فارابى\r\n\r\nمُعَلِّمُ الحِكْمَة\r\n- مراد ارسطو است ( اسفار ج 4 ص 75 ) .\r\n\r\nمعلف\r\n- ( اصطلاح نجومى ) و كواكبى بود واقع بر جلو غراب كه يكى از صور كواكب واقع در نيم كرهء جنوبى است .\r\n( ضبط معلوم نيست )\r\n\r\nمُعَلَّل\r\n- ( اصطلاح حديث ) حديثى است كه مشتمل بر امر خفى غامض باشد در متن يا در سند كه موجب قدح در اعتبار آن شود با آنكه ظاهر آن سالم باشد ( از درايه ص 63 ) .\r\n\r\nمَعْلول\r\n- ( اصطلاح فلسفى ) در زير عنوان كلمهء علت بيان شد كه معلول عبارت از امرى است كه همواره بدنبال علت آيد و شأنى از شئون علت و اثرى از آثار او است و از اين جهت است كه گويند : معلول بايستى مناسب با علت خود باشد و وحدت معلول مستلزم وحدت علت است و بالعكس و تخلف معلول از علت تامه محال است و معلول به علت خود واجب مىشود و شرايط عليت و معلوليت سنخيت ميان آن دو است .\r\nو انفكاك ميان علت و معلول محال است و معلول واحد شخصى مستند به دو علت نمىشود ، بطور اجتماع يا تبادل و تعاقب ( از شفا ج 2 ص 534 ، اخوان ج 3 ص 337 - اسفار ج 1 ص 46 و 104\r\n\r\n","description":"","footnote":"","page_name":" 1851 ","page_number":467},
  {"content":"\r\n\r\nو 162 و 166 ) .\r\nتركيبات در معانى فلسفى\r\n\r\nمَعْلولِ إِبْداعى\r\n- معلولات ابداعى عبارت از عقول مجرده‌اند كه موجودات ابداعىاند و به صورت مفرد عقل اول است .\r\n( قبسات ص 118 - اسفار ج 3 ص 161 ) .\r\nرجوع به ابداع شود .\r\n\r\nمَعْلولاتِ أربَعَه\r\n- ( اصطلاح فلسفى ) مراد از معلولات اربعه كه در مقابل علل اربعه‌اند عبارتند از :\r\n1 - مصنوعات بشرى 2 - مصنوعات طبيعى كه معادن و نبات و حيوان باشد 3 - مصنوعات و موجودات نفسانى بسيطه كه افلاك و كواكب و عناصر اربعه باشند 4 - موجودات روحانى الهى كه هيولى و صور مجرده و نفس و عقل باشد .\r\n( اخوان الصفا ج 3 ص 337 ) .\r\n\r\nمَعلولاتِ قاهِرَه\r\n- ( اصطلاح فلسفى ) مراد انوار قاهره است رجوع بانوار قاهره و ( مجموعهء دوم ص 184 ) شود .\r\n\r\nمَعْلولِ أخير\r\n- ( اصطلاح فلسفى ) معلول اخير عبارت از معلولى است كه خود علت براى چيزى ديگر نباشد ( دستور ج 3 ص 294 ) .\r\n\r\nمَعْلوم\r\n- ( اصطلاح فلسفى ) معلوم در مقابل مجهول است و چيزى است كه شناخته شده باشد معلوم بر دو قسم است معلوم بالذات و معلوم بالعرض .\r\nدر زير عنوان كملهء علم بيان شد كه علم بصور حاصله يا مرتسمه يا منطبعه و يا متمثله در ذهن بالذات و بامور عينى خارجى كه ما بازاء آن صور است بالعرض و بواسطهء صور آنها مىباشد .\r\nصدر الدين گويد : آنچه بر آن اطلاق معلوم ميگردد بر دو قسم است يكى آنچه وجودش فى نفسه عبارت از وجود آن براى مدرك بوده و صورت عينى آن بنفسه صورت علمى آن مىباشد و آن معلوم بالذات است .\r\nو ديگرى آنچه وجودش فى نفسه غير وجودش براى مدرك بوده و صورت عينى آن بنفسه غير از صورت علمى آن مىباشد و آن معلوم بالعرض است و هرگاه گفته شود علم عبارت از صور حاصلهء از شىء است نزد مدرك مراد از معلوم در اين صورت امرى است كه خارج از قواى مدركه باشد و هرگاه گفته شود علم عبارت از حضور صورت شىء است براى مدرك مقصود علمى است كه نفس معلوم است و در هر دو قسم معلوم حقيقى و مكشوف بالذات صورت شىء است كه وجود او وجود نورانى است و غير مادى است « ان الذى يطلق عليه اسم المعلوم قسمان احدهما هو الذى وجوده فى نفسه غير وجوده لمدركه و صورته العينية غير صورته العلمية و هو المعلوم بالعرض و ثانيهما هو الذى وجوده فى نفسه هو وجوده لمدركه و صورته العينية هى بعينها صورته العلمية و هو المعلوم بالذات ( اسفار ج 3 ص 31 و 161 - شفا ج 2 ص 466 اخوان ج 2 ص 334 ) رجوع بعلم شود .\r\n\r\nمَعْلومِ بِالعَرَض\r\n\r\n","description":"","footnote":"","page_name":" 1852 ","page_number":468},
  {"content":"\r\n\r\nرجوع بمعلوم شود\r\n\r\nمعلوم اجمالى\r\n- ( اصطلاح فلسفى و اصولى ) رجوع به علم اجمالى و قطع اجمالى شود .\r\n\r\nمَعْلوميَّه\r\n- ( اصطلاح كلامى ) فرقهء از خوارج عجارده‌اند و نزد آنان مؤمن كسى است كه خداى را باتمام صفات شناسد .\r\n( از كشاف ص 1086 ) .\r\n\r\nالمَعْلوميَّه و المَجْهوليَّه\r\n- ( ملل و نحل ) از فرق خوارجند از فرقه‌هاى حازميه اينان ميگويند افعال بندگان مخلوق خداوند نيست و انسان در كارهاى خود مختارند و كسانى كه بگويند ما باسماء و صفات خداوند آگاهى نداريم كافر دانند و افكار و عقايدى ديگر ( رجوع شود به مختصر الفرق بين الفرق ص 82 )\r\n\r\nمُعَمَّريَّه\r\n- ( اصطلاح كلامى ) يكى از فرق كلامى اسلامند و ياران معمر بن عباد اللهى بودند كه يكى از بزرگان قدريه است ، در نفى صفات از خدا دقتى كرده است وى گويد خداوند چيزى بجز اجسام نيافريده است و خلقت اعراض از مخترعات اجسام بود يا بالطبع چنان كه آتش ايجاد احراق كند و آفتاب ايجاد حرارت كند و يا بالاختيار چنان كه حيوان ايجاد حركت و سكون كند و اجتماع و افتراق كند و شگفت‌آور اين است كه حدوث و فناء جسم بنزد ايشان عرض بود و در عين حال گويد اينها از فعل اجسام بود و بنا بر اين چون خداوند عرض را نيافريند پس جسم را هم نيافريده است .\r\n( رجوع شود به ملل و نحل شهرستانى ضميمه ابن حزم ص 84 ج 1 ) وى قائل باتحاد عقل و عاقل و معقول بوده است .\r\n\r\nمُعَمّا\r\n- ( اصطلاح ادبى ) در اصطلاح ادباء آن بود كه اسمى يا معنى را بنوعى از غوامض حساب يا به چيزى از قلب و تصحيف و غير آن از انواع تعميت آن را پوشيده گردانند تا جز بانديشهء تمام و فكر بسيار به آن نتوان رسيد و بالجمله كلاميست كه بطريق رمز و ايماء و بطريق قلب و تشبيه يا به حساب جمل يا بوجهى ديگر توان ابراز داشت مانند چو ده با سى گرفتم بعد هفتاد يقين دان نام او صد بار گفته ، كه نام على است ( از كشاف ص 2082 - المعجم ص 16 ) .\r\nدر بديع آرد معمى آنست كه مطلبى را برمز گويند .\r\nمثال فارسى .\r\n نام بت من ز غايت لطف * سيبى است نهاده بر سر سرو \r\nكه مراد سى عدد بيست است نه سيب و سى عدد بيست مىشود ششصد كه بحروف ابجد خا باشد كه هر گاه بر سر حرف سرو ( س ، ر و ) گذارده شود خسرو مىشود .\r\n( از بديع فروغى ص 113 )\r\n\r\nمُعَنْعَن\r\n- ( اصطلاح حديث )\r\n\r\n","description":"","footnote":"","page_name":" 1853 ","page_number":469},
  {"content":"\r\n\r\nمعنعن حديثى است كه در سند آن گفته شود فلان عن فلان . . .\r\n( از درايه ص 37 ) .\r\n\r\nمَعْموره\r\n- ( اصطلاح اهل هيئت و نجوم و جغرافيا ) در اين باب ابو ريحان گويد :\r\nسطح معدل النهار مر زمين را به دو نيم كند ، وز بريدن او دايره‌يى باشد بر زمين ، نام او خط الاستواء است . و يكى نيمهء زمين بشمال بود و ديگر بجنوب . اگر دايرهء بزرگ بر روى زمين بوهم گيرى ، چنانك بر قطب خط الاستوا بگذرد ، اين دايره هر يكى را از آن دو نيمهء زمين به دو نيم كند . و جملهء زمين چهار يكها شود ، دو از آن شمالى و دو جنوبى . و آبادانى زمين آن كسان كه بدانستند باشتياق نفس ، چنان يافتند كه از يكى ربع از دو ربع شمالى نفزود پس او را ربع معمور و ربع مسكون نام كردند . و همچنانست همچون جزيره‌يى از ميان آب بيرون آمده ، و گرد او درياهاست . و اندرين ربع آنچ مردمان به دو همىرسند و آن را همىبسپرند ، از درياها و جزيرها و كوهها و جويها و بيابانهاى معروف آنگه شهرها و ديههاست ، با آنكه از وى سوى قطب شمال پاره‌اى ماند خراب از افراط سرما و برفها يك بر ديگر نشسته .\r\nاما آن دريا كه به مغرب معموره است و بر كنارهء او طنجه و اندلس است او را بحر محيط خوانند و بيونانى اوقيانوس .\r\nو آنك اندرين دريا اندر آيد از كرانه سخت دور نشود ، از بسيارى شدت و تاريكى و بيراهى و لكن نزديك كرانه همىرود . و اين دريا چون از آن شهرها بگذرد سوى شمال وز برابر زمين سقلاب بگذرد ، پاره‌اى از وى بشمال ايشان بيرون آيد و بمعموره اندر آيد ، و همىكشد تا نزديك زمين بلغاريان آنك مسلمانان‌اند ، و آن را درياى ورانك خوانند . و اين ورانك گروهى است سخت مردانه و بليد كه شهر ايشان بر كرانهء اوست و آنگه از پس زمين تركان بكشد سوى مشرق . و ز تركستان تا بلب اين درياى محيط كه شمالشان است زمينهاست [ و كوههاست مجهول و ويران و كس آنجا نرود . و اما درياى مغرب 
  ] چون از طنجه سوى جنوب كشد برابر زمين سياهان مغرب و آنگه به چپ بگردد از سوى آن كوهها كه جبال قمر خوانند . و زآنجا رود نيل مصر خيزد و همىباشد از دريا تا سفالة الزّنج و لكن كشتى اندرو نيارند ، و اگر اندر آرند نرهد بسلامت . و اما درياى محيط آنجا كه از شمال سوى مشرق آيد ز آنسوى زمين چين و ماچين هم بيراه است و با خطر . و كس به دو اندر نيايد .\r\nو زاوى به حد جنوب خليجى بيرون آيد كه آغاز آن درياست كه او را بدان زمين خوانند كه برابر او باشد . و به اول درياى چين بود ، وانگه درياى هند . وز وى خليجهاء بزرگ بيرون آيد سوى آبادانى ، چنانك هر يكى دريائى بود جداگانه ، همچون درياى فارس و بصره كه بر كرانهء مشرق او تيز و مكران است . و برابر او بر كرانهء مغرب بارگاه عمان بود . و چون از عمان سوى جنوب بگذرد به شحر\r\n\r\n","description":"","footnote":"","page_name":" 1854 ","page_number":470},
  {"content":"\r\n\r\nبازرسد كه كندرو از آنجا خيزد . و زآنجاا به عدن رسد . و آنجا و خليج بزرگ بيرون آيد . يكى آنست كه به قُلْزُم معروفست . و او بر زمين عرب بگردد تا چون جزيره‌ها باشد او و ميان خليج پارس وز قبل آنك حبشيان برابر يمن‌اند اين دريا را آنجا درياى يمن خوانند و هم درياى حبشه و به زمين حجاز درياى قلزم .\r\nو اين شهريست بر لب او نهاده آنجا كه سپرى شود بشام چنانك به روى توان كشتن ازين جانب شام بدان جانب مصر و بجه . و خليج ديگر آنست كه او را درياى بربر خوانند ، و آغاز او سر بربر برابر عدن . و آنگه اين درياى بزرگ از آنجا بسفالة الزنج كشد ، آنك گفتيم كه كشتى را مخاطره گردد . وز اين جهت نگذرند و ندانند حال پيوستن او باوقيانوس ز آنسوى . و اندرين دريا بناحيت مشرقى جزيره‌ها زانج هست ، آنگه جزيره‌هاى ديوه و قمير بىاندازه . و نونو همىشوند و ز آب همىپديد آيند و آنك كهن بود به آب ناپيدا شود . و آنگه جزيرهاى زنگيستان .\r\nوز جزيرهاى بزرگوار و نامدار كه اندر اوست سَرَنْديب و بهندوى سنكلديب ، وز وى ياقوت گوناگون خيزد و الماس .\r\nو جزيرهء كله ، وز وى ارزيز و قلعى خيزد . و جزيرهء سربزه كه كافور از وى خيزد ، و ز ديگر جزيرها ، قرنفل و صندل و نارجيل و جوزبوا و آبنوس و بر جنگ و خيزران و عود و مانند آن خيزد .\r\nو بميان معموره به زمين سقلاب و روس دريايى است نام او بطنس ، و مردمان ما او را درياى طرابزنده خوانند ، زيرا كه بارگاهى است بر وى نهاده . وز وى خليجى بيرون آيد و تنگ همىشود تا بر بارهء قسطنطينيه گذرد ، و تنگتر همىشود تا بدرياى شام اوفتد . و بر جنوب اين درياى شام شهرهاى مغرب است و افريقيه تا باسكندريه و مصر رسند . و برابر اين شهرها بر شمال اين دريا زمين اندلس است و روميه و روم تا بانطاكيه و بميان اين دو جانب شهرهاى شام و فلسطين است . و اين دريا آب بدرياى اوقيانوس همىريزد نزديك اندلس ، بجايى تنگ كه نام او اندر كتابها معبرهء هيرقلس است .\r\n( رجوع شود به التفهيم ص 165 ، 168 ) .\r\n\r\nمُعَوَّجُ الطُّلوع\r\n- ( اصطلاح نجومى ) رجوع شود به صاعد و هابط\r\n\r\nمَعُونه\r\n- ( اصطلاح كلامى ) آنچه از عوام مؤمنان از اهل صلاح وقوع يابد . رجوع به خارق عادت شود .\r\n( از كشاف ص 1073 )\r\n\r\nمُعير\r\n- ( اصطلاح فقهى ) عاريه‌دهنده است رجوع به عاريه شود .\r\n\r\nمَعيَّة\r\n- ( اصطلاح فلسفى ) معيت مقابل تقدم و تأخر است رجوع به تقدم و تأخر شود .\r\nتركيبات :\r\n\r\nمَعيَّةِ بِالطَّبع\r\n- معيت يا ذاتى است و يا زمانى معيت ذاتى را دو فرد است يكى معيت بالطبع و ديگرى معيت بالعلية معيت بالطبع عبارت از دو امرى است كه ميان آن دو نياز و احتياجى نباشد و معيت ذاتيه\r\n\r\n","description":"","footnote":"","page_name":" 1855 ","page_number":471},
  {"content":"\r\n\r\nعبارت از دو امرى ميباشند كه هيچ يك علت مستقل براى ديگرى نباشند اعم از آنكه ميان آنها احتياجى باشد يا نه .\r\nمير سيد شريف گويد : معيت ذاتيه عبارت از دو علت ناقصه براى معلول واحد يا دو معلول براى علت ناقصهء واحداند و معيت بالعليه عبارت از دو علت مستقله براى معلول واحد بالنوع و يا دو معلول براى علت واحدهء مستقله‌اند و معيت زمانى عبارت از بودن دو شىء است موجود در زمان واحد بدون وجود علاقهء علية ميان آن دو و يا بطور مطلق يعنى وجود دو امر است در يك زمان بطور مطلق .\r\n( از دستور ج 3 ص 285 ) .\r\n\r\nمَعيَّةِ بِالعِليَّة مَعيَّةِ ذَاتيَّه مَعيَّةِ زَمانى\r\n( اصطلاحات فلسفى ) رجوع به معيت شود .\r\n\r\nمُغالَطَه\r\n- ( اصطلاح منطقى ) مغالطه مصدر باب مفاعله است و در اصطلاح منطقيان قياس فاسدى است كه منتج به نتيجه صحيح نباشد و فساد آن يا از جهت ماده است و يا از جهت صورت و يا از جهت صورت و ماده هر دو .\r\nفساد قياسى از جهت صورت به اين است كه شرائط لازم كه با رعايت آن شرائط قياسى منتج خواهد بود در هيأت و شكل آن رعايت نشده باشد و از جهت ماده به اين است كه مثلا مطلوب با مقدمات قياسى يا يكى از آنها يكى باشد كه از نوع مصادره بر مطلوب است و بديهى است كه فاسد بودن آن از هر دو جهت به اين است كه شرائط منتج از جهت هيأت و شكل رعايت نشده باشد و مطلوب از آن هم با مقدمات يكى باشد .\r\nو مغالطهء عام الورود عبارت از قياسى است كه بوسيلهء آن هم اثبات مطلوب و هم نقيض آن ممكن باشد .\r\nقطب الدين در شرح خود بر حكمت اشراق گويد : هر قياسى كه نتيجه آن خلاف و مناقض با وضع قياس است تبكيت گويند اعم از آنكه قياس حق باشد يا مشهور برهان باشد يا جدل و مغالطه عبارت از قياسى است كه فاسد باشد صورت او يا مادهء او و يا هم صورت و هم مادت و مواد آن عبارت از مشبهات لفظى يا معنوى است و از جمله مشبهات معنوى وهميات است و اين صناعت را اجزاء ذاتى صناعى و خارجى باشد قسم اول چيزى است كه متعلق به تبكيت مغالطى است و بالجمله اسباب غلط همه بازگشت كنند بيك امر كه آن عبارت از عدم تميز بين شىء و شبيه آنست و آن يا متعلق بالفاظ است و يا متعلق به معانى است و قسم اول كه مربوط بالفاظ باشد يا از جهت تركيب است و يا تركب است قسم دوم از جهت اختلاف دلالت است كه اشتباه حاصل مىشود از جهت آنچه مراد است و آنچه مراد نيست و از آن جمله است اشتراك و تشابه و مجاز و استعاره و غيره كه همه را اشتراك و تشابه و مجاز و استعاره لفظى نامند و يا متعلق است باحوال الفاظ كه ذاتى و داخل در صيغه‌هاى الفاظ\r\n\r\n","description":"","footnote":"","page_name":" 1856 ","page_number":472},
  {"content":"\r\n\r\nباشد و قسم اول منقسم مىشود به آنچه اشتباه در نفس تركيب باشد و آنچه متعلق بوجود و عدم آن باشد و غيره . . .\r\nو آنچه متعلق بتأليف قياس است يا متعلق به نفس قياس است و يا نتيجه آن و بالجمله اشتباه در قياس يا بحسب ترتيب و صورت آنست چنان كه كبراى شكل اول جزئى باشد و يا آنكه اصغر و يا اكبر در نتيجه نباشد و يا آنكه حد و وسط مكرر نشده باشد يا آنكه مقدمهء اول يا دوم كاذب باشد و يا مشتبه باشد و يا آنكه جهت ضرورى باشد و دوام آورده شود و بجاى مقدمهء كليهء جزئيهء و يا مهمله آورده شود و غير ذاك ( از ش ص 136 رجوع شود به اساس الاقتباس ص 342 - مجموعهء دوم مصنفات ص 46 - دستور ج 3 ص 300 ) .\r\nشهاب الدين سهروردى در باب مغالطات نظرى دقيق دارد و انواع آن را بشرح زير برشمرده است كه ما عينا ترجمه آن را بياورديم .\r\nگاه هست كه غلط در قياسات بسبب ترتيب آن واقع مىشود و آن عبارت از اين است كه صورت قياس منتج و سازگار با ضوابطى كه برشمرديم نباشد .\r\nاز جمله چيزهائى كه مربوط به اين امر است كه حد وسط تماما به مقدمهء دوم انتقال نيابد .\r\nو يا اينكه حد وسط در هر دو مقدمه ( صغرى و كبرى ) يكى نباشد .\r\nو يا اينكه حد وسط مقول بر كل افراد نباشد مانند « كل انسان حيوان » و « و الحيوان عام » كه نتيجه مىشود « كل انسان عام » و اين خطا و اشتباه از راه و ناشى از مهمله بودن مقدمهء دوم است و از اين جهت است كه حيوان در مقدمهء دوم مقول بر كل نيست و بلكه ويژه حقيقى است ذهنى بطور مهمل و بنا بر اين حكم ازو بسوى مقدمهء اول تعدى نمىكند بدان جهت كه اوسط در حقيقت تكرار نشده است .\r\nو يا از اين جهت باشد كه يكى از دو طرف دو مقدمه يعنى اصغر و اكبر در نتيجه قرار نگيرد بدان‌سان كه در شرايط قياس بگفتيم .\r\nپس هرگاه آنچه در باب شرايط قياسات منتجه بگفتيم در نيروى حافظهء خود نگه‌دارى از اغلاط و اشتباهات در امان خواهى بود .\r\nو گاهى غلط ناشى از مواد قياس باشد مانند مصادرهء بر مطلوب اول بدين طريق كه نتيجه عينا با تغييرى كه در لفظ آن داده مىشود در قياس آورده شود .\r\nو يا اينكه مقدمه اخفى از نتيجه و مساوى با آن باشد كه در اين صورت روشن شدن نتيجه به آن مقدمه اولى و اقدم نخواهد بود از روشن شدن مقدمه از راه آن نتيجه .\r\nو يا اينكه مقدمهء قياس نادرست باشد بسبب غلطى كه ناشى از تشابه در لفظ است و اين تشابه و اشتباه در لفظ ناشى از ادات باشد و يا ناشى از نام مجازى يا مستعار باشد و يا ناشى از تركيب يا تعريفى است كه محتمل الوجوه است .\r\nو گاه باشد كه غلط بسبب مقدم و يا مؤخر شدن حرفها سلب و يا تكثر آنها\r\n\r\n","description":"","footnote":"","page_name":" 1857 ","page_number":473},
  {"content":"\r\n\r\nحاصل شود و همچنين تقدم و يا تأخر جهات بر سلوب .\r\nچنان كه بعضى گمان برند كه « ليس بالضرورة » و « بالضرورة ليس » برابرند در حالى كه اين گمان بطور قطع خطا است زيرا قضيهء نخست بر ممكن درست آيد و قضيهء دوم بر ممكن درست نيايد و گفتار ما كه گوئيم « لا يلزم ان يكون » برابر با گفتار ما كه گوئيم « لا يلزم ان لا يكون » نيست .\r\nو البته آنچه ممكن نيست گاه ضرورى الوجود است و گاه ضرورى العدم بر خلاف آنچه « ممكن ان لا يكون » زيرا چنين قضيهء عينا ممكن الوجود است مگر اينكه از امكان در اين گونه قضايا « ممكن ان لا يكون » از امكان آن خواسته شود كه تنها ممتنع نباشد كه امكان عام بود كه در اين صورت موجبهء آن تبديل به سالبه و سالبهء آن تبديل به موجبه نمىشود .\r\nو هرگاه حرفهاى سلب را بدان‌سان كه گفتيم جزو محمولات يا موضوعات كنى و فزون بر يك حرف سلب به كار نبرى و تا آنجا كه توانى سوالب را بموجبات بازگردانى تا آنكه قضاياى سالبه و مركبات لفظى فزون نگردد آنگاه از اين غلط و خطا در امان خواهى بود و از اين گونه سلب‌هائى كه غلط اندازنده است رها شوى .\r\nو گاهى غلط و خطا در قياسات ناشى از سور قضايا است چنان كه مثلا « بعض » كه سور قضيه است بجاى بعضى كه جزء حقيقى است گرفته شود .\r\nو يا اينكه « كل » بمعنى كل واحد واحد و كل بمعنى « جميع » بجاى يكديگر گرفته شود .\r\nگاهى خطا و غلط ناشى از ايهام عكس است بمانند اينكه كسى حكم كند كه هر رنگى سياه است و اين حكم را بر اساس صحت اصل قضيه كند كه آن « هر سياهى رنگ است » باشد .\r\nو گاهى خطا و غلط ناشى از تركيب مفصل باشد مانند آنكه بگوئى « زيد پزشك و خوب است » و اين قضيه بمعنى « پزشك خوبى است » گرفته شود و يا بر عكس ناشى از تفصيل مركب باشد مانند اينكه بگوئى « عدد پنج زوج است و فرد است » و بجاى اين قضيه بگوئى « عدد پنج هم زوج است هم فرد است » و گاهى غلط و خطا از اين راه ناشى شود كه گمان برده شود كه يكى از دو امر متلازم بعينه آن ديگر است و يا اينكه يكى از آن دو علت آن دگر است و دانسته نشود كه بين پارهء از متلازمين بجز مصاحبت و همراهى چيزى ديگر نيست چنان كه استعداد ضحك و نويسندگى در انسان .\r\nاين نوع خطا و مغالطه بيشتر اوقات براى كسى پديد مىآيد كه در دانشها راسخ نشده باشد پس بواسطهء نادانى خود آن امر كه مصاحب و همراه چيزى بود بجاى آن چيزى گيرد كه بسبب آن پديد آمده است . و بدان استوار است . و گاهى بسيارى از دورهاى فاسده مبتنى بر همين خطا و اشتباه است . چنان كه مثلا گفته شود « هرگاه ابوت بدون بنوت و بنوت بدون ابوت » ممكن نباشد لازم آيد كه هر\r\n\r\n","description":"","footnote":"","page_name":" 1858 ","page_number":474},
  {"content":"\r\n\r\nيك از آن دو متوقف بر ديگرى باشد و اين دور است .\r\nبديهى است كه اين ايراد و دور فاسد است زيرا ابوت و بنوت همراه و مصاحب همديگرند نه به يكديگر و توقف ممتنع آن هنگام است كه هر يك از آن دو استوار به آن دگر باشد .\r\nو در آن صورت است كه لازم آيد كه هر يك متقدم بر نفس خود بود و نيز متقدم بر چيزى بود كه متقدم بر او است و اما آنچه بعضى از اهل دانش گمان كرده‌اند كه تصور نمىشود كه دو امرى باشد كه هر يك بالضرورة همراه و مصاحب آن دگر باشد به قضيه متضايفين نقض مىشود زيرا در متضايفين وجود هر يك متصور نبود مگر بالضرورة با مصاحب و همراهى با وجود ؟ ؟ ن ديگر .\r\nبرهان او اين است كه هر يك از آن :\r\nدو اگر بىنياز از آن دگر باشد لازم آيد كه وجود آن بدون وجود آن دگر درست باشد و هرگاه هر يك از آن دو را در وجود آن ديگر مدخليتى باشد لازم آيد كه هر يك از آن دو در وجود متوقف بر آن دگر باشد و اگر يكى از آن دو را در وجود آن دگر مدخل باشد لازم آيد كه آن يكى مقدم بر آن دگر باشد و مصاحب و همراهى در بين نباشد .\r\nو چون اين برهان ممنوع و نقض شد ديگر نتواند برهانى بر رد آن اقامه كند وانگهى اين برهان عينا متوجه متضايفين شود هم در وجود خارجى آنها و هم در وجود تعقلى و ذهنى آن دو با هم و چه بسا ممكن است اين گوينده متضايفين را از اين قاعده بيرون كرده باشد و حال آنكه از جمله مغالطات اين است كه قاعدهء بسبب برهانى ثابت شود و از آن قاعده بدون دليل چيزى كه به حكم كليت قاعدهء در تحت او قرار ميگيرد و از افراد آنست و نسبت برهان به آن و به غير آن يكسان است مستثنى شود . و غرض ما از ايراد اين گونه مباحث علمى همين امر است و اشاره به اين امور است نه قدح و نقض تا اينكه دانسته شود كه در يك برهان دو مغلطه شده است .\r\nو نيز غرض ما اين است كه پژوهنده آگاه شود كه ممكن است تصور دو امرى كه هر يك را در ديگرى مدخليتى باشد و تلازم آن دو تنها تلازم معيت باشد و چنين نيست كه هر چيزى كه در چيزى ديگر مدخليتى داشته باشد تقدم و عليت مطلقه داشته باشد و نيز از شرايط وجوب مصاحبت و معيت مدخليت نباشد .\r\nو از جمله چيزهائى كه بسبب آن در قياسات غلط و خطا مىشود اين است مبناى امرى كه خاص و ويژه است به صورت معنى عام گرفته شود بدين منظور كه آن معنى خاص در امرى كه از جهتى مشارك با اوست جريان داده شود مانند آنكه كسى بگويد « سياهى بدان جهت كه رنگ است جامع بصر است » و بدين طريق حكم جامعيت بصر را به سپيدى نيز جريان دهد .\r\nو گاهى غلط و خطا ناشى از اين مىشود كه امرى كه بالفعل است بجاى امر بالقوه گرفته شود و بر عكس چيزى كه بالقوه است بجاى بالفعل گرفته شود و يا هر يك از امور بالذات و يا بالعرض\r\n\r\n","description":"","footnote":"","page_name":" 1859 ","page_number":475},
  {"content":"\r\n\r\nبجاى يكديگر گرفته شود و يا امور ذهنى و محمولات عقلى اعتبارى بجاى امور خارجى گرفته شود بمانند آنكه مثلا كسى بشنود كه انسان كلى است و گمان برد كه كليت آن امرى است كه در خارج انسان متصف بدان مىشود و حمل بر آن مىشود و يا غلط و خطا ناشى از اين مىشود كه مثال چيزى بجاى خود آن چيز گرفته شود .\r\nو يا جزء علت بجاى علت تامه گرفته شود .\r\nو يا آنچه در برهان خلف علت نادرستى و كذب نبود بجاى علت كذب گرفته شود .\r\nو از راه اجراء طريقهء اولويت در هنگامى كه اختلاف در نوع باشد چنان كه مثلا كسى بگويد انسان در وجوب تنفس اولى و اقدم از ماهى نبود زيرا هر دو در حيوانيت مشتركند . و همين طور است در مورد اجراء اين روش در جهان حوادث و اتفاقات چنان كه كسى بگويد « زيد در طول قامت اولى از عمر نيست چون هر دو در انسانيت مشتركند و بنا بر اين سزاوار نيست كه طول قامت ويژهء يكى دون ديگرى باشد در حال كه اين گوينده نمىداند كه در جهان وجود اسبابهائى است كه از ما نهان است كه بسبب همانها پارهء از امور ممكنه واجب مىشود و پارهء از امور واجبه ممتنع ميگردد و به زودى بر اين امر برهان آوريم .\r\nو حتى در نوع واحدى كه متفاوت باشد به كمال و نقص قاعدهء لا اولويت جريان نيايد زيرا گاه باشد كه بعضى از اشخاص آن از جهت كمالى كه دارد اولى و اقدم باشد بامرى و به زودى چگونگى اين كمال روشن شود در مباحث بعد .\r\nاز جمله امورى كه موجب غلط و خطاء در قياسات مىشود اين است كه امر ممتنع موجود انگاشته شود تا اينكه مبتنى شود بر آن ثبوت چيزى از جهت امتناعش .\r\nو گاهى غلط و خطا ناشى از كم مبالاتى به حيثيات و اعتبارات بود مانند آنكه كسى گويد « كل ابيض داخل فى مفهومه البياض » و « زيد ابيض » و اين قياس را بدان جهت ترتيب دهد كه حكم به دو تعدى كند و افاده كند كه بياض داخل در حقيقت زيد است در حال كه سپيدى از آن جهت كه ابيض است داخل در آنست نه از آن جهت كه انسان يا حيوان و يا جز آنها است . و بدين جهت ممكن نيست كه « بياض » تعدى كند به هر آنچه در تحت عنوان « ابيض » است .\r\nاز جمله امورى كه موجب خطا و غلط مىشود تغيير دادن اصطلاح بود در مورد ايراد نقض ، يعنى تغيير دادن اصطلاح را از محلى كه اطلاق شده است نسبت به آن موردى كه نقض واقع مىشود به منظور دفع آن نقض .\r\nو از همين باب است كه گفته شود « مماثل مماثل است » زيرا اين قضيه به صورت اطلاق درست نخواهد بود مگر آنكه مماثلت از تمام وجوه باشد و هرگاه مماثلت از يك وجه باشد لازم آيد كه آن مماثل هم از همان وجه مماثل باشد و هر گاه جهت مماثلت يكى نباشد اصولا مماثلتى تحقيق نيابد زيرا رواست كه\r\n\r\n","description":"","footnote":"","page_name":" 1860 ","page_number":476},
  {"content":"\r\n\r\nچيزى با چيزى از جهتى و بامرى مماثلت داشته باشد و با چيزى ديگر از جهتى و بامرى ديگر .\r\nو همين طور « مساوى با مساوى چيزى مساوى است » در آن هنگام كه مساوات از تمام وجوه باشد و اما هرگاه جهت برابرى يكى نباشد مانند جسمى كه با جسمى ديگر از جهت طول برابر باشد و با جسمى ديگر از جهت عرض پس گرفتن چيزى را كه از يك جهت با چيزى برابر باشد لازم نمىآيد كه برابر باشد يا آن چيزى كه با آن برابر است از جهتى ديگر بجز آن جهت .\r\nو كسى را نرسد كه گويد اصولا اطلاق مساوات درست نباشد مگر آن هنگام كه برابرى از تمام وجوه باشد زيرا ممكن است كه جسمى با جسمى ديگر تنها در طول برابر باشد .\r\nاز جمله امورى كه موجب غلط و خطاء در قياسات مىشود اين است كه عدم ملكه بجاى « ضد » گرفته شود مانند « سكون » كه عدم مقابل « عدم ملكه » است زيرا سكون عبارت از عدم حركت است در آن چيزى كه در آن تصور حركت مىشود و همين طور « عمى » ( زيرا عمى عبارت از نفى بصر است در حق آن كسى كه در حق او بصر تصور مىشود و از همين جهت است كه چون در حق سنگ تصور بصر نمىشود لذا اعمى ناميده نمىشود ) .\r\nو ضابطه در شناختن اعدام اين است كه هرگاه موضوع را مثلا مانند جسم و انسان باقى بگذاريم و ملكه را كه در اين دو مورد حركت و بينائى است از آن برداريم نياز به وضع جديدى كه ساكن يا اعمى باشد نداريم و بلكه كافى است كه موضوع همچنان باقى گذارده شود و چيزى از آن سلب شود و بنا بر اين عدم ملكه نياز به علت وجودى ندارد و بلكه علت آن همان عدم علت ملكه است و لكن هرگاه ضد گرفته شود ناچار امرى وجودى خواهد بود و نياز به علت خواهد داشت و امورى ديگر را بدنبال خواهد داشت و ايجاد غلط و خطا مىكند .\r\nو از جملهء اسماء اعدام آنهائى هستند كه امكان وجود در آنها شرط نيست مانند قدوسيت و تفرد زيرا اين گونه اسماء نامهاى سلوب محض‌اند .\r\nو از جملهء اسماء اعدام آنهائى هستند كه در نوع و موضوع واحد هم مطرد نيستند مانند مرودية و از جملهء اسماء اعدام آنهائى هستند كه شرط اطلاق آنها در تمام موارد امكان وجود است مانند « عمى و سكون » و اصطلاحات گوناگون است .\r\nو از جمله امورى كه موجب غلط و خطاء در قياس مىشود قرار دادن ايجاب و سلب است بجاى عدم و ملكه زيرا هيچ امرى از دو حالت ايجاب و سلب خارج نيست بر خلاف عدم و ملكه و مثلا ترا رسد كه گوئى « ان الحجر ليس ببصير » و ترا نرسد كه گوئى « ان الحجر اعمى » .\r\nاز جمله امورى كه موجب غلط و خطاء در قياس مىشود به كار بردن لفظ عامى است كه در موارد مختلف بر معانى مختلف اطلاق مىشود كه بعضى از آن موارد بجاى بعضى ديگر گرفته شود .\r\n\r\n","description":"","footnote":"","page_name":" 1861 ","page_number":477},
  {"content":"\r\n\r\nاين مورد گر چه مندرج است در تحت خطا و غلطى كه ناشى از اشتباه لفظ است الا اينكه چون كثير الوقوع است جداگانه بياورديم و پيش از اين بگفتيم كه گاه از عام آن خواسته مىشود كه لذاته مانع از شركت بر افراد بسيار نباشد و گاه امرى مستغرق خواسته مىشود و آن اين است كه حكم شامل يك يك شود و از صدق عام بمعنى نخست و اثبات آن صدق و اثبات خاص لازم نمىآيد و لكن از نفى و كذب آن نفى و كذب خاص لازم مىآيد و البته از صدق و اثبات خاص كه بازاء عام بمعنى نخست است صدق عام لازم مىآيد و از كذب و نفى آن كذب و نفى عام لازم نمىآيد .\r\nلكن عام بمعنى دوم به عكس عام بمعنى اول است يعنى از صدق آن صدق خاصى كه مندرج در آنست لازم مىآيد و مثلا اگر « كل ج ب » صادق باشد « بعض ج ب » نيز صادق است و همين طور است اگر گفته شود « كل شخص شخص من ج ب » و از كذب آن كذب خاصى كه مندرج در آنست لازم نمىآيد .\r\n\r\nمُغْرِب\r\n- ( اصطلاح عرفانى ) مغرب در اصطلاح صوفيان كنايت از جسم است و مشرق كنايت از جان است ، جسم را مغرب دانند و جان را مشرق .\r\n( از شرح گلشن راز ص 499 )\r\n ميان جسم و جان بنگر چه فرق است * كه اين را غرب گير و آن چه شرقست \r\n\r\nمَغْرِبِ اعْتدال\r\n- ( اصطلاح هيوى ) رجوع به مشرق اعتدال شود\r\n. \r\nمَغْرِبِ أنْوار\r\n- ( اصطلاح عرفانى ) منظور آدم خاكى است .\r\nعالم جبروت را مشرق دانسته‌اند و عالم ملك را مغرب كه انوار از مشرق طلوع كند و در مغرب غروب كند چون همهء انوار وجود از جبروت به اين جهان محسوس خاكى آيد . پس آدم خاكى مغرب انوار بود ( انسان ص 162 ) .\r\n\r\nمَغْرِبِ شَمْس\r\n- ( اصطلاح عرفانى ) كنايت از استتار حق تعالى است به تعينات خود و يا اسماء حق است به تعينات و اخفاء روح بجسد .\r\n( اصطلاحات شاه نعمت الله ص 29 )\r\n جان تو در مغرب تن شد نهان * تا قيامت آيد از مغرب عيان \r\n\r\nمَغْرِبُ الشِّتاء\r\n- ( اصطلاح هيوى ) رجوع به مشرق شود .\r\n\r\nمَغْرِبُ الصَّيف\r\n- ( اصطلاح هيوى ) رجوع به مشرق و مغرب شود .\r\n\r\nمغز\r\n- ( اصطلاح ذوقى ) كنايت از حقيقت است در برابر قشر كه شريعت است .\r\n( شرح گلشن راز ص 357 )\r\n\r\nمَغْرِز\r\n- ( بفتح ميم و كسر راء ) از اصطلاحات نجومى است . ذنب الدب را مغرز گويند . از ستارگان واقع در ذنب دب است .\r\n\r\nمَغْصُوب\r\n- ( اصطلاح فقهى ) يعنى مال غصب شده ، آنچه بر وجه نامشروع - تصرف شده باشد تصرف عدوانى و بدون اجازه .\r\n\r\n","description":"","footnote":"","page_name":" 1862 ","page_number":478},
  {"content":"\r\n\r\nبطور كلى هرگاه عين مال مغصوب نزد غاصب موجود باشد بايد آن را بعينه رد كند نهايت آنكه اگر وصف آن تغيير كرده باشد بطورى كه موجب نقص قيمت شده باشد بايد غاصب نقصان را جبران نمايد و الا چيزى بر او نخواهد بود و لو اينكه قيمت آن در بازار خريد و فروش تنزل كرده باشد زيرا قيمت امرى است اعتبارى و موجب ضمان نخواهد بود مگر اينكه قيمت ناشى از استعمال غاصب باشد كه در اين صورت برگشت آن به نقص جزء يا وصف بوده و موجب ضمان است .\r\n( كليات حقوقى ص 185 ) .\r\nهرگاه مال مغصوب به همان حالتى كه داشته است باقيمانده بايد غاصب عين آن را به صاحبش برگرداند و اگر آن را بجاى ديگر برده باشد ميبايست آن را به همان محلى كه آن را از دست مالك خارج كرده برگرداند و حق ندارد مالك را مجبور نمايد كه در جاى ديگر آن را تحويل گيرد .\r\nو هرگاه تلف شده باشد ضمان مثل يا قيمت آن به عهده غاصب است و لو اينكه ديگرى آن را تلف كرده باشد .\r\nو چون مالك حق دارد به متلف نيز رجوع كند اگر به او رجوع كرد نظر به اين كه استقرار ضمان بعهدهء كسى است كه آن را تلف كرده غاصب هم حق دارد و بمتلف رجوع كند .\r\nو بالجمله ، غصب داراى دو حكم است : حكم تكليفى كه عبارت از حرمت و استحقاق عقوبت باشد و حكم وضعى كه عبارت از بودن مال است در عهده او به اين معنى اگر موجود است بايد عين آن را به صاحبش رد كند و اگر تلف شده مثل آن را اگر مثلى باشد و قيمت آن را اگر قيمى است .\r\n( كليات حقوقى ص 178 )\r\n\r\nمُغْلَق\r\n- ( اصطلاح ادبى ) نزد بلعاء آنست كه بر بستن الفاظ و معانى چنان بكوشد كه از سياق جز بتأمل بر غوامض و مقاصد اطلاع نتوان يافت و آنچه از فنون گويد بر مصطلحات اهل اين فن گويد .\r\n( از كشاف ص 1097 ) .\r\n\r\nمُغَيْريَّه\r\n- ( اصطلاح كلامى ) فرقهء از غلات شيعه اصحاب مغيرة بن سعد عجلىاند كه گويند خداى جسم است بر صورتى از مرد از نور و بر سر او تاجى است از نور قلب او منبع حكمت است و موقعى كه بر آن شد كه جهان را آفريند باسم اعظم سخن گفت ( از كشاف ص 1092 از درايه ص 147 ) .\r\n\r\nمَغيبات\r\n- ( اصطلاح كلامى و عرفانى ) بنا بر عقيده شيخ اشراق اطلاعات كاملين و انبياء و اولياء بر رازها و امور پنهان از راه‌هائى است از جمله گاهى بوسيله مكتوباتى بر صاحبان كشف و شهود و انبياء اخبارى از امور غيبى وارد مىشود و گاهى بواسطه شنيدن آوازى خوشايند و يا ترسناك و گاهى از راه ديدن صورتهاى كائنات بود و گاهى صورتهاى زيبائى را به بيند كه با آنها مخاطبت كنند و گاهى صورتهائى مانند مجسمه‌هاى صناعى مشاهده كنند و از دهن آنها مطالبى شنوند و گاهى در خطرهء بر\r\n\r\n","description":"","footnote":"","page_name":" 1863 ","page_number":479},
  {"content":"\r\n\r\nآنها مثل معلقهء نموده شود و همهء آنچه در خوابها ديده شوند از راه مثل معلقه‌اند ( رجوع شود به حكمة الاشراق ص 241 ) .\r\n\r\nمُفارِق\r\n- ( اصطلاح فلسفى ) مفارق يعنى موجود غير مادى و از آن جهت مفارق گويند كه جداى از ماده و ما فوق اجسام و جسمانيات است ( تفسير ص 969 و دستور ج 3 ص 3304 ) .\r\n\r\nمفارقات\r\n- ( اصطلاح فلسفى ) جواهر مجرده عقليه و نفسيه را مفارقات گويند .\r\n( قبسات ص 6 و اسفار ج 1 ص 25 - دستور ج 3 ص 304 مجموعه دوم مصنفات ص 73 ، 90 ، 91 ، 115 ) .\r\nپاره از تركيبات در معنى فلسفى :\r\nمُفارِقاتِ سِفْليَّه مُفارِقاتِ عَقليَّه مُفارِقاتِ عِلويَّه مُفارِقاتِ قُدسى مُفارِقاتِ مَحْضَه مُفارِقاتِ نوريَّه نفوس مدبره انسانى را مفارقات سفليه و عقول و نفوس را مفارقات علويه و عقول را مفارقات محضه و نوريه مينامند و گاه معقولات و متصورات ذهنى را نيز مفارقات گويند و به اين اعتبار كليات نيز جزء مفارقاتند .\r\n( از قبسات ص 6 - اسفار ج 1 ص 25 - ج 4 ص 162 شفا ج 1 ص 4 ) .\r\nو رجوع بانوار و عقول و نفوس و مدبرات شود .\r\nو مراد از مفارقات قدسى عقول مجرده است ( از اسفار ج 3 ص 166 ، 169 ، 170 ) .\r\n\r\nمَفاعيلِ خَمْسه\r\n- عبارت از مفعول به ، معه - له - فيه و مطلق است رجوع شود بهر يك از اين كلمات .\r\n\r\nمُفاوَضَت\r\n- شركت بطور تساوى باشد كه هر يك در تصرف مختار باشند .\r\n( از كشاف ص 1128 )\r\n\r\nمَفاهيمِ عُرفيَّه\r\n- ( اصطلاح اصولى ) آنچه عرف از الفاظ و لغات و اصطلاحات درمىيابد كه در اغلب موارد اطلاقات فهم عرف و عادت معتبر است .\r\nدر كليات حقوقى آمده است .\r\nرد و تسليم و قبض و اخذ ، همه اينها مفاهيم عرفى هستند كه مرجع تشخيص مصاديق آنها عرف است .\r\nو هر آنچه در نظر عرف مشكوك باشد و از رجوع بعرف نتيجه بدست نيايد مرجع اصول موضوعى يا حكمى خواهد بود .\r\nبنا بر اين در تحقق رد عين مغصوبه به مالك ، مجرد تخليه و صرف رفع يد غاصب كه از معانى سلبيه است كافى نبوده بلكه در تحقق آن معنى ايجابى لازم است .\r\nو همان طورى كه بمحض جلوگيرى و ممانعت از تصرفات مالك بودن استيلاء بر مال غصب حاصل نمىشود رد آن هم بدون استيلاء مالك بر آن تحقق نخواهد يافت .\r\nپس اگر كسى اسب ديگرى را غصب\r\n\r\n","description":"","footnote":"","page_name":" 1864 ","page_number":480},
  {"content":"\r\n\r\nكرده باشد و آن را از دست داده و رها كند بدون اينكه افسارش را بدست صاحبش داده باشد يا او را بر آن مسلط گرداند رد حاصل نخواهد شد و لا اقل حصول آن مشكوك است و در صورتى كه تلف شود ضمان مستحب است .\r\n( كليات حقوقى ص 183 ) .\r\nو بايد دانست كه همهء اطلاقات شرعيه نخست متوجه مفاهيم عرفى است يعنى آنچه را عرف و عادت فهم كنند مقدم است تا دقت‌هاى علمى و فقاهى .\r\n\r\nمِفتاحُ الأحْزان\r\n- ( اصطلاح ذوقى ) عبارت از ايمان به قدر است .\r\n\r\nمِفتاحِ اوَّل\r\n- ( اصطلاح عرفانى ) و عبارت از اندراج اشياء است آن طور كه هستند در غيب الغيوب كه حروف اصليه هم گويند يعنى اندراج در احديت ذات چون شجرهء در نوات . رجوع بفرهنگ مصطلحات عرفا شود .\r\n\r\nمِفتاحُ سِرِّ القَدَر\r\n- ( اصطلاح عرفانى ) مفتاح سر قدر عبارت از اختلاف استعدادات اعيان ممكنه است در ازل .\r\n\r\nمِفتاحُ الغَيْب\r\n- ( اصطلاح عرفانى ) مفتاح غيب عبارت از اسماء ذات است كه مفتاح غيب الهىاند و اول يقين‌اند .\r\n\r\nمَفْتوحَةُ عَنْوَة\r\n- ( اصطلاح فقهى ) يعنى زمينهائى كه با زور شمشير از يد كفار خارج شده است از روى قهر و غلبه اين گونه اراضى ، آن تمام مسلمين است و قابل خريد و فروش نيست و وقف و هبئه آنها نيز جايز نيست و منافع آن در راه مصالح مسلمانان مصرف مىشود و اراضى موات مفتوح عنوة آن امام است .\r\nدر تاريخ جنگهاى اسلامى ظاهرا عراق عجم كه در زمان خليفهء دوم تصرف شد مفتوحة عنوة است از جمله خراسان و بحرين . . .\r\n( از قاطعة اللجاج ص 19 - 27 - سراج الوهاج ص 133 - شرح لمعه ج 1 ص 244 )\r\n\r\nمُفتى\r\n- ( اصطلاح فقهى ) يعنى فتوادهنده و صاحب فتوى و او قائم مقام امام است بمذهب شيعه و قائم مقام نبى است بمذهب اهل سنت به حكم « العلماء ورثة الانبياء و ان الانبياء لم يورثوا اولادهما و انما أورثوا العلم » ( از الفقه على . . ج 4 ص 148 ) .\r\n\r\nمُفْرَد\r\n- ( اصطلاح حديث ) نزد اهل حديث حديثى است كه راوى آن يك نفر باشد و يا اهل يك بلد نقل كرده باشند مانند مردم مكه ، مدينه ، بصره يا يكى از اهل بلد نقل كرده باشد .\r\n( از درايه ص 39 ) .\r\nو نزد ادباء عرب مفرد مقابل تثنيه و جمع است و كلمه‌ايست كه دلالت بر يك فرد كند و گاه مقابل مركب است و گاه مقابل مضاف .\r\n( از كشاف ص 1108 ) مفرد در نجوم مفرد و مفرد الرمح ستارهء بود واقع در عواء .\r\n\r\nمُفْرَدَين\r\n- ( اصطلاح عرفانى ) مفردين يعنى كسانى كه همواره ذكر خدا را گويند فقط ، رجوع بفرهنگ مصطلحات عرفا شود .\r\n\r\nمُفْرَد و مُرَكَّب\r\n- ( اصطلاح ادبى )\r\n\r\n","description":"","footnote":"","page_name":" 1865 ","page_number":481},
  {"content":"\r\n\r\nرجوع به تركيب و ( شفا ج 1 ص 384 ) شود .\r\n\r\nمفرغ\r\n- ( بضم ميم و تشديد و فتح راء اصطلاح ادبى ) مستثناى مفرغ در مقابل تام است رجوع به استثناء شود .\r\n\r\nمفسدات حج\r\n- ( اصطلاح فقهى ) رجوع به كفارات شود .\r\n\r\nمُفْطِراتِ صَوم\r\n- ( اصطلاح منطقى ) آنچه روزه را باطل مىكند كه عبارت از خوردن و آشاميدن جماع ، اخراج منى ، كذب بر خدا و رسول ، گرد و غبار غليظ ، سر زير آب كردن و جز آنها است رجوع به مبطلات صوم شود .\r\n( از عروة ص 399 - شرح لمعه ج 1 ص 119 )\r\n\r\nمَفْعولٌ بِه\r\n- ( اصطلاح ادبى ) اسمى است منصوب كه فعل بر او واقع شود و رتبهء آن بعد از فاعل است مانند « ضرب زيد عمروا » و « هو اسم ما وقع عليه الفاعل » ( از الهدايه ص 118 ) .\r\n\r\nمَفْعولٌ فيه\r\n- ( اصطلاح ادبى ) مفعول فيه را ظرف هم گويند و ظرف در اصطلاح نحويان وقت يا مكان باشد كه اغلب متضمن فى است نه در همه مانند « يوم الجمعة يوم مبارك » .\r\nمفعول فيه منصوب است به عامل ظاهرى چنان كه گذشت مانند « فرسخا » در جواب كسى كه گويد كم سرت و هر ظرفى اعم از آنكه مختص باشد يا مبهم قابل است كه منصوب شود بجز مذ و منذ .\r\nظروف مكان مبهم مانند ( جهات ست . فوق تحت يمين ، يسار و . . ) يا شبه آن مانند « جانب ناحيه » و همين طور آنچه از فعل درست مىشود مانند مجلس ، مشرق .\r\nبعضى از كلمات ميباشند كه در اصل ظرف‌اند لكن فاعل يا مفعول . . واقع ميشوند مانند « يوم ، شهر » كه ظروف متصرفه‌اند . از جمله ظروف غير متصرفه مانند « عوض قط ولدى » است ( از سيوطى ص 107 - 108 )\r\n\r\nمَفْعولٌ لَه\r\n- ( اصطلاح ادبى ) يا مفعول لاجله عبارت از مفعولى است كه فعل براى او انجام شود و معنى تعليل را رساند مانند « جد شكرا - ضربته تأديبا » مفعول له بايد با فعل قبل از خود از لحاظ وقت و فاعل متحد باشد و در غير اين صورت با لام يا يكى از اداة تعليل آيد مانند « لدوا للموت . و ابنوا للخراب » و در صورتى كه مصدر هم نباشد با لام آيد مانند « سرى زيد للماء » و « ان امرأة دخلت النار فى هرة جستها » ( از سيوطى 105 ) .\r\n\r\nمَفْعولِ مُطْلَق\r\n- ( اصطلاح ادبى ) مفعول مطلق عبارت از مصدرى است زيادى كه مؤكد عامل خود باشد يا مبين نوع يا عدد آن باشد و از اين جهت مفعول مطلق گويند كه قيدى ندارد مانند به ، له . . مانند  « وَ كَلَّمَ اللَّهُ مُوسى تَكْلِيماً    وَ الصَّافَّاتِ صَفًّا .    فَإِنَّ جَهَنَّمَ جَزاؤُكُمْ جَزاءً مَوْفُوراً »  و بالجمله مفعول مطلق تاكيدى مانند « ضربت ضربا » و نوعى مانند « جلست جلسة الامير » و عددى مانند « ضربته ضربتين » گاه عامل مفعول مطلق حذف شود مانند « شكرا » بجاى ( شكر الله\r\n\r\n","description":"","footnote":"","page_name":" 1866 ","page_number":482},
  {"content":"\r\n\r\nشكرا ) در مقام دعا و « سقيا و رعيا » بجاى « سقاك الله سقيا و رعاك الله رعيا » .\r\nو همين طور اگر بعد از فعل تفصيل در آيد مانند  « فَإِمَّا مَنًّا بَعْدُ وَ إِمَّا فِداءً »  كه تقدير « فاما تمنون منا و اما تفدوا فداء » و يا موقعى كه تكرار شود .\r\nرجوع شود به ( سيوطى ص 104 الهدايه ص 188 ) .\r\n\r\nمَفْعولٌ مَعَه\r\n- ( اصطلاح ادبى ) اسمى است كه بعد از واو بمعنى مع واقع مىشود مانند « جاء البرد و الجلباب » و « ما انت و زيدا - كيف انت و البرد » و اختلاف است كه آيا نصب آن بواو است يا به فعل و شبه آن و بايد دانست كه در موردى كه عطف امكان داشته باشد اولى است كه واو را عاطفه بدانيم بنا بر اين در جمله « مالك و زيدا » متعين است كه مفعول معه باشد چون عطف بر ضمير متصل مجرور جائز نيست مگر با اعادهء جار و در جمله « ضربت انا و زيدا » دو وجه جائز است و در « جاء زيد و عمرا » دو وجه ( از سيوطى ص 108 )\r\n\r\nمُفَكِّره\r\n- ( اصطلاح فلسفى ) قوت مفكره قوتى است مرتب در تجويف اوسط دماغ كه عمل آن تركيب و تحليل فراورده‌هاى خيال و وهم است و بعبارت ديگر تركيب و تحليل امور مخزونهء در خيال و وهم است ( شفا ج 1 ص 291 ) .\r\nرجوع شود به فكر و متصرفه .\r\n\r\nمُفْلِس\r\n- ( اصطلاح فقهى ) و مفلس كسى را گويند كه وامش بر آمده باشد ، و مالش وفا نكند بگزاردن وامها .\r\nو چون حاكم را معلوم شود افلاس وى واجب بود كه به روى حجر كند ، يعنى :\r\nوى را از تصرف در مال خويش منع كند .\r\nو بايد كه دين ثابت باشد و حال ، زيرا كه پيش از حلول اجل كسى را مطالبت نرسد .\r\nو بايد كه وام خواهان از حاكم در خواهند ، زيرا كه حق ايشان راست .\r\nچون بر وى حجر كند ، وامهاى ايشان تعلق گيرد بمالى كه در دست او باشد ، او را منع كند از تصرف در مال به آنچه حق غريمان باطل گرداند چنان كه فروختن و بخشيدن .\r\nو اگر جنايتى كند كه موجب ارش باشد ، مجنى عليه با غريمان به مقدار حق خويش شريك شود ، براى آنكه اين حقى است كه ثابت شد بر وى بىاختيار صاحبش .\r\nو اگر اقرار آرد بدينى كه پيش از حجر برو بوده باشد ، قبول كنند ، براى آنكه اقرار وى صحيح است .\r\nو هر كس كه عين مال خود يافت او اولاتر است به آن ، لقوله ع :\r\n« ايما رجل افلس ، فصاحب المتاع احق به اذا وجده بعينه »\r\n، يعنى : هر كدام مرد كه مفلس شود ، خداوند متاع سزاوار بشد بمتاع خويش ، چون آن را بعينه بيابد . اين آنگه بود كه همچنان بر آن حال يافته بود ، و متغير نشده ، و حق غيرى بدان تعلق نگرفت ؟ ؟ .\r\n\r\n","description":"","footnote":"","page_name":" 1867 ","page_number":483},
  {"content":"\r\n\r\nكه گر تغير بنقصان باشد ، مخير باشد : ميان آنكه آن را برگيرد ، و آنكه بگذارد . اگر برگيرد و آن نقصان غير وى باشد ، كه بها به روى منقسم شود ، چنان كه دو بنده : يكى تلف شود ، آن يك را بگيرد ، و ببهاى ديگر با غريمان شريك شود .\r\nو اگر آن را ارش باشد آنكه از فعل اجنبى بوده باشد ، برگيرد و به مقدار ارش با غريمان شريك شود .\r\nو اگر ارش نباشد ، از آنكه بفعل وى باشد يا بآفت سماوى ، آن را بر گيرد ، و بنقصان شريك نباشد .\r\nو اگر تغير بزيادت باشد از فعل مشترى چون رنك كردن جامه ، زيادت با بايع شريك باشد ، زيرا كه آن حق ويست ، و اگر نه ادا كند بابطال حق وى .\r\nو اگر بفعل وى نباشد چون فربهى و بزرگى ، آن را با زيادت برگير ؟ ؟ ، براى آنكه تبع است .\r\nو اگر زيادت منفصل بود ، چنان كه ميوه و غيره آن ، را برگيرد بىزيادت ، براى آنكه در ملك وى حاصل شده است .\r\nو سرايى كه در آن ساكن بود ، نفروشند ، و نه بنده ، و نه اسبش ، براى آنكه برين دليل نيست . و نيز وى را ازين گزيرى نيست . و آنچه غير ازين باشد بفروشند .\r\nو دين مؤجل به حجر حال نگردد ، براى آنكه اصل آنست كه مؤجل بود .\r\nو اگر گواه گواهى دهد بر اعسار وى ، بشنوند . و چون اعسار در وى ثابت شود ، جائز نباشد حاكم را كه وى را در زندان كند . و واجب بود منع كردن از مطالبت وى تا آنگه كه مالى بدست آرد ، لقوله تعالى :  « وَ إِنْ كانَ ذُو عُسْرَةٍ فَنَظِرَةٌ إِلى مَيْسَرَةٍ »  .\r\nو غريمان را نباشد كه وى را مطالبت كنند به آنكه خود را باجارت بدهد تا كسب كند از براى ايشان ، بلكه واجب بود بر وى چون تواند ، كه كسب كند ، و ذمت خود را برى كند . و رنجور را حجر كنند در وصيت به آنچه زيادت باشد از ثلث ، بىخلاف . و همچنين كودك را ، و ديوانه را ، و سفيه ، و مكاتب را .\r\nو حجر از كودك مرتفع نشود الا ببلوغ و رشد . و بلوغ نه سال باشد ، و در نرينه بپانزده سال ، لقوله ص :\r\n« اذا استكمل المولود خمس عشرة سنة كتب ماله و ما عليه و اخذت منه الحدود »\r\n، يعنى :\r\nچون فرزند نرينه پانزده سال رسيد ، آنچه وى را بود و برو بود بنويسند ، و حدها برو برانند .\r\nو در دخترينه بلوغ بنه سال بود . و بظهور منى ، و خواب ، و موى بغل و زير ناف ، و حيض .\r\nو رشد به آن باشد كه مال خود باصلاح آرد ، و به آنكه عدل باشد در دين . اگر يكى ازين دو بخلل باشد ، همچنان حجر باشد ، لقوله ص :\r\n« و لا تؤتوا السفهاء اموالكم »\r\n، يعنى : مالها كه در دست شماست بسفيهان مدهيد ، و فاسق سفيه است .\r\nديگر آنكه خلاف است در آنكه رواست مال بوى دادن با اين دو شرط ، و اگر يكى بر خلل باشد ، دليلى نيست بر جواز آن .\r\nو اگر حجر برگيرند ، واو اسراف\r\n\r\n","description":"","footnote":"","page_name":" 1868 ","page_number":484},
  {"content":"\r\n\r\nكند ، و ناوجه صرف كند ، اعادت كند بر وى حجر را ، از براى آنكه اسراف‌كننده سفيه است ، لقوله تعالى :  « إِنَّ الْمُبَذِّرِينَ كانُوا إِخْوانَ الشَّياطِينِ »  .\r\n( معتقد الاماميه 369 ، 371 ) در كليات حقوقى آمده است :\r\nمفلس كسى است كه دارائى او وافى باداء ديونش نباشد و غرماء يعنى طلبكارها از حاكم درخواست كنند كه او را از تصرف در اموالش محجور و ممنوع سازد .\r\nوقتى كه حكم حجر دربارهء كسى صادر گرديد تا وقتى كه به حالت حجر باقى است از هر گونه تصرفى در اموال خود ممنوع است .\r\nدر منع از تصرف فرقى نيست بين اينكه متعلق تصرف دين باشد يا عين يا منفعت و نيز فرقى نيست بين اينكه در مقابل آن عوضى باشد يا نه .\r\nتعلق حق غرماء بمال محجور به همان نحوى است كه قبلا بوده .\r\nبنا بر اين اگر قبلا معاملهء خيارى با ديگرى كرده حجر او مبطل خيار نخواهد بود و صاحب خيار ميتواند اخذ بخيار نمايد و لو اينكه بر ضرر غرماء باشد .\r\nاموال مديون كه مقايسه بديون او مىشود اموالى است كه زائد بر مسكن و و لباس و اثاثيه و بالاخره بر حسب شأنش از لوازم احتياجات او باشد . پس اگر زياد آيد كم مىشود و اگر كم باشد بايد آن را تكميل نمود .\r\nمطالباتى كه مفلس دارد جزء اموالش محسوب مىشود و لو اينكه مؤجل و با وعده باشند به شرط اينكه كسانى كه به او مديون هستند معسر يا مستنكف يا غاصب نباشند .\r\n( كليات حقوقى ص 19 ، 191 )\r\n\r\nمُفَوِّضَه\r\n- ( اصطلاح فقهى ) و نكاح مفوضه نكاح بلا مهر را گويند كه در اين صورت رجوع به مهر المثل شود و نزد شافعى اصولا مهرى نخواهد بود البته مراد اين است كه ذكر مهر نشود نه اصلا مهرى نباشد .\r\nاصطلاح مفوضه اطلاق بر فرقهء از غلات شيعه نيز مىشود كه گويند خداى محمد ( ص ) را آفريد و خلق دنيا را به دو واگذارد و برخى گويند به حضرت على ( ع ) واگذار كرد و برخى گويند خدا امور دين را بائمه اطهار واگذارد بعد از حضرت رسول و نيز به پيروان تفويض نيز اطلاق شده است كه گويند امور انسانى و اعمال او را خدا به خود او واگذار كرده است كه اختيار كامل باشد .\r\n( از درايه 146 - تلويح ص 71 - كشاف ص 1128 ) .\r\n\r\nمَفْهوم\r\n- ( اصطلاح فلسفى و اصولى ) اسم مفعول از فهم است يعنى ادراك شىء و متصور ذهنى و نزد اصوليان خلاف منطوق است و عبارت از امرى است كه لفظ دلالت بر آن كند نه در محل نطق مانند مفهوم از شرط « ان جاءك على فاكرمه » كه مفهوم آن مىشود اگر على نزد تو نيامد اكرامش مكن . بحث است كه آيا مفهوم حجت است يا نه با جملات شرطيه ، و صفيه و عدد و غايت را مفهوم هست يا نه و پس از آنكه مفهوم هست حجت است يا نه ، مفهوم اگر مفيد همان حكم منطوق بود ، نهايت با شدت و قدرت\r\n\r\n","description":"","footnote":"","page_name":" 1869 ","page_number":485},
  {"content":"\r\n\r\nزيادتر و يا با اولويت آن را مفهوم موافق گويند مانند  « فَلا تَقُلْ لَهُما أُفٍّ »  يعنى به پدر و مادر خود كلمات رنج‌آور و ضجرت‌آميز مگوئيد و مفهوم آن اين است كه آنها را بطريق اولى ناسزا نگوئيد و مضروب مكنيد و مفهوم مخالف آنست كه مفيد حكمى مخالف با حكم منطوق باشد چنان كه در مثال بالا گذشت .\r\nمفهوم موافق را لحن خطاب و فحواى خطاب هم گويند در اينكه مفهوم شرط حجت است اختلاف است و فرقى نيست بين آنچه بعد از ادوات شرط باشد يا آنچه صريحا يا تضمنا دلالت بر تعليق كند و در اينكه مفهوم غايت حجت است نيز حرف است عدهء آن را حجت دانند .\r\nمثلا جمل  « أَتِمُّوا الصِّيامَ إِلَى اللَّيْلِ »  يا « صوموا الى الليل » و  « لا تَقْرَبُوهُنَّ حَتَّى يَطْهُرْنَ »  .\r\nدر اول و دوم مفيد اين است كه شب بايد افطار كرد و مثال سوم مفيد است كه پس از پاكى توان مضاجعت كرد .\r\nو همين طورست بحث در مفهوم صفت مثل « الامير زيد و الشجاع عمرو » كه تقديم صفت افاده حصر كرده است و در اصل « زيد امير » بوده است و عدول كرده است از ترتيب طبيعى براى افاده حصر و همين طور است در مفهوم القاب مانند آنكه گفته شود « اكرموا عيسى رسول الله » در صورتى كه كلمهء رسول لقب او شده باشد كه از آن چيزى فهميده نمىشود يعنى القاب مفهومى ندارند و همين طور مفهوم اعداد مثل  « إِنْ تَسْتَغْفِرْ لَهُمْ سَبْعِينَ مَرَّةً فَلَنْ يَغْفِرَ اللَّهُ لَهُمْ »  و مفهوم وصف مانند « اكرم كل رجل عالم - و فى السائمة زكات » و  « رَبائِبُكُمُ اللَّاتِي فِي حُجُورِكُمْ »  و « البيعان بالخيار ما لم يفترقا » و  « لا تُكْرِهُوا فَتَياتِكُمْ عَلَى الْبِغاءِ إِنْ أَرَدْنَ تَحَصُّناً »  محققان اصوليان گويند مفهوم شرط و وصف حجت است و غايت و عدد و حصر را مفهوم نيست وعدهء كليهء مفاهيم را حجت ميدانند وعدهء بر عكس .\r\n( رجوع شود به كشاف ص 1154 - كفايه ج 1 ص 300 ، 363 - قوانين ص 91 - 171 - 188 ) .\r\nو بالجمله لفظ شرط در معانى چند به كار برده شده است .\r\n1 مجرد الزام و التزام مانند نذر و يمين .\r\n2 الزام و التزام در بيع .\r\n3 نزد نحويان آنچه بدنبال حرف شرط آيد يا آنچه جملهء شرطيه بر آن معلق باشد وجودا و بر عدم آن عدما و جمله شرطيه نيز در چند معنى به كار رود يكى آنچه مفيد تعليق وجود جزا باشد بر وجود شرط فقط مثل « ان كان هذا انسانا كان حيوانا » و عدم آن معلق بر عدم شرط نباشد مانند  « لَوْ كانَ فِيهِما آلِهَةٌ إِلَّا اللَّهُ لَفَسَدَتا »  ديگر آنچه مفيد تعليق عدم جزاء بر عدم شرط است كه مصطلح اهل عربيت است .\r\nدر اصول رشاد آمده است :\r\nمفهوم بر دو قسم است :\r\n1 - مفهوم موافق - يا لحن الخطاب - يا فحوى الخطاب 2 - مفهوم مخالف يا دليل الخطاب\r\n\r\n","description":"","footnote":"","page_name":" 1870 ","page_number":486},
  {"content":"\r\n\r\nالف ) مفهوم موافق : هرگاه حكم معنى مفهومى كلام از حيث نفى و اثبات موافق حكم معنى منطوقى آن باشد آن را مفهوم موافق گويند مثلا آيهء  فَلا تَقُلْ لَهُما أُفٍّ  كه منطوقا بر حرمت تافيف نسبت بوالدين دلالت مينمايد - مفهوما بر حرمت ضرب و شتم آنها دلالت مىكند زيرا وقتى كه تأفيف و الدين و اداى كلمهء خشن بر آنها حرام باشد ضرب و شتم آنها بطريق اولى و بفحوى الخطاب حرام خواهد شد .\r\nپس آيهء مزبوره مفيد دو معنى مىباشد يكى منطوقى يعنى حرمت تأفيف و ديگرى مفهومى يعنى حرمت ضرب و شتم و چون هر دو معنى از حيث ثبوت حكم حرمت موافق ، يكديگر هستند ( يعنى حكم هر دو معنى حكم ثبوتى است ) لذا گفته مىشود كه حرمت ضرب و شتم مفهوم موافق حرمت تأفيف است .\r\nب ) مفهوم مخالف : هرگاه حكم معنى مفهومى كلام ، از حيث نفى و اثبات مخالف حكم معنى منطوقى آن باشد آن را مفهوم مخالف گويند .\r\nمثلا آيهء  إِنْ جاءَكُمْ فاسِقٌ بِنَبَإٍ فَتَبَيَّنُوا  منطوقا دلالت دارد بر اينكه اگر آورندهء خبر فاسق باشد بايد دربارهء آن خبر تحقيق و تبيين كرد و مفهوما دلالت دارد براين كه اگر آورندهء خبر عادل باشد تحقيق دربارهء آن لازم نيست پس حكم معنى مفهومى كلام ، مغاير با حكم معنى منطوقى آن است يعنى حكم منطوقى وجوب تحقيق و حكم معنى مفهومى آن عدم وجوب تحقيق مىباشد .\r\nبنا بر اين گفته مىشود كه مفهوم مخالف  إِنْ جاءَكُمْ فاسِقٌ بِنَبَإٍ فَتَبَيَّنُوا  ان جاءكم .\r\nعادل بنبأ فلا تبينّوا مىباشد .\r\nبحث در حجيت و عدم حجيت مفاهيم مئالا به اين نكته باز ميگردد كه آيا جملات مبحوث عنها واقعا داراى مفاهيم ادعائيه هستند يا خير ؟\r\nمثلا بحث در اينكه مفهوم موافق يا مفهوم مخالف حجت است يا نه ؟ ناظر به اين است كه فى المثل آيهء  فَلا تَقُلْ لَهُما أُفٍّ  داراى آن چنان مفهوم موافقى هست يا نه ؟\r\nو يا آيهء  إِنْ جاءَكُمْ فاسِقٌ بِنَبَإٍ فَتَبَيَّنُوا  داراى آن چنان مفهوم مخالفى هست يا نه ؟\r\nو الا اگر مسلم شود كه آيات مزبوره داراى آن مفاهيم هستند يعنى به آن معانى مفهوما دلالت ميكنند ديگر بحث در حجيت آنها بىمنطق خواهد بود - زيرا در آن صورت حجيت آنها در آن معانى قطعى و غير قابل بحث ميگردد - و همچنين اگر معلوم شود كه آيات مزبوره داراى آن مفاهيم نيستند يعنى بر آن معانى مفهوما دلالت نمىكنند باز بحث در عدم حجيت آنها بحث زائدى مىشود .\r\nپس بحث در حجيت و عدم حجيت مفاهيم در واقع راجع است به نفى و اثبات - يا وجود و عدم آن مفاهيم . و به تعبير ديگر مثلا ما در مورد آيهء اول كه در مقام بيان طرز رفتار با والدين است با دو موضوع مواجه ميشويم يكى گفتن اف بر والدين و ديگرى ضرب و شتم آنها :\r\nآيهء مزبوره حكم موضوع اول را منطوقا بيان فرموده ولى دربارهء حكم موضوع دوم سكوت اختيار كرده است .\r\nبنا بر اين آنهائى كه مدعى حجيت\r\n\r\n","description":"","footnote":"","page_name":" 1871 ","page_number":487},
  {"content":"\r\n\r\nمفهوم هستند ميگويند كه آيهء مزبوره هر چند راجع به حكم موضوع دوم ( ضرب و شتم ) تصريحى نكرده ولى مفهوما و بلحن الخطاب آن را نيز بيان فرموده و به همين جهت حرمت آن نيز محرز گشته است - ولى آنهايى كه فى المثل حجيت مفهوم موافق را منكر شده‌اند ميگويند كه آيهء مزبوره فقط حكم موضوع اول را بيان داشته و حكم موضوع دوم به هيچ وجه از مفاد آن مفهوم نيست و به همين جهت حرمت آن نيز محرز نمىباشد .\r\nو هكذا در مورد آيهء اخيره كه راجع بوجوب تحقيق دربارهء خبر مخبر فاسق است دو موضوع بذهن خطور مىكند يكى خبر مخبر فاسق و ديگرى خبر مخبر عادل آيهء مزبوره حكم موضوع اول ( خبر مخبر فاسق را ) منطوقا بيان فرموده ولى دربارهء حكم موضوع دوم ( خبر مخبر عادل ) سكوت كرده است - بنا بر اين بعقيدهء مدعيان حجيت مفهوم مخالف آيهء مزبوره علاوه بر - تصريح به حكم موضوع اول - حكم موضوع دوم را هم مفهوما و بدليل الخطاب بيان فرموده لذا عدم وجوب تحقيق دربارهء خبر مخبر عادل نيز محرز گرديده است ولى بنا بعقيده منكرين حجيت مفهوم مخالف ، دلالت آيهء مزبوره بر وجوب تحقيق دربارهء خبر مخبر فاسق مسلم ولى دلالتش بر عدم تحقيق دربارهء خبر مخبر عادل غير مسلم است و به همين جهت نمىتوان حكم عدم وجوب تحقيق را در بارهء آن جارى كرد .\r\nمحصل كلام آنكه : مقصود از حجيت و عدم حجيت هر يك از مفاهيم ، فهميده شدن - يا فهميده نشدن - معنى مزبوره از كلام مبحوث عنه است نه حجيت و يا عدم حجيت دلالت مفهومى .\r\nپس از بيان اين مطلب اينكه توضيح ميدهيم كه : در حجيت مفهوم موافق هيچ گونه اختلافى بين علماى اصول نيست ولى در حجيت مفهوم مخالف مشاجراتى بين آنان بوقوع پيوسته است .\r\nدر توضيح اين مسأله قبلا باقسام مفهوم مخالف اشاره نموده و سپس بتوضيح اختصارى آنها ميپردازيم .\r\nاقسام مشهورهء مفهوم مخالف عبارت است از :\r\nمفهوم شرط - مفهوم وصف - مفهوم غايت - مفهوم حصر - مفهوم لقب - مفهوم عدد .\r\n1 - مفهوم شرط : مراد از مفهوم شرط آن حكم مخالفى است كه از مفاد جملهء شرطيه در صورت فقدان شرط مفهوم ميگردد مثلا دربارهء جملهء شرطيه إن أعطاك زيد درهما فاكرمه گفته مىشود كه مفهوم مخالف آن إن لم يعطك زيد درهما فلا تكرمه مىباشد يعنى عدم وجوب اكرام در صورت فقدان شرط عطاء ، مفهوم مخالف جملهء مزبوره است .\r\n2 - مفهوم وصف : مراد از مفهوم وصف آن حكم مخالفى است كه از مفاد جملهء مقيده به وصف در صورت فقدان وصف ، مفهوم ميگردد مانند حديث فى سائمة الغنم زكات كه حكم وجوب زكات را فقط دربارهء غنم سائمه مقرر فرموده ، مفهوم مخالف آن عدم وجوب زكات در غنم غير سائمه\r\n\r\n","description":"","footnote":"","page_name":" 1872 ","page_number":488},
  {"content":"\r\n\r\nاست .\r\n3 - مفهوم غايت : مفهوم غايت در صورتى تحقق مييابد كه حكم مقيد بانتهاء و غايت باشد در اين صورت گفته مىشود كه مفهوم آن تقييد ، انتفاء حكم است بعد از حصول غايت : مثلا آيهء  وَ . لا تَقْرَبُوهُنَّ حَتَّى يَطْهُرْنَ  كه مقاربت با زنان را تا روز حصول طهر حرام فرموده است مفهوم مخالف آن عدم حرمت مقاربت است بعد از حصول طهر .\r\n4 - مفهوم حصر : افادهء حصر به دو طريق حاصل مىشود يكى با به كار بردن ادوات حصر و استثناء از قبيل انما و الا مانند انما الاعمال بالنيات كه مفهوم مخالف آن عدم صحت اعمال بدون نيت است و يا جاءني القوم إلا زيد كه مفهوم مخالف آن عدم صحت اعمال بدون نيت است و يا جاءني القوم الا زيد كه مفهوم مخالف آن نيامدن زيد است - و ديگر بوسيله تقديم وصف بر موصوف ، مشروط بر اينكه وصف مزبور محلى با لام و يا معرف بالاضافه باشد مانند الامير زيد يا صديقى عمرو .\r\nوضع طبيعى اين دو جمله زيد امير و عمرو صديقى است ولى براى اينكه افاده حصر بكنند هيئات آنها را تغيير داده و صفات را بر موصوفات مقدم كرده‌اند - و بنا بعقيده قائلين به حجيت مفهوم حصر ، هر يك از جملات مزبوره كه مفيد حصر هستند و احكام مستفاده از مفهوم آنها مخالف با احكام مستفاده از منطوق آنها مىباشد . كما اينكه حكم مستفاد از منطوق انما الاعمال بالنيات صحت اعمال مقترنه به نيت ، و حكم مستفاد از مفهوم آن عدم صحت اعمال بدون نيت است . و يا مستفاد از منطوق جاءني القوم الا زيد آمدن قوم و مستفاد از مفهوم آن نيامدن زيد است .\r\nو همچنين مستفاد از منطوق الا مير زيد حصر صفت امارت در زيد و مفهوم آن سلب آن صفت از غير زيد است . و هكذا . . . .\r\n5 - مفهوم لقب : محصل قول قائلين بحجيت مفهوم لقب آن است كه اثبات شىء بر اسم يا لقبى مستلزم نفى آن شىء است از ما عداى صاحب آن اسم يا لقب .\r\nمثلا مفهوم مخالف جملهء زيد شجاع نفى صفت شجاعت است از غير زيد يا الخائن خائف كه مفهوم مخالفش سلب صفت خوف است از غير خائن - به همين جهت اكثر فقهاى حنبليه گفته‌اند كه اگر شخصى بمخاطب خود بگويد ليست اختنى زانية اين كلام متضمن قذف و مستوجب حد است زيرا مفهوم مخالف آن زانى بودن اخت مخاطب مىباشد .\r\n6 - مفهوم عدد : چنانچه آمر حكم خود را مقيد بعدد خاصى نمود مفهوم مخالف آن نفى حكم است از ما فوق و مادون آن عدد مثلا آيهء  الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ  كه حكم وجوب تجليد را بعدد مائه مقيد فرموده است مفهوما دلالت مىكند بر نفى حكم در تجليد كمتر و تجليد زيادتر از صد جلده و بالاخره اكثر اصحاب ما حجيت مفهوم شرط - وصف - غايت - حصر را قبول و حجيت مفهوم عدد و لقب را نفى نموده‌اند و اقوى دليل آنان در اثبات حجيت اقسام اوليه وجود تبادر و در نفى حجيت اقسام اخيره فقدان دلالات ثلثه\r\n\r\n","description":"","footnote":"","page_name":" 1873 ","page_number":489},
  {"content":"\r\n\r\nمىباشد .\r\nدر خاتمه يادآور ميشويم كه مفاهيم مخالفه منحصر باقسام مزبوره نمىباشند و بلكه اقسام ديگرى از قبيل مفهوم زمان - مفهوم مكان - مفهوم لفظ البعض - مفهوم ليس كل و امثال و نظائر آنها در كتب اصول ذكر شده است لكن ما من باب رعايت اختصار فقط بذكر اقسام شش‌گانه فوق كه اشهر اقسام مفاهيم مزبوره ميباشند اكتفاء ورزيديم .\r\n( اصول رشاد ص 141 - 133 ) در اصول رشاد آمده است كه هرگاه مدلول لفظ ، حكمى از احكام و يا وصفى از اوصاف شيئى باشد كه آن شىء در متن كلام ذكر شده و كلام نيز در حال نطق بر آن دلالت كند . منطوق و چنانچه مدلول لفظ حكم يا وصف شيئى باشد كه آن شىء در متن كلام ذكر نشده و كلام نيز در غير زمان نطق بر آن دلالت كند مفهوم مىباشد .\r\nپس تفاوت منطوق با مفهوم از دو جهت است يكى آنكه در منطوق مدلول لفظ ، حكم يا وصف شيئى مذكور در كلام است ولى در مفهوم مدلول لفظ حكم يا وصف شيئى غير مذكور در كلام است و ديگر آنكه دلالت لفظ در منطوق بلا فاصله و در حين نطق حاصل مىشود ولى در مفهوم پس از مداقه و تأمل :\r\nمثلا جملهء اكرم العالم كه مدلول آن حكمى از احكام مىباشد منطوقا بوجوب احترام بر عالم و مفهوما بر عدم وجوب احترام بر جاهل ، دلالت مىكند - در دلالت اوليه مدلول يعنى حكم وجوب احترام بر عالم در متن كلام مذكور شده و بعلاوه دلالت لفظ بر آن بلا فاصله و در حال نطق حاصل گرديده است ولى در دلالت دوم مدلول لفظ يعنى حكم عدم وجوب احترام بر جاهل در متن كلام ذكر نگرديده و به علاوه بر دلالت لفظ بر آن بلا فاصله در حال نطق حاصل نشده و بلكه پس از مداقه و تأمل .\r\nو همچنين جمله زيد انما متبحر فى الطب مثلا كه مدلول آن وصفى از اوصاف مىباشد منطوقا بر تبحر زيد در علم طب و مفهوما بر عدم تبحر وى در غير علم طب دلالت مىكند - لكن مدلول لفظ در اولى مذكور در كلام و در دومى غير مذكور در متن كلام است - و نيز دلالت لفظ بمعنى اولى بلا فاصله و در حال نطق و بدويمى بعد از حال نطق مىباشد .\r\n( اصول رشاد ص 130 ، 129 ) .\r\nدر فلسفه مفهوم يعنى ما يفهم اعم از آنكه از لفظ باشد يا از ذوات خارجى و بالاخره مفهوم گاه مقابل لفظ است يعنى آنچه از لفظ فهميده مىشود و گاه مقابل ذات است يعنى آنچه از آن متصور در ذهن است .\r\nفلاسفه مراتب وجودى اشياء را ( يعنى هر شىء را ) چهار مرتبت ميدانند كه عبارت از مرتبهء وجود عينى خارجى و وجود ذهنى و لفظى و كتبى باشد مراد از مفهوم ، مرتبهء ذهنى اشياء است كه گاه از راه القاء لفظ حاصل مىشود و گاه از راه اشراق مستقيم براى نفس حاصل مىشود و گاه از راه تفكر و انديشه و گاه از راه تجربه و\r\n\r\n","description":"","footnote":"","page_name":" 1874 ","page_number":490},
  {"content":"\r\n\r\nآزمايش و بنا بر اين مفهوم هم مقابل لفظ و ملفوظ است و هم مقابل با ذوات خارجى ( اسفار ج 1 ص 36 و رجوع به تجربه و حواس و معارف شود ) .\r\n\r\nمَفْهومِ حَصْر\r\n- ( اصطلاح اصولى ) و مراد از مفهوم حصر اين است كه وصفى بر موصوف خاصى مقدم شده باشد مثل « الامير زيد » و « الشجاع عمرو » فيستفاد منه الحصر ، زيرا ترتيب طبيعى خلاف آن است و عدول از ترتيب طبيعى نيز براى افادهء همين معنى است و اصولا علماء عربيت گويند « تقديم ما حقه التأخير يفيد الحصر » و مثلا جمله « انما الاعمال بالنيات » مفيد اين است كه اعمال بدون نيت اعمال نسبت يا مفيد فائده نمىباشند . . . و همين طور است آيه شريفه  « إِنَّمَا الْمُؤْمِنُونَ الَّذِينَ إِذا ذُكِرَ اللَّهُ وَجِلَتْ قُلُوبُهُمْ »  و در مفهوم القاب گويند قول تحقيق عدم حجيت است .\r\n\r\nمفهوم شرط\r\n- ( اصطلاح اصولى ) رجوع به مفهوم شود .\r\n\r\nمَفهومِ عامِّ اعْتِبارى مَفهومِ عامِّ انْتِزاعى\r\nمراد از مفهوم عام اعتبارى يا انتزاعى مفاهيمى است كه منتزع از اشياء خارجى باشند كه در خارج ما بازائى داشته باشند و گاه اطلاق مىشود بر امورى كه صرفا مخلوق ذهنى باشند و در خارج ما بازائى نداشته باشند و منشأ انتزاعى هم نداشته باشند و گاه بر امورى اطلاق ميشوند كه در خارج منشأ انتزاعى داشته و لكن ما بازائى نداشته باشند و در هر حال مفاهيمى مانند كليت ، جزئيت ، نوعيت ، وحدت ، كثرت و غيره از مفاهيم اعتبارىاند .\r\n( از اسفار ج 1 ص 36 ، ج 3 ص 19 ) .\r\n\r\nمَفْهومِ موافِق\r\n- ( اصطلاح اصولى ) حكمى كه بر اساس اولويت از وصف و غيره فهميده مىشود مفهوم موافق گويند مانند دلالت حرمت تأفيف بر حرمت ضرب كه لحن خطاب هم نامند و فحوى هم نامند و در غير اين صورت مفهوم مخالفت گويند و دليل خطاب هم نامند .\r\nمفهوم مخالف بر چند قسم است 1 مفهوم شرط ، غايت ، صفت ، حصر ، لقب . . . در اينكه مفهوم شرط حجت است يا نه ميان اصوليان بحث است البته مورد بحث اعم است از مورد وقوع جمله‌هاى شرطى بعد از حروف و ادات شرط يا آنچه دلالت بر تعليق كند صريحا يا تضمنا بنا بر اين اسمائى كه متضمن معنى شرطاند مانند  « وَ مَنْ لَمْ يَسْتَطِعْ مِنْكُمْ طَوْلًا أَنْ يَنْكِحَ الْمُحْصَناتِ الْمُؤْمِناتِ فَمِنْ ما مَلَكَتْ أَيْمانُكُمْ »  يكسانند و در هر حال عدهء از اصوليان گويند هر گاه حكمى تعليق بر امرى شود بواسطهء ادات شرط دلالت بر انتفاء آن حكم كند در موقعى كه آن معلق به يا شرط منتفى شود . مثلا اگر گفته شود « ان جاءك زيد فاكرمه » مفيد اين معنى است كه اگر زيد نيامد او را اكرام مكن نيست يعنى واجب نيست اكرام او نه آنكه حرام است و اگر مفيد اين معنى نباشد شرط لغو خواهد بود . عدهء ديگر گويند تعليق حكمى بر امرى موجب افاده اين معنى نيست كه در صورت\r\n\r\n","description":"","footnote":"","page_name":" 1875 ","page_number":491},
  {"content":"\r\n\r\nانتفاء آن شرط حكم منتفى شود زيرا ممكن است از ايراد شرط فوائدى ديگر خواسته شده باشد و چنانچه از اين آيت  « وَ لا تُكْرِهُوا فَتَياتِكُمْ عَلَى الْبِغاءِ إِنْ أَرَدْنَ تَحَصُّناً »  اين معنى فهميده نمىشود كه اگر بخواهند زنا بدهند بگذاريد و بلكه آنها را وادار كنيد و اگر نخواستند وادار نكنيد بلكه مفيد اين معنى است كه با وجود آنكه خود اين دختران عفيف و نجيب‌اند شما چرا آنها را وادار بر زنا ميكنيد در حالى كه شما اولى هستيد كه جلوگيرى كنيد پس معلوم شد كه ممكن است از ايراد شرط و تعليق احكام بر شرائط ، فوائدى ديگر منظور باشد و وجود شرط بيهوده و لغو نباشد و همين طور است اين آيت  « وَ لا يَحِلُّ لَهُنَّ أَنْ يَكْتُمْنَ ما خَلَقَ اللَّهُ فِي أَرْحامِهِنَّ إِنْ كُنَّ يُؤْمِنَّ بِاللَّهِ »  كه معنى آن اين نيست كه اگر ايمان ندارند حلال است كتمان كردن و اگر ايمان دارند حرام است بلكه منظور توبيخ و سرزنش است كه با وجود ايمان به خدا و با وجود دستورات الهى كه در اين مورد هست چرا كتمان ميكنند .\r\n\r\nمَفْهومِ غايَت\r\n- اين اصطلاح اصولى است .\r\nميان اصوليان در اينكه مفهوم غايت حجت است يا نه اختلاف است محققان گويند مفهوم غايت اقوى از مفهوم شرط است و مراد از غايت در اينجا نهايت است نه مسافت كه مراد اين است كه تعليق حكمى بر غايتى مقتضى است كه ما بعد غايت مخالف با ما قبل آن باشد لكن در اينكه خود غايت داخل در مغيى هست يا نه اختلاف است كه قولى است كه اگر از جنس مغيى باشد داخل است مانند « بعت هذا الثوب من هذا الطرف الى هذا الطرف » و در غير اين صورت داخل نيست مثل « صوموا الى الليل » و دخول غايت در مغيى در آيه  « وَ امْسَحُوا بِرُؤُسِكُمْ وَ أَرْجُلَكُمْ إِلَى الْكَعْبَيْنِ »  بدليل خارجى است و بالجمله غايت را مفهوم هست و مفهوم آن هم حجت است و در « صوموا الى الليل » معنى اين است كه انتهاء روزه تا شب است و بعد از آن واجب نيست . و مفاد  « لا تَقْرَبُوهُنَّ حَتَّى يَطْهُرْنَ »  عدم حرمت مقاربت است بعد از حصول طهر . . .\r\n\r\nمَفْهومِ وَصْف\r\n- ( اصطلاح اصولى ) و ميان اصوليان بحث است كه آيا تعليق حكمى بر وصفى دلالت دارد بر انتفاء آن حكم در موقع انتفاء آن وصف يا نه و در حقيقت آن وصف عليت براى حكم معلق بر آن دارد يا نه چنان كه وصف صريح باشد مثل « اكرم كل رجل عالم » و « فى السائمة زكات » يا مقدر باشد مانند روايت « لان يمتلى بطن الرجل قيحا خير من ان يمتلى شعرا » كه امتلاء بطن از شعر كنايه از شعر زياد است كه مفهومش اين است كه شعر كم بلا مانع است .\r\nآنها كه گويند وصف را مفهوم هست گويند اگر حكمى بر آن معلق شود و دخالت در حكم دارد ، در صورت انتفاء وصف آن حكم هم منتفى مىشود و گويند اگر وجود و عدم وصف را مدخليتى در حكم نباشد ايراد آن لغو خواهد بود آنان كه گويند وصف را مدخليتى نيست به اين نحو كه انتفاء آن موجب انتفاء حكم شود گويند\r\n\r\n","description":"","footnote":"","page_name":" 1876 ","page_number":492},
  {"content":"\r\n\r\nاولا فائدهء وصف ممكن است چيزى ديگر باشد چنان كه در شرط گفته شد و ثانيا اگر بدلائل و قرائن خارجى عليت آن وصف دانسته شود مانعى ندارد كه مؤثر باشد در اين صورت هم به نفس وصف اين دلالت حاصل نشده است و ممكن است ايراد وصف از باب مجرد توضيح باشد چنان كه اهل ادب هم گويند غرض از اتيان وصف مجرد توضيح است نه فائدهء ديگرى و بالجمله اگر از دلائل خارجى عليت دانسته شود دلالت دارد و الا فلا .\r\n\r\nمُفيدِ صُوَر\r\n- ( اصطلاح فلسفى ) مراد ذات حق تعالى است ( مجموعهء دوم مصنفات ص 97 پاورقى ) .\r\n\r\nمُفيض\r\n- ( اصطلاح عرفانى ) يعنى فيض‌دهنده و افاضه‌كنندهء فيض و ذات حق تعالى مفيض تمام فيوضات است و موجد تمام وجودات است و هر يك از عقول و انوار مجرده مفيض بمادون خودند .\r\nعرفا گويند : مفيض نامى از نامهاى حضرت رسول است . زيرا واسطهء در فيض حق تعالى است .\r\n( از اصطلاحات صوفيه شاه نعمت الله ص 29 ) .\r\n\r\nمُقابَضَه\r\n- ( اصطلاح فقهى ) قبض دادن و قبض گرفتن است رجوع به قبض و اقباض و بيع شود .\r\n\r\nمُقابِلات\r\n- رجوع شود به تقابل و متقابلات .\r\n\r\nمُقابَلَه\r\n- ( اصطلاح ادبى و نجومى ) در معانى بيان نوعى از طباق است كه از جمله محسنات معنويه است و ايراد دو معنى متوافق يا معانى متوافقه باشد كه در مقابل آنها معانى ديگر ايراد شود مانند  « إِنَّ اللَّهَ لا يَسْتَحْيِي أَنْ يَضْرِبَ مَثَلًا ما بَعُوضَةً فَما فَوْقَها »  كه مقابل قرار داده است بعوضة و ما فوق را و همين طور  « الَّذِينَ آمَنُوا   وَ الَّذِينَ كَفَرُوا »  و همين طور  « يُضِلُّ مَنْ يَشاءُ وَ يَهْدِي »  و  « يَنْقُضُونَ عَهْدَ اللَّهِ مِنْ بَعْدِ مِيثاقِهِ وَ يَقْطَعُونَ »  و  « فَلْيَضْحَكُوا قَلِيلًا وَ لْيَبْكُوا كَثِيراً »  ( از كشاف ص 5 - 12 تلخيص ص 177 ) .\r\nدر ابدع آرد مقابله :\r\nآنست كه تمام يا غالب كلمات دو قرينه يا دو بيت ضد يكديگر باشند . مثال از قرآن       « فَأَمَّا مَنْ أَعْطى وَ اتَّقى وَ صَدَّقَ بِالْحُسْنى فَسَنُيَسِّرُهُ لِلْيُسْرى وَ أَمَّا مَنْ بَخِلَ وَ اسْتَغْنى وَ كَذَّبَ بِالْحُسْنى فَسَنُيَسِّرُهُ لِلْعُسْرى »       مثال پارسى :\r\n آن شيخ كه بشكست ز خامى خم مى * زو عيش و نشاط ميكشان شد همه طى\r\nگر بهر خدا شكست پس واى به من * ور بهر ريا شكست پس واى بوى \r\n( از ابدع ص 377 ) .\r\n- در نجوم هرگاه بين دو ستاره شش برج فاصله باشد يعنى از يكى ديگرى 180 درجه فاصله داشته باشد مقابله گويند و اگر فاصله به اندازه دو برج باشد تسديس و اگر سه برج فاصله باشد تربيع و اگر چهار برج فاصله باشد تثليث نامند .\r\nرجوع به تصميم و قران و بروج متفقه شود .\r\n\r\nمُقاتَلَه\r\n- ( اصطلاح عرفانى ) قتال و\r\n\r\n","description":"","footnote":"","page_name":" 1877 ","page_number":493},
  {"content":"\r\n\r\nجنگ با دشمنان دين در نزد اهل ذوق كنايت از قتال و جنگ با نفس جنگ با شيطان هوى و هوس است .\r\nمأخوذ از قرآن كريم كه فرمود ان الله يحب الذين يقاتلون فى سبيله .\r\nرجوع به جهاد شود .\r\n\r\nمَقادير\r\n- ( اصطلاح فلسفى ) رجوع به مقدار شود .\r\nتركيبات در معانى فلسفى\r\n\r\nمَقاديرِ جِسميَّه\r\n- مراد طول و عرض و عمق جسمانى است ، رجوع به مقدار شود .\r\n\r\nمَقاديرِ حِسّيَّه\r\n- مراد مقدار اجسام است رجوع باجسام شود .\r\n\r\nمَقاديرِ مِثاليَّه\r\n- مراد امتدادات مثالى است و مخصوص موجودات مثالى است .\r\nرجوع به مثال و عالم مثال شود .\r\n\r\nمُقارَضَه\r\n- ( اصطلاح فقهى ) رجوع به قراض و ( الفقه . ج معاملات ص 338 ) شود .\r\n\r\nمُقارناتِ نَماز\r\n- ( اصطلاح فقهى ) مقارنات و اركان نماز را در معتقد - الاماميه بدين شرح ذكر كرده است كه اجزاء و اعضاء و مقارنات نماز بر دو گونه است : واجب و سنت .\r\nآنچه واجب است : قيام است ، يعنى :\r\nبر پاى ايستادن ، و روى به قبله كردن ، و نيت كردن ، و تكبير احرام گفتن ، و اين آن بود كه بگويد : « الله اكبر » ، و نيت را به اين پيوسته گرداند ، و اگر غير « الله اكبر » بگويد نيتش منعقد نگردد ، و نمازش درست نبود ، دليلش اجماع اين طائفه است ، و طريقهء احتياط اين اقتضا مىكند ، براى آنكه هر كه تكبير چنين گفت ، و نماز كرد ، ذمت وى بيقين برى گشت .\r\nو در وجوب سلام خلاف است ميان علماء شيعه ، و دليل بر قول آن كس كه واجب ميگويد آنست كه بيرون آمدن از نماز واجب است بىخلاف . و چون بيرون آمدن از نماز واجب باشد ، بافعالى كه منافى نماز بود چون حدث كردن و غير آن روا نيست بيرون آمدن ، و درين خلافى نيست ميان شيعه پس واجب باشد بسلام از نماز بيرون آمدن .\r\nو هيچ خلاف نيست كه رسول ص به سلام از نماز بيرون آمدى ، و فرموده كه :\r\n« صلوا كما رأيتموني اصلى »\r\n. ديگر فرموده است :\r\n« مفتاح الصلاة الطهور ، و تحريمها التكبير ، و تحليلها التسليم »\r\n، يعنى : كليد نماز طهارت است و تحريم نماز تكبير است ، و تحليل نماز تسليم . پس بايد كه به غير سلام تحليل آن نماز حاصل نشود .\r\nو دليل بر آنكه سلام يك بار بيش نيست آنست كه از سهل بن سعد الساعدى روايت كرده‌اند كه از رسول خداى شنيدم كه يك بار سلام داد ، و هيچ بر وى نيفزود .\r\nو از عايشه روايت كرده‌اند كه رسول ص يك سلام دادى ، و اندكى اشارت به جانب راست كردى . و اگر بجانب وى كسى باشد ، سلامى ديگر بدهد ، و اشارت بجانب چپ كند .\r\n( رجوع شود به معتقد الاماميه ص 226 ، 232 ) .\r\nديگر آنكه روايت كرده‌اند كه رسول\r\n\r\n","description":"","footnote":"","page_name":" 1878 ","page_number":494},
  {"content":"\r\n\r\nص فرموده است :\r\n« لا يقبل الله تعالى صلاة امرئ حتى يضع الطهور مواضعه ، ثم يستقبل القبلة ، و يقول : الله اكبر »\r\n، يعنى : خداى تعالى نماز هيچ مردى قبول نكند ، تا آنگه كه وضو چنان كه مىبايد كرد بكند ، آنگه روى به قبله آرد ، و بگويد :\r\n« الله اكبر » پس اگر كسى بجاى « الله اكبر » چيزى ديگر گويد ، بايد كه نماز وى قبول نباشد .\r\nو چون تكبير گفت واجب باشد بر وى كه « الحمد » بخواند ، و سورتى ديگر تمام با آن ، در دو ركعت اولين از هر نمازى . و اگر بر « الحمد » اقتصار كند ، در حال اختيار ، نمازش باطل باشد ، و اگر ضرورت باشد روا نباشد .\r\nدليل بر وجوب قرائت ، قول خداست :\r\n « فَاقْرَؤُا ما تَيَسَّرَ مِنَ الْقُرْآنِ »  ، يعنى :\r\nبخوانيد آنچه آسان است از قرآن ! و ظاهر امر اقتضاى آن كند كه جملهء احوال را شامل باشد ، و احوال نماز از جملهء آن است ، پس در نماز واجب باشد . و آنچه بيرون نماز است ، بدليل قاطع ، و آن اجماع است ، معلوم است كه واجب نيست .\r\nو دليل بر آنكه « الحمد » واجب است آنست كه : روايت كرده‌اند از رسول ص كه وى مردى را مىآموخت نماز كردن ، وى را گفت : چون برخيزى از براى نماز ، تكبير بگوى ! آنگه « فاتحة الكتاب » بخوان ، آنگه ركوع كن ! تا آخر حديث . و چون امر كرده است به خواندن فاتحه ، پس فاتحه در نماز واجب باشد .\r\nو رسول خداى فرموده است :\r\n« لا صلاة لمن لا يقرأ فيها فاتحة الكتاب »\r\n، يعنى :\r\nنماز نيست كسى را كه در نماز فاتحه نخواند .\r\nو دليل بر آنكه سورت ديگر تمام با فاتحه خوانند واجب است ، آنست كه رسول ص نماز كرد ، و با فاتحه سورت تمام خواند ، و گفت :\r\n« صلوا كما رأيتموني اصلى »\r\n، پس واجب باشد با « الحمد » سورت تمام خواندن .\r\nديگر آنكه هر كه نماز كرد و درو « الحمد » و سورتى تمام خواند تمام ، باتفاق جملهء مسلمانان نماز وى درست است ، و ذمت وى بيقين برى است .\r\nو روا نباشد فاتحه را بپارسى خواندن ، و اگر خواند نماز باطل بود . و دليلش اجماع اين طائفه است و طريقهء احتياط .\r\nديگر آنكه خداى تعالى فرموده :  « إِنَّا أَنْزَلْناهُ قُرْآناً عَرَبِيًّا »  ، يعنى : ما فرو فرستاديم قرآنى عربى . هر كه از معنى قرآن به غير عربى عبارت كند قرآن نخوانده باشد ، چنان كه كسى كه از معنى شعر كسى عبارت كند شعر وى نخوانده باشد .\r\nديگر آنست كه قرآن معجز است ، و عبارت از معنى قرآن معجز نباشد ، پس قرآن نباشد .\r\nو  « بِسْمِ اللَّهِ الرَّحْمنِ الرَّحِيمِ »  ، آيتى است از فاتحه و از هر سورتى . هر كه ترك كند آيتى از فاتحه ترك كرده باشد ، نمازش باطل باشد .\r\nدليلش اجماع اين طائفه است .\r\nو از عبد الله عباس روايت است كه گفت : هر كه  « بِسْمِ اللَّهِ الرَّحْمنِ الرَّحِيمِ »  ،\r\n\r\n","description":"","footnote":"","page_name":" 1879 ","page_number":495},
  {"content":"\r\n\r\nترك كند صد و چهارده آيت از كتاب خداى ترك كرده باشد .\r\nو از رسول ص سؤال كردند ازين آيت  « وَ لَقَدْ آتَيْناكَ سَبْعاً مِنَ الْمَثانِي وَ الْقُرْآنَ الْعَظِيمَ »  ، فرمود كه : اين فاتحة الكتاب است ، و هفت آيت است . آنگه آغاز كرد و گفت :  « بِسْمِ اللَّهِ الرَّحْمنِ الرَّحِيمِ »  ، يك آيت است ، و فاتحه ميخواند ، و يك يك آيت مىشمرد ، تا به آخر هفت آيت بشمرد .\r\nو بلند خواندن و با آواز خواندن در دو ركعت اولين نماز شام و خفتن ، و در نماز بامداد واجب است .\r\nدليلش اجماع طائفه است ، و طريقهء احتياط از آنكه هر كه به آواز خواند نماز وى باتفاق صحيح باشد ، و اگر نخواند در صحت آن اختلاف است ، پس احتياط با بلند خواندن بود .\r\nو واجب بود آهسته خواندن در غير اين به همين دليل كه گفته شد .\r\nو روا نباشد در نماز فريضه سورتى خواندن كه در وى سجدهء واجب بود ، براى آنكه در ميان نماز سجده افزون كرده باشد ، و اگر نكند واجبى خلل كرده باشد ، و اگر بر آنچه غير از سجده است اقتصار كند بعضى از سورت خوانده باشد ، و اين روا نيست بنزد اين طائفه ، چنان كه گفته شد .\r\nو ركوع كردن واجب است ، و تسبيح گفتن ، و آرام گرفتن واجب است . و سر از سجود برداشتن ، و آرام گرفتن ، و از بعد از آن در سجدهء اول واجب است .\r\nدليل برين همه اجماع اين طائفه است ، و طريقهء احتياط ، و يقين مر برائت ذمت را ، و هيچ خلافى نيست كه رسول ص همچنين كرده است ، و گفته است :\r\n« صلوا كما رأيتموني اصلى »\r\n، نماز چنان كنيد كه مرا مىبينيد كه نماز مىكنم .\r\nو روايت كرده‌اند كه رسول ص يكى را ديد كه نماز ميكرد و بد ميكرد ، وى را فرمود بآرام گرفتن در ركوع و سجود ، و سر برداشتن از ركوع و سجود . و ظاهر امر در شرع اقتضاى وجوب كند .\r\nفاضلترين لفظى كه در ركوع گويند :\r\n« سبحان ربى العظيم و بحمده » است ، كه در سجود : « سبحان ربى الاعلى و بحمده » و روا باشد كه در ركوع و سجود گويند : « سبحان الله » . و و دليل بر وجوب تسبيح در ركوع و سجود اجماع اين طائفه است ، و طريقهء احتياط . و هر آيتى كه ظاهر آن اقتضاى امر مىكند بتسبيح ، دليل است بر وجوب تسبيح ، بر آن كه عموم ظاهر مقتضى احوال ركوع و سجود باشد . و هر كه آن را از عموم ظاهر بيرون برد محتاج دليل باشد .\r\nو اختصاص آن دو لفظ يكى به ركوع و ديگرى بسجود بر وجه ندبيت است ، از براى آنكه چون اين آيت آمد :  « فَسَبِّحْ بِاسْمِ رَبِّكَ الْعَظِيمِ »  » ، رسول ص فرمود :\r\n« اجعلوها فى ركوعكم »\r\n، يعنى : اين را در ركوع گوييد ! چون :   « سَبِّحِ اسْمَ رَبِّكَ الْأَعْلَى »   آمد ، فرمود :\r\n« اجعلوها فى سجودكم »\r\n، اين را در سجود گوييد ! و امر را بر استحباب حمل كنند بدليلى .\r\nو سجده بر هفت اعضا كه آن پيشانى\r\n\r\n","description":"","footnote":"","page_name":" 1880 ","page_number":496},
  {"content":"\r\n\r\nاست ، و هر دو كف است ، و هر دو سر زانو ، و سر انگشتان هر دو پاى ، واجب بود .\r\nدليلش آنست كه رسول ص همچنين كرد و گفت :\r\n« صلوا كما رأيتموني اصلى »\r\n. و نشستن از براى هر دو تشهد واجب است . و در تشهد شهادتين و صلوات بر محمد و آل محمد واجب است .\r\nدليلش اجماع اين طائفه است ، و طريقهء احتياط و آنكه گفت :\r\n« صلوا كما رأيتموني اصلى »\r\n، و هيچ خلاف نيست كه رسول ص همچنين كرده است .\r\nو آنچه دليل است خاص بر وجوب صلوات بر پيغمبر ، قول خداست :  « يا أَيُّهَا الَّذِينَ آمَنُوا صَلُّوا عَلَيْهِ وَ سَلِّمُوا تَسْلِيماً »  ، يعنى : اى مؤمنان بر پيغمبر صلوات دهيد ! و امر شرعى اقتضاى وجوب كند ، و چون مطلق باشد جملهء اوقات را شامل باشد ، چون بدليل آنچه خارج وقت تشهد است ، بيرون شد ، وقت تشهد ماند ، پس صلاة در وى واجب باشد .\r\nو از رسول ص پرسيدند كه صلاة بر تو چگونه دهيم ؟ فرمود : بگوييد :\r\n« اللهم صلى على محمد و آل محمد »\r\n، و چون رسول ص صلاة بر اين وجه فرمود ، بر خلاف اين گفتن روا نبود ، كه خلاف گفت رسول باشد ، پس نشايد گفتن :\r\n« اللهم صل على محمد و على آل محمد »\r\n. و ديگر آنكه از وى روايت كرده‌اند كه فرموده است :\r\n« لا تفرقوا بينى و بين آلى بعلى »\r\n، يعنى : جدا مكنيد ميان من و آل من به « على » ، يعنى : « على » در ميان مياوريد ، و مگوييد : « على آل محمد » . ديگر آنكه اجماع علماى علم عربيت است كه چون عطف كنند مظهرى را بر مظهر ، عامل را باز نيارند . نگويند : « جاءني زيد و جاءني عمرو » ، پس روا نباشد در صلوات « على » كه عامل است باز آوردن .\r\nو واجب است سلام دادن در آخر تشهد ، چون نماز بامداد بود ، و در تشهد دوم در نمازهاى ديگر . اگر تنها بود سلام بدهد ، و اندكى اشارت بجانب راست كند .\r\n\r\nمقارنه\r\n- ( اصطلاح نجومى ) مقارنه يعنى تلاقى ، رجوع به تلاقى شود .\r\nدر نجوم . رجوع به قران شود .\r\n\r\nمقاسِمَة\r\n- ( اصطلاح فقهى ) رجوع به خراج و حق المقاسمه شود .\r\n\r\nمُقاصّ\r\n- ( اصطلاح فقهى ) و عبارت از اين است كه شخصى از شخص ديگر مالى طلب كار باشد و نتواند دريافت كند و طرف ندهد طلبكار تواند بطور قهرى از اموال او يعنى اگر عين مال خود را يافت همان را بردارد و الا از اموال ديگر او به اندازه قيمت طلبش بردارد ( از قواعد شهيد ص 350 - شرح لمعه ج 1 ص 243 ) .\r\n\r\nمَقاصِدِ خَمْسَه\r\n- ( اصطلاح فقهى ) و نفس ، دين ، عقل ، نسب و مال است كه ضروريات خمس هم نامند ( از قواعد ص 6 ) .\r\n\r\nمَقاصِدُ الشَّريعة\r\n- ( اصطلاح فقهى ) مقاصد شريعت بر دو قسم است يكى مقاصد اصليه و ديگر مقاصد تابعه ، مقاصد اصليه ضروريات معتبره در هر ملتى است و مقاصد تابعه مصالح مكلف در آن رعايت شده است مانند تمتعات از مباحات .\r\n\r\n","description":"","footnote":"","page_name":" 1881 ","page_number":497},
  {"content":"\r\n\r\n( از موافقات ج 2 ص 176 ) .\r\n\r\nمَقاطِع\r\n- ( اصطلاح فقهى ) مقاطع عبارت از مقدماتى است كه ادله و حجج به آنها منتهى شوند از ضروريات و مسلمات و مثل الدور و التسلسل و اجتماع النقيضين ( دستور ج 3 ص 315 ) .\r\n\r\nمَقام\r\n- ( اصطلاح عرفانى )  « وَ ما مِنَّا إِلَّا لَهُ مَقامٌ مَعْلُومٌ »  مقام بضم ظرف زمان و مكان است و نزد اهل معانى مقام و حال متقارب المعنى و مفهوم‌اند .\r\nمقام عبارت از منزلت و مرتبتى است كه بنده بواسطهء آداب خاصى بدان رسد و از طريق تحمل سختى و مشقت بدان نائل گردد .\r\n( از دستور العلماء ج 3 ص 310 ) .\r\nمقام هر كس موضع اقامت اوست پس از حصول آداب و مبادى خاص و تحمل سختىهاى لازم و كسى كه در مقامى باشد و اعمال آن مقام را بجاى آرد تا آن اعمال را تكميل نكرده است از آن مقام بمقامى ديگر ارتقا نيابد مگر بعد از استيفاء حق آن مقام .\r\nمقام عبارت از اقامت است مانند مدخل بمعنى ادخال و مخرج بمعنى اخراج و براى هيچ كس درست نباشد كه در مقامى منزل گزيند مگر بواسطهء شهود اقامت خداى متعال در آن مقام .\r\n( از رساله قشريه ص 32 ) ابو الحسن نورى گويد « مقامات اهل النظر فى النظر شتى ، فمنهم من كان نظره نظر التسلى و منهم من كان نظره نظر استفادة و منهم من كان نظره نظره عيان المكاشفة و منهم من كان نظر نظره - المنافسة فى المشاهدة » ( طبقات ص 169 ) .\r\nعبد الله منازل در مورد مقام استغفار گويد : خداوند اقسام عبادات را برشمرد و فرمود  الصَّابِرِينَ وَ الصَّادِقِينَ وَ الْقانِتِينَ وَ الْمُنْفِقِينَ وَ الْمُسْتَغْفِرِينَ بِالْأَسْحارِ  فختم المقامات كلها بمقام الاستغفار ليرى العبد تقصيره فى جميع افعاله و احواله فيستغفر منها » ( طبقات ص 368 ) .\r\nابن سالم گويد « من صبر على مخالفة نفسه اوصله الله الى مقام انسه » ( طبقات ص 415 ) .\r\nدر انسان كامل است : عرش مقام خاتم انبيا شد و صومعه خلوتخانهء وى گشت ، كرسى مقام ارواح اولو العزم شد ، آسمان هفتم مقام ارواح رسل شد ، آسمان ششم مقام ارواح انبيا شد ، آسمان پنجم مقام ارواح اوليا شد ، آسمان چهارم مقام ارواح اهل معرفت شد ، آسمان سوم مقام ارواح زهاد شد ، آسمان دوم مقام ارواح عباد شد آسمان اول مقام ارواح مؤمنان شد .\r\nانصارى ذيل آيهء  « وَ ما مِنَّا إِلَّا لَهُ مَقامٌ مَعْلُومٌ »  گويد : اين آيت بر لسان اهل طريقت اشارتست بمنازلات و مكاشفات ارباب حقيقت ، يكى در شكر وجد ، يكى در برق كشف ، يكى در حيرت شهود ، يكى در نور قرب ، يكى در ولايت وجود ، يكى در بهاء جمع ، يكى در حقيقت افراد ، اين هفت درياست بر سر كوى توحيد نهاده .\r\nروندگان درين راه تا برين هفت دريا گذر نكنند ، روا نباشد كه بر سر كوى\r\n\r\n","description":"","footnote":"","page_name":" 1882 ","page_number":498},
  {"content":"\r\n\r\nتوحيد رسند ، و استسقاى اين هفت بحر از هفت درگاه قرآنست كه فرمود « انزل القرآن على سبعة احرف كلها كاف ، شاف لكل آية منها ظهر و بطن و لكل حرف حد و مطلع » و چنان كه صديقان و سالكان راه فرمودند كه برين هفت بحر گذر كنيد ، تا بتوحيد رسيد ، اين هفت بحر را فرمودند بر سدرهء رسالت آن مهمتر گذر كنيد ، و هر موجى از شرع او توفيقى بشناسيد و از هر قطرهء از عهد او مدد خواهيد تا پس از آن منازل دوستان ما را بشائيد ؟ ؟\r\nاين است رمز آن پير طريقت كه گفت :\r\nهر حقيقتى كه از سينهء عارف برزند ، تا دو گواه بر درستى وى گواهى ندهد ، آن مقبول حق نشود .\r\n( از عده ج 8 ص 315 ) مقام ابراهيم كنايت از مقام خلت است ، يكى از نشانهاى خلت مقام ابراهيم است ظاهر قدم اوست بر سنگ خاره كه روزى بوفاء مخلوقى آن قدم برداشت ، لاجرم رب العالمين اثر آن قدم قبلهء جهانيان ساخت ، اشارتى عظيم است ، كسى را كه يك قدم بوفاء مخلوقى آن قدم برداشت ، لا جرم رب العالمين اثر آن قدم قبلهء جهانيان ساخت ، اشارتى عظيم است ، كسى را كه يك قدم بوفاء حق از بهر حق بردارد و چه عجيب اگر باطن وى قبلهء نظر حق شود : اما از روى باطن و گفته‌اند مقام ابراهيم استادن گاه اوست در خلت و آنگه قدم در راه خلت چنان درست آمد كه هر چه داشت همه در باخت ، هم كل و هم جزو و هم غير ، كل نفس اوست ، جزو فرزند او ، غير مال او ، نفس به غير آن دادن ، فرزند بقربان دادن ، مال بمهمان دادن .\r\n امروز كه ماه من مرا مهمانست * بخشيدن جان و دل مرا پيمانست\r\nدل را خطرى نيست سخن در جانست * جان افشانم كه روز جان افشانست \r\nگفتند : يا ابراهيم ، دل از همه برگرفتى چست اين همه درباختى ؟ گفت آرى سلطان خلت ، سلطان قاهرى است ، جاى خالى خواهد با كس نسازد .\r\n( از عده ج 1 ص 223 ) و مقام بىرنگى و بىنشانى توحيد است و وحدت عطار گويد :\r\n عزم خرابات بىفنا نتوان كرد * دست بيك درد بىصفا نتوان كرد\r\nچون نه وجودست و نه عدم بخرابات * لاجرم اين يك از آن جدا نتوان كرد\r\nشاه مباش و گدا مباش كه آنجا * هيچ نشان شه و گدا نتوان كرد\r\nگم‌شدن و بيخودى است راه خرابات * توشهء اين راه جز فنا نتوان كرد\r\nهر كه ز خود محو گشت در اين دير * وعدهء اثبات او وفا نتوان كرد\r\nسايه كه در قرص آفتاب فروشد * تا با بد چارهء بقا نتوان كرد \r\nحقيقت توحيد بر زبان خبر كى آويزد ؟\r\nاين نه آن توحيد است كه استدلال و اجتهاد به آن پيوندد ، يا شواهد و صنايع بر آن دلالت كند ، يا بوسيلهء از وسايل مستحق گردد .\r\nالهى ، نشان اين كار ما را بىجان كرده ، تا از تن نشان ما را هم نهان كرده ، الهى ، دانى بچه شادم ، از آنكه نه\r\n\r\n","description":"","footnote":"","page_name":" 1883 ","page_number":499},
  {"content":"\r\n\r\nبخويشتن به تو افتادم ، تو خواستى نه من خواستم ، دوست بر بالين ديدم چون از خواب برخاستم .\r\n اتانى هواها قبل ان اعرف الهوى * فصادف قلبا فارغا متمكنا \r\nيافتنى است در غفلت ، ناخواسته در آمده و رهى با خود پرداخته ، در مشاهدهء قربت و مطالعهء جمع افروخته . موسى بطلب آتش ميشد آن اصطناع يافت ، او بىخبر بود كه آفتاب دوست برو تافت .\r\nمحمد ( ص ) در خواب بود كه مبشر آمد : كه بيا تا مرا به بينى ، من خريدار توام ، تو بىمن چند نشينى ؟\r\n پرسيد مرا دوست كه آن قوم كه بودند ؟ * كز خلق جهان گوى حقيقت بر بودند\r\nگفتم چه نشان پرسى زان قوم كه ايشان * خود را به خود از روى نمودن ننمودند\r\nبر حاشيهء دعوى هرگز نگذشتند * در دايرهء معنى هرگز نغنودند\r\nزين نيز عجب‌تر كه ز بىقدرى و خوارى * نزديك همه خلق چو ترسا و جهودند \r\nالهى ، بهاى عزت تو جاى اشارت نگذاشت جلال وحدانيت تو راه اضافت برداشت ، تا گم كرد رهى هر چه در دست داشت و ناچيز گشت هر چه رهى پنداشت ، الهى ، از آن تو ميفزود و از آن رهى ميكاست ، تا آخر همان ماند كه اول بود راست .\r\n محنت همه در نهاد آب و گل ماست * پيش از گل و دل چه بود آن حاصل ماست \r\nبنده به آن توحيد اول از دوزخ برست و به بهشت رسيد و به اين توحيد از خود برست و بدوست رسيد .\r\nتا با خودى از چه همنشينى با من ؟\r\nاى بس دورى كه از تو باشد با من ( از عده ج 2 ص 509 ) ابو عمرو دمشقى در بيان مقام خطرات گويد : مقام خطرات آن باشد كه از مقام وطن دورست زيرا خواطر درخشد و خاموش شود و وطنات ظاهر شود و بجهد .\r\n( طبقات ص 278 ) و مقام شفاعت مقامى بزرك است كه فرمان آمد اى محمد ، مقام شفاعت ، مقام محمود است و ترا مسلم است كه در روز قيامت شفاعت امت كنى اما راهش اين است كه بشب خيزى و نماز كنى « اشرف الاسباب ما ينال به اشرف العطايا » يا محمد اگر خشنودى ما ميخواهى ، بروز رسالت ميگذار و اگر مقام محمود ميخواهى بشب بيدار باش و نماز ميكن  « عَسى أَنْ يَبْعَثَكَ رَبُّكَ مَقاماً مَحْمُوداً »  رابعه عدويه را ميبايد كه همه شب بيدار مىبودى ، پاس دل داشتى ، تا صبح صادق بدميدى ، قيل المقام المحمود هو المجالسة فى حال الشهود .\r\nمقام محمود خاصه مصطفى است در خلوت « أو أدنى » بر بساط انبساط در خيمهء  « وَ هُوَ مَعَكُمْ »  بر سر در اصطفاء شراب  « وَ نَحْنُ أَقْرَبُ »  بجام قدسى نوشيده و خلعت وصال پوشيده و بدوست لم يزل رسيده .\r\n\r\n","description":"","footnote":"","page_name":" 1884 ","page_number":500},
  {"content":"\r\n\r\nالهى بهر صفت كه هستم برخواست تو موقوفم ، بهر نام كه مرا خوانى به بندگى تو معروفم تا جان دارم ، رخت از اين كوى برندارم ، او كه تو آن اويى ، بهشت او را بنده است .\r\n( از عده ج 5 ص 623 ) و مقام فناء ، مقام اتحاد است كه فرمود حضرت حق مرا زبانى داد از لطف صمدانى و دلى داد از نور ربايى و چشمى از منبع يزدانى تا اگر گويم بمدد او گويم و به قوت او پويم ، بضياء او بينم ، بقدرت او بدين مقام رسم ، زبانم زبان توحيد شود ، در مجلس انس او نشينم « كنت له سمعا و بصرا »\r\n بيرون ز همه كون درون دل ماست * و ز خلق جهان بيك قدم منزل ماست\r\nمحنت همه در نهاد آب و گل ماست * بيش از دل و گل چه بود آن حاصل ماست \r\n( از عده ج 1 ص 321 ) مقام فناء در صفات نتيجهء نوافلست و مقام فناء در ذات نتيجهء فرائض است ، فناى اول ، فناى عيد است در فعل  « فَعَّالٌ لِما يُرِيدُ »  و فناى دوم ، فناى ذاتست به حكم « كل شىء مالك » ( از رسائل شاه نعمت الله ج 5 ص 16 ) اما مقام مجالست در پيش ترازو بود و خلق عالم درين مقام بر سه قسم‌اند :\r\nقسمى آنند كه در ديوان ايشان حسنتى نباشد و بنام ايشان خيرى برنيايد كه كرده باشند ، ايشان را بىحساب و كتاب يك سر بدوزخ برند و قومى بر عكس و قومى كه در جريده ايشان هم نيكى بود و هم بدى ، هم حسنت و هم معصيت اعمال ايشان را بتر از وى عدل در آرند ، اگر كفه طاعات رجحان دارد ، پيروزى جاودان يابند و اگر نه در زمرهء زيان - كارانند .\r\nاين است معنى مقام در شريعت .\r\nاما مقام در طريقت محل اقامت بود در سير معنوى و سير الى الله و آن ثابت‌تر از حال بود .\r\nو چون حال دائمى شد و ملكهء سالك گشت مقام ميخوانند « لاقامة السالك فيه » ( از شرح گلشن راز ص 26 ) كاشانى گويد :\r\nمقام مرتبتى است از مراتب سلوك كه در تحت قدم سالك آيد و محل استقامت او گردد و زوال نپذيرد .\r\nو گفته‌اند « الاحوال مواهب و المقامات مكاسب » و جملهء مقامات در بدايات احوال باشند و در نهايات مقام شوند .\r\n( از مصباح الهدايه ص 95 ) بعضى گويند :\r\nمقام عبارت از اقامت طالب بر اداء حقوق مطلوب باشد .\r\nهر مريدى را مقامى است كه در ابتداء طلبش را سبب آن بود و هر چند كه طالب از مقامى بهره ميگيرد و بر هر يكى گذر مىكند قرارش بر يكى باشد ، مقام آدم توبت بود و مقام نوح زهد و مقام ابراهيم تسليم و مقام موسى انابت و مقام عيسى رجاء و مقام يحيى خوف و مقام محمد ذكر .\r\nو گويند كه راه خدا بر سه قسم است يكى مقام و ديگرى حال و سه ديگر تمكين .\r\n\r\n","description":"","footnote":"","page_name":" 1885 ","page_number":501},
  {"content":"\r\n\r\nانبيا براى راه خدا آمده‌اند تا حكم مقامات را بيان كنند و با ظهور محمد هر مقامى را حالى پديد آمد تا دين تمام شد  « أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي »  آنگاه تمكين متمكنان پديد آمد .\r\nدر كشف المحجوب است كه : مقام از جملهء اعمال بود و حال از جملهء افعال و مقام از جملهء مكاسب و حال از جملهء مواهب پس صاحب مقام بمجاهدت خود قائم بود و صاحب حال از خود فانى بود و قيام وى بحالى بود كه حق تعالى اندر وى آفريند .\r\n( از كشف المحجوب ص 225 ) و بالجمله مقام اقامت بود و بفتح ميم قيام باشد و جاى قيام كه محل اقامت بنده باشد اندر راه حق و حق گزاردن و رعايت كردن وى مر آن مقام را تا كمال آن را ادراك كند چندان كه صورت بندد بر آدمى و روا نباشد كه از مقام خود اندر گذرد بدون آنكه حق آن بگذارد چنان كه ابتداى مقامات توبت باشد آنگاه انابت آنگاه زهد آنگاه توكل .\r\nدر اصطلاحات صوفيه است كه : مقام عبارت از استيفاى حقوق مراسم است زيرا كسى كه حقوق منازلى كه در آن مىباشد استيفا نكرده باشد درست نيست كه ترقى كند بما فوق آن ، همانطور كه كسى كه قناعت ندارد توكل نتواند داشته باشد و . . .\r\n( از اصطلاحات صوفيه ) در شرح كلمات بابا طاهر است كه سير كردن در مقامات و احوال از براى اهل طلب است كه صاحبان شهودند و حركات خياليه و نفسانيه براى اهل نفوس و تعلق به دنيا و آخرت براى صاحبان عقل است .\r\n( كشف المحجوب ص 375 - شرح كلمات بابا ص 155 ) مقامات اهل سلوك براى كسانى است كه عاجز از سير و وصول به حق باشند اما ابطال كه خواص‌اند مقام آنها غير از مقامات اهل عجز است كه مقام عند الحق باشد .\r\n( شرح كلمات بابا ص 157 ) هجويرى گويد :\r\nآنچه مريد را مقام باشد كامل را حجاب باشد .\r\nدر لمع است كه مقام عبارت از اقامت عبد است بين يدى الله در آنچه در آن اقامت دارد از عبادات و مجاهدات و رياضات و انقطاع الى الله .\r\n( از لمع ص 41 ) تمامت انبيا و رسل كه آمدند با صد و بيست و چهار هزار مقام و بآمدن محمد اهل هر مقامى را حالى پديد آمد و بدان پيوست كه كسب خلق از آن منقطع بود تا دين تمام شد بر خلق و نعمت بغايت رسيد .\r\n( از كشف المحجوب 485 ) برخى از تركيبات : مقام دهشت ، مقام رضا و تسليم ، مقام آمادگى ، مقام شريعت ، مقام مطمئنگى ، مقام قرب ، مقام جهالت ، مقام نياز ، مقام غفلت ، مقامات عاليه ، مقام محبت ، مقام محبوبى ، مقام وحدت .\r\n\r\nمَقامِ ارادَت\r\n- ( اصطلاح عرفانى ) مرتبهء و مقام دوم سلاك و ذاكران است .\r\n\r\n","description":"","footnote":"","page_name":" 1886 ","page_number":502},
  {"content":"\r\n\r\n( رجوع شود به انسان كامل نسفى ص 114 )\r\n\r\nمَقامِ بىنِشانى\r\n- ( اصطلاح عرفانى ) مراد از مقام بىنشانى مرتبت ذات مطلق است .\r\n( از گلشن راز ص 589 )\r\n\r\nمَقامِ جَمْع\r\n- مقام جمع عبارت از مرتبت و احديت است رجوع شود بو احديت .\r\n( از شرح قيصرى ص 10 )\r\n\r\nمَقامِ خاتَم\r\n- ( اصطلاح عرفانى ) رجوع شود به روح انسانى\r\n\r\nمَقامِ سَرى\r\n- ( اصطلاح عرفانى ) مقام سرى عبارت از نفس رحمانى است يعنى ظهور وجود حقانى در مراتب تعينات .\r\nو مقام در نجوم بدين معنى است كه كواكب در حركات خود گاه وقفه پيدا ميكنند و توقف ميكنند و هرگاه مقام كوكبى از شش برج كمتر باشد مقام اول گويند و اگر از شش برج فزون بود او را مقام ثانى نامند و پس از توقف كوكب مستقيم شود .\r\n\r\nمَقامِ عِشق\r\n- ( اصطلاح عرفانى ) و مرتبه و مقام پنجم است از مقامات ذاكران .\r\n( انسان ص 114 )\r\n\r\nمَقامات\r\n- ( اصطلاح عرفانى ) مقامات جمع مقام است و آن طريقتى است كه صاحب آن ثابت است بر آن از طرقى كه موصل است او را بسوى زهد و ورع .\r\n( از حاشيه بر شرح رساله قشيريه ص 53 ) نفس در مقام شروع در سير به سه قسم منقسم مىشود كه هر قسمتى متضمن امور كليه است كه مقامات ناميده مىشود از جهت اقامت نفس در هر يك از آنها براى تحقق آنچه تحت حيطه اوست كه بطور متناوب است .\r\n\r\nمَقامِ كُنْ\r\n- ( اصطلاح عرفانى ) شيخ شهاب الدين سهروردى گويد مقام كن براى انسان كامل مقامى است كه بتواند صور معلقه خود را بيافريند و هرگاه كسى به عالم صور معلقه يقين كند بعالم ديگرى كه غير عالم برازخ باشد اعتقاد كند يعنى كسى كه مقام كن و ايجاد صور معلقه را دريابد .\r\n\r\nمَقامِ مَيْل\r\n- ( اصطلاح عرفانى ) و نخستين مرتبه و مقام اهل ذكر است .\r\n( رجوع شود به انسان كامل نسفى ص 114 )\r\n\r\nمَقامِ مَحَبَّت\r\n- ( اصطلاح عرفانى ) و مرتبهء سوم از مقامات ذاكران است ( انسان كامل ص 114 )\r\n\r\nمَقامِ مَعْلوم\r\n- ( اصطلاح عرفانى ) سير هر روحى بمقام و مرتبت خود بود كه معاد وى بود آن مقام معلوم وى بود ( رجوع شود به انسان كامل نسفى ص 61 )\r\n\r\nمَقْبُوضِ بِسَوم\r\n- ( اصطلاح فقهى ) و مقبوض بسوم عبارت است از اينكه شخص مالى را از ديگرى بگيرد كه آن را مورد دقت قرار داده و در آن نظر نمايد اگر پسنديده آن را به همان ثمن كه بين\r\n\r\n","description":"","footnote":"","page_name":" 1887 ","page_number":503},
  {"content":"\r\n\r\nآنها توافق حاصل شده خريدارى نمايد و الا آن را به صاحبش برگرداند .\r\nپس اگر مقبوض بسوم در دست‌گيرنده آن تلف شود ضمان آن بعهدهء او خواهد اما نه به ثمنى كه بين آنها توافق حاصل شده زيرا مفروض اين است كه هنوز عقدى واقع نشده بلكه ضامن مثل است اگر مثلى باشد و ضامن قيمت است اگر قيمتى باشد .\r\nدر اين حكم فرقى نيست بين اينكه قيمتى براى آن تعيين كرده باشند يا تعيين قيمت نشده باشد زيرا ملاك ضمان كه عبارت از قاعده يد باشد در هر دو صورت مساوى است .\r\nبعضى بين دو صورت فرق گذاشته و گفته‌اند صورت دوم امانت است و به آن جواب داده‌اند كه قصد كسى كه مالش را در معرض فروش درآورده امانت و وديعه نبوده بلكه آن را به اين قصد داده كه اگر پسنديد خريدارى نمايد . و در موقع تلف هنوز معامله واقع نشده بوده .\r\nبهر حال وقتى شخصى مال ديگري را بگيرد براى اينكه بعدا شايد آن را خريدارى نمايد خواه تعيين قيمت شده باشد يا نه ، مالى را كه گرفته مقبوض بسوم است و بموجب قاعده يد تلف آن به عهده قابض خواهد بود . بلى اگر قابض با تحصيل رضايت مالك خود را از عهدهء ضمان برى كرده باشد و مال بدون تعدى يا تفريطى تلف شود ممكن است ضمانى نداشته باشد زيرا مالك حق خود را اسقاط كرده . و اين مبنى است بر صحت اسقاط ما لم يجب . ( كليات حقوقى 96 ، 97 )\r\n\r\nمُقايَضَه\r\n- اين اصطلاح فقهى است و بيع سلعه به سلعه باشد .\r\n\r\nمقبوض به عقد فاسد\r\n- ( اصطلاح فقهى ) در كليات حقوقى آمده است :\r\nضمان مقبوض به عقد فاسد با جهل مشترى و علم بايع بعهدهء بايع خواهد بود و با جهل بايع ضمان بعهدهء مشترى است .\r\nو اگر ديگرى او را مغرور كرده باشد :\r\nحق دارد به او رجوع كند .\r\n( كليات حقوقى ص 128 )\r\n\r\nمَقْبول\r\n- ( اصطلاح اصولى و حديثى ) خبرى كه تلقى بقبول شده باشد و بمضمون آن عمل كرده باشند بدون التفات به صحت و عدم آن و بالجمله هر خبرى را كه فقهاء و متشرعان بدان عمل كرده باشند اعم از آنكه بر مبناى قواعد حديث از جمله اخبار صحيحه باشد يا نه ( از كشاف ص 204 - درايه ص 50 )\r\n\r\nمَقْبولات\r\n- ( اصطلاح منطقى ) مقبولات يعنى آنچه از معتقدات مورد قبول مردم است كه در فن خطابه گفته شد كه قياسى كه مقدمات آن از مقبولات عامه گرفته شده باشد مانند معجزات و كرامات انبياء و اولياء و سخنان عقلاء و قاعدين قوم و يا از خطابيات و بالجمله مقدماتى بود كه پذيرفته شوند از كسى كه حكيم و فاضل و استوار باشد و مأخوذ از حسن ظن باشد .\r\n( از كشاف ص 1204 دانشنامه ص 124 شفا ج 1 ص 347 دستور ج 3 ص\r\n\r\n","description":"","footnote":"","page_name":" 1888 ","page_number":504},
  {"content":"\r\n\r\n315 ) .\r\nسهروردى گويد :\r\nمقبولات قضايائى است كه از شخص گرفته شود كه دربارهء وى اعتقادى كامل باشد خواه اين اعتقاد از جهت مزيت و وفور خرد وى بود و يا از جهت امر ديگر باشد ، بالاخره اين گونه قضايا از كسى پذيرفته مىشود كه حسن گمان خاص به دو باشد .\r\n( از حكمة الاشراق ترجمهء نگارنده ) .\r\n\r\nمَقْت\r\n- ( اصطلاح عرفانى ) و مقت كبير عبارت از نقض عهد است ، رجوع شود بعار عظيم و رجوع به طبقات ص 89 شود .\r\n\r\nمُقْتَدى\r\n- ( اصطلاح كلامى ) پيشوا و امام را گويند .\r\n\r\nمُقتَصِد\r\n- ( اصطلاح فلسفى ) جسمى كه بطور كامل مانع از نفوذ و حاجز از نور نباشد و لطيف تام هم نباشد ( و كل فارد « جسم فارد » اما ان يكون حاجزا و هو الذى يمنع النور بالكلية و اما لطيفا و هو الذى لا يمنعه اصلا و اما مقتصدا و هو الذى يمنعه منعا غير تام و له فى المنع مراتب ) .\r\n( مجموعه دوم مصنفات ص 187 ص 315 ) .\r\n\r\nمُقتَضى\r\n- ( اصطلاح ادبى و فلسفى ) مقتضى به معناى اقتضاى حال و مقام ، يعنى آنچه شايستهء مقام و حال و وقت و زمان و مكان است و مصدر مجرد آن قضا است كه به معناى حكم و گذراندن آمده است .\r\nكلمهء مقتضى در فلسفه گاه به معناى علت و مرادف با آن به كار برده شده است و گاه به معناى امرى است كه نزديك به شرط است و لكن اكثر همان معناى علت را از آن خواهند ( رجوع شود بدستور ج 3 ص 311 ، اسفار ج 1 ص 27 ) .\r\n\r\nمُقتَضاىِ حال\r\n- ( اصطلاح اهل معانى ) و امرى است كه متكلم را وادار كند با سخن خود خصوصيتى را اعتبار كند كه اصل مراد و مقصود او را برساند چنان كه اگر مخالف حكم باشد بايد موافق با مقتضاى حال حكم را مؤكد آورد مثل « ان زيدا فى الدار » و آن بر حسب اختلاف مقامات كلام متفاوت است و هر مقامى اقتضائى دارد پس مقتضاى حال اعتبار تناسب حال باشد . ( از تلخيص ص 13 - كشاف ص 12238 ) . و مقتضاى ظاهر اخص از مقتضاى حال است زيرا معناى مقتضاى ظاهر حال است .\r\n( از مختصر المعانى ص 21 - 47 )\r\n\r\nمُقْتَرن\r\n- ( اصطلاح نجومى ) هرگاه دو ستاره در يك برج و در يك درجه باشند مقترن گويند .\r\n\r\nمِقدار\r\n- ( اصطلاح فلسفى ) مقدار در لغت امرى است كه بوسيلهء آن اندازهء اشياء شناخته شود مانند زراع ، كيل ، وزن ، مقياس و عدد و نزد حكماء عبارت از كم متصل قار الاجزاء مانند خط ، سطح و جسم يا غير قار الاجزاء مانند زمان مىباشد .\r\nو بالجمله مقدار در فلسفه به معناى كم متصل و منفصل است اعم از آنكه قار الاجزاء باشد يا غير قار الاجزاء . ( از اساس الاقتباس ص 40 ) .\r\nدر اينكه مقدار و مقادير اشياء و\r\n\r\n","description":"","footnote":"","page_name":" 1889 ","page_number":505},
  {"content":"\r\n\r\nاجسام جواهرند يا اعراضند و آنكه ماهيت مقادير چيست اختلاف است .\r\nشيخ الرئيس گويد : مقدار عبارت از نفس اتصال است نه شىء متصل « المقدار هو نقس الاتصال لا شىء المتصل فيه » ( شفا ح 1 ص 104 - ج 2 ص 437 ) .\r\nقطب الدين گويد : اقسام مقدار سه است :\r\nخط ، سطح و بعد تام و آن را جسم تعليمى خوانند پس خط طولى باشد تنها بىاعتبار عرض و عمق و سطح طول و عرضى باشد فحسب و بعد تام طول و عرض و عمق است و فرق ميان اين مقادير و ميان جسم طبيعى آنست كه هر يكى از مقادير متبدل ميشوند بر جسمى واحد با آنكه آن جسم به حال خود باقى باشد بىتبدل و متبدل غير ، غير متبدل باشد نه بينى چون پارهء موم را مشكل كنى باشكال مختلف چگونه طول او زيادت مىشود يك بار و كم مىشود ديگر بار و همچنين عرض و عمق آن با آنكه جسميت آن در همهء احوال همان است كه بود پس هر يكى از خط و سطح و عمق عرض باشد در جسم پس مجموع ايشان نيز كه بعد تام است هم عرض باشد . ( از درة التاج جملهء سوم از فن دوم ص 54 و رجوع به شفا ج 1 ص 3 ) . شود .\r\nپس فرق ميان صور مقداريه و جسميه از اين قرار است :\r\nالف - بر جسم واحد مقادير مختلف متوارد ميشوند در حال كه جسميت آن به حال خود باقى است پس مقادير زائد و غير از صور جسميه‌اند .\r\nب - تمام اجسام در جسميت مشترك‌اند و در مقادير مختلف . ج - اجسام بعضى متقدر بعضى ديگرند يعنى عاد و بعضى معدوداند .\r\nو مقدار عاد در اكثر موارد مخالف با مقدار معدود است پس مقداريت و متقدريت نفس جسميت نمىباشند .\r\nد - جسم واحد بواسطهء تسخن بحجم آن افزوده مىشود و بواسطهء تكاثف از مقدار آن كاسته مىشود بدون آنكه در جسميت آن تغييرى حاصل شود و بالجمله مقادير غير از جسميت‌اند و متوارد بر اجسام‌اند « كل جسم فله مقدار و له صورة و له هيولى » ( از اسفار ج 2 ص 4 - 11 ؟ ؟ - ج 1 ص 207 ش ص 207 - شفا ج 2 ص 433 - مجموعهء دوم مصنفات ص 74 - 86 ، 79 ، 82 ، 109 و دستور ج 3 ص 308 ) .\r\n\r\nمقدم\r\n- ( اصطلاح منطقى ) جزء اول قضيه شرطيه را مقدم گويند و جزء دوم را تالى .\r\n- در نجوم و هيئت يكى از منازل قمر را گويند يعنى بيست و ششمين منزل از بيست و هشت منزل را گويند و علامت آن دو ستاره است بر منكب الفرس و متن الفرس .\r\n( از بيست باب ملا مظفر )\r\n\r\nمقدمات\r\n- ( اصطلاح فلسفى ، اصولى ) امورى كه در ابتداء هر كارى لازم است مقدمات آن نامند و مقدمات قياس ، صغرى و كبرى و مقدم و تالى باشد .\r\nهر امرى كه موقوف عليه امرى ديگر باشد مقدم گويند .\r\nتركيبات در معانى فلسفى و اصولى\r\n\r\nمُقَدَّماتِ انْسِداد\r\n- ( اصطلاح اصولى ) اصوليانى كه قائل بانسداد باب علم‌اند در زمان غيبت مقدماتى دارند كه بر مبناى آن\r\n\r\n","description":"","footnote":"","page_name":" 1890 ","page_number":506},
  {"content":"\r\n\r\nمقدمات ثابت نمايند باب علم منسد است از جمله 1 - ما مكلف به احكامى ميباشيم و مانند بهائم و مجانين نمىباشيم كه « رفع القلم » باشيم 2 - عقاب بلا بيان از طرف حكيم على الاطلاق زشت است 3 - به حكم اخبار و روايات ميدانيم كه حكم حلال و حرام تمام اشياء بيان شده است 4 - كتاب و سنت متواتره وافى به بيان تمام احكام و احتياجات ما نيست 5 - معصوم غايب است و ما را دست رسى بدان نيست كه احكام را ازو سؤال نمائيم 6 - اجمالا ميدانيم كه تكاليف زيادى در شريعت براى بندگان هست 7 - احتياط در تمام اطراف شبهات واجب و بلكه ممكن نيست و رجوع باصل هم در تمام موارد جائز نيست .\r\n8 - بيان شده است ترجيح مرجوح قبيح است پس عقل حكم مىكند كه اطاعت ظنى در تكاليف لازم است و حاصل اين مقدمات سه مقدمه است 1 - بعلم اجمالى ميدانيم كه احكام فعلى بسيارى در شريعت هست 2 - باب علم بر ما منسد است در بسيارى از احكام 3 - روا نباشد كه احكام را مهمل گذاريم و متعرض آنها نشويم و احتياط در تمام اطراف شبهات جايز نيست و رجوع باصل هم ممكن نيست و ترجيح مرجوح بر راجح قبيح است پس عمل به ظن بايد كرد نه شك و وهم ( از كفايه ص 105 - 114 )\r\n\r\nمقدمات حكمة\r\n- ( اصطلاح اصولى ) و بيانات مختلفى بر حسب مورد براى آن شده است و بالجمله عبارت است از 1 - آنكه متكلم در مقام بيان تمام مراد باشد نه اهمال و نه اجمال 2 - قرينه و قيدى در بين نباشد كه دلالت بر مقيد كند 33 - امرى كه لفظ مطلق بدان انصراف داشته باشد در مقام نباشد در هر مورد كه اين سه مقدمه درست باشد ميتوان لفظ مطلق را بر شيوع و اطلاق حمل كرد و بالجمله عدم قرينه صارفه ، قبح عقاب بلا بيان و بودن متكلم در مقام بيان تمام مراد و نبودن قدر متيقن در مقام تخاطب ( از تقريرات ص 102 كفايه 107 ) .\r\n\r\nمُقَدَّماتِ خارِجيَّه\r\n- ( اصطلاح اصولى ) امور خارج از ماهيت و ذات اشيا را گويند مانند علت سبب ، شرط و عدم مانع . . .\r\n\r\nمُقَدَّماتِ داخِلى\r\n- ( اصطلاح اصولى ) هرگاه ماهيتى مركب باشد ميتوان گفت هر يك از اجزاء آن نسبت به كل مقدمه است زيرا هر جزء هر چيزى غير از خود آن چيز است .\r\n( از تقريرات ص 63 ) .\r\n\r\nمُقَدَّماتِ مَنْطِقيَّه\r\n- ( اصطلاح منطقى ) مراد همان قضايائى است كه مقدمهء قياس‌اند ( تفسير ص 192 )\r\n\r\nمُقَدَّماتِ فِعْل\r\n- ( اصطلاح فلسفى ) مقدمات فعل عبارت‌اند از 1 - تصور ( علم تصورى و تصديقى ) 2 - ميل 3 - شوق مؤكد 4 - اراده جازم . ( از اسفار ج 3 ص 74 ) .\r\n\r\nمُقَدَّمه\r\n- ( اصطلاح اصولى ) آنچه متوقف است شىء بر آن اعم از آنكه توقف عقلى باشد يا عادى يا جعلى 2 - آنچه فعل بر آن متوقف است مانند ترك اضداد در فعل واجب و ضد در حرام كه مقدمه و شرط عقلى گويند 3 - آنچه عادة فعل بر آن متوقف است مانند شستن جزئى از سر براى غسل تمام صورت كه مقدمه و شرط عادى است 4 - آنچه به هيچ يك از طرق نه عقل و نه عادت\r\n\r\n","description":"","footnote":"","page_name":" 1891 ","page_number":507},
  {"content":"\r\n\r\nفعل بر او متوقف نباشد و لكن شارع جعل كرده است كه فعل موقوف بر آن باشد مانند طهارت براى نماز 5 - آنچه صحت دليل بر آن متوقف است 6 - قضيهء كه جزء قياس باشد ( صغرى و كبرى ) . 7 - آنچه مباحث آينده كتاب بر آن متوقف است كه مقدمه علم گويند كه شروع در علمى متوقف بر آن باشد .\r\n( كشاف ص 115 ) تركيبات در معانى اصولى و منطقى 6 - مقدمهء وجود كه تحقيق و وجود ذى المقدمه متوقف بر آنها است مانند آموختن كه مقدمه دانستن است خلاصهء كلام دربارهء مقدمات و انواع آن :\r\n\r\nمُقَدَّمهء صِحَّت\r\n- مانند طهارت نسبت به صلاة كه درست بودن ذو المقدمه متوقف بر آن باشد .\r\n\r\nمقدمهء عادى\r\n- در مقابل شرعى و عقلى است رجوع به مقدمه شود .\r\n\r\nمُقَدَّمِهء عِلم\r\n- آنست كه دانستن ذو - المقدمه متوقف بر آن باشد رجوع شود به ( تقريرات ص 65 ) .\r\n\r\nمُقَدَّمهء عَقْلى\r\n- در مقابل مقدمهء عرفى شرعى و عادى است رجوع به مقدمه شود\r\n\r\nمُقَدَّمهء مُسْتَحَبّ\r\n- اصوليان گويند شكى نيست كه مقدمهء مستحب مانند مقدمهء واجب كه واجب است مستحب است لكن مقدمهء حرام و مكروه حرام و مكروه نمىباشند زيرا با وجود حصول مقدمه امكان ترك حرام و مكروه هست بنا بر اين دخلى در حصول ذى المقدمه ندارند بر خلاف مقدمه مستحب رجوع به مقدمهء واجب شود .\r\n\r\nمُقَدَّمِهء موصِلَه\r\n- و مقدمهء موصله مقدمه‌ايست كه مطلوب بالغير باشند رجوع به مقدمه واجب شود .\r\n\r\nمُقَدَّمِهء واجِب\r\n- از مباحثى كه در فن اصول مطرح شده است و در پيرامون آن گفتگوئى زياد بميان آمده است مبحث مقدمهء واجب است و مراد ملازمهء بين وجوب چيزى و وجوب مقدمهء آن مىباشد بطور كلى مقدمات بر چند قسم‌اند 1 - مقدمات داخلى و آن اجزائى است كه مأخوذ در ماهيت مامور به است .\r\n2 - مقدمات خارجيه كه خارج از ماهيت‌اند 3 - مقدمات عقليه كه مقدماتى هستند كه محال است وجود ذى المقدمه عقلا بدون آنها 4 - مقدمات شرعيه كه محال است وجود ذى المقدمه شرعا بدون آن‌ها 5 - مقدمات عاديهء كه ذى المقدمه بدون آنها ممكن است واقع شود الا آنكه عادت جارى است كه ذى المقدمه بواسطهء آنها حاصل شود .\r\nدر اصول رشاد در باب اسباب و مقدمات آمده است :\r\nسبب : صاحب كتاب قوامع الاصول كه تقريرات مرحوم شيخ انصارى را برشته تحرير در آورده در آخر مقالهء مربوطه بمقدمه واجب چنين نگاشته است :\r\nسبب گاهى بسيط مىباشد و گاهى مركب از امور متعدده در صورت اول آن را علت تامه گويند كه از وجودش معلول و از عدمش عدم معلول لازم ميآيد و در صورت ثانى تمام آن هيئت مركبه را من حيث المجموع علت تامه و هر يك از اجزاء آن را جزو علت نامند و در اين صورت وجود معلول در واقع مستند بوجود جميع آن اجزائى\r\n\r\n","description":"","footnote":"","page_name":" 1892 ","page_number":508},
  {"content":"\r\n\r\nخواهد بود كه من حيث المجموع علت تامه را تشكيل داده‌اند ، و عدمش نيز معلول انهدام اين مجموعه تركيبيه مىباشد - النهايه انهدام اين مجموعه گاهى با از بين رفتن تمام اين اجزاء و گاهى با فقدان يكى از آنها حاصل مىشود ، و بالاخره چون در هر دو صورت علت تامه از بين رفته لذا معلول نيز از بين خواهد رفت انتهى . . .\r\nاز اين بيان اين نتيجه گرفته مىشود كه علت خواه تامه باشد و خواه ناقصه از وجودش وجود و از عدمش عدم معلول لازم مىآيد - النهاية در علت ناقصه بايد اين توجه را داشت كه يك جزء به تنهائى و مادامى كه با ساير اجزاء علت تركيب نيافته است اساسا در عداد علل بشمار نمىرود - زيرا آن جزء در صورتى واجد صفت عليت ميگردد كه با اجزاء ديگر تركيب يافته و جزء آن مجموعه تركيبيه باشد و الا در حال انفراد نه علت تامه است و نه ناقصه ، تا از وجودش وجود معلول لازم آيد .\r\nمقدمه : مقدمه را اگر از حيث كلى تقسيم كنيم بمقدمه ، عقليه عاديه - شرعيه تقسيم ميگردد .\r\n\r\nمُقَدَّمِهء عَقْليَّه\r\n: قضاياى مؤلفهء كه عقلا مستلزم قضيهء ديگر ميباشند مقدمات عقليه ناميده ميشوند مانند قياسات\r\n\r\nمُقَدَّمِهء شَرعيَّه\r\n: مقدمات شرعيه آن سلسله از امور فرعيه هستند كه حصول امور اصليه عادة موقوف بر انجام آنها است مانند نصب نردبان براى صعود بطبقه بالا .\r\n\r\nمقدمه شرعيه\r\n: مقدمات شرعيه آن سلسله از اعمال مقدماتى هستند كه اتيان فرايض اصلى موكول بر اتيان آنها است و اين اعمال بر دو قسمند - قسمتى از آنها عادة مقدمه اتيان آن فريضهء ميباشند مانند زاد و راحله براى سفر حج و قسمتى هم شرعا مقدمهء انجام آن قرار داده شده‌اند به نحوى كه آن فريضه بدون اتيان آن مقدمه باطل مىباشد مانند وضوء براى اتيان صلاة مقدمات قسم اول بهر صورت و بهر كيفيتى صورت بگيرند شرع را در آنها دخالتى نيست ولى مقدمات قسم دوم توقيفيه هستند و بايد به همان صورتى كه از طرف شارع تعيين شده‌اند انجام گيرند .\r\nمثلا زادو راحله از هر قبيل باشد و يا از هر طريقى تهيه گردد تأثيرى در صحت و بطلان اعمال نمىكند ولى وضوء براى اتيان صلاة بايد تابع همان كيفيات و شرائطى باشد كه از طرف شرع تعيين و تصريح كشته است .\r\nمقدمه از نظر ديگر نيز بمقدمهء وجوديه - وجوبيه - علميه تقسيم مىشود :\r\n\r\n1 - مُقَدَّمهء وُجوديَّه\r\n: چنانچه در مثال‌هاى فوق ديديم تحقق و بوجود آمدن نماز و حج منوط باتيان وضوء و يا تهيه زاد و راحله است ، به حدى كه بدون آنها تحقق و بوجود آمدن آن واجبات عادة و يا شرعا غير ممكن مىباشد - پس اين مقدمات از حيث اينكه شرايط وجودى آن واجبات هستند به مقدمات وجوديه موسوم ميباشند .\r\n\r\n2 - مقدمات وجوبيه\r\n: بعضى از عبادات فقط بالقوه واجب ميباشند و فعليت يافتن وجوب آنها منوط بفراهم آمدن يك يا چند مقدمه است بطورى كه اگر آن مقدمات فراهم نگردند آن عبادات نيز وجوب پيدا نمىكنند و به همين جهت آن مقدمات را از لحاظ اين\r\n\r\n","description":"","footnote":"","page_name":" 1893 ","page_number":509},
  {"content":"\r\n\r\nكه موجبات وجوب ميگردند مقدمات وجوبيه و آن واجبات را واجبات شرطيه نامند .\r\nمثلا حج كه از واجبات شرطيه است ، وجوب و تعلقش بر ذمه مكلف مشروط بحصول استطاعت است ، و مادامى كه استطاعت حاصل نشده اداى آن اصلا واجب نمىباشد پس استطاعت كه سبب فعليت يافتن وجوب حج است مقدمه وجوبيه مىباشد .\r\n\r\n3 - مقدمات علميه\r\n: چنانچه كلام شارع مبهم و قابل توجيه بمعانى متعدده باشد و مكلف نتواند مقصود اصلى را درك كند در اين صورت ناچار خواهد بود كه به تمام معانى متصوره و شقوق محتمله آن عمل نمايد تا بدان وسيله بأداى تكليف اصلى و برائت ذمه خود علم حاصل كند - اين اعمال را كه بطور قطع فقط يكى از آنها فريضهء اصليه و بقيه اعمال احتياطى و مقدمات تحصيلى علم به برائت هستند مقدمات علميه گويند .\r\nمثلا آيهء  إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ وَ أَيْدِيَكُمْ إِلَى الْمَرافِقِ  كه حكم وضوء را بيان مىكند متضمن ابهام مىباشد و معلوم نيست كه مقصود شارع از كلمهء الى المرافق غسل تمام يد است با مرفق يا فقط غسل يد است تا مرفق ؟ و اين ابهام ناشى از اختلاف موجود در بين اهل اصطلاح است زيرا بعضى از آنان غايب را داخل و برخى خارج از مغيا ميدانند لذا اگر عقيدهء دستهء اول صحيح باشد مسلما شستشوى مرفق كه منتهى اليه و غايت يد است نيز واجب خواهد شد زيرا به عقيدهء آنان غايت داخل در مغيا است ، و اگر عقيده دسته دوم صحيح باشد در آن صورت ديگر غسل مرفق واجب نخواهد شد زيرا غايت داخل در مغيا نمىباشد بنا بر اين هرگاه در يك چنين موردى مكلف نتواند يكى از آن دو وجه را اختيار و آن را بر ديگرى ترجيح دهد ناچار خواهد شد كه عمل به احتياط نموده و فى المثل وضوء را يك بار طبق قول اول و بار ديگر موافق قول دوم بجا آورده تا باتيان مأمور به اطمينان يافته و به برائت ذمه خود علم حاصل نمايد - بديهى است در اين صورت يكى از آن دو وضوء ( بطور على التعيين ) فريضه اصليه و ديگرى وسيله علم به برائت خواهد بود .\r\nو اگر خود حكم داراى شبهه و ابهامى نباشد لكن مكلف در تشخيص موضوع آن بين چند امر مردد گردد - در اين صورت نيز عمل به اطراف ترديد را مقدمات علميه گويند .\r\nمثلا در موقع غسل از تشخيص ظرف حاوى آب مطلق از ظرف حاوى آب مضاف عاجز گردد - يا در موقع اداى نماز در تشخيص جهت قبله بين جهات چهارگانه مردد شود - بديهى است در اين مورد نيز حصول علم برائت مستلزم غسل با هر دو مياه موجوده در اناءين مشتبهتين و اقامه نماز به تمام جهات اربعه خواهد بود و بالاخره جميع اين اعمال كه به منظور حصول علم بر اتيان تكليف نفس الامرى بجا آورده ميشوند ، مقدمات علميه ميباشند .\r\nضمنا بايد به اين نكته توجه داشت كه مقدمه وجوبيه و مقدمه علميه هر دو مانند علت تامه هستند كه از وجودشان وجود و از عدمشان عدم ( وجوب - علم ) لازم ميآيد .\r\nچنانچه فى المثل حصول استطاعت\r\n\r\n","description":"","footnote":"","page_name":" 1894 ","page_number":510},
  {"content":"\r\n\r\nمستلزم وجوب حج و عدم آن مستلزم عدم وجوب آن است . و همچنين اقامهء نماز بجهات اربعه مستلزم حصول علم باتيان نماز بجانب واقعى قبله و ترك يكى از آن جهات موجب عدم حصول اين علم است ولى مقدمه وجوديه اين طور نيست زيرا هر چند از فقدانش فقدان فريضه لازم آيد ولى از وجودش وجود فريضه لازم نميايد چنانچه فى المثل وضوء كه مقدمه وجودى صلاة است ولى وجود آن مستلزم وجود صلاة نمىباشد .\r\nج - شرط : شرط در عرف اصوليين باقسام مختلفى تقسيم ميگردد .\r\nشرط مقدم - شرط داخل - شرط متأخر شرط مقدم تقريبا عبارة اخراى مقدمه است كه دربارهء آن فوقا بحث گرديد ولى شرط داخل آن شرطى است كه مانند جزء غير قابل انفكاكى بفريضه پيوسته باشد و تفاوت آن با شرط مقدم آن است كه شرط مقدم جدا از فريضه و در پيشاپيش آن انجام ميگردد ولى شرط داخل پيوسته بفريضه و تقريبا جزء آن مىباشد - چنانچه فى المثل وضوء و طهارت نسبت بصلاة همين طور هستند - وضوء كه شرط مقدم است مراسمش جدا از صلاة و در پيشاپيش آن انجام ميگردد ولى طهارت كه شرط داخل است پيوسته بصلاة بوده و تا پايان عمل با آن توأم و همراه خواهد بود و به تعبير ديگر اولى شرط منفصل و دومى شرط متصل است و به همين جهت شرط مقدم چون منفصل از فريضه مىباشد تقريبا وجود استقلالى دارد و لذا ممكن است از حيث حكم هم با آن متفاوت باشد ولى شرط داخل چون متصل بفريضه و بمنزله جزو آن مىباشد لذا وجودش كاملا تبعى بوده و از حيث حكم نيز تابع آن خواهد بود .\r\nاما شرط متأخر آن شرطى است كه فعليت يافتن وجود مشروط معلق بر لحوق آن باشد و تا زمانى كه شرط مزبور بدان ملحق نشده . وجود مشروط مراعى گردد .\r\nمثلا در معاملات فضوليه اجازه مالك على المشهور شرط لزوم عقد و كاشف از صحت معامله من حين العقد مىباشد و تا زمانى كه اين شرط حاصل نشده معامله مزبوره مراعى خواهد ماند .\r\nشرط از لحاظ ديگر نيز به شرط تعليقى و شرط تنجيزى تقسيم مىشود .\r\nشروط تعليقيه از جمله شرائطى هستند كه تعلق خطاب بمكلف منوط به حصول آنها است ، اين شرائط بر دو قسمند : شرائط عموميه و شرائط خصوصيه .\r\nشرائط عموميه شرائطى را گويند كه تعلق خطابات موكول بر حصول آنها است مانند رشد - عقل و غيره .\r\nشرائط خصوصيه آن شرائطى را گويند كه تعلق بعضى از تكاليف متوقف بر وجود آنها مىباشد - مانند تمكن مالى و استطاعت نسبت بزكاة و حج .\r\n2 - شروط تنجيزيه آن قسمت از شروطى هستند كه تنجز خطاب مكلف موقوف بر اجتماع آنها است مانند عدم طرو سفر - مرض - نسبت بصوم .\r\nشرط را به شرط مقدور و شرط غير\r\n\r\n","description":"","footnote":"","page_name":" 1895 ","page_number":511},
  {"content":"\r\n\r\nمقدور نيز تقسيم ميكنند .\r\nشرط مقدور آن است كه حصول و عدم حصولش در اختيار مكلف باشد مانند وضوء و غسل و طهارت و امثال آن نسبت بصلاة ، ولى شرط غير مقدور آن است كه حصول و عدم حصولش از عهده قدرت مكلف خارج ، و در اختيار طبيعت و يا شخص ديگرى باشد مانند حلول وقت اداى نماز يا فرا رسيدن موسم حج كه حصول و عدم حصول آنها در دست طبيعت است و يا اداى شهادت و صدور حكم براى اجراى حد و قصاص كه حصول آنها نيز از عهده مكلف خارج است زيرا اختيار شهادت در دست عدول ، و اختيار صدور حكم در دست حاكم شرع مىباشد .\r\nپس از بيان اين مطالب كه بطور كلى مربوط بتعريف سبب و مقدمه شرط و بيان اقسام آنها بود اينك به بيان بعضى از اقسام واجب مبادرت مىنمائيم :\r\nفقهاء واجب را بر حسب اعتبارات مختلفه به چندين قسم تقسيم كرده‌اند مثلا باعتبار مكلف آن را بواجب عينى و كفائى و باعتبار تكليف ، بواجب تعيينى و تخييرى و باعتبار وقت و زمان ، بواجب مضيق و موسع و غير ذلك تقسيم كرده‌اند ولى تقسيمى كه با اين مبحث ارتباط دارد ، تقسيمى است كه باعتبار مقدمات آن شده است .\r\nواجب باعتبار مقدماتش بواجب مطلق - مشروط - معلق - تقسيم مىشود :\r\nواجب مطلق : واجب مطلق ، واجبى است كه تعلقش بر مكلف متوقف بر حصول هيچ يك از شرائط مخصوصه نباشد ولى واجب مشروط يا مفيد بر خلاف آنست و وجوبش موكول بر حصول جميع يا يكى از شرايط مخصوصه است مثلا وجوب صلاة و تعلقش بر مكلف منوط بر حصول شرط مخصوصى نيست و بلكه به مجرد حصول شرائط عموميه از قبيل رشد - عقل - قدرت - علم ، فورا بر مكلف تعلق ميگيرد بر عكس حج يا زكات و امثال آنها كه تنها با حصول شرايط عموميه بر ذمهء مكلف تعلق نمىگيرند .\r\nبلكه تعلق آنها بر عهده مكلف موكول بر حصول شرائط خاصه از قبيل استطاعت و تمكن مالى مىباشد .\r\nواجب معلق : واجب معلق واجبى است كه تعلقش بر ذمه مكلف مقيد به حصول شرطى نبوده لكن اتيانش معلق بر حصول شرط مىباشد - يعنى وجوبش مطلق و انجامش مقيد است ، مثلا قول قائل به اين كه ( احترام كن زيد را هنگام ملاقات ) جملة طلبيه است كه احترام بر زيد را بر مخاطب واجب مينمايد لكن اداى آن را به حصول ملاقات معلق ميسازد و بعبارة اخرى بموجب اين جمله امريه مخاطب بدون هيچ قيد و شرطى مكلف بر احترام ميگردد ولى براى اداى آن تكليف بايد منتظر حصول شرط ملاقات شود .\r\nپس تعلق تكليف در اين مورد مقيد به هيچ شرطى نيست بلكه فقط اداى آن معلق بحصول شرط مىباشد ، و تفاوت آن با واجب مشروط نيز در همين است چه آنكه در واجب مشروط تحقق وجوب و تعلق تكليف بر مكلف منوط بر حصول شرط است و قبل از حصول شرط\r\n\r\n","description":"","footnote":"","page_name":" 1896 ","page_number":512},
  {"content":"\r\n\r\nاساسا وجوب و تكليفى متوجه مكلف نيست ولى در واجب معلق وجوب ثابت و تكليف متوجه مكلف است النهايه اتيانش بر حصول شرط معلق مىباشد .\r\nمثلا اگر وجوب حج را با وجوب جهاد مقايسه كنيم اين تفاوت به خوبى ظاهر ميگردد زيرا در مورد اول فريضهء حج قبل از حصول استطاعت اساسا بر مكلف واجب نمىباشد ولى در مورد دوم جهاد فى سبيل الله بر عموم مسلمين واجب است النهايه اتيانش معلق بفرمان امام حاضر است .\r\nو خلاصه كلام با بيان ديگر آنكه شرط در واجبات شرطيه ، شرط وجوب و در واجبات معلقه شرط فعل است .\r\nتقسيم ديگرى كه از واجب شده و با مورد بحث ما مرتبط است تقسيم آن به واجب نفسى و غيرى است : واجب نفسى آن است كه مستقيما مورد خطاب ، و بنفسه منظور آمر ، و بالذات مطلوب وى باشد مانند صلاة و صوم و امثال آنها - از خصوصيات آن اينكه :\r\nاولا بايد با مباشرت شخص مكلف انجام پذيرد و انجام آن بوسيله غير رافع تكليف از مكلف نمىگردد .\r\nثانيا - هيچ گاه نمىتواند با افعال محرمه متقارن شود و تقاربش با امور منهيه ، موجب بطلان و فساد آن ميگردد مثلا نماز چنانچه در مكان غصبى و يا با لباس مغصوب كه مستلزم تصرف در مال غير است ادا گردد ( على المشهور ) باطل مىشود .\r\nثالثا - قصد وجه از شرائط صحت آن مىباشد و نماز بدون قصد و يا به قصد غير وجه ( ريا و تزوير ) باطل است .\r\nرابعا - از حيث كميت و كيفيت توقيفى و تابع دستور العمل شارع مىباشد مثلا نماز بايد به همان كميت و كيفيتى كه شارع تعيين فرموده است اداء گردد يعنى نه ركعتى بر ركعات آن افزوده شده و نه چيزى از آن كاسته شود .\r\nواجب غيرى بر دو قسم است واجب تبعى - واجب توصلى 1 - واجب تبعى ، واجب تبعى آن است كه خود مستقيما مورد خطاب نبوده و وجوبش نيز ذاتى نباشد مانند تطهير لباس براى اداى نماز واجب و يا تهيه زاد و راحله براى عزيمت به حج واجب - اين اعمال بذاتها مطلوب شارع نيستند بلكه وجوب آنها تبعى و به منظور وصول بواجب اصلى مىباشد .\r\nدر اين قبيل واجبات هيچ يك از خصوصيات واجب نفسى مانند لزوم مباشرت شخص مكلف و يا قصد تقرب و يا عدم جواز اقتران با افعال محرمه و غيره موجود نيست كما اينكه اگر لباس متنجس را شخص ديگرى بجاى مكلف تطهير كند و يا به خودى خود به آب افتاده و طاهر شود تكليف انجام گرفته است ، و نيز چنانچه با آب مغصوب تطهير شود باز مطلوب حاصل گرديده است و بالاخره از حيث كميت و كيفيت نيز محدود و توقيفى نمىباشد و بلكه با انحاء و كيفيات مختلفه انجام‌پذير هستند .\r\nواجب توصلى : واجب توصلى از حيث اينكه مستقيما مدلول خطاب است و تمام\r\n\r\n","description":"","footnote":"","page_name":" 1897 ","page_number":513},
  {"content":"\r\n\r\nخصوصيات واجب نفسى را دارا مىباشد بواجب نفسى شبيه است مانند وضوء و تيمم براى نماز واجب كه در آيات  إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ ،   فَلَمْ تَجِدُوا ماءً فَتَيَمَّمُوا  صريحا مدلول خطاب واقع شده‌اند و وجه تسميه آنها بواجبات توصليه آن است كه خود آنها مقصود بالاصاله نبوده ، و بلكه مقدمه وصول بواجبات اصليه هستند و از حيث حكم هم غالبا تابع ذوى المقدمه خود ميباشند .\r\nاين واجبات همان طورى كه گفتيم داراى تمام آن خصوصياتى هستند كه واجب نفسى دارا مىباشد يعنى هم توقيفى هستند و هم قصد تقرب و مباشرت شخص مكلف در انجام آنها ضرورى است و هم اقتران بافعال منهيه موجب بطلانشان ميگردد .\r\n\r\nمُقَدَّمهء عِلْم\r\n- ( اصطلاح فلسفى و منطقى ) مقدمهء علم عبارت از امر يا امورى است كه شروع در مسائل هر عملى متوقف بر آنها است اعم از آنكه نفس شروع متوقف بر آنها باشد مانند تصور بوجه آن علم و تصديق بفائدهء آن و يا شروع بر وجه بغيره مانند معرفت برسم آن و فوائد تفصيلى كه مترتب بر آنست و غيره از رءوس ثمانيه .\r\n( دستور ج 3 ص 312 ) .\r\n\r\nمُقَدَّمهء قِياس\r\n- ( اصطلاح منطقى ) مقدمهء قياس عبارت از قضيه‌ايست كه جزء قياس و يا حجت قرار داده شود كه آن را مقدم و تالى و صغرى و كبرى نامند ( در قياس اقترانى حملى صغرى و كبرى و در شرطى يا استثنائى مقدم و تالى ) ( دستور ج 3 ص 33 ش ص 98 ) .\r\n\r\nمُقَدَّم و تالى\r\n- ( اصطلاح منطقى ) جزء اول قياس را مقدم و جزء دوم را تالى نامند رجوع شود به موضوع و محمول و قياس و تالى ( از اساس الاقتباس ص 75 ، 186 ) .\r\n\r\nمَقْدونيوس\r\n- ( اصطلاح ملل و نحل ) بانى فرقهء مقدونيوس كه يكى از فرق مسيحيت است وى گويد خدا مجرد است و عيسى انسان و مخلوق است و مانند ساير انبياء است ، عيسى روح القدس و كلمهء خدا بود و هر دوى آنها مخلوق خدايند .\r\n( رجوع شود به ملل و نحل ابن حزم ص 48 ) .\r\n\r\nمَقْذوف\r\n- ( اصطلاح فقهى ) قذف شده رجوع بقذف شود .\r\n\r\nمُقِرّ\r\n- ( به ضم ميم و كسر قاف اصطلاح فقهى ) اقراركنندهء رجوع باقرار شود .\r\n\r\nمُقَرَّبين\r\n- ( اصطلاح عرفانى ) و صاحبان يكى از مقامات ده‌گانهء سلوك را گويند . عزيز الدين نسفى گويد : از اول مقام انسانى تا به آخر مقام انسانى ده مقام است و در هر مقامى جذبة هست و سلوكى هست و عروجى هست . جذبهء هر مقامى ديگر است .\r\nو سلوك هر مقامى ديگر عروج هر مقامى نيز ديگر است ، بسيار چيز باشد كه در مقامى طاعت بود و همان چيز در مقامى بالاتر معصيت باشد كه حسنات الابرار سيآت المقربين .\r\n( رجوع شود به انسان كامل ص 103 )\r\n\r\nمَقْصُور\r\n- ( اصطلاح ادبى ) هر اسمى\r\n\r\n","description":"","footnote":"","page_name":" 1898 ","page_number":514},
  {"content":"\r\n\r\nكه آخر آن الف مقصوره باشد مانند « عيسى موسى حبلى » مقصور گويند و اگر الف ممدوده باشد مانند « صحراء » ممدود نامند .\r\n( از سيوطى ص 212 ) .\r\n\r\nمَقْطَع\r\n- ( اصطلاح بديعى ) و آنست كه عبارتى آورند كه مركب از حروف قابل اتصال در آخر كلمات باشد مثال :\r\n رخ زرد دارم ز دورى آن ذر * زده داغ دردم درون دل آذر \r\n\r\nمَقْطُوع\r\n- ( اصطلاح ادبى ) بريده شده و نزد اهل معانى جمله‌ايست كه عطف به ما قبل خود نشده باشد و نزد محدثان حديثى است كه اسنادش بتابعى رسد و قطع شده باشد ( از درايه ص 59 - كشاف ص 1200 ) .\r\n\r\nمُقَفّا\r\n- شعرى كه مشتمل بر قافيه باشد و . . .\r\n( رجوع شود به المعجم ص 310 )\r\n\r\nمُقِلّ\r\n- ( اصطلاح حديث ) نزد محدثان كسى است كه فقط يك روايت ازو نقل شده باشد از صحابه يا تابعين ( از كشاف ص 1509 ) .\r\n\r\nمُقَلِّد\r\n- ( اصطلاح اصولى ) بكسر يعنى تقليدكننده و بفتح همان مجتهد است كه ازو تقليد مىشود . مشهور است بين فقها كه مردم در زمان غيبت دو دسته‌اند يا مجتهداند يا مقلد و كسى كه يكى از اين دو صنف نباشد عبادات او باطل است و اختلاف است كه آيا جاهل معذور است يا نه رجوع شود به ( قوانين ص 140 ) . و بالجمله مقلد - بكسر لام آنكه تقليد كند و قلادهء را به گردن نهد و تقليد در لغت انداختن قلاده باشد بر گردن و آن عمل بقول غير باشد بدون دليل و حجت خواستن ، مانند عمل عامى از مجتهد و بنا بر اين رجوع قاضى به شاهد تقليد نيست زيرا قول رسول را حجت و برهان بر درستى آن آمده است كه معجزات باشد و همين طور قول مفتى و شاهد را اجماع بر عمل بدان هست . و در هر حال تقليد در اصول دين روا نباشد و تنها در فروع تقليد لازم و واجب است پس تقليد عمل بقول مجتهد باشد بدون خواستن دليل نه آنكه دليل براى آن مسائل نباشد بلكه تمام مسائل و مباحثى كه مجتهد مطرح مىكند مستند بدليل است نهايت براى مقلد امكان ندارد كه دليل آن را دريابد و بيان شد كه مجتهد علاوه بر طى مراحل لازم بايد عادل باشد و مولد او طاهر باشد و در مسائل اصوليه بايد هر كس از راه دليل معتقد بدانها شود گو آنكه در بسيارى از موارد در اصول معمول تقليد است البته در اين گونه موارد گاه از راه تقليد جزم براى مقلد حاصل شود و بالجمله اگر خوب بنگريم بسيارى از مردم در اصول عقايد خود پيرو كسان ديگرند و يا اعتماد بقول ديگران كنند و يا گويند چون فلان متكلم و فيلسوف بزرگ چنين گفته است ما هم معتقد ميباشيم و جز آن از راه‌هائى كه ممكن است در نفس مقلد اطمينان خاطرى پيدا شود و گاهى ممكن است از راه اعتقاد فى الجمله باشد و تفصيل آن مستند به تقليد باشد چنان كه\r\n\r\n","description":"","footnote":"","page_name":" 1899 ","page_number":515},
  {"content":"\r\n\r\nاز راه دليل عقل بداند كه خدائى هست و انبياء و رسولانى آمده‌اند و احكامى براى بشر آورده‌اند و وجود انبياء لطف است و معاد و حساب و كتابى هست و در تفصيل آن تقليد كنند و از قول ديگران پيروى نمايند . و بالجمله در اصول دين تقليد محض روا نيست و آياتى در مذمت تقليد آمده است از جمله .\r\n « وَ لا تَقْفُ ما لَيْسَ لَكَ بِهِ عِلْمٌ  - و  إِنَّما يَأْمُرُكُمْ بِالسُّوءِ وَ الْفَحْشاءِ وَ أَنْ تَقُولُوا عَلَى اللَّهِ ما لا تَعْلَمُونَ . . .   وَ ما لَهُمْ بِذلِكَ مِنْ عِلْمٍ إِنْ هُمْ إِلَّا يَظُنُّونَ  -  وَ مِنَ النَّاسِ مَنْ يُجادِلُ فِي اللَّهِ بِغَيْرِ عِلْمٍ . »  و بالجمله در روايت مفصل آمده است كه\r\n« من كان من الفقهاء حافظا لدينه مخالفا لهواه مطيعا لامر مولاه فللعوام ان يقلدوه »\r\nو در اينكه مجتهد در تمام مسائل مستنبطهء خود مصيب است يا مخطى بحث است يعنى آنكه هر مسألهء را مجتهد استنباط كرد ، اگر مخالف با واقع باشد همان حكم الله واقعى خواهد شد و مجتهد مصيب است يا نه و استنباطات مجتهد اگر مطابق با واقع نباشد حكم فعلى او همان است لكن موجب اين نيست كه حكم واقعى هم در حق او تغيير كند يا نه و البته اگر مجتهد خطا كند باكى بر او نيست و حكم در حق او و مقلدينش همان است كه استنباط كرده است بعد از فرض عدالت و امانت و علم لازم . در اينجا بحث زياد است .\r\n\r\nمَقْلوب\r\n- ( اصطلاح اهل درايه و حديث و ادب ) خبرى كه در سند آن يا در متن آن قلب شده باشد به بعضى ديگر مثل آنكه بگويد محمد بن احمد بن عيسى و حال آنكه احمد بن احمد بن عيسى است و در متن به تصحيف و تحريف و تبديل است ( از درايه ص 68 ) .\r\nمقلوب در عروض قلب در اركان جمله يا عبارت است و آن چهار نوعست مقلوب بعض چنان كه در نثر يا در نظم دو كلمه يا زيادتر آورده شود كه ميان آن تأخر و تقدم در بعضى حروف باشد نه در همه مانند « رقيب . قريب . شارع .\r\nشاعر . سكره . سركه . رشك . شكر » :\r\n از آن جاودانه دو چشم سياه * دلم جاودانه عديل عنا است \r\nمقلوب كل كه تقديم و تأخير ، در همهء حروف باشد « مانند « سيل ، ليس تاريخ خيرات ، كس ، سك ، ريش و شير . » مغلوب مستوى كه در يك بيت شعر تمام چنان بود كه هم راست بتوان خواند ، هم وارونه :\r\n شكر به ترازوى وزارت بركش * شو همره بلبل بلب هر مهوش \r\nرجوع شود به ( حدائق ص 17 - المعجم 219 ) .\r\nدر بديع آرد مقلوب :\r\nوارونه و يا واژگونه كردن كلامست .\r\nچنان كه گر را ، رگ گوئى و من يحرم يرحم كه استعمال مقلوب است :\r\n از آن جاودانه دو چشم سياه * دلم جاودانه عديل عناست \r\nبگنج اندرون ساخته خواسته بجنگ اندرون لشكر آراسته . كه گنج مقلوب جنگ است .\r\n شكر به ترازوى وزارت بركش \r\n\r\n","description":"","footnote":"","page_name":" 1900 ","page_number":516},
  {"content":"\r\n\r\n شو همره بلبل بلب هر مهوش \r\nكه درست مقلوب كل است و تمامت شعر وارونه خوانده شود .\r\n( از بديع فروغى ص 87 - 89 ) .\r\n\r\nمُقَنْطَرات\r\n- ( اصطلاح هيوى ) .\r\nابو ريحان بيرونى گويد :\r\nدايره‌هااند موازى مر افق را . اگر زبر افق باشند سوى سمت الرأس مقنطرات ارتفاع خوانند . و اگر . زير افق باشند سوى سمت الرأس ببرابرى پاى مقنطرات انحطاط خوانند .\r\nدايرهء بزرگ با دايرهء بزرگ نزديكى هم كند تا او را بر دو نقطه ببرد كه سر قطر كرده‌اند و ز او نيز دورى كند به دو نقطه همچنان برابر با يكديگر . و منطقة البروج چون معدل النهار را بر دو نقطهء برابر يك با ديگر همىبرد ، به دو نقطهء ديگر برابر يك بديگر نيز دور از وى همىشود . و دو نقطهء تقاطع باعتدال معروف‌اند ، زيرا ك آفتاب چون بايشان رسد روز با شب خويش راست شود به همه جاى اندر روى زمين ، و يكى بر ديگر نفزايد . و يكى را نقطهء اعتدال بهارى خوانند . و اين آنست كه چون آفتاب از وى بگذرد بنيمهء شمالى از منطقة البروج شود . و ديگر را نقطهء اعتدال تيرماهى خوانند . و اين آنست كه چون آفتاب از وى بگذرد بنيمهء جنوبى افتد . و اعتدال را نيز استوا خوانند . و اما آن هر دو نقطه كه غايت دورى بود اندر آن از معدل النهار نقطهء انقلاب خوانند و منقلب نيز . و آن انقلاب كه بنيمهء شمال است او را انقلاب تابستانى خوانند . و آنك بنيمهء جنوب است او را انقلاب زمستانى خوانند ، و انقلاب گشتن بود ، زيرا ك آفتاب ازين دو نقطه باز گردد و آغازد ببر آمدن بسوى شمال از پس فرود آمدن سوى جنوب يا بفرودآمدن سوى جنوب از پس برآمدن .\r\n( رجوع شود به التفهيم ص 73 )\r\n\r\nمَقُول\r\n- ( اصطلاح منطقى ) كلمهء مقول در لغت يعنى گفته شده و در اصطلاح اهل معقول به معناى محمول آمده است و مقول در جواب ما هو يعنى آنچه در مقام سؤال از ماهيت شىء گفته و حمل شود و بعبارت ديگر ذاتيات نوعى و جنسى اشياء را گويند :\r\n( از دستور ج 3 ص 307 ) .\r\n\r\nمَقُولاتِ عَشَره\r\n- ( اصطلاح منطقى ) حكماء جواهر و اعراض ده‌گانه را مقولات عشر گويند و آنچه مشهور ميان فلاسفه است مقولات برده قسم‌اند به حكم حصر عقلى و اين تقسيم و حصر عقلى را ارسطو پايه‌گذارى كرده است وى موجودات عالم را محدود و منحصر در ده مقوله كرده است كه نه مقوله عرض و يك مقوله جوهر باشد .\r\nمقولات نه‌گانهء عرضى عبارتند از كم ، كيف ، وضع ، اين ، اضافه ، متى ، ملك يا جده يا له فعل و انفعال « ان يفعل و ان ينفعل » هر يك از مقولات در تحت عنوان كلمهء خود شرح داده شده و مىشود و مقوله جوهر نيز اقسامى دارد كه شرح داده شد .\r\nبعضى مانند سهلان ساوجى صاحب بصائر قائل به پنج مقوله‌اند كه جوهر ، كم ، كيف ، نسبت و حركت باشد و بعضى چهار مقولهء اساسى قائل‌اند كه جوهر ، كم ، كيف و نسبت باشد و نسبت را جنس هفت\r\n\r\n","description":"","footnote":"","page_name":" 1901 ","page_number":517},
  {"content":"\r\n\r\nمقولهء ديگر ميدانند و گويند نسبت شىء به مكان اين است و به زمان متى است و نسبت اجزاء شىء هر يك به ديگرى و مجموع آنها بخارج وضع است و نسبت قميص مثلا به متقمص ملك است و نسبت اثر بمتاثر انفعال است و بمؤثر فعل است و بالاخره هفت مقولهء ديگر مجتمع در تحت مقوله نسبت‌اند .\r\nظاهر اين است كه شيخ اشراق مقولات اساسى را چهار مقوله ميداند ( رجوع شود به اخوان ج 1 ص 319 ، 322 - تفسير ص 683 - شفا ج 2 ص 423 - اسفار ج 2 ص 2 - ج 1 ص 82 - ش ص 218 و 394 - مجموعه دوم مصنفات ص 74 .\r\nو رجوع شود به اسفار ج 2 ص 74 ) .\r\nشهاب الدين گويد : بر خلاف آنچه مشهور است مقولات از ابتكارات ارسطو نمىباشد اين امر يعنى محدود كردن موجودات عالم را در ده مقوله نيايد از افكار ارسطو دانست بلكه از افكار شخص است كه پيرو فيثاغورى بود بنام ارخوطس و البته او دليلى ندارد بر انحصار مقولات در ده مقوله ( از تلويحات ص 12 )\r\n\r\nمَقولِ فى جَوابِ ماهو\r\n- ( اصطلاح منطقى ) سؤال و پرسش بما هو يا از يك چيز باشد يا از چيزهاى بسيار و يك چيز يا كلى بود يا جزوى و چيزهاى بسيار يا به حقيقت و ماهيت مخالف يكديگر باشند مانند انسان و فرس و يا به حقيقت و ماهيت همه يكى بود و اختلاف بيش بعدد نبود چون زيد ، عمرو بل چون اين انسان و آن انسان پس اصناف مسئول عنه به اين اعتبار چهار بود يك چيز جزوى و يك چيز كلى و چيزهاى بسيار مختلف الحقائق و چيزهاى بسيار متفق الحقائق اول مانند « زيد » كه مسئول عنه باشد و جواب آن ذاتى است كه تمام ماهيت او است و آن انسان است و دوم مانند انسان كه جواب حيوان ناطق است و سوم مانند انسان و فرس كه جواب حيوان است ، چهارم مانند زيد و عمرو و بكر كه جواب انسان است . ( از اساس الاقتباس ص 24 ) .\r\n\r\nمَقولاتِ عاليَه\r\n- ( اصطلاحات منطقى ) مراد مقولات عشر است كه هر يك جنس عالى ما دون خود ميباشند .\r\n( از اسفار ج 1 ص 138 ) .\r\n\r\nمُقَوِّمات\r\n- ( اصطلاح منطقى و فلسفى ) فصول اشياء را مقومات آنها گويند و مقوم جسم صورت است ، رجوع به صورت و ماده و فصل شود .\r\n\r\nمَقْهور\r\n- ( اصطلاح اشراقى ) اشياء و موجودات سافله موجودات مقهوره‌اند و عقول طوليه و عرضيه موجودات قاهره‌اند ، رجوع شود به انوار قاهره .\r\n\r\nمِقْياس\r\n- اين اصطلاح هيوى است و آن التى بود به شكل مثلث متساوى الساقين كه آن را گونيا گويند و اكثر از چوب سازند و البته بايد چوب دو ساق آن برابر بود از لحاظ وزن و بعضى زاويه رأس آن را قاعده سازند به جهت امتحان زواياى عمارات و جز آن و بر منتصف قاعدهء آن نشانى كنند و در رأس مثلث شاقولى آويزند و آن شاقول جسمى بود ثقيل مانند سرب كه از طرف ريسمانى آويخته بود و براى نصب آن سطح زمين را هموار كنند بطورى كه اگر آب بر آن ريزند . از همه طرف برابر\r\n\r\n","description":"","footnote":"","page_name":" 1902 ","page_number":518},
  {"content":"\r\n\r\nبر آن ريزند از همه طرف برابر سيلان يابد و نيز سطح زمين را آن چنان سازند كه اين مثلث را بهر طرف كه گردانند شاقول بر آن نشانهء كه روى او است آيد و چون چنين بود اين سطح داخل در سطح افق حسى بود و موازى افق حقيقى و مقياس جسمى بود مستدير مخروطى شكل و بايد سنگين باشد كه در موضع خود قائم باشد .\r\nو بطور قائم بايستد و بعضى قاعدهء آن را سوراخ سازند و در آن سرب ريزند و در دايرهء بر اين زمين هموار بكشند و مقياس را بر آن نصب كنند بنوعى كه سهم مقياس بر مركز دايره عمود بود و سايهء كه در وقت غايت ارتفاع آفتاب از مقياس برين سطح افتد ظل نصف النهار بود .\r\nو آن را فيء زوال خوانند و اگر مقياس را هفت بخش كنند آن ظل را يعنى يك هفتم را ظل قدم يا اقدام خوانند و اگر دوازده قسمت كنند ظل اصابع نامند هر يك دوازدهم را .\r\n( از بيست باب ملا نظف )\r\n\r\nمُقَيَّد\r\n- ( اصطلاح اصولى ) آنچه دلالت كند بر غير شايع در جنس خود كه شامل معارف شود رجوع به مطلق و عام شود .\r\n\r\nمُقيمُ الاسْتِقامَة\r\n- ( اصطلاح نجومى ) رجوع شود به بروج\r\n\r\nمُقيمُ الرُّجوع\r\n- ( اصطلاح نجومى ) رجوع شود به بروج\r\n\r\nمُقيمان\r\n- ( اصطلاح ذوقى ) مقيمان طبقهء سفلى از سائرين الى اللّه را گويند زيرا كاملان فرقهء مقربانند ؟ ؟ و سابقانند و سالكان در زمرهء ابرارند و اصحاب يمين‌اند و مقيمان زاويه نقصان ، قوم اشرار و اصحاب شمالند    « وَ كُنْتُمْ أَزْواجاً ثَلاثَةً فَأَصْحابُ الْمَيْمَنَةِ ما أَصْحابُ الْمَيْمَنَةِ وَ أَصْحابُ الْمَشْئَمَةِ . . . »    ( از رياض السياحه ص 123 - مصباح الهدايه ص 86 )\r\n\r\nمُكابَرَه\r\n- ( اصطلاح منطقى ) عبارت از منازعت باشد نه براى اظهار صواب و نه الزام خصم ( از كشاف ص 1247 )\r\n\r\nمُكاتَب\r\n- ( اصطلاح فقهى ) حديثى است كه حاكى از كتابت معصوم باشد اعم از آنكه بحظ خود او باشد يا املاء او و حظ ديگرى ( از درايه ص 50 ) و عبد مكاتب ، رجوع به عبد مكاتب ورق و عتق و كتابت شود .\r\n\r\nمُكاتَبِ مَشْروط\r\n- ( اصطلاح فقهى ) رجوع به كتابت شود .\r\n\r\nمُكاتَبَه\r\n- رجوع به عتق شود .\r\n\r\nمُكاشَفَه\r\n- ( اصطلاح عرفانى ) مكاشفه و مشاهده از لحاظ معنى متقاربند با اين تفاوت كه كشف اتم از شهودست .\r\nبعضى گويند : مكاشفت عبارت از تفرد روح است بمطالعهء مغيبات در حال تجرد او از غواشى بدن .\r\n( از مصباح الهدايه ص 134 - لمع ص 35 ) بعضى گويند : مكاشفت عبارت از حضور دل در شواهد مشاهداتست و علامت مكاشفه دوام تحير در كنه عظمت خداوند است .\r\nدر محاضره عارف در افعال متفكر بود و در مكاشفه در جلال .\r\nبعضى گويند : مكاشفه شهود تجلى صفاتست .\r\n\r\n","description":"","footnote":"","page_name":" 1903 ","page_number":519},
  {"content":"\r\n\r\n( از مصباح الهدايه ص 100 ) .\r\nدر شرح حكمة الاشراق است كه مكاشفه ظهور شىء است براى قلب باستيلاء ذكر آن بدون بقاء ريب و يا حصول امر عقلى است بالهام بطور « دفعة واحدة » بدون فكر و طلب يا بين نوم و بيدارى و يا ارتفاع حجاب است تا آنكه واضح شود احوالات جلى در امور متعلق بآخرت .\r\nبعضى گويند : مكاشفت عبارت از حصول علم است براى نفس بفكر يا حدس و يا سانحهء خاص .\r\nبعضى گويند : مكاشفت عبارت از بلوغ بما ورا حجاب است وجودا .\r\nو گفته شده است كه : مكاشفت اطلاع يكى از متحابين متصافين است صاحبش را بر باطن و سر و امر خود .\r\n( از شرح منازل ص 195 ) و گفته شده است كه : ثمره علم وراثت مكاشفت است كه : باشارت آيد نه با عبارت .\r\nبو بكر شبلى روزى در مكاشفهء جلال حق مستهلك بود از خود بىخود گشته ، حريق آتش معرفت ، غريق درياى محبت ، همىگفت : الهى اگرت بخوانم برانى ، ور بروم بخوانى ، پس چكنم من بدين حيرانى توام مگر سامان كنى را هم به خود آسان كنى نه با تو مرا آرام ، نه بىتو كارم بسامان ، نه جاى بريدن ، نه اميد رسيدن ، فرياد از تو ، كه اين جانها همه شيداى تو ، و اين دلها همه حيران به تو ، چند سال زير آن نردبان پايه ، پاس دل ميداشت گفت : پنداشتم كه به جائى رسيدم بسرم ندا آمد كه : « اذا ظننت انك وجدتنى ، فقد فقدتنى و اذا ظننت انت فقد تنى ، فقد وجدتنى » فرا خلق مينمايد كه اين كار نه به حد فهم و هم آدميانست ، نه درگاه تأويل عالمانست نه ميدان عبادت عابدانست ، نه تيه تحير عارفانست .\r\n( رجوع شود به عده ج 5 ص 459 )\r\n\r\nمُكافات\r\n- ( اصطلاح اخلاقى ) و آن بود كه احسانى را كه به او كنند بمانند آن يا زياده از آن مقابله كند و در اسائت به كمتر از آن ( از اخلاق ناصرى ص 80 ) .\r\n\r\nمُكالَمَت\r\n- ( اصطلاح عرفانى ) مرتبه كليم بودن و مكالمت مرتبهء والايى است كه مخصوص حضرت موسى است كه فرمودند  « وَ كَلَّمَ اللَّهُ مُوسى تَكْلِيماً » \r\n\r\nمَكان\r\n- ( اصطلاح فلسفى ) مكان عبارت از امرى و چيزى است كه چيزى ديگر در آن نهاده و يا بر آن تكيه كند و تعاريف متعددى براى آن شده است .\r\nشيخ الرئيس گويد : مكان جاى بود و او را چند خاصيت هست باتفاق همه يكى كه جنبنده از وى بشود بسوى جاى ديگر كه آرميده‌اند و يكى از وى بايستد و دوم كه اندر يكى از دو چيزى نگنجد كه تا آب از كوزه نشود سركه اندر نيايد و سيوم كه زير و زبر اندر جايگاه بود و چهارم كه گويند كه مر جسم را كه اندر وى است ( دانشنامه بخش طبيعيات ص 113 و رجوع شود به شفا ج 1 ص 51 - 62 ) .\r\nابو البركات گويد : مكان نزد جمهور مفهومى است مشهور و اعرف و در هر چيزى بستگى بدان چيز دارد در بعضى از اشياء به معناى « ما يعتمد عليه الشيء » است و در بعضى از چيزها « ما يستقر عليه\r\n\r\n","description":"","footnote":"","page_name":" 1904 ","page_number":520},
  {"content":"\r\n\r\nالشيء » است و . . . ( از المعتبر ج 2 ص 41 - 43 ) .\r\nدر اخوان الصفا است كه براى مكان تعاريف مختلفى شده است جمهور حكما گويند « 1 - فهو الوعاء الذى يكون فيه المتمكن 2 - سطح جسم الذى يلى المحوى 3 - سطح الجسم المحوى الذى يلى الحاوى 4 - فصل المشترك الذى بين سطح الحاوى و المحوى » و فضائى كه جسم طولا و عرضا و عمقا در آن رود . ( از اخوان ج 2 ص 9 ) .\r\nصدرا گويد : جمهور حكما گويند مكان عبارت از سطح باطن از جسم حاوى است به نحوى كه هيچ جزئى از آن خارج از سطح نباشد و اين وضع واقع نيست مگر در اجزاء اين عالم مانند آحاد عناصر و افلاك و هرگاه مجموع آنچه در اين عالم است از امكنه و ازمنه بطور جملى و كلى و بدان نحو كه يك شىءاند لحاظ شوند بيك نام خوانده مىشود و چيزى خارج از آنها نيست كه بنام مكان خوانده شود .\r\nو الا مجموع مجموع نخواهد بود و بنا بر اين براى جهان وجود مكانى نيست پس مكان بقول صد ؟ ؟ الدين امرى است كه داخل در عالم است و همان سطح باطن از جسم حاوى است : ( از رسائل صدرا ص 303 و رجوع شود به اسفار ج 2 ص 13 - 18 - ج 1 ص 297 ) .\r\n« اعلم ان مكان كل جسم كما عليه الجمهور من الحكماء هو السطح الباطن من الجسم الحاوى له بحيث لم يكن جزء منه خارجا عن ذلك » ( از رسائل صدر الدين ص 303 ) .\r\nحاجى سبزوارى گويد : مكان نزد اكثر متكلمان عبارت از بعد موهوم است و نزد مشائيان سطح باطن از جسم حاوى است كه مشتمل بر سطح ظاهر از جسم محوى باشد و نزد اشراقيان عبارت از بعد مجردى است نظير تجرد موجودات مثالى كه فاصل بين دو عالم است يعنى واسطهء ميان مفارقات نوريه و ظلمات است كه جسم متمكن بر نحو كلى و باعماقه و اجزائه در آن مىباشد . ( از شرح منظومه ص 254 ) بعضى ديگر گويند . مكان امرى است موهوم زيرا آنچه موجود است يا جوهر است يا عرض و مكان اگر جوهر باشد بايد قابل وضع باشد و در اين صورت خود نياز به مكان ديگر دارد و تسلسل لازم مىآيد و اگر عرض باشد هر عرضى نياز بموضوع دارد و متقوم به غير است و خود مقوم نتواند باشد و نيز اگر موجود باشد بايد متمكن داخل در او باشد و حال آنكه مداخلهء اجسام باطل است و فروض ديگر .\r\nبعضى گويند : مكان هيولاى جسم است و عدهء ديگر گويند صورت جسم است ( رجوع شود باسفار ج 2 ص 18 و شفا ج 1 ص 50 ، 63 ، 65 - زاد المسافرين 96 - مجموعهء دوم مصنفات ص 131 - تهافت التهافت ص 479 ) .\r\nمير داماد گويد : مكان عبارت از عوارض ماده است و اصحاب خلاء گويند . مكان بعد فارغ است و بعضى گويند منتهى اليه حركت است و بعضى گويند عبارت از صورت است و بعضى گويند سطح مطلق است .\r\nشيخ اشراق گويد : عبارت از بعد مجرد است ( رجوع شود به ش ص 229 -\r\n\r\n","description":"","footnote":"","page_name":" 1905 ","page_number":521},
  {"content":"\r\n\r\nدستور ص 3317 - 318 - شفا ج 1 ص 51 - قبسات ص 5 ) .\r\nو نزد عرفا مكان منزلى است كه ارفع منازل عند الله باشد و آن مكان اهل كمال است و موقعى كه عبد بمرتبت كمال رسيد ، متمكن شود در مكانى و بالاخره كسى كه عبور كند از مقامات و احوال متمكن شود در مكان و صاحب مكان خواهد بود .\r\n( اصطلاحات شاه نعمت الله ص 30 - لمع ص 335 ) و بالجمله مكان « آن » اهل كمال و تمكين نهايت است .\r\nبر مكان اطلاق مكانت هم شده است و شايد درست‌تر همان مكانت باشد .\r\nلكن در قرآن كريم آمده است و رفعناه مكانا عليا .\r\n\r\nمَكانِ طَبيعى\r\n- ( اصطلاح فلسفى ) مكان طبيعى اشياء مكان و مركزى است كه ميل طبيعى اشياء آنها را بدان سوق ميدهد در مقابل مكان قسرى كه بواسطهء قوهء كه از خارج تحميل بر اشياء مىشود به طرف آن حركت ميكنند .\r\nشيخ گويد : براى هر جسمى حيز واحدى است طبيعى كه طبع جسم بدان مايل باشد و مكانى كه به قوت قاسر جسم بدان رود مكان قسرى است ( از شفا ج 1 ص 63 و رجوع شود به ص 147 و 179 ) .\r\n\r\nمَكانِ قَسْرى\r\n- ( اصطلاح فلسفى ) رجوع به مكان طبيعى شود .\r\n\r\nمَكانُ الأماكِن\r\n- ( اصطلاح فلسفى ) مراد فلك اقصى است كه انتهاى عالم است .\r\n( مصنفات بابا ج 1 - رساله ص 20 ) .\r\n\r\nمَكانِ مُبْهَم\r\n- ( اصطلاح فلسفى ، ادبى ) جهات شش‌گانه را از جهت نامحصور بودن به حد معين مكان مبهم گويند ( از دستور ج 3 ص 319 ) .\r\n\r\nمَكانِ مُصَلّى\r\n- ( اصطلاح فقهى ) مكانى كه نمازگزار برمىگزيند بايد غصبى نباشد و طاهر باشد . ثابت باشد و تحت سقف منهدم نباشد امكان اداء نماز باشد مثلا سقف آن كوتاه نباشد ، جلو و مساوى قبور معصوم نباشد ، نجس نباشد محل سجده بالا يا پائين از محل ايستادن نباشد و زن مقدم بر مرد نباشد .\r\nرجوع به جايگاه نماز شود .\r\n\r\nمَكرُوه\r\n- يكى از احكام خمسه رجوع به احكام خمسه شود .\r\n\r\nمَكانِ مُطْلَق\r\n- ( اصطلاح فلسفى ) مراد از مكان مطلق خلاء است در مقابل مكان مضاف كه « لا بد له من متمكن » ( رسائل فلسفيه زكرياى رازى ص 241 ) .\r\n\r\nمَكْتُومون\r\n- ( اصطلاح عرفانى ) مكتومون جماعتى از اولياء الله‌اند كه چهار هزار تنند كه هميشه در عالمند و يكديگر را نشناسند و جمال حال خود را ندانند و در كل احوال از خود و از خلق مستور باشند .\r\nاكثر مكتومان در لباس غير آشنا باشد و غير از موحد اهل باطن ايشان را نشناسند .\r\n( از كشاف ص 1266 ) .\r\n\r\nمَكْر\r\n- ( اصطلاح عرفانى ) مكر از جانب خدا « ارداف » نعمت است با وجود مخالفت و القاء حال است . با سوء ادب و از جانب بنده ايصال مكروه است بسوى انسان من حيث لا يشعر « و الا من من مكره كفر و التعرض من كيفية مكره شرك » ( از دستور ج 3 ص 312 )\r\n\r\n","description":"","footnote":"","page_name":" 1906 ","page_number":522},
  {"content":"\r\n\r\nدر اصطلاحات صوفيه بدان اضافه شده است و اظهار آيات و كرامات بدون امر واردى .\r\nمولوى گويد :\r\n مشورت با نفس خود گر ميكنى * هر چه گويد كن خلاف آن دنى\r\nگر نماز و روزه مىفرمايدت * نفس مكارست مكرى زايدت\r\nمشورت با نفس خود اندر فعال * هر چه گويد عكس آن باشد كمال \r\nدر قرآن مجيد از مكر مكاران سخت نكوهش شده است و فرمايد  وَ مَكَرُوا مَكْراً وَ مَكَرْنا مَكْراً وَ هُمْ لا يَشْعُرُونَ . \r\n فَانْظُرْ كَيْفَ كانَ عاقِبَةُ مَكْرِهِمْ أَنَّا دَمَّرْناهُمْ وَ قَوْمَهُمْ أَجْمَعِينَ . \r\n وَ قَدْ مَكَرُوا مَكْرَهُمْ وَ عِنْدَ اللَّهِ مَكْرُهُمْ وَ إِنْ كانَ مَكْرُهُمْ لِتَزُولَ مِنْهُ الْجِبالُ   قَدْ مَكَرَ الَّذِينَ مِنْ قَبْلِهِمْ . \r\nمولانا گويند :\r\n مكر آن فرعون سيصد تو شده * جمله ذل او و قمع او شده\r\nمكر شيطانست تعجيل و شتاب * لطف رحمانست صبر و اجتناب\r\nمكر حق را بين و مكر خود بهل * اى ز مكرش مكر مكاران خجل\r\nچونكه مكرت شد فناى مكر رب * پر گشائى يك كمينى بو العجب \r\n\r\nمُكْرَميَّه\r\n- ( اصطلاح ملل و نحل ) فرقهء از ثعالبه‌اند از فرق خوارج پيرو ابى مكرم گويند تارك نماز كافر است . و بالاخره هر آن كس كه جاهل به توحيد و وجود خدا بود كافر است .\r\n( از مختصر الفرق ص 87 )\r\n\r\nمَكْفول\r\n- ( اصطلاح فقهى ) شخصى كه مورد كفالت است كه مكفول منه يا عنه هم گويند رجوع به كفالت شود .\r\n\r\nمَكفول لَه\r\n- ( اصطلاح فقهى ) كسى كه كفالت به نفع او شود كه احضار شخصى را در موقع خود ميخواهد . رجوع به كفالت شود .\r\n\r\nمُكَلَّف\r\n- ( اصطلاح فقهى ) شخص بالغ ( مرد 15 - دختر 9 سال ) و عاقل و عالم به احكام را گويند .\r\n( از كشاف ص 1255 )\r\n\r\nمَلَأ اعْلى\r\n- ( اصطلاح فلسفى ) مراد از ملا اعلى عالم بالا است . ( از اخلاق ناصرى ص 30 ) .\r\n\r\nمَلَأ مُتَشابه\r\n- ( اصطلاح فلسفى ) ملا متشابه عبارت از جسمى است كه يافت نشود در آن امور مختلفة الحقائق و بعضى گويند مراد جسم غير متناهى است . ( دستور ج 3 ص 321 - كشاف ص 1312 ) .\r\n\r\nمَلائِكَه\r\n- ( اصطلاح مذهبى و علوم غريبه ) اين اصطلاح را فلاسفهء اسلام به كار برده‌اند .\r\nمراد از ملائكه عقول مجرده و نفوس فلكيه و ارواح مجرده‌اند كه تصرف در عنصريات كنند و شيطان عبارت از قوت متخيله است و براى هر فلكى روحى است كلى كه منشعب شود از آن ارواح زيادى ( كشاف ص 544 ) .\r\nدر حديث است :\r\nان الله خلق الملائكة من عقل بلا شهوة و خلق البهائم من شهوة بلا عقل و خلق الانسان من عقل و شهوة فمن غلب عقله شهوته فهو خير من الملائكة و من غلب\r\n\r\n","description":"","footnote":"","page_name":" 1907 ","page_number":523},
  {"content":"\r\n\r\nشهوته عقله فهو شر من البهائم\r\n. ( انسان ص 323 ) موجود نورى است كه بهر شكلى درآيد بجز حيوانات درنده . انسان در مرحله كمال به فرشته رسد و گاه بود كه ملائكه كنايت از قوتهاى عقل و روح و جسم بود .\r\n( انسان ص 149 ) اخوان الصفا گويند ملائكهء خدا همان كواكب و افلاك‌اند كه پادشاهان آسمانهااند و خداوند آنها را بيافريده است تا دنيا را آبادان كنند مدبر خلق باشند و خلفاء الله‌اند در افلاك او ( رجوع شود برساله سوم رسائل اخوان الصفا ص 98 ) در علوم غريبه اصطلاح ملائكهء حروف را به كار دارند و منظور آنان اين است كه براى هر يك از حروف ملكى بود و اسماء اين ملائكه را برشمرده‌اند كه البته اسامى آنها به نظر عبرى ميرسد .\r\n( رجوع شود به شمس المعارف الكبرى ص 16 ، 17 ) تركيبات :\r\n\r\nمَلائِكَةُ الرُّوحانيَّة\r\n- مراد ارواح مجرده است . ( شفا ج 2 ص 285 ، 642 ) .\r\n\r\nمَلائِكةُ الطِّباعِ الأرْضيَّة\r\n- مراد طبايع كليه‌اند . ( اسفار ج 3 ص 98 ) .\r\n\r\nمَلائِكة مُوَكِّلَه\r\n- مراد عقول است ( از راحة العقل ص 61 ) .\r\n\r\nمَلابِسُ الظُّلُمانيَّة\r\n- مراد علائق جسمانى و ماديات است . ( از اسفار ج 3 ص 36 ) .\r\n\r\nمَلاحت\r\n- ( اصطلاح ذوقى ) ملاحت عبارت از بىنهايتى كمال الهى است كه هيچ كس بنهايت او نرسد .\r\n\r\nمُلازَمَه\r\n- ( اصطلاح فلسفى و عرفانى ) هم بستگى ميان دو امر را ملازمهء ميان آن دو گويند و دو امرى كه به يكديگر بستگى داشته باشند ملازم يكديگرند و بالاخره دو امر به نحوى باشند كه تصور هر يك منفك از تصور ديگرى نباشد و يا وجود هر يك ملازم با وجود ديگر باشد و يا « كون الحكم مقتضيا لحكم آخر بان يكون اذا وجد المقتضى وجد المقتضى وقت وجوده ككون الشمس طالعة و النهار موجود » ( كشاف ص 1304 ) .\r\nنزد عرفا مراد ملازمت ذكر است كه اصل ششم است كه در آن كوشى كه از ذكر غير حق بدرآيى كه فرمودند  « وَ اذْكُرْ رَبَّكَ إِذا نَسِيتَ » \r\n يعنى كه بگو تو ذكر ما از دل و جان * وقتى كه فراموش كنى هر دو جهان\r\nچنين به ياد تو مشغول گشته‌ام جانا * كه ياد جان و دلم در خبر نمىگنجد \r\n\r\nمُلازَمَهء عَقْلى\r\n- ( اصطلاح منطقى و فلسفى ) ملازمهء عقلى عبارت از عدم امكان تصور ملزوم است بدون تصور لازم براى عقل ، ( دستور ج 3 ص 329 ) .\r\n\r\nمُلازَمَهء عاديَّه\r\n- ( اصطلاح منطقى ) ملازمهء عاديه عبارت از تلازمى است كه عقل را رسد كه ملزوم را تصور كند بدون تصور لازم او ( از دستور ج 3 ص 229 ) .\r\n\r\nمَلامَت\r\n- ( اصطلاح ذوقى ) يعنى سرزنش ملامت در طريقت در زمان ابو حمدون قصار نشر گرديد . و او گويد « الملامة ترك السلامة » براى آنكه خلق آنها را ملامت كنند و علائق همه از خلق قطع كنند و از مألوفات و راحات زندگى قطع اميد نمايند تا حق را ببينند و اعتماد بذات\r\n\r\n","description":"","footnote":"","page_name":" 1908 ","page_number":524},
  {"content":"\r\n\r\nاحديت كنند .\r\n( كشاف ص 1315 كشف المحجوب ص 73 ) سرمايهء عاشقان خود ملامت است عاشق كى بود او كه بار ملامت نكشد .\r\nدر كلمات مشايخ نيز آمده است .\r\nالملامة روضة العاشقين و نزهة المحبين و راحة المشتاقين و سرور المريدين .\r\n\r\nمَلامَتيَّه\r\n- ( اصطلاح عرفانى ) كسانىاند كه در صدق غايت جهد مبذول دارند و در اخفاى طاعات و كتم عبادات و خيرات از نظر خلق مبالغت واجب دانند با آنكه در واقع هيچ دقيقهء از صالح اعمال فرو نگذارند و تمسك بجميع فضائل و نوافل از لوازم شمرند و لكن در ظاهر طورى رفتار كنند كه مردم آنها را ملامت كنند كه تقرب ايشان به حق زيادت گردد . ( از مصباح الهدايه ص 115 ) ملامتيان براى ستر و پنهان كردن حال خود از مردم تظاهر بانجام كارهاى خوب نكنند .\r\n( از شرح رساله قشيريه ص 137 )\r\n پيوند كنى با صنم مشكين خال * آنگه جويى تو عافيت اين است محال\r\nدر هجر تو چيست جز ملامت ما را * كردست درين شهر علامت ما را\r\nبا هجر تو كى بود سلامت ما را * بنموده فراق تو قيامت ما را \r\nو بالجمله گروهى از مشايخ : طريق ملامت سپرده‌اند و ملامت را اندر خلوص محبت تأثير عظيم است و آنان از لوم لائم نترسند  « وَ لا يَخافُونَ لَوْمَةَ لائِمٍ »  زيرا سنت خدا چنان قرار گرفته است كه هر كه حديث وى كند عالم جمله ملامت‌كننده وى گردند .\r\n دل و دينم شد و دلبر بملامت برخاست * گفت با ما منشين كز تو سلامت برخاست\r\nكه شنيدى كه درين بزم دمى خوش بنشست * كه نه در آخر صحبت بندامت برخاست\r\nرنديم و ملامتى و بد نام * قلاش و حريف ساغر و جام\r\nبدمست و قمار باز و بيباك * معشوقه پرست و دردى آشام\r\nاو باشم و عاشق و نظر باز * آزاده ز قيد ننگ و از نام\r\nدر مستى و عاشقى و رندى * انگشت نماى خاصم و عام\r\nبىمطرب و مى دمى اسيرى ؟ * جان و دل ما نگيرد آرام \r\nاما ملامت را سه وجه است يكى راست رفتن و ديگر قصد كردن و سه ديگر ترك كردن . ( از كشف المحجوب ص 70 ) برخى از تركيبات : متاع ملامت ، ملامت‌آميز ، كدورت ملامت ، هيبت ملامت ، تازيانه‌هاى ملامت ، كوى ملامت ، بار ملامت ، سنگ ملامت .\r\n\r\nمُلَامسَه\r\n- ( اصطلاح فقهى ) لمس كردن است و نزد فقها آن باشد كه مشترى گويد « اذا لمست ثوبك و لمست ثوبى فقد وجب البيع » .\r\n( از كشاف ص 1294 )\r\n\r\nمُلْتَقِط\r\n- ( اصطلاح فقهى ) آنكه لقطه را بيابد و بردارد رجوع به لقطه شود .\r\n\r\nمَلْقُوطِ دارُ الحَرب\r\n- ( اصطلاح فقهى ) رجوع به لقطه شود .\r\n\r\nملك\r\n- ( اصطلاح فقهى ، فلسفى ،\r\n\r\n","description":"","footnote":"","page_name":" 1909 ","page_number":525},
  {"content":"\r\n\r\nعرفانى ) يعنى مملوك و در اصطلاح فقها ملك بر چهار قسم است 1 - ملك عين 2 - ملك منفعت 3 - ملك انتفاع 4 - ملك ملك كه ملك ان يملك باشد قسم اول و دوم كه ظاهراند ، و اما ملك انتفاع مانند وقف بر جهات عامه كه گويند اصل آن نقل به خدا مىشود و موقوف عليهم مالك انتفاع آن ميباشند مانند مدارس و رباطات و ملك زوج نسبت به بضع زن كه مالك انتفاع آن شود و ملك ميهمان در خوردن نه در مأكول و ملك ملك مانند حق اعمال شفعه و حيازت غنائم و حضور بر كنز كه اگر خواست مىتواند مالك شود به آنكه نيت تملك كند و حيازت كند و اگر اعراض كرد ملكيت او ساقط مىشود .\r\n( از ضوابط الرضاع ص 77 - قواعد شهيد ص 196 ) .\r\nدر فلسفه :\r\nعالم شهادت را از عرش و كرسى و عالم عناصر عالم ملك گويند ( دستور ج 3 ص 322 ) .\r\nدر عرفان :\r\nملك عالم شهادت است از محسوسات غير عنصريه مانند عرش و كرسى و . . .\r\nكه فرمود  لِمَنِ الْمُلْكُ الْيَوْمَ . لِلَّهِ الْواحِدِ الْقَهَّارِ . \r\n\r\nمَلِكُ المُلْك\r\n- مراد حق تعالى است .\r\n\r\nمُلكِ يِگانگى\r\n- جهان الهى و وحدت است\r\n در ملك يگانگى دوئى را چه محل * با حضرت او من و توئى را چه محل\r\nآنجا كه كلام شاه تركستانست * هندو و حديث هندوى را چه محل \r\n\r\nمَلَك\r\n- ( اصطلاح مذهبى ) ملك بفتح ميم و لام يعنى فرشته و جسم لطيف نورانى است كه متشكل باشكال مختلفه شود .\r\n( دستور ج 3 ص 322 ) .\r\n\r\nمِلْك\r\n- ( اصطلاح فلسفى ) بكسر ميم يكى از مقولات نه‌گانه عرضى است و هيأتى است حاصل براى جسم بسبب احاطهء جسمى ديگر كه منتقل شود بانتقال جسم محاط مانند هيأتى كه حاصل مىشود براى جسم بسبب تقمص و تعمم و بدان جده نيز گويند و اما اقسام ملك يا اصلى بود چون وجود چيزى كه از آن چيز بود يا نه اصلى و نه اولى بود بلكه بواسطهء وجود آن چيز بود چون كميت چيز و كيفيت چيز و فعل چيز ( مصنفات ج 2 - منهاج مبين ص 22 ) .\r\n\r\nمِلْكِ رَقَبَه\r\n- ( اصطلاح فقهى ) يعنى ملك عين .\r\n\r\nمِلك قَهرى\r\n- ( اصطلاح فقهى ) مانند ارث و موصى به براى حمل در شكم و غيره .\r\n\r\nملك يَمين\r\n- ( نكاح ملك يمين ) ( اصطلاح فقهى ) مالك شدن كنيزكان از راه خريدن و غير آن از اسباب مالكيت ، در معتقد الاماميه آمده است .\r\nچون كنيزك را بيكى از اسباب مالك شود ، روا نباشد وطى كردن تا آنگاه كه استبرا دهد ، و پاك گرداند وى را بيك حيض ، يا بچهل و پنج روز ، اگر حيض نه بيند .\r\nو استبراى كنيزك بر بايع واجب باشد .\r\nاگر بايع وى را استبرا داده باشد ، مشترى را مستحب است استبرا دادن و گفته‌اند واجب بود ، و اين به احتياط نزديك‌تر است .\r\nو اگر كنيزك حامله باشد ، روا نباشد\r\n\r\n","description":"","footnote":"","page_name":" 1910 ","page_number":526},
  {"content":"\r\n\r\nوطى كردن ، و اگر وطى كند روا نباشد فروختن او ، و نه اعتراف آوردن بفرزندى او . بايد كه از براى وى چيزى از مال خويش معين كند ، براى آنكه وى را بنطفهء خويش [ غذا داده 
  ] است .\r\nو روا نيست وطى كردن كنيزكى كه بعضى ازو بنده باشد و بعضى آزاد . و روايت كرده‌اند كه روا باشد برو عقد متعه كردن در روزى خاصه .\r\nو كنيزك مشترك را روا نباشد هيچ يكى از شركا وطى كردن الا بتحليل ايشان . اگر بىتحليل ، يعنى : بىحلال كردن وطى كند ، گناهكار باشد ، و تأديبش واجب باشد . و فرزند را بوى الحاق كنند ، و نصيب شريك از قيمت فرزند بشريك بايد دادن .\r\nو بر مادر فرزند حكم بندگان رود الا بيع او . چون فرزند او زنده باشد ، روا نباشد وى را فروختن نه در بهاى وى .\r\nو اگر بهاى وى دين باشد ، و خواجهء وى را وجهى ديگر نباشد كه آن دين وى بگذارد ، روا باشد فروختن وى از براى گزاردن آن دين .\r\nو ميان زنانى كه حرام باشند ، جمع توان كرد در ملك ، نه در وطى ، چنان كه مادر و دختر و دو خواهر .\r\n( معتقد الاماميه ص 443 ، 444 )\r\n\r\nمَلَكِ مُقَرَّب\r\n- ( اصطلاح فلسفى ) صدر الدين از عقل اول تعبير به ملك مقرب كرده و عقول طوليه را ملائكه مقربين ناميده است باعتبار قاهريت و تأثير آنها در مادون خود ( مبدأ و معاد صدرا ص 92 - رسائل صدرا ص 105 - اسفار ج 3 ص 101 ) .\r\n\r\nمَلَكات\r\n- ( اصطلاح فلسفى ) كيفيات راسخهء نفسانى را ملكات گويند و از انواع مقولهء كيف‌اند ( دستور ج 3 ص 329 ) .\r\n\r\nمَلْكانيَّه\r\n- ( اصطلاح ملل و نحل ) مذهب همهء پادشاهان مسيح بود در روزگار باستان و نيز مذهب مردم آفريقا ، صقليه ، اندلس و شام است .\r\nاينان قائل به سه اصل‌اند « اب ، ابن و روح القدس » و گويند عيسى هم خداى كامل است و هم انسان كامل ، آنچه مصلوب گرديد انسانيت وى بود نه الوهيت او .\r\nعين اين عقيده را نيز نسطوريان دارند بجز اينكه گويند حضرت مريم جنبهء انسانيت عيسى را بزاده است و جنبهء الوهيت او را خدا بزاده است .\r\nلكن يعقوبيه گويند اصولا مسيح خود خدا است و پس از قتل عيسى جهان سه روز بدون مدبر بماند . . .\r\n( رجوع شود به محل و نحل ابن حزم ص 48 ج 1 ) البته در عقيده رايج مسيحيان عيسى روح الله و فرزند خدا به حساب مىآيد لكن يعقوبيان و نسطوريان در اين امر غلو و زياده‌روى داشته‌اند .\r\n\r\nمَلَكَه\r\n- ( اصطلاح فلسفى ) خواجهء طوسى گويد : ملكه هيأتى نفسانى بود كه موجب صدور فعلى يا انفعالى شود بىرويتى ( از اساس الاقتباس ص 44 و رجوع شود به اسفار ج 2 ص 35 - مقولات ارسطو - 71 - كشاف ص 1328 - اخلاق ناصرى ص 64 - اسفار ج 1 ص 138 ) .\r\n\r\n","description":"","footnote":"","page_name":" 1911 ","page_number":527},
  {"content":"\r\n\r\nرجوع به حال و كيف شود .\r\nشهاب الدين گويد : در ملكات وجود بالفعل شرط نيست و بلكه قدرت بر احضار و انجام شرط است در آن گاه كه بخواهد آن گونه قدرتى كه نياز به تفكر و رويت نباشد .\r\n( تلويحات ص 11 )\r\n\r\nمَلَكهء نَفْسانى\r\n- ( اصطلاح فلسفى ) ( رجوع به ملكه و اسفار ج 2 ص 171 شود ) .\r\n\r\nمَلِكى\r\n- ( اصطلاح نجومى و هيوى ) و ستارهء بود واقع بر قلب الاسد و آن را قلب الاسد هم گويند ( از صور كواكب ص 184 )\r\n\r\nمَلَكُوت\r\n- ( اصطلاح عرفانى ) ملكوت در اصطلاح صوفيه عالم ارواح و عالم غيب و عالم معنى را گويند و بالجمله ملكوت عالم غيب و جبروت عالم انوار و لاهوت ذات حق و عالم ملك عالم اجسام و اعراض است كه عالم شهادت هم گويند .\r\nبعضى گفته‌اند : هر شىء از اشياء را سه مرتبه است 1 - ظاهر كه ملك خوانند 2 - باطن كه ملكوت نامند 3 - جبروت كه حد فاصل است و بالاخره عالم ملكوت عالم صفات است بطور مطلق .\r\n( از كشاف ص 1329 ) .\r\nبرخى از تركيبات : نور ملكوت ، فوايح ملكوت ، شاخسار ملكوت ، سلطان ملك و ملكوت ، ملكوت اعلى ، ملكوت سماوات ، محاسن ملكوت ، خانقاه ملكوت ، مهمانخانهء ملكوت .\r\n( از تفسير حدائق ) . اين اصطلاح مأخوذ از قرآن است كه فرمود و كذلك نرى ابراهيم ملكوت السماوات و الارض .\r\n\r\nمَلَكوتِ أسْفَل\r\n- مراد از ملكوت اسفل عالم مثل معلقه است در مقابل ملكوت اعلى كه عالم عقول و نفوس مجرده را گويند « و ملكوت بمعنى الاعم و هو عالم الغيب جملة و ملكوت بمعنى الاخص و هو عالم المثال و يقال له الملكوت الاسفل » .\r\n( از شرح منظومه ص 183 و رجوع شود به ص 76 - رسائل صدرا ص 284 اسفار ج 3 ص 89 ) .\r\n\r\nمَلَكوتِ أعْلى\r\n- ( اصطلاح عرفانى ) رجوع شود بملكوت اسفل .\r\n\r\nمَلَكوتِ أسْماء\r\n- ( اصطلاح عرفانى ) مراد عالم علوى و مجردات است .\r\n( از مجموعهء دوم مصنفات ص 235 پاورقى ) .\r\n\r\nمُلَمَّع\r\n- ( اصطلاح ادبى ) شعرى كه يك مصراع آن عربى و مصراع ديگرش پارسى باشد .\r\nمثال پارسى\r\n سل المصانع ركبا تهيم فى الفلوات * تو قدر آب چه دانى كه در كنار فراتى\r\nشبم به روى تو روز است و ديده‌ام به تو روشن * و ان هجرت سواء عشيتى و غداتى\r\nاگر چه دور بماندم اميد برنگرفتم * مضى الزمان و قلبى يقول انك آتى \r\n\r\nمُلَوَّن\r\n- اين اصطلاح بديعى است اين صنعت چنان باشد كه شاعر شعرى گويد و آن را به دو وزن يا بيشتر توان خواند .\r\n\r\n","description":"","footnote":"","page_name":" 1912 ","page_number":528},
  {"content":"\r\n\r\nمثال :\r\n اى بت سنگين دل سيمين قفا * اى لب تو رحمت و غمزه بلا \r\n( از بديع فروغى ص 121 )\r\n\r\nمَلْمُوسات\r\n- ( اصطلاح فلسفى ) رجوع به حواس ظاهرى شود .\r\n\r\nمَلْموساتِ ارْبَعَه\r\n- ( اصطلاح فلسفى ) مراد برودت ، حرارت ، يبوست و رطوبت است .\r\nرجوع شود به ( اسفار ج 2 ص 127 )\r\n\r\nمِلَّة\r\n- ( اصطلاح مذهبى ) مرادف با طريقه و دين آمده است مانند ملت ابراهيم در روايت است كه الكفر ملة واحدة و باديان متعدد بواسطهء تعدد پيروان آن اطلاق شود .\r\n\r\nمُماثَلَت\r\n- ( اصطلاح منطقى فلسفى ، علوم غربيه ، بديع ) مماثلت مماثلت به دو امرى گويند كه در خواص و بعضى از كيفيات بمانند هم بوند مانند كبريت و آتش . بر عكس مقابله بامورى گويند كه از يكديگر دور باشند و مشاكل نباشند . تماثل هم گاه از جهت فاعليت بود و گاه از جهت منفعليت و گاه بهر دو ( از مختار رسائل جابر ص 77 ) .\r\nو بالاخره مماثلت و مقابلت اشياء را با طبع كواكب مقايسه كرده‌اند و اساس كلمات را بر اين امور نهاده‌اند و بنا بر اين كلمه در باب كلمات و اوراد و ادعيه جائى دارد .\r\nدر اصطلاح بديعى آنست كه اجزاى جمله از كلام تماما يا غالبا موازى اجزاى جملهء ديگر باشند مانند « فى سدر منضود و ماء مسكوب » ظهير فاريابى گويد :\r\nپرتوى از رأى و پيرايهء خورشيد و ماه نكتهء از لفظ او سرمايه دريا و كان آنكه بيرون برد تيغش چين رخسار سپهر و آنكه بيرون برد تيرش خم‌زا ابروى كمان خوانده تيغش بر خلايق خطبهء فتح و ظفر داده عدلش بر ممالك مژدهء امن و امان اى براق دولتت را فرق فرقد ، پايگاه اى هماى همتت را اوج برجيس آشيان از نظر فلسفى گويند .\r\nو ليس من شرط المماثلة المطابقة من جميع الوجوه زيرا مماثلت بر انواعى است مماثلت در نوع ، در جنس ، در فصل ، در شخص .\r\nممتدات - ( اصطلاح فلسفى ) مراد مقادير و كميات و صور است .\r\n( از اسفار ج 2 ص 127 ) .\r\n\r\nمُمْتَزَجات\r\n- ( اصطلاح فلسفى ) رجوع بازدواجات و اختلاط و مزاج شود .\r\n\r\nمُمْتَنِع\r\n- ( اصطلاح فلسفى ) ممتنع عبارت از مفهومى است كه عدم آن در خارج ضرورى باشد و هرگاه ضرورت عدم بواسطهء غير باشد ممتنع بالغير خواهد بود و اگر بالذات عدم براى او ضرورى باشد ممتنع بالذات خواهد بود ( دستور ج 3 ص 333 ) . رجوع بامتناع شود .\r\n\r\nمُمْتَنعِ بِالذّات\r\n- ( اصطلاح فلسفى ) رجوع به ممتنع و امتناع شود .\r\n\r\nمُمْتَنعِ بِالغَيْر\r\n- ( اصطلاح فلسفى ) رجوع به ممتنع و امتناع شود .\r\n\r\nمُمد الهِمَم\r\n- مراد حضرت رسول است كه واسطهء فيض حق است هدايت را\r\n\r\n","description":"","footnote":"","page_name":" 1913 ","page_number":529},
  {"content":"\r\n\r\n « عَلى مَنْ يَشاءُ مِنْ عِبادِهِ »  و مدد ميفرمايد مؤمنين و مؤمنات را بنور هدايت .\r\n\r\nممسك الاعنه\r\n- ( اصطلاح نجومى ) ( بضم ميم و كسر سين و فتح همزه و كسر عين ) يكى از صور كواكب است به صورت مردى بود واقع بين ثريا و دب اكبر و كواكب آن 14 بود نخست انور جنوبى ، دوم انور شمالى ، سوم نيز عظيم بود كه عيوق نامند .\r\nو در ادبيات عربى و فارسى بسيار به كار آمده است .\r\nممكن - ( اصطلاح فلسفى ) ممكن عبارت از امرى و يا مفهومى و يا موجودى است كه از ذات خود اقتضائى نداشته باشد نه اقتضاى وجود و نه عدم ، رجوع بامكان شود .\r\n\r\nمُمْكِنات\r\n- ( اصطلاح فلسفى ) كليه موجودات عالم را ممكنات گويند بجز موجود واحدى كه مبدأ كل است .\r\nموجودات ، ممكنات ذاتى و واجبات غيرىاند كه آن غير آنها را از عدم و مرحلهء قوت بفعل آورده است « الموجودات الممكنة الوجود فى جوهرها خروجها من القوة الى الفعل انما يكون ضرورة من مخرج هو بالفعل اعنى فاعلا يحركها و يخرجها من القوة الى الفعل » ( تهافت التهافت ص 393 و رجوع شود به ص 236 ، 276 ، 405 ، 105 ) .\r\n« الممكن اذا حصل بالفعل ارتفع الامكان » ( تهافت التهافت ص 1301 ) و بالجمله ، موجودات يا واجب‌اند بالذات يا ممكن و ممكنات موجودات سواى ذات خداوند و خود واجب بالغيرند .\r\n( رجوع شود به تهافت التهافت ص 198 ، 199 - رسائل صدرا ص 341 - مبدأ و معاد صدرا ص 184 - اسفار ج 1 ص 54 و 97 و 195 - شرح منظومه ص 122 - اسفار ج 3 ص 153 تفسير ص 1141 و 1158 ) .\r\n\r\nمُمْكِنِ أخَسّ مُمْكِنِ أشْرف\r\nرجوع شود به امكان اخس و اشرف و قاعدهء امكان اشرف و ( مجموعه دوم مصنفات ص 154 و مبدأ و معاد صدرا ص 92 ) .\r\n\r\nمُمكِنهء خاصَّه\r\n- ( اصطلاح فلسفى ) ممكنهء خاصه قضيه‌ايست كه حكم در آن بسلب ضرورت از جانب موافق و مخالف هر دو باشد مثال « و لا شىء من الانسان بكاتب بالامكان الخاص » ( دستور ج 3 ص 333 ) .\r\n\r\nمُمْلى\r\n- ( اصطلاح ادبى و حديث ) مملى و مستملى از املاء است و القاء كلام است بر كاتب كه بنويسد و در اصطلاح حديث صحيفه‌ايست كه املاء رسول و خط حضرت على ( ع ) است ( از درايه ص 157 ) .\r\n\r\nمُمكِنهء عامَّه\r\n- ( اصطلاح منطقى ) قضيه‌ايست كه حكم در آن بسلب ضرورت از جانب مخالف باشد . مانند « كل انسان كاتب بالامكان العام » يعنى سلب كتابت ازو ضرورى نيست .\r\n( از دستور ج 3 ص 333 ) .\r\n\r\nمُمكِن بِالذّات\r\n- ( اصطلاح منطقى و\r\n\r\n","description":"","footnote":"","page_name":" 1914 ","page_number":530},
  {"content":"\r\n\r\nفلسفى ) هر موجودى جز خدا ممكن بالذات است رجوع بامكان ذاتى شود .\r\n\r\nمُمكِن مُسْتَكفى\r\n- ( اصطلاح فلسفى ) موجود ممكنى كه ذاتش در قبول فيضان وجود از مبدأ فياض كافى باشد ممكن مستكفى نامند در مقابل ممكنى كه در قبول فيضان فيض از مبدأ فياض احتياج ب معدات و شرائطى داشته باشد تا معد براى قبول فيض شود از اين جهت عقول را ممكنات مستكفى مينامند و ممكنات ديگر ممكن بامكان استعدادى و غير مستكفى ميباشند .\r\n( از شرح منظومه ص 171 ) .\r\n\r\nمِنْ\r\n- ( اصطلاح ادبى ) بكسر ميم از حروف جاره است و ما بعد خود را مجرور كند و بر چند وجه است .\r\n1 ابتداء غايت كه اغلب است مانند   « مِنَ الْمَسْجِدِ الْحَرامِ إِلَى الْمَسْجِدِ الْأَقْصَى »   2 تبعيض مانند  « فَمِنْهُمْ مَنْ يَمْشِي عَلى بَطْنِهِ »  3 جنس مانند  « ما نَنْسَخْ مِنْ آيَةٍ »  4 تعليل مانند  « مِمَّا قالُوا »  5 بدل مانند  « أَ رَضِيتُمْ بِالْحَياةِ الدُّنْيا مِنَ الْآخِرَةِ »  6 مرادف عن مانند  « فَوَيْلٌ لِلْقاسِيَةِ قُلُوبُهُمْ مِنْ ذِكْرِ اللَّهِ »  8 مرادف فى مانند  « أَرُونِي ما ذا خَلَقُوا مِنَ الْأَرْضِ »  و  « إِذا نُودِيَ لِلصَّلاةِ مِنْ يَوْمِ الْجُمُعَةِ »  9 بمعنى عند مانند  « لَنْ تُغْنِيَ عَنْهُمْ أَمْوالُهُمْ وَ لا أَوْلادُهُمْ مِنَ اللَّهِ شَيْئاً »  10 غايت مانند « رأيته من ذلك الموضع » كه ابتداء و انتهاء غايت هر دو را رساند .\r\n11 توكيد مانند « ما جاءني من احد » كه زائده است و معانى ديگر .\r\n( از مغنى ص 167 - 168 ) و من بفتح ميم بر پنج وجه است 1 شرطيه مانند  « مَنْ يَعْمَلْ سُوءاً يُجْزَ بِهِ »  .\r\n2 - استفهاميه مانند  « وَ مَنْ يَغْفِرُ الذُّنُوبَ إِلَّا اللَّهُ »  و  « مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ »  3 موصوله مانند  « أَ لَمْ تَرَ أَنَّ اللَّهَ يَسْجُدُ لَهُ مَنْ فِي السَّماواتِ وَ مَنْ فِي الْأَرْضِ »  4 نكرهء موصوفه مانند « مررت به من معجب لك - « و كفا بنا فضلا على من غيرنا حب النبى محمد ايانا » ( از مغنى ص 170 - تلخيص ص 89 )\r\n\r\nمُنابَذَه\r\n- رجوع به بيع منابذه شود .\r\n\r\nمُنادى\r\n- ( اصطلاح ادبى ) اسمى كه بعد از حروف ندا واقع شود منادى نامند ، مانند يا عبد الله » كه عبد مناداى مضاف است .\r\nرجوع به حروف ندا و ندا . شود و نيز رجوع به ( سيوطى ص 184 ) شود .\r\n\r\nمُناسخات\r\n- ( اصطلاح فقهى ) و در موردى گويند كه مثلا شخصى بميرد و تركهء از خود گذارد و وراثى ، و يكى از آن ورثه قبل از قسمت بميرد و مسائلى در اين مورد پيش آيد .\r\nرجوع شود به ( از شرح لمعه ج 2 ص 280 ) .\r\n\r\nمُناجات\r\n- ( اصطلاح عرفانى ) مناجات عبارت از مخاطبت اسرارست در مقام صفاء اذكار براى ملك جبار .\r\n\r\n","description":"","footnote":"","page_name":" 1915 ","page_number":531},
  {"content":"\r\n\r\n( از لمع ص 349 ) .\r\n\r\nمنادى حق\r\n- ( اصطلاح ذوقى ) انبياء و اولياء اله‌اند .\r\n( از تلويحات ص 92 )\r\n\r\nمَنازل\r\n- ( اصطلاح نجومى و هيوى ) در هر سه برجى از بروج دوازده‌گانه هفت منزل بود و بنا بر اين در هر برجى دو منزل و 3 / 1 بود و نامهاى منازل ربيع عبارتند از : البطين ، الثريا ، الدبران ، الهقعه ، الهنعه ، الذراع منازل خريف : الغفر ، الزبانيان ، الاكليل ، القلب ، الشولة ، النعائم ، البلدة ، منازل صيف : النثرة ، الطرف ، - الجبهه الزبرة ، الصرفة ، العوّاء ، السماك منازل شتاء ، سعد الذابح ، سعد بلع ، سعد السعود ، سعد الاخبيه ، الفرغ القدم ، الفرغ المؤخر ، بطن الحوت حمل بيت مريخ و شرف شمس و هبوط زحل و بال زهره بود و برجى بود نارى شرقى و مذكر . .\r\nاينها را منازل رطبه گويند .\r\n( رجوع شود به رساله سوم نجوميه از رسائل اخوان ص 88 - 89 )\r\n\r\nمَنازِلِ قَمَر\r\n- ( اصطلاح هيوى و نجومى ) منازل قمر عبارت از مسافتى است كه قمر در مدت يك دورهء خاص خود قطع مىكند چنان كه در هر شبانه‌روزى در منزلى باشد بطور تقريب و چون قمر يك دوره را مدت 27 روز و 3 / 1 تمام مىكند بعضى آن 3 / 1 را نديده گرفته و 28 روز دانسته‌اند ، و بعضى دور قمر را به 28 روز قسم مساوى تقسيم كرده‌اند ابتداء از اول برج حمل و هر قسمتى منزلى بود و چون بروج دوازده بود و منازل 28 بنا بر اين سهم هر برجى 2 منزل و 3 / 1 منزل باشد .\r\nرجوع باسماء منازل قمر شود كه عبارتند از شرطين و بطين . . .\r\nستارگان منازل قمر كه واقع در بروجند عبارتند از :\r\nشرطان در حمل . بطين در حمل ، ثريا در ثور ، دبران در ثور ، هقعه در جبار ، هنعه در جوزاء ، ذراع در جوزاء ، نثره در سرطان ، طرف در اسد و سرطان ، جبهه در اسد . زبرة در اسد . صرفه در اسد .\r\nعواء در سنبله ، سماك اعزل در سنبله ، غفر در سنبله ، زبانيان در ميزان ، اكليل در عقرب قلب العقرب در عقرب ، شوله در عقرب ، نعائم در قوس ، سعد - الذابح در جدى ، سعد البالع در دلو ، سعد - السعود در دلو و جدى ، سعد الاخبيه در دلو ، فرغ الاول در فرس ، بطن الحوت در مسلسله .\r\nدر علوم غربيه هر يك از منازل 28 گانه ماه با يكى از حرف انطباق داده شده است بدين ترتيب :\r\n1 - شرطين حرف آن حرف الف بود و كوكب آن مريخ بود .\r\n2 - بطين و حرف آن حرف باء بود 3 - ثريا و حرف آن حرف جيم بود 4 - دبران و حرف آن حرف دال بود 5 - هقعه و حرف آن حرف هاء بود و همين طور جمل ابجد تا آخر . تا منزل زبره و دوازدهمين كه منزل عواء و بيست و هشتمين كه منزل رشا بود .\r\n( از شمس المعارف كبرى ) .\r\n\r\n","description":"","footnote":"","page_name":" 1916 ","page_number":532},
  {"content":"\r\n\r\nضبط اين كلمات :\r\nشرطان : بفتح شين و راء .\r\nبطين : بفتح باء و فتح طاء .\r\nدبران : بفتح دال و باء .\r\nهقعه : بفتح هاء و عين .\r\nهنعه : بفتح هاء و نون .\r\nنثره : بفتح نون و راء .\r\nطرف : بفتح طاء و سكون راء .\r\nجبهه : بفتح جيم و هاء .\r\nزبره : بضم زاء و فتح راء .\r\nصرفه : بفتح صاد و فاء .\r\nاعزل : بفتح همزه و زاء .\r\nغفر : بفتح غين و سكون فاء .\r\nشوله : بفتح شين و لام .\r\n\r\nمناسبات ذاتيه\r\n- ( اصطلاح عرفانى ) ميان حق و انسان كامل است كه ثابت است از دو وجه ، از جهت ضعف تأثير مراتب او در تجلى معين و خلو او از كثرت احكام امكان و خواص وسائط .\r\n هر كه يابد مناسبت زين رو * باشد او را مناسبت با او \r\nو اتصاف عبد است بصفات حق و تحقق بجميع اسما الله .\r\n( از رسائل ج 3 ص 35 ) در لمعات آمده است :\r\nمنظور مناسبت و رابطه ميان محب و محبوب است و آن پنج قسم بود اول مناسبت ذاتى و علامت آن اين است كه محب در باطن خود انجذابى بجانب محبوب بازيابد كه سبب آن معلوم نباشد دوم مناسبت فعلى و آن امرى باشد زايد بر ذات كه بسبب آن اثرى به غير تعدى كند سوم مناسبت حالى و آن در صورتى است كه در اين رابطه اثرى به غير تعدى نكند و آن را دوام و ثباتى هم نبود و چهارم مناسبت مرتبتى و آن در صورتى بود كه آن اثر و رابطه دائم و ثابت بود كه مرتبه ولايت و نبوت بود .\r\nپنجم مناسبت صفاتى كه آن رابطه ثابت و دائم بود و لكن مرتبهء نبود يعنى مرتبهء از مراتب نبود .\r\n( از لمعات )\r\n\r\nمُناسخاتِ إرْث\r\n- ( اصطلاح فقهى ) و عبارت از نسخ ارث است به سبب فوت مورثى بعد از مورثى ديگر و بعبارت ديگر شخصى فوت كند و بلا فاصله وارث آن هم فوت كند و همين طور و يا اينكه چند تن از خويشاوندان سببى يا نسبى يك جا فوت كنند مثل مهدوم عليهم يا غرقى و اينكه كدام قبل و كدام بعد فوت كرده‌اند مورد ترديد باشد و بهر حال در معتقد - الاماميه آمده است :\r\nوجه در تصحيح مناسخات آنست كه مسألهء ميت اول تصحيح كنند ، آنگه مسألهء ميت دوم ، و آنچه بدوم رسد از اول بر ورثهء او قسمت كنند . اگر منقسم نشود ، سهام مسأله دوم در اول ضرب كنند .\r\nچنان كه شخصى متوفى شود ، و پدر و مادر و پسر بگذارد ، اصل اين از شش بود . پدر و مادر هر يك را يكى بود ، و هر پسرى را دو سهم . پس اگر يكى ازين دو پسر متوفى شود ، و دو پسر بگذارد ، نصيب وى بريشان منقسم شود : هر پسرى را سهمى بود . و اگر پسر و دخترى بگذارد ، آن دو سهم بريشان\r\n\r\n","description":"","footnote":"","page_name":" 1917 ","page_number":533},
  {"content":"\r\n\r\nمنقسم نشود ، زيرا كه سهام ايشان سه است ، سه را در اصل مسأله اول ، و آن شش است ، ضرب كنند ، هيجده باشد .\r\nبر هر دو مسأله منقسم شود .\r\nو حكم همچنين باشد اگر سوم و چهارم بميرد ، و تركه قسمت نكرده باشند .\r\n( معتقد الاماميه ص 424 )\r\n\r\nمَناسِك\r\n- ( اصطلاح فقهى ) جمع منسك است و اطلاق بر عبارات شود اطلاق مصدر بر مفعول و متعبد و بندگىكننده باشد و بعد شهرت يافته است در عبادات و اعمال عبادى حج ( از كشاف ص 1423 - زبدة البيان ص 152 ) .\r\n\r\nمُناصَفَت\r\n- ( اصطلاح عرفانى ) مناصفت با خلق و حق .\r\nعبارت از انصاف است يعنى حسن معاملهء ( اصطلاحات شاه نعمت الله ص 21 ) .\r\n با خلق خدا بخلق و صدق است مدام * انصاف كه انصاف كه انصاف همين است و سلام \r\n\r\nمَناط\r\n- ( اصطلاح اصولى ) نزد اصوليان ، مناط حكم ، علت حكم باشد و تنقيح مناط عبارت از نظر و اجتهاد باشد در معرفت وجود علت مثلا عدالت علت قبول شهادت است و آنكه عدالت ، علت است اجماعى است و اثبات آن در شخص معين از راه نظر و اجتهاد و تحقيق مناط و تنقيح خواهد بود و شكى نيست كه تمسك از باب تحقيق مناط درست و جايز است و مورد قبول همه است .\r\n( از كشاف ص 1415 )\r\n\r\nمَناطِق\r\n- ( اصطلاح هيوى ) اين كلمه بطور مطلق معانى ديگر دارد شايد در عرف اهل هيئت و نجوم بطور اطلاق از آن معنى زير فهميده شود كه عبارت از نقطه‌هائى بود سياه در مشترى و زحل كه در ترصيد و جز آن ديده شده است .\r\n\r\nمُناظَره\r\n- ( اصطلاح منطقى ) مناظره عبارت از توجه متخاصمين در اثبات نظر خود در مورد حكمى از احكام و نسبتى از نسبتها براى اظهار و روشن كردن حق و صواب است و بالاخره مناظرت بحث باشد در مسائل مختلف فيه و ايراد نظير بالنظير و مقابل بالمقابل و آن يا مأخوذ از نظير است و يا از نظر است و يا بمعنى توجه نفس است در معقولات يا بمعنى مقابله است ( از دستور ج 3 ص 337 ) .\r\n\r\nمَنافِعِ أعْيان\r\n- ( اصطلاح فقهى ) منافع حاصل از اعيان ، منافع مترتب بر اعيان در كليات حقوقى آمده است :\r\nمنافع اعيان از قبيل زمين و خانه و انسان و حيوان قبل از عمل يا استعمال وجودى در خارج ندارند و از امور اعتبارى هستند . به اين معنى كه براى آنها نحوه وجودى اعتبار مىشود قائم بوجود اعيان .\r\nو هر چند قيام اين معانى باعيان در واقع بنحو قيام صفت است بموصوف و عرض است بمعروض و لكن در نظر عرف موجودات متأصلى بوده نظير قيام مظروف بظرف و حال در محل و به اين لحاظ بطور مستقل متعلق عقد تمليك يا وصيت و امثال اينها قرار مىگيرند قوام ماليت عين به لحاظ منافعى است كه به آن مترتب مىشود .\r\nو چون منافع منطوى در عين بوده و\r\n\r\n","description":"","footnote":"","page_name":" 1918 ","page_number":534},
  {"content":"\r\n\r\nاز آن ناشى است لذا عقد واقع مىشود بر عين گاه بطور مطلق مثل بيع و گاه بطور مقيد مثل اجاره .\r\nبنا بر اين مورد عقد در بيع و اجاره شىء واحدى است كه عبارت از عين باشد و در لحاظ و اعتبار مختلف است .\r\nمنافعى كه در باب اجاره مورد تمليك قرار مىگيرند لازم نيست كه هميشه از اعراض بوده و قائم بالذات نباشد مثل سكناى خانه و عمل خياطت بلكه شامل اعيان خارجى نيز بوده به شرط اينكه نماء اعيان ديگرى باشند مثل شير و پشم گوسفند و اثمار و اشجار و نتاج حيوانات .\r\nبنا بر اين مىشود حيوان يا اشجارى را باعتبار منافعى كه در آنها است اجاره داد و بالزوم بقاء عين در اجاره منافات ندارد زيرا متعلق اجاره فرض كنيم گوسفند باشد شير و پشم آن با اينكه داخل در اعيان خارجى است از منافع آن بشمار آمده و از بين رفتن آنها با بقاء گوسفند ضررى نخواهد داشت .\r\nو همچنين است اجاره دادن درياچه براى صيد ماهى يا استفاده از آب آن و نيز اجاره دادن محلى كه داراى اشجارى است براى انتفاع از ميوه‌هاى آن يا قطع اشجار و نيز صحيح است اجاره مرتع براى چريدن گاو و گوسفند چنان كه سيره بر آن جارى است .\r\nو بالجمله منفعت اختصاص باعراض نداشته بلكه منفعت هر چيزى بر حسب حال آن چيز است .\r\n( كليات حقوق ص 131 ، 132 )\r\n\r\nمُنافِق\r\n- ( اصطلاح عرفانى و كلامى ) يعنى دورو و متلون .\r\nگفته‌اند : « المنافق ما اخذ من الدنيا ، يأخذ بالحرص و يمنع بالشك و ينفق بالرياء و المؤمن يأخذ بالخوف و يمسك بالسنة و ينفق لله خالصا فى الطاعة » ( طبقات ص 95 ) در كلام - كسى كه اسلام را ظاهر كرده و در باطن كافر است و نفاق در اصل مخالفت ظاهر با باطن است .\r\n( از كشاف ص 1422 )\r\n\r\nمنامات\r\n- ( اصطلاح كلامى عرفانى ) آنچه را اهل خلوت در خواب ببيند منامات گويند در مقابل واقعه و مكاشفت .\r\nو بالجمله آنچه را اهل خلوت در خواب بينند منامات گويند در مقابل واقعه و مكاشفت رجوع بفرهنگ مصطلحات عرفا شود .\r\n( از مصباح الهدايه ص 3134 ) .\r\n\r\nمُناقَضَه\r\n- ( اصطلاح منطقى و اصولى ) مناقضه عبارت از ابطال يكى از دو گفتار است بگفتار ديگر و در اصطلاح منع مقدمهء معينى از مقدمات دليل است و شرط آن اين است كه مقدمه از نوع اوليات و مسلمات نباشد لكن در تجربيات و حدسيات روا باشد كه نقض وارد آيد . ( از دستور ج 3 ص 338 - كشاف ص 141 ) .\r\nنزد اصوليان عبارت از نقض باشد و نزد بلغاء عبارت از تعليق امرى باشد بمحال براى اشاره بمحال بودن وقوع آن مانند  « لا يَدْخُلُونَ الْجَنَّةَ حَتَّى يَلِجَ الْجَمَلُ فِي سَمِّ الْخِياطِ »  ( از كشاف ص 1411 ) در ابدع آرد : مناقضه\r\n\r\n","description":"","footnote":"","page_name":" 1919 ","page_number":535},
  {"content":"\r\n\r\nآنست كه چيزى را تعليق كنند بر دو امر كه يكى ممكن و ديگرى محال است و مراد متكلم همان تعليق بر محال و امتناع آن چيز باشد :\r\n حاجت بناكسان برم آنگه كه ناكسم * خوانند و ناكسى ز علامات مردمى \r\n( از ابدع ص 384 )\r\n\r\nمِنَّت\r\n- ( اصطلاح اخلاقى ) يكى از صفات رذيله است . و خلاف اصول انسانيت است كه آدمى در برابر احسان و كمك به كسى كه مورد كمك واقع شده است منت گذارد كه فرمودند و لا تمنن تستكثر . آنكه همه چيز را از خدا داند و همهء وسائط را ناديده انگارد خود را هيچ انگارد كه لا حول و لا قوة الا بالله .\r\n\r\nمُنْتِج\r\n- ( اصطلاح منطقى ) قياس منتج قياسى است كه مقدمات آن درست بوده و مستلزم نتيجه باشد در مقابل قياس عقيم .\r\n( از اساس الاقتباس ص 190 )\r\n\r\nمُنْتَشِرَه\r\n- ( اصطلاح منطقى ) قضيهء منتشره قضيه‌ايست كه مركب از منتشره مطلقه و لا دوام ذاتى باشد كه آن لادوام اشارت به قضيهء مطلقهء عامه باشد مثال « كل انسان متنفس وقتا ما اى لا شىء من الانسان به متنفس بالفعل » ( از دستور ج 3 ص 352 )\r\n\r\nمُنْتَشِرَه مُطْلَقَه\r\n- ( اصطلاح منطقى ) قضيهء منتشره مطلقه قضيه‌ايست كه حكم در آن بضرورت ثبوت محمول براى موضوع يا سلب او از آن در وقت غير معين از اوقات وجود موضوع باشد مثال « كل انسان متنفس وقتا ما و لا شىء من الانسان بمتنفس وقتا ما » ( دستور ج 3 ص 352 )\r\n\r\nمُنْتَهى المَعْرفَة يا مُنْتَهى المَعْروف\r\n- ( اصطلاح عرفانى ) و مراد حضرت و احديت است و حضرت وجود و جمع است . رجوع به فرهنگ مصطلحات عرفا شود .\r\n\r\nمَنجا\r\n- ( اصطلاح ذوقى ) خلاصى دل است از محل آفت .\r\n\r\nمُنَجَّزاتِ مَريض\r\n- ( اصطلاح فقهى ) يعنى كسى كه مريض باشد در مرض متصل بمرگ - منجزاتش در هبات و وصايا تا ثلث روا مىباشد .\r\nدر كليات حقوقى است كه :\r\nمنجزات مريض نزد مشهور خواه بطور محاباة باشد يا غير محاباة از اصل خارج مىشود و موقوف باجازهء ورثه نيست و همچنين است اقارير او وقتى در معرض اتهام نباشد .\r\nو چون مواقع مختلف است اولى و انسب اين است كه تشخيص اين قبيل از قضايا به حاكم رجوع شود .\r\n\r\nمُنْحَرِفَه\r\n- ( اصطلاح منطقى ) قضيهء منحرفه قضيه‌ايست كه سور آن مذكور در جانب محمول باشد اعم از آنكه در جانب موضوع هم ذكر شده باشد يا نه مثال « كل انسان كل ضاحك و الانسان كل ضاحك » ( دستور ج 3 ص 344 ) .\r\n\r\nمِنْخَرُ الشَّجاع\r\n- ( اصطلاح نجومى ) و از كواكب صورت شجاع بود رجوع به شجاع شود .\r\n\r\nمِنْخَرِ قَيْطُس\r\n- ( اصطلاح نجومى ) رجوع به قيطس شود .\r\n\r\nمَنْدوب\r\n- ( اصطلاح ادبى ) نزد نحويان مناداى مندوب است كه بدان تفجع و اظهار\r\n\r\n","description":"","footnote":"","page_name":" 1920 ","page_number":536},
  {"content":"\r\n\r\nدرد شود بلفظ « وا » مانند « واويلا » و نزد فقها رجوع به ندب شود .\r\n\r\nمَنْدوباتِ عَقْليَّه\r\n- ( اصطلاح اصولى ) آنچه را عقل مستحسن شمارد در مقابل مندوبات شرعيه .\r\n( از خزائن ص 6 )\r\n\r\nمَنْزِلِ جان\r\n- ( اصطلاح ذوقى ) مقام الهى و مرتبت فناء در معشوق است .\r\n طرقوا يا عاشقان كاين منزل جانان ماست * ز آنكه وصل و هجرا و هم درد و هم درمان ماست\r\nراه ده ما را اگرچه مفلسان حضرتيم * آيت قل يا عبادى آمده در شأن ماست\r\nنيستم اينجا مقيم اى دوستان بر رهگذر * يك دو روزه روح غيبى آمده مهمان ماست\r\nعزم ره داريم و نتوان بيش از اين كردن درنگ * ز آنكه جلاد اجل در انتظار جان ماست \r\n\r\nمَنْزِل قُرب\r\n- ( اصطلاح ذوقى ) مقام لاهوت است .\r\n\r\nمَنْزِلَتِ بَيْن مَنْزِلَيْن\r\n- ( اصطلاح كلامى ) و معنى آن همان\r\n« بل امر بين الامرين »\r\nاست كه در مسأله جبر و تفويض مورد بحث قرار گرفته است . ( رجوع شود به جبر و اختيار و رجوع شود به ملل و نحل ابن حزم ج 1 ص 60 )\r\n\r\nمُنْسَرِح\r\n- ( اصطلاح ادبى ) اسم فاعل از انسراح يعنى برهنه شدن از جامه است و در عروض نام بحرى است از بحور .\r\n( از كشاف ص 703 )\r\n\r\nمَنْسُوب\r\n- ( اصطلاح ادبى ) يعنى نسبت داده شده و در زبان و قواعد عرب اسمى است كه به آخر آن ياء مشدده الحاق نمايند تا نسبت را برساند مانند « بغدادى ، اصفهانى » كه به شخص يا چيز يا جائى نسبت داده شود مانند « كرسى احمدى » اگر آخر كلمه ياء باشد در موقع نسبت ياء اصلى حذف شود در صورتى كه قبل از ياء اصلى سه حرف كمتر نباشد و اگر قبل از ياء اصلى دو حرف باشد توان قلب بواو كرد مانند « علوى » و توان حذف كرد و اگر آخر كلمه تاء تأنيث باشد يا الف ممدوده حذف شود مانند « مكى ، حنفى ، خليفى » اگر الف ممدوده در مرتبه چهارم باشد و حرف دوم آن ساكن باشد قلب بواو شود و تواند كه حذف شود مانند « حبلوى و حبلاوى » و در كلماتى كه آخر آنها دو ياء است اگر ياء دوم اصلى باشد مانند مرمى ياء اول حذف شود و دوم قلب بواو شود . مانند « مرموى » و توان هر دو يا را حذف كرد « مرمى » و هر كلمهء كه آخر آن ياء مشدده باشد و ما قبل آن يك حرف باشد مانند « حى » حرف دوم فتحه داده شود مانند « حيوى و طووى و منسوب « اميه : اموى » و عقيل : عقيلى .\r\nطويله : طويلى . جليله : جليلى شود . و در جمله اسنادى جزء اول را منسوب كنند .\r\nچنان كه « تابط شراً » و همين طور در تركيب مزجى چنان كه « بعل بك » و در تركيب اضافى اگر مبدو ، باب و ابن وام باشد جزء دوم منسوب شود مانند « اين عمرو :\r\nابن عمرى . » رجوع شود به ( سيوطى ص 226 - 230 كشاف 1366 ) .\r\n\r\nمَنْسُوخ\r\n- ( اصطلاح اصولى ) رفع حكم ثابت قبلى است بواسطهء حكمى ديگر كه وارد بر آن مىشود . ( از دستور ج 3 ص 356 )\r\n\r\nمَنْشورِ قَضا\r\n- ( اصطلاح ذوقى ) رجوع\r\n\r\n","description":"","footnote":"","page_name":" 1921 ","page_number":537},
  {"content":"\r\n\r\nبه عالم قضاء شود .\r\n\r\nمَنْصوبات\r\n- ( اصطلاح ادبى ) در زبان و قواعد عرب اسماء منصوبه دوازده قسم‌اند :\r\nمفعول مطلق ، مفعول به ، فيه ، له . معه ، حال ، تميز ، مستثنى خبر افعال ناقصه ، اسم حروف مشبهة بالفعل ، اسم ما و لاء نفى جنس و خبر ما و لاء شبه بليس .\r\n( از الهدايه ص 85 )\r\n\r\nمَنْصوُريَّه\r\n- ( اصطلاح كلامى ) فرقهء از غلات شيعه‌اند اصحاب ابو منصور عجلى كه ادعاى امامت كرد . و گويند امامت ابتدا به محمد بن على بن الحسين رسيد و ازو به ابو منصور نقل شد و او به آسمانها برفت .\r\n( از كشاف ص 1385 )\r\n\r\nمُنْطَبِعَه\r\n- ( اصطلاح فلسفى ) نفس منطبعه نفس فلكى است حكما گويند براى افلاك دو محرك هست يكى محرك قريب كه عبارت از قوت مجرد از ماده باشد كه نفس ناطقه و مدبره است و ديگر محرك بعيد كه عبارت از قوت جسمانى سارى در جرم آنها است و آن را نفس منطبعه گويند . پس افلاك را دو نفس است يكى نفس ناطقهء مدبره و ديگرى نفس منطبعهء ساريه در جرم آنها .\r\n( از دستور ج 3 ص 351 ) .\r\n\r\nمَنْطِق\r\n- ( اصطلاح منطقى ) منطق مشتق از نطق است و فعلى است از افعال نفس انسانى و آن بر دو نوع است فكرى و لفظى - نطق لفظى عبارت از امر جسمانى محسوس است و نطق فكرى امر روحانى معقول است و علم منطق بحث در همان الفاظ و دلالات كند و مراد از آنكه گويند انسان حيوان ناطق است نطق فكرى است .\r\n( از اخوان ج 1 ص 31 و رجوع شود به ص 341 ، 319 ) .\r\nاهل نظر و فكر تعاريفى براى منطق كرده‌اند از جمله تعاريف زير است :\r\n1 - علم منطق شناختن معنيهائى است كه از آن معانى رسيدن بانواع علوم مكتسب ممكن باشد و اينكه از هر معنى بكدام علم توان رسيد و دانستن كيفيت تصرف در هر معنى بر وجه مؤدى بمطلوب ( اساس الاقتباس ص 5 ) .\r\n2 - منطق ميزان فلسفه است . ( اخوان ج 1 ص 341 ) .\r\n3 - منطق ادات فيلسوف است . ( رسائل ج 1 ص 341 ) .\r\n4 - منطق علم بقواعد و قوانينى است كه فكر را هدايت مىكند .\r\n5 - منطق عبارت از آلت قانونى است كه رعايت آن موجب صيانت فكر از خطا و لغزش است . ( تهذيب المنطق ) .\r\nاولين كسى كه منطق را منظم و مدون كرد ارسطو حكيم يونانى است كه فصول و مباحث منظمى در آن فن بوجود آورده است بقرار زير :\r\n1 - نولوطيقا ( تحليليات ) يعنى مبحث قياس و برهان و تعاريف و استقراء .\r\n2 - طوبيقا ( جدل ) كه نوعى از قياس است كه اكنون محل بررسى آن صناعات خمس است .\r\n- بارامنياس ( عبارات ) يعنى مبحث قضايا .\r\n4 - قاطيقورياس ( مقولات ) .\r\nدر اينجا مناسب است از لحاظ اهميت موضوع و نقشى كه فن منطق در طرز انديشه متفكران اسلامى داشته است بطور اختصار\r\n\r\n","description":"","footnote":"","page_name":" 1922 ","page_number":538},
  {"content":"\r\n\r\nتحولات نسبى آنها را از لحاظ تاريخى بيان نمائيم .\r\nبيان شد كه منطق : فن فكر كردن و انديشيدن است و فنى است كه فكر انسان را بر اصول و قواعد معينى منظم ميدارد و بدين جهت گفته‌اند : منطق علمى است دستورى كه دستور فكر كردن و استدلال كردن درست را ياد ميدهد . و يا علم بقواعد و قوانينى است كه رعايت آن فكر انسان را از خطا و لغزش مصون ميدارد .\r\nآنچه در كلمات قدماء ، فلاسفه اسلام و منطقيان از تعريف فن منطق معمول شده است اين است كه « منطق آلتى است قانونى كه رعايت كردن آن موجب حفظ و صيانت ذهن انسان است از خطا در فكر . » و بدين ترتيب ملاحظه مىشود كه منطق را آلت قانونى دانسته‌اند . و چون اساس فكر و انديشه بشرى از تصورات و سپس تصديقات شروع مىشود كه منشأ و مبدأ آن هم حواس ظاهرى انسان است بدين جهت موضوع مهم و اساسى كه مورد بحث فن منطق است تصورات و تصديقات است ، آن هم نه مطلق تصورات و تصديقات زيرا چنان كه در محل خود محقق شده است هر يك از تصورات و تصديقات انسانى بر دو قسم‌اند :\r\nتصورات و تصديقات بديهى اولى كه نياز چندانى بفكر و تأمل و تعمق و بالاخره استدلال و ترتيب قياس ندارد و همانها اساس معارف و شناسائى بشراند . و ديگر تصورات و تصديقات اكتسابى و نظرى كه از راه تفكر و انديشه و ترتيب قياس و تنظيم استدلال حاصل مىشود و اساس كار منطق و هدف از آن همين است .\r\nپس آنچه موضوع و مورد بحث منطق و منطقى است تصورات و تصديقات بديهى است اولا بدان جهت كه اساس تفكر و بناى استدلال بر آنها استوار است .\r\nو از اينجا معلوم مىشود كه هدف و غرض اساسى از منطق كشف مجهولات و بدست آوردن امور نامعلوم است از راه ترتيب و تنظيم مقدمات معلومه كه هرگاه تمام شرائط و لواحق مقدمات و قياسات رعايت شده نتايجى قطعى و مسلم و واقعى بدست مىآيد و از اين رو گفته‌اند :\r\nفائده منطق مصونيت فكر است از خطا در استدلال .\r\nاين تصورات بديهى را « معرف » و تصديقات بديهى را « حجت » ناميده‌اند « خواجه طوسى » در تعريف و فائده منطق گويد :\r\nعلم منطق شناختن معنيهائيست كه از آن معانى رسيدن بانواع علوم مكتسب ممكن باشد و آنكه از هر معنى بكدام علم توان رسيد . و دانستن كيفيت تصرف در هر معنى بروجه مؤدى مطلوب و بر وجهى كه مؤدى نباشد بمطلوب . . . .\r\nو صناعت منطق آن بود كه با شناختن معانى و دانستن كيفيت تصرف ملكه شدن اين دو فضيلت نيز مقارن باشد .\r\nچنان كه بىرويت و فكرى اصناف معانى شناسد و از انواع تصرفات متمكن بود تا بر اكتشاف انواع علوم قادر بود و از ضلالت و حيرت ايمن بود و بر مزال اقدام اهل ظلال واقف .\r\n\r\n","description":"","footnote":"","page_name":" 1923 ","page_number":539},
  {"content":"\r\n\r\nاين قدر اشارت است به تصور ماهيت علم منطق و تنبهى بر فائده بحسب امكان در اين موضوع چه احاطه به كنه آن بعد از تمامى علم تواند بود .\r\nسير منطق قبل از ارسطو چنان كه از تعريف و فائده اين فن دانسته شد بطور قطع پيدايش فكر منطقى با تاريخ فكر بشرى توام بوده است و انسان از روزى كه خود را شناخته است و در جهان آفرينش انديشيده است افكار و انديشه‌هاى خود را با نوعى از استدلالات و تفكرات منطقى توام داشته است و بدين جهت همانطور كه تاريخ مسلم و مبدأ تاريخى براى تفكرات بشر در مورد راز آفرينش و جهان وجود در دست نيست بطور قطع و يقين مبدأ پديد آمدن افكار و استدلالات منطقى هم بر انسان نامعلوم است زيرا منطق چيزى جز دستور فكر كردن نيست و مادام كه انسان انديشمندى وجود داشته است به نحوى افكار و عقايد خود را بر اساس و پايهء استوار ميداشته است .\r\nسوفسطائيان در گير و دار حكومتهاى خشن سرزمين يونان و وضع طبقاتى موجود و مظالم بيش از حد قضات در آن سامان دسته‌اى متجدد و نوطلب بوجود آمدند كه اساس افكار و عقايد آن سرزمين را نسبت به بتها و نيم خدايان سست و ضعيف كردند و بويژه اين افكار و عقايد در ميان جوانان و نورسيدگان كه نسل آيندهء « اتن » را تشكيل ميدادند رسوخ و نفوذ يافت اين دسته كه آنان را « سوفيست » يا « سوفسطائى » ناميدند مطالب و اغراض خود را با بيانى فصيح و عباراتى شيوا و با استفاده از اصول فن جدل و خطابه تبليغ ميكردند و در نتيجه افكار و عقايد آنان بر خورد و تضادهائى را در جامعهء منجمد و يكنواخت يونان بوجود آورد .\r\nفن كلام يا خطابه و بيان و مغالطه و جدل از فنون مورد توجه مردم آن سامان گرديد و بدين ترتيب پايه و اساس كار منطق بدست اين جمع گذارده شد . رؤساى سوفسطائيان مانند « گورگياس » و « » دربارهء معرفت و عقل و وجود و احساس كتابها و رسائلى نوشته‌اند مضافا بر تعليمات شفاهى ، مطالبى در مقام بحث و گفتگو بشاگردان خود القا ميكردند .\r\nمخصوصا يكى از هنرهاى مهم « - گورگياس » جدل بوده است وى در اقامه حجت‌ها و برهانهاى جدلى ماهر بوده است و باصول فلسفهء پارمنيد حمله مىكند و عقايد وى را راجع به وجود و لا وجود مردود ميداند .\r\nوى گويد : خطابه اعظم شئون انسان است و غرض از آن اغناء مستمع است بنا بر اصول آنها قدرت بالاتر از حق است .\r\nالبته ميدانيم كه « سقراط » و « افلاطون » و « ارسطو » هر سه حكيم عقايد و افكار و روش كار « سوفسطائيان » را مردود ميدانسته‌اند و با اين وصف از آثار و بيانات آنان در پايهء كار منطق استفاده كرده‌اند .\r\nديگر از معلمين و خطباء بزرگ اين\r\n\r\n","description":"","footnote":"","page_name":" 1924 ","page_number":540},
  {"content":"\r\n\r\nدسته گوراگياس كه اعراب آن را « غراب الخطيب » ناميده‌اند كه براى شاگردانش رساله‌اى در صنعت خطابت نگاشت و بعد از وى شاگردش « لوسياس » از مشهورترين خطباى آتن است .\r\nشكاكان شكاكان كه دسته‌اى از مردم متفلسف يونان بودند در سالهاى 470 - 490 ق م ميزيسته‌اند با ايجاد شك و ترديد در عقايد عاميانه و بويژه مسائل فلسفى و افكار و اصول معمولى نيز من غير مستقيم خدمات ارزنده‌اى به منطق كرده‌اند گر چه ظاهر كار و بيانات آنان سراسر مخالف اصول و قواعد منطق و روش معمول بوده است .\r\nزيرا ميدانيم كه بسيارى از مسائل و حقايق در طى بحث و نقض ورد افكار و برخوردها و تضادهاى ميان افكار و عقايد بوجود مىآيد .\r\nدر محل خود گفته شده است كه بعضى گمان كرده‌اند كه شكاكان همان سو - فسطائيان‌اند و نيز در محل خود محقق شده است كه روش شكاكان با سوفسطائيان كاملا متباين است و حتى از لحاظ زمانى هم مقارن نبوده‌اند ميدانيم كه سوفسطائيان بدون روش و طريق مسائل را مورد شك و افكار و ترديد قرار ميدادند از زعماى بزرگ اين مكتب « برون » است ( 365 - 375 ) كه مؤسس مذهب لا ادريه است كه منكر علم و يقين بود گويند وى يكى از پيروان دمكريت است .\r\nوى گويد : هر قضيه بطور متساوى دو طرف دارد يكى ايجاب و ديگرى سلب و حكمت در توقف است نه حكم بايجاب و نه سلب .\r\nاين گونه افكار و آراء در مكاتب فلسفى ديگر نيز پديد آمده است و از جمله مشابه اين افكار در مكتب افلاطون ديده مىشود و بالجمله با آنكه تاريخ قطعى اين مكاتب بدرستى معلوم نيست در طى مباحث عقلى فكرى چه قبل از ميلاد چه بعد از آن افكار و عقايدى مبنى بر شك و ترديد در واقعيات پديد آمده است كه بعضى را بعدها شك دستورى گفته‌اند و بعضى را لا ادرى و بعضى را عنادى و جز آن . آنان براى توجيه شك خود دلائلى دارند از جمله 1 - اختلاف اعضاء و حواس در انسان و حيوان و آنكه هر يك را حاسه خاص است .\r\n2 - اختلاف مردم از لحاظ بنيه جسمانى كه موجب اختلاف در ادراك و حواس آنها است .\r\n3 - حواس و ادراكات در مقابل شىء واحد متعارض است .\r\n4 - ادراك واحد باختلاف حالاتى كه عارض بر آنان مىشود متفاوت است 5 - اشياء باختلاف مسافات و امكنه و اوضاع نسبت بادراك انسانها متفاوت است .\r\n6 - هر شيئى را نسبتى است هم به نسبت باشياء مدركه و هم نسبت به شخص مدرك و دلائلى ديگر .\r\nسقراط ميدانيم كه قبل از « سقراط » حكماء و فلاسفهء بودند مانند « طالس » و « پتاكورس » « يارمنيد » ، « هراكليت » و « زنون » و\r\n\r\n","description":"","footnote":"","page_name":" 1925 ","page_number":541},
  {"content":"\r\n\r\n« امپدوكلوس » ، « اناكسيمنس » ، « اكسينوفان » و جز آنها كه هر يك در مورد وجود و راز آفرينش آراء و عقايدى اظهار كردند و بطور قطع بر مبنى و اساسى فكر ميكرده‌اند و در اين گير و دار و برخورد عقايد و اوضاع خاص سياسى و اجتماعى يونان دسته‌اى بنام سوفسطائى ظهور كردند كه يكباره علم طغيان عليه وضع موجود برافراشتند و بهدم بنائى كه فلاسفه و طبقات اجتماعى يونان ريخته بودند پرداختند . در اين ميان سقراط فيلسوف بزرگ يونان خودنمائى مىكند ولى با افكار و عقايد عامه و قضات طغات از يك طرف و افكار و آراء مسموم‌كننده سوفسطائيان از طرف ديگر بمخالفت برمىخيزد و روش خاصى براى نيل به حقيقت پيش ميگيرد كه همان استفاده از روش خطابى و جدل است و لكن در جدل و خطابه بيشتر توجه به حقيقت مىكند تا اقناع محض و در اين راه از روش برهان نيز استفاده مىكند .\r\nافلاطون - لكن افلاطون به روش خطابه حمله مىكند و شايد منظور وى آن خطابه‌اى باشد كه مورد استفادهء سوفسطائيان - قرار گرفته است وى گويد : فن خطابه بايستى مبتنى بر علم نفس و جدل باشد .\r\nچنان كه محاورات زمان پيرى افلاطون مبتنى بر جدل دقيقست ، وى درباره تقسيم‌بندى فنون و تقسيم معانى بانواع و اجناس و مسألهء خطا و حكم نظرياتى دارد . و در مورد طرق بحثهاى علمى مطالبى اظهار كرده است وى مانند استاد خود سقراط گويد :\r\nطرق و سبك جدل تنها راه بحث است نه جدلى كه مورد استفاده سوفسطائيان است بلكه منظور وى مناقشه و جدلى است كه زاييده علم است و موصل به حقيقت ، وى گويد :\r\nمراد از جدل راهى است كه عقل انسان را از محسوس به معقول وصل كند و از معنائى به معناى ديگر رساند . وى اولين كسى است كه به نحو درست از معرفت بحث كرده است و ملاك معرفت حقيقى را خود داند .\r\nو گويد : احساس اولين مرحله معرفت است . رواقيان نيز براى منطق دو بخش قائل شدند يكى جدل و ديگرى خطابه و بدين جهت آن را علم جدل ناميدند .\r\nارسطو - چنان كه از منابع تاريخى بدست مىآيد پيش از ارسطو منطق يا منطقهاى نامنظم و غير مدونى وجود داشته است لكن اين امر اتفاقى است كه فن منطق با ابواب و فصول و مباحث و مقدمات معين براى اولين بار در يونان باستان بوسيله فيلسوف بزرگ « ارسطو » مدون شده است و ارسطو را بواسطهء احاطهء علمى كه داشته است « معلم » ناميده‌اند .\r\nشيخ الرئيس در آخر منطق شفا از قول ارسطو نقل كند :\r\nضوابط و قواعد كلى منطق از فلاسفه و حكمائى كه پيش از ما ميزيسته‌اند بما رسيده و شرح مسائل و تفصيل قواعد و تعيين حدود و ابواب و تنظيم اشكال و ضروب منتج و عقيم اقيسه بدست ما\r\n\r\n","description":"","footnote":"","page_name":" 1926 ","page_number":542},
  {"content":"\r\n\r\nانجام شده است .\r\nو بدين ترتيب ارسطو را بايد مدون اين فن و شارح فصول و ناظم ابواب آن دانست .\r\nمنطق ارسطو مشتمل بر هشت باب است بدين قرار :\r\n1 - قاطيقورياس ( مقولات ) 2 - بارى ارمنياس ( قضايا ) 3 - آنالوطيقا اول ( شكل قياس ) 4 - آنالوطيقا دوم ( برهان ) 5 - طوبيقا ( جدل ) 6 - سوفسطيقا ( مغالطه ) 7 - البته در اين بامها و اصطلاحات تحريفاتى شده است .\r\n( رجوع شود به فهرست ابن نديم - ص 454 ) مجموعه اين مباحث يا كتابها را « ارگانون » ناميده‌اند و نيز گفته‌اند كه ارسطو مجموعه آنها را آنالوطيقا ناميده است .\r\nاز آثار ارسطو نيز چنان مستفاد مىشود كه وى منطق را در شش كتاب گردآورده است نخست از مفاهيم كلى بحث نموده و از مقولات ياد نموده سپس بمركبات پرداخت و از قضايا كاوش نمود آنگاه از تركيب قضا و تشكيل قياس و سپس از مواد برهان و جدل و مغالطه و خطابه و شعر ياد كرده است .\r\nفوفوريوس صورى همانطور كه اشارت رفت مباحث مربوط باجناس و انواع را از كتاب جدل ارسطو آورده است و كتاب مدخل را نوشته است و بر روى هم نه كتاب يا مبحث منطقى بوجود آمد كه كندى و فارابى و ابن هيثم و مسكويه از آنها نام برده‌اند و بعدها مباحث الفاظ را كه خارج از اصول اين فن بوده جزء ابواب و فصول منطق قرار دادند و بدين ترتيب منطق ارسطوئى داراى ده كتاب يا مبحث شد .\r\n\r\nمفسرين يونانى و سريانى و ايرانى منطق ارسطو\r\nافكار علمى ارسطو را پس از وى عده‌اى از حكماء مورد شرح و تفسير قرار دادند و اين كار نخست در يونان بوسيلهء بزرگان و حكماء آن سامان انجام شد و بتدريج در ساير مراكز و حوزه‌هاى علمى نيز توجهى بشرح و تفسير كتابهاى منطقى ارسطو كردند و لاجرم به زبان پارسى و پهلوى و سريانى و زبانهاى موجود ديگر نقل شد .\r\nدانشمندان ايرانى سريانى از مباحث ارسطو پيروى مىكردند و بر آن چيزى ارزنده نيفزودند . دانشمندان ايرانى در زمانهاى مختلف بويژه در زمان ساسانيان به همين روش آشنائى داشتند و كتب منطقى ارسطو را مورد بحث و تفسير قرار دادند .\r\n\r\nافلاطونيان جديد و حوزهء اسكندرانى\r\nدر قرن دوم قبل از ميلاد در چند شهر يونان دسته‌اى بوجود آمدند كه خود را ترقى خواه ميدانستند كه بعدها بدنبال آنها در قرن بعد فيثاغوريان پديد آمدند و به دنبال اين دسته در قرن اول و دوم ميلادى بمكتب و آثار افلاطون توجه بسيار كردند و شرحها به آن نوشتند و هر يك درباره افكار و عقايد افلاطون تعبيرى كردند و شكل جديدى به افكار افلاطون دادند كه سردسته آن فيلون يهودى اسكندرانى است .\r\nمكتب اسكندريه جانشين مكتبهاى فلسفى يونان شد و دانشمندانى از ملتهاى\r\n\r\n","description":"","footnote":"","page_name":" 1927 ","page_number":543},
  {"content":"\r\n\r\nمختلف يهود « مصر » ، يونان و روم در آنجا گرد آمدند و بالاخص ملت يهود توجه كامل به فلسفه يونانى نمود . تاريخ زندگانى فيلون را بين 40 ق م تا 40 بعد از ميلاد دانسته‌اند وى شرح مفصلى بر كتب و آراء فلسفى افلاطون و فيثاغوريان و رواقيان و هراكليت . يكى ديگر از بزرگان اين نحله افلوطينى است كه بزرگترين تجديدكننده حيات فلسفى افلاطون محسوب مىشود ، وى 205 ميلادى در يكى از نواحى مصر به دنيا آمد . در 28 سالگى به اسكندريه رفت و شاگردى « امونيوس ساكاس » كرد .\r\nامونيوس ساكاس مؤسس حقيقى مكتب جديد نوافلاطونى است ابتداء مسيحى بود و سپس بدين شرك و دوپرستى گرائيد .\r\nبهر حال در حدود 11 سال افلوطين شاگردى امونيوس را كرد سپس براى وقوف بافكار و عقايد فلسفى بفارس و هند رفت و كشورها و بلاد ديگر را نيز بديد مانند سوريه عراق و انطاكيه و سرانجام در آنجا تا بسال 270 بماند و بدرس و بحث پرداخت . در كلمات و آراء افلوطين كه در حقيقت شارح افلاطون است مسائل خاص منطقى ديده نمىشود بجز مباحثى كه مربوط بجدل است جز آنكه شاگرد وى فوفوريوس صورى ( 233 - 305 ) شرحى بر مقولات ارسطو نوشته است و كتاب ايساغوجى يعنى مدخل بر منطق اروى نگاشته است .\r\nبطور كلى در مورد حوزه اسكندريه ابن نديم گويد :\r\nكسانى كه قاطيقورياس ارسطو را شرح كرده‌اند فرفرريوس صورى و ديگر اصطفن اسكندرانى است .\r\nتوضيح آنكه اسكندر افردويسى كه در ايام ملوك الطوايفى بعد از اسكندر مشهور در اوائل قرن سوم ميلادى ميزيسته است خود يكى از مفسران معروف و شراح ارسطو است وى كتاب قارطيقوياس ارسطو را تفسير دقيقى نموده است و بدين جهت او را ارسطوى دوم ناميده‌اند .\r\nاصطفن اسكندرانى كه يكى از حكماى اسكندرانى است نيز شرح دقيقى بر مقولات نوشته است .\r\nثاون سريانى - نو افلاطونى نيز در قرن پنجم ميلادى شرحى به سريانى و شرحى ديگر به زبان عبرى بر قاطيقورياس ارسطو نوشته است .\r\nديگر يوحناى نحوى حكيم اسكندرانى است كه در اواخر قرن پنجم ميلادى ميزيسته است و يكى از شراح بزرگ ارسطو محسوب ميشده است . در قرن ششم ميلادى نيز عده‌اى كتب منطقى ارسطو را مورد شرح و تفسير قرار دادند از آن جمله سنبليقوس را ميتوان نام برد كه شرح مهمى بر مقولات نوشته است . او همان كسى است كه پس از بسته شدن مدارس آتن در سال 526 ق م همراه حكمائى ديگر بايران پناهنده شد ، وى در سال 532 پس از آنكه اوضاع يونان به حال خود بازگشت مجددا به يونان رفت .\r\n\r\nمفسرين ايرانى ارسطو قبل از اسلام\r\nدر مورد آشنائى ايرانيان بحكمت و فلسفه و منطق يونان بحثهاى مفصل و آراء و عقايد گوناگونى است مبدأ آن را گذشته از حكماء و فلاسفه كه بايران\r\n\r\n","description":"","footnote":"","page_name":" 1928 ","page_number":544},
  {"content":"\r\n\r\nپناهنده شدند و علوم يونانى را در اين سرزمين نشر داده‌اند بايد مدرسه النصيبين دانست . اين مدرسه در سال 298 نصيب روميان شد و مركز آن يكى از شهرهاى سرحدى و شاهراه ميان بين النهرين بالا و دمشق بوده و ساليان دراز مركز علم و دانش محسوب ميشد .\r\nپس از آن مدرسه انطاكيه است كه رونق علمى داشت و دانشمندان بزرگى از آن فارغ التحصيل شدند و بعدها خواهيم ديد كه منشأ تحول عميقى در جهان علم گرديدند البته اين دو مدرسه بر اساس تعليمات مذهبى قرار داشت و احيانا جنبه‌هاى سياهى هم به خود ميگرفت .\r\nاداره مدرسه النصيبين در سال 362 م بدست ايرانيان افتاد و مدتها مركز آموزش علوم مذهبى و پزشكى و فلسفى بود .\r\nسرانجام اين مدرسه تعطيل شد و مدرسه ادسا جانشين آن گرديد كه پس از مدتى به صورت دار العلم رسمى در آمد .\r\nاواخر قرن چهارم در مدرسه ادسا آثار مهمى از يونانى به سريانى نقل شد و بعدها در اين مدرسه بسيارى از مسيحيان ايران زمين به تحصيل علم اشتغال يافتند و عدهء زيادى از آنان بمقام اسقفى رسيدند .\r\nو بدين طريق بسيارى از آراء و افكار فلسفى و منطقى يونان به زبانهاى پارسى قديم و سريانى نقل شد .\r\nدر سال 489 با اشاره كورش اسقف ادسا ، زنون امپراطور روم مدرسه را تعطيل كرد و در اين هنگام كه مدرسان نسطورى آن مدرسه بايران مهاجرت كردند بجز عده كمى كه به نصيبين رفتند و آن مركز را مجددا رونق دادند ، پادشاه ايران در اين فواصل عبارت بودند از يزدگرد 457 م 438 بلاش 488 - 484 ، قباد 486 - 531 كه توجهى بعلوم و فنون فلسفى و منطقى كردند ، چنان كه در اثر ترويج و تشويق همين شاهان علوم از مدرسه ادسا بمدرسه النصيبين ايرانى انتقال يافت .\r\n( در موقعى كه مدرسه النصيبين كاملا ايرانى و تحت تسلط آنها قرار گرفت ) .\r\nو اين علوم در درجه اول شامل تأليفات منطقى ارسطو و ايساغوجى ، فرفوريوس صورى بود كه به زبان سريانى نقل يافت .\r\nمضافا بر آن عده از شاهان ايران نيز بجلب و جذب دانشمندان از اطراف و نواحى بلاد همت گماشتند چنان كه گفته‌اند خسرو ( 531 - 578 ) بر آن شد كه علوم يونانى را بكشور خود ايران نقل دهد و در اين راه قدمهاى مؤثر و مفيدى برداشت و دانشمندان بزرگ سرزمين يونان را كه از مظالم حكومت رم بستوه آمده بودند پناه داد و بر آن شد كه دار العلم بزرگى همطراز اسكندريه در ايران داير كند .\r\n\r\nمدرسهء جندى شاپور\r\nو سرانجام مدرسهء جندى شاپور بروش مدرسه اسكندريه تأسيس شد و افكار و آراء منطقى ارسطو را جزء برنامه اين مدرسه قرار دادند .\r\n( عده‌اى گويند كه آشنائى ايرانيان با زبان يونانى از دوره هخامنشى و خلاصه در عهد تسلط يونانيان شروع شده است . ) ابن نديم گويد : اردشير بابك از خاندان ساسانيان مردمى را به هند و چين و روم گسيل داد تا از كتب علمى آن بلاد\r\n\r\n","description":"","footnote":"","page_name":" 1929 ","page_number":545},
  {"content":"\r\n\r\nنسخه‌بردارى نمايند .\r\nپسرش شاپور پس از وى نيز همين رويه را دنبال نمود و سرانجام از تمام كتب علمى موجود نسخه‌بردارى كردند و سس بپارسى ترجمه نمودند و پس از او كسرى انوشيروان همين كار را دنبال كرد .\r\nو از قول « ابو معشر » در كتاب « اختلاف - الزيجات » نقل كنند كه پادشاهان ايران بىاندازه بنگهدارى علوم و تمدن بر روى زمين علاقه‌مند بودند و براى محفوظ ماندن آن از گزند و آسيب زمانه گنجينه كتب را از سخت‌ترين چيزها تهيه كردند كه تاب مقاومت هر گونه اتفاقى را داشته باشد .\r\nدر ايران قديم از دار العلم ديگرى واقع در ايالت ارجان نام برده شده است كه آن مركزيت خاص براى تحقيقات علمى اعم از طبى و نجومى و منطقى بوده است كه آن هم بروش مدرسه اسكندريه بوده است .\r\nبجز مدارس نامبرده در جنوب ايران مانند بلخ و سغد و فرغانه مراكز علمى وجود داشته است اين مراكز از زمان اسكندر سنن و تاليد يونانى را فراگرفتند و باصول علمى يونانى آشنائى حاصل كردند و از اين نواحى نيز علوم يونانى بعالم اسلام و خلافت بغداد انتقال يافت .\r\nو بدين ترتيب ايرانيان از دو ناحيه مهم بفرهنگ و تمدن يونان و هند و ساير ملل متمدن آشنا شدند و با فرهنگ و تمدن درخشان خود درآميختند و بزرگانى همچون ابن مقفع و بنى موسى و برامكه تربيت شدند كه بعدها منشأ مهم تحولات علمى و فرهنگى در جهان اسلام و عرب گرديدند .\r\n\r\nوضع علوم منطقى در ايران از صدر اسلام تا قرن دوم و سوم هجرى\r\nبعد از ظهور اسلام و فتوحات اسلامى مدرسه النصيبين و جندى شاپور همچنان رونق داشت و در دست ايرانيان و دانشمندان ايران بود كه پس از بناى بغداد و مركز خلافت از دانشمندان موجود و مدرسان اين مدارس در نقل علوم يونان و شرح و تفسير كتب علمى استفاده شد .\r\nابن مقفع : از جمله دانشمندان بزرگ ايرانى كه در نقل و ترجمه و نشر علوم فلسفى يونان بويژه منطق خدمات ارزنده انجام داد عبد الله ابن مقفع ابن مبارك ( روز به پسر دادبه ) است ، كنيه اين دانشمند قبل از آنكه بدين اسلام درآيد « ابو عمرو » بود و سپس « بابو محمد » تبديل شد . وى از نويسندگان و دانشمندان و منطقيان قرن دوم هجرى است كه دو زبان پهلوى و عربى را قطعا نيك ميدانسته است و حتى بعضى گويند به زبان يونانى نيز آشنا بوده است .\r\nبوسيله اين دانشمند قسمتى از كتب فلسفى و منطقى ارسطو به زبان عربى نقل شد و حتى بعضى وى را اولين ناقل علوم يونانى به زبان عربى ميدانند .\r\nابن مقفع از مردم فيروزآباد فارس است وى آنچه توانست از كتب علمى ايران را از زبان پهلوى به زبان عربى نقل داد و گويند مقصود وى اين بود كه مسلمين غير ايرانى را بشوكت و عظمت علمى ايران آگاه كندو ايرانيان را هم به ياد جلال و شكوه نياكان و مدنيت خود بيندازد .\r\nوى اولين كسى است كه فن استدلال\r\n\r\n","description":"","footnote":"","page_name":" 1930 ","page_number":546},
  {"content":"\r\n\r\nرا به مسلمين بياموخت مقارن همان زمان دانشمندان ديگر ايران نيز به كار نقل و ترجمه كتب منطقى ارسطو پرداختند .\r\nگويند ابن مقفع ابتدا كتاب ايساغوجى فرفوريوس را در زمان خليفه عباسى منصور به عربى برگردانيد و سپس كتاب قاطيقورياس و بارى ارمينياس و آنالوطيقا را ترجمه كرد .\r\nبغداد و جندى شاپور در سال 146 شهر بغداد با اشارت امراء و بزرگان ايران بنا شد و متدرجا مركز معارف و علوم روز گرديد و در اثر نزديكى آن با مدرسه جندى شاپور و مواجبهاى گزافى كه از طرف مركز خلافت و با صوابديد وزراى ايرانى جهت ترويج و علوم و تشويق علماء معين شد بسيارى از مدرسان مدرسه جندى شاپور كه اغلب مسيحى نسطورى بودند در بغداد گرد آمدند و در اين راه جعفر برمكى وزير دانشمند ايرانى جهد وافر مبذول داشت و بدين طريق علوم يونانى از راه جندى شاپور و ادسا و نصيبين به بغداد و حوزه‌هاى علمى آن راه يافت .\r\nشهر بغداد با اشارت خالد بن برمك بنا شد .\r\nبرمكيان خود مردمى دانشمند و اهل علم بودند زيرا همانطور كه اشارت رفت در آن زمان و مدتها قبل علوم و فنون يونانى در شهر مرو رواج داشت و برمكيان كه خود از اهل آن سامان بودند بدين فنون آشنائى كامل داشتند .\r\nعصر هارون : بزرگترين عصر اسلام در نقل علوم يونانى عصر هارون و مأمون است در سال 170 هارون الرشيد بخلافت بغداد رسيد و مسألهء نقل و ترجمه علوم يونانى جنبه جدىترى به خود گرفت و با شدت زيادترى دنبال شد و دانشمندان از دو نقطه ايران يعنى مرو و جندى شاپور بدانجا روى آوردند و بيت الحكمة معروف زير نظر دانشمندان ايرانى تأسيس گرديد بيت الحكمة : از اين تاريخ ببعد بيت الحكمة مركز تجمع علما و دانشمندان گرديد و تنها مرجع نقل و ترجمه علوم طبى و رياضى و نجومى و فلسفى و منطق شد .\r\nبواسطه راه يافتن منطق و علوم فلسفى در ميان مسلمين ناچار جدالهاى منطقى در علوم اسلامى از تفسير و فقه و ساير فنون مذهبى ديگر راه يافت و بدين جهت مسلمين احساس كردند كه براى رد شبهات و ايراداتى كه بواسطه جدال و برهانهاى منطقى در دين راه يافته بايد چاره‌اى انديشيد ابتداء خود به دنبال اين علوم يعنى منطق و رياضيات و ساير شعب رفتند و جهت حل مشكلات و ايرادات بدان علوم آشنائى حاصل كردند و شايد اين خود يكى از دلائل قوى باشد كه مسلمين را وادار به نقل و ترجمه علوم و فنون رياضى و منطقى كرد و اين كار بعد از فوت هارون الرشيد همچنان دنبال شد و از ثمرات اين جدالها پديد آمدن علمى ديگر است به نام « علم كلام كه بعدا از آن بحث خواهد شد .\r\nيكى از مترجمين منطق در اين عصر « حنين بن اسحاق » مسيحى معروف و اهل\r\n\r\n","description":"","footnote":"","page_name":" 1931 ","page_number":547},
  {"content":"\r\n\r\nحيره است . ( 149 - 344 ) وى در جوانى در مجلس درس ابن ماسويه در جندى - شاپور حاضر ميشد و شاگردى وى را نمود و بعدها دستيار وى شد او از جمله كسانى است كه زبان يونانى را به خوبى ميدانست و كتاب قاطيقورياس ارسطو را شرح كرد .\r\nاز جمله كسانى كه بنقل علوم منطق و ترويج علم كلام همت گماشتند خاندان نوبخت‌اند كه خود خلفا و سلفا مردمى دانشمند و اهل فضل بودند چنان كه در قرن چهارم يكى از همان دودمان بنام شيخ ابو اسحاق ابراهيم نوبختى در علم كلام كتابى نوشت بنام كتاب « ياقوت » كه ابن ابى الحديد و علامه حلى آن را شرح كرده‌اند . شرح علامه بنام انوار الملكوت موسوم شده است .\r\nخلاصه كلام بعد از بناى بغداد و انتقال مركز خلافت به بنى عباس عده‌اى از ايرانيان دانشمند به سمت وزارت برگزيده شدند و بيت الحكمة را تأسيس كردند و از اطراف و اكناف جهان دانشمندان را گرد آوردند و علاوه بر بيت الحكمة در شهرهاى نزديك بدار - الخلافت حوزه‌ها و مراكز علمى ديگر بوجود آمد و براى اثبات مسائل دينى بازار منطق جدل و مناظره رونق يافت و مذاهب كلامى خاص بوجود آمد .\r\nو بايد دانست كه فن منطق در دوران تفكر اسلامى آن بنامهاى مختلف خوانده شده است از جمله متكلمان كتاب النظر « علم النظر » كتاب الجدل « كتاب المدارك » كتاب مدارك العقول ، ناميده‌اند و منطقيان آن را رئيس العلوم « آلة العلوم » « ميزان العلوم » علم ميزان ، ناميده‌اند .\r\nو كتابهايى كه بعدا در اين فن تأليف شده است به عناوينى از قبيل معيار العلم و « قسطاس المستقيم » منطق المشرقيين و جز آن خوانده‌اند .\r\nعدهء از دانشمندان بيت الحكمة اين عصر :\r\nحنين بن اسحاق 805 - 873 م ابو يحيى مروزى 804 - 910 ابن مقفع 750 - 815 م الكندى 709 - 877 م ابراهيم مروزى 850 - 920 م ابن خيلان 860 - 920 م ابو بشر متى 870 - 830 م يحيى بن بطريق 770 - 830 م ثابت بن قره 834 - 910 سرخسى 884 - 899 اسحاق بن حنين 845 - 910 عيسى بن يحيى 850 - 910 در عصر دوم و مدارس بغداد از 900 تا 1000 م ابو عبد الله خوارزمى 930 - 990 م ابن نديم 936 - 995 م ابن عباد 936 - 995 م ابن خمار 943 - 995 م الفارابى 873 - 950 م ابن خمار يا ابن سوار 943 - 1030 اخوان الصفا 970 - 1030 ابن بدر 960 - 1020 محمد بن موسى 815 - 873 اخوان الصفا ميدانيم كه مردم ايران با وجود تغيير\r\n\r\n","description":"","footnote":"","page_name":" 1932 ","page_number":548},
  {"content":"\r\n\r\nخلافت و مركز حكمروائى خلافت اسلام ببغداد و برگزيدن عدهء از افراد دانشمند ايرانى نژاد بوزارت و امارت باز هم از اوضاع ناهنجار بغداد و خفتهائى كه اعراب نسبت بايرانيان معمول ميداشتند ناراضى بودند و بدين جهت جمعيتهاى پراكندهء اطراف و نواحى ايران عليه حكومت بغداد تشكيل ميشد اين جمعيتها بطرق مختلف به منظور واژگون كردن حكومت و تشكيل حكومتها مستقل ايرانى فعاليت ميكردند بويژه كه دستگاه خلافت از روح و حقيقت اسلام تا حدود زيادى دور شده بود و اعمال و رفتار عمال دولتى و حتى دربار خلافت اسلامى از ارتكاب هيچ منكرى سرگردان نبودند .\r\nبطورى كه از منابع تاريخى و از خلال كلمات اخوان الصفا مستفاد مىشود اينان كه مردمى دانشمند بودند و خود مفاسد را بهتر از مردم عادى تشخيص ميدادند بناى كار خود را بر مخالفت و واژگون كردن حكومت بغداد گذارده‌اند .\r\nاين جمع در قسمتهاى مختلف معارف اسلامى رسائل و كتابها نوشتند و بطور قطع سهم غير قابل انكارى و مهم در بنيانگذارى تمدن اسلامى دارند در فن منطق نيز علاوه بر شرح و تفسير اصول ارسطو و افلاطون و فيثاغورسيان و افلاطونيان جديد آراء و عقايد آنان را با اصول مذهب و مسائل دينى توأم كردند بعضى گويند مصنفين اخوان الصفا عبارتند از ابو سليمان محمد بن معشر بستى معروف بمقدسى « ابو الحسن على بن هارون زنجانى ابو احمد المهرجانى « ابو الحسن على بن راميناس الصوفى « زياد بن رفاعه » اينان در مورد منطق آراء و عقايد جالبى دارند بدين ترتيب كه اولا فن منطق را جزء رياضيات به حساب آورده‌اند و ثانيا منطق را از نظر كلى به دو بخش كرده‌اند يكى منطق لفظى و ديگر منطق فلسفى منظور آنها از منطق لفظى همان مباحث مربوط به معانى و بيان و مبحث الفاظ منطق است علم بلاغت و فصاحت از نظر آنان منطق محسوب مىشود ، خطابه و جدل و سفسطه نيز منطق لفظى است .\r\nاينان در طبقه‌بندى علوم روش جالبى دارند بدين طريق كه گويند علوم حكمى بر چهار نوع‌اند 1 - رياضيات 2 - منطقيات 3 - طبيعيات 4 - الهيات .\r\nرياضيات داراى شعبى است مانند نجم و « موسيقى » « هيأت » « هندسه » منطق و اقسام آن .\r\nطبيعيات فروعى دارد مانند السماء و العالم « الكون و الفساد » « آثار علوى معادن » « تهذيب النفس » اينان حروف را نيز به سه نوع تقسيم كرده‌اند فكرى « لفظى » خطى ، و هر يك را بطور تفصيل شرح داده‌اند و همين تقسيم بعدها به صورت وجود عينى « ذهنى و لفظى در آمد .\r\nدر مبحث الفاظ بحث مفصلى از اسم و مسمى و تسميه شده است .\r\nالفاظ مورد استعمال فلاسفه شش دسته‌اند سه دسته از آنها كه دلالت بر\r\n\r\n","description":"","footnote":"","page_name":" 1933 ","page_number":549},
  {"content":"\r\n\r\nذوات دارند و موصوفند و سه دسته ديگر دلالت بر معانى دارند و اوصافند .\r\nصورتهاى اشياء هم در ذهن و نفس كلىاند و آنچه در ماده و هيولاى خارجى است جزئى است .\r\nعلم عبارت از صورت معلوم است در نفس عالم و صنعت عبارت از اخراج همين صورت است كه در نفس صانع است و جايگزين كردن آن در ماده و هيولى .\r\nنفس علماء بالفعل علامه‌اند و نفس دانشجويان بالقوه علامه‌اند تعليم عبارت از اخراج چيزى است كه بالقوه است در جهان فعليت و اين همان بيان سقراط است كه گويد :\r\nمن افكار را ميزايانم اخوان الصفا با آنكه منطق را از شعب رياضيات ميدانند در بعضى از موارد جنبهء ذوقى خاصى بدان داده‌اند البته اين نكته قابل ذكر است كه بخش منطق لفظى را نمىتوان از مباحث رياضيات دانست .\r\nدر وجه احتياج مردم به منطق گويند :\r\nبعضى از نفوس در مقام شدت صفااند - و برخى در وضع غير مصفااند .\r\nنفوس صافيه را نيازى بمنطق نيست .\r\nهيولى و صورت را از جمله جواهر روحانى ميدانند .\r\nمهمترين مبحث منطقيات آنها بحث در طريق تحليل و قياس و حدود برهانيست .\r\nو اغلب در تطبيق مسائل منطقى با مثال از مسائل رياضى استفاده شده است .\r\nمترجمين و شراح منطق در قرن چهارم و پنجم هجرى . در قرن چهارم هجرى نيز عدهء از دانشمندان در رشته‌هاى مختلف علوم ترجمه‌هائى كردند كه بدنبال مترجمين قبلى بايد محسوب شوند بعضى از اين عده از شاگردان مكتب استادان بزرگ صدر اول و مترجمان اوليه علوم يونانى ميباشند عده قسمتى از كارهاى ديگران را شرح و تفسير كرده‌اند و بالجمله اين جمع را نيز بايد از بنيانگذاران بناى كاخ عظيم دانش اسلامى دانست از جمله :\r\n1 - ابو زكريا يحيى بن عدى مترجم سوفسطيقاى ارسطو از سريانى به عربى ( متولد 364 ) .\r\n2 - ابو بشر متى استاد فارابى ( متولد 328 ) كه گذشت مترجم كتاب شعر و ترجمهء آنالوطيقاى ثانى ارسطو .\r\n3 - ابو على زرعه ( متولد 398 ) مترجم سوفسطيقاى ارسطو از سريانى به عربى .\r\n4 - ابو الخير بن خمار حسن بن سوار بن بابا بهرام ( 331 - 408 ) از نصرانيان ايران است كه نسخهء از منطقيات ارسطو را به ترجمه‌هاى مختلف براى خود ترتيب داده و توضيحاتى بر آن افزوده و علاوه تعدادى از كتب فلسفى يونانى را به عربى ترجمه كرده است .\r\n5 - ابو العباس احمد بن محمد السرخسي ( متولد 346 ) منجم و طبيب و بنا بر روايتى در منطق دستى داشته است .\r\n6 - ابو زيد احمد بن سهل بلخى اساس كار وى كلام و تلفيق شريعت با منطق بوده است ( متوفى 322 ) .\r\n\r\n","description":"","footnote":"","page_name":" 1934 ","page_number":550},
  {"content":"\r\n\r\n7 - ايرانشهرى استاد رازى ( متوفى 251 ) شرح حال و آثار وى بدرستى معلوم نيست .\r\nحكما و منطقيان بزرگ ايران در قرن چهارم و پنجم .\r\n1 - فارابى : وى يعنى ابو نصر محمد بن محمد الفارابى بعد از زكرياى رازى از بزرگترين فلاسفه اسلام و ايرانست در فلسفه پيرو ارسطو است و در ميان پيروان ارسطو كار اين حكيم خصوصيتى دگر دارد « زيرا او با آنكه كتابهاى ارسطو را شرح كرده است و از روش او منحرف نگرديده است در فصول منطق كلياتى آورده است و در كتاب ( المختصر الصغير فى المنطق على الطريقة المتكلمين ) از روش متكلمان جانبدارى كرده است و ميان منطق ارسطو و نظر آنان آشتى داده است از شاهكارهاى وى در اين زمينه كتاب « اوسط الكبير » است كه در آن با ساده‌ترين راهى مسائل منطقى را شرح كرده است .\r\nو بالجمله وى در توضيح و تفسير مسائل منطقى ابتكارى دارد .\r\nدر رسائل متفرقه خود مسائلى از فن منطق را مطرح مىكند كه ميتوان آن را مدخل منطق دانست وى اجزاء محموله را در اين كتاب هفت تا ناميده است كه « جنس ، فصل ، حد ، رسم ، ماهيت ، عرض خاصه و عرض عامه » باشد و اين هفت امر را اساس محمولات در قضايا ميداند .\r\nدر مورد قضيه حمليه بحمل اولى « انسان موجود است » گويد :\r\nاين گونه قضايا در حقيقت بلا محمولند زيرا « موجود » از محمولات خاص نيست همچنانكه شيئيت .\r\nوى در مورد امور متضاده مانند « بياض و سواد » بحثى مستوفى دارد مبنى بر آن كه آيا امور متضاده هر يك عدم ديگريست يا نه وى گويد : افلاطون هندسه را مقدمه فلسفه داند و بقراط ( طب ) و برخى ديگر « منطق » را مقدمه فلسفه ميدانند و عده‌اى ديگر ( اخلاق ) را بدان جهت كه ابتدا بايد اخلاق اصلاح شود سپس نفس ناطقه در مورد برهان گويد : براهين معمول در علوم بر دو نوع است .\r\nيكى برهان هندسى و ديگرى برهان منطقى و برهان هندسى مقدم بر برهان منطقى است . و لكن هر دو نوع برهان مربى انديشه‌اند .\r\nدر مورد تسميه شرحى مستوفى دارد .\r\nدر مسائل عيون المسائل نيز قسمت مهمى از مباحث الفاظ را مطرح كرده است و مبحث تصورات و تصديقات را با دقت خاص مورد بحث و بررسى قرار داده و ما بين تصورات تامه و تصورات ناقصه امتيازى گذارده است .\r\nدر رساله جمع بين آراء افلاطون و ارسطو آمده است : كه ارسطو منطق را مدون كرد و فارابى آن را خلاصه كرد و شيخ الرئيس شرح و بسط داد .\r\nديگر از رسائل فارابى رساله‌ايست كه تنها در بيان و تفسير الفاظ مستعمل در كتب منطقى است .\r\nدر اين كتاب اصناف دلالت « اصناف\r\n\r\n","description":"","footnote":"","page_name":" 1935 ","page_number":551},
  {"content":"\r\n\r\nحروف » الفاظ مركبه اصناف معانى كليه معانى كلى مفرده « اصناف معانى كليهء مركبه » قسمت و تركيب « انحاء تعليم » آنچه طالب منطق بايد بداند « صناعات منطقى را مطرح كرده است » .\r\nاهميت فارابى در شروحى است كه بر ارسطو نوشته است و بدين جهت او را معلم ثانى گفته‌اند .\r\nوى تقريبا تمام كتب منطقى ارسطو را شرح كرده است باضافه منطق فو - فوريوس صورى وى ردى بر رازى نوشته است و او را از عقايد فلسفى بدور دانسته است .\r\n2 - ابو زكريا يحيى بن عدى المنطقى :\r\nاز مسيحيان يعقوبى است از شاگردان - فارابى است ( متوفى 364 ) وى كتاب و رسائلى در فلسفه و منطق نوشت .\r\n3 - ابو سليمان منطقى : محمد بن طاهر بن بهرام منطقى سجستانى ( متوفى 391 ) .\r\nفيلسوف و منطقى بزرگ است .\r\n4 - ابو حيان توحيدى : على بن محمد العباس ( متوفى 400 ) است بسال 312 متولد شد پدرش از مردم نيشابور است .\r\nوى در علوم عصر خود تبحر كامل داشت منطق و نحو را بهم آميخت اقوال مختلف نحويان و منطقيان و ادبا را در آثار خود گرد آورد .\r\n5 - ابو الفرج عبد الله بن الطبيب الجائلين ( متوفى 435 ) .\r\nوى در همهء علوم كمال داشت و مقولات ارسطو را تفسير كرد و كتابهاى ديگر نوشته است كه در دست نيست .\r\n6 - ابن هندو ابو الفرج على بن الحسين رسالهء در مدخل بر فلسفه نوشته است و رسائلى چند در علم نفس و جز آن .\r\n2 - شيخ الرئيس ابن سينا : حسين ابن عبد الله ( متولد 370 ) فيلسوف و طبيب مشهور ايران و اسلام است .\r\nوى علاوه بر طب بطور قطع در علوم فلسفى يكى از نوابع بشريت است .\r\nدر علوم عقلى پيرو مشّاء است مع ذلك ذوق عرفانى خاصى دارد كه در كتاب اشارات و بعضى ديگر از رسائل ديگرش نمودار است . در فلسفه و نطق كتابها و رسائل متعددى نوشته است . از جمله كتب منطق وى :\r\n1 - منطق اشارات و تنبيهات 2 - منطق التعليقات يا ابحاث 3 - الحكمة المشرقيه كه منطق آن در دست است 4 - منطقيات كتاب شفا كه بزرگترين كتب منطقى است .\r\n5 - منطق عيون الحكمة 6 - المباحثات كه برخى از مسائل منطقى را هم دارد .\r\n7 - منطق كتاب النجاه .\r\nدر باب منطق مانند مباحث فلسفه شيخ طورى نموده است كه خود مستقل برأى است و مباحث را بطور مستوفى از تمام جهات مورد بحث و شرح قرار ميدهد .\r\nوى در منطقيات ابتدا علوم را طبقه بندى مىكند و مقالت اول از كتاب را در اين خصوص قرار داده است .\r\nوى ابتدا منطق را در نه فن تقسيم بندى كرده است و بر حسب حصر عقلى علوم را طبقه بندى نموده است و بدين\r\n\r\n","description":"","footnote":"","page_name":" 1936 ","page_number":552},
  {"content":"\r\n\r\nترتيب گويد :\r\nعلوم كلا عبارتند از :\r\n1 - علوم طبيعى 2 - رياضى 3 - علوم الهى يا فلسفه نظرى 4 - علوم سياست يا تدبير منزل 5 - علم اخلاق در منطق المشرقيين ابتدا علوم را به دو قسمت اصلى و فرعى تقسيم كرده است و علوم فرعيه را عبارت از « طب » ، « فلاحت » « نجوم » و صنعتهاى ديگر ميداند . و علوم اصلى را نيز دو قسمت مىكند يكى امور مربوط بعالم كه فلسفه است و در اين باب منطق را آلت آن ميداند .\r\nو قسمت ديگر علوم اصلى را به علوم عملى و نظرى تقسم كرده است و هر يك را نيز باقسامى تقسيم كرده است .\r\nدر رساله ديگرى كه در حدود و تعاريف است اصطلاحات مختلف را توضيح داده است و شايد اين كار را بتقليد از ابو نصر فارابى انجام داده است در اين رساله اصطلاحات فلسفه را ذكر و بطور اختصار تعريف كرده است .\r\nاز شيخ رسالهء ديگرى در تقسيم علوم بچاپ رسيده است كه در اين رساله علوم عقلى را ابتدا دو قسمت كرده است نظرى و عملى و اقسام هر يك را برشمرده است .\r\nاول اقسام حكمت اصلى طبيعى را شمرده است و بعد اقسام حكمت فرعى طبيعى را ذكر كرده است و بالاخره حكمت رياضى را هم باصلى و فرعى تقسيم كرده است و اقسام اصلى و فرعى آن را برشمرده است و همين طور حكمت الهى را باصلى و فرعى تقسيم كرده است و سرانجام ابواب و اقسام نه‌گانه منطق را ذكر كرده است .\r\nاز اين گونه تقسيم‌ها در علوم چنان كه بعدا خواهيم ديد قطب الدين شيرازى در كتاب درة التاج بطورى كامل پيروى كرده است .\r\nشيخ در منطقيات حكمت علائى چيزى زيادتر از منطق اشارات ندارد بلكه خلاصهء از همان است لكن در صناعات خمس منطقيات شفا مباحث جالبى دارد بويژه در بابهاى « خطابه ، مغالطه ، شعر » كه در توضيح مطالب و شرح مسائل دقت خاصى كرده است .\r\nدر مقدمه حى بن يقطان از منطق بعلم فراست تعبير كرده است وى در كتاب عروضيه از روش ارسطو پيروى كرده است و باختصار همه اجزاء منطق را در آن آورده است و در كتاب شفا بطور مبسوط از آن بحث كرده است .\r\n3 - ابو عبيد عبد الواحد بن محمد - الجوزجاني شاگرد شيخ الرئيس است كه تا آخر عمر با شيخ بود و بعضى از كتب شيخ را مانند رياضيات نجات ، رياضى و موسيقى دانشنامه كامل كرد .\r\n4 - بهمنيار : ابو الحسن بهمنيار بن مرزبان از زردشتيان آذربايجان است و كتاب المباحثات شيخ اغلب پاسخ سؤالات وى است او از شاگردان دانشمند شيخ است در سال 458 وفات يافت از آثار اوست كتاب التحصيل در منطق و فلسفه و كتابهاى ديگرى در فلسفه دارد كه همه از كتب مهم و معتبر بوده است و سالها در مدارس علمى مورد تدريس و استفاده\r\n\r\n","description":"","footnote":"","page_name":" 1937 ","page_number":553},
  {"content":"\r\n\r\nبود .\r\n\r\nفرقه اسماعيليه\r\nقرن پنجم و ششم ، دوره قدرت اسماعيليه است كه با ساير فرق اسلامى در مبارزه و مجادله بودند و عده‌اى از دانشمندان بدين مذهب گرويدند و بناى جدال را با دانشمندان ديگر در مورد جانشينى حضرت صادق ( ع ) گذاردند و مسائل مختلف مذهبى را مورد نقد و بحث قرار دادند و چون در تفسير و تأويل آيات متوسل به باطن ميشدند ، بنائى ديگر جهت تفسير آيات و تأويل اخبار اسلامى مىگذاردند و منطق و كلام جديدى بوجود آوردند ، از جمله دعات اسماعيليه « ناصر خسرو قباديان » معروف به « حجت خراسان » و حكيم و متكلم است . ديگر « احمد بن عبد الملك عطاش و پسر ويست كه به نشر عقايد اسماعيليه پرداخته‌اند .\r\nديگر « حسن صباح » است كه خود يكى از دانشمندان بزرگ و داعى الدعات اين فرقه و مؤسس فرقهء صباحيه است . ديگر « مسعود زورآبادى » از فحول علماى خراسان است .\r\nدر اين دوره‌ها يعنى قرن پنجم تا هفتم در اثر قدرت يافتن علماء دين وضع علوم عقلى و منطقى درهم شد و عده‌اى علم مخالفت با اين گونه مباحث بر افراشتند و اين امر شايد نتيجهء همان زياد روى فرقهء اسماعيليه و ملاحدهء ديگر در مورد توجه به باطن و كلام و فلسفه بوده است ، بدين معنى كه در مقابل فرقهء اسماعيليه كه اهل باطن بودند و متوسل بتأويل و تفسير ميشدند ، علماء و فقهاء ديگر بظواهر آيات و اخبار توسل جسته و مردم را از تأويل و تفسير منع ميكردند و اين راهى بود كاملا مخالف با راه علوم عقلى و منطقى و بدين جهت گمان ميكردند كه هر كس به علوم عقلى و فلسفى آشنائى داشته باشد ، مسائل دينى را از راه ظاهر منحرف كرده و متوسل به باطن مىشود و يا علت و فلسفه وجودى احكام عبادى و تجارى را جويا مىشود در هر حال اين دوران دوران انحطاط علوم عقلى و منطقى است .\r\nمدارسى مانند مدرسهء « سيد تاج الدين » در شهر رى ، مدرسهء « شمس الاسلام » و مدرسهء « اثير الملك » و « سيد عز الدين مرتضى » در قم و نظاميهء بغداد و نيشابور نظاميهء بصره ، نظاميهء اصفهان و نظاميهء مرو و مدارس ديگرى در شهر نيشابور و گرگان و اصفهان و همدان و خراسان و غيره تنها بعلوم عقلى و احاديث توجه ميشد و كسانى كه بدنبال علوم عقلى ميرفتند متهم بكفر و زندقه ميشدند چنان كه « شيخ الرئيس ابو على سينا » و شاگردانش را نيز بالحاد متهم كردند و حتى متكلمان را هم بكفر و الحاد نسبت ميدادند .\r\nدر هر حال از حكماء اين عصر بايد نام چند تن را ذكر كرد كه در علوم منطقى نيز تحقيقات و شروح و حواشى دارند از جمله :\r\n1 - سهروردى : شيخ شهاب الدين عمر سهروردى ( 632 م ) كتابهائى تأليف كرده است از جمله رشف النصائح الايمانيه و كشف الفضائح الايوانيه و اين غير از شهاب الدين معروف است . وى چنان كه از عنوان كتابش معلوم است با آنكه خود\r\n\r\n","description":"","footnote":"","page_name":" 1938 ","page_number":554},
  {"content":"\r\n\r\nدر فلسفه و علوم يونانى وارد بوده حكما را ملحد ميدانست .\r\n2 - حجت الاسلام محمد غزالى طوسى ( 505 ) صاحب كتابهاى تهافت الفلاسفه ، معيار العلوم ، قسطاس المستقيم و جز آنها .\r\nغزالى يكى از كسانى است كه در ادوار زندگى خود حالات مختلفى در علوم پيدا كرده است ، لكن در مسائل علمى و منطقى موشكافى خاصى دارد . وى نه تنها شارح ابواب و فصول منطق است بلكه در بسيارى از مسائل ابتكاراتى دارد . در طرز بيان قضايا و اشكال و تطبيق آنها با مسائل علمى روز ، يعنى فقه و اصول منفرد بوده است و بدين جهت ميتوان او را پيشرو منطق علمى دانست ، زيرا وى منطق را از حالت ركود و جمود بيرون آورد خود گويد :\r\n« چون علوم معمول و متداول اين عصر علوم مذهبى است و مردم توجه زيادى بمسائل فقهى دارند بدين جهت در مقام تطبيق امثله منطقى از اين گونه مسائل استفاده ميكنيم تا بهرهء آن عام باشد » .\r\nدر باب تعليم گويد : « انتقال دانش به ديگران از صورتهاى حاصله در ذهن بايد مدد گرفت » .\r\nدر باب حدود كار مهمى كه به عهده آن است و همچنين در باب مقدمات قياس و سبك استدلال بيان جالبى دارد .\r\nوى گويد : « قياس و حدس و تخمين و مفيد يقين نيست » .\r\nفقها به تمثيل قياس گويند و متكلمان رد الغائب الى الشاهد نامند » . ديگر از كتب مهم وى المنقذ من - الظلال و مقاصد الفلاسفه است و خلاصه آنكه غزالى در مستصفى و محك و قسطاس قياس برهانى را به سه نمط بخش كرده است :\r\nيكى نمط تعادل ( اقترانى ) ديگر نمط تلازم كه بقول او خدا آن را به كار برده است . سوم نمط تعاند كه بر زبان محمد ( ص ) گذاشته است و همهء اين براهين در قرآن مجيد يافت مىشود .\r\nوى اقسام غير برهان قياسى را موازين شيطان خوانده است .\r\n3 - امام فخر الدين محمد بن عمر الرازى ( 606 ) يكى از دانشمندان بزرگ ايران و اسلام است كه در علوم عقلى و نقلى تبحر كامل داشت . او در كتابهاى محصل و ملخص و منطق كبير و جز آنها بررسىهايى - از مسائل منطقى و عقلى كرده است با ابن سينا و روش او در مسائل عقلى همواره مخالفت مىكند و بر او ميتازد .\r\nاز اختصاصات او قدرت القاء شك و ترديد است . در تمام مسائل عقلى و نقلى و در جدل و مغالطه استاد اول است . در بيشتر اصول مسلم فلسفى شك مىكند و اين معنى از كتب و رسائل وى پيدا است .\r\nوى را امام المشككين هم گويند . برخى ديگر از كتب فلسفى وى عبارت است از :\r\nالبيان و البرهان فى الرد قلى اهل الزيغ و الطغيان ، تهذيب الدلائل و عيون المسائل ، نهاية العقول ، ملخص بعضى از شكوك امام در مسائلى از قبيل قضايا و قياس و مبادى برهان ملاحظه مىشود .\r\nمهمترين كتاب وى مباحث المشرقيه\r\n\r\n","description":"","footnote":"","page_name":" 1939 ","page_number":555},
  {"content":"\r\n\r\nاست كه رءوس مسائل فلسفى و منطقى را كلا در اين كتاب مطرح مىكند و چنان كه عادت اوست مورد شرح و نقص قرار ميدهد .\r\n4 - ابو العباس فضل بن محمد لو كرى مروزى از شاگردان بهمنيار است وى در اقسام علوم عقلى و از جمله علوم منطقى كتابها نوشته است و كتاب شفا را تلخيص كرده است .\r\nكتاب منطق وى در نه فن و سى و هشت مقالت است كه آن هم منتخبى است از منطقيات شفا .\r\n5 - ديگر قاضى زين الدين عمر بن سهلان ساوى است كه معاصر سنجر است . از آثار اوست كتاب بصاير النصيرية در منطق و كتاب التبصره .\r\n6 - تاج الدين محمد بن عبد الر ؟ ؟ ؟ يم شارستانى ( 48 ؟ ؟ ؟ م ) وى فيلسوف و منطقى است ، بهترين مقولات نخبهء شفا را برگزيده و خطاهاى شيخ را نمودار كرد . افكار و نظريات او در فلسفه و منطق حائز اهميت است .\r\n7 - شهاب الدين سهروردى : شهاب الدين ابو الفتوح يحيى بن حبش بن اميرك سهروردى يكى از فلاسفهء بزرگ ايرانست بسال 549 در سهرورد ولادت يافت و بسال 587 در حلب كشته شد . وى را شيخ اشراق يا شيخ مقتول يا شهيد هم ناميده‌اند . و بطور قطع يكى از نوابغ فكرى ايران محسوب مىشود . وى را ميتوان بانى فلسفه اشراق در دوران اسلامى دانست . حكمت اشراق وى همانطور كه خود گويد مبتنى بر اصول فلسفى ايرانيان قديم است و در حقيقت خود را زنده‌كنندهء فلسفهء آباء و اجدادى ميداند .\r\nگويند بعضى از آراء و عقايد او از افلاطون يا افلاطونيان جديد است و از ارسطو هم متأثر شده است . در آغاز كتاب مطارحات و تلويحات و مقاومات و حكمت اشراق اصول و مسائل منطق را ايراد كرده است .\r\nدر باب منطق تا حدودى روش مشائيان را ناديده گرفته است و در اصطلاحات تغييراتى داده است در قضايا سعى كرده است كه آنها را بيك قضيه برگرداند ، چنان كه همين كار را بعدها صدراى شيرازى و سبزوارى كردند . در كتاب منطق حكمت اشراق ابتدا رءوس ثمانيه را برشمرده است وى ضوابطى در بحث علم و تعاريف آن ذكر كرده است بدين شرح :\r\n1 - دلالت لفظ بر معنى 2 - كيفيت حصول علم و وجود ذهنى 3 - تقسيم ماهيات به بساط و مركبات . 4 - فرق بين اعراض ذاتى و غير ذاتى 5 - بحث در كلى و آنكه وجود خارجى دارد يا نه 6 - براى چه انسان نياز بمنطق دارد . از جمله اصطلاحات ويژهء وى دلالت حيطه دلالت بالقصد و دلالت تطفل است .\r\nعده‌اى از دانشمندان در اعصار بعد از ابن سينا و شاگردان و شاگردان شاگردانش :\r\n1 - القفطى 1172 - 1248 م 2 - الكاتبى 1180 - 1268 م 3 - النخجوانى 1190 - 1250 م 4 - الارموى 168 - 1287 م 5 - الابهرى 1200 - 1265 م 6 - نصير الدين طوسى 1301 - 1274 م\r\n\r\n","description":"","footnote":"","page_name":" 1940 ","page_number":556},
  {"content":"\r\n\r\n7 - قطب الدين شيرازى 1236 - 1211 م 8 - شمس الدين سمرقندى 1240 - 1304 م 9 - ركن الدين استرآبادى 1250 - 1218 م 10 - الحلى 1125 - 1123 م 11 - ابن تيميه 1263 - 1328 م 13 - شهرستانى 1071 - 1136 م چنان كه قبلا اشارت رفت دانشمندانى كه بعد از فارابى و ابن سينا و احيانا غزالى در علوم عقلى و منطقى دستى داشتند با وجود تبحرى كه در اين علوم داشتند و كتابهائى نوشته‌اند همه شارح همان مطالب بوده‌اند و از خود چيز جالبى نيفزوده‌اند و لكن بمرور ايام و ادامه پيدا كردن بازار بحث و جدل علوم ديگرى پديد آمده است . اين دانشمندان بعضا در توضيح مسائل قبلىها حواشى نوشته‌اند كه خود در خور توجه است . لكن در هر حال با وجود مخالفتهائى كه با اين عده ميشد ، اينان در كمال خلوص نيت و بردبارى به بحث و فحص اين علوم پرداخته و در نگه‌دارى آن سعى بليغ مبذول داشته‌اند .\r\nاز جمله دانشمندان اين عصراند :\r\n1 - ابهرى اثير الدين مفضل بن عمر ابهرى ( 660 ) . كه مردى فيلسوف بوده و كتاب « تنزيل الافكار فى تعديل الاسرار » را در منطق و حكمت نوشت و گزيده‌اى از اين دو علم را در آن ايراد كرده است و از پاره‌اى از اصول خرده گرفته است .\r\nخواجه طوسى در رد آن « تعديل المعيار فى نقد تنزيل الافكار » را نوشت و از آراء فلسفى و منطقى از خرده‌گيرى كرد .\r\n2 - خواجه نصير الدين طوسى ( 672 م ) .\r\nيكى از بزرگان جهان علم و دانش بشرى است . وى در فنون و علوم مختلف صاحب نظر بود در باب منطق علاوه بر شروحى كه بر منطق اشارات نوشته‌است كتاب مهمى كه در بعضى از قسمتهاى خطايى و شعرى مغالطى آن مبتكر بوده است بنام « اساس الاقتباس » نوشت .\r\nدر اين كتاب كه يكى از امهات كتب منطقى است علاوه بر فصول خاصى كه نمودار ابتكار فكرى اوست جداول دقيقى كه در نمودن اشكال و ضروب اقيسه منتجه و عقيمه و شرائط آن دقت شده است تنظيم كرده است . اين كتاب بروش منطق شفا تأليف شده است و نه بخش دارد :\r\nمقالت اول ايساغوجى است و چهار فن است :\r\n1 - مباحث الفاظ 2 - كلى و جزوى 3 - ذاتى و عرضى 4 - كليات خمس در باب كيفيت دلالت الفاظ بر معانى و نسبت الفاظ بر معانى مورد استفاده علماء معانى و بيان و علماء اصول قرار گرفته است .\r\nيكى از مباحث جالب اين كتاب بحث در تمارض علم و جهل و ظن است .\r\nدر باب اقيسه بحث مفصلى دارد در ضمن نامى از قياس فراسى ، ضمير ، علامت آورده است .\r\n3 - نخجوانى : امام معظم نجم الدين احمد بن ابى بكر بن محمد نخجوانى ( 651 ) وى صاحب كتاب لباب المنطق ، زبدة النقض و لباب الكشف است .\r\n\r\n","description":"","footnote":"","page_name":" 1941 ","page_number":557},
  {"content":"\r\n\r\n4 - دبيران كاتبى : نجم الدين على بن عمر بن على كاتبى قزوينى ( 615 ) . يكى از فلاسفه و منطقيانست . بحر الفوائد فى شرح عين القواعد از تأليفات اوست . ديگر كتاب شمسيه است در منطق .\r\n5 - ارموى : يكى از منطقيان : ابو الثنايا محمد ابن ابى بكر آذربايجانى ارموى است ( 594 - 682 ) كه مطالع را نوشته است و قطب رازى آن را شرح كرده است .\r\n6 - علامه حلى : وى علاوه بر آنكه مردى فقيه و عالم دينى بود در علوم كلام و منطق دستى داشته‌است . از كتب منطقى اوست :\r\nمراصد التدقيق و مقاصد التحقيق ، شرح بر شمسيه كاتبى ، القواعد الجليه ، شرح منطق طوسى است .\r\n7 - عضد الدين ايجى : ( 756 م ) كتابى در آداب البحث دارد كه شرحهائى بر آن نوشته‌اند ، مانند شرح ميرسيد شريف جرجانى و محمد حنفى تبريزى و . . . .\r\n8 - قطب الدين شيرازى : ( 710 ) يكى از بزرگان علماء و فلاسفه ايران است كه علاوه بر حكمت و منطق و رياضيات در تمام علوم شرعيه دست داشت .\r\nكتاب معروف وى « دارة التاج » است كه خلاصه‌اى از تمام معارف اسلامى است .\r\nدر بخش منطقيات اين كتاب ابتداء از فضيلت علم سخن گفته است و براى اثبات آن دلائلى نقلى و عقلى آورده است و باستناد آيات و اخبار اسلامى و سخنان انبياء مرسلين وجوب تعليم و تعلم را اثبات كرده است .\r\nپس از آن مقوله‌اى در علم و كيفيت حصول آن بحث كرده است سپس بتقسيم - بندى علوم پرداخته است . وى علوم را از نظر كلى و بتقسيم اوليه منقسم كرده است به :\r\n1 - علوم حكمى 2 - علوم غير حكمى .\r\nعلوم غير حكمى را نيز به دو قسمت كرده است : الف : علوم دينى - ب : علوم غير دينى .\r\nسپس اقسام علوم حكمى و دينى را برشمرده است .\r\nوى مانند شيخ اجزاء حكمت را به دو قسمت عملى و نظرى تقسيم كرده است .\r\nحكمت عملى را سه قسم داند .\r\nتهذيب اخلاق ، تدبير منزل ، سياست مدينه .\r\nحكمت نظرى را شامل : علم الهى و فلسفه اولى ، رياضيات و طبيعيات داند .\r\nعلم رياضى را شامل : هندسه ، حساب ، هيأت ، نجوم و موسيقى دانسته است .\r\nفروغ ديگرى نيز براى رياضيات برشمرده است مانند : مناظر و مرايا ، جبر و مقابله ، جر اثقال ، علم مساحت ، علم حيل ، علم جمع و تفريق ، علم اوزان ، علم زيجات و تقاويم و علم نقل مياه ، علوم طبيعى را شامل سماع طبيعى ، السماء و العالم ، علم كون و فساد ، علم آثار علوى علم معادن ، علم نبات ، علم حيوان و علم نفس داند و فروعى ديگر براى آن ذكر كرده است مانند : طب ، علم احكام نجوم ، علم فلاحت ، علم فراست ، علم تعبير خواب ، علم كيميا ، علم طلسمات و علم نيرنجات ، وى علوم منطقى را از فروع علوم الهى ميداند و تقسيم ديگرى براى علوم كرده است :\r\n\r\n","description":"","footnote":"","page_name":" 1942 ","page_number":558},
  {"content":"\r\n\r\n1 - آنچه بنقل دانسته شود 2 - آنچه بنقل دانسته نشود 3 - آنچه هم بنقل هم بعقل اثبات شود . آنچه بنقل اثبات شود فروع دين است ، آنچه بعقل اثبات شود اصول دين است مانند : معرفت ذات و صفات علم . فروع دين را شامل علم كتاب يعنى تفسير ، قرائت ، وقوف ، لغات قرآن ، اعراب ، اسباب ، نزول ، معرفت ناسخ منسوخ ، علم تأويل و قصص ، علم استنباط معانى قرآن ، علم ارشاد و نصيحت ، علم معانى و بيان درايه ، رجال ، كنيه و القاب ، قبائل و انساب ، اعمار و بلدان ، اوطان ، رجال و صحابه ، اصول وفقه ميداند . وى نامى از علوم ديگر بوده است و آن را شامل علوم ادبى ميداند . فن مناظره را يكى از فنون مهم دانسته است .\r\nدربارهء تاريخچه منطق و واضع و غرض از آن بحث كرده است و آراء و اقوال مختلف را ايراد كرده است . وى اصول كلى و علوم متعارفه و اصول موضوعه را با بيان جالب در باب منطقيان ايراد كرده است .\r\n9 - افضل الدين ناماور الخونجى :\r\n( متوفى 649 ) از نواحى آذربايجان است .\r\nاز جمله آثار وى در منطق : كشف الاسرار عن غوامض الافكار است كه حواشى و شرحهاى مهمى بر آن نوشته شده است ، كتاب ديگر او الموجز است كه سيف الدين عيسى بن داود منطقى شرحى بر آن نوشته است .\r\n10 - علامه قطب الدين محمد بن محمد بويهى رازى ( 766 ) .\r\nاز كارهاى اوست : نحر « القواعد - المنطقيه » يا شرح رساله شمسيه « لوامع الاسرار فى شرح مطالع الانوار ، رساله‌اى در تحقيق كلّيات ، تحقيق دلالت ، تحقيق تصور و تصديق ، تحقيق محصورات .\r\n11 - سعد الدين تفتازانى ( متولد 722 ) از شاگردان اوست كه بعدا نامى از وى برده مىشود .\r\n12 - برهان الدين نسفى ابو الفضل از كارهاى اوست در منطق :\r\nكتاب الفصول در علم جدل كه شمس الدين محمد سمرقندى آن را شرح كرده است . اين كتاب را مقدمة البرهانيه نيز ناميده‌اند ، ديگر « القوادح الجدليه » .\r\n13 - محمد بن عبد الله مراغى ( 681 ) داراى كتاب الخلاصه در جدل است .\r\nتفتازانى : چنان كه اشارت رفت دانشمندان بزرگ اسلامى فن منطق را در اثر ضرورتهاى علمى و اجتماعى و مذهبى با ساير دانشهاى ديگر و معارف اسلامى بياميختند و از اصول و اقيسه و باب كليات و مباحث الفاظ در ساير علوم بهره‌ها گرفتند و مانند تفتازانى و عبد القاهر جرجانى جهت تفسير درست آيات و اخبار و تاويل و توجيه متشابهات و عبارات و الفاظ مجمل فن معانى و بيان و بديع را گسترش دادند و در اين قسمت از علوم عقلى مدد گرفتند و منطقى ديگر با بسطى تمام بوجود آوردند كه همان منطق لفظى باشد كه اخوان الصفا از آن نام بردند .\r\nتفتازانى صاحب تهذيب المنطق كه ملا - عبد الله يزدى بر آن شرحى نوشته است يكى از كسانى است كه اصول منطق را با عباراتى موجز بيان كرده است لكن اهميت وى در فن معانى بيان است كه يكى از\r\n\r\n","description":"","footnote":"","page_name":" 1943 ","page_number":559},
  {"content":"\r\n\r\nفنون اربعهء ادبيه محسوب مىشود چنان كه باب خطابه « شعر » جدل و مناظره را از مباحث منطق لفظى بدانيم .\r\nدر هر حال غرض اصلى اين دانشمندان در دقت و توجه بدين گونه افكار و مباحث مهم فهم و درك معانى اخبار و روايات و آيات قرآنى و مأثورات بوده است و در حقيقت منطق اخبار و قرآن است لكن دامن اين مباحث را چنان توسعه و گسترش دادند كه اين فنون سه‌گانه جنبهء ادبى جهانى يافته است . در علوم معانى و بيان مباحث مختلفى كه تشابه كامل با منطق فلسفى دارد مورد توجه واقع شده است مانند بحث در الفاظ از تباين تساوى ترادف تجانس لفظى و معنوى ، قضاياى خبريه انشائيه ، التفاف از خطاب به غيبت از غيبت به خطاب از تكلم به غيبت از خطاب به تكلم و بالعكس ، ايجاز ، اطناب ، تقديم ، تأخير ، فصل ، وصل ، شعر و اقسام آن قياسات عقلى ، عرفى مجازات و انواع آن .\r\nاين مباحث و فنون براى درك و فهم ادب هر جامعه از ضروريات است .\r\nدر قسمت صرف و نحو نيز از اصول و اقيسه منطقى و كليات استفادهء كامل شده و در ترتيب فصول و ابواب نحو اين معنى بطور كامل نمودار است و در بسيارى از موارد از اقيسه و اشكال منطقى استفاده شده است . و اين كار ابتدا بوسيله يوحنا « يحيى » نحوى پايه‌ريزى شده و بواسطه كسائى و سيبويه و ابن هشام ، سيد رضى ، در الكتاب و مغنى و شرح كافيه بمرتبه كمال و رشد خود رسيد و بدين ترتيب در كليات مسائل دستورى قواعد جهانى بوجود آمد .\r\nهمانطور كه اشارت رفت استفاده از منطق در تمام قسمتهاى معارف اسلامى متدرجا معمول شد و در دورهء خلافت عباسى بالاخص جنب و جوش در معارف اسلامى پديد آمد و چون هدف اوليه از مباحث ادبى خدمت به فهم روايات و آيات و امثال حكم اسلامى و توجيه تشابهات و مؤولات و مجملات و ناسخ و منسوخ و جز آنها بود ، مسائل عقلى بنحو كامل در علوم ادبى وارد شد و همين طور اختلاف در اصول مذهب و القاء شبهات در اين گونه مسائل از طرف معاندين اسلام با اهل جدل و مناظره و ايرادات اصولى در معتقدات مذهبى ايجاب كرد كه نوعى از منطق دينى بوجود آيد كه علم كلام باشد كه در حقيقت منطق مذهب است كه پايه و اساس بسيارى از مسائل فرعى دين را مدلل ميدارد .\r\nاين امر به اصول فقه اسلامى نيز سرايت كرد و براى اثبات مسائل فقهى فرعى علمى بوجود آمد بنام اصول فقه كه در آن علم از تمام معارف اسلامى ( از ادب ، منطق ، معانى بيان و حتى از اصول عرفى بهره گرفتند ) بويژه در مبحث ادلهء عقليه اصولى مانند مباحث استصحاب ، اشتغال ، قطع ، برائت ، احتياط ، مقدمهء واجب و تقسيم آن به مقدمهء موصله و غير موصله ، شك ، ظن ، تعارض اصل و قاعده ، تعارض نص و ظاهر تعادل و تراجيح ، مجمل و مبين ايماء ايهام ، اشارت تعريض اجتماع امر و نهى ، صحيح و اعم ، مشتق و غيره و بدين طريق منطق ديگرى جهت فهم فقه اسلامى پديد آمد . در اين راه\r\n\r\n","description":"","footnote":"","page_name":" 1944 ","page_number":560},
  {"content":"\r\n\r\nعلامه « حلى » ، « ابن حاجب » ، « شيخ طوسى » و « انصارى » و جز آنها را ميتوان نام برد كه هر يك در قسمتى از اين فن خدماتى ارزنده انجام دادند . ارزش اصول فقه اسلامى نه تنها در حدود مباحث و مسائل فرعى اسلامى است بلكه بطور قطع و يقين ارزش جهانى دارد ، زيرا اين فن مبتنى بر قواعد و اصول كلى و همگانى است جهت استنباط احكام و قوانين جهان و انتظامات بشرى و فلسفهء حقوق است .\r\nفكر تنظيم و تبويب قوانين و اصول كلى به منظور رد الفرع الى الاصل در ميان دانشمندان اسلامى از زمانهاى بسيار قديم بوجود آمده است و سعى كرده‌اند قواعدى كه مبتنى بر اصول منطق و پايهء استدلالات حقوقى باشد و كليت و عموميت داشته باشد وضع كنند . ابتدا اين عمل را به صورت قواعدى كه كلى است درآورده‌اند و مسائل و قواعد خاص وضع كرده‌اند از جمله : اسباب مالكيت ، اسباب سلب مالكيت ، اسباب تقيد ملك ، اسباب تسليط بر ملك غير ، مقاصد خمسه ( دين ، عقل ، نسب ، مال و نفس ) اسباب معنوى ، اسباب شرعى ، اسباب عرفى ، اسباب قولى ، اسباب فعلى تداخل اسباب ، اسباب وجود ، اسباب وجوب ، قاعدهء يد ، قاعدهء تسليط ، قاعدهء ضمان ، قاعدهء اتلاف ، قاعدهء لا ضرر ، قاعدهء يقين ( لا تنقص اليقين بالشك ) قاعدهء عسر و حرج ، قاعدهء حمل بر صحت . توضيح و شرح هر يك از مباحث با اصول منطقى و عقلى طرح‌ريزى شده است و نياز به تحقيق فراوان دارد .\r\n\r\nعلوم عقلى و منطقى از دورهء صفويه تا عصر جديد\r\nدر قسمت علوم منطقى و عقلى دوران صفويه و قاجاريه نيز دانشمندانى در ايران پيدا شدند و از بقاياى دوره‌هاى گذشته استادان مسلمى در فنون عقلى بودند كه همچنان حوزه‌هاى علمى را گرم ميداشتند .\r\nاگر چه خود مبتكر نبودند لكن بعضى داراى افكار و عقايد و نظرات خاص بودند كه ميتوان آنان را مستقل الفكر محسوب داشت . كسانى مانند « صدر الدين شيرازى ( متوفى 1050 م ) » بودند كه در مورد حركت جوهريه و بعض مسائل ديگر نظريات بديعى اظهار كردند و مانند « مير داماد » كه خود در جهان فلسفه و علوم عقلى از لحاظ سبك بيان و نگارش ، استادى خاص داشتند و در بعضى مسائل مانند حدوث دهرى و غيره نظريات بديعى اظهار كرده‌اند .\r\n« صدر الدين شيرازى » كتابها و مقالات متعددى در علوم فلسفى نوشته است . با آنكه او حكيم گوشه‌گير است شاگردانى مانند « فيض كاشانى » ، « عبد الرزاق لاهيجى » صاحب كتاب « گوهر مراد » و « شرح تجريد العقائد » داشته است و تا ساليان دراز كتب و رسائل وى در مدارس تدريس ميشد . و عده‌اى از دانشمندان بزرگ عصر او و بعد از وى دنبال مكتب فلسفى او را گرفتند و پيرو او شدند از جمله :\r\n« مجلسى دوم » ، « حيدر بن محمد خوانسارى » ، « محمد صالح مازندرانى » ، « ميرزا رفيعاى نائينى » ، « ملا شمسا شمس الدين محمد كيانى » ، شاگرد « مير داماد » ، عبد الرزاق لاهيجى » ، « حسن لاهيجى قمى » فرزند او .\r\n\r\n","description":"","footnote":"","page_name":" 1945 ","page_number":561},
  {"content":"\r\n\r\n« نور الدين محمد بن شاه مرتضى بن محمد مؤمن بن شاه مرتضى » پسر برادرزاده فيض ، « محمد باقر جابرى نائينى » ، « قطب الدين محمد اشگورى لاهيجى » و « سيد نعمت الله جزائرى » .\r\nمهمترين كتاب اين فيلسوف كتاب « اسفار اربعه » است كه از امهات كتب فلسفى است و رساله‌اى در منطق به دو نسبت دهند .\r\nديگر از فلاسفه بزرگ - ايران كه در علوم عقلى و منطق كتاب نوشته‌اند و تحقيقات ارزنده‌اى دارند در حكمت الهى و منطق « حاج ملا هادى سبزوارى است ( متولد 1221 - وفات 1289 ) » كه مجلس درس و بحث وى كعبهء آمال دوستاران فلسفه و علوم عقلى بود و مردم از بلاد دور به « سبزوار » آمده و از محضر او كسب فيض ميكردند . وى مورد توجه پادشاه وقت « ناصر الدين شاه قاجار » قرار گرفته بود . اين پادشاه در بزرگداشت او كوتاهى نكرد . از تأليفات اوست :\r\n« منظومه‌اى در فلسفه و منطق » ، « اسرار الحكم » و رسائل متعدد ديگر . كتاب منظومه را خود شرح كرده است و شامل دو بخش است ، يكى بخش حكمت و ديگر بخش منطق . مجموعهء اصطلاحات منطقى را بطور خلاصه ايراد كرده است .\r\nوى ابتدا از مبادى علوم و كلياتى مانند « النقيضان لا يجتمعان و لا يرتفعان » و « الدور و التسلسل باطلان » و « الضدان لا يجتمعان » ايراد كرده است و سپس اصول موضوعه و علوم متعارفه و تعاريف را با دقت خاصى مورد بحث قرار داده است و از همان ابتدا اصول منطق را با فلسفه درآميخته است . حتى در مسائل منطقى گاهى متوسل بذوق عرفانى شده است .\r\nاز جمله حكماء عصر حاجى : « حاج شيخ عبد النبى نورى » است ، حكيم معروف ايران ، ديگرى « افتخار طالقانى ( متوفى 1344 ) » و « ملا آقا مجتهدى دربندى » .\r\nفرزند حاجى ملا محمد نيز يكى از حكماى دورهء قاجاريه است كه پس از فوت پدر حوزهء درس و بحث را گرم نگه‌مىداشت .\r\n\r\nنكوهش از منطق\r\nميدانيم كه از زمان يونان باستان كسانى مانند « اريسطون » از منطق و افكار ارسطو انتقاد كردند و گفتند كه منطق سد راه پيشرفتهاى علمى انسان است . رواقيان در روزگار روميان گفتند مباحث منطقى ارزش ندارد و موجب تباهى عمر است . در دوره‌هاى ديگر نيز اشخاصى از منطق و مباحث آن نكوهش كردند .\r\nدر دوران اسلامى نيز عارفان و صوفيان با منطق و قواعد آن دشمنى كردند . متكلمان با آنكه خود از منطق بهره‌ها گرفتند ، مباحث كلامى را براى درك حقيقت و نيل بسعادت بشرى كافى ميدانند و توسل باصول ارسطوئى را گمراه‌كننده اعلام ميدارند . البته فقها بطور كلى با علوم عقلى و فلسفى مخالفت كرده‌اند و كسانى را كه بدنبال علوم فلسفى ميرفتند متهم بالحاد و زندقه ميكردند و با آنكه علوم عقلى را مايهء تباهى عمر ميدانستند ، لكن در مباحث مربوط به اجتهاد و قضا ، علم منطق را از لوازم و\r\n\r\n","description":"","footnote":"","page_name":" 1946 ","page_number":562},
  {"content":"\r\n\r\nمقدمات كار قاضى محسوب ميدارند .\r\nخلاصهء كلام آنكه در طول تاريخ كسانى مانند « نوبختى » در كتاب « آراء و الديانات » و « ابن جوزى در « تلبيس ابليس » و « ابن ابى الحديد » در « شرح نهج البلاغه » و « ابن تيميه در « منهاج السنة » و « ابو سعيد سيرافى نحوى » و « ابو طالب مكى » و « قاضى ابو بكر باقلانى » و « قاضى عبد الجبار معتزلى » ، « جبائى » ، « ابو المعالى جوينى » ، « ابو القاسم انصارى » از منطق يونانى انتقاد كرده‌اند . حتى « شيخ بهائى » بطور مطلق علوم فلسفى را مايهء فساد ميداند . و از متأخران « ابن تيميه حرانى » ( 661 - 728 ) كه رد بر منطق نوشته است .\r\nكتابهائى كه بر رد منطق نوشته شده است :\r\n« نصيحة اهل الايمان فى الرد على - المنطق اليونان » ، « جهد القريحه فى تجريد النصيحه » ، « نقض المنطق » و « جلال الدين سيوطى ( 849 - 911 ) » ، « القول المشرق فى تحريم المنطق » ديگر « تاج - الدين سبكى » ( 727 - 770 ) ( فجر الفلسفه اليونانيه قبل السقراط ص 259 - 270 الخطابه لأرسطاطاليس . دكتر ابراهيم سلامه مصر 1953 ص 250 - الخطابه :\r\nابراهيم مذكور ص 11 - تاريخ الفلسفة اليونانية يوسف كرم : مصر ( 193 ) ص 310 ، 321 - تاريخ فلسفه ويل‌دورانت . تهران 1335 ص 14 - 50 - اخبار العلماء ص 75 - عيون الانباء ج 1 ص 69 تاريخ علم سارتن ص 531 - انتقال علوم يونانى به جهان عرب ترجمهء احمد آرام ص 576 نوابغ الفكر العربى تأليف حنا الخورى ص 8 - فهرست ابن نديم چاپ مصر : 336 تاريخ الادب العربى - سيد امير على مصر : 1936 - تاريخ الادب السريانى - دكتر مراد كامل مصر 1949 . ص 68 - تاريخ علوم عقلى دكتر صفا : تهران 1331 ص 250 )\r\n\r\nمَنْطَقَةُ البُروج\r\n- ( اصطلاح هيوى ) مدار آفتاب را گويند و آن را به دوازده جزء مساوى بخش كرده‌اند و ابتداء از نقطهء اعتدال بهارى منظور كرده‌اند هر يك از بخش‌هاى دوازده‌گانه را برجى نام نهاده‌اند و هر برجى سى درجه بود كه مجموع سيصد و شصت درجه شود البته در ازاى هر يك از بروج سى درجه است و پهناى آن يعنى فاصله بين منطقه و هر يك از دو قطب شمالى و جنوبى 4 / 1 دايره است يعنى نود جزو پهناى آنست به طرف جنوب و نود جزو به طرف شمال .\r\nپس هر برجى در طول 30 درجه و در عرض 90 درجه است .\r\n( از التفهيم ص 75 )\r\n\r\nمَنْطِقِ لَفْظى\r\n- ( اصطلاح منطقى ) و در برابر منطق فكرى است ( رجوع شود برساله دهم از اخوان ص 316 )\r\n\r\nمَنْطُوق\r\n- ( اصطلاح اصولى ) منطوق يعنى مدلول منطوقى و آنچه از محل نطق فهميده مىشود ، مقابل مفهوم و منطوق صريح معناى مطابقى يا تضمنى است و غير صريح التزامى است و آن يا مدلول\r\n\r\n","description":"","footnote":"","page_name":" 1947 ","page_number":563},
  {"content":"\r\n\r\nبدلالت اقتضا است يا بدلالت تنبيه و ايماء و مدلول بدلالت اشاره دلالت جملهء « رأيت اسدا يرمى » بر شجاع از باب منطوق صريح است و دلالت پاسخ امام در جواب اعرابى كه گفت با اهل خود مواقعه كردم در روز ماه رمضان فرمودند :\r\nكفاره بايد بدهى كه ميفهماند مواقعه در آن حالت علت كفاره است دلالت ايماء و تنبيه است و دلالت ، دو آيه  « وَ حَمْلُهُ وَ فِصالُهُ ثَلاثُونَ شَهْراً  -  وَ الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ »  بر آنكه اقل حمل شش ماه است دلالت اشاره است .\r\n( از قوانين ص 11 - 168 و رجوع به مفهوم شود ) و بالجمله منطوق و مفهوم دو وصفى ميباشند براى مدلول الفاظ عدهء گويند مفهوم و منطوق از صفات دلالاتند و در هر حال منطوق عبارت از مدلولى است كه لفظ در محل نطق بر آن دلالت كند و مفهوم عبارت از چيزى است كه لفظ در غير محل نطق بر آن دلالت كند و بالاخره منطوق يعنى آنچه از مدلول مطابقى و صريح لفظ دانسته شود و مفهوم از مدلول مطابقى فهميده نمىشود ، منطوق يا صريح است يا غير صريح منطوق صريح عبارت از معناى مطابقى يا تضمنى است . البته در آنكه معنى تضمنى جزء منطوق صريح باشد بحث است و گويند ممكن است مدلول تضمنى را از باب مدلول بدلالات عقليه تبعيه به حساب آورد ، منطوق غير صريح مدلول التزامى است و آن هم بر سه قسم است . 1 - مدلول عليه بدلالت اقتضا 2 - مدلول عليه بدلالت اشاره ، مدلول عليه بدلالت اقتضا امرى است كه صدق كلام متوقف بر آن باشد مانند\r\n« رفع عن امتى تسع الخطا و النسيان »\r\nكه مراد رفع مواخذه باشد و الا اين حديث كاذب بود و مانند  « وَ سْئَلِ الْقَرْيَةَ »  كه مراد اهل است و الا كلام درست نمىبود .\r\nرجوع شود بهر يك از اين كلمات و ( دلالت تنبيه . . . ) فى المنطوق و المفهوم و هما وصفان للمدلول و يظهر من بعضهم انهما من صفات الدلالة و الاول اظهر و لا مشاحة فى الاصطلاح فالمنطوق هو ما دل عليه اللفظ فى محل النطق و المفهوم هو ما دل عليه اللفظ لا فى محل النطق . . .\r\nالمنطوق اما صريح او غير صريح فالاول هو المعنى المطابقى و فى كون - التضمنى صريحا اشكال بل هو من الدلالة العقلية التبعية كما مرت الاشارة اليه فى مقدمة الواجب . . . و مدلول التزامى هم بر سه قسم است :\r\n1 - مدلول عليه بدلالت اقتضا 2 - مدلول عليه بدلالت تنبيه و ايماء 3 - مدلول عليه بدلالت اشاره ( از قوانين ج 1 ص 162 ) .\r\nدر اصول رشاد آمده است :\r\nمنطوق بر دو قسم است صريح و غير صريح :\r\nدلالت مطابقى و تضمنى كلام را دلالت منطوقى صريح و دلالت التزامى آن را منطوقى غير صريح ميگويند .\r\nدر دلالت منطوقى غير صريح كه دلالت\r\n\r\n","description":"","footnote":"","page_name":" 1948 ","page_number":564},
  {"content":"\r\n\r\nسياقى نيز خوانده مىشود دلالت بوسيله يكى از دلالات سه‌گانه حاصل ميگردد .\r\n1 - دلالت اقتضائى 2 - دلالت تنبيهى 3 - دلالت اشاره الف : دلالت اقتضائى - هرگاه جزئى از اجزاء كلام در متن گفتار قائل ذكر نشده باشد لكن بر حسب اقتضاى مقام مسلم شود كه آن جزء مراد متكلم و مقدر در ضمن كلام مىباشد و به همين مناسبت كلام نيز بر آن دلالت كند اين چنين دلالت را دلالت اقتضائيه گويند .\r\nمثلا در آيهء  وَ سْئَلِ الْقَرْيَةَ  : كه بمعنى و اسئل اهل القريه است كلمهء اهل كه جزئى از اجزاء كلام مىباشد در متن آيه ذكر نشده ولى به حكم اقتضاى مقام مسلم است كه آن كلمه در نهاد مستتر و مراد قائل تعالى شأنه مىباشد .\r\nدر دلالت اقتضائى صحت و درستى كلام منوط بر استتار جزء غير مذكور است بطورى كه اگر آن جزء در ضمن كلام مستتر نشود معنى كلام درست نيايد كما اينكه فى المثل اگر كلمهء اهل در خلال آيهء مزبوره مستتر نشود معنى آيه درست نمىآيد .\r\nب : دلالت تنبيهى - هرگاه از طرز اقتران كلام به چيزى ، عليت آن چيز مفهوم گردد ، در اين صورت دلالت كلام بر علت بودن آن چيز من باب دلالت تنبيهى خواهد بود .\r\nمثلا اگر حاكم شرع به مجرد وقوف بر ارتداد شخصى بگويد : اقتلوه - اقتران اين كلام با ارتداد تنبيها دلالت مىكند بر اينكه ارتداد علت وجوب قتل است و گر نه امر حاكم در تلو آن صادر نمىگرديد - و در واقع بمنزلهء آن است كه گفته شود :\r\nچون شخص مزبور مرتد گرديده لذا قتلش واجب است .\r\nپس دلالت جمله اقتلوه بر عليت ارتداد من باب دلالت تنبيهى است و همچنين دلالت جملهء كفر بر عليت وقاع در حديث معروف بحديث اعرابى از باب دلالت تنبيهى مىباشد زيرا مطابق آن حديث بمجردى كه اعرابى سرگذشت خود را در خصوص مقاربت با زوجهء خود در نيمهء ماه رمضان بيان كرد پيغمبر ( ص ) بلا فاصله فرمود :\r\nكفر\r\n( كفاره بده ) اين كلام كه در دنبالهء گفتار اعرابى اداء گرديده دلالت مىكند براين كه وقاع با زوجه در نيمهء روز ماه رمضان علت وجوب كفاره است .\r\nج - دلالت اشاره : هرگاه متكلم در مقام بيان مقصود خود كلامى را اداء نمايد كه آن كلام استلزاما بر مطلب ديگرى نيز دلالت كند چنين دلالت را دلالت اشارهء گويند مانند دلالت آيتين بر اقل مدت حمل در دلالت اشارهء قصد و نيت متكلم شرط وقوع دلالت نيست بلكه ملاك دلالت نفس كلام است من حيث هو و با قطع نظر از قصد متكلم - بنا بر اين مراد از معناى اشارهء آن چنان معنائى است كه عرف عامه و عقول مستمعين از ظواهر و لوازم كلام من حيث هو كلام ، استنباط نمايند اعم از اينكه آن معنى مقصود و مراد متكلم باشد يا خير ؟\r\n\r\n","description":"","footnote":"","page_name":" 1949 ","page_number":565},
  {"content":"\r\n\r\n( اصول رشاد ص 131 ، 132 ) .\r\n\r\nمُنْقَطعُ الوَحْدانى\r\n- ( اصطلاح ذوقى ) عبارت از حضرت جمع است كه غير را در آن عين و اثرى نيست و آن محل انقطاع اغيار است .\r\n( اصطلاحات خطى ص 854 ) .\r\n\r\nمَنْع\r\n- منع يعنى مزاحمت و در اصطلاح مناظره گاه اطلاق بر رد و سؤال به معنى اعم شود و مشهور اطلاق آن است بر طلب دليل بر مقدمهء معينه و آن طلب را مناقضت گويند و منع در آنكه گويند اين تعريف جامع و مانع است اينست كه مانع دخول اغيار و جامع تمام افراد است .\r\n\r\nمَنْعِ صَرْف\r\n- ( اصطلاح ادبى ) يعنى ممنوع بودن از صرف و مراد در اينجا اين است كه كلماتى تنوين و جر نه پذيرند . اهل زبان به حكم استقراء دريافته‌اند كه هرگاه دو سبب از اسباب خاصى كه نه سبب‌اند در اسمى باشد يا يك سبب كه جانشين دو سبب شود ، آن اسم غير منصرف مىشود و اسباب منع صرف عبارتند از عدل ، وصف ، تأنيت بتا ، معرفت يا علميت ، جمع ، تركيب ، وزن الفعل ، الف و نون زائدتان عجمه ، رجوع باسباب منع صرف و ( الهدايه ) شود .\r\n\r\nمُنْعَطِف\r\n- ( اصطلاح نجومى ) و ستارهء بود واقع در صورت نهر\r\n\r\nمُنْفَصِلَه\r\n- ( اصطلاح منطقى ) و آن قضيه‌ايست كه حكم در آن بانفصال باشد مانند اين عدد يا زوج است يا فرد كه اگر زوج باشد فرد نيست و بالعكس ، ( دستور ج 3 ص 344 ) .\r\n\r\nمُنْفَصِلَهء حَقيقيَّه\r\n- ( اصطلاح منطقى ) قضيهء منفصلهء حقيقيه قضيه‌ايست كه تنافى در آن صدقا و كذبا هر دو باشد مثال اين عدد يا زوج است يا فرد كه نتواند هم زوج باشد هم فرد و يا هيچ كدام نباشد .\r\n( دستور ج 3 ص 344 ) .\r\n\r\nمُنْفَصِلَهء مانِعَةُ الجَمْع\r\n- ( اصطلاح منطقى ) قضيه منفصلهء مانعة الجمع قضيه‌ايست كه تنافى بين دو طرف صدقا باشد مثال اين شىء يا شجر است يا حجر است كه تواند نه شجر باشد و نه حجر و نتواند كه هر دو باشد ( دستور ج 3 ص 344 ) .\r\n\r\nمُنْفَصِلَهء مانِعَةُ الخُلُو\r\n- ( اصطلاح منطقى ) قضيهء منفصلهء مانعة الخلو - قضيه‌ايست كه حكم بتنافى در دو طرف آن كذبا باشد .\r\n( دستور ج 3 ص 344 ) .\r\n\r\nمُنْفَعِل\r\n- ( اصطلاح فلسفى ) منفعل و شىء منفعل يعنى موجود متأثر از غير و اشياء منفعله موجوداتى هستند كه همواره در معرض تغير و تبديل بوده و مركب از اجزاء و عناصر مختلف‌اند .\r\n( از تفسير ص 1111 ، 137 ) . رجوع بانفعال شود .\r\n\r\nمُنْفَعِلِ اوَّل\r\n- ( اصطلاح فلسفى ) مراد از منفعل اول جسم است .\r\n( مصنفات ج 1 رساله 2 ص 25 ) .\r\n\r\nمِنْقارُ الدَّجاجَه\r\n- ( اصطلاح نجومى ) و ستارهء بود واقع در صورت دجاجه رجوع بدجاجه شود\r\n.\r\n\r\n","description":"","footnote":"","page_name":" 1950 ","page_number":566},
  {"content":"\r\n\r\n\r\nمَنْقُوص\r\n- ( اصطلاح ادبى ) نزد صرفيان كلمهء باشد كه آخر آن ياء باشد مثل « قاضى ، صافى » و نزد شعرا ، ركنى است كه در او نقص باشد .\r\n( از كشاف ص 1409 ) .\r\n\r\nمَنْقول\r\n- ( اصطلاح ادبى و اصولى ) در لغت تحويل از مكان بمكانى ديگر است و نقل لفظ باشد از معنى موضوع له خود بمعنى ديگر از جهت مناسبتى كه ميان آن دو موجود است يا بدون مناسبت و يا لفظى است كه غلبه يافته باشد در معنى ديگر و بالجمله منقول يا شرعى است يا عرفى يا اصطلاحى يا لغوى ، اگر باعتبار مناسبت باشد مجاز است و اگر بدون مناسبت باشد مرتجل است .\r\n( رجوع به حقيقت شرعيه شود و رجوع به كشاف ص 1426 شود . ) در اصول رشاد آمده است :\r\nو ) منقول : لفظ مشترك كه بايد به تمام معانى خود دلالت كند گاهى ساير معانى خود را ترك گفته و فقط بيكى از آنها مختص ميگردد - در اين صورت آن را منقول گويند مانند كلمه ( دابه ) كه قبلا مشترك بين كل ما يدب فى الارض بود - بعدا ساير معانى خود را از دست داده و فقط بچهارپايان اختصاص يافته است .\r\n( اصول رشاد ص 13 )\r\n\r\nمَنْكَبُ الجَوْزاء\r\n- ( اصطلاح نجومى ) و نام ستارهء بود واقع در منكب ايمن جوزاء كه آن را منكب الجبار گويند .\r\n\r\nمِنْكَبِ ذِى الأعِنَّه\r\n- ( اصطلاح نجومى ) و آن را كتف ذى الاعنه و منكب ذى العنان هم گويند .\r\n\r\nمِنْكَبُ الفَرَس\r\n- ( اصطلاح نجومى ) و آن را ساعد الفرس ، ظهر الفرس كه فرغ اول و فرغ مقدم بود هم گويند\r\n\r\nمُنْكَر\r\n- ( اصطلاح فقهى ) در مقابل معرفه است و نزد محدثان مقابل معروف است و روايتى است كه راوى آن ثقه نبوده باشد و مخالف با روايت ديگر باشد كه جماعتى نقل كرده‌اند .\r\n( از درايه ص 46 - كشاف ص 1393 ) .\r\n\r\nمِنى\r\n- آب سفيد و غليظ جهندهء مىباشد كه اولاد از آن تكوين يابد و پس از دفع آن شهوت زائل گردد و منى بكسر ميم يكى از سرزمين‌هاى مكه است كه محل پارهء از اعمال حج است .\r\nدر معتقد الاماميه آمده است بدان كه حد منى از كنار « وادى محسر » است تا « عقبه » . و سنت است شب عرفه در منى بودن ، و روز عيد از براى گزاردن مناسك ، و آن سنگ انداختن است بر « جمرهء عقبه » ، و ذبح كردن ، و موى تراشيدن ، و تقصير كردن ، و همچنين فرو آمدن به منا ايام تشريق از براى رمى ، و شبهاى اين ايام آنجا گذاشتن تا وقت بازگشتن . اگر با اختيار شبى آنجا نباشد ، گوسفندى لازم بود ، دو شب را دو گوسفند ، و از براى شب سوم برو لازم نيايد ، زيرا كه او را هست كه در روز دوم از ايام تشريق برود . اگر نرفت تا كه آفتاب فرو شد ، شب سوم آنجا - باشد ، كه اگر نباشد ، گوسفندى ديگر لازم آيد ، زيرا كه خداى تعالى رخصت را بروز دوم\r\n\r\n","description":"","footnote":"","page_name":" 1951 ","page_number":567},
  {"content":"\r\n\r\nمعلق گردانيده است ، فى قوله تعالى :\r\n « فَمَنْ تَعَجَّلَ فِي يَوْمَيْنِ فَلا إِثْمَ عَلَيْهِ »  ، و او را اين فائت شده است ، پس روا نباشد وى را رفتن .\r\nو اگر كسى صيد كرده باشد ، يا با زنان مواقعه كرده باشد ، و ديگر حج ناكرده ، وى در نفر اول و آن روز دوم تشريق است ، نرود ، باستد تا نفر آخرين ، و آن روز سوم است از ايام تشريق . و اگر خواهد در نفر اول برود ، بگذارد تا زوال آفتاب ، تا مگر كه ضرورتى باشد .\r\nكه آنگه روا بود پيش از زوال . و اما در نفر آخرين ، بعد از برآمدن آفتاب ، روا بود . و امام نماز پيشين به مكه كند .\r\n( از معتد الاماميه ص 325 )\r\n\r\nمُنَوِّع\r\n- ( اصطلاح منطقى ) فصل منوع و مقسم جنس است .\r\n( از كشاف ص 1417 ) .\r\n\r\nمِنْه بِه لَه\r\n- ( اصطلاح ذوقى ) يعنى من الله ، بالله ، لله مانند الحق بالحق للحق و در بعضى از متون اوقات من العبد للعبد آمده است كه بعد از غلبه حال و فيضان انوار معرفت بر قلب عبد تمام اشيا را من الله قائمة بالله معلومة لله مردودة الى الله مىبيند .\r\n( از لمع ص 334 ) .\r\n\r\nمنْهَجِ اوَّل\r\n- عبارت از انتشار جميع صفات و اسماء است در رتبت ذات .\r\n\r\nمَنْهَجِ إنّى\r\n- ( اصطلاح فلسفى ) مراد برهان انى است ( رجوع به برهان ان و اسفار ج 3 ص 124 ) شود .\r\n\r\nمَنهَجِ صِدِّيقين\r\n- ( اصطلاح فلسفى ) مراد برهان صديقين است .\r\n( اسفار ج 3 ص 5 ) رجوع به برهان صديقان شود .\r\n\r\nمَنْهَجُ اللِّمي\r\n- ( اصطلاح فلسفى ) مراد برهان لمى است .\r\n( از اسفار ج 3 ص 124 رجوع به برهان لمى شود ) .\r\n\r\nمَنيَّت\r\n- خودبينى و خودخواهى است كه هر خصومت كه در دنيا افتاده است از توئى و منى است چون توئى و منى از ميان برداشتى موافقت آمد و خصومت برخاست .\r\n( از عده ج 9 ص 268 )\r\n\r\nمَوات\r\n- ( اصطلاح فقهى ) بفتح و ضم ميم در لغت آنچه را روح نباشد گويند و زمين غير عامره و يا زمينى كه مالك نداشته باشد و يا زمين بىسود و لم - يزرع و در شرع همان اراضى بىسود است كه در اثر عدم آب يا موانع ديگر مزروع نباشد و يا قابل زرع نباشد و آن يا باصالت باشد كه مسبوق بيد عمارتى نباشد كه مال امام است و يا بالعرض كه به جهتى از جهات از حيز انتفاع ساقط شده باشد كه آن هم مال امام است و به تعمير و احياء تملك توان كرد ( رجوع باحياء موات و اراضى موات و كشاف ص 1317 شود ) .\r\n\r\nمَواجيد\r\n- ( اصطلاح ذوقى ) حالات و مقاماتى چند هست كه بطريق كشف و وجدان بر اولياء و عرفا و سالكان راه ظاهر مىشود كه آنها را مواجيد مينامند يعنى بوجدان حاصل شده است چون مواجيد جمع موجود است و موجود يافته\r\n\r\n","description":"","footnote":"","page_name":" 1952 ","page_number":568},
  {"content":"\r\n\r\nشده است و از اين وجدان حالى مرادست نه عملى و يكى از آن حالات فنا است و فنا عبارت از زائل شدن تفرقه است ميان قدم و حدوث .\r\n( از شرح گلشن راز ص 560 ) حلاج گويد « مواجيد حق اوجد الحق كلها و ان عجزت عنها فهو الكبائر و ما الوجد الا خطرة ثم نظرة تثير لهيبا بين تلك السرائر اذا سكن الحق السريرة ضوعف - ثلاثة احوال لاهل البصائر » ( طبقات ص 310 )\r\n\r\nمَوادِّ ثَلاث\r\n- ( اصطلاح منطقى ) مراد از مواد ثلث وجوب ، امكان ، امتناع است .\r\nرجوع به ماده عقود و امكان و امتناع و وجوب شود .\r\n\r\nمَوادّ عُقود\r\n- ( اصطلاح منطقى ) مراد از عقود همان مواد ثلث است ( از اسفار ج 1 ص 32 ، 36 رجوع بامكان شود ) .\r\n\r\nمُوارِبَة\r\n- ( اصطلاح اهل بديع ) و آن باشد كه متكلم سخنى گويد كه متضمن امرى باشد كه منكر عليه باشد مانند قول خداى متعال در مقام حكايت از بزرگترين اولاد يعقوب  « ارْجِعُوا إِلى أَبِيكُمْ فَقُولُوا يا أَبانا إِنَّ ابْنَكَ سَرَقَ »  ( از كشاف ص 1449 ) .\r\nدر ابدع آورد مواربه :\r\nدر لغت حيله‌كردن است و نزد اهل بديع آنست كه سخنى گويند كه از جهتى محل اعتراض باشد پس از ابتدا راهى براى دفع اعتراض تفحص كرده باشد از تصحيف يا تبديل حركات يا افزودن و كاستن و پيوستن و امثال آن : مجمعى از شاعران ديدم سراسر نكته‌دان گفتم آيا شعر حسرت شعر حسرت از شما است بود صدر آراى آن محفل يكى فرخنده راى گفت آرى حسرت و شعرش ز ما هست و ز ماست ( از ابدع ص 386 ) .\r\n\r\nمُوارده\r\n- ( اصطلاح بديعى ) و توارد نيز گويند آنست كه اتفاق افتد در شعر دو شاعر كه در بيتى كلا يا بعضا توافق كنند .\r\nجمال الدين عبد الرزاق گويد :\r\n گويند صبر كن كه شود خون بصبر شير * آرى شود و ليك به خون جگر شود \r\nحافظ گويد :\r\n گويند سنگ لعل شود در مقام صبر * آرى شود و ليك به خون جگر شود \r\n\r\nمَواريث\r\n- ( اصطلاح فقهى ) رجوع به ارث و فرائض شود\r\n\r\nمُوازِنَه\r\n- ( اصطلاح ادبى ) از محسنات لفظيه است و تساوى دو فاصله يعنى دو كلمهء اخير از دو فقره يا دو مصراع باشد در وزن نه قافيه ( از كشاف ص 159 - المعجم ص 251 ) .\r\nمانند   « وَ نَمارِقُ مَصْفُوفَةٌ وَ زَرابِيُّ مَبْثُوثَةٌ »   و هرگاه الفاظ هر دو قافيه مثل هم باشند مماثله گويند مانند   « وَ آتَيْناهُمَا الْكِتابَ الْمُسْتَبِينَ وَ هَدَيْناهُمَا الصِّراطَ الْمُسْتَقِيمَ »   ( از مطول ص 383 ) .\r\nدر علوم غريبه و آن مقدارى بود كه اعلى را باسفل\r\n\r\n","description":"","footnote":"","page_name":" 1953 ","page_number":569},
  {"content":"\r\n\r\nو اسفل را باعلى بياويزد و اين امر در صورتى كه مثلا روح طاهر بود و جسد غير طاهر عملى نشود .\r\n\r\nمُؤانَسات\r\n- ( اصطلاح اخلاقى ) و معاونت ياران و دوستان و مستحقان بود در مشيت و شركت دادن ايشان در قوت و مال ، ( اخلاق ناصرى ص 79 ) .\r\n\r\nمُواسَعَه\r\n- ( اصطلاح فقهى ) يعنى عباداتى كه داراى وقت وسيع‌تر از خود ميباشند مانند : نماز . . .\r\n\r\nمُوافَقَة إجْماليَّه\r\n- ( اصطلاح اصولى ) در مقابل موافقة تفصيليه است .\r\nو موافقة التزاميه - در مقابل موافقة عمليه است .\r\n( از رسائل ص 18 ) .\r\n\r\nمَواقيت\r\n- ( اصطلاح فقهى ) جمع ميقات است و آن چندان محل است كه حاجيان از آنجا احرام شوند و عبارتند از « عقيق » براى مردم عراق و افضل آن « مسلخ » بود و بعد « غمره » است و براى مردم مدينه « مسجد الشجره » است و براى اهل شام « حيفه » است و براى طائف « قرن المنازل » و براى يمن « يلمم يا يلملم است » و ديگر ذو الحليفه است ( از فخريه ص 98 ) . رجوع به حج شود\r\n\r\nمَواقيتِ صَلاة\r\n- ( اصطلاح فقهى ) وقت نماز است رجوع به صلاة شود .\r\n\r\nمُوالات\r\n- ( اصطلاح فقهى ) موالات يعنى پى در پى و در اصطلاح متابعت بين افعال و اركان عبادات و مقدمات آنها است مثلا موالات در وضو به اين است كه بعد از شستن صورت بدون تأخير دست راست و بلا فاصله دست چپ را از آرنج تا سر انگشت بشويد و بعد . . .\r\nو بدون تأخير مسح سر و پا . . . و همين طور در تيمم و در نماز پى در پى بودن فصول و اركان و اجزاء آنست و ملاك صدق عرفى است كه بگويند اين شخص نماز ميخواند يا وضو ميگيرد .\r\nموالات در نماز و وضو شرط صحت است .\r\nو در ايجاب و قبول اين است كه بلا فاصله بعد از ايجاب قبول لازم است و نيز موالات در تعهدات اين است كه شخصى با غير خود تعهد كند اگر جنايت كرد خسارت او را بدهد و اگر مرد ميراث او آن او باشد و اين از دوستى و برادرى است ( از كشاف ص 1528 - عروة ص 276 - قواعد شهيد 418 ، ص 325 - شرح لمعه ص 41 ) .\r\n\r\nمَواليدِ ثَلاث\r\n- ( اصطلاح فلسفى ) مراد معدن ، نبات و حيوان است .\r\n( رجوع به آباء و امهات و اسفار ج 2 ص 208 - رسائل صدرا ص 160 - ش 416 - درة التاج ص 29 شود ) .\r\nشهاب الدين سهروردى گويد :\r\nچون قوت قواهر و عقول بواسطه پذيرش فيش دائم از ناحيهء نور الانوار در فعل خود نامتناهى بود و از طرفى مادت قابلهء عالم را قوت قبول آثار نامتناهيه بود و از طرفى ديگر معداتى كه مواد جسمانى عالم را مهيا كند تا آثار عقليه نامتناهى را از ناحيه حركات فلكيه و جوى آنها پذيرد نيز نامتناهىاند بنا بر اين باب حصول بركات يعنى فيضان صور\r\n\r\n","description":"","footnote":"","page_name":" 1954 ","page_number":570},
  {"content":"\r\n\r\nمعدنيه و نباتيه و حيوانيه و انوار مدبرهء انسانيه بطور بىنهايت و قرنا بعد قرن همچنان گشوده بود و انوار مدبرهء كامله پس از جدائى از كالبدها بانوار قاهره پيوندند و بدين ترتيب به عدد مقدسين كه حاصل از نفوس و انوار كامله بود بطور بىنهايت افزوده گردد .\r\n( رجوع شود به شرح حكمت الاشراق ص 97 ) .\r\n\r\nمَوانِع\r\n- ( اصطلاح اصولى ) مانع بر چند قسم است :\r\n1 - مانع از ابتداء 2 - مانع از تمام .\r\n3 - مانع از دوام .\r\nرجوع به مانع شود و رجوع به ( تلويح ص 683 ) شود .\r\n\r\nمَوانِعِ إرْث\r\n- ( اصطلاح فقهى ) امورى كه موجب محروميت وارث يا شخصى كه در حكم وارث است ميشوند ، موانع ارث گويند كه برخى مانع از كل ارث‌اند و بعضى ديگر از بعضى ارث ، بقرار زير :\r\n1 - كفر مانع كل است .\r\n2 - قتل وارث مورث خود را كه مانع كل ارث است .\r\n3 - رقيت كه مانع ارث است در وراث 4 - لعان 5 - حمل كه مانع از تقسيم ارث است تا مولد او 6 - غايت غير منقطعه ، و همين طور هر يك از طبقات مقدم كه مانع از طبقه بعدى هستند .\r\n( از شرح لمعه ج 2 ص 245 ) . رجوع به ارث و حجب شود .\r\nدر كليات حقوقى آمده است :\r\nاز جمله موانع ارث قتل است . كسى كه مورث خود را عمدا بكشد از ارث او ممنوع مىشود اعم از اينكه قتل بالمباشره باشد يا بالتسبيب ، منفردا باشد يا به شركت ديگرى . پس اگر يكى ديگرى را بقتل رساند كه اگر او را نمىكشت از او ارث ميبرد بسبب قتل از ارث او محروم ميگردد . و حكمت حرمان قاتل از ارث اين است كه اشخاص بىوجدان از خدا بىخبر بطمع مال دنيا در صدد قتل مورث خود برنيايند و بدانند كه با نقض غرض مواجه خواهند شد .\r\nو لذا قتل وقتى مانع از ارث است كه وقوع آن از روى عمد بوده و قانون به او اين اجازه را نداده باشد . پس اگر در مقام دفاع از نفس يا بموجب حقى كه از جهت ديگرى به او داده شده مورث خود را بكشد ممنوع از ارث نخواهد بود زيرا در مورد قتل به حق حكمت حرمان موجود نيست . و به همين جهت است كه قتل خطا موجب حرمان از ارث نيست .\r\nاز موانع ارث لعان است . محقق در شرايع لعان را داخل در موانع ارث قرار نداده . بلكه آن را ملحق بموانع قرار داده است زيرا بحث در موانع ارث فرعى بر تحقق نسب است و بسبب لعان نسبت قطع مىشود .\r\nبهر حال بعد از لعان زن و شوهر از يكديگر ارث نمىبرند و همين طور فرزندى كه بسبب انكارا و لعان واقع شده از پدر و پدر از وارث نمىبرد ليكن فرزند\r\n\r\n","description":"","footnote":"","page_name":" 1955 ","page_number":571},
  {"content":"\r\n\r\nمزبور از مادر و خويشان مادرى خود و همچنين مادر و خويشان مادرى او از او ارث مىبرند . پس لعان وقتى جامع شروط باشد بسبب آن زوجيت و نسب منقطع مىشود و ديگر توارثى فيما بين زوجين و ولد نخواهد بود .\r\nاگر پدر بعد از لعان اقرار بفرزندى ولد كند نظر بعموم اقرار العقلاء ولد به او ملحق شده و از او ارث ميبرد .\r\nاگر پدر از ملاعنه خود عدول كند و فرزندى ولد را قبول نمايد آيا ولد از خويشان پدر و خويشان پدر از ولد ارث خواهند برد يا نه ؟\r\nو بر تقدير اول آيا ارث بردن خويشان پدر از ولد مشروط است به اين كه اعتراف بفرزندى او داشته باشند يا نه ؟\r\nدر مسأله اقوالى است . و مطابق بعض اقوال هيچ يك از طرفين حق ارث را از همديگر ندارند .\r\n( كليات حقوق ص 370 ، 377 ) چيزهائى كه مانع از ارث ميشوند زيادند . حتى در دروس موانع ارث را استقصاء كرده و آنها را به بيست عدد رسانيده است . و در شرايع سه مانع را كه مشهورتر از همه است در اول مقدمه دوم و چهار مانع ديگر را در آخر آن ذكر نموده .\r\nبهر حال يكى از موانع ارث ارتداد است . وقتى شخصى مرتد شود و ارتدادش فطرى باشد به محض ارتداد اموالش بين ورثه تقسيم مىشود و زنش عده وفات ميدارد .\r\n( كليات حقوق ص 375 ) رجوع به فرائض شود .\r\n\r\nمُؤَبَّد\r\n- ( اصطلاح فقهى ) يعنى هميشگى اشياء موبده يعنى اشياء هميشگى و آنچه را آخر نباشد .\r\n( از تفسير ص 992 ) .\r\n\r\nمَوْت\r\n- ( اصطلاح فلسفى و عرفانى ) موت يعنى مرگ و مقابل حيات است از باب تقابل ضدين يا عدم و ملكه ، در مورد مرگ و علت آن عقايد بسيار است . اخوان الصفا آرند : موت در اثر ترك كردن نفس مر جسد را حاصل مىشود « ان الموت ليس شىء سوى ترك النفس استعمال الجسد . » ( اخوان ج 3 ص 283 ) .\r\nدر جاى ديگر گويند « الموت ولادة النفس » ( از اخوان ج 3 ص 51 ) .\r\nدر جاى ديگر آرند : « و ذالك ان موت الجسد ليس شيئا سوى مفارقة النفس له كما ان ولادة الجنين ليست شيئا سوى مفارقة الرحم فاذا الموت حكمة كما ان الولادة حكمة » ( از اخوان ج 3 ص 59 ) .\r\nدستهء از حكما گويند : موت بواسطه بپايان رسيدن قوت بدن و حرارت غريزى و فساد مزاج حاصل مىشود و يا در اثر عدم تحمل اجسام است اعتدال مزاجى را ( اسفار ج 4 ص 109 ، 162 ) .\r\nصدر الدين شيرازى گويد : مرگ آخرين مرحله تكميل نفس ناطقه است كه در آن مرحله خلع بدن و قشر كرده و بعالم روحانيات پيوندد . ( اسفار ج 4 ص 24 و 109 ، 162 ، 196 ) .\r\nو از نظر عرفا موت عبارت از قمع و ريشه كن كردن هواى نفس است زيرا حيات نفس به هواهاى نفسانى است و\r\n\r\n","description":"","footnote":"","page_name":" 1956 ","page_number":572},
  {"content":"\r\n\r\nبواسطهء آنها اميال شهوانى لذت خود را دريابد و كسى كه بميرد از هواهاى نفسانى خود زنده شود بهدايت حق .\r\nدر كشاف است كه موت نزد صوفيان حجاب انوار مكاشفات و تجلى است .\r\nدر شرح كلمات بابا است كه مرگ بعد از حيات حسرت است و حيات بعد از مرگ حيرت است و بعضى گويند مراد از مرگ حيرت است و بعضى گويند مراد از موت جهل است و از حيات علم  « يُخْرِجُ الْحَيَّ مِنَ الْمَيِّتِ وَ يُخْرِجُ الْمَيِّتَ مِنَ الْحَيِّ »  .\r\nدر اصطلاح عارفان :\r\nاز بين بردن صفات ذميمهء بشريت است كه گفته‌اند « الموت باب من ابواب الآخرة - ما لحقيقة الا فى موت النفس » ( طبقات ص 472 ) در انسان كامل است : كه انبياء و اوليا را پس از موت طبيعى ، موت ديگرى است از جهت آنكه ايشان به موت ارادى پيش از موت طبيعى مىميرند و آنچه ديگران بعد از موت خواهند ديد ايشان پيش از موت طبيعى ببينند و احوال بعد از مرگ ايشان را معاينه شود و از مرتبهء علم اليقين بمرتبهء عين اليقين رسند از آن جهت كه حجاب آدميان جسم است چون روح از جسم بيرون آمد هيچ چيز ديگر حجاب او نمىشود .\r\n( از انسان كامل ص 157 ) حاتم اصم گويد « من دخل فى مذهبنا هذا ليجعل فى نفسه اربع خصال من الموت ، موت الابيض و موت الاسود و موت الاحمر و موت الاخضر فالموت الابيض الجوع و الموت الاسود احتمال اذى الناس و الموت الاحمر مخالفة النفس و الموت الاخضر طرح الرماح بعضها على بعض » ( طبقات ص 93 ) و بالجمله موت عبارت از قمع و ريشه كن كردن هواى نفس است زيرا حيات نفس به هواهاى نفسانى است و بواسطهء آنها اميال شهوانى لذت خود را دريابد و كسى كه بميرد از هواهاى نفسانى خود ، زنده شود بهدايت حق .\r\n( از دستور العلماء ج 3 ص 385 ) در كشاف است كه موت نزد صوفيان رفع حجاب از انوار مكاشفات و تجلى است .\r\nدر شرح كلمات بابا طاهر است كه مرگ بعد از حيات حسرت است و حيات بعد از مرگ حيرت است .\r\nو بعضى گويند : مراد از موت جهل است و از حيات علم است كه  « يُخْرِجُ الْحَيَّ مِنَ الْمَيِّتِ وَ يُخْرِجُ الْمَيِّتَ مِنَ الْحَيِّ »  ( از كشاف ص 1317 ) و گفته‌اند كه موت قبل از حيات غفلت است و بعد از حيات حسرت است .\r\nو بعضى گويند : موت عبارت از ارتفاع تعين است .\r\n( از شرح گلشن راز ص 403 ) در شرح گلشن راز است كه موت عبارت از عدم شعور و خفا و كمون است و نوع انسان را سه نوع مرگ است يكى آنكه هر لحظه و ساعت و در هر طرفة العين بحسب اقتضاى ذاتى ممكن كه لازم امكانيت است انسان را واقع است به حكم  « كُلُّ شَيْءٍ هالِكٌ »  يعنى « هالك دائما » و بمقتضى  « بَلْ هُمْ فِي لَبْسٍ مِنْ خَلْقٍ جَدِيدٍ »  بتجلى نفس رحمانى بحسب خلع و لبس در هر لحظه\r\n\r\n","description":"","footnote":"","page_name":" 1957 ","page_number":573},
  {"content":"\r\n\r\nهست مىشود و از غايت سرعت تجلى و وجودى ادراك انعدام نمىكند و على الدوام وجود واحد مرعى است .\r\nدوم مرگ اختيارى است كه مخصوص نوع انسان است و آن عبارت از قمع هواى نفس و اعراض از لذات جسمانى و مشتهيات نفسانى و مقتضيات طبيعت و شهواتست و هر كه اجتناب از شهوات و لذات نفسانى نمود البتة نفس خود را كشته است .\r\nسوم مرگ اضطرارى است كه مفارقت روح است از بدن و تجرد او از تعلق به بدن و اين موت شامل جميع حيواناتست .\r\n( از شرح گلشن راز ص 502 )\r\n\r\nمَوتِ ابْيَض\r\n- ( اصطلاح عرفانى ) موت ابيض عبارت از گرسنگى است كه روشن‌كنندهء باطن است و منور دل است و سفيدكنندهء صورت دل است و در اين هنگام زنده مىشود هوش او يعنى از خواب غفلت بيدار مىشود .\r\nشاعر گويد :\r\n هرگز نميرد آنكه دلش زنده شد بعشق * ثبت است بر جريدهء عالم دوام ما \r\n\r\nمَوتِ احْمَر\r\n- موت احمر عبارت از مخالفت با نفس است .\r\n( شرح گلشن راز ص 503 )\r\n\r\nمَوتِ اخْتِيارى\r\n- عبارت از قمع هواى نفس و اعراض از لذات است كه سبب معرفت است كه مخصوص نشاءت انسانيت است و انسان در راه نيل بمطلوب و مقصود خود بايد تمام موانع را دور كرده تا بمحبوب خود برسد .\r\n( شرح گلشن راز ص 504 ) شاعر گويد :\r\n گر بريزد خون من آن دوست رو * پاىكوبان جان برافشانم بر او\r\nآزمودم مرك من در زندگى است * چون رهم زين زندگى پايندگى است\r\nآنكه مردن پيش چشمش مهلكه است * امر لا تلقوا بگيرد او بدست\r\nوانكه مردن پيش او شد فتح باب * سارعوا آيد مر او را در خطاب \r\n\r\nمَوتِ اخْضَر\r\n- ( اصطلاح عرفانى ) موت اخضر عبارت از پوشيدن مرقع پاره و و مندرس مطروحه باشد كه داراى هيچ قيمت و ارزش نباشد و موقعى كه شخص بدين لباس قناعت ورزيد آن هم براى ستر عورت و صحت عبادات آن وقت بمقام موت اخضر رسيده است از جهت اخضرار او بقناعت و نضارة وجه او .\r\n\r\nمَوتِ اسْوَد\r\n- ( اصطلاح عرفانى ) موت اسود عبارت از تحمل اذيت خلق است كه اذيت بردن را در هواى محبوب لذت بداند و اين مقام موت اسود است كه فناء در محبوبست و كسى كه اذيت و آزار در راه محبوب تحمل كند لذت برد .\r\n( اصطلاحات خطى ث 854 )\r\n\r\nمَوتِ طَبيعى\r\n- موت طبيعى در مقابل موت ارادى است كه مخصوص سالكين است كه قبل از موت طبيعى واقع مىشود رجوع شود بموت .\r\n( از شرح قيصرى ص 45 )\r\n\r\nالمُؤتَلف وَ المُخْتَلَف\r\n- ( اصطلاح اهل حديث ) و آن باشد كه راوى روايتى ، در نام با راوى ديگر از لحاظ نوشتن يكى باشند و از لحاظ تلفظ مختلف اختلاف به نقطه باشد « اخنف و احنف » يا به تشديد\r\n\r\n","description":"","footnote":"","page_name":" 1958 ","page_number":574},
  {"content":"\r\n\r\nمانند « سلام و سلام » و همين طور است در لقب و كنيه .\r\n( از كشاف ص 89 ) .\r\n\r\nمُؤتَمَر\r\n- ( اصطلاح گاه‌شمارى ) نام نخستين ماه از سالهاى قمرى قبل از اسلام بود در عرب جاهلى و ترتيب ماه‌هاى مذكور اين است :\r\nمؤتمر .\r\nناجر خوان ( بفتح خاو تشديد واو ) بصان ( بفتح باء و تشديد صاد ) حنتم ( بفتح حاء و تاء ) زباء اصم ( بفتح همزه و تشديد صاد ) عادل .\r\nناقف و غل مواع ( بضم ميم ) برك ( بضم با ) ( از آثار الباقيه ص 69 ) امكان تصحيف و تحريف در كلمات فوق هست .\r\n\r\nمُؤَثّرِ تامّ\r\n- ( اصطلاح فلسفى ) مراد از مؤثر تام علت تامه است . چنان كه مؤثر ناقص علت ناقصه است . چنان كه مؤثر ناقص علت ناقصه است . و بالجمله هر امرى كه در غير اثر كرده و موجب انفعال متأثر خود شود و يا موجب وجود متاثر خود شود مؤثر است . ( از دستور ج 3 ص 386 ) .\r\n\r\nمُوَثَّق\r\n- ( اصطلاح درايه ) خبر موثق خبرى است كه ناقلان آن اگر چه امامى نباشند لكن توثيق آنها بين اصحاب حديث منصوص باشد و از جهتى ديگر مشتمل بر ضعف نباشد .\r\n( از درايه ص 216 ) .\r\n\r\nمَوْج\r\n- ( اصطلاح ذوقى ) موج در اصطلاح عبارت از تجليات وجود مطلق است كه از هر مرتبتى جهانى پديدار گردد و عالم و آدم همه امواج وجود مطلق‌اند .\r\nعراقى گويد :\r\n در محيط هستى عالم بجز يك موج نيست * باد تقدير است بهر جانب روان انداخته\r\nصد هزاران گوهر معنى و صورت هر نفس * موج اين دريا به پيدا و نهان انداخته\r\nباز درياى جلالت ناگهان موجى زده * جمله را در قعر بحربى كران انداخته\r\nجمله يك چيز است موج و گوهر و دريا و ليك * صورت هر يك خلافى در ميان انداخته\r\nگر بحر كون موج برآورده صد هزار * جمله يكيست ليك به صد بار آمده\r\nغيرى چگونه روى نمايد چو هر چه هست * عين دگر يكيست سزاوار آمده\r\nاين آن قلندرى است كه در من يزيد گفت * تسبيح در حمايت زنار آمده\r\nآنجا كه بحر معنى موج بقا برآرد * بر كشتى دليران لنگر چه كار دارد\r\nدر راه پاكبازان اين حرفها چه خيزد * بر فرق سرفرازان ، افسر چه كار دارد\r\nآن دم كه آن دم آمد ، دم در نگنجد آنجا * جايى كه ره برآيد ، رهبر چه كار دارد \r\nتركيبات :\r\nموج خاكى - موج دريا . موج طوفان موج زدن ، موج آمدن ، موج جنگ ، موج صلح .\r\n\r\n","description":"","footnote":"","page_name":" 1959 ","page_number":575},
  {"content":"\r\n\r\nمولانا گويد .\r\n موج مىزد در دلش عفو گنه * كه زهر دل تا دل آمد روزنه .\r\nموج دريا چون بامر حق بتاخت * اهل موسى را ز قبطى واشناخت\r\nموجهاى صلح بر هم مىزنند . * كينه‌ها از سينه‌ها بر مىكنند\r\nموجهاى جنگ بر شكل دگر * مهرها را مىكند زير و زبر \r\n\r\nمَوجِ الَسْت\r\n- ( اصطلاح عرفانى ) مراد نفس روحانى است كه موجى زد و تمام جهان و ما فيها را در روز الست نمودار كرد .\r\n\r\nمُوجَب\r\n- ( اصطلاح كلامى ) كلمهء موجب بفتح اسم مفعول از ايجاب است و ضد مختار است و فاعل موجب بفتح جيم يعنى فاعلى كه فعلش در تحت اراده و اختيارش نيست و بدون قصد و اراده منشأ صدور فعل باشد و آن بر دو قسم است يكى آنكه از شأنش مختار بودن نيست مانند اشراق دادن خورشيد و احراق نار و ديگر آنكه از شأنش مختار بودن است و لكن بواسطهء قسر خارجى سلب اختيار از آن شده باشد .\r\n( از دستور ج 3 ص 382 - اسفار ج 3 ص 76 ) . رجوع به اختيار شود .\r\n\r\nمُوجِباتِ غُسْل\r\n- ( اصطلاح فقهى ) موجبات غسل پنج امر است خون حيض و نفاس .\r\nو ولادت بلا دم . مرگ مسلم مگر آنكه شهيد شده باشد . اسلام كافر در حال جنابت ، خروج منى غيبوبت حشفه قبلا و دبرا و مس ميت قبل از غسل ( از الفقه على . . ص 78 ) .\r\n\r\nمُوجِباتِ إرْث\r\n- ( اصطلاح فقهى ) در كليات آمده است . اسباب ارث ، امورى كه موجب ارث شوند از موجبات ارث نسب و سبب است . و بسا اتفاق مىافتد كه هر دو امر با هم جمع شوند مثل اينكه شخص از از هر دو جهت مستحق ارث باشد .\r\nوقتى در شخص واحد موجبات متعدد .\r\nارث جمع شود به جهت تمام آن موجبات ارث مىبرد مگر اينكه بعض آنها مانع ديگرى باشد كه در اين صورت فقط از جهت عنوان مانع ميبرد .\r\nنسبت اتصال شخص است به غير به اين كه يكى از آنها در ولادت به ديگرى منتهى شود مثل پسر كه متصل است بابوين و اجداد يا هر دو به شخص ثالثى منتهى شوند مثل دو برادر كه نسبتشان به يك پدر است .\r\nدر بردن ارث ، وجود يكى از چند چيز كه از آن بموجب ارث و نبودن چند چيز كه از آنها بموانع ارث تعبير مىشود لازم است .\r\nيكى از چيزهائى كه وجود آن در بردن ارث لازم مىباشد نسب است يعنى ميان زنده و مرده علاقهء نسبى باشد به اين معنى كه فيما بين آنها از راه ولادت علاقه و اتصالى باشد به اين كه ولادت يكى از آنها به ديگرى متصل شود مثل پدر و مادر با فرزند يا ولادت آنها به ثالثى منتهى گردد مثل دو برادر كه ولادت آنها بوالدين ميرسد يا بنى اعمام كه ولادتشان باجداد و جدات متصل مىشود .\r\nنسب وقتى موجب ارث است كه انتساب بوجه شرعى باشد يعنى نسبت بر حسب قانون در واقع صحيح بوده و يا در حكم\r\n\r\n","description":"","footnote":"","page_name":" 1960 ","page_number":576},
  {"content":"\r\n\r\nصحيح باشد و ترتب احكام صحيح به آن داده شود مثل نسبتى كه بموجب اقرار ثابت گردد يا ناشى از شبهه بوده و يا منشأ آن نكاح ساير ملل و اديان رسمى باشد .\r\nبنا بر اين در نسب دو چيز شرط است :\r\nيكى آنكه در عرف و عادت آنها را به يكديگر نسبت دهند و ديگر آنكه اين انتساب قانونى باشد . پس تولد از زناى محض اعتبارى ندارد .\r\nو جارى بودن حكم ارث در مجوس با اينكه با ارحام خود وصلت مىكنند براى اين است كه شريعت اسلام نكاح هر ملتى را بطريقهء خودشان سبب الحاق و انتساب قرار داده است .\r\nبالجمله نسب عبارت است از اينكه دو نفر بسبب ولات بلا واسطه يا مع الواسطه بطور مستقيم يا غير مستقيم بهمديگر متصل شوند مثلا اتصال بين اولاد صلبى با پدر و مادر بلا واسطه و بطور مستقيم است و اتصال بين نواده با جدشان مع الواسطه و بطور غير مستقيم است .\r\n( كليات حقوقى ص 357 ، 358 )\r\n\r\nمُوجِباتِ وُضو\r\n- ( اصطلاح فقهى ) موجبات وضو عبارتند از بول ، غايط ، خروج ريح ، نوم ، زوال عقل ، استحاضهء قليله و كثيره و متوسطه ، جنابت كه ناقض وضوء است رجوع به صلاة و طهارت و وضو شود .\r\n\r\nمُوجِبَه\r\n- ( اصطلاح منطقى ) قضيهء موجبه در مقابل سالبه است و آن يا حملى است مانند انسان حيوان است و يا سلبى است مانند انسان جماد نيست ( از دستور ج 3 ص 363 - كشاف ص 448 - تفسير ص 228 - مقولات ارسطو ص 513 )\r\n\r\nمُوجِر\r\n- ( اصطلاح فقهى ) اجازه‌دهنده است رجوع به اجاره شود .\r\n\r\nمُوجَز\r\n- ( اصطلاح ادبى ) رجوع بايجاز و اطناب شود .\r\n\r\nمَوجُود اول\r\n- ( اصطلاح فلسفى و كلامى ) و منظور علت العلل و علت اول و سبب اول است « و هو السبب الاول لوجود سائر الموجودات كلها و هو برى من جميع انحاء النقص و كل ما سواه فليس يخلو من آن يكون فيه شىء من انحاء النقص ( رجوع شود به كتاب آراء اهل مدينة فاضله فارابى چاپ بيروت ص 23 1959 ) .\r\nپارهء از تركيبات در معنى فلسفى :\r\n\r\nمَوجُودات ثَوانى\r\n- ( اصطلاح فلسفى ) مراد از موجودات ثوانى موجودات بعد از صادرات اول‌اند كه نفوس مدبره و ارواح‌اند . ( آراء اهل مدينه ص 44 ) .\r\n\r\nمَوجُودات جُزوى\r\n- ( اصطلاح فلسفى ) موجودات بر دو نوعند كلى و جزوى موجودات كلى دائمة الوجود و البقاءاند كه عقول و نفوس و كليات عناصرند و موجودات جزوى دائم در كون و فساد و متوجه به طرف كمال و تمامند . ( از اخوان ج 3 ص 45 ) .\r\n\r\nمَوجُودات جِسمانى\r\n- ( اصطلاح فلسفى ) موجودات بر دو نوعند جسمانى و روحانى ، جسمانى موجوداتى ميباشند كه بواسطهء حواس ادراك ميشوند و روحانى بعقل درك و بفكر تصور ميشوند روحانى نيز بر سه قسم است 1 - هيولاى اولى 2 - نفس 3 - عقل . ( اخوان ج 3 ص 32 )\r\n\r\n","description":"","footnote":"","page_name":" 1961 ","page_number":577},
  {"content":"\r\n\r\n\r\nمَوجُوداتِ خارِجى\r\n- ( اصطلاح فلسفى ) موجودات خارج در مقابل موجودات ذهنى ميباشند مراد از خارج ، خارج از ذهن و عالم عين است كه در آن موطن منشأ آثار وجود عينى است . ( از دستور ج 3 ص 363 ) .\r\n\r\nمَوجوداتِ ذِهْنى\r\n- ( اصطلاح فلسفى ) موجودات ذهنى در مقابل موجودات خارجىاند ، رجوع به وجود ذهنى و موجودات خارجى و عقل و علم شود .\r\n\r\nمَوجوداتِ عَيْنيَّه\r\n- ( اصطلاح فلسفى ) مراد موجودات جهان اعيان ثابته است كه در عالم اعيان ثابته‌اند و گاه اطلاق شود بر موجودات جهان وجود محسوس و خارج كه عالم شهادت است\r\n\r\nمَوجُوداتِ كُلّى\r\n- ( اصطلاح فلسفى ) رجوع بموجودات جزوى و ( اخوان ج 3 ص 337 ) شود .\r\n\r\nمَوجوداتِ كائِنَه\r\n- ( اصطلاح فلسفى ) موجودات كائنه در مقابل موجودات - مبدعه‌اند ( راحة العقل ص 93 ) . رجوع شود به مبدع و كائن و خلق .\r\n\r\nمَوجُود بِما هُوَ مَوجُود\r\n- ( اصطلاح فلسفى ) موجود بما هو موجود بدون آنكه تخصص بامرى دون امرى و طبيعتى دون طبيعتى داشته باشد و بطور مطلق موضوع علم الهى است .\r\n( از شفا ج 2 ص 281 - تفسير ص 767 ، 768 ، 679 ) .\r\n\r\nمَوجُود فى نَفْسِ الأمْر\r\n- ( اصطلاح فلسفى ) يعنى امرى كه فى نفس الامر با قطع نظر از فرض فارض موجود باشد چه آنكه اعتباركنندهء موجود باشد يا نه .\r\nرجوع شود به وجود خارجى و نفس - الامر .\r\n\r\nمَوجُود تامّ\r\n- ( اصطلاح فلسفى ) عقول و نفوس را موجود تام گويند .\r\n( مبدأ و معاد صدرا ص 117 ) .\r\n\r\nمَوجُود حَقيقى\r\n- ( اصطلاح فلسفى ) موجود حقيقى يكى بيش نيست و آن عين وجود حق و هستى مطلق است ، اما او را مراتب بسيار است اول : مرتبهء لا تعين و عدم انحصار است .\r\nمرتبهء ثانيه : تعين اوست بتعين جامع مر جميع تعينات فعليهء وجوبيهء الهية را .\r\nمرتبهء ثالثه : جامع جميع تعينات فعليهء موثره است . اين مرتبه الوهيت است .\r\nمرتبه رابعه : تفصيل و مرتبهء الوهيت است .\r\nمرتبه خامسه : جامع جميع تعينات انفعاليه است كه از شأن ايشانست تاثر و انفعال و اين مرتبه كونيهء امكانيه است .\r\nمرتبه سادسه : تفصيل مرتبهء كونيهء امكانيه است كه مرتبهء عالم است .\r\nموجود حقيقى بر لوح عدم لوايح نور قدم لايح شد و كس نشد درين سر محرم حق را مشمر جدا ز عالم زيرا ك عالم در حق ، حقست و حق در عالم ( از لوايح جامى ص 44 الى 48 ) پارهء از تركيبات ديگر در معانى فلسفى و عرفانى مَوجودِ تَعْليمى مَوجودِ طَبيعى مَوجودِ عَقْلى مَوجودِ غَيرِ مُسْتَكْفى\r\n\r\n","description":"","footnote":"","page_name":" 1962 ","page_number":578},
  {"content":"\r\n\r\nمَوجودِ فاعِل مَوجودِ مُسْتَكْفى مَوجودِ مُطْلَق مَوجودِ مُنْفَعِل مَوجودِ ناقِص مَوجودِ نَفْسى موجودات باعتبار تأثير و تاثر بر سه قسم‌اند از اين قرار :\r\n1 - منفعل غير فاعل مانند اجسام .\r\n2 - منفعل فاعل مانند نفوس فلكيه .\r\n3 - فاعل غير منفعل مانند عقول مجرده و بتقسيم ديگر موجودات يا طبيعىاند مانند اجسام و مواليد و يا تعليمىاند مانند مقادير و صورت و صورت تعليميه و يا عقلىاند مانند عقول و يا نفسى مانند نفوس و به تقسيم ديگر موجودات يا تامند مانند عقول يا ناقص‌اند مانند موجودات ديگر و يا فوق التمام است مانند ذات حق ، موجودات ناقص هم يا مستكفىاند مانند افلاك يا غير مستكفىاند مانند اجسام و مواليد و به تقسيم ديگر موجودات يا بسيطاند مانند عقول و يا مركب‌اند مانند اجسام و مواليد و به تقسيم ديگر موجودات يا محسوس‌اند و يا معقول‌اند و يا متخيل‌اند و ديگر موجودات يا . . .\r\n\r\nمُؤَخَّر\r\n- ( اصطلاح نجومى و هيوى ) و بيست و هفتمين منزل از منازل قمر است و علامت آن دو ستاره بود از جناح الفرس و سرة الفرس و آن را فرغ الدلو نيز گويند و فرغ در لغت آن موضع باشد از دلو كه آب از آن بيرون آيد .\r\n( از بيست باب ملا مظفر )\r\n\r\nمَوَدَّت\r\n- ( اصطلاح عرفانى ) دوستى ، رجوع به محبّت شود .\r\nجرعهء مودت - بيابان مودت .\r\n\r\nمُودِع\r\n- ( اصطلاح فقهى ) وديعه‌گذارنده رجوع بوديعه شود .\r\n\r\nمُؤَذِّنِ راتِب\r\n- ( اصطلاح فقهى ) اذان - گوى هميشگى كه اذان اعلام گويد براى نماز جماعت تا مأموم از امام پيروى نمايند .\r\n\r\nمُؤَسِّس\r\n- ( اصطلاح ادبى و كلامى ) كه تمام حروف او را نقطه‌هاى زيرين باشد مثل ارباب طرب بيار ، اى يار .\r\n( از كشاف ص 83 ) .\r\n\r\nالمُوسَويَّة\r\n- ( اصطلاح كلامى ) اين فرق با فرق المفضلية ؟ ؟ ؟ فرقه واحدى مىباشند و قائل به امامت امام موسى كاظم مىباشند كه بعضى از آنها قائل به توقف امامت بر او مىباشند و بعضى او را مرده نمىدانند كه بنام المطوره معروفند . . .\r\n( از ملل و نحل شهرستانى ص 78 )\r\n\r\nمُوسِيقى\r\n- ( اصطلاح فلسفى و رياضى ) اخوان الصفا دربارهء ريشهء موسيقى گويند : اصحاب شرايع و نواميس الهى به منظور استفاده و اعمال در هياكل و عبادتخانه‌ها و در هنگام خواندن نماز و هنگام قربانيها و دعاها و راز و نيازها و گريه‌ها الحان و اصوات موسيقى را به كار برده‌اند چنان كه حضرت داود در هنگام خواندن مزامير خود الحان خوش بر اوزان معينى اعمال ميكرد . و همچنانكه نصرانيان در عبادتگاه و مسلمين در مساجد خود در قرائت نماز و كتب آسمانى الحانى رقيق به كار برند تا دلها رفيق و عواطف لطيف\r\n\r\n","description":"","footnote":"","page_name":" 1963 ","page_number":579},
  {"content":"\r\n\r\nشود و قلبها خاضع و نفوس خاشع و منقاد اوامر خداوند شوند و از گناهان خود بازگشت كنند و بسوى خداى روى آورند .\r\nباز گويند يكى از اسباب وضع قواعد و قوانين موسيقى اين بود كه چون حوادث و وقايعى كه از ناحيهء موجبات نجومى و تاثيرات كواكب و احترام سماوى پديد ميامد مانند قحط ، غلا و خشكسالى و جز آنها خواستند راهى پيدا كنند كه از اين گونه بليات و حوادث ناگوار نجات يابند و بدين جهت سنن و نواميس الهى را وضع كردند مانند نماز ، روزه ، قربان ، دعا و جز آنها كه بوسيله آنها عذاب را از خود دور گردانند و خداوند بديها و شرور را از آنان مندفع نمايد و در هنگام خواندن و انجام عبادات به منظور رقت قلب و توجه به معنويات الحانى به كار مىبردند كه لحن « المحزن » مىناميدند كه موجب رقت دلها بود و كم كم لحن ديگرى استخراج كردند بنام « مشجع » كه رؤساى لشكر در جنگها به كار مىبستند و لحن ديگرى استخراج كردند كه در مارستانها و اوقات سحر براى تخفيف مرضها به كار مىبردند و بسيارى از امراض را بوسيله آن لحن معالجه ميكردند و لحن ديگرى استخراج كردند كه در هنگام مصائب و غم و اندوه و ماتم‌ها به كار مىبردند و لحن ديگرى استخراج كردند كه در هنگام انجام كارهاى دشوار به كار مىبردند مانند حمالها ، بناها و ملاح‌ها تا بدين وسيله زحمت كار و دشوارى آن را احساس نكنند .\r\nلحن ديگرى استخراج كردند كه در هنگام فرح ، لذت ، سرور و عروسىها و و ليمه‌ها به كار مىرفت .\r\nو الحانى خاص براى حيوانات و تشويق آنها درست كردند كه شتربانان در سفرها به كار برند كه حدى گويند و يا در تاريكى شب به كار برند تا اينكه شتران به نشاط آيند و بارها بر آنها سبك نمايد و همين طور گوسفندچرانها و گاوچرانها و اسب‌چرانها در هنگام آب دادن به حيوانات سوت زده و سفير ميكشند و اين خود لحن از موسيقى بود و همين طور شكارچيان الحانى در تاريكى شب به كار بردند تا طيور و حيوانات بنزديك آنها آيند ، زنان براى اطفال خود الحانى درست كرده‌اند تا گريهء آنها را آرام و يا آنها را خواب نمايد .\r\nو بنا بر اين صنعت موسيقى را هر ملتى و هر فردى به كار مىبندد .\r\nبنا بر اين موسيقى عبارت است از سرود و آواز و موسيقار . خواننده آواز و موسيقات آلت سرود بود .\r\nو غناء عبارت از الحانى بود مؤلف از چند لحن و لحن عبارت از نغمات متواتر بود و نغمات عبارت از اصوات موزون بود و صوت عبارت از . . .\r\n( رجوع شود برساله پنجم اخوان ص 136 - 138 ) .\r\n\r\nمُوَشَّح\r\n- ( اصطلاح بديعى ) و وشاح در لغت كمربند مرصع زنان باشد و موشح صاحب وشاح باشد و در علم بديع صنعتى است كه بتوسط بعضى از حرف كه در اول ابيات قصيده و غزل يا رباعى و قطعه قرار دهند اسم يا لقب شخص يا مثل و عبارتى را اظهار نمايند و يا بواسطهء\r\n\r\n","description":"","footnote":"","page_name":" 1964 ","page_number":580},
  {"content":"\r\n\r\nبرخى كلمات كه در اواسط اشعار قرار دهند اين كار كنند مثال :\r\n معشوق دلم به تير اندوه بخست * حيران شدم و كسم نمىگيرد دست\r\nمسكين تن من ز بار محنت شد پست * دست غم دوست پشت من خرد و شكست \r\nحروف اول اين چهار مصراع را كه جمع كنيم محمد شود .\r\n\r\nمَوصُول\r\n- ( اصطلاح حديث ) خبر متصل است و در نزد ادباء عربيت يكى از معارف است و آن بر دو قسم است يكى موصول اسمى و ديگر موصول حرفى موصول حرفى « ان لو ما . كى » كه باصلهء خود بتأويل مصدر روند و موصول اسمى بر دو قسم است مختص و مشترك مختص مانند « الذى اللذان و الذين » براى مفرد ، مثنى و جمع مذكر و « التى ، اللتان و اللاتى . » براى مفرد مثنى و جمع مؤنث و موصول مشترك مانند « من و ما » و بالجمله موصولات كلماتى هستند كه معانى آنها تمام نمىشوند مگر با ذكر جملهء بعد از آنها بنام صله .\r\nمن و ما و ال . براى مفرد . مثنى و جمع مذكر و مؤنث آيد مانند  « وَ مِنْهُمْ مَنْ يَمْشِي عَلى أَرْبَعٍ   فَمِنْهُمْ مَنْ يَمْشِي عَلى بَطْنِهِ »  و  « هُوَ الَّذِي فِي السَّماءِ إِلهٌ . . . »  و  « كَالَّتِي نَقَضَتْ غَزْلَها »  و  « رَبائِبُكُمُ اللَّاتِي فِي حُجُورِكُمْ »  و كلمهء « ما ذا » نيز از موصولات است .\r\n( رجوع شود به سيوطى ص 23 - 36 ) در پارسى كلماتى مانند چه و كه موصولند\r\n\r\nمُوصى\r\n- ( اصطلاح فقهى ) وصيت‌كننده است و شرط است در آن كمال عقل ، رفع حجر و بلوغ . و وصيت مجنون ، سكران و آنكه خود را مجروح كند بجرح مهلك باطل است .\r\nرجوع به وصيت شود .\r\n\r\nمُوصى بِه\r\n- ( اصطلاح فقهى ) آنچه مورد وصيت است و آن هر امرى است كه عادة قابل ملكيت باشد و قابل نقل از مالكى به مالك ديگر باشد رجوع به وصيت شود .\r\nدر كليات حقوقى آمده است :\r\nچيزى كه وصيت به آن مىشود بايد مملوك و قابل انتقال بوده و داراى منفعت عقلائى مشروع باشد . و قدرت بر تسليم در وصيت شرط نيست .\r\nلازم نيست كه موصى به فعلا موجود باشد . بلكه ممكن است منافع عينى را كه هنوز وجودى ندارد و بعدها بدست مىآيد يا متدرجا حاصل خواهد شد موضوع وصيت قرار داد .\r\n\r\nمُوصَى لَه\r\n- ( اصطلاح فقهى ) كسى كه براى او وصيت شده است و شرط است كه در حال وصيت موجود باشد و لو آنكه حمل باشد .\r\nرجوع به وصيت شود .\r\n\r\nمَوْضُوع\r\n- ( اصطلاح منطقى ) هر چيزى كه در وجود نياز بحالى و عرضى نداشته باشد موضوع گويند در مقابل محل كه قوامش به حال است بنا بر اين هيولا و ماده محل صورت‌اند ديگر آنكه حال ممكن است جوهر باشد چنان كه صورت كه حال در ماده است جوهر است و محل نيز جوهر است بر خلاف آنچه حال و عارض بر موضوع شود .\r\n( اساس الاقتباس ص 36 - تفسير ص 1271 - دستور ج 3 ص 373 ) .\r\n\r\n","description":"","footnote":"","page_name":" 1965 ","page_number":581},
  {"content":"\r\n\r\n- مقابل محمل و جزء اول قضيهء حمليه را گويند .\r\n( اساس الاقتباس ص 36 ، 37 ) .\r\n\r\nمَوضُوعِ اصْل\r\n- ( اصطلاح اصولى ) موضوع اصل شك بوجود دليل است و بالجمله اصول حيث لا دليل اجرا شوند .\r\n\r\nمَوضُوعِ عِلم\r\n- ( اصطلاح فلسفى ، منطقى ) موضوع علم آن چيز بود كه علم مشتمل بر بحث از اعراض ذاتى او بود .\r\n( اساس الاقتباس ص 393 ) .\r\n\r\nمَوضوعِ عِلْمِ كُلّى\r\n- ( اصطلاح منطقى ، فلسفى ) موضوع علم كلى الهى عبارت از موجود مطلق است ( از اسفار ج 3 ص 18 ) .\r\n\r\nمَوضُوعِ مَنْطِق\r\n- ( اصطلاح منطق ) موضوع هر علمى عبارت از چيزى است كه در آن علم بحث از عوارض ذاتى بلا - واسطه و يا با واسطهء آن مىشود و موضوع علم منطق عبارت از تصور و تصديق و علم طبيعى موجود طبيعى و اجسام است از آن جهت كه در معرض حركت و سكون‌اند .\r\n( دستور ج 3 ص 373 ) .\r\n\r\nمَوضُوعى\r\n- ( اصطلاح اصولى ) شبههء موضوعى رجوع به شبههء موضوعى شود .\r\n\r\nمَوْطِن عَهْد\r\n- ( اصطلاح عرفانى ) مراد از موطن عهد عالم ذر است .\r\n( مبدأ و معاد صدرا ص 327 )\r\n\r\nمُوَقَّتات\r\n- ( اصطلاح فقهى ) عبادات موقته و آنها عباداتى ميباشند كه بايد در وقتهاى معينى انجام شوند و قبل از آن وقت نتوان انجام داد مگر قضاء مانند نماز ، حج\r\n. \r\nمَوْقُوف\r\n- حديث موقوف آن باشد كه از مصاحب معصوم نقل و روايت شده باشد و يا بقول و فعل و تقريرا و اعتماد شده باشد و موقوف باشد . و يا روايتى كه در حد معينى متوقف شود و نزد فقهاء عين موقوف و محبوس است كه موقوفه هم گويند و بايد عين باشد و مملوك باشد و بتوان بابقاء آن از او بهره برد پس وقف نان ، ميوه . . . جايز نيست و بايد قبض و اقباض آن هم ممكن باشد .\r\n( از شرح لمعه ج 1 ص 226 - كشاف ص 1500 - درايه ص 58 ) .\r\n\r\nمَوْقُوفٌ عَلَيْهِم\r\n- ( اصطلاح فقهى ) آنان كه وقف بنفع آنها شده است .\r\nدر كليات حقوقى آمده است :\r\n1 - موقوف عليه بايد در حال وقف موجود باشد . پس وقف بر معدوم و لو اينكه عادة غير ممكن الوجود نباشد صحيح نيست زيرا :\r\nاولا ملكيت از اعراض است و هر عرضى محتاج بموضوع موجودى است .\r\nثانيا تماميت وقف بقبض است و قبض معدوم غير ممكن است .\r\nثالثا مقتضاى اصل در هر موردى از موارد شك با قصور عمومات عدم صحت است .\r\nوقف بر موجود و معدوم بنحو تشريك نسبت بموجود صحيح و نسبت بمعدوم باطل است .\r\nاما وقف بر معدوم به تبع موجود اشكالى ندارد خواه بنحو تشريك باشد به اين معنى كه پس از وجود با موجودين حال وقف شريك در عوائد شوند يا بنحو ترتب\r\n\r\n","description":"","footnote":"","page_name":" 1966 ","page_number":582},
  {"content":"\r\n\r\nمثل وقف بر اولاد نسلا بعد نسل و بطنا بعد بطن بطور ترتب و طبقه‌بندى .\r\n2 - موقوف عليه بايد داراى اهليت تملك باشد . پس وقف بر مرتد فطرى بنا بر اين كه داراى اهليت تملك نباشد صحيح نيست .\r\n3 - موقوف عليه مىبايست معين باشد بنا بر اين وقف بر يكى از دو نفر يا يكى از دو مسجد لا على التعين صحيح نخواهد بود .\r\nو اين شرط در همه عقود و ايقاعات سارى است زيرا معانى عقود و ايقاعات مانند اعراض خارجى قائم بالذات نبوده بلكه در تحصل محتاج بموضوعاتى هستند كه در ذهن يا خارج متعين باشند و مفهوم احدهما يعنى يكى از دو شخص يا يكى از دو چيز تعينى ندارد .\r\n( كليات حقوق ص 323 )\r\n\r\nمُوَكِّل\r\n- ( اصطلاح فقهى ) وكيل‌كننده رجوع به وكالت شود .\r\n\r\nمُوَلِّى\r\n- بفتح لام . ولى . و آقا . و صاحب عبد و عبد مولى العتافه آنكه عبدى را آزاد كرده است و مولى بضم ميم و بكسر لام .\r\nايلاءكننده رجوع بايلاء شود .\r\n\r\nمَوْلُودات\r\n- ( اصطلاح احكام نجوم ) رجوع به بروج آبى شود .\r\nدر فلسفه هم اطلاق بر مواليد ثلث مىشود .\r\n( رجوع به مواليد شود ) .\r\n\r\nمَولَويَّه\r\n- ( اصطلاح عرفانى ) از سلسلهء معروفيه است منسوب به مولانا جلال الدين محمد بلخى كه ذكر احوال او در كتب تراجم به تفصيل مذكور است . صاحب در عظيم و گوهر وزين مثنوى و ديوان شمس است .\r\nديوان شمس را به ياد مراد خود و پير خود سروده است\r\n شمس تبريزى كه نور مطلق است * آفتاب است و ز انوار حق است \r\n( از طرائق الحقائق جزء دوم - ص 140 )\r\n\r\nمُوْنِس‌آباد قُدس\r\n- ( اصطلاح ذوقى ) عالم لاهوت است .\r\n\r\nمؤمن\r\n- ( اصطلاح عرفانى ، كلامى ) رجوع بايمان شود .\r\n\r\nمَوْهِبَت\r\n- ( اصطلاح عرفانى ) بخشش بلا عوض عطيات بزرگان ، عطيات معنوى ماخوذ از قرآن است : فهب لى من لدنك وليا يرثنى و يرث من آل يعقوب و اجعله رب رضيا . رب هب لى من لدنك ذرية طيبة مولانا گويد :\r\n چونكه او حق را بود در كل حال * برگزيده باشد او را ذو الجلال\r\nهيچ بىاو حق بكس ندهد نوال * شمهء گفتم ز اصحاب وصال\r\nموهبت را بر كف دستش نهند . * و از كفش آن را بمرحومان دهد\r\nبا كفش درياى كل را اتصال * هست بىچون و چگونه در كمال\r\nاتصالى كه نگنجد در كلام * گفتنش تكليف باشد و السلام \r\n\r\nمَوْهُوب\r\n- ( اصطلاح فقهى ) رجوع به هبه شود .\r\n\r\nمَوْهُوبٌ لَه\r\n- ( اصطلاح فقهى ) رجوع به هبه شود .\r\n\r\nمُوى\r\n- ( اصطلاح ذوقى ) ظاهر هويت\r\n\r\n","description":"","footnote":"","page_name":" 1967 ","page_number":583},
  {"content":"\r\n\r\nو ربوبيت حق را گويند .\r\n( از كشاف ص 1652 )\r\n كاكل مشكين برانداز از رخ چون آفتاب * حيف باشد بر مه روى تو از كاكل نقاب \r\n\r\nمُوىِ ميان\r\n- ( اصطلاح ذوقى ) نظر سالك را گويند به قطع حجب از خود و غير خود .\r\n( اصطلاحات عراقى ) مولانا گويد :\r\n و آن دگر ميديد مرغ پرزنى * ليك موئى بر دهان مرغ نى\r\nآنكه او ينظر بنور الله بود * هم ز مرغ و هم ز موى آگه بود\r\nگفت آخر چشم سوى موى نه * تا نبينى مو نه بگشايد گره\r\nآن يكى گل ديد نقشين در وحل * و آن دگر گل ديد پر علم و عمل \r\n\r\nمُهاجِرين\r\n- ( اصطلاح تاريخى ) منظور هجرت الى الله است اصل آن از مهاجرت افراد مؤمنان است به مدينه در حديث است :\r\n وَ السَّابِقُونَ الْأَوَّلُونَ مِنَ الْمُهاجِرِينَ وَ الْأَنْصارِ وَ الَّذِينَ اتَّبَعُوهُمْ بِإِحْسانٍ . \r\n\r\nمُهَاياة\r\n- ( اصطلاح فقهى ) معامله قرارداد و معامله مهايات .\r\nدر كليات حقوقى آمده است :\r\nمهايات عبارت است از اينكه دو نفر شريك يا بيشتر توافق كنند بر اينكه منافع حاصلهء از عين به نسبت سهامى كه از عين دارند بين آنها توزيع گردد .\r\nو اين قسمت حقيقى نيست زيرا قسمت حقيقى اختصاص به عين داشته و در منافع جارى نيست . بلكه معامله‌ايست جائز ، قوام آن برضاء و توافق شركاء است بنا بر اين هر يك از شركاء حق دارد آن را به هم زند .\r\nبهر حال موضوع مهايات اعم از مثلى و قيمى هر آنچه باشد از خانه و حيوان و غير آنها بايد معين شود .\r\n( كليات حقوقى ص 202 )\r\n\r\nمَهْبَطِ وَحْى\r\n- ( اصطلاح عرفانى ) قلب حضرت رسول است .\r\n\r\nمِهْر\r\n- مهر در اصطلاح سالكان محبتى است باصل خود با وجود علم و آگاهى از يافت مقصد :\r\nپير طريقت گفت : الهى ، تا مهر تو پيدا گشت ، همهء مهرها جفا گشت ، تا سر تو پيدا گشت ، همهء جفاها وفا گشت .\r\nالهى ، ما نه ارزان بوديم كه تا ما را برگزيدى و نه ناارزان بوديم كه بغلط گزيدى بلكه به خود ارزان كردى تا برگزيدى و بپوشيدى هر عيب كه مىديدى .\r\n( از عده ج 4 ص 395 )\r\n مهر تو به مهر خاتم جم ندهم * وصلت بدم مسيح مريم ندهم\r\nعشقت بهزار باغ خرم ندهم * يك دم غم تو بهر دو عالم ندهم \r\n\r\nمهربان\r\n- صفت ربوبيت را گويند .\r\n( كشاف ص 1563 )\r\n\r\nمهرهء گلگون\r\n- تجليات را گويند كه در غير ماده بود .\r\n( كشاف ص 1569 )\r\n\r\nمَهْر\r\n- ( اصطلاح فقهى ) مهر عبارت از مالى است كه مرد ، در برابر نكاح قرار دهد و بزن پردازد و آن را حق البضع هم\r\n\r\n","description":"","footnote":"","page_name":" 1968 ","page_number":584},
  {"content":"\r\n\r\nميگويند در اندازه مهر اختلاف است از ده درهم تا سه درهم نقرهء خالص در فقه شيعه حد اقل و اكثرى ندارد همان اندازه كه قابل تملك باشد و گويند مكروه است كه از مهر السنة تجاوز كند و آن مبلغى است كه حضرت رسول صداق حضرت فاطمه ( ع ) كرد كه پانصد درهم معادل 50 دينار است . و در موقعى كه به مهر المثل مراجعه شود همان پانصد درهم است كه مهر السنه است البته مهر المثل بر حسب اوضاع و احوال شخصى زن معين مىشود لكن از 500 درهم نبايد تجاوز كند « و المراد - بالمهر المثل ما يرغب به فى مثلها نسبا و سنا و عقلا و ثيبا و بكارة و اضدادها و غيرهما مما يختلف به الاغراض » در مقابل مهر المسمى يعنى آن مبلغ كه در عقد معين شده است .\r\n( از شرح لمعه ج 2 ص 91 - 92 - قواعد ص 176 - الفقه . . . ج 4 ص 69 ) در كليات حقوقى آمده است :\r\nمهر در مقابل استمتاع نبوده بلكه هديه‌ايست كه از طرف مرد اعطاء مىشود .\r\nو لذا از طرف شارع تأكيد اكيد در تسهيل و منع از سخت‌گيرى در اين خصوص شده است و حتى بتعليم سورهء قرآن هم اكتفاء گرديده .\r\nبه مجرد وقوع عقد زن مستحق مهريه مىشود ولى استقرار آن موقوف بمواقعه است . پس اگر قبل از دخول مرد فوت شد يا زن را طلاق داد زن مستحق نصف مهريه خواهد بود و اين در صورتى است كه مهر تعيين شده باشد و الا متعه خواهد بود . ( كليات حقوق ص 291 )\r\n\r\nمَهْرُ المِثْل\r\n- ( فقهى ) رجوع بنكاح شود\r\n\r\nمَهْرُ المُسَمّى\r\n- ( فقهى ) رجوع بنكاح شود\r\n\r\nمِهْرِگان\r\n- ( اصطلاح گاه‌شمارى ) روز شانزدهم از مهر ماه بود و نام آن روز نيز مهر بود و اندرين روز افريدون ظفر يافت بر بيوراسب جادو . آنكه معروف به ضحاك بود و روزها كه سپس مهرگانند همه جشن‌اند بر كردار آنچه از پس نوروز بود و ششم آن مهرگان بزرگ بود .\r\n( از التفهيم ص 255 )\r\n\r\nمُهْلِكات\r\n- ( اصطلاح عرفانى ) عبارت از رذائل اخلاقى است و از جمله خودبينى است .\r\n\r\nمَهما\r\n- ( اصطلاح ادبى ) اسم شرط است زيرا ضمير بدان بازگردد مانند  « مَهْما تَأْتِنا بِهِ »  و « مهما تأتني آتيتك » و ديگر اسم استفهام است . . .\r\n( از مغنى ص 171 )\r\n\r\nمُهْمَل\r\n- در اصطلاح ادب در مقابل مستعمل است و در اصطلاح اهل حديث خبرى است كه بعضى از روات آن معرفى نشده باشند و يا درست شناخته نشده‌اند ( از درايه ص 69 ) .\r\n\r\nمُهْمَلَه\r\n- ( اصطلاح منطق ) قضيهء محمله قضيه‌ايست كه كميت موضوع آن از لحاظ كلى يا جزئى بودن بيان نشده باشد ( دستور ج 3 ص 391 ) .\r\n\r\nمُهَنْدِسيان\r\n- مراد از مهندسيان جسم تعليمى است\r\n\r\n","description":"","footnote":"","page_name":" 1969 ","page_number":585},
  {"content":"\r\n\r\n( زاد المسافرين ص 28 ) .\r\n\r\nمىْ\r\n- ( اصطلاح ذوقى ) مى غلبات عشق را گويند .\r\nمولوى گويد :\r\n زان مىخورم كه روح پيمانهء اوست * زان مست شوم كه عقل ديوانهء اوست \r\nو بمعنى ذوقى بود كه از دل سالك برآيد و او را خوشوقت گرداند .\r\nمولوى گويد :\r\n زان مئى كان مى چو نوشيده شود * آب نطق از گنگ جوشيده شود\r\nطفل نوزاده شود حبر و فصيح * حكمت بالغ بخواند چون مسيح\r\nالله الله چونكه عارف گفت مى * پيش عارف كى بود معدوم شىء\r\nفهم تو چون بادهء شيطان بود * كى ترا فهم مى رحمان بود\r\nاى مىفروش اين ده ، ساغر بدست من ده * من ننگ را شكستم وز عار توبه كردم\r\nمانند مست صرعم ، بيرون ز چار طبعم * از گرم و سرد و خشكى هر چار توبه كردم \r\nعراقى گويد :\r\n هر كه را جام مى بدست افتاد * رند و قلاش و مىپرست افتاد\r\nدل و دين و خرد ز دست بداد * هر كه را جرعهء بدست افتاد\r\nچشم ميگون يار هر كه بديد * ناچشيده شراب مست افتاد\r\nو آنكه دل بست در سر زلفش * ماهىآسا ميان شست افتاد\r\nلنگر عشق باز بيرون تاخت * قلب عشاق را شكست افتاد \r\nعطار گويد :\r\n چون مى تحقيق خورد ، در حرم كبريا * پاى طبيعت به بست ، دست باسرار برد \r\n\r\nمِيان\r\n- ( اصطلاح ذوقى ) ميان عبارت از وجود سالك است وقتى كه ديگر حجاب نمانده باشد و سابقهء ميان طالب و مطلوب را گويند ، ( كشاف ص 1563 )\r\n\r\nميانْ باريك\r\n- ( اصطلاح ذوقى ) حجاب وجود سالك را گويند .\r\n\r\nمِياه\r\n- ( اصطلاح فقهى ) جمع ماء است يعنى آبها و منقسم بر سه قسم ميشوند طهور - طاهر غير طهور . و متجنس ، قسم اول طاهر فى نفسه مطهر غير است مانند آب كر . جارى . طاهر غير مطهر مانند آب غير كر . . و نجس آب متغير مضاف ملاقى با نجاست و مستعمل در استنجاء است .\r\n( رجوع شود به الفقه على مذاهب - الاربعه جلد عبادات ص 2 )\r\n\r\nميخانه\r\n- ( اصطلاح ذوقى ) ميخانه باطن عارف كامل باشد كه در آن شوق و ذوق و عوارف الهيه بسيار باشد و بمعنى عالم لاهوت نيز آمده است .\r\n( كشاف ص 1563 ) عطار گويد :\r\n ره ميخانه و مسجد كدامست ؟ * كه هر دو بر من مسكين حرامست\r\nنه در مسجد گذارندم كه رند است * نه در ميخانه كاين خمار خام است\r\n\r\n\r\n","description":"","footnote":"","page_name":" 1970 ","page_number":586},
  {"content":"\r\n\r\n ميان مسجد ميخانه راهيست * بجوئيد اى عزيزان كاين كدامست ؟\r\nمرا كعبه خراباتست امروز * حريفم قاضى و ساقى امامست\r\nبمىخانه امامى مست خفتست * نمىدانم كه آن بت را چه نامست\r\nبرو عطار كو خود مىشناسد * كه سرور كيست ، سرگردان كدامست\r\nروشن است از نور رويش ديدهء بيناى ما * خلوت ميخانهء عشق است دايم جاى ما\r\nآفتابى در ازل خوش سايهء بر ما فكند * تا ابد روشن بود اين روى مه سيماى ما\r\nذوق ما دارى بيا با ما در اين دريا درآ * تا به عين ما نصيبى يا بى از درياى ما\r\nخيز يارا تا بميخانه زمانى دم زنيم * آتش اندر ملك آل بنى آدم زنيم\r\nهر چه اسبابست جمع آئيم و پس جمع آوريم * پس به حكم حال بيزارى همه بر هم زنيم \r\nمولوى گويد :\r\n از بهر تو افتادم اى دوست بميخانه * سر مست مى عشقم كم ده دو سه پيمانه\r\nتو مست مئى جانا من مست بديدارت * مانديم خراب اينجا ما را كه برد خانه\r\nمن زاهد بيچاره گشتم ز خود آواره * در شهر شدم شهره زين پس من و ويرانه\r\nاز مهر تو برگشتن صورت نتوان بستن * تو ماه پرى پيكر من عاشق ديوانه \r\nشاه نعمت الله گويد :\r\n در گوشهء ميخانه كسى را كه مقام است * ناقص نتوان گفت كه او رند تمامست\r\nاز روز ازل تا بايد عاشق و مستيم * خود خوشتر از اين دوست جاويد كدامست\r\nبا ساقى رندان خرابات حريفيم * دائم بود آن ساقى و آن عشق مدامست\r\nبىنام و نشان شو كه در اين كوى خرابات * بىنام و نشان هر كه شود نيك بنامست\r\nمينوش مى عشق كه پاك است و حلالست * اين مى نه شرابست كه در شرع حرامست \r\nو نيز مجمع دوستان با صفا كه در عشق محبوب و مطلوب حقيقى گرفتار و از باده حقيقت سرمست و يك رنگ و يكدل براى وصول بمطلوب طريق مجاهدت را ميپيمايند ميخانه نامند ، رضى الدين ارتيمانى :\r\n الهى بمستان ميخانه‌ات * به عقل آفرينان ديوانه‌ات\r\nبميخانه وحدتم راه ده * دل زنده و جان آگاه ده\r\nدماغم ز ميخانه بوئى شنيد * حذر كن كه ديوانه هوئى كشيد\r\nبزن هر قدر خواهيم پا بسر * سر مست از پا ندارد خبر\r\nبميخانه آى و صفا را ببين * مبين خويشتن را خدا را ببين\r\nبس آلوده‌ام آتش مى كجاست * بر آسوده‌ام نالهء نى كجاست\r\nتو شادى بدين زندگى عار كو * گشودند گيرم درت بار كو\r\nجهان منزل راحت انديش نيست * ازل تا ابد يك نفس بيش نيست\r\nهمه مستى و شور و حاليم ما * نه چون تو همه قيل و قاليم ما\r\nمغنى سحر شد خروشى برآر * ز خامان افسرده جوشى برآر \r\n\r\n","description":"","footnote":"","page_name":" 1971 ","page_number":587},
  {"content":"\r\n\r\n بيا تا سرى در سر خم كنيم * من و تو تو و من همه گم كنيم\r\nازين دين به دنيا فروشان مباش * بجز بندهء ژنده‌پوشان مباش\r\nرخ اى زاهد از مىپرستان متاب * تو در آتش افتادهء من در آب\r\nنماز ار نه از روى مستى كنى * به مسجد درون بت‌پرستى كنى \r\nو نيز ميخانه ، خانهء پير و مرشد كامل را گويند .\r\n\r\nمِير\r\n- ( اصطلاح عرفانى ) مير و ميران در عرفان شيخ وارسته را گويند و اولياء حق را گويند .\r\n مير احوال است نى موقوف حال * بندهء اين ماه باشد ماه و سال\r\nچون بگويد حال را فرمان كند * چو بخواهد جسمها را جان كند\r\nكيمياى حال باشد دست او * دست جنباند شود مى مست او\r\nگر بخواهد مرگ هم شيرين شود * خار و نشتر نرگس و نسرين شود \r\n\r\nمِيراث\r\n- ( اصطلاح فقهى ) مفعال از ارث است و ياء آن منقلب از واو است و استحقاق انسان است بواسطهء مرگ ديگرى به نسب يا سبب مالى را بالاصالة ، و موجبات ارث دو امر است ، نسب و سبب ، نسب عبارت از اتصال بولادت است مانند « اب و ابن » رجوع به ارث و طبقات ارث شود .\r\nدر كليات حقوقى آمده است :\r\nميراث گاه اطلاق مىشود بر موروث كه عبارت باشد از اموال و حقوقى كه از ميت ميماند . و گاه اين لفظ بمعنى مصدر استعمال مىشود يعنى استحقاق يافتن حق .\r\nكلمهء ميراث در اصل واو بوده و بدل بياء شده چنان كه گاه بدل بهمزه مىشود مثل ارث و گاه بتاء مثل تراث و گاه به همان حال ميماند مثل وارث و ورثه .\r\n( كليات حقوق ص 356 )\r\n\r\nمِيراث زَوْج و زَوْجه\r\n- از اصطلاحات فقهى است در كليات حقوقى آمده است :\r\nبراى زوج و زوجه سه حالت است :\r\nاول آنكه ميت را ولدى باشد در اين صورت زوج مستحق ربع است و زوجه مستحق ثمن بدليل كتاب و سنت .\r\nدوم آنكه براى ميت ولدى نباشد در اين صورت زوج مستحق نصف است و زوجه مستحق ربع . دليل اين هم كتاب و سنت است .\r\nاگر فريضه بهمهء ورثه نرسد و از آن كسر آيد از فرض زوجين چيزى كسر نمىشود زيرا كسرگذاردن از آنها عول است و عول چنان كه قريبا ذكر خواهد شد بمذهب اماميه باطل است .\r\nدر كسر نشدن از نصيب زوجين فرقى بين وجود ولد و عدم وجود را نيست .\r\nسوم آنكه براى او وارثى اعم از نسبى و سببى سواى حاكم نباشد .\r\nدر اين صورت بنا بر مشهور نصف متعلق بزوج است فرضا و باقى هم بايد به او رد شود . مستند حكم ، اخبار مستفيضى است كه در آنها تصريح شده است به اين كه وقتى زن غير از شوهرش وارث ديگرى نداشته باشد ميراث متعلق به شوهر است .\r\n\r\n","description":"","footnote":"","page_name":" 1972 ","page_number":588},
  {"content":"\r\n\r\nديلمى بطورى كه از او نقل شده تمايل نموده به اين كه ما زاد فريضه زوج با نبودن وارث ديگرى متعلق به امام است و با او احدى ارث نمىبرد .\r\nباصل و ظاهر آيه و خبر موثق و بر آن اشكال شده است به اين كه اصل معارض با نص نيست و دلالت آيه بر عدم رد ما زاد از فرض زوج به او من باب مفهوم لقب يا وصف است و هر كدام باشد در مقابل نص صريح حجت نيست .\r\nاما خبر موثق اولا مقاومت با اخبار صحاح ندارد . ثانيا صريح نيست در اينكه نبايد مطلقا به او رد نشود و ممكن است آن را حمل نمود به صورتى كه براى ميت غير از زوج وارث ديگرى هم باشد چنان كه غالبا همين طور است .\r\nاما زوجه در صورتى كه براى ميت علاوه بر او وارثى جز امام نباشد آيا ما زاد از فرض ( ربع ) به او رد مىشود يا نه ؟\r\nدر مسأله سه قول است : قول اول اين است كه ما زاد به او رد مىشود و اين قول از مفيد نقل شده و مستند آن صحيح ابى بصير است .\r\nقول دوم اين است كه بزن علاوه بر فرض چيزى به او رد نمىشود بلكه ما زاد متعلق به امام است و اين قول مشهور بلكه مىشود گفت مجمع عليه است زيرا عبارت مفيد صراحتى در زوجه ندارد و ممكن است از آن ارادهء زوج شده باشد .\r\nو از ابن ادريس نقل شده كه مفيد در كتاب اعلام از اين قول عدول كرده است .\r\nقول سوم اين است كه با عدم حضور امام مثل اين زمان ما زاد به زوجه رد مىشود نه با حضور امام . و اين قول از صدوق و شيخ طوسى و جمع ديگر نقل شده است و نظر قائلين به اين قول جمع بين اخبار بوده به اين طريق كه اخبار داله بر عدم رد محمول بر موقعى است كه امام حضور داشته باشد و اخبارى كه دلالت بر رد ما زاد به زوجه دارند محمول به زمان غيبت امام است . و ابن ادريس اين قول را مورد طعن قرار داده و ميگويد اين قسم از جمع دور تر از بعد بين مشرق و مغرب است .\r\nو شهيد ثانى در مسالك اين قول را به اين نحو مورد خدشه قرار داده كه روايتى را كه از حضرت باقر نقل شده و او حى و حاضر بوده چطور مىشود بزمانى كه يك صد و پنجاه سال متأخر از زمان اوست حمل نمود . و ممكن است از اين اشكال جواب داد به اين كه مقصود از عدم حضور امام دست رسى نداشتن به اوست .\r\nبهر حال اين قول مبنى است بر جمع بين اخبار در حالتى كه شاهد جمعى وجود ندارد .\r\nپس حق در مسأله چنان كه عمل نيز بر آن جارى است اين است كه ما زاد از فرض زن وقتى وارث ديگرى براى ميت نباشد راجع به حاكم شود .\r\n( كليات حقوقى ص 389 ، 391 )\r\n\r\nمِيراثِ طَبَقهء سِوُم\r\n- ( اصطلاح فقهى ) در كليات حقوقى آمده است :\r\nبا وجود يك نفر در طبقهء دوم از اين طبقه ، چيزى رد نمىشود و استدلال كرده است اگر وارث منحصر بيك عمو باشد همه مال مختص به اوست . و در صورتى كه متعدد\r\n\r\n","description":"","footnote":"","page_name":" 1973 ","page_number":589},
  {"content":"\r\n\r\nباشند مال را بالسويه بين خود تقسيم مىنمايند به شرط اينكه مساوى در مرتبه باشند به اين كه بعضى از بعض ديگر به ميت نزديكتر نباشد و ديگر اينكه از حيث انتساب به ميت تفاوت نداشته باشند به اين كه بعضى تقربشان به ميت پدرى باشد و بعضى مادرى و بعض ديگر ابوينى .\r\nو همچنين عمه و عمات ، پس اگر منحصر بيكى باشد مال مخصوص اوست و در صورتى كه متعدد باشند مال را بطور تساوى بين خود تقسيم مينمايند .\r\nاگر اعمام با هم باشند و در جهت قرابت بين آنها تفاوتى نباشد به اين كه همهء آنها اخوهء پدر و مادرى متوفى بوده يا همه اخوهء پدرى و يا مادرى باشند مال بين آنها بطريق مذكور ، ذكور دو برابر اناث تقسيم مىشود .\r\nاگر در جهت قرابت مختلف باشند عمه يا عموى مادرى اگر يكى باشد مستحق سدس است . و اگر زائد بر يكى باشد مستحق ثلث خواهند بود و آن را به طور تساوى بدون تفاوتى بين ذكور و اناث تقسيم خواهند نمود و باقيمانده متعلق بعم يا عمات پدر و مادرى و يا مختلط از هر دو خواهد بود كه آن را جز در مورد اخير ، بطور تساوى بين خود قسمت مينمايند .\r\n( كليات حقوق ص 417 )\r\n\r\nمِيراثِ عُصْبَه\r\n- رجوع به عصبه شود .\r\n\r\nمِيرِ مَجْلس\r\n- ( اصطلاح عرفانى ) ساقى ميخانه ، رند خرابات .\r\nسنائى گويد :\r\n ساقيا دانى كه مخموريم درده جام را * ساعتى آرام ده اين عمر بىآرام را\r\nمير مجلس چون تو باشى با جماعت در نگر * خام درده پخته را و پخته درده خام را\r\nقالب فرزند آدم آز را منزل شده * انده پيشى و پستى تيره كرد ايام را\r\nنى بهشت از ما تهى گردد ، نه دوزخ پر شود * ساقيا در ده شراب ارغوانى فام را \r\n\r\nميزان\r\n- ( اصطلاح كلامى ، فلسفى و نجومى و علوم غريبه ) مأخوذ از قرآن مجيد است  « فَأَمَّا مَنْ ثَقُلَتْ مَوازِينُهُ »  صدر الدين گويد : افعال هر كس در صحيفهء خيال منفصل او منعكس شده و ثابت ميمانند و در آخرت وجود تجسمى خارجى پيدا ميكنند و هر فردى افعال و اعمال خود را مشاهده مىكند و معيار مىكند و آن عبارت از ميزان است .\r\n( از اسفار ج 4 ص 179 - مبدأ و معاد صدرا ص 337 ) .\r\nو بالجمله اين اصطلاح مأخوذ از آيه  « فَأَمَّا مَنْ ثَقُلَتْ مَوازِينُهُ . . . »  مىباشد بعضى اصولا منكر ميزان شده‌اند و بعضى متوسل به تأويل شده‌اند و در هر حال آيات متعددى در اين مورد آمده است مانند آيه فوق و آيه  « وَ نَضَعُ الْمَوازِينَ الْقِسْطَ لِيَوْمِ الْقِيامَةِ »  و  « وَ الْوَزْنُ يَوْمَئِذٍ الْحَقُّ »  ( رجوع شود به ملل و نحل ابن حزم ج 4 ص 64 ) بنزد عارفان ميزان عبارت است از :\r\nدين ، قواعد و احكام شريعت و طريقت :\r\nپيران طريقت و ارباب معرفت گويند ، موازين مختلف است ، نفس و روح را ميزانى است و قلب و عقل را ميزانى\r\n\r\n","description":"","footnote":"","page_name":" 1974 ","page_number":590},
  {"content":"\r\n\r\nاست و معرفت و سر را ميزانى است .\r\nنفس و روح را ميزان امر و نهى است و هر دو كفه آن كتاب و سنت است ، قلب و عقل را ميزان ثواب است .\r\nو هر دو كفه آن وعد وعيد است ، معرفت و سر را ميزان رضا است و هر دو كفهء آن هرب و طلب است ، هرب از دنيا بگريختن است و در عقبى آويختن است و طلب عقبى بگذاشتن است و مولى را جستن پير طريقت گفت : الهى ، اگر كسى ترا بطلب يافت ، من خود طلب از تو يافتم ، اگر كسى ترا بجستن يافت ، من بگريختن يافتم ، الهى ، چون وجود تو بيش از طلب و طالب است ، طالب از آن در طلب است كه بيقرارى بر او غالب است ، عجب آنست كه يافت نقد شد و طلب - برنخاست ، حق ديده و رشد و پردهء عزت بجاست .\r\n( از عده ج 5 ص 560 ) .\r\nدر اصطلاح نجوم و هيئت يكى از صور بروج دوازده‌گانه بود شامل 8 كوكب داخل صورت و 9 كوكب خارج صورت آن 8 كوكب داخل واقع است بين عذراء و عقرب اولين كوكب از دو كوكب جنوبى آن را زبانى عقرب نامند .\r\n( از صور كواكب ص 198 ) از ستارگان او است كفهء جنوبى و كفهء شمالى و زبانا العقرب - در علوم غريبه منظور علمى است كه در آن مماثلت و مقابلت بررسى مىشود . مانند معادله حار بحار . و بارد ببارد . و رطب برطب كه مربوط به مماثلت است . معادلت حار ببارد . و رطب بيابس كه مربوط بمقابلت است و در اينجا شرايطى و قواعدى دارند از جمله هر كلى جزء خود را جذب مىكند و هر جزئى بالقوه و بالفعل داخل در كل است .\r\nديگر اينكه اجزاء غالبه هر طبعى ضد خود را پنهان كرده و خود جاى آن را گيرد .\r\nديگر آنكه هرگاه اجزاء چيزى از چهار مرتبه اجزاء ضد خود فزونتر گردد بمرتبهء اول خود بازمىگردد .\r\nو باز در علم ميزان بحث از اين مىشود كه هرگاه مقدار دو جوهر يكى بود اگر يكى مدور بود آن ديگر نيز مدور بود و اگر مسطح بود آن ديگر نيز مسطح بود .\r\n( از مختار رسائل ص 92 ) .\r\nو نيز علم ميزان معرفت به مقدار و كميت اجزاء و امورى بود كه در هنگام اختلاط بايد مرعى شود مانند اختلاط زجاج با زيبق در هر حال علمى كه اين امور را بررسى مىكند علم ميزان گويند .\r\n( از مختار رسائل جابر ص 141 ) و نيز وزن مخصوص اشياء را گويند و نيز اوزان و ميزان مزاج اشياء است .\r\n\r\nمِيزانِ عَقْل\r\n- منظور منطق است .\r\n\r\nمِيزانُ الحَقّ\r\n- منظور عدالت است .\r\nو ميزانى است كه روز حشر اعمال بندگان بدان وزن شود .\r\n( از رسالهء اول اخوان آراء و ديانات ص 417 )\r\n\r\nمىِ عِشْق\r\n- ( اصطلاح عرفانى ) حالت جذبه و شيفتگى و تجليات ربانى است .\r\nعراقى گويد :\r\n\r\n","description":"","footnote":"","page_name":" 1975 ","page_number":591},
  {"content":"\r\n\r\n من مست عشقم هشيار نخواهم شد * و ز خواب خوش مستى بيدار نخواهم شد\r\nامروز چنان مستم از بادهء دوشينه * تا روز قيامت هم هشيار نخواهم شد\r\nتا هست ز نيك و بد در كيسهء من نقدى * در كوى جوانمردان عيار نخواهم شد .\r\nآن رفت كه مىرفتم در صومعه هر بارى * جز بر در ميخانه اين بار نخواهم شد\r\nاز توبه و قرايى بيزار شدم ليكن * از رندى و قلاشى بيزار نخواهم شد\r\nساقى چه كنم بساغر و جام * مستم كن از آن مى غم انجام\r\nبا ياد لب تو عاشقان را * حاجت نبود بساغر و جام \r\nحافظ\r\n گر مى فروش حاجت رندان روا كند * ايزد گنه به بخشد و رفع بلا كند\r\nما را كه درد عشق و بلاى خمار كشت * يا وصل دوست يا مى صافى دوا كند\r\nمطرب بساز عود كه كس بىاجل نمرد * و آن كونه اين ترانه سرايد خطا كند \r\n\r\nميْدان\r\n- ( اصطلاح عرفانى ) مقام شهود معشوق را گويند .\r\n( از كشاف ص 1563 )\r\n\r\nالْمَيْسان\r\n- ( اصطلاح نجومى ) نام يكى از دو كوكب انور الهنعه بود و هنعه دو ستارهء بود درخشنده واقع در كهكشان واقع بين جوزاء يعنى رأس - الجبار و رأس التوأمين كه نورانى تر آن دو را ميسان نامند و آن دگر را . . . و بيان شد كه آن دو كوكب منزل ششم از منازل قمر است . ( از معجم الفلكى ) .\r\n\r\nمِيكائيل\r\n- ( اصطلاح علوم غريبه ) در ادعيه و اوراد به كار رود و هم در كلمات و علوم غريبه و ملكى بود موكل ارزاق عباد و ابقاء بندگان در روى زمين و در طلسمات نماينده او شكل و طلسم مثمن بود .\r\n( از شمس معارف الكبرى ص 33 ) .\r\nروز ميكائيل روز چهار شنبه بود و در او امتزاجى است از طبايع اربعه .\r\n\r\nميكَدِه\r\n- ( اصطلاح عرفانى ) خرابات ، مجلس انس دوستان ، خانقاه ، قلب مرشد كامل و محل مناجات بنده با حق باشد .\r\n زمانه افسر رندى نداد جز به كسى * كه سر فرازى عالم درين كله دانست\r\nهر آنكه راز دو عالم ز خط ساغر خواند * رموز جام جم از نقش خاك ره دانست \r\nعراقى گويد :\r\n كردم گذرى بميكده دوش * سبحه به كف و سجاده بر دوش\r\nپيرى بدر آمد از خرابات * كاين جا نخرند زرق مفروش\r\nتسبيح بده ، پياله بستان * خرفه بنه و پلاس درپوش\r\nدر صومعه بيهده چه باشى * در ميكده رو شراب مىنوش\r\nكز ياد رخ و جمال ساقى * جان و دل و دين كنى فراموش \r\n\r\nمىِ كُهْنه\r\n- ( اصطلاح عرفانى ) قلب عارف كامل و اصل :\r\nعطار گويد :\r\n اى ساقى ماهروى برخيز \r\n\r\n","description":"","footnote":"","page_name":" 1976 ","page_number":592},
  {"content":"\r\n\r\n كان آتش تيز تو بنشست * در بتكده رفت و دست بگشاد\r\nزنار چهار كرده بر بست * در ده مى كهنه‌اى مسلمان\r\nكاين كافر تازه توبه بشكست * دردى بستد بخورد و افتاد\r\nو ز ننگ وجود خويشتن رست \r\n\r\nمىِ مُغانَه\r\n- ( اصطلاح عرفانى ) تجليات ربانى و انفاس قدسى مرشد كامل :\r\nعراقى گويد :\r\n چنين كه حال من زار در خراباتست * مى مغانه مرا بهتر از مناجاتست\r\nمرا چو مى نرهاند ز دست خويشتنم * بميكده شدنم بهترين عباداتست\r\nدرون كعبه عبادت چه سود ؟ چون دل من * ميان ميكده ، مولاى عزى و لات است\r\nمرا كه بتكده و مصطبه مقام بود * چه جاى صومعه و زهد و وجد و حالاتست \r\nعطار گويد :\r\n ساقى سخن از مى مغان گفت * دل چون به شنيد نوش جان گفت\r\nيك جرعه مى و هزار معنى * از عشق به گوش عاشقان گفت\r\nدر گردش جام حسن ساقى * با ما غم و شادى جهان گفت\r\nنارسته هنوز دار منصور * عشق آمد و عقل را روان گفت\r\nدر صومعه نگنجد رند شرابخانه * ساقى بده مغنى ، در ده مى مغانه ؟\r\nره ده قلندرى را در بزم دردنوشان * بنما مقامرى را راه قمارخانه \r\n\r\nميل\r\n- ميل رجوع باصل را گويند و مقام بىشعورى و ناآگاهى از اصل و مقصد .\r\n( اصطلاحات فخر الدين )\r\n\r\nمَيْل\r\n- ( اصطلاح فلسفى و نجومى ) ميل به معناى رغبت در چيزى است و به معناى حب است و به معناى خروج از حال استوا است و در فلسفه مبدأ حركت اجسام را به طرف علو و سفل ميل طبيعى آنها گويند .\r\nتوضيح آنكه : هر جسمى از اجسام و عنصرى از عناصر داراى مركز خاصى است كه متمايل به آن مىباشد چنان كه آتش طبعا به طرف علو رود و خاك به طرف سفل ، امرى كه در اجسام است كه بعضى را به طرف علو و بعضى ديگر را به طرف سافل ميكشاند ميل طبيعى گويند و متكلمان ميل را اعتماد نامند و آن را تقسيم كرده‌اند به اعتماد لازم مانند اعتماد ثقيل به سافل و خفيف به علو و غير لازم كه مساوى با ميل قسرى است .\r\nميل قسرى در مقابل ميل طبيعى است و آن محركى است كه بواسطهء قاسر خارجى در اجسام حادث ميشوند كه اجسام را بر خلاف ميل طبيعى آنها سوق ميدهد .\r\nمحققان حكما گويند : ميل عبارت از هيئت قارى است در اجسام كه موجب توجه آنها به جهت علو و سفل است .\r\nاز ميل قسرى گاه تعبير به ميل غريب شده است .\r\nو تقسيم ديگر آنكه ميل يا ارادى است و يا غير ارادى است ميل ارادى مبدأ حركت موافق با قصد و اراده است و بالاخره حركتى كه مبدأ آن اراده و متوجه\r\n\r\n","description":"","footnote":"","page_name":" 1977 ","page_number":593},
  {"content":"\r\n\r\nبيك جهت نباشد ميل ارادى است و آن را ميل نفسانى هم گويند ( از مباحث المشرقيه ص 287 - اسفار ج 2 ص 204 ، 27 ، 24 - شفا ج 1 ص 219 ) .\r\nدر اصطلاح هيئت و نجوم فاصله و دورى هر نقطه و مدارى را از معدل النهار ميل گويند بسوى شمال و يا جنوب پس مدار هر ستارهء را با مدار معدل النهار قياس كنند و عرض عبارت از دورى و فاصلهء بود از منطقة البروج بسوى شمال و جنوب .\r\n( از التفهيم ص 78 ) و بالاخره ميل :\r\nعبارت از قوسى بود از دايرهء ميل بين معدل النهار و دايرة البروج و آن را ميل اول گويند و ميل ثانى قوسى است كه بين معدل النهار و دائرة البروج است در دايرهء عرض و از اين جهت ميل ثانى گويند كه بازاء ميل اول است .\r\nو ميل آفتاب بعد آن بود از معدل - النهار كه منطقه فلك نهم است .\r\nتركيبات در معناى فلسفى مَيلِ إرادى مَيلِ طَبيعى مَيلِ غَريب مَيلِ قَسْرى رجوع به ميل شود\r\n\r\nمِيْلاد\r\n- ( اصطلاح گاه‌شمارى ) و شب زادن حضرت عيسى را ميلاد گويند كه مبدأ تاريخ مسيحيان بود و شب بيست و پنجم از كانون اول بود در آن شب در دهى بنام ناصرة الجليل به دنيا آمد كه نزديك اورشليم بود مردمان او را عيشوع ناصرى خوندى . و نصرانى و نصارى ازين آمده است .\r\n\r\nمَيْلِ كُلّى\r\n- ( اصطلاح هيوى و نجومى ) اهل نجوم دواير صغيرهء موازى با خط استواء فرض نموده‌اند كه هر يك از اين دوايره صغيرهء موازى با خط استواء بر حسب مكانى كه واقعند نامى دارند .\r\nيكى مدار انقلابين است و ديگرى مدار قطبين بعد و فاصله قطب از مدار خود و يا فاصلهء مدار انقلاب از خط استواء بيست و سه درجه و بيست و هشت دقيقه است كه ميل كلى گويند و طول عبارت از - درجاتى است از خط استواء با دايرهء موازى آن .\r\nو عرض درجاتى از نصف النهار ميان خط استواء و دايرهء موازى خواه به طرف جنوب و خواه به طرف شمال .\r\n( از رياض المنجمين ص 34 )\r\n\r\nمَيْلِ نَفْسانى\r\n- رجوع به ميل شود .\r\n\r\nمِيقَات\r\n- ( اصطلاح فقهى ) محل‌هائى كه حاجيان از آن احرام شوند .\r\nلا يصح الاحرام قبل الميقات الا بالنذر و شبهه من العهد و اليمين اذا وقع الاحرام فى شهر الحج و لو كان عمرة مفردة لم يشترط وقوع احرامها فى اشهره لجوازها فى مطلق السنة . . . و لا يجوز للمكلف ان يتجاوز الميقات به غير احرام عدا ما استثنى من المتكرر فيجب الرجوع اليه مع الامكان فلو تعذر بطل نسكه ان تعمده و لا احرم من حيث امكن . . .\r\nو المواقيت ، ذو الحليفه ( بضم الحاء و\r\n\r\n","description":"","footnote":"","page_name":" 1978 ","page_number":594},
  {"content":"\r\n\r\nفتح اللام و فاء ) و المراد به الموضع الذى فيه الماء و به مسجد الشجرة و الاحرام منه افضل للمدينة و الحجفة و هى فى الاصل مدينة احجف بها السيل و هو على ثلث مراحل من مكة و هى الشام و يلملم و يقال الملم و هو جبل من جبال التهامة لليمن و قرن المنازل بفتح قاف و سكون راء ، و العقيق للعراق و افضله المسلخ ثم غمرة ثم ذات عرق و ميقات حج المتمتع مكة و حج الافراد منزله ( از شرح لمعه ج 1 ص 150 )\r\n\r\nمِيوهء دَرَخْت مَوْجُودات\r\n- ( اصطلاح عرفانى ) و منظور انسان كامل است ( رجوع شود به انسان كامل نسفى ص 72 ) :\r\n\r\nمِينَوى\r\n- ( اصطلاح فلسفى ) يعنى عالم روحانى در مقابل عالم گيتى ، رجوع شود به عالم مينوى و ( ازش ص 372 ) .\r\n\r\nميمُونيَّه\r\n- ( اصطلاح كلامى ) پيروان ميمون بن خالد را گويند وى گويد بنده بر اعمال و افعال خود تسلط دارد و خدا همواره اراده خير كند نه شر ، نكاح با دختر دختر و دختر فرزند برادر و خواهر را جايز ميداند .\r\n( رجوع شود به شهرستانى ضميمهء ابن حزم ص 176 ) .\r\n\r\n","description":"","footnote":"","page_name":" 1979 ","page_number":595},
  {"content":"\r\n . \r\n","description":"","footnote":"","page_name":" 1980 ","page_number":596},
  {"content":"\r\n\r\n\r\nن\r\n\r\nنُون\r\n- ( اصطلاح عرفانى ) ن و القلم از فواتح سور قرآنست و در اصطلاح اهل معنى « ن » عبارت از علم خداى متعال است در حضرت احديت و « قلم » حضرت تفصيل است كه فرمودند   « ن وَ الْقَلَمِ وَ ما يَسْطُرُونَ »   « ن » دواتست و « قلم » خامهء از نور و نويسنده خداوند غفور ، به لوح با قلم زبرجد نوشت ، نور بشريت ، بر دفتر ياقوت نوشت ، قصد و كردار مخلوق نوشت ، بر دل عارف بقلم كرم نوشت ، بمداد فضل نوشت ، بر دفتر لطف نوشت ، صفت و نعت معروف نوشت ،  « كَتَبَ فِي قُلُوبِهِمُ الْإِيمانَ »  لوح نوشت و همه آن تو نوشت ، دل نوشت ، همه وصف خود نوشت .\r\n( از عده ج 1 ص 251 ) .\r\nو باز « ن » كنايت از يونس است كه فرمود  وَ ذَا النُّونِ إِذْ ذَهَبَ مُغاضِباً فَظَنَّ أَنْ لَنْ نَقْدِرَ عَلَيْهِ  .\r\n\r\nن\r\n- ( اصطلاح ادبى ) نون مفرده در زبان و قواعد عرب بر چهار وجه است 1 - نون تأكيد و آن يا خفيفه است يا ثقيله ، نون تأكيد ثقيله در آخر تمام صيغ فعل‌هاى مضارع ، امر و نهى در مىآيد بجز ماضى مانند « يضربن . يضربان .\r\nيضربن » . . .\r\nو نون تأكيد خفيفه در آخر مفردها و جمع‌هاى مذكر در آيد مانند « يضربن يضر بن تضربن » در تأكيد ثقليه تاكيد شديدتر است « البته البته » و در خفيفه كمتر « البته » مانند  « وَ تَاللَّهِ لَأَكِيدَنَّ أَصْنامَكُمْ »  و  « إِمَّا تَخافَنَّ   وَ إِمَّا يَنْزَغَنَّكَ مِنَ الشَّيْطانِ »  2 - نون تنوين كه نونى است زائده ساكنة كه ملحق به آخر كلمات شود براى غير توكيد كه در تلفظ آيد نه در كتابت مانند « كتابا » رجوع به تنوين شود .\r\n3 - نون اناث كه براى جمع مؤنث بود مانند « يذهبن » 4 - نون وقايه كه قبل از ياء متكلم درآيد مانند « اكرمنى » و « ضربنى - خلانى و ادركنى » اين نون فعل را از\r\n\r\n","description":"","footnote":"","page_name":" 1981 ","page_number":597},
  {"content":"\r\n\r\nالتباس باسم مضاف بياء متكلم باز دارد . . .\r\n( از سيوطى ص 181 - 27 - مغنى ص 174 - 176 ) .\r\n\r\nناجذ\r\n- ( اصطلاح نجومى ) يا ناجد و نام ديگرى است از مرزم ( بكسر ميم اول و فتح زاء ) .\r\nو آن كوكبى بود واقع در جبار .\r\n\r\nنادر\r\n- ( اصطلاح ادبى ) رجوع بشاذ شود .\r\n\r\nنار\r\n- ( اصطلاح فلسفى ) نار يكى از عناصر اربعه است از نظر اشراقيان نار يكى از اشرف عناصر عالم وجود است .\r\nشيخ اشراق گويد : نار از لحاظ سلطه و قدرت شبيه به نفس است و همانطور كه نفس عالم ارواح را روشن مىكند آتش نيز عالم اجسام را روشن مىكند . عقل اول خليفهء خدا است در عالم عقول و نفوس فلكيه خليفهء حق‌اند در عالم افلاك و مثل و در روى زمين خليفهء اول نفوس مدبرهء انسانىاند و خليفهء كبرايند و آتش خليفهء دوم و صغرى است در عالم اجسام و تدبير امور زمين بعد از نفوس بشرى بعهدهء نار است و از اين روست كه گويند نار برادر نفس و خليفهء انوار است و پارسيان بدين جهت نار را قبلهء خود قرار داده‌اند و آن را عبادت كرده‌اند .\r\nوى گويد : اولين كسى كه آتشكده بنا كرد هوشنگ و بعد جمشيد و كيخسرو و بعد زردشت عمل آنها را تأييد كرد آنان عقيده داشتند كه همانطور كه آتش ابراهيم خليل را نسوزانيد كسانى كه آن را عبادت و پرستش كنند از عذاب آن مصون ميباشند . در ميان فلاسفهء قديم نيز كسانى بودند مانند هراكليت كه منشأ و مرجع كون را آتش ميدانست و آن را ازلى و ابدى ميپنداشت كه منشأ تحولات و تغييرات كائنات است و اصل همهء موجودات است ( ش ص 435 - مجموعه دوم مصنفات 148 - 157 - 188 ، تفسير ص 1501 ) .\r\nنزد عارفان كنايت از آتش عشق است .\r\n\r\nناز\r\n- ( اصطلاح ذوقى ) ناز قوت دادن معشوقست عاشق خود را در عشق و بعضى گفته‌اند فريب دادن معشوق است ، عاشق خود را .\r\n( از كشاف ص 1563 ) .\r\n\r\nنازِل\r\n- رجوع به عالى شود .\r\n\r\nناسِخ\r\n- ( اصطلاح اهل حديث و درايه ) حديثى را گويند كه دلالت بر رفع حكم شرعى سابق كند و منسوخ حكم مرفوع است و مشهور است كه همانطور كه در قرآن مجيد ناسخ هست و بعضى آيات حكم بعضى ديگر را نسخ كرده‌اند در احاديث نبويه نيز ناسخ هست ، رجوع به نسخ و رجوع به ( درايه ص 49 ) شود .\r\n\r\nناسُوت\r\n- ( اصطلاح فلسفى ) عالم اجسام و جسمانيات و زمان و زمانيات را عالم ناسوت مينامند و عالم ملك و شهادت هم گويند .\r\n( از اسفار ج 4 ص 89 - مجموعه دوم مصنفات 201 ، 203 ) .\r\n\r\nناشِزَه\r\n- ( اصطلاح فقهى ) و زنى كه از منزل مرد خارج شده باشد و يا از تسليم خود بشوى خود ، خوددارى كند ( از كشاف ص 1396 ) و اين چنين\r\n\r\n","description":"","footnote":"","page_name":" 1982 ","page_number":598},
  {"content":"\r\n\r\nزنى را نفقه نباشد و احكامى دارد .\r\n\r\nالنّاشِطات\r\n- ( اصطلاح ذوقى ) شيخ اشراق به معنى نفوس انسانى گرفته است و به معنى نفوس كاملهء كه بدين عالم تعلق يافته‌اند و به كالبدهاى انسانى اندر آويخته‌اند كه فرمود و الناشطات نشطا ( از تلويحات ص 17 )\r\n\r\nناطِح\r\n- ( اصطلاح نجومى ) و آن انور ستارگان ثلثهء « اشراط » بود و نيز حمل نيز نامند .\r\n\r\nناطِق\r\n- ( اصطلاح منطقى ) ناطق يعنى حيوانى كه داراى نفس دراكه باشد در مقابل صامت يعنى حيوانى كه داراى نفس دراكه و شعور نيست « و انما نعنى بالناطق شىء له نفس ناطقه » ( شفا ج 2 ص 505 ، 508 - تفسير ص 230 - دستور ج 3 ص 393 ) .\r\n\r\nنافِع\r\n- آنچه مطلوب بالغير است نافع و آنچه مطلوب بالذات است خير ميگويند .\r\n( شفا ج 2 ص 576 ) .\r\n\r\nنافِلَه\r\n- ( اصطلاح فقهى ) يعنى ندب و جمع آن نوافل است و مراد نمازهاى مستحبى است ، نافله رمضان بنا بر مشهور ، هزار ركعت است كه در شبهاى بيست روز اول هر شبى بيست ركعت ، هشت ركعت بعد از مغرب و دوازده ركعت بعد از عشا و در ده روز آخر هر شبى سى ركعت هشت ركعت بعد از مغرب و باقى را بعد از عشا و در شب نوزدهم و بيست و يكم و سوم هر شبى صد ركعت بجز ركعاتى كه بر حسب تقسيم اوليه بايد بخواند .\r\nو نوافل شبانه يازده ركعت است رجوع به رواتب شود . و نوافل مبتدئهء نمازهائى است كه شخص خود ميخواهد بخواند به حكم\r\n« الصلاة قربان كل تقى »\r\n( از شرح لمعه ج 1 ص 45 ، 82 ) .\r\n\r\nناقِص\r\n- ( اصطلاح فلسفى و عرفانى ) ناقص مقابل كامل است . وجود ناقص مقابل وجود كامل است . و ممكنات موجودات ناقص‌اند .\r\n( دستور ج 3 ص 393 ) .\r\n« الناقص هو الذى يحتاج الى امر خارج يمده بالكمال مثل الأشياء التى فى الكون » ( اسفار ج 2 ص 71 ) رجوع شود به تام .\r\n نحوئى گفت در حضور عوام * كان گه ناقص است و گاهى تام\r\nتام از اسم بهره‌ور باشد * ليك همواره بىخبر باشد\r\nوانكه ناقص بود خبر دارد * خبرش همچو اسم ناچار است\r\nعاميش بانگ بر كشيد كه هى * مولوى قول منعكس تا كى ؟\r\nبىخبر را به عكس خوانى تام * با خبر را به نقص رانى نام\r\nتام آن كس بود كه با خبر است * ناقص آن كز خبر نه بهرور است\r\nپيش ارباب دانش و عرفان * كى بود اين تمام آن نقصان \r\n\r\nناقِصان\r\n- ( اصطلاح عرفانى ) انسانهاى غير كامل .\r\nاهل تربيت و اهل حكمت ميگويند كه بعضى از آدميان سه روح دارند و اينها ناقصانند و بعضى از آدميان چهار روح\r\n\r\n","description":"","footnote":"","page_name":" 1983 ","page_number":599},
  {"content":"\r\n\r\nدارند و اينها معتقدانند و بعضى از آدميان پنج روح دارند و اينها كاملانند و اين پنج روح هر يكى غير يكديگرند قالب به مثابهء مشكاة است ، روح نباتى كه در جگر است بمثابه زجاجه است و روح حيوانى كه در دل است بمثابهء فتيله است و روح نفسانى كه در دماغ است بمثابهء روغن است و اين روغن از غايت لطافت مىخواست - كه اشياء و حكمت اشيا را كما هى بداند و پس از آنكه نار بوى پيوندد  « يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ »  پس اين روغن نور باشد و چون نار كه روح انسان است بروغن پيوست نور على نور شد و چون نور الله بروح انسان پيوست نور نور نور شد « يهدى الله بنوره من يشاء » ( رجوع به انسان كامل نسفى ص 31 شود ) .\r\n\r\nناقه\r\n- ( اصطلاح ذوقى ) مأخوذ از قرآن كريم است كه فرمود : قال هذه ناقة لها شرب و لكم شرب يوم معلوم . منظور ناقهء صالح پيامبر است و كان فى المدينية تسعة رهط يفسدون فى الارض و لا يصلحون سرانجام قوم او ناقه را پى كردند و بكشتند ، در نزد اهل ذوق ناقه كنايت از جسم است و صالح كنايت از روح .\r\nناقهء صالح به صورت بد شتر .\r\n پى بريدندنش ز جهل آن قوم مر * از براى آب جو خصمش شدند\r\nآب كور و نان ثبور ايشان بدند * ناقة الله خورد از جوى ميغ\r\nآب حق را داشتند از حق دريغ * ناقهء صالح چون جسم صالحان\r\nشد كميتى در هلاك طالحان * تا بر آن امت ز حكم مرگ و درد\r\nناقة الله و سقيها چه كرد . * روح صالح بر مثال اشتريست\r\nنفس گمره مرو را چون پى بريست * روح همچون صالح و تن ناقه است\r\nروح صالح قابل آزردن است * روح اندر وصل و تن در فاقه است\r\nروح صالح قابل آفات نيست * زخم بر ناقه بود بر ذات نيست\r\nروح صالح قابل آزار نيست * نور يزدان صبغهء كفار نيست \r\n\r\nناقُوس\r\n- ( اصطلاح ذوقى ) مقام جمع را ناقوس گويند .\r\nبعضى گويند ناقوس عبارت از انتباه است كه بسوى توبت و انابت و زهد و عبادت دعوت كند و جذبهء كه از حق خبر كند و از نفس خلاصى دهد و بطاعت و قناعت بخواند و هر چه مردم را از خواب غفلت بيدار كند و از مستى عطلت هشيار نمايد آن جذبهء حق است .\r\n( كشاف ص 1404 )\r\n\r\nناله\r\n- ( اصطلاح ذوقى ) ناله را مناجات گويند .\r\n\r\nنالهء زار\r\n- ( اصطلاح ذوقى ) ناله زار جستن محبت را گويند و نالهء كه در اثر فراق محبت از محبوب است .\r\n\r\nنام\r\n- ( اصطلاح ذوقى ) نام عبارت از طلب شهرت و جاه و هوس نيكنامى و نامدارى است و در عشق هر كه دربند نام و آوازه است خانهء او بيرون دروازه است و خودنمائى و خودستائى و شهرت طلبيدن و در آن استقامت ورزيدن و صورت پرست بودن است .\r\n\r\n","description":"","footnote":"","page_name":" 1984 ","page_number":600},
  {"content":"\r\n\r\nشاعر گويد :\r\n ز صورت پرستيدنت مىهراسم * كه تا زندهء ره بمعنى ندارى \r\nسعدى گويد :\r\n سعديا چون بت شكستى خود مخواه * خود پرستيدن كم از اصنام نيست \r\nو بعضى كشف حجاب را گويند .\r\n\r\nنامُوس\r\n- ( اصطلاح عرفانى ) ناموس عبارت از شرح الهى است يعنى اسلام و ناموس اكبر جبرئيل است و اصحاب النواميس يعنى اصحاب اديان و متشرعان .\r\n( از دستور العلماء ج 3 ص 393 ) .\r\nعراقى گويد :\r\n جماعتى كه ز ناموس و نام ميگفتند * بدير دوش ز مستى و جام ميگفتند\r\nبيا به بين كه چه فتوى دهند در مستى * همان گروه كه مى را حرام مىگفتند\r\nبطوف كعبه شنيدم كه ساكنان حرم * كه اهل دير مغان را سلام مىگفتند \r\nاخوان گويند وضع ناموس به منظور صلاح دين و دنياى مردم بود .\r\n( رجوع برسالهء نهم از رسائل اخوان ص 253 ) شود .\r\nدر رسائل ناموسيات بحث از نواميس الهى و اوضاع و احوال انبياء شود .\r\n\r\nنامِيَه\r\n- ( اصطلاح فلسفى ) قوت ناميه قوتى است كه فعل آن نمو باشد .\r\n( از كشاف ص 1433 )\r\n\r\nناوُوسيَّه\r\n- ( اصطلاح كلامى ) فرقهء هستند كه امامت را به حضرت صادق متوقف كنند و گويند حضرت زنده است و در موقع خود ظهور مىكند و او است القائم المهدى .\r\n( از درايه ص 141 ) . بالاخره اين فرقه پيروان شخصى از اهل بصره كه به ناووس منسوب است ميباشند و اينان امامت را در امام جعفر صادق بنص پدرش امام باقر ( ع ) ختم ميدانند و او را مهدى منتظر ميپندارند .\r\n( از مختصر فرق بين الفرق ص 56 )\r\n\r\nالناهِضات\r\n- ( اصطلاح ذوقى ) مأخوذ از قرآن مجيد است شيخ شهاب الدين اشراق آن را كنايت از نفس داند در آن هنگام كه كمال يافته باشد و در مظان قطع علاقه از كالبد است .\r\n( از تلويحات ص 107 )\r\n\r\nناى\r\n- ( اصطلاح ذوقى ) ناى مقام محبوب را گويند در حجاب رقيق و پيام محبوب را گويند .\r\n( كشاف ص 1563 )\r\n\r\nنايِب\r\n- ( اصطلاح عرفانى ) جانشين .\r\nابدال .\r\nمولانا گويد :\r\n نايب حق است و سايهء عدل حق * آينهء حق است و باشد مستحق\r\nگو ادب از بهر مظلومى كند * نى براى عرض و خشم و دخل خود\r\nگفت زن نك آفتابى تافته است * عالمى زو روشنائى يافته است\r\nنايب رحمان خليفه كردگار * شهر بغداد است از وى چون بهار \r\n\r\nنايِبِ فاعِل\r\n- ( اصطلاح ادب ) در اصطلاح اهل عربيت نايب فاعل يا مفعول ما لم يسم فاعله اسمى است . مرفوع كه بجاى فاعل نشيند در فعل مجهول كه همان مفعول است قبل از مجهول شدن فعل مانند « ضرب زيد »\r\n\r\n","description":"","footnote":"","page_name":" 1985 ","page_number":601},
  {"content":"\r\n\r\nو در افعال دو معمولى مفعول اول نايب فاعل شود .\r\n( از سيوطى ص 87 - الهدايه ص 187 )\r\n\r\nنَبات\r\n- ( اصطلاح فلسفى ) نبات يكى از مواليد ثلث است قوت ناميه منشأ تنميه و رشد است ( از دستور ج 3 اخوان ج 3 ص 19 ) اخوان الصفا راجع به نباتات بحث مفصل كرده و گويند اولين مرتبت نبات ، گياهى است كه هم سطح زمين و چيزى برجسته است . كه خضراء الدمن باشد و آن بمانند غبارى بود و سپس به ترتيب بالا و بالاتر رود تا به مرتبت كامل آن رسد كه نخل بود و اولين مرتبت حيوان متصل به آخرين مرتبت نبات بود و پست‌ترين حيوانات حلزون و عالىترين آنها ميمون بود و آن حد فاصل بين انسان و حيوان است .\r\n( رجوع شود به رسالهء دهم از ناسوسيات ص 315 و 318 و رساله پنجم طبيعيات ص 233 و 245 )\r\n\r\nنَبْشِ قَبْر\r\n- ( اصطلاح فقهى ) كه پس از دفن ميت قبر را بشكافند بهر منظورى كه باشد و آن در شريعت اسلام حرام است :\r\nگر چه ميت طفل يا مجنون باشد مگر آنكه يقين حاصل شده باشد كه خاك شده است و از بين رفته است و اسكلت آن تشخيص داده نمىشود .\r\n\r\nنُبُوَّت\r\n- ( اصطلاح كلامى ، عرفانى ) نبوت عبارت از اخبار از حقايق الهيه است يعنى از معرفت ذات و اسماء و صفات و احكام او .\r\n( اصطلاحات خطى ث 854 ) برخى از تركيبات : فلك نبوت ، گلستان نبوت ، مسند نبوت ، درج نبوت ، دولت نبوت ، اسرار نبوت ، در صدف نبوت ، مهد نبوت ، درج نبوت ، دولت نبوت ، اسرار نبوت ، خلعت نبوت ، قوت نبوت ، پيراهن نبوت ، سرير نبوت ، منصب نبوت ، حليه نبوت ، گنج نبوت . . . .\r\n\r\nنبى\r\n- كسى كه مبعوث شود از طرف خداى براى رهنمائى بندگان كه سخن گويد با آنها و آنها را بر طاعات رهنمائى كند رجوع به نبوت شود .\r\nعزيز الدين نسفى گويد : نبوت را دو روى بود ، رويى به طرف خلق و رويى به طرف خالق و اگر چه ولايت بالاتر از نبوت است و لكن ولى يك روى دارد كه به طرف خدا بود از انسان كامل ص 316 .\r\nبه نظر اخوان الصفا نبوت را چند خصلت لازم است نخست وحى بود و سپس اظهار دعوت درست و سپس تدوين كتاب و وضع سنن و مداواى نفوس مريضه و داشتن چگونگى سياست نفوس شريره و اجراء سنت در امت و بيان حلال و حرام و اجراء حدود و احكام .\r\n( از رساله اول در آزء و ديانات ص 32 ) در كتاب معتقد الاماميه در باب نبى آمده است :\r\nبدان كه محمد بن عبد الله بن عبد المطلب رسول خداست ، براى آنكه دعوى پيغمبرى كرد و بر عقب دعوى معجزه بنمود ، و هر كه دعوى پيغمبرى كند و بر عقب دعوى معجزه بنمايد ، وى پيغمبر باشد .\r\nاما آنكه دعوى پيغمبرى كرد بتواتر\r\n\r\n","description":"","footnote":"","page_name":" 1986 ","page_number":602},
  {"content":"\r\n\r\nمعلوم است .\r\nو اما آنكه معجز ظاهر گردانيد و آن قرآنست ، بتواتر معلوم است .\r\nو اما آنكه قرآن معجز است آنست كه لفظ و معنى او در فصاحت و بلاغت بنهايتى رسيده است كه فصحاى عرب از معارضهء آن عاجز آمدند ، و دليل بر آن آنست كه ايشان به شمشير بيرون آمدند ، و جان و مال خود را و زن و فرزند خود را در معرض غارت و تاراج نهادند ، پس اگر قادر بودندى و توانستندى معارضهء قرآن آوردن ، اين اختيار نكردندى ، زيرا كه هيچ عاقل چون خصم خود را بآسانترين وجهى دفع تواند كردن ، دست به چيزى كه دشوار تر باشد نزند و در آن با وى نكوشد .\r\nاما آنكه هر كه معجزه بر دست وى ظاهر شود بر عقب دعوى وى پيغمبر باشد ، آنست كه چون ( پادشاهى ) در روز بار عامه بر تخت مملكت نشسته باشد ، يكى از ميان برخيزد و گويد كه : مردمان ! من رسول اين پادشاهم بنزد شما يا وزيرىام ، آنگه گويد ، كه اى پادشاه ! اگر چنين است كه من ميگويم بر خلاف عادت خويش برپاى خيز و از تخت به زير آى ! چون پادشاه برخيزد حاضران را معلوم شود صدق دعوى وى .\r\nو اعتقاد كرده‌اند كه پيغمبر ما و جملهء پيغمبران معصوم‌اند از گناهان صغيره و كبيره ، پيش از پيغمبرى و بعد از پيغمبرى ، از براى آنكه با جواز گناه از ايشان ، عقل از متابعت ايشان نفرت گيرد ، و لائق نباشد از حكيم واجب گردانيدن متابعت كسى كه عقل متنفر بود از متابعت وى .\r\nديگر آنكه اگر گناه كنند فاسق باشند ، و گواهى فاسق قبول نيست ، پس گواهى ايشان بر آنچه دهند و خبر دهند قبول نباشد .\r\nو ديگر آنكه تبرى از فاسق و عداوت با ايشان واجب است . پس روا نباشد ، كه انبيا فاسق باشند .\r\nو پيغمبر ما ص بهترين پيغمبران است .\r\nاز براى آنكه هر چه پيغمبران را حاصل بود وى را حاصل بود ، و آنچه همهء پيغمبران را دادند وى را دادند ، ( رجوع شود به كتاب معتقد الاماميه ص 42 - 43 )\r\n\r\nنِتاج\r\n- ( اصطلاح فقهى ) منظور نتايج حاصلهء از مبيع است .\r\nدر كليات حقوقى آمده است .\r\nهمان طورى كه ثمرهء درخت تابع درخت نتاج حيوان هم چون عرفا نما و ملك اوست متعلق به صاحب حيوان خواهد بود .\r\n( كليات حقوقى 199 )\r\n\r\nنَتيجَه\r\n- ( اصطلاح منطقى ) نتيجه عبارت از محصول از مقدمات دليل و حجة است كه قبل از اثبات و اقامهء دليل مدعى است و بعد از اثبات از راه دليل نتيجه است . از ( دستور ج 3 ص 395 ) .\r\n\r\nنَثر\r\n- ( اصطلاح ادبى ) يعنى كلام گسسته در مقابل نظم .\r\n\r\nنَثْرُ المَنظوم\r\n- ( اصطلاح بديعى ) و آن كلامى است منثور كه از تجزيه بعضى كلمات آن و اتصال جزئى به كلمهء ديگر شعرى استخراج شود ( از ابدع ص 390 )\r\n\r\nنَثْرَه\r\n- ( اصطلاح نجومى ) و آن هشتمين منزل از منازل قمر بود و علامت آن دو\r\n\r\n","description":"","footnote":"","page_name":" 1987 ","page_number":603},
  {"content":"\r\n\r\nستاره است از صورت سرطان از اواسط قدر رابع با كوكب سحابى كه در ما بين آن دو است و آن را معلف سرطان خوانند بر اين صورت كه :\r\nبعضى همان معلف را نثره گفته‌اند و لكن عربان گويند نثره بر منخر اسد است يعنى بر سوراخ بينى او و نثره در لغت خلطى بوده كه در حين عطسه از بينى بيرون آيد و خلط در اينجا كوكب سحابى بود .\r\nنثرة الاسد يعنى بينى شير و طرف الاسد يعنى چشم شير كه منزل دهم است نام منزلها عبارت است از :\r\nنَثْرَه منزل هشتم طرف منزل نهم جَبههء منزل دهم خَرّاقين منزل يازدهم صَرْفه منزل دوازدهم عَواء منزل سيزدهم سَماك اعزل منزل چهاردهم غَفْر منزل پانزدهم زُبانى منزل شانزدهم ( دم كژدم ) إكليل منزل هفدهم قَلب منزل هجدهم . ( دل كژدم ) شَوْلَه منزله نوزدهم نَعايم منزل بيستم بَلده منزل بيست و يكم سَعدِ ذابِح منزل بيست و دوم سَعدِ بَلَع منزل بيست و سوم سَعدُ السُّعود منزل بيست و چهارم سَعدُ الأخْبَيه منزل بيست و پنجم ضبط پارهء از اين كلمات در تحت عناوين خود آمده است .\r\n\r\nالنَّجاريَّه\r\n- ( اصطلاح ملل و نحل ) اين گروه ، پيروان ابو الحسين النجار المصرى مىباشند . در مسأله خلق قران با معتزله موافق است ولى با رؤيت حضرت خداوندى در روز قيامت مخالف است . . .\r\nاين فرقه خود به 3 فرقه منقسم است :\r\nالبرغوثيَّه - الزَّعفرانيَّه - المُستدركه ( از مختصر فرق بين الفرق ص 126 )\r\n\r\nنَجاسات\r\n- ( اصطلاح فقهى ) نجاسات از نظر فقه اسلامى ده امرند . بول ، غائط ، خون ، منى ، ميته ، سگ ، خنزير ، كافر ، مسكرات ، فقاع و خون حيوان مأكول اللحم قبل از تطهير ذبيحه .\r\n( از شرح لمعه ج 1 ص 15 - 12 رجوع به طهارت و مطهرات شود ) در معتقد الاماميه آمده است :\r\nبول و سرگين آنچه گوشت وى حرام است پليد است ، و آنچه حلال است اگر جلاله ، يعنى : سرگين‌خواره باشد ، هم پليد است . اما آنچه گوشتش خورند باكى نبود از بول و سرگين . دليلش آنست كه اصل اشيا طهارت راست ، به نجاست حكم نتوان كرد مگر بدليل .\r\nو از رسول ص روايت است :\r\n« ما اكل لحمه فلا باس ببوله و سلحه »\r\n، يعنى : آنچه گوشت وى خورند ، از بول و سرگين وى هيچ باكى نيست .\r\nو خمر پليد است ، و هر شراب كه مست كند پليد باشد ، و قول خداى تعالى :  « إِنَّمَا الْخَمْرُ وَ الْمَيْسِرُ وَ الْأَنْصابُ وَ الْأَزْلامُ رِجْسٌ مِنْ عَمَلِ الشَّيْطانِ »  ، دليل است بر پليدى خمر .\r\nزيرا كه معنى رجس به دو پليد و حرام است .\r\nو اجماع اين طائفه دليل است بر پليدى\r\n\r\n","description":"","footnote":"","page_name":" 1988 ","page_number":604},
  {"content":"\r\n\r\nشراب مست‌كننده و بر پليدى فقاع . و اجماع ايشان حق است .\r\nو خون جملهء حيوانات پليد است الا خون كيك و پشه و ماهى كه پاك است ، زيرا كه نجاست حكمى شرعى است ، و در شرع نيست آنچه دلالت كند بر نجاست اين . و دليل بر پاكى خون ماهى قول خداست :\r\n « أُحِلَّ لَكُمْ صَيْدُ الْبَحْرِ وَ طَعامُهُ »  ، يعنى : حلال كرده شد شما را صيد دريا و خوردن او .\r\nو باتفاق صيد دريا ماهى است ، بايد كه ماهى بهمهء اجزاى خود حلال باشد ، و هر چه حلال است پاك است ، پس خون ماهى پاك باشد و خون حرام خون ريخته است ، چنان كه فرمود :  « إِلَّا أَنْ يَكُونَ مَيْتَةً أَوْ دَماً مَسْفُوحاً أَوْ لَحْمَ خِنزِيرٍ »  ، و خون ماهى مسفوح ، يعنى : ريخته نيست . و مراد به اين خون كه درين آيت است :  « حُرِّمَتْ عَلَيْكُمُ الْمَيْتَةُ وَ الدَّمُ »  ، دم مسفوح است .\r\nو هر خون كه خلاف خون حيض و استحاضه و نفاس است اگر كم از درهمى باشد ، شستن او واجب نباشد ، و به آن نماز روا بود ، اگر چه اجتناب از وى بهتر بود .\r\nو ابو حنيفه و اصحابش با اين موافق‌اند و در جملهء نجاسات همين حكم كنند . در آنچه موافق‌اند ، و آن خون است ، احتياج دليل نباشد . اما ايشان را بر غير خون دليل بايد گفت ، و هيچ دليل نيابند در شرع .\r\nو منى جملهء حيوانات پليد است . و چون گويند كه منى آدمى پاك است ، ايشان را دليل بايد گفت ، و قول خداى تعالى :  « وَ يُنَزِّلُ عَلَيْكُمْ مِنَ السَّماءِ ماءً لِيُطَهِّرَكُمْ بِهِ وَ يُذْهِبَ عَنْكُمْ رِجْزَ الشَّيْطانِ »  ، يعنى : خداى از آسمان براى شما آبى فرستاد ، تا شما را پاك گرداند ، و پليدى شيطان را كه اثر احتلام است از شما ببرد ، اگر منى پاك بودى نگفتى :  « لِيُطَهِّرَكُمْ »  . و از رسول ص روايت است :\r\n« انما يغسل الثوب من البول و المنى و الدم »\r\n، يعنى : جامه را از بول و منى و خون بيايد شست .\r\nو هر كه وى را خون روان باشد چون بميرد پليد باشد . و درين خلافى نيست ، مگر در آدمى مردهء سردشدهء ناشته ، بنزد اين جماعت نجس است ، و چون وى را بشويند پاك شود . و دليل برين آنست كه هر حيوان كه خون روان دارد ، چون بميرد پليد باشد ، و آدمى درين داخل است . اگر كسى گويد كه پاك است ، وى را دليل بايد ، و دليل قطعى نيست بر پاكى وى ناشسته .\r\nاما هر حيوان كه خون وى روان نباشد ، چون ملخ و مگس و زنبور و غير آن ، چون بميرد پليد نباشد ، و هيچ چيزى بوى پليد نگردد . دليلش آنست كه اصل اشياء طهارت است ، و نجاست جز بدليل شرعى معلوم نگردد .\r\nو از رسول ص روايت است كه :\r\nاذا وقع الذباب فى اناء احدكم فاقلبوه »\r\n، يعنى چون مگس در اناى يكى از شما افتد ، به زير آبش فرو بريد ، و اين موجب مردن مگس بود ، خاصة چون آب اناء گرم بود . اگر به مردن وى آب پليد شدى ، به اين نفرمودى .\r\nو از حيوان مرده كه در زندگى پاك بوده باشد ، موى و پشم چون ببرند ، و استخوان كه بر وى هيچ رطوبتى نمانده باشد ، پاك است . دليلش قول خداست :  « وَ مِنْ أَصْوافِها وَ أَوْبارِها ، وَ أَشْعارِها أَثاثاً وَ مَتاعاً إِلى حِينٍ »  ، خداى تعالى درين آيت\r\n\r\n","description":"","footnote":"","page_name":" 1989 ","page_number":605},
  {"content":"\r\n\r\nمنت نهاد بر خلقان بر تمتع گرفتن از پشم گوسفند و اشتر و موى بز ، و فرقى نكرده است ميان مردار و كشتار . اگر اين هر دو ، اعنى . موى و پشم ، پليد بودى ، منت ننهادى و ديگر از رسول ص روايت است كه فرمود :\r\n« اذا ولغ الكلب فى اناء احدكم فليغسله ثلاث »\r\n، يعنى : چون سگ سر در اناء آب يكى از شما كند ، بايد كه آن را سه بار بشويند .\r\nو كافر پليد است ، و دليلش اجماع اين طائفه است ، و قول خداى تعالى :  « إِنَّمَا الْمُشْرِكُونَ نَجَسٌ »  ، يعنى : بدرستى كه مشركان پليداند . و اين نص است . و هر كه گفت مشرك پليد است ، گفت هر كه جز از مشرك است از كافران نجس‌اند . و مشرك را پليد گفتن و ديگر آن را از كافران پاك گفتن ، خلاف اجماع است . و خلاف اجماع باطل است .\r\nو لفظ نجاست حقيقت است نجاست عينى را ، و مجازست حكمى را ، و لفظ بحقيقت اولى بود از مجاز .\r\nاگر گويند : مشرك اگر نجس عين بودى ، بتجدد معنى ، كه آن اسلام است ، پاك نشدى .\r\nجواب گويند : اين لازم نيست زيرا كه خمر نجس العين است ، بتجدد معنى ، كه آن حموضت است ، يعنى : ترشى ، پاك مىشود باتفاق .\r\nاگر گويند : اهل كتاب از جهودان و ترسايان ، اگر پليد بودندى ، طعام ايشان كه آلودهء دست ايشان بودى پليد بودى ، و هر چه پليد باشد حرام باشد ، و خداى تعالى فرموده است :  « وَ طَعامُ الَّذِينَ أُوتُوا الْكِتابَ حِلٌّ لَكُمْ »  ، يعنى : طعام آنان كه ايشان را كتاب داده‌اند شما را حلال است .\r\nجواب گويند كه : مراد بطعام گندم است .\r\nابو حنيفه و شافعى را خلاف است در آنكه چون شخصى يكى را وكيل كند براى آنكه از براى وى طعام خرد ، شافعى گفت :\r\nوى را جز گندم نبايد خريدن ، و ابو حنيفه گفته : روا باشد كه گندم خرد ، و روا باشد كه آرد گندم بخرد .\r\nو اگر لفظ طعام بر گندم و غير آن اطلاق كنند ، ما آن را بر گندم حمل كنيم ، و بر هر طعامى كه جامد باشد بدليلى .\r\nو پسخوردهء هر حيوانى كه غير از خوك و سگ است از آب ، چون بر دهن وى اثر نجاست نباشد ، پاك است . دليلش قول خداى تعالى ،  « وَ أَنْزَلْنا مِنَ السَّماءِ ماءً طَهُوراً »  ، و پسخوردهء ايشان را آب گويند مطلقا ، پس پاك باشد .\r\n( رجوع شود به معتقد الاماميه ص 182 ، 186 )\r\n\r\nنُجَباء\r\n- ( اصطلاح عرفانى ) نجباء عبارت از چهل نفرند كه امور بندگان و اصلاح حال و كار عباد را به عهده دارند و در حقوق خلق تصرف ميكنند .\r\n\r\nنَجْدَت\r\n- ( اصطلاح عرفانى اصطلاح اخلاقى ) و آن بود كه نفس واثق باشد به ثبات خويش تا در حالت خوف جزع بر او وارد نيايد و حركت نامنظم از او صادر نشود .\r\n( اخلاق ناصرى ص 76 ) .\r\n\r\nالنَّجَدات\r\n- ( اصطلاح كلامى ) از فرق خوارج - از اصطلاحات كلامى است اصحاب نجدة بن عامر الحنفى را گويند .\r\nگويند كه او با لشكرى از عامه به قصد الحاق به ازارقه خارج شد و در بين راه\r\n\r\n","description":"","footnote":"","page_name":" 1990 ","page_number":606},
  {"content":"\r\n\r\nعطية بن اسود الحنفى و ابو فديك از مخالفين نافع بن الازرق او را استقبال كردند و بدعت‌هاى نافع و عقيدهء او را راجع به تكفير نشسته از جنگ را بر شمردند و سپس با نجدة بيعت كردند و او را امير - المؤمنين دانستند . پس از چندى طايفه‌اى از آنان نجده را تكفير كردند به علت بعضى از اعمال و اعتقادات . . .\r\nو بالجمله - فرقهء از خوارج‌اند كه اصحاب نجدة بن عامراند كه گويند مردم را امامى لازم نيست و بلكه آنچه لازم است عدالت اجتماعى است .\r\nاگر احساس كنند كه اجراى عدالت اجتماعى بستگى به نصب امام دارد مىتوانند امامى برگزينند و گويند جهال در فروع معذورند ( از كشاف ص 1381 )\r\n\r\nنَجِس\r\n- ( فقه و عرفان ) بفتح نون و حيم ، عين نجاست باشد و بفتح نون و كسر جيم متنجس باشد . . .\r\nرجوع به نجاسات شود\r\n\r\nنَجْش\r\n- ( اصطلاح عرفانى ) بفتح نون و سكون جيم در لغت اثارت بود و شرعا زيادت در ثمن باشد براى رغبت مشترى كه مثلا كسى با فروشنده تبانى كند و در حضور مشترى بگويد . من اين متاع را مثلا صد تومان ميخرم يا ميخريدم تا ديگرى بشنود و رغبت كند و يا مرتب در قيمت زياد كند تا ديگرى كه مشترى است فريب خورد .\r\n( از مكاسب - كشاف ص 5 - 140 )\r\n\r\nنُجُوم\r\n- ( نجومى ) يعنى ستارگاه جمع نجم و اطلاق بر فن يا علم نجوم شود كه شناخت ستارگان و تأثير آنها باشد در جهان خاكى ، اين فن سابقهء تاريخى و طولانى دارد كه اشارة بيان ميداريم :\r\nچنين فرض كرده‌اند كه فلك محيط يا فلك الافلاك يا فلك اطلس در 24 ساعت يك دور بدور خود ميگردد كه نسبت بافق هر كس چنين نموده مىشود يا چنين فرض شده است آفتاب در 24 ساعت يك دور در مدار 360 درجه خود ميگردد . كه قهر از مشرق طلوع كرده و به نقطهء غروب مىكند كه ما آن را نسبت بافق خود مغرب ميناميم و به اندازه مقدارى كه در افق ما نمودار است با كمى كم و زيادتر ناپيداست آن مدت ناپيدائى را چنين تعبير كرده‌اند كه در نيم دايرهء تحت الارض به حركت و سير خود ادامه ميدهد چنان كه مدت نمودارى را سير و حركت در فوق الارض ميدانند .\r\nمدار حركت آفتاب يا محيط فلك آفتاب يا فلك الافلاك و يا فلك ثوابت و يا هر فلك كلى ديگرى از اين افلاك كلى را به دوازده بخش تقسيم كرده‌اند علت اين تقسيم اين است كه سال دوازده ماه است و در حركت انتقالى كل افلاك در هر سال يك دور بدور خود حركت كرده كه فصول چهارگانه را بوجود مىآورند و البته مورد نظر ما در اين تقسيم بندى فصول نيست و بروج است و بويژه رده بندى ستارگان و بنا بر اين از لحاظ خواص و حالات نجومى بايد اين دوازده بخش را در فلك ثوابت مد نظر بداريم .\r\nو ديگر آنچه اكنون مد نظر ماست بيان حركت آفتاب در مدار خود و يا حركت\r\n\r\n","description":"","footnote":"","page_name":" 1991 ","page_number":607},
  {"content":"\r\n\r\nمنظومهء شمسى هم نيست و صرفا بيان كلياتى است مربوط به احكام نجومى در حد لغت و اصطلاح .\r\nبهر حال براى هر يك از اين دوازده بخش نامى برگزيده‌اند در زبانهاى تازى و فارسى و هر زبانى ديگر .\r\nاين نامها حد اقل در تازى نمودار اشكال و صور ستارگان است و نحوهء قرار گرفتن مدارى هر يك از اين قسمت‌ها .\r\nنامهاى اين دوازده بخش عبارت‌اند از حمل ، ثور ، جوزاء ، سرطان ، اسد ، سنبله ميزان ، عقرب ، قوس ، جدى دلو و حوت .\r\nبطورى كه ملاحظه مىشود اين كلمات هر يك نمودار حيوان و يا شيئى ديگرى است .\r\nاين نامها را مناسب با صورت فرضى كه از مدار هر 30 درجه فلك ثوابت و تعدادى از كواكب كه در آن مدار و حوالى آن قرار دارند انتخاب كرده‌اند و البته خارج از اين مدارها نيز براى كواكب مرصوده صورتهاى ديگر قائل شده‌اند كه تحت عنوان صور كواكب ضبط و ثبت شده است و ما در اين فرهنگ هر صورتى را تحت نام خود آن ذكر كرده‌ايم .\r\nبهر حال بحث ما در اينجا از هيئت عالم و يا تقويم نيست و صرفا در حد شرح لغت و اصطلاح كمى زيادتر در باب نجوم و اساس آن توضيح ميدهيم .\r\nاهل احكام نجوم به عنوان مقدمهء تأثيرات نجومى و چگونگى آن مسائلى را بطور درهم مورد بحث قرار داده‌اند :\r\n1 - تقسيم زمان بر حسب فصول چهارگانه سال . 2 - تقسيم جهات بر حسب وضع طبيعى به شرق ، غرب ، شمال و جنوب .\r\n3 - اركان مواد عالم يعنى آب . خاك .\r\nهوا و آتش .\r\n4 - طبايع چهارگانه يعنى حرارت ، برودت ، رطوبت و يبوست .\r\n5 - اخلاط اربعه : صفراء ، سوداء ، بلغم و دم .\r\n6 - رياح چهارگانه صبا ، دبور ، جريبا و تيما ( به ترتيب باد شرقى . غربى ، شمالى و جنوبى ) .\r\n7 - شش برج را شمالى ميدانند و شش برج را جنوبى ، بروج شمالى از حمل است تا سنبله و جنوبى از ميزان است تا حوت . هنگامى كه آفتاب در بروج شمالى سير كند شب كوتاهتر است و در بروج جنوبى معكوس است . و علاوه گفته‌اند كه شش برج مستقيم الطلوعند و شش برج معوّج الطلوعند ، شش برج مذكراند و شش ديگر مؤنث ، شش برج نهارىاند و شش برج ليلى ، شش برج صاعداند و شش برج هابط ، شش برج در حيز آفتاب و شش برج در حيز ماهتاب .\r\n8 - تقسيم ديگر از لحاظ خواص گفته‌اند - سه برج مثلث نارىاند و حار و يابس و آنها حمل . اسد و قوس‌اند و سه برج مثلث ترابى بارد و يابس‌اند و آنها ثور ، سنبله و جدىاند ، و سه برج مثلث هوائى حار و رطب‌اند و آنها جوزاء ، ميزان و دلواند و سه برج مثلث مائى و رطب‌اند و آنها سرطان ، عقرب و حوت است .\r\n9 - تقسيم ديگر از جهت ديگر . چهار\r\n\r\n","description":"","footnote":"","page_name":" 1992 ","page_number":608},
  {"content":"\r\n\r\nبرج منقلب الزمان‌اند كه حمل و ميزان و سرطان و جدى است و چهار برج ثابت الزمان كه ثور ، اسد ، عقرب و دلو است و چهار ديگر ذو جسدين‌اند كه جوزاء ، سنبله ، قوس و حوت باشد .\r\n10 - بروج دوازده‌گانه را بيوت هم نامند و سيارات را بين آنها تقسيم كرده‌اند و مثلا گويند اسد را بيت آفتاب است و سرطان بيت قمر ، جوزاء و سنبله بيت عطارد است و ثور و ميزان بيت زهره است ، حمل و عقرب بيت مريخ است ، قوس و حوت بيت مشترى است جدى و دلو بيت زحل است .\r\n11 - هر يك از سيارات خمسه يعنى بجز ماه و آفتاب يك بيت و يا دو بيت از حيز آفتاب دارند و يك يا دو از حيز ماهتاب ( زيرا ماه هم در هر 28 يا سى روز مدارى را طى مىكند ) و و بال هر كوكبى هنگامى است كه بيت او مقابله يابد و بالاخره اوج و حضيض ، صعود و هبوط كواكب را نسبت بمدار خود آن بيت ميدانند .\r\n12 - هر برجى را سه قسمت كرده‌اند و هر ثلثى را ده درجه كه وجه ناميده و آن را منسوب بيك كوكب كرده‌اند و مثلا گويند رب اين ثلث يا درجه‌ها فلان كوكب است .\r\nثلث اول برج حمل وجه مريخ ، ثلث دوم آن وجه شمس ، ثلث سوم آن وجه زهرة ، ثلث اول ثور وجه عطارد ، ثلث دوم آن وجه ماه ثلث سوم آن وجه زحل است و همين طور بقيه بروج .\r\n13 - سيارات هفتگانه از لحاظ روشنائى و درخشندگى و مقدار آن تقسيم شده‌اند به نيران . ماه و آفتاب ، سعدان مشترى و زهره نحسان زحل و مريخ ( و عطارد ممزوج است از سعد و نحس ) 14 - طبايع سيارات را با توجه به طبايع اربعه مشخص كنند و بهر يك از آنها طبيعتى را منسوب گردانند و مثلا گويند طبيعت آفتاب . حار است و مذكر است و نارى است و سعد است ، زحل بارد ، يا بس مذكر و نهارى است و همين طور تا آخر .\r\n15 - ساعت شبانه‌روز هفته را بين سيارات تقسيم كرده‌اند و آن كوكب را رب آن ساعت ناميده‌اند و مثلا ساعت اول روز يكشنبه و ساعت اول شب پنج شنبه را ويژه آفتاب دانند و ساعت اول روز دوشنبه و شب جمعه را مخصوص ماه دانند و بدين ترتيب .\r\n16 - هر يك از سيارات رب پارهء از سالها و ماه‌ها و ساعات است .\r\n17 - هر يك از فصول چهارگانه را خواصى است كه اين يك امر طبيعى است و غير قابل انكار اين خواص طبيعى را محصول سيارات و ستارگان ميدانند كه موجب و سبب اين فصولند و اين امر تا حدودى جنبه‌هاى علمى دارد .\r\n19 - هر يك از سيارات مدارى دارند كه در آن مدار در حركت‌اند و حركات آنان بر يك جهت و يك‌نواخت نمىباشد و علاوه بر اين حركات روزانه و جزئى حركات ديگرى دارند طويل المدة مثلا زحل بروج دوازده‌گانه را تقريبا در 30 سال طى مىكند كه مكث آن در هر برجى دو\r\n\r\n","description":"","footnote":"","page_name":" 1993 ","page_number":609},
  {"content":"\r\n\r\nسال و نيم است و مشترى بروج دوازده‌گانه را تقريبا در دوازده سال طى مىكند و به همين ترتيب سيارات ديگر .\r\n20 - برجها را از لحاظ سيارات و نسبت به آنها حالاتى است از هبوط .\r\nشرف ، و بال و غيره و مثلا برج حمل بيت مريخ و شرف شمس و هبوط زحل و و بال زهره است و به همين طريق ثور بيت زهره ، شرف قمر ، و بال مريخ و ترابى است و بدين ترتيب .\r\nمولودات را از لحاظ سرنوشت و زندگى در اين دنيا با توجه به اين خصوصيات مورد توجه قرار ميدهند و طالع‌بينى براى انسانها با توجه به اين امور انجام مىشود و لحظات تولد را با توجه به تقارن طلوع اين سيارات در بروج خاص بررسى نمايند :\r\nضمنا هرگاه آفتاب در برجى واحد و در درجهء واحد جمع شوند آفتاب منكسف شود و معمولا در آخر برج اين امر اتفاق مىافتد . چنان كه ماه درين حال محاذى آفتاب قرار ميگيرد و مانع و حاجب مىشود از اينكه ما نور آفتاب را مشاهده كنيم و هرگاه آفتاب محاذى موضع آفتاب قرار گيرد ماه منكسف مىشود و اين امر اغلب در نيمه ماه اتفاق افتد .\r\n21 - بطور كلى عقيده بر اين بوده است كه افلاك سماوى هر يك بنوبهء خود در موجودات زمينى اثرى خاص دارند كه البته اگر منظور جهات تأثيرات طبيعى باشد درست است زيرا شكى نيست كه آثار جوى و كائنات جوى در تربيت موجودات زمينى مؤثرند و اگر منظور غير اين باشد بدان نحو كه اهل فال و طالع گويند صحت آن معلوم نيست .\r\n22 - گاه بود كه چند سياره در يك بيت يا برج گرد آيند در طول سنوات متمادى .\r\n23 - هرگاه دو كوكب در يك درجه از فلك گرد آيند مقترن گويند و اگر فواصل آنها زياد شود منصرف گويند و بهر حال اتصال و اقتران و مناظره و مقارنه كواكب بر اين بنا است .\r\nهرگاه فاصلهء آنها 60 درجه باشد يا 90 درجه و يا 120 درجه و بالاخره 180 درجه كه نيم فلك است مناظرات و مقابلات حاصل مىشود و بهر حال مسأله تربيع و تسديس و تخميس و غيره بر مبناى اين محاسبات است يعنى فواصل درجات در بين 180 درجه نيم كره .\r\n24 - براى هر يك از سيارات قلمروى خاص است كه دايره عمليات آن گويند و ازين قلمرو آثار خود را به جهان خاكى گسيل ميدهند و از دايرهء هر يك از سيارات امور و خواص معين به زمين فرستاده مىشود كه در سرنوشت موجودات زمين مؤثراند : از دايره زحل امور روحانى خاص در زمين سريان يابد و اعطاى صور بدنياى خاكى كند و صدها خاصيت و اثر ديگر .\r\nاز دايره مشترى اعتدال طبايع سريان پيدا كند و انس و عشق و صدها خاصيت ديگر .\r\nاز دايرهء مريخ حركت ، كار و كوشش و سرعت در اعمال و صدها خاصيت ديگر .\r\nاز دايره زهره ، زينت و زيبائى و\r\n\r\n","description":"","footnote":"","page_name":" 1994 ","page_number":610},
  {"content":"\r\n\r\nاعتدال و صدها خاصيت ديگر .\r\nاز دايرهء عطارد علوم و معارف و الهام و رؤياهاى صادقه و صدها خاصيت ديگر .\r\nو همين طور است وضع ساير اجرام ثوابت كه هر يك به مقدار معين از خواص به عالم خاكى گسيل ميدارند ، اين خواص بدايره اركان اربعه ميرسد و تركيب مىشود با خواص ذاتى خود اركان .\r\n25 - حركت آفتاب را در بيوت و بروج گوناگون عيدها است مثلا روز نزول آفتاب ببرج حمل عيد اول است كه شبانه‌روز مساوى و هوا معتدل شود و صدها خاصيت ديگر كه بيت حيات است . روز اول نزول آفتاب را به برج سرطان عيد دوم گويند كه اول تابستان است و روز اول نزول آفتاب را به برج ميزان عيد سوم نامند كه فصل پائيز است با تمام خواص طبيعى آن .\r\nالبته عيد چهارم هم با شروع فصل زمستان است و بهر حال اين عيدها مربوط به فصول چهارگانه است كه البته هر فصلى خاصيتى دارد .\r\n26 - براى هر يك از سيارات از لحاظ ذاتى خواصى قائلند كه بجوهر زمينى تشبيه كرده‌اند .\r\n27 - چنان كه اشارت رفت سيارات هفتگانه ارباب ايام هفته‌اند مثلا خورشيد رب روز يكشنبه و ماه رب روز دو شنبه و مريخ رب روز سه شنبه و عطارد رب روز چهار شنبه و مشترى رب روز پنج شنبه و زهره رب روز جمعه است و زحل رب روز شنبه . 27 - سيارات را با اعضاء حيوانات مطابقت داده‌اند و هر سياره را منطبق با يكى از اعضاء حيوانات كرده‌اند .\r\n28 - هر يك از بيوت دوازده‌گانه را بطور كلى خواصى است . بيت اول كه بيت حمل باشد بيت حيات است و صدها خواص ديگر و بيت دوم بيت مال ، سوم بيت اخوت و چهارم بيت آباء پنجم بيت اولاد و ششم بيت مرض ، هفتم بيت نساء و هشتم بيت موت و نهم بيت سفر و دهم بيت سلطان و يازدهم بيت سعادت و دوازدهم بيت اعداء است .\r\nدر اينجا چون مسألهء تأثيرات كواكب در مقدرات انسانها با سحر و كهانت ربطى كامل دارد و از طرفى با ادبيات و سنن مشرق زمين عجين شده است ناگزير در حد اصطلاح و لغت در اين باب توضيح ميدهيم بدون آنكه اظهار نظر بكنم . زيرا اصولا كار فرهنگ تعريف لغات و اصطلاحات است و احيانا در موارد لزوم توضيحى در حد لزوم . و بهر حال بيان شد كه بروج عبارتند از دوازده برج و افلاك نه‌اند و سيارات هفت و كواكب مرصوده تقريبا يك هزار و بيست و نه كواكب‌اند .\r\nبجز اينها اهل علوم غريبه گويند دو عقد كه بنام عقدتان ناميده‌اند در جهان سماوات وجود دارد كه يكى را رأس نامند كه دلالت بر سعادات دارد و ديگر ذنب كه دلالت بر نحوست دارد .\r\nگويند در جهان وجود نحوست‌ها و سعادت‌هائى وجود دارد و ترديدى نيست و از همين امر در ميابيم كه در جهان وجود\r\n\r\n","description":"","footnote":"","page_name":" 1995 ","page_number":611},
  {"content":"\r\n\r\nدو گونه نفوس وجود دارد نفوس شريره و نفوس خوب و خيره كه از آنها تعبير به فرشته و شيطان و جن مىشود .\r\nكواكب عبارت از ملائكه خداوند در آسمان عالم و خداوند اين ملائكه سماوات را بيافريده است تا تدبير خلق كنند و عمران و آبادانى از آثار وجودى آنها است .\r\n\r\nسِحْر و كَهانت و أدعيه و أوراد\r\nاعتقاد بتأثير كواكب و افلاك در سرنوشت انسانها از اهم سنن و آداب ملل مشرق زمين است و اعتقاد به اين امور و خواص حروف كه علم جفر نامند در زندگى روز مره انسانها در مشرق زمين نقش مهم داشته است و ادبيات ما پر است از اشارات و كنايات و تصريحات به اين امور ، اعتقاد به سحر و كهانت و مسائل مربوط به جن و پرى و همزاد و ازين قبيل امور از لوازم زندگى عامه مردم بوده است و احيانا هم هنوز در قبائل و بين روستائيان وجود دارد و عجيب است كه پارهء از فلاسفه و حكماى اسلام بمانند شهاب الدين سهروردى با وجود دقت نظرهائى كه در مسائل عقلى و فلسفى دارد باز در مواردى اعتقادى بجن و همزاد دارد و حتى مدعى است كه خود آنها را ديده است و مورد تعقيب آنها قرار گرفته است و بهر حال اين امر يعنى اعتقاد به ارواح سعيده و خبيثه جريان تاريخى مفصلى دارد و بين اقوام و ملل گوناگون وجود داشته است و نه تنها سعد و نحس روزگار و زندگى را منسوب به كواكب و افلاك مىكردند بموجودات - نامرئى ديگرى مانند ارواح طيبه و خبيثه منسوب ميكردند .\r\nو بسيارى از وقايع را مستند بدانها ميكردند و براى رضايت آنها نذوراتى برقرار ميكردند مسأله جادوگرى و طاس‌نشاندن و اوراد و ادعيهء خاص ناشى از همين طرز تفكر است كه قرنها حاكم بر افكار ملل گوناگون بوده است .\r\nدر اين باب كتابها و بياضها تحرير شده است كه طريقهء نجات از ارواح شيطانى و خبيثه را مياموزد و اغلب افرادى كه متصدى اين گونه امور بودند از روزگار باستان ملت يهود بودند و صابئيان و مانويان و اصولا در اين بخش از جهان ساحران و كهنه و جن‌گيران و دعانويسان اغلب يهودى بوده‌اند از نوع اوراد و كلمات و اصطلاحاتى كه در آنها به كار رفته است اين مطلب به خوبى مشهود است بسيارى از اصطلاحات عبرى است يا ريشهء عبرى دارد كافى است كه كتاب جامع الدعوات و طلسمات وجد اولى كه در مورد فال و طالع در آن كتابها وجود دارد بررسى شود . اغلب حرزها مانند حرز ابو دجان و غيره ريشهء صابى و اسرائيلى دارد كلمات اسرافيل ، ميكائيل ، بدوح ، و فرشته‌گان و نامهاى شياطين و همزادها عبرى است يا ريشهء عبرى دارد . گاه اين اسامى با اسامى بروج و كواكب ممزوج گرديده است و كلمات و ادعيهء تركيبى بوجود آمده است . و بهر حال هرگاه دواوين فارسى و عربى را ورق بزنيم و از اين ديد طرز افكار و انديشه‌هاى شعراء و نويسندگان را بررسى نمائيم كه قهرا نمودار اوضاع و احوال فكرى و زمينه‌هاى\r\n\r\n","description":"","footnote":"","page_name":" 1996 ","page_number":612},
  {"content":"\r\n\r\nادبى و طرز انديشهء ملت‌هاى اين سوى دنيا را ميفهماند در ميابيم كه تا چه حد و اندازه ادبيات منظوم و منثور ملل مشرق زمين در اسارت اوهام و خيالات بوده است ادبيات منظوم و منثور فارسى پر است از اين طرز فكر و انديشه\r\n\r\nجن يا بَنى جانّ\r\nاخوان الصفا دربارهء بنى جان در قسم طبيعيات ص 228 آرند .\r\nكه بين آدميان و جنيان دشمنى عميقى وجود دارد باستانى و آن اينكه قبل از آدم ابو البشر سكنه روى زمين بنى جان بودند در بر و بحر و داراى تمدنى عميق بودند و دين خاص و نعمت‌هاى فراوان و چون بر انبياء خود طغيان كردند و نافرمانى و در روى زمين فساد كردند خداوند از آسمان فرشته‌گان را فرستاد تا آنها را از روى زمين براندند و خود ساكن زمين شدند و بسيارى از بنى جان را باسارت در آوردند تا آن گاه كه خداوند تصميم گرفت انسان بسازد آدم را خلق كرد و همه فرشته‌گان را امر كرد كه به او سجده كنند و آنها را به آسمانها فرا خواند سپس جريان خلقت آدم را بطور تفصيل بيان كرده‌اند و اينكه ريشهء عداوت بين بنى جان و انسانها از اينجا ناشى مىشود در اين داستان عزرائيل و شيطان و فرعون از يك جنس به حساب آورده شده‌اند و جريان خروج آدم را از بهشت شرح ميدهند و اينكه انسانها همواره در اين زمين مورد وسواس شياطين و جنيان بودند و آنها را گمراه ميكردند تا آن گاه كه خداوند ادريس يا هرمس را مأمور هدايت آنها كرد و وى يعنى هرمس سعى كرد كه بين جنيان و انسانها آشتى برقرار كند و تا ايام طوفان نوح با هم معاشر بودند و صلح و سازش كرده بودند تا آن گاه كه حضرت ابراهيم را با منجنيق در آتش انداختند در اين جا بين جنيان و آدمى - زادها اختلاف شد انسانها گمان كردند كه ساختن منجنيق از القاآت بنى جان است كه بتحريك جنيان نمرود منجنيق را ساخت و ابراهيم را به آتش انداخت و اين اختلاف ادامه يافت تا حضرت موسى آمد و بين بنى جان و انسانها آشتى داد و همهء جنيان بدين موسى گرويدند و در زمان سليمان جن و انس با او همكارى ميكردند و تحت فرمان او بودند كه داستان آن معروف است .\r\nو در اواخر سليمان بين جن و انس اختلاف شد و يك گروه از جنيان دربار سليمان را ترك كردند و رفتند و مورد عتاب و عذاب سليمان واقع شدند تا زمان حضرت عيسى مجددا همه بدين عيسى گرويدند تا زمان حضرت محمد صل الله عليه و آله جريان را بطور تفصيل بيان كرده‌اند .\r\nاخوان عقيده دارند كه جنيان بر دو گونه‌اند بمانند انسانها خوب و بد ، مسلم و كافر لكن همه در اطاعت پادشاهان خودند بر خلاف انسانها كه تمرد ميكنند\r\n\r\nتاثير ستارگان و سيارگان و سحر و جادو\r\nدر اينجا اصولا قصد من بيان صحت يا سقم اين گونه افكار نيست و تنها كار من نمودن طرز تفكر انسانها و عادات و رسوم\r\n\r\n","description":"","footnote":"","page_name":" 1997 ","page_number":613},
  {"content":"\r\n\r\nعجيب و غريب اين انسانها است كه خود زمينه ادب و ادبيات آنها است ادبياتى كه از حد سمبليك گذشته به صورت احجيه و معماى بىمعنى در آمده است . پر از خرافات و اوهام شده است و عجب‌تر اينكه متفكران و حكماى ايران باستان و احيانا دوران اسلامى ما هم پاى بند بدين گونه اوهام و خرافات بودند و سعد و نحس ستارگان و سيارات را در زندگى روزمرهء انسانها مؤثر ميدانستند كه اشارتا بيان شد . اخوان الصفا در باب خواص ستارگان و آثار آنها گويد .\r\nستارگان مشترى و زهره را سعدين نامند يكى را دليل بر سعادت اهل دنيا ميدانند كه زهره باشد و مشترى را دال بر سعادت اهل آخرت ميدانند كه هرگاه تولد مولودى مقارن با يكى از آن دو شود سعادتمند شود ، اگر مقارن با طلوع زهره متولد شد سعادت دنيا را بدست مىآورد و اگر مقارن با مشترى متولد شد عقبى را در مقابل زحل و مريخ دو ستارهء نحس‌اند اولى مايه نحوست دنياوى است و دومى مايه نحوست اخروى .\r\nبزوح منقلبه دلالت دارند بر تقلب احوال مردم دنيادار و ثوابت دلالت دارند بر ثبات احوال اهل آخرت .\r\nدر باب احوال فلك و تأثير آنها در موجودات زمينى اخوان الصفا گويند : هر گاه اتفاق افتد كه براى فلكى وضع پسنديدهء پيدا شود از ناحيه سعادت احوال كواكب و در اين وقت مصادف شود با تولد مولوداتى از اجناس حيوانات و انسانها هر مولودى بحسب مرتبت استعدادش از سعادت بهره‌مند مىشود يعنى باز هم بر حسب قابليت‌ها است يعنى اولاد ملوك و رؤساء و دهاقين و افراد ديگر بر حسب تربيت خود از اين سعادت برخوردار ميشوند آنان تربيت‌هاى گوناگون را در اين موقع مؤثر ميدانند و معتقدند كه پارهء از تربيت‌ها آماده ميشوند كه وزير شوند و پارهء نويسنده و خطيب ، عالم ، فيلسوف و غيره شوند .\r\n( رجوع به قسم رياضيات چاپ بيروت ص 148 - 149 ) در جاى ديگر گويند اهل صناعت تنجيم اتفاق دارند كه مولودات از روز تولد تا سن 14 سال اطفال و در تدبير قمرند كه صاحب نشو و نمو و زيادت است و باقى كواكب نيز با ماه در اين سنين در تدبير اطفال يارى ميكنند در حدودى خاص .\r\nاز سن 14 به بالا در تدبير عطارد قرار ميگيرند در حدود 16 سال ، عطارد صاحب نطق و حركت و تعاليم و آداب و فهم است .\r\nدر اين بين تعدادى از كواكب نيز بدان يارى دهند و سپس از تدبير عطارد خارج شده در تدبير زهره قرار ميگيرند در 18 سال كه صاحب زينت ، شهوات ، لذات ، رغبت به زواج ، حرص و غيره است و البته در اين بين تعدادى از كواكب بدان يارى دهند و سپس در تدبير خورشيد قرار ميگيرند كه صاحب عزت و رياست و سياست است در ده سال كه در مولود در اين مدت حس رياست ، بزرگى و . . . پيدا شده تربيت مىشود و سپس در تدبير مريخ قرار ميگيرند كه صاحب حزم و عزم و\r\n\r\n","description":"","footnote":"","page_name":" 1998 ","page_number":614},
  {"content":"\r\n\r\nشجاعت و مواهب و طلب و عطا است و بالجمله هر نوع خصلت و سجيتى كه مربوط به سياست و كياست و رياست باشد و سپس در تدبير مشترى قرار ميگردد در 12 سال كه صاحب دين ، ورع توبت ، ندامت ، زهد ، عبادت و رجوع الى الله است .\r\nسپس راجع بتركيب قواى كواكب بحث كرده‌اند كه مستقيما در مولودات تأثير ميگذارند مثلا كار مشترك زهره و مريخ رغبت در دنيا ، حرص بر شهوات و لذات است و شركت زهره با عطارد لطف ، رفق حيله است . شركت زهره با زحل ثبات ، وقوف ، صبر ببار آرد شركت زهره با ماه ، زيادت ، نمو و رشد آورد شركت زهره با شمس عزت ، بزرگى و رياست و . . . بار آورد .\r\nاز استيلاى مشترى با شركت زحل .\r\nزهد ، كمى رغبت در شهوت و لذات حاصل مىشود و با شركت مريخ قوت ، نشاط حاصل مىشود و با شركت با عطارد لطف رقت و حيله حاصل شود و با شركت زهره ، رغبت ، شهوت ، زينت حاصل شود و همين طور از تمزيج قواى هر كوكبى با كواكب سياره و ثوابت ديگر خلقيات مولودات گوناگون شود ( بخش جسمانيات ص 447 ، 449 ) اخوان الصفا اصول عقايد مربوط به علوم غريبه و سحر و كهانت و توجه به روحانيان را بيان كرده‌اند و چون غرض ما صرفا زمينه‌هاى فكرى ادبيات است اشارتا پارهء از مسائل مربوط به اين زمينه‌ها را بيان ميداريم . ( بخش چهارم ص 284 ) .\r\nدر باب ماهيت سحر و چگونگى طلسمات گويند اكثر مردمان علم سحر و طلسمات را باور ندارند و آثارى كه بر آنها مترتب است نمىپذيرند و آنان را محصول انديشه‌هاى ابلهان و زنان ميدانند و از امور خرافى و بىپايه به حساب مىآورند و اينان چون خود جاهل‌اند و از آثار آنها غافل‌اند گمان برند كه اين گونه فنون بىاساس و بىپايه است در حال كه پايه و اساسى دارد و آثار شگفت‌آور بر آنها مترتب است .\r\nاخوان گويند ، اين گونه فنون متوقف بر علم نجوم و هيئت و فلكيات است و سپس در باب فلكيات و هيئت و نجوم بحث مستوفى كرده‌اند و گويند كواكب همان ملائكه خداونداند و پادشاهان آسمانهااند كه خداوند آنها را بيافريده است تا تدبير جهان خلقت را عهده‌دار شوند و چگونگى تأثير اين كواكب يا ملائكه را در جهان خلقت در نمىيابند مگر كسانى كه راسخان در علمند و گويند نخستين فعل سماويات و تأثيرات آنها در جهان خلقت طبيعت تأثير ثوابت است و سپس سيارات كه نخست در امهات اربعه تأثير كنند و سپس در مواليد و اشخاص بمانند تأثير انوار آفتاب در جهان طبيعت و اين امر غير قابل انكار است .\r\nو سپس شرح مفصلى در نوع تأثيرات كواكب و علويات در ارضيات داده‌اند و گويند اين گونه فنون كه متكفل بيان اين امور است پنج قسم‌اند 1 - علم كيميا كه موجب از بين بردن فقر است 2 - علم\r\n\r\n","description":"","footnote":"","page_name":" 1999 ","page_number":615},
  {"content":"\r\n\r\nاحكام نجوم كه وقايع آسمانها و تأثيرات آنها را در ارضيات بيان ميدارد 3 - علم طلسمات و سحر كه بوسيلهء آن رعيت به ملوك و ملوك بملائكه پيوند و اتصال ميابند 4 - علم طب و علم تجريد يا قيافه و عيافه و سپس علم سحر و طلسمات را تابع و دنبال علم نجوم ميدانند و سپس از قول زينون انواع تأثيرات طلسمات را بيان ميدارند طلسم تمساح ، طلسم حيات ، طلسم عقارب و غيره و گويد : حتى افلاطون فيلسوف در مقالهء دوم از كتاب سياست خود در باب والايى مقام علم طلسم و سحر سخن گفته است و از قول جرجيس كه چوپانى بوده است در ممالك اروپا نقل كرده‌اند كه وى بانگشترى دست يافت كه انگشترى جادو بود و با گرداندن آن خود را نامرئى ميكرد و هر كارى كه ميخواست انجام ميداد و اين انگشترى را در يكى از روزها در غارى پيدا كرد ( بخش چهارم چاپ بيروت ص 287 ) .\r\nاين مطلب را از قول افلاطون نقل كرده‌اند و سپس گويند آيا افلاطون با تمام درايت و كياستى كه داشت ممكن بود حرف بىپايه و سخن بىمايه گويد :\r\nپس از اين قول ابى معشر جعفر بن محمد منجم و محمد بن موسى انس خوارزمى كه از منجمان خلفاى عباسى بودند مسائلى در مورد علم احكام نجوم و سحر و طلسمات نقل كرده‌اند و آثارى كه عملا بر اين گونه فنون مترتب بوده است و گويند در قرآن مجيد نيز در چند مورد نامى از سحر برده شده است و تاريخچهء آن را در كتب عهد عتيق برشمرده‌اند و از كتب اخبار ملوك بنى اسرائيل داستانهائى در باره سحر و جادو نقل كرده‌اند و قصهء طالوت را بياورده‌اند كه ميخواست سحره و عرافين را به قتل رساند و موفق نشد .\r\nو نقشى كه عرافت و سحر در حكومت و سلطنت‌هاى بنى اسرائيل داشته است داستانها از تورات نقل كرده‌اند و سپس مطلب را به صابئيان كشانده و دربارهء آنان گويند اينان اصول علوم خود را كه علم سحر و طلسمات باشد از سريانيون و مصريون گرفته‌اند و رؤسا و پيشگامان اين علوم را برشمرده‌اند .\r\nراجع به اعتقاد صابئيان در مورد صور كواكب و تأثيرات آنها بحث مستوفى كرده‌اند كه خلاصه آن اين است كه اينان امور زمينى را بر كواكب سبعه بخش كرده‌اند و هر قسمت را تحت تأثير آنها قرار داده‌اند و نفوس را متعلق بكواكب دانند و عادات و اخلاق انسانها را از روى كواكب و سيارات درمىيابند و معتقدند كار انسانها را مىتوانند از روى آثار كواكب دريابند و غيب‌گوئى كنند ، عقيده داشته‌اند كه هر نوع خلق و خوى انسانى بنحو اكمل آن در نوعى از حيوانات وجود دارد و سپس حيوانات را بر حسب خلق و خوى تقسيم كرده نام برند اينان براى تقرب به كواكب قربانيها ميكردند و حوائج خود را از ستارگان مىطلبيدند ، براى هر يك از كواكب سياره و ثوابت بيتى قائل بودند كه بيوت و بال ، سعادت ، نحوست از اينجا ناشى مىشود و اين بيوت را يعنى بيوت كواكب را هياكل مىناميدند هر روزى را عيد يك سياره از سيارات\r\n\r\n","description":"","footnote":"","page_name":" 2000 ","page_number":616},
  {"content":"\r\n\r\nقرار ميدادند و براى هياكل سيارگان نذورات ميكردند و طلسمهائى كه عبارت از جداول همين هياكل يعنى بيوت يا هياكل هشتاد و هفتگانه باشد ترسيم ميكردند بوضعى خاص و بروج شرف و و بال و هبوط و سقوط و اوج و حضيض را ترسيم ميكردند .\r\nو بالاخره خواص و آثار بىنهايت براى كواكب قائل بودند و بر اين بودند كه همهء مقدرات انسانها بدست كواكب است و بايد بدانها متوسل شد متصديان اين گونه كارها قهرا روحانيان و كاهنان بودند قربانها ميكردند و اغلب قربانيهاى آنان خروس بوده است كه خود مرغ عرشى است و اين قربانيها و نذورات را در بيت السر انجام ميدادند مهمترين وسيله سحر و جادوى آنها انگشترى بوده است كه بر روى آن نقش جِرجَاس رَئيس أبالِسَه بوده است جرجاس رئيس ابالسه خود داراى بيتى و هيكلى بود كه محل جلب هم كيش بوده است كه قربانيها را در همان جا انجام ميدادند كه احيانا بيت السر آنها بوده است . در اين هيكل چراغها روشن ميكردند كاهن مراسمى خاص انجام ميداد و اورادى ميخواند بنام جرجاس الجراجسه و ابليس الابالسه و بزرگ شياطين و جن و سپس حاجت خود را خواسته و معتقد بودند كه روا ميشد كسانى كه ميخواستند بدين آنها جلب شوند با تشريفات خاصى او را مىپذيرفتند و بايد وليمه بدهد بابليس ابالسه و جرجاس الجراجسه و ساير هياكل مقدس و قسم ياد كند كه خيانت نخواهد كرد .\r\nاينان نام بزرگانى از حكمت را ذكر كنند كه همه ستاره پرست بودند و از جمله سقراط حكيم يونانى را در باب نذورات عوام مردم توجه به هيكل سر ندارند و در هر كجا براى خود هيكلى درست كرده و نذورات خود را در محل انجام ميدهند .\r\nداراى كتب و مصنفاتى بودند در باب علوم متداول خود مانند نجوم ، كيميا و سحر و طلسمات . علوم خود را پنهان نگه مىداشتند و عوام و بيگانگان را از دست رسى بدان ممنوع كرده بودند بهر حال ريشهء همهء طراريها و سحر و جادو و طلسمات را باينان بازگردانند كه اين خود جاى بحث است علم مغناطيس و تأثيرات آن را اينان بدست آوردند .\r\nسپس اخوان الصفا راجع به سحر و جادو و عمليات خارق عادت هنديان بحث كرده‌اند و گويند سحر عبارت از قلب عيان باشد و تصرف در خيال راجع به سحر عملى و سحر علمى سخن رانده‌اند بين كهانت و نبوت فرق گذارده‌اند .\r\n\r\nنُجوم مُلَوَّنَه\r\n- ( اصطلاح نجومى ) ستارگانى بود كه پارهء كبود و پارهء قرمز و پارهء برنگى ديگر نمايند .\r\n\r\nنُجومِ مُزْدَوَجَه\r\n- ( اصطلاح نجومى ) ستارگانى را گويند كه يكى ديده ميشوند و لكن در واقع مركب‌اند هرگاه مركب از دو ستاره باشند نجوم ثنائيه گويند .\r\n\r\nنَجوى\r\n- ( اصطلاح ذوقى ) نجوى عبارت از مخفى بودن آفات از اطلاع غير است .\r\n\r\nنحر\r\n- ( اصطلاح ادبى ) نحر در عروض\r\n\r\n","description":"","footnote":"","page_name":" 2001 ","page_number":617},
  {"content":"\r\n\r\nاسقاط هر دو سبب و تاء از مفعولات است كه « لا » ميماند منقول به « فع » شود و در فقه ذبح شتر را گويند با ترتيب خاص رجوع به ذبح شود و ايام نحر سه روز است از روز اضحى رجوع بايام نحر و تشريق شود .\r\n\r\nنَحْسُ الأَصْغَر\r\n- ( اصطلاح نجومى ) ستارهء مريخ را گاه احمر ناميده‌اند و گاه نحس اصغر چنان كه ستاره و فلك مشترى را سعد الاكبر ناميده‌اند .\r\n( رجوع شود به شرح چغمينى )\r\n\r\nنَحسِ بُزرگ نَحسِ كُوچك\r\nرجوع به طبايع ستارگان شود\r\n\r\nنَحنُ مُسَيِّرون\r\n- ( اصطلاح ذوقى ) مراد از اين جمله بيان حال انتقال قلوب در احوالات و مقامات است زيرا سالك در هيچ مقام و حالى ثابت نماند كه گفته‌اند « الزاهد سيار و العارف طيار »\r\n\r\nنَحْو\r\n- ( اصطلاح ادبى ) علمى است از علوم مدونه كه قواعد صحيح خواندن زبان عرب را بدست ميدهد « النحو علم باصول تعرف بها احوال اواخر الكلم الثلاث من حيث الاعراب و البناء و كيفية تركيب بعضها مع بعض و الغرض منه صيانة اللسان عن الخطأ اللفظى فى كلام العرب و موضوعه الكلمة و الكلام » .\r\n( از الهدايه ص 182 - كشاف ص 1431 )\r\n\r\nنِدّ\r\n- ( اصطلاح فلسفى ) ند به معناى مثل است ، ند شىء مثلى است كه در تمام امور با آن مساوى باشد و مثل شىء چيزى است كه در حقيقت نوعيه با هم مثل خود شريك باشد .\r\n« ند الشيء هو المثل المساوى له من جميع الوجوه و مثل الشيء هو المشارك له فى حقيقة نوعية » .\r\n( از ش ص 309 ) .\r\n\r\nنِدا\r\n- ( اصطلاح ادبى و عرفانى ) يعنى خواندن و از انواع طلب است كه گاه براى طلب اقبال است مانند اغراء كه برانگيختن شخص است بر كارى چنان كه به كسى كه تظلم مىكند گفته شود : « يا مظلوم » يا در فارسى گفته شود « واقعا كه مظلوم واقع‌شدهء » و از اين قبيل تحريكات كه او را وادار بر تظلم و شكايت كند ، و گاه براى اختصاص است مانند « انا افعل كذا يا ايها الرجل » حروف ندا عبارتند از « يا ، ايا ، هيا اى » « يا » براى مطلق منادى است نزديك و دور ؛ و اى براى نزديك و ايا و هيا براى دور مانند « ازيد - يا الله ؛ هيازيد ، أيا زيد » منادى هرگاه مفرد معرفه باشد مبنى خواهد بود بر ضم مانند « يا زيد ، يا زيدان يا زيدون » كه مبنى است بر آنچه رفع آن به دو است و مناداى مفرد مذكر غير مقصوره و مناداى مضاف و شبه آن منصوب‌اند مانند « يا غافلا و الموت يطلبه - يا عبد الله - يا حسن الوجه » و اگر مفرد معرفه باشد و موصوف بابن و ابنة بدون فاصله و مضاف به علم ديگر باشد ميتوان الف ابن و ابنة را حذف كرد مانند « ازيد بن سعد « أ هند بنة عاصم » حرف ندا با الف و لام جمع نشود مگر\r\n\r\n","description":"","footnote":"","page_name":" 2002 ","page_number":618},
  {"content":"\r\n\r\nدر ضرورت .\r\nتوابع مناداى مضموم اگر تابع مضاف باشد و الف و لام نداشته باشد منصوب شود و اگر تابع نعت ؛ تاكيد و بيان باشد و غير مضاف يا مضاف معرف بال باشد مرفوع شود ، حمل بر لفظ مانند « يا زيد العاقل و الكريم الاب » در مناداى مضاف بياء متكلم اغلب يا حذف شود و كسره ما قبل يا باقى ماند مانند  « رَبِّ السِّجْنُ أَحَبُّ إِلَيَّ »  اگر منادى به « اى » باشد « ايها » لازم است بعد از آن صفتى آيد كه معرف بلام باشد زيرا « ايها » همواره صله دارد و چون با منادى واقع شدن قطع از صله شده است بايد براى او صفتى آورده شود مانند  « يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً  -  يا أَيَّتُهَا النَّفْسُ الْمُطْمَئِنَّةُ »  و گاه با اسم اشاره و موصول هم توصيف شده است مانند « يا اى هذا و  يا أَيُّهَا الَّذِي نُزِّلَ عَلَيْهِ الذِّكْرُ » . \r\nرجوع بمنادى شود و رجوع به ( كشاف ص 1436 - مختصر المعانى ص 94 - سيوطى ص 17 - 18 ) اما در عرفان انصارى گويد : ندا بر دو قسم است ، نداء كرامت و نداء علامت ، نداء كرامت اهل خصوص راست و نداء علامت عامهء مردم راست نداء علامت تخويف است و تحذير ، نداء كرامت تبشير است و تشريف پير طريقت گفت : نداء بر سه قسم است ، يكى را به نداء و عيد خواندند ، از روى عظمت بخوف افتاد ، يكى را به نداء وعد خواندند ، به نعت رحمت برجا افتاد ، يكى را به نداء لطف خواندند ، به حكم انبساط به مهر افتاد ، بنده بايد كه ميان اين سه حالت گردان بود ، اول خوفى كه او را از معصيت باز دارد ، دوم رجايى كه او را بر طاعت دارد ، سوم مهرى كه او را باز رهاند .\r\n تا با تو تويى ترا به حق ره ندهند * چون بىتو شدى ز ديده بيرون نه نهند \r\nنداى كرامت است و نواخت بىنهايت ، نداى حق را هفت اندام بنده گوش است و در تجلى وى غمان دو گيتى فراموش است ، نداى كرامت فرا پيش داشت . تا بسماع آن كرامت كشيدن بار حكم بربنده آسان شود .\r\n از دو گيتى ياد كردن بىگمان آبستنى است * گر همى دعوى كنى در مردى آبستن مباش \r\n( از عده ج 4 ص 242 )\r\n\r\nنَدْب\r\n- ( اصطلاح اصولى و فقهى ) نزد اصوليان و فقها خطاب بطلب فعل غير كف باشد كه فعلش موجب ثواب باشد و آن فعل را مندوب و مستحب گويند و تطوع و نفل هم نامند .\r\nرجوع به احكام خمسه شود ( از كشاف ص 1360 ) .\r\n\r\nنَذْر\r\n- ( اصطلاح فقهى ) در لغت وعد بخير است يا شر و در تعريف آن در اصطلاح فقها گفته‌اند التزام قربت غير لازم است كه بعد از التزام واجب است وفاى بدان البته در صورتى كه شرايط آن كامل باشد و آن دو قسم است يكى نذر لجاج كه بگويد « فلله على صوم او عتق » در حال غضب و ديگر نذر تبرر به آنكه\r\n\r\n","description":"","footnote":"","page_name":" 2003 ","page_number":619},
  {"content":"\r\n\r\nملزم شود بامرى كه نعمتى براى او پديد آيد يا نقمتى دفع شود تبرر گويند كه طلب براست مانند آنكه بگويد : « ان شفى مريضى فلله على كذا » و ضابطهء آن اين است كه نذر كند كه طاعتى را انجام دهد كه مقدور براى او باشد باضافه كه بالغ باشد و عاقل و از روى اختيار و قصد نذر كند و آزاد باشد و در كارهاى مباح يا مستحب باشد يا واجب .\r\n( از كشاف ص 1383 - شرح لمعه ج 1 ص 199 - الفقه على . . . ج معاملات ص 1392 - قواعد ص 283 و شرط الناذر الكمال بالبلوغ و العقل و الاختيار و الاسلام و الحرية الا ان يجز المالك و اذن الزوج كإذن السيد و الصيغة ان كان كذا فلله على كذا و ضابطه ( اى ضابط النذر و المراد منه هنا المنذور ) ان يكون طاعة واجبا كان او مندوبا او مباحا راجحا مقدورا للناذر و الاقرب احتياجه الى اللفظ . . . و العهد كالنذر و صورته : عاهدت الله او على عهد الله ان افعل كذا و اليمين هى الحلف بالله اى بذاته من غير اعتبار اسم من اسمائه بقوله و مقلب القلوب و الابصار و الذى نفسى بيده و الذى بيده . . . و الذى فلق الحبة و برء النسمة و الحلف باسمه تعالى كقوله و الله و تا الله و بالله . و ايمن الله او بالقديم او الازلى و الذى لا اول لوجوده . . .\r\n( از شرح لمعه ج 1 ص 206 ) رجوع به يمين شود .\r\nدر كليات حقوقى آمده است :\r\nمتعلق نذر اعم از فعل يا ترك بايد از حيث دين و يا دنيا رجحان داشته باشد و الا الزام‌آور نخواهد بود .\r\nمتعلق يمين لا اقل بايد مباح باشد و در جائى كه مكروه و يا مرجوح دنيوى باشد فضلا از حرام يمين صحيح نخواهد بود .\r\nهرگاه شخص قسم ياد كند اتيان عملى و يا ترك آن را سپس عنوان مورد قسم بعنوان مرجوحى تبدل يابد و يا معلوم شود كه از اول مرجوح بوده در اين صورت حل يمين و عدول به آنچه بر آن رجحان دارد جايز است چنان كه در خبر وارد شده اذا وجدت خيرا من يمينك فدعها يعنى وقتى بهتر از قسمى كه ياد كرده‌ئى ، يافتى قسم را واگذار .\r\n( كليات ص 52 )\r\n\r\nنَرْگس\r\n- ( اصطلاح ذوقى ) نتيجهء علم را گويند كه در عمل پيدا شده از طرب و فرح و معشوقى را گويند كه او را چشمان نرگسين باشد .\r\nحافظ گويد :\r\n غلام نرگس مست تو تاجدارانند * خراب بادهء لعل تو هوشيارانند\r\nبه زير زلف دو تا چون گذر كنى بنگر * كه از يمين و يسارت چه بيقرارانند\r\nرواست نرگس مست ار فكند سر در پيش * كه شد ز شيوهء آن چشم پر عتاب خجل\r\nتو خوبروىترى ز آفتاب و شكر خدا * كه نيستم ز تو در روى آفتاب خجل \r\nسنائى گويد :\r\n نرگسين چشما بگرد نرگس تو تير چيست * و آن سياهى اندر و پيوسته همچون قير چيست ؟ \r\nمغربى گويد :\r\n\r\n","description":"","footnote":"","page_name":" 2004 ","page_number":620},
  {"content":"\r\n\r\n مرا كه لعل لبت ساقى است و جام شراب * از آن دو نرگس مست توام مدام خراب\r\nنرگس مخمور را جام بر كف داده‌اى * غنچهء خاموش را در سخن آوردهء \r\n\r\nالنزاهة\r\n- ( اصطلاح بديعى ) و آنست كه در مقام قدح و هجا از الفاظ قبيحه كلام را منزه سازند .\r\nسعدى گويد :\r\n مطربى دور ازين خجسته سراى * كس دو بارش نديده در يك جاى \r\nاثير الدين گويد :\r\n يا رب اين قاعدهء شعر بگيتى كه نهاد * كه چو خيل شعرا خير دو گيتيش مباد\r\nگفتنش كندن جان است و نوشتن غم دل * محنت خواندنش آن به كه ازو نارى ياد\r\nخود از آن كس چه بكاهد كه تو خوانيش بخيل * يا بر آن كس چه فزايد كه تواش خوانى داد\r\nكاغذى پر كنى از حشو و فرستى به كسى * پس برنجى كه چرا كاغذ زر نفرستاد \r\n( از بديع )\r\n\r\nنُزُوع\r\n- ( فلسفى ) قوهء نزوعيه رجوع بقوى شود .\r\n\r\nنُزولِ وجُودى\r\n- اين اصطلاح فلسفى و هم عرفانى است عزيز الدين نسفى گويد : اول خدا ، دوم عقل سوم طبيعت . و در طرف عروج اول طبيعت دوم عقل ، سوم خدا .\r\nانبياء و اولياء مظاهر خدايند .\r\nحكماء و علماء مظاهر عقل‌اند ، سلاطين و ملوك مظاهر نفس‌اند . عوام و صحرانشينان مظاهر طبيعت‌اند .\r\n( از انسان كامل ص 74 )\r\n\r\nنِسْبَت\r\n- ( اصطلاح فلسفى و عرفانى ) روابط ميان امور و موضوعات و محمولات را نسبت گويند و نسب جمع آن است .\r\nدر عرفان - بر دو قسم است يكى بعدم و يكى بقدم ، نسبت عدم فناى خلق است و نسبت به قدم فناى عدم ، و كون بقاى حق است .\r\n( از شطحيات ص 613 )\r\n\r\nنِسَبِ ارْبَعَه\r\n- ( اصطلاح منطق ) روابط محمولات و مفاهيم را با مصاديق خارجى نسب اربعه گويند از آن جهت كه از چهار صورت خارج نيستند و بالجمله هر دو مفهومى را كه با يكديگر مقايسه و سنجش نمائيم از يكى از چهار حال خارج نخواهند بود يا هر يك به مصداق و مصاديق ديگرى بطور كلى صادق آيند يعنى مصداق هر يك عين مصداق ديگرى باشد متساويان خوانند مانند مفهوم ناطق و انسان كه « كل ناطق انسان و بالعكس » و اگر هيچ يك صادق بر افراد ديگرى نباشند و ميان افراد آن دو مفهوم و كلى تباين و جدائى كلى باشد متباينان گويند مانند « كل انسان ليس بحجر و كل حجر ليس به انسان » و اگر يكى از آن دو مفهوم بطور كلى بر افراد ديگرى صادق و مفهوم ديگر بر مصاديق آن ديگر صادق نباشد عموم و خصوص مطلق گويند مثل « كل انسان حيوان و ليس كل حيوان انسان » بلكه « بعض الحيوان انسان » .\r\nو اگر هيچ يك بطور كلى بر افراد ديگرى صادق باشد عموم و خصوص من وجه گويند مانند « بعض الحيوان ابيض و بعض الابيض حيوان و بعض الحيوان ليس بابيض و بعض - الابيض ليس به حيوان » ( تهذيب المنطق - حاشيهء ملا عبد الله ) .\r\n\r\n","description":"","footnote":"","page_name":" 2005 ","page_number":621},
  {"content":"\r\n\r\nتركيبات در معانى منطق و فلسفه\r\n\r\nنسبة ايجابى\r\n- نسبت ايجابى در مقابل نسبت سلبى است . ( از مجموعهء دوم ص 57 ) .\r\n\r\nنِسبتِ حُكميَّه\r\n- مراد از نسبت حكميه نسبت و ارتباط ميان موضوع و محمول است و يا نسبت خبريه است كه مورد حكم و تصديق است اعم از آنكه ثبوتى ايجابى باشد يا سلبى ( از دستور ج 3 ص 400 )\r\n\r\nنِسبتِ خارِجيَّه\r\n- نسبت خارجية در مقابل نسبت عقليه است و آن در صورتى است كه نسبت حكميهء خبريه در قضيه مطابق ماده خارجى و نسبت نفس الامرى آن باشد و بالجمله اگر گفته شود انسان حيوان است بالضرورة نسبت حيوانيت به انسان در خارج درست است يعنى از امور واقعى است كه خارج از ذهن و عقل هم هست اين نسبت يعنى ضرورت حيوانيت براى انسان هست اين گونه نسبت‌ها را خارجى گويند در مقابل ذهنى و عقلى چنان كه اگر گويند انسان جماد است نسبت ذهنى است فقط چه در خارج درست و صادق نباشد . ( از دستور ج 3 ص 401 - 402 ) .\r\n\r\nنِسبتِ ذِهنيّه نِسبتِ عَقليَّه\r\nرجوع شود به نسبت خارجيه .\r\n\r\nنِسبت مُتكَرِّره\r\n- نسبت متكرره عبارت از نسبتى است كه بقياس بامرى ديگر معقول بود كه آن هم نسبت به اول معقول است مانند مقوله مضاف « نسبت ميان آب و ابن » ( از دستور ج 3 ص 299 ) .\r\n\r\nنسخ\r\n- ( بفتح نون اصطلاح اصولى فلسفى ، ادبى ) و آن در لغت از الت و نقل باشد به ديگرى و از موضوعى بموضوعى ديگر و تناسخ در ميراث آن باشد كه ورثه بعد از ورثهء ديگر بميرد و مال از وارثى بوارثى ديگر منتقل شود و ازين قبيل است تناسخ در ارواح كه نقل روح است از بدن به بدن ديگر كه در فلسفه و كلام مذكور است .\r\nدر بديع قسمتى از سرقت است كه انتحال نامند .\r\nدر شرع آن باشد كه دليلى شرعى وارد شود بعد از دليل شرعى ديگر كه مفاد آن خلاف مقتضاى دليل اول باشد ، دليل متاخر را ناسخ و متقدم را منسوخ نامند ، ناسخ ممكن است قرآن باشد يا حديث يا فعل معصوم و حصول نسخ عقلا بلا مانع است زيرا حكمى ممكن است بطور موقت و بر حسب مقتضاى زمان وضع شده باشد و بعد از رفع آن حكمت ، حكمى ديگر آن را بر طرف كند .\r\nنسخ گاه قبل از امتثال و عمل بمفاد دليل است كه آن را نسخ حقيقى نامند و ديگر نسخ احكام شرعى قبل از اسلام مانند آيه قصاص و ديه كه ناسخ حكم قبل است و يا بعد از عمل كه در اسلام هم بسيار است ، و آيات و اخبار منسوخه در اسلام زياد است در اينكه نسخ آيات بآيات ديگر رواست و واقع شده است خلافى نيست و همين طور نسخ احاديث بآيات و يا احاديث ديگر و بحث در اين است كه آيا آيات باحاديث نسخ شده‌اند و يا ممكن است يا نه .\r\nلكن پارهء مانند ابو مسلم بحر اصفهانى گويد نه در قرآن و نه در احاديث نسخ نيست لكن قول محقق خلاف آن را ثابت كند\r\n\r\n","description":"","footnote":"","page_name":" 2006 ","page_number":622},
  {"content":"\r\n\r\nو آيات بسيارى وجود دارد كه منسوخ شده است .\r\nدر قرآن كريم نيز اشاراتى به اين امر وجود دارد چنان كه آيه  وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً وَصِيَّةً لِأَزْواجِهِمْ مَتاعاً إِلَى الْحَوْلِ غَيْرَ إِخْراجٍ  كه دلالت بر وجوب اتفاق دارد در سال و آن عدهء آنست و موقعى كه از عده خارج شده چيزى بر او نيست و نسخ شده است به آيه  « أَرْبَعَةَ أَشْهُرٍ وَ عَشْراً »  و همين طور آيه قبله نسخ كرده است صلاة به طرف بيت القدس را و بالجمله بعد از رسيدن عمل و عمل كردن نسخ رواست و قبل از عمل و رسيدن وقت آن نيز جايز است چنان كه حكايت ابراهيم و ذبح اسماعيل مؤيد اين معنى است لكن اين امر را بايد داخل در بدا دانست و ما حصل آنكه بسيارى از علماء از جمله معتزله و بعضى از اشاعره قبل از رسيدن وقت عمل نسخ را روا ندانند و لكن عدهء ديگر روادانند و گويند در آن صورت نتيجهء حكم اذعان و اعتقاد مكلف و تهيؤ او براى انجام است كه خود موجب مثوبت است و در جواز اصل نسخ استناد شده است به  « يَمْحُوا اللَّهُ ما يَشاءُ وَ يُثْبِتُ »  و  « إِنِّي أَرى فِي الْمَنامِ أَنِّي أَذْبَحُكَ »  و آنكه روايت شده است كه حضرت رسول در شب معراج مأمور شد به 50 نماز سپس برگشت بر پنج نماز ، ديگر آنكه ممكن است مصلحت در نفس امر باشد و بدين جهت قبل از رسيدن وقت عمل نسخ شود ، در هر حال نسخ كتاب به كتاب باتفاق علما رواست و نيز رواست نسخ قرآن باخبار متواتره و سنت متواتره به كتاب و سنت و خبر واحد به خبر متواتر . و هو الازالة و فى الاصطلاح رفع الحكم الشرعى بدليل شرعى متأخر على وجه لولاه لكان ثابتا و تقييد الحكم بالشرعى لاخراج دفع مقتضى البراءة الاصلية بدليل الشرعى و الدليل الشرعى لاخراج الارتفاع بالموت و الجنون و نحو هما و بالمتأخر لاخراج الشرط و الاستثناء و غيرهما من المخصصات . . . الحق جواز النسخ و وقوعه في الشرع . . . لا ريب فى جواز النسخ بعد حضور وقت العمل بتمامه و التمكن منه سواء فعله أو لم يفعله و الا فلم يكن الكفار مكلفين بالفروع . . . يجوز النسخ الكتاب بالكتاب اتفاقا و بالسنة المتواترة خلافا للشافعى اما نسخ الكتاب و السنة المتواترة بخبر الواحد فالاكثرون على المنع .\r\n( از قوانين الاصول ج 2 ص 94 ، 98 ) در اصول رشاد آمده است نسخ اصطلاحا بمعنى رفع اعتبار حكمى است بوسيله حكمى ديگر در اين مورد حكم سابق را منسوخ و حكم لاحق را ناسخ گويند ابو مسلم بن بحر اصفهانى كه يكى از قدماء مفسرين است وقوع نسخ را در اسلام منكر و آن را مخالف ضرورت دين دانسته و گفته است كه احكام و سنن الهيه به موجب آيهء  وَ لَنْ تَجِدَ لِسُنَّةِ اللَّهِ تَبْدِيلًا  غير قابل تغيير و تبديل هستند و مخصوصا در قرآن كريم كه هرگز باطلى بر حريم آن راه نيافته وقوع نسخ غير ممكن مىباشد  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ  لكن اين قول صحيح نيست زيرا مقصود از غير قابل تبديل بودن سنن الهيه تغيير ناپذيرى نواميس خلقت و نظامات حاكمه\r\n\r\n","description":"","footnote":"","page_name":" 2007 ","page_number":623},
  {"content":"\r\n\r\nبر طبيعت است نه شرايع و احكام تكليفيه كه دائما بر حسب مصلحتى وضع و بر حسب مصلحتى ديگر نسخ ميگردند - كما اينكه شرايع سالفه كه بر حسب مقتضيات زمان خود وضع شده بودند بعدا بر حسب اقتضاى زمان ديگر بوسيلهء شريعت اسلام نسخ گرديده‌اند - و هكذا در شرع اسلام نيز بعضى از احكام تغيير و تبديل يافته‌اند مثلا : در أوان بعثت قبلهء مسلمين مسجد اقصى بوده و بعد بموجب آيهء  قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها فَوَلِّ وَجْهَكَ شَطْرَ الْمَسْجِدِ الْحَرامِ وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ  به مسجد - الحرام تبديل شده است و يا اينكه عده وفات قبلا بموجب آيهء  وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً وَصِيَّةً لِأَزْواجِهِمْ مَتاعاً إِلَى الْحَوْلِ غَيْرَ إِخْراجٍ  يك سال كامل بوده و بعد بموجب آيهء  الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً  به چهار ماه و ده روز تقليل يافته است و همچنين آيهء  لا إِكْراهَ فِي الدِّينِ  بوسيله آيهء  فَاقْتُلُوا الْمُشْرِكِينَ حَيْثُ وَجَدْتُمُوهُمْ  نسخ گرديده است .\r\nو بهر حال جواز نسخ و وقوع آن در شرع اسلام متفق عليه بين اصحاب ما مىباشد و شرائط تحقق آن عبارت است از :\r\nاولا - هر دو حكم بايد حكم شرعى باشند بنا بر اين اگر يكى شرعى و ديگرى عقلى باشد نسخ واقع نمىشود يعنى حكم شرعى را مثلا حكم عقلى نمىتواند نسخ نمايد .\r\nو هكذا بالعكس ثانيا - ناسخ بايد از منسوخ منفصل باشد بنا بر اين اگر متصل بيك ديگر باشند نمىتوان - آنها را ناسخ و منسوخ يكديگر فرض نمود ، مثلا در مورد أكرم العلماء - و لا تكرم الفقهاء با اينكه حكم دوم از حيث مفاد ناقض حكم اول است ولى چون متصل به آن مىباشد لذا نمىتوان آن را ناسخ حكم مزبور دانست و بلكه در اين مورد گفته مىشود كه حكم دوم مبين حكم اول است ثالثا - حكم متعلق نسخ بايد مؤبد و دائم باشد - بنا بر اين در احكامى كه محدود به زمان معينى ميباشند و با انقطاع زمان به خودى خود از بين ميرود نمىتوان تصور نسخ كرد و انقطاع زمان را ناسخ آنها دانست .\r\nو بالاخره نسخ به دو صورت حاصل مىشود صريحى - ضمنى نسخ صريحى آن است كه شارع يكى از احكام خود را الغاء و نسخ آن را صريحا اعلام نمايد - مثلا در حديث و كنت قد نهيتكم عن زيارة المقابر ألا فزوروها نسخ حكم حرمت زيارت مقابر را صريحا اعلام فرموده است .\r\nنسخ ضمنى آن است كه شارع بدون اشاره و تعرض به حكم سابق حكم ديگرى را كه مفادا نقيض آن مىباشد وضع نمايد مثل آيهء  الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً  كه بدون اشاره به حكم سابق كه عده وفات را يك سال كامل تعيين كرده بود حكم ديگرى صادر فرموده و آن را چهار ماه و ده روز قرار داده است .\r\n( اصول رشاد ص 184 - 182 ) در معتقد الاماميه آمده است :\r\nنسخ زايل شدن مثل حكمى باشد ثابت بنص اول بدليل شرعى متراخى از اول ، دليل\r\n\r\n","description":"","footnote":"","page_name":" 2008 ","page_number":624},
  {"content":"\r\n\r\nاول را منسوخ گويند ، و دوم را ناسخ . و بايد كه هر دو شرعى باشند . و مراد به ناسخ خلاف منسوخ باشد .\r\nو بايد كه موقت نباشد بوقتى كه اقتضاى ارتفاع آن حكم كند ، و بايد كه از آن جمله باشد كه تغير درو صحيح باشد ، از براى آنكه آنچه بر يك حال مستمر باشد ، نسخ در وى نرود .\r\nو نسخ را بدان گويند ، از آنكه بدارا نزد متكلمان شرايطى هست ، و آن آن است كه فعل مأمور به يكى باشد ، و وجه يكى باشد ، و وقت يكى باشد . و هر چه چنين بود از امرى بعد از نهى و يا نهيى بعد از امر ، آن دليل باشد بر بدا .\r\nو نسخ در اخبار صحيح است ، از براى آنكه چون در امر و نهى رود در نفس ايشان نرفته باشد . بلكه در متناول ايشان رفته باشد و خبر در اين حكم چون امر و نهى است ، از براى آنكه مقتضى او چون مقتضى امر و نهى است .\r\nروا بود كه نسخ حكم كند و نسخ تلاوت نكند ، و نسخ تلاوت كند و نسخ حكم نكند ، از براى آنكه تعبد تابع مصلحت است ، و حكم عبادتست و تلاوت هم عبادت است ، پس نسخ در هر يكى روا باشد .\r\nنسخ عبادت پيش از فعل و بعد از وقت جائز است ، از براى آنكه نيكوست آنكه خداى تعالى امر كند كسى را كه داند كه عاصى خواهد شد ، چنان كه نيكوست امر كردن كسى را كه طاعت خواهد داشتن و چون نسخ درين جائز است ، از براى آنكه طاعت و معصيت حسن نسخى را كه تابع مصلحت است در مستقبل متغير نگرداند .\r\nاما نسخ عبادت پيش از وقت فعل روا نباشد ، زيرا كه اقتضاى بدا كند ، و بدا بر خداى روا نباشد .\r\nو زيادت بر نص نسخ نباشد ، تا كه متصل و مؤثر باشد . و مؤثر آن باشد كه حكم مزيد عليه حكم مزيد عليه را در شرع بگرداند ، چنان كه اگر بىآن زيادت واقع آيد ، از احكام شرع عارى باشد ، چنان زيادت دو ركعت بر دو ركعت على جهة الاتصال ، كه اگر منفصل باشد نسخ نباشد .\r\nبلكه ابتداى عبادت باشد .\r\nو روا باشد نسخ كتاب بكتاب ، و سنت به سنت مقطوع بها . اما نسخ كتاب بسنت از براى آن جائز است كه نسخ متناول حكم است ، و سنت در دلالت بر احكام مانند كتاب است . و چون نسخ كتاب به كتاب باتفاق رواست ، نسخ كتاب بسنت هم روا باشد .\r\nاما نسخ اجماع ، و نسخ به آن جائز نيست ، از براى آنكه اجماع دليلى مستقر و ثابت است پيش از وحى و بعد از وحى ، و اين آيت كه :  « ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها »  ، دليل نمىكند بر موضع خلاف ، از براى آنكه اين متناول نفس آيت است و خلاف در حكم آنست .\r\nو ناسخ را از منسوخ بتاريخ بشناسند .\r\nبايد آنكه در لفظ مذكور باشد بر جهت تفصيل يا بر جهت جمله چنان كه گويد : اين كار ميكنند و تا آنگه كه آن را فسخ كنم از شما . و اگر گويد : تا فلان وقت ، اين نسخ خارج باشد ، براى آنكه وقت زوال عبادت به آن لفظ معلوم است كه\r\n\r\n","description":"","footnote":"","page_name":" 2009 ","page_number":625},
  {"content":"\r\n\r\nاقتضاى ايجاب وى كرد .\r\n( رجوع شود به معتقد الامامية ص 155 ، 157 )\r\n\r\nنَسْخِ مَدلولِ أمر\r\n- ( اصطلاح اصولى ) در اصول رشاد آمده است :\r\nمفهوم وجوب در مقام تحليلى عقلى مركب از دو جزء است يكى جواز اتيان فعل و ديگرى منع از ترك آن - بنا بر اين در صورتى كه آمر مدلول امر خود را نسخ نمايد آيا هر دو جزء وجوب از بين ميرود يا فقط مفهوم منع از ترك از بين رفته و جواز كما كان بجاى خود باقى مىماند ؟\r\nبنا بر اصح اقوال به مجرد اينكه وجوب امر از طرف شارع نسخ گرديد جواز مستتر در ضمن آن نيز منتفى شده و حكم به حالت قبل از وجوب باز مگردد - يعنى هم مفهوم منع از ترك و هم جواز ، كه مشتركا عنوان وجوب را تشكيل داده بودند منتفى گشته و موضوع از هر دو قيد فارغ ميگردد و در اين صورت اگر موضوع امر مزبور از نوع معاملات باشد اصل برائت و اگر از نوع تلذ ذات باشد حكم اباحه در آن جارى مىشود و اگر از نوع عبادات باشد بالطبع حرام مىشود - چه آنكه جواز بجا آوردن اعمال عباديه به قصد وجه منوط باذن شارع است و اتيان آنها بدون اذن شارع حرام و بمثابهء ابداع بدعت در دين مىباشد - و اينكه بعضى از مؤلفين اخير تصور كرده‌اند كه مقصود از عودت موضوع به حالت قبل از وجوب آن است كه : موضوع به حالت اوليه برگشته و مشمول همان احكامى ميگردد كه قبل از طرو وجوب مشمول بوده است مبنى بر اشتباه مىباشد - چه آنكه احكام سابقه اعم از حرمت - كراهت - استحباب - اباحه به مجرد طريان حكم وجوب ملغى و منسوخ گرديده‌اند و ديگر با نسخ وجوب احياء نمىگردند يعنى نسخ وجوب موجب عود و احياء مجدد آنها نمىشود .\r\nخلاصه كلام آنست كه با نسخ مدلول امر هر دو جزء وجوب از بين رفته و موضوع به حالت قبل از وجوب برگشت مينمايد .\r\nولى جمعى از محققين بر آنند كه با نسخ وجوب فقط مفهوم منع از ترك منتفى شده و جواز كه جزء ديگر وجوب است همچنان بجاى خود باقى ميماند - زيرا مراد شارع از نسخ مدلول امر فقط از بين بردن حكم وجوب است و بس . و اين مقصود هم با نفى منع از ترك كه مهمترين جزء وجوب مىباشد حاصل ميگردد چه آنكه براى منتفى ساختن كل ، رفع تمام اجزاء لازم نيست و بلكه رفع يك جزء هم در انهدام آن كافى مىباشد - بنا بر اين اثر نسخ وجوب فقط رفع منع از ترك مىباشد و به همين جهت جهت جواز منتزع از آن كه از تأثير نسخ مصون مانده و بقايش بلا مانع شده است على الاصول باقى مىماند و تا زمانى كه بمانع ديگرى برخورد ننموده است همچنان مستمر خواهد بود .\r\nولى اين استدلال صحيح نيست زيرا جواز مستتر در ضمن وجوب جواز مطلق كه عبارت اخراى اباحه است نمىباشد و بلكه جواز مزبور جواز مقيد بمنع از ترك است و چون با نسخ وجوب قيد منع از ترك منفى ميگردد لذا جواز مزبور نيز كه\r\n\r\n","description":"","footnote":"","page_name":" 2010 ","page_number":626},
  {"content":"\r\n\r\nمقيد بر آن است بالطبع منتفى و زائل مىشود چه آنكه بقاء مقيد بدون وجود قيد غير ممكن است .\r\n( اصول رشاد ص 112 - 111 )\r\n\r\nنَسْرِ طائِر\r\n- ( اصطلاح نجومى ) رجوع به عقاب شود .\r\n\r\nنَسْرِ واقِع\r\n- ( اصطلاح نجومى ) و عبارت از ستارهء روشنى بود واقع در چنگال رامى . يعنى كركس نشسته و نسر واقع را با قلب عقرب بر روى هم هراران نامند زيرا كه بوقت سرماى سخت پديد آيند .\r\n( از التفهيم ص 102 ) .\r\n\r\nنَسْرَيْن\r\n- ( اصطلاح نجومى ) و نسر طائر و نسر واقع را گويند .\r\n\r\nنَسْطوريَّه\r\n- ( اصطلاح ملل و نحل ) اصحاب نسطور حكيم را گويند كه در زمان مأمون ظهور كرد و براى خود در اناجيل تصرف كرد و نسبت آن مذهب در مسيحيت بمانند مذهب معتزليان است در اسلام اين جمع خدا را واحد دانند و در عين حال منشأ اصل ، وجود ، علم و حيات پس اقانيم سه‌گانهء اينان بجز اقانيم سه‌گانهء ديگران است اينان اين سه اصل را زائد بر ذات ندانند اينان گويند خدا با جسد عيسى متحد شده است و لكن نه بطريق امتزاج كه اعتقاد ملكانيه است و نه بطريق ظهور كه اعتقاد يعقوبيه است و لكن اتحاد آن نوع اتحاد اشراقى است همچون اشراقى خورشيد در اجسام صقيله مانند بلور ( از ملل و نحل شهرستانى ص 108 - 109 ) .\r\n\r\nنَسَقِ شامى\r\n- ( اصطلاح نجومى ) و عبارت از ستارگانى است كه بر بازوى جاثى قرار دارند يعنى ردهء كه سوى شام است و آن ستاره‌هائى كه سوى يمن بود نسق يمانى خوانند و ميان اين دو نسق را روضه خوانند .\r\n\r\nنِسْيان\r\n- ( اصطلاح ذوقى ) فراموشى ذكر خداست كه از كبائر است مر عارفان را .\r\n\r\nنَسيم\r\n- ( اصطلاح ذوقى ) ياد آوردن از جهت عنايت را گويند و تجلى جمالى الهى را گويند و رحمت متواتر و نفس رحمانى است .\r\nحافظ گويد :\r\n همه شب درين اميد كه نسيم صبحگاهى * به پيام آشنايان بنوازد آشنايى\r\nبه خدا كه جرعهء ده تو بحافظ سحر خيز * كه دعاى صبحگاهى اثرى كند شما را \r\nپير طريقت گفت : الهى نسيمى دميد از باغ دوستى ، دل را فدا كرديم ، بويى يافتيم از خزينهء دوستى ، بپادشاهى بر سر عالم ندا كرديم ، برقى تافت از مشرق حقيقت ، آب و گل كم انگاشتيم .\r\nالهى ، هر شادى كه بىتو است ، اندوه است ، هر منزل كه نه در راه تو است ، زندانست ، هر دل كه نه در طلب تو است ويرانست ، يك نفس با تو ، به گيتى ارزانست يك ديدار از تو به صد هزار جان رايگانست .\r\n( از عده ج 5 ص 622 ) .\r\n\r\nنَسيء\r\n- ( اصطلاح اهل هيئت و نجوم ) و در قرآن نيز اين كلمه آمده است ابو - ريحان در تعريف آن گويد :\r\n\r\n","description":"","footnote":"","page_name":" 2011 ","page_number":627},
  {"content":"\r\n\r\nتفسير او سپوختن و تأخير كردن است و معنيش آنست كه سال قمرى از سال شمسى يازده روز بتقريب پيشتر آيد و از اين جهت ماه‌هاى تازى بهمهء فصلهاى سال همىگردند و بقريب سى و سه سال و هر ماهى و جهودان را اندر تورية فرموده آمده است كه سال و ماه هر دو طبيعى دارند . پس ناچار سال را كبس بايست كردن بماهى كه از آن روزها گرد آيد كه ميان سال قمرى و شمسىاند . و آن سال را كه كبس كنند به زبان عبرى عبور نام كردند . و معنيش آبستن بود . زيرا كه آن ماه سيزدهم را كه بر سال زيادت شد تشبيه كردند ببار زن كه افزوده است به شكم او . و بدين كبس كردن سال بجاى آيد از پس آنك بيشتر شده باشد .\r\nو جهودان همسايهء عرب بودند اندر يثرب كه مدينهء پيغامبر است صلى الله عليه و آله و سلم . پس عرب خواستند كه حج ايشان هم بذى الحجه باشد و هم بخوشترين وقتى از سال و فراخترين گاهى از نعمت و ز جاى نجنبد تا تجارت و سفر بر ايشان آسان بود . اين كبيسهء جهودان بياموختند نه بر راهى باريك ، و لكن بود اندر خورا ميان . و آن بدست گروهى كردند به ؟ لقب قلامس اى دربار مغ و آن شغل پسر از پدر همىيافت و اين شمار نگاه همىداشت . چون كبيسهء خواستى كردن بخطبه اندر گفتى فلان ماهرا تأخير كردم .\r\nو اگر از ماهى حرام بودى مثلا محرم ، گفتى محرم را سپوختم و او را حلال كردم زيرا كه به سالى كه دو محرم بود نخستين حلال باشد زيرا كه چهار حرام است و آن ديگر كه بحقيقت صفر است محرم گردد .\r\nو بر اين بودند تا آنگه كه اسلام آن را باطل كرد بسال نهم از هجرت . و اين سال حجة الوداع است ، كه پيغامبر عليه - السلام جهان را و امت خويش را بدرود كرده است .\r\nو هر كه ماه‌هاى قمرى اندر سال شمسى به كار دارد او را چاره نيست ازين كبيسه كردن بماهى قمرى .\r\nو حرانيان آنك بحران‌اند و ببغداد به صابئيان معروف و ايشان بقيت بت‌پرستان يونانيان‌اند همين كبيسه به كار دارند . و لكن مذهب و رأى ايشان اندر آن بتحقيق ندانستم هنوز .\r\nو هندوان همچنين . و آن ماه كجا اين شمار تمام شود دوباره كنند . و آن سال را عام ايشان ملماسه خوانند و معنيش ماه انداخته بود نه به كار . و مل آن فتيل باشد پيچيده كه ميان دو كف بماند چون يكى بر ديگر ماليده آيد . و ماس ماه بود . پس اين چنان بود كه ماه انداختهء نه به كار . و اما بلغت فصيح ايشان ادماسه است نه ملماسه .\r\n( رجوع شود به التفهيم ص 224 - 226 )\r\n\r\nنَسْيَه\r\n- ( اصطلاح فقهى ) معامله نسيه .\r\nنسيهء در معاملات بر اين اساس است كه متاع نقدا و حالا دريافت شود و بهاء آن بطور مؤجل پرداخت شود .\r\nمقتضاى اطلاق عقد از حيث پرداخت ثمن اين است كه مشترى ثمن را نقد بپردازد .\r\nو ممكن است براى پرداخت آن مدتى\r\n\r\n","description":"","footnote":"","page_name":" 2012 ","page_number":628},
  {"content":"\r\n\r\nتعيين شود ، اين قسم از بيع را نسيه مينامند .\r\nچنان كه عكس اين ، يعنى مهلت داشتن تسليم مثمن در حالتى كه ثمن نقدا تأديه شده باشد موسوم است به بيع سلم و سلف .\r\nبهر حال مدت بايد معلوم باشد و معلوم نبودن آن مثل اينكه مشترى بگويد وقتى آن را به فروش رساندم ثمن را خواهم پرداخت ، بيع به علت جهالت مدت پرداخت باطل است .\r\n\r\nنَشآت\r\n- ( اصطلاح فلسفى ) هر مرتبهء از مراتب اشياء را اعم از مراتب عاليه يا دانيه نشأت ميگويند هر يك از مراتب انتقالى تكاملى اشياء را نيز نشأت گويند چنان كه گويند نشات برزخ نشات آخرت و نشات هيولى و نشات بالملكهء نفس و نشات بالفعلى و نشات جسميت مطلق و صور اسطقسى و نباتى و صور حيوانى و انسانى و نفس ناطقه و نشئات روحانى و . . .\r\nصدر الدين گويد : براى نفس انسان سه نشأت است چنان كه براى جهات وجود سه نشأت است و چنان كه مجموع دنيا و آخرت و برزخ را سه نشات است نشات اول نفس صور حسيهء طبيعيه است كه مظهر آن حواس پنجگانه است نشات دوم اشباح و صور غائبهء از حواس ظاهره است كه مظهر آن حواس پنجگانه باطنه است كه عالم غيب و آخرت هم گويند سوم نشأت عقلى است و مظهر آن قوت عاقله است .\r\n( از اسفار ج 4 ص 189 ، 102 و ج 1 ص 315 شواهد الربوبية ) .\r\n\r\nنَشْأَتِ سِرّ\r\n- ( اصطلاح ذوقى ) نشات سر عبارت از غيبت حقيقى نفس است و حكم آن مختص بمقام احسان است .\r\n\r\nنَشْأتِ رُوح\r\n- ( اصطلاح ذوقى ) غيبت اضافى است و حكم آن مخصوص به باطن ايمانست .\r\n\r\nنَشْر\r\n- ( اصطلاح ادبى ) رجوع به لف شود .\r\n\r\nنشوز\r\n- عبارت از ارتفاع يكى از زوج ( زن و شوى ) است از اطاعت ديگرى و شقاق در صورتى است كه نشوز از هر دو طرف باشد و لكن نشوز از يك طرف است كه بايد ما بين آن دو را حكمى صلح دهد يعنى حكمى از طرف مرد و حكمى از طرف زن و الا . . .\r\n( از شرح لمعه ج 2 ص 105 ) .\r\n\r\nنَصّ\r\n- ( اصطلاح اصولى ) بفتح نون و تشديد در اصول اطلاق شو بر هر لفظى كه راجح در دلالت بر مقصود باشد و غير از معانى خود را نرساند و محتمل غير معناى خود نباشد در مقام اطلاق پس لفظ اگر اطلاق شو و معنى مطابقى خاص خود را برساند و لفظا احتمال غير از آنچه فهميده مىشود ندهد ، نص است و الا اگر راجح در معناى لغوى باشد با احتمال غير آن ، ظاهر است و آن معنى محتمل مرجوح مأول است و اگر لفظى مساوى باشد در فهم معنى لغوى و معنى ديگر مجمل است و مشترك بين نص و ظاهر را كه مطلق رجحان است در معنى اصلى خود محكم گويند و اگر نسبت به دو معنى متساوى باشد متشابه هم گويند ، نص مانند ( سما و ارض ) ظاهر ، مانند ( اسد ) ظاهر و مؤول\r\n\r\n","description":"","footnote":"","page_name":" 2013 ","page_number":629},
  {"content":"\r\n\r\nمانند  « وَ امْسَحُوا بِرُؤُسِكُمْ وَ أَرْجُلَكُمْ »  كه حمل آن بر مسح ظاهر است و بر غسل مأول است .\r\nنص بودن و ظاهر بودن از امور اضافى اعتبارى است ، فقها ، خاص را نص گويند و عام را ظاهر و گاه مدلول قطعى را خاص و ظنى را عام گويند با آنكه خاص نسبت بمادون خود عام است و عام نسبت بما فوق خود خاص ، نص اخبار بر ظاهر قرآن مقدم مىباشد و بالاخره مراد از نص در كلمات فقها كه گويند عبارة نص .\r\nدلالة النص . اشارة النص همين است و گاه ظاهر را هم نص گويند رجوع شود به ( موافقات ج 3 ص 9 - درايه ص 57 - كشاف ص 1405 - رسائل ص 33 - قوانين ص 263 ) .\r\n\r\nنِصابِ رِضاع\r\n- ( اصطلاح فقهى ) در حد و نصاب رضاع كه ناشر حرمت نكاح است گفته‌اند 15 روز متوالى است و قول ديگر يك سال تمام و قول سوم دو سال و قول چهارم صدق نبت لحم و شد عظم و يا يك شبانه‌روز و يا ده رضعة متوالى كامل يا نبت لحم را كافى دانند رجوع برضاع شود .\r\n\r\nنَصارى\r\n- ( اصطلاح ملل و نحل ) امت عيسى بن مريم را گويند كه پس از حضرت موسى مبعوث شد .\r\n( رجوع شود به ملل و نحل شهرستانى ص 106 - 107 ) .\r\n\r\nنِصْفُ النَّهار\r\n- ( اصطلاح هيوى ) دايرهء نصف النهار يكى از دوائر عظيمه است كه از دو قطب عالم مرور كند و دو قطب آن دو نقطه مشرق و مغرب بود ( چون از دو قطب معدل يعنى دو قطب عالم عبور مىكند ) .\r\nاين دايره دايرهء افق را نيز در دو نقطه قطع مىكند كه يكى را نقطه جنوب و آن دگر را نقطهء شمال نامند ( اين دايره درست در جهت خلاف معدل النهار موهوما رسم مىشود ) خط و اصل بين اين نقطه را خط نصف النهار و خط زوال و خط جنوب و شمال نامند .\r\n\r\nنَصْل\r\n- ( اصطلاح نجومى ) از ستارگان رامى بود و بمانند . تيرى بود در كمان .\r\nو آن واقع در منطقة البروج است . و نام ديگر سهم بود كه صورت شمالى كوچكى بود .\r\n( رجوع بر امى و سهم شود ) .\r\n\r\nنَصيريَّه\r\n- ( اصطلاح كلامى ) فرقهء از غلات شيعه‌اند كه گويند خداى متعال در حضرت على حلول كرده است و آنها اصحاب محمد بن نصير فهرىاند و على بن محمد عسكرى را خدا ميدانند و محارم را مباح دانند و نكاح مردان را روا دانند و قائل بنبوت محمد بن نصير فهرىاند .\r\nسخن درباره اصل و عقايد آنها بسيار است مشهور است كه حضرت على ( ع ) رئيس آنها را بكشت و مجددا زنده كرد تا دست از عقيده خود بردارد و لكن اصرار كرد و سرانجام قائل بربوبيت حضرت على شدند ( از درايه ص 147 - كشاف ص 1385 ) .\r\n\r\nنِطاق\r\n- ( اصطلاح نجومى ) كمر صورت جوزا و يا جبار را گويند . و نطاق الجوزاء هم گويند\r\n\r\n","description":"","footnote":"","page_name":" 2014 ","page_number":630},
  {"content":"\r\n\r\n\r\nنِطاقات\r\n- ( اصطلاح هيوى و نجومى ) بايد دانست كه در ثخن خارج مركز دايرهء موهومهء را كه آفتاب بر آن حركت مىكند منطقهء خارج مركز نامند و همچنين در ثخن حامل هر كوكب دايرهء موهومهء كه مركز تدوير بر آن حركت مىكند و منطقهء حامل آن كوكب گويند و در ثخن تدوير نيز دايرهء موهومهء است كه مركز كوكب به حركت تدوير بر آن حركت مىكند و آن را منطقهء تدوير آن كوكب گويند . منطقهء خارج مركز آفتاب و منطقهء حوامل ساير كواكب و منطقهء تدوير آنها را به چهار قسم كرده‌اند و آنها را نطاقات خوانند پس هر يك از كواكب سبعه سياره را در فلك اوج يعنى خارج مركز چهار نطاق است كه نطاقات اوجى گويند و هر يك از خمسهء متحيره و قمر را كه داراى تدويراند در فلك تدوير آنها چهار نطاق است كه نطاقات تدويرى گويند و البته نطاق و منطقه بيك معنى بود . . .\r\nابو ريحان گويد :\r\nنطاقات به دو گونه است يكى بفلك اوج و ديگر بفلك تدوير . نخست آنست كه فلك اوج چهار پاره مىشود بوسيله دو خط يكى خطى كه از اوج به حضيض آيد و به دو سر اين خط تعديل نبود يعنى بعد ابعد و بعد اقرب . خط وسطى و خط تقويمى بر يكديگر منطبق باشند و آنجا تعديل نباشد و ازين جهت جاى ستاره وسطى ستارهء بود بعينه جاى مقوم او وخط ديگر آنكه بر مركز عالم گذرد و بر خط اول عمود شود پس چهار پاره بوجود آيد كه نطاقات گويند نطاق اول از اوج است بتوالى و نطاق دوم تا حضيض و سوم از حضيض به طرف اوج و چهارم تا اوج .\r\n( از التفهيم ص 140 ) اما قسم دوم نطاقات از تقسيم فلك تدوير به چهار پاره درست مىشود و البته بوسيله سه خط يكى از مركز حامل خارج شده و بر ذروت تدوير و بر حضيض بگذرد و دو خط ديگر هر دو از مركز حامل بيرون آيند و فلك تدوير از دو جهت مماس شوند و در هر حال اين پاره‌هاى چهارگانه را نطاقات خوانند\r\n\r\nنَطْح\r\n- ( اصطلاح نجومى ) .\r\nو ستارگانى بود واقع بر پيشانى حمل كه ناطح نيز نامند .\r\n\r\nنُطْق\r\n- ( اصطلاح منطقى ) در اصطلاح معقول مبدأ ادراك كليات كه فصل حقيقى انسان است نطق گويند . رجوع به ناطق و فصل اشتقاقى و ( كشاف ص 1418 تفسير ما بعد ص 1149 ، اسفار ج 4 ص 4 ج 1 ص 201 ، شفا ج 1 ص 235 ) شود .\r\n\r\nنُطْقُ الفِكرى\r\n- ( اصطلاح عقلى ) اخوان گويند نطق بر دو گونه است يكى نطق لفظى كه امرى محسوس و جسمانى بود و ديگر نطق فكرى كه امرى روحانى و معقول بود در اين جا بحث مفصلى در نطق لفظى و فكرى كرده‌اند .\r\n( رجوع شود برساله نهم از اخوان ص 310 ) .\r\nمولانا نطق را به معنى ديگر گرفته است و فلسفه را در اين باب نكوهش كرده و گويد :\r\n پرتو روحست نطق و چشم و گوش * پرتو آتش بود در آب جوش \r\n\r\n","description":"","footnote":"","page_name":" 2015 ","page_number":631},
  {"content":"\r\n\r\n آن چنان كه پرتو جان بر تن است * پرتو ابدال بر جان منست\r\nجان جان چون واكشد پا را ز جان * جان چنان گردد كه بيجان تن بدان\r\nسر از آن رو مىنهم من بر زمين * تا گواه من بود در يوم دين\r\nيوم دين كه زلزلت زلزالها * اين زمين باشد گواه حالها\r\nكو تحدث جهرة اخبارها * در سخن آيد زمين و خارها\r\nفلسفى گويد ز معقولات دون * عقل از دهليز مىنايد برون\r\nفلسفى منكر شود در فكر و ظن * گو برو سر را بدان ديوار زن\r\nنطق آب نطق خاك و نطق گل * هست محسوس حواس اهل دل\r\nفلسفى كو منكر حنانه است * از حواس انبيا بيگانه است\r\nگويد او كه پرتو سوداى خلق * بس خيالات آورد بر راى خلق\r\nگر نديدى ديو را خود را به بين * بىجنون نبود كبودى بر جبين\r\nهر كه را در دل شك و بيجانى است . * در جهان او فلسفى پنهانى است .\r\nآن رگ فلسف كند رويش سياه * الحذر اى مؤمنان كو در شماست\r\nجمله هفتاد و دو ملت در تو است * وه كه آن روزى برآرد از تو دست \r\n\r\nنَظائِر\r\n- ( اصطلاح ادبى ) در اصطلاح ادباء فرق است ما بين نظائر و وجوه زيرا وجوه عبارت از لفظ مشتركى است كه استعمال شود در عدهء از معانى و مانند الفاظ مشترك است و نظائر مانند متواطى است و گفته شده است نظائر در الفاظ است و وجه در معانى مثلا در قرآن نظائرى ديده شده است كه تقريبا بيست معنى دارد .\r\n( از كشاف ص 1391 ) .\r\n\r\nالنَّظائِرُ و الأمْثال\r\n- ( اصطلاح بديعى ) و آنست كه از امرى تعبير نمايند بامرى ديگر كه نظير آنست كه از باب تشبيه اول بثانى و اين صنعت را اصحاب بديعيات تمثيل خوانند  « أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً فَكَرِهْتُمُوهُ »  سعدى گويد :\r\n كس را بخير و طاعت خود اعتماد نيست * آن بىبصر بود كه كند تكيه بر عصا\r\nما بين آسمان و زمين جاى عيش نيست * يك دانه چون جهد ز ميان دو آسيا\r\nداروى طريقت ز پير طريقت بستان * كادمى را بدتر از علت نادانى نيست\r\nروى اگر چند پرى چهره و زيبا باشد * نتوان ديد در آئينه كه نورانى نيست \r\n( از ابدع ص 398 )\r\n\r\nنِظام\r\n- ( اصطلاح منطقى فلسفى و نجومى ) نظام يعنى ترتيب و تنظيم بر اصل منطقى و طبيعى ، كليهء موجودات عالم را نظام معين و خاصى است كه هر يك در مرتبت خود واقع و ارتباط خاصى با ديگر دارند و تمام موجودات از جهت اين ارتباطات آنها را در حكم يك موجود كرده است و همه را بهم پيوسته است و همه لازم و ملزوم يكديگرند و گوئى همه عضو يك پيكرند نظام جملى و وحدانى و اكمل و خير گويند « ان مجموع العالم من حيث\r\n\r\n","description":"","footnote":"","page_name":" 2016 ","page_number":632},
  {"content":"\r\n\r\nهو مجموع شخص واحد له وحدة طبيعية و ليست وحدته كوحدة الأشياء المتغايرة لان بين اجزاء العالم علاقة ذاتية لانها حاصلة على ترتيب العلى و المعلولى » ( از اسفار ج 3 ص 226 و رجوع شود به ج 3 ص 71 ، 100 - شفا ج 2 ص 645 ، 595 ، 636 - قبسات ص 166 ) .\r\nو در نجوم كمروميان صورت جوزا و يا جبار را گويند و نطاق و جوزاى هم نامند .\r\nرجوع به نطاق شود .\r\nپارهء از تركيبات در معنى فلسفى كلامى .\r\n\r\nنِظامِ جُمَلى نِظامِ خَيْر\r\nرجوع به نظام شود .\r\n\r\nنظام ربانى\r\n- مراد از نظام ربانى عالم علم حق و مرتبت اسماء و صفات الهى است .\r\n( ش ص 171 ) .\r\n\r\nنِظامِ كِيانى\r\n- مراد عالم كون است رجوع بنظام شود .\r\n\r\nنَظّاميَّه\r\n- ( اصطلاح كلامى ) فرقهء از معتزله‌اند اصحاب ابراهيم بن سيار نظامند وى از شياطين قدريه بود كه كتب فلاسفه را بخواند و سخنان آنان را با گفتارهاى معتزله بياميخت آنان گويند خداى متعال نتواند در دنيا خلاف مصلحت بندگان كارى كند و فقط در آخرت تواند ثواب دهد و تواند عقاب كند ( از كشاف 1429 ) و گويند اعراض اجسامند و جوهر مركب از اعراض .\r\n\r\nنَظَر\r\n- ( اصطلاح منطقى عرفانى ) نظر نزد منطقيان عبارت از فكر است ، قاضى باقلانى گويد : نظر فكر است كه بواسطهء آن طلب علم شود .\r\nامام رازى گويد : نظر ترتيب امور تصديقى است براى نيل به تصديقات ( از كشاف ص 1386 ) .\r\nبنزد عارفان توجه و دقت در امور و حقايق موجودات است و نيز توجه الهى است بر سالك راه حق و توجه بنده است به حق .\r\nانصارى گويد : نظر دو است : نظر انسانى و نظر رحمانى ، نظر انسانى آن است كه تو به خود نگرى و نظر رحمانى آن است كه حق به تو نگرد و تا نظر انسانى از تو رخت بر ندارد ، نظر رحمانى بدلت نزول نكند .\r\nاى مسكين چه نگرى به اين طاعت آلودهء خويش و آن را بدرگاه بىنيازى او چه وزنى نهى ؟ خبر ندارى كه اعمال همهء صديقان زمين و طاعات همهء قدسيان آسمان اگر چه كنى ، در ميزان جلال ذو - الجلال به پشهء نسنجند .\r\nاى يادگار جانها ، و اى ياد داشته دلها و ياد كردهء زبانها ، بفضل خود ما را ياد كن و به ياد لطفى ما را شاد كن . اى قائم به ياد خويش ، ازو به او نگر ، نه از خود به او ، ديدار دوست جان را آئين است ، بذل جان بر اميد ديدار شريعت دوستى دين .\r\n بر آتش عشق ، جان همى عود كنم * جان بندهء تو نه من همى جود كنم \r\n\r\n","description":"","footnote":"","page_name":" 2017 ","page_number":633},
  {"content":"\r\n\r\n چون پاك بسوخت عشق تو جان رهى * صد جان دگر بحيله موجود كنم \r\n\r\nنظرات\r\n- ( اصطلاح نجومى ) رجوع به قرآن شود .\r\n\r\nنَظَرى\r\n- ( اصطلاح منطقى و فلسفى ) نظرى يعنى آنچه بوسيلهء تأمل و فكر حاصل شود در مقابل بديهى . تصور و تصديق نظرى يعنى تصورات و تصديقاتى كه از راه تامل و فكر و كسب بدست آيند .\r\nعلم نظرى و فلسفهء نظرى در مقابل فلسفه و علم عملى است و آن عبارت از چيزى است كه وجودش تحت سيطره و قدرت بشر نيست ( از دستور ج 3 ص 404 - تفسير ص 1319 - كشاف ص 1391 ) .\r\n\r\nنَظْم\r\n- ( اصطلاح ادبى ) در اصطلاح ادباء كلام گسسته و منظوم بود و اطلاق بر نظم الفاظ به ترتيب معنى شود و كلام موزون بود و ترتيب الفاظ بر وفق اصل بود .\r\n( از كشاف ص 1428 ) .\r\nو نظم نثر در اصطلاح بلغاء نثرى است كه چون حروف بعضى الفاظ به ديگرى وصل كنند بطريق نظم خوانده شود .\r\n( از كشاف ص 1429 ) .\r\n\r\nنَظْمِ طَبيعى\r\n- ( اصطلاح منطقى ) نظم طبيعى نزد منطقيان عبارت از انتقال از موضوع مطلوب است به حد اوسط و از آن به محمول تا نتيجهء لازم حاصل آيد و اين ترتيب در شكل اول جارى است .\r\n( دستور ج 3 ص 405 ) .\r\n\r\nنَظيرُ السَّمت\r\n- ( اصطلاح نجومى ) و آن را نظير السموت يا سمت الرجل و سمت القدم هم نامند ، نقطهء بود در كره در زير دو پاى انسان .\r\n\r\nنَعْت\r\n- ( اصطلاح ادبى ) در لغت صفت باشد و گفته‌اند كه نعت استعمال در مدح شود و صفت در مدح و ذم و اطلاق بر وصف مشتق شود مانند اسم فاعل و مفعول و . . . و بر نوعى از توابع اسم اطلاق شود و آن صفتى است تابع كه دلالت كند بر معنائى كه در متبوع است « فالنعت تابع .\r\nمتم ما سبق بوسمه او وسم ما به اعتلق » كه مكمل منعوت است بر خلاف عطف نسق و بدل و بالجمله صفت يا به حال موصوف است كه نعت حقيقى است يا به حال متعلق موصوف كه نعت سببى است مانند « فتحرير رقبة مؤمنة - مررت بزيد الكاتب الحمد لله رب العالمين » صفت اگر به حال موصوف باشد در چهار چيز از ده امر با موصوف مطابقت كند در اعراب تذكير و تأنيت معرفه و نكرة - افراد ، تثنيه و جمع .\r\nنعت گاه مشتق است مانند اسم فاعل .\r\nيا جامد . يا شبه مشتق يا جملهء اسميه مانند  « وَ اتَّقُوا يَوْماً تُرْجَعُونَ فِيهِ »  و در اين صورت بايد رابطى در نعت باشد كه آن را به منعوت خود مربوط كند و لكن جمله طلبيه نعت واقع نشود و اگر واقع شود قول در تقدير گرفته شود و مصدر در موارد بسيارى نعت واقع مىشود به تقدير و هر گاه براى تثنيه و جمع نعتى آورده شود و نعت مختلف المعنى باشد متعاطف آيند مانند « مررت برجلين عالم و جاهل » رجوع به صفت شود .\r\n\r\nنَعايِم\r\n- ( اصطلاح هيوى )\r\n\r\n","description":"","footnote":"","page_name":" 2018 ","page_number":634},
  {"content":"\r\n\r\nبيستمين منزل از منازل قمر است . و علامت آن هشت ستاره است متفرق بر كهكشان و حوالى آن از صورت رامى .\r\nو عرب مجره را به جوى آب مانند كرده‌اند و اين هشت ستاره را به صورت شتر مرغ كه به آب خوردن آمده باشند و آن چهار ستارهء كه داخل در مجره‌اند نعايم وارده خوانند يعنى در حال آب خوردن‌اند و آن چهار ديگر را نعايم صادره خوانند كه آب خورده در حال بازگشت‌اند ( از بيست باب ملا مظفر )\r\n\r\nنُعمانيَّة\r\n- ( اصطلاح كلامى ) اصحاب محمد بن نعمان را گويند يعنى نعمان ابن ابى جعفر ملقب به شيطان طاق گويد خدا نورى است بر صورت انسان و از همين جا است كه در روايت آمده است كه خدا آدم . را بر صورت خود بيافريد .\r\n( از ملل و نحل شهرستانى ص 88 ) .\r\n\r\nنِعْمَت\r\n- ( اصطلاح عرفانى ) نعمت آنچه بدان انسان در آسايش زيد از مال و متاع و امن و رفاه و سلامت .\r\nعارفان گويند : نعمت ظاهره ، اديانست و نعمت عظمى خروج از نفس است ، زيرا نفس عظيم ترين حجاب بين بنده و خدا است .\r\n( طبقات ص 472 ) .\r\nخداى فرمايد  « يا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ »  .\r\nايشان را بشهود نعمت از خود باز - داشت و اينان را به شرط محبت با خود بداشت .\r\nپير طريقت گفت : الهى ، كار آن دارد كه با تو كارى دارد ، يار آن دارد كه چون تو يارى دارد ، او كه در دو جهان ترا دارد هرگز كى ترا بگذارد .\r\n( از عده ج 5 ص 175 ) .\r\nاز لحاظ كلامى نيز بحث است كه نعمت خدا كه در آيه  « صِراطَ الَّذِينَ أَنْعَمْتَ عَلَيْهِمْ »  بدان اشاره شده است چيست و آيا نعمت خدا بر كفار در دين و دنيا به مانند نعمت او است به مؤمنين يا نه معتزله گويد نعمت حق بر كفار عينا بمانند نعمت اوست بر مؤمنان .\r\nاشعريه اين گفتار را فاسد ميدانند و گويند اصولا خداوند بر كفار نه در دنيا اتمام نعمت كرده است و نه در دين .\r\n( رجوع شود به ملل و نحل ابن حزم ج 3 ص 187 ) .\r\n\r\nنِعْمَةُ اللّهية\r\n- ( اصطلاح كلامى ) از فرق متصوفه‌اند منسوب به سيد نعمة الله كه خود منظوما ذكر فرموده به اين مطلع :\r\n شيخ ما كامل و مكمل بود * قطب وقت و امام عادل بود\r\nيافعى بود و نام عبد الله * رهبر رهروان اين درگاه \r\nو به اين مقطع :\r\n پيروى شه نعمة الله ولى * نور دين فرزند شير حق على\r\nاين همه سادات پاك كاملند * كه حسينى نسبت و صافى دلند \r\nالى آخر . . .\r\nسلسلهء طريقت اين طايفه با 25 طريق به ثامن الائمه حضرت رضا ( ع ) ميرسد .\r\n( از طرائق الحقائق ج 2 ص 146 ) .\r\n\r\nالنُّعوت و الألقاب\r\n- ( اصطلاح بديعى ) .\r\n\r\n","description":"","footnote":"","page_name":" 2019 ","page_number":635},
  {"content":"\r\n\r\nو آنست كه چيزى را ذكر كند با القاب و صفات لايق به چيزى ديگر چنان كه خواهند يكى را بمنزلهء بهائم يا سباع شمارند در تعبير چنين گويند كه يك رأس فلان يا يك خروار به همان را ديدم .\r\nدوام دولت حسن تو با دو چهر درخشان برنده تيغ ، دو ابرو ، درنده خنجر مژگان خرام قامت سرو تو تا قيام قيامت شكنج پرچم زلف تو تا به آخر دوران شكسته لشكر جانها بتيغ نرگس جادو گرفته كشور دلها به تير غمزهء فتان ( از ابدع ) .\r\n\r\nنَعَم\r\n- ( اصطلاح ادبى ) بفتح نون و عين يا بكسر نون و بكسر هر دو هم آمده است و حرف تصديق است و وعد است و اعلام است . بعد از خبر تصديق است مانند « قام زيد و ما قام زيد » و بعد از نهى و امر « هلا تفعل و هلا لم تفعل » وعد است ، و بعد از استفهام اعلام است مانند « اقام زيد نعم و يا لا ، و هل تضرب زيدا نعم ، و لا تضرب زيدا ، نعم ، لا » رجوع به بلى شود .\r\n\r\nنِعْمَ و بِئْسَ\r\n- ( اصطلاح ادبى ) اين دو كلمه از افعال مدح و ذمند رجوع بافعال مدح و ذم شود .\r\n\r\nنَفاذ\r\n- ( اصطلاح اصولى و ادبى ) نزد اصوليان عبارت از ترتيب اثر باشد بر تصرف ، مانند بيع فضولى كه منعقد شود و نافذ نيست و اجازهء مالك نافذ است و بالجمله بيع نافذ لازم آن باشد كه باصله و وصفه مشروع بود و حق غير بدان متعلق نباشد و خيارى در آن نباشد بر خلاف نافذ غير لازم ، و بيع موقوف آن باشد كه حق غير بدان متعلق باشد .\r\n( از كشاف ص 1382 ) .\r\nدر نزد عروضيان حركت وصل است چون بخروج پيوندد .\r\nرجوع به ( المعجم ص 25 ) شود .\r\nمثال :\r\nتو كمان كشيدهء و در كمين كه ز قيد جان برهانيم - بمراد دل برسى اگر بمراد دل برسانيم - كه راء حرف روى است و يا حرف وصل ، در اينجا متحرك باشد كه حرف خروج كه سين است به دو پيوسته است .\r\n\r\nنِفاس\r\n- ( اصطلاح فقهى ) بكسر نون خونى است كه مقارن تولد و خروج بچه از رحم مىآيد چه قبل از رسيدن و رشد باشد يا بعد از آن و اقل آن يك لحظه است و اكثر آن باندازهء عادت در حيض است براى زنانى كه داراى عادتند و ده روز است در غير آنها و مورد ، حكم نفساء هم در احكام مانند حائض است ( از شرح لمعه ج 1 ص 28 - عروة ص 122 - كشاف 1404 ) .\r\n\r\nنِفاق\r\n- ( اصطلاح ذوقى ) دو رويى و توسل باهل باطل براى نيل بمراد .\r\n\r\nنَفْخَهء عِشْق\r\n- ( اصطلاح ذوقى ) رجوع به عشق شود .\r\n\r\nنَفْخِ رُوح\r\n- ( اصطلاح ذوقى ) نفس رحمانى است و گاه مراد علم است و گويند چهار نفخ است .\r\nاز اول عمر تا به آخر عمر ، يكى نفخ روح است ، كه جسم به دو زنده شود و يكى نفخى است كه اوصاف ذميمه ميراند و يكى نفخى است كه اوصاف\r\n\r\n","description":"","footnote":"","page_name":" 2020 ","page_number":636},
  {"content":"\r\n\r\nحميده را زنده كند ، و يكى نفخى است كه روح را از قالب جدا كند و اشارت به اول كرد كه فرمود  « فَإِذا سَوَّيْتُهُ وَ نَفَخْتُ فِيهِ مِنْ رُوحِي »  و بدوم  « وَ نُفِخَ فِي الصُّورِ فَصَعِقَ مَنْ فِي السَّماواتِ وَ مَنْ فِي الْأَرْضِ إِلَّا مَنْ شاءَ اللَّهُ ثُمَّ نُفِخَ فِيهِ أُخْرى فَإِذا هُمْ قِيامٌ يَنْظُرُونَ »  و آياتى ديگر نيز در قرآن درين باب آمده است :\r\n  « إِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ طِينٍ فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ »    « أَنِّي أَخْلُقُ لَكُمْ مِنَ الطِّينِ كَهَيْئَةِ الطَّيْرِ فَأَنْفُخُ فِيهِ فَيَكُونُ طَيْراً بِإِذْنِ اللَّهِ »  مولانا گويد :\r\n گوش و هش داريد اين اوقات را * در ربائيد اين چنين نفخات را\r\nنفخهء آمد شما را ديد و رفت * هر كه را ميخواست جان بخشيد و رفت\r\nنفخهء ديگر رسيد آگاه باش * تا ازين هم وانمانى خواجه تاش\r\nجان آتش يافت ز آن آتش‌كشى * جان مرده يافت از وى جنبشى\r\nجان نارى يافت از وى انطفا * مرده پوشيد از بقاى او قبا \r\n\r\nنَفْخِ صُور\r\n- ( اصطلاح مذهبى ) كه متكلمان و فلاسفه اسلام به كار برده‌اند . صدر الدين گويد : مراد از نفخ صور افاضه روح و انشاء حيات مىباشد و افاضه دوم حق است كه موجب بعث و حشر اجساد است در نشات عاليه اخروبه و نفخه مقابل ثانيه مقابل نفخه اول است كه علت ايجاد ممكنات است . و بالاخره بواسطهء نفخه اول اجساد ميميرند و ارواح زنده ميشوند و در نفخهء دوم « تقوم الارواح قياما بالحق » در مسأله نفخ صور اقوال و عقايد مختلف است ( رجوع شود به اسفار ج 2 ص 172 و ج 3 ص 85 . )\r\n\r\nنَفْس\r\n- ( اصطلاح فلسفى ) نفس جوهرى است كه ذاتا مستقل و در فعل نياز بماده دارد و متعلق باجساد و اجسام است و و بالاخره جوهرى است مستقل قائم بذات خود كه تعلق تدبيرى با بدن دارد و يا جوهرى است غير مائت و در تصرف و تدبير نياز بجوهر روحانى ديگر دارد كه روحانيت آن از نفس كمتر است و آن واسطه روح حيوانى است كه آن هم واسطهء دارد كه قلب است ، در ماهيت و حقيقت نفس اقوالى است بر حسب مكاتب مختلف فلسفى و عرفانى و كلامى از جمله 1 - اجزاء صغار است كه كرى الشكل است 2 - نار 3 - هواء 4 - ارض 5 - ماء 6 - جسم بخارى 7 - عدد 8 - امر مركب از عناصر 9 - حرارت غريزى 10 - برودت 11 - دم 12 - مزاج 13 - نسبت حاصله از عناصر .\r\nصدر الدين گويد : خداوند موجودات را به ترتيب از اشرف به اخس آفريده است و عنايت او ايجاب كند كه همواره با موجودات فيض بخشد و فيض او دائم است اول امرى كه از آثار حيات در موجودات ظاهر شد .\r\nحيات تغذيه و نشو و نما است و بعد حيات حس و حركت است و بعد حيات علم و تميز است و هر يك از اين سه مرتبه را صورت كمال است كه بواسطهء آن صورت\r\n\r\n","description":"","footnote":"","page_name":" 2021 ","page_number":637},
  {"content":"\r\n\r\nآثار حيات مخصوصى به آن فياض مىكند آن صورت را نفس ميگويند و سه مرتبه دارد 1 - نفس نباتى 2 - حيوانى 3 - انسانى وحد جامع آن « فهي اذن كمال للجسم » است و بالاخره هر جسمى را آثار خاصى است و در هر يك مبدأ خاصى است كه منشأ آن آثار است و آن مبادى قوتى هستند . تعلق باجسام و خود اجسام نباشند و آن نفس است و كلمهء نفس نام براى آن قوت است و بدين ترتيب صدر الدين نفس را جسمانية الحدوث ميداند و لكن ماده آن كه همان افاضات علويه بر مواد سفليه باشد از ناحيه بالا و علويات و در نتيجه فيوضات الهى است و معنى كينونت سابقهء نفس بر بدن همين است نه آنكه نفوس ناطقهء انسانى ابتداء كينونت مجرد باشند چنان كه ديگران ميگويند .\r\nنفس انسان را سه نشأت است اول نشأت صور حسيه طبيعيه و مظهر آن حواس خمس ظاهره است كه دنيا هم گويند - نشأت دوم اشباح و صور غائيهء از حواس است و مظهر آن حواس باطنه است كه عالم غيب و آخرت هم گويند - سوم نشأت عقليه است كه دار مقربين و دار عقل و معقول است و مظهر آن قوت عاقله است .\r\nنفس در نشأت اول خالى از علوم تصوريه و تصديقيه است و اولين علم او علم او است بذات خود و در ابتداء جنينى و در مرحلهء طفوليت بدرجت حيوانى ميرسد و بعد از كمال و بلوغ بدرجه انسانيت و كمال خود ميرسد و اين هنوز اولين نشأت ناطقه است .\r\nو بعد از مرتبت عقل هيولانى - كه فاقد تمام صور و تصورات است بمرحلهء بالملكه ميرسد كه بعضى از صور را دريافته و اين مرحله اولين علم بذات خود است و بعد از طى مراحل كمال بمرتبت فعليت و عقل بالفعل ميرسد و بعد از آن بمرتبت عقل بالمستفاد كه مرتبت كمال ممكن او است ميرسد .\r\nخلاصهء كلام آنكه صدر الدين نفس را به تقسيم اوليه به سه قسمت كرده است :\r\n1 - نفس نباتى « و هى كمال اول لجسم طبيعى آلى من جهة ما يتولد و يربو و يتغذى » .\r\n2 - نفس حيوانى « و هى كمال اول لجسم طبيعى آلى من جهة ما يدرك الجزئيات و يتحرك بالاراده » .\r\n3 - نفس انسانى « و هى كمال اول لجسم طبيعى آلى من جهة ما يدرك الامور الكلية و يفعل الافاعيل الكائنة بالاختيار الفكرى و الاستنباط بالرأى » ( اسفار ج 1 ص 63 ، 104 ، 307 - ج 2 ص 22 ، 33 ، 123 - ج 2 ص 168 - ج 4 ص 12 ، 79 ، 131 ، 114 ، 57 - مشاعر 136 - مبدأ و معاد صدرا ص 45 ، 354 - رسائل ص 284 ) .\r\nاخوان الصفا گويند : نفوس انسانى در بدن نشو و ارتقاء يابند و بدن محل تربيت و تكميل نفوس است . و گويند : « نفوس الصبيان عاقله بالقوة و نفوس البالغين عاقلة بالفعل » .\r\n( از اخوان ج 3 ص 63 و رجوع شود به ص 237 ) .\r\nو در جاى ديگر گويند : مرتبت نفس دون عقل است و فوق جسم مطلق است و بالذات حى بوده و بالقوه علامه و فعال\r\n\r\n","description":"","footnote":"","page_name":" 2022 ","page_number":638},
  {"content":"\r\n\r\nاست و واسطهء در ايصال فيض از عقل فعال بموجودات است .\r\n( اخوان ج 3 ص 53 - رجوع به تفسير ص 881 - 632 شود ) .\r\nرازى گويد : افلاطون معتقد بود كه در انسان سه نفس است يكى را نفس ناطقه و الهيه ديگرى را نفس غضبيه و حيوانيه و سه ديگر را نفس نباتيه و ناميه و شهوانيه نامند .\r\n( از رسائل فلسفيه زكرياى رازى ص 27 ) .\r\nابن رشد گويد : ابن سينا نفوس را متعدد ميداند بتعدد ابدان ( تهافت التهافت ص 576 ) .\r\nخواجهء طوسى گويد : قواى نفس سه است ، يكى قوت نفس ناطقه كه آن را نفس ملكى خوانند ديگر قوت غضبى كه آن را نفس حسى خوانند و سه ديگر قوت شهوانى كه آن را نفس بهيمى خوانند ( از اخلاق ناصرى ص 56 و رجوع شود به ص 13 - اخوان ج 3 ص 9 ) .\r\nاخوان الصفا گويند : نسبت نفس به عقل مانند نسبت ضوء قمر است به خورشيد و چنان كه ماه نور آفتاب را منعكس مىكند نفس هم نور عقل را ( از اخوان ج 3 ص 8 ) .\r\nابن رشد گويد : نفس صورت جسم طبيعى آلى است و يا استكمال اول براى جسم طبيعى آلى است ( رسائل ابن رشيد ص 10 ) .\r\nشيخ الرئيس نيز در تعريف نفس گويد :\r\n« كمال اول لجسم طبيعى آلى » در نبات باضافه « من جهة ما يتولد و يربو و يتغذى » و در نفس حيوانى « من جهة ما يدرك الجزئيات و يتحرك بالاراده » و در انسان . . .\r\n( نجات ص 265 - 267 ) .\r\nابو البركات نفس را روحانية الحدوث ميداند ( المعتبر ص 375 ) .\r\nشيخ اشراق نفس را جسمانية الحدوث و روحانية البقاء ميداند . ( از ش ص 445 ، 478 ، 250 ) بابا افضل در تعريف نفس گويد : بدان كه نفس جوهرى است زنده بذات خود ، كننده بطبع ، داننده به قوت . ( مصنفات ج 1 ص رسالهء 2 ص 26 و رجوع به ص 25 ، 113 شود ) .\r\nناصر خسرو گويد : نفس جوهرى است بسيط و روحاني و زنده بذات و دانا است به قوت و فاعل بطبع و او صورتى است از صورتها عقل فعال . ( جامع الحكمتين . ص 89 و رجوع شود به شفا ج 1 ص 278 و 279 ، 289 ، 280 ) .\r\nقيصرى گويد : روح انسان را باعتبار تعلق آن به بدن و مديريت آن مر بدن را نفس گويند .\r\nرجوع شود به ( شرح قيصرى ص 41 ) در شرح كلمات بابا طاهرست كه : حقيقت نفس بواسطهء علم ادراك نشود و بوجدان شناخته نگردد و حقيقت نفس عبارت از وجود مطلق است كه بواسطهء نقائص نفس محجوب شده است و چنان كه وجود مطلق بعلم دانسته نمىشود بنحو جزئى ، حقيقت نفس نيز بنحو كلى دانسته نخواهد شد و بلكه آثار نفس شناخته مىشود و اگر سالك شناساى نفس خود شود خواهد فهميد كه تعريف نفس ممكن نيست .\r\n( شرح كلمات بابا ص 79 )\r\n\r\n","description":"","footnote":"","page_name":" 2023 ","page_number":639},
  {"content":"\r\n\r\nابو القاسم قشيرى گويد : نفس الشيء يعنى وجود شىء و لكن نزد اهل معرفت مراد از نفس وجود نيست بلكه مراد افعال و اخلاق و اوصاف مذمومهء بنده است .\r\nو گويد : نفس لطيفهء مودعه‌ايست در قالب كه محل اخلاق مذمومه است همانطور كه روح محل اخلاق محموده است .\r\n( رساله قشيريه ص 44 ) اهل معانى گفته‌اند : ظلم نفس را سه روى است يكى آنكه بر نفس و ذات خود جنايت كند ، چنان كه از وى در نگذرد ، ديگر آنكه بر خويشان و نزديكان جنايت كند سوم آنكه بر ديگرى ظلم كند و و بال آن ظلم بوى باز گردد .\r\n( از عده ج 3 279 ) باز قيصرى گويد : مراد از نفس نزد آنان . نفس منطبعهء حيوانيه است .\r\n( شرح قيصرى ص 15 ) و باز در شرح كلمات بابا طاهر است كه : نفس زندان روح و دنيا زندان نفس است و چون روح از تدبير بدن تعلق به نفس دارد كه تدبير بدن بدون پيشكارى واهمه و خيال كه رئيس قواى نفسانى است ميسر نيست پس نفس پابند و در زندان روح است دنيا كه مشتهيات حيوانى و شيطانى نفس است پابند نفس و مانع عروج اوست بسوى جان ( از شرح كلمات بابا ص 77 ) ذو النون گويد : شديد ترين حجاب رؤيت نفس است و متابعت آن زيرا متابعت آن مخالف رضاى خدا باشد .\r\nابو يزيد گويد : نفس صفتى است كه آرام نگيرد مگر بباطل . جنيد گويد : اساس كفر قيام برفق خواسته‌هاى نفس است .\r\nابو سليمان گويد : نفس خائن و مانع عروج است و بهترين اعمال مخالفت با نفس است .\r\n( از كشف المحجوب ص 250 ) هجويرى گويد : بدان كه تركيب انسان آنكه كاملتر بود نزد محققان از سه معنى بود يكى روح و ديگرى نفس و سوم جسد و هر يك از اين اعيان را صفتى بود كه قائم بدان بود ، روح را عقل و نفس را هوا و جسد را حس و مردم نمونه است از كل عالم و عالم نام دو جهانست و هر دو جهان در انسان نشانست .\r\nنفس بر شش قسم است اول نفس لوامه كه عبارت از مكر و قهر و عجب است دوم ملهمه كه عبارت از سخاوت و قناعت و تواضع و توبت و صبر و تحمل است سوم مطمئنه كه عبارت از توكل و تذلل و عبادت و شكر و رضا است و چهارم اماره كه عبارت از بخل و حرص و جهل و كبر و شهوت و حسد است پنجم راضيه كه عبارت از كرامت و اخلاص و ورع و رياضت و ذكر است ششم مرضيه كه عبارت از تفكر است .\r\nو براى روشن شدن معنى كلمات نفس الافتقار و نفس الافتخار و نفس الخوف و نفس الرجاء و نفس المحبة رجوع شود به كلمات مخصوص به خود آنها .\r\n\r\nنَفَس\r\n- ( بفتح نون وفاء اصطلاح عرفانى ) نفس در لغت بمعنى دم و در اصطلاح صوفيه تورع دل است بمطالب\r\n\r\n","description":"","footnote":"","page_name":" 2024 ","page_number":640},
  {"content":"\r\n\r\nغيوب كه نازل است از حضرت محبوب و عبارت از ترويح قلوب است بلطائف غيوب و صاحب انفاس ارق و اصفى است از صاحب احوال و صاحب وقت مبتدى است و صاحب انفاس منتهى است .\r\nپارهء از تركيبات نفس در معنى فلسفى و عرفانى\r\n\r\nنَفْسِ أعْلى\r\n- بدان كه ما در پيش گفته‌ايم كه انفس غايب كه ملكوت اين جهانند چهارند يكى نفس اعلى كه آن را اسرافيل نام است و كار وى روح دميدن است و روان دادن در اجسام .\r\n\r\nنَفْسِ امّارَه\r\n- مراد نفوس پست‌اند كه تابع هوا و هوس بوده و بر حسب دستورات مهلكه انسان را وادار به كارهاى زشت ميكنند و بالاخره روح انسانى را باعتبار غلبهء حيوانيت نفس اماره گويند  « إِنَّ النَّفْسَ لَأَمَّارَةٌ بِالسُّوءِ »  ( قيصرى ص 10 ) .\r\n\r\nنَفْسُ الأمر\r\n- كلمهء نفس الامر يعنى حد ذات هر شىء و بعضى گفته‌اند مراد مرتبهء عقل فعال است و عقل اول و نفس كليه را نيز نفس الامر نامند و عالم امر يعنى عالمى كه روح و حقيقت عالم اجسام است نفس الامر گويند .\r\n( اسفار ج 3 ص 88 ، 170 - ج 4 ص 108 ج 1 ص 33 ، 56 - كشاف ص 1403 ) .\r\nنفس انسانى - و نفس انسانى را نفس حيوانى جدائى ندارد در مردم هم چنان كه مردم بودن مردم از جانور بودنش جدا نيست و جانور بودنش مردم بودنش بود و در ديگر جانوران جانور بودن جدا گشت از مردم بودن و از اين است كه رتبت نفس حيوانى در مردم از رتبت ديگر جانوران بر گذشت هم در قوت ادراك خيالى و وهمى و هم در قوت فعل و حركت .\r\n( مصنفات ج 1 رساله 1 ص 25 - رجوع شود به اسفار ج 4 ص 11 - 112 ) .\r\n\r\nنَفْسِ بَهيمى\r\n- مراد قوت شهوانى و نفس شهوانى است ( مصنفات ج 1 رسالهء 1 ص 34 .\r\n47 - اخلاق ناصرى ص 54 ) رجوع به نفس شود .\r\n\r\nنَفْسِ حِسّى\r\n- مراد نفس حيوانى است كه منشأ حس و حركت است ( جامع الحكمتين ص 149 - شفا ج 2 ص 635 ) .\r\n\r\nنَفسِ حَيْوانى\r\n- نفس حيوانى عبارت از جوهر بخارى لطيفى است كه منشأ حيات و حس و حركت است رجوع به نفس و ( اسفار ج 4 ص 11 و مصنفات بابا افضل ج 1 رسالهء 5 ص 39 ) شود .\r\n\r\nنَفْسِ رَحْمانى\r\n- صدر الدين گويد :\r\nهمانطور كه نفس انسانى موجب پيدايش اصوات و الفاظ مختلف باشكال و هيآت خاص بوده و منشأ آن همان بيست و هشت حرف اصلى است موجودات عالم با خواص و اطوار و انحاء مختلف خود از عالم غيب الغيوب بواسطهء فيض حق باطوار و اشكال و هيآت مختلف درآمده است و بنا بر اين مراد از نفس رحمانى فيض وجودى حق تعالى است كه تمام ممكنات مراتب تعينات\r\n\r\n","description":"","footnote":"","page_name":" 2025 ","page_number":641},
  {"content":"\r\n\r\nفيض‌اند و جواهر عاليه عبارت از حروف عاليه‌اند كه بلا واسطه صادر از نفس رحمانىاند كه آنها را كلمات الله التامات هم گويند .\r\nعرفا مرتبهء تفصيل اسماء و صفات الهى را نفس رحمانى نامند ( از اسفار ج 2 ص 99 - ج 3 ص 97 - ج 1 ص 1 ، 2 ، 191 ) .\r\n\r\nنَفْسِ زَكيَّه\r\n- مراد نفوس اولياء الله است .\r\n\r\nنَفْسِ سَبُعى\r\n- مراد قوت غضبيه است ( اخلاق ناصرى ص 56 ) . رجوع به نفس شود .\r\n\r\nنَفْسِ سَماوى\r\n- مراد نفس فلكى است ( از شفا ج 2 ص 643 ، 631 ) .\r\n\r\nنَفْسِ عاقِلَه\r\n- مراد نفس ناطقه است و نفس عاقله را در اشخاص مردم دو قوت است يكى نظرى نامش عقل نظرى است كه بدان اشخاص دانا و آگه باشند و ديگر قوت عملى نام وى عقل عملى است كه اشخاص مردم بدين قوت كارهاى عقلى كنند از صنايع گونه‌گونه .\r\n( مصنفات ج 1 رسالهء 1 ص 23 و رجوع به تهافت التهافت ص 545 شود ) .\r\n« فاما النفس العاقلة للاشياء المسماة بالناطقة عندهم و المراد بالناطقة العاقلة لان النطق اخص ثمرات العقل فى الظاهر فنسب اليها فلها قوتان قوة عاملة » .\r\n( تهافت التهافت ص 545 ) .\r\n\r\nنَفْسِ غاذيَه\r\n- مراد قوت تعذيه و بالاخره نفس نباتى است ( مصنفات ج 1 ص 7 لا رسالهء 5 ) رجوع شود\r\n. \r\nنَفْسِ فاكِرَه\r\n- مراد نفس عاقله است ( مصنفات ج 1 ص 72 رسالهء 5 ) رجوع به نفس عاقله شود .\r\n\r\nنَفْسِ قُدسى\r\n- نفس را در مرتبهء ملكهء استحضار جميع آنچه براى آن ممكن است بر وجه يقين نفس قدسى ميگويند و آن آخرين مرتبت كمال حدس است .\r\nنفوس انبياء و اولياء و نوابغ روزگار كه قبل از آموختن تمام اشياء و حقايق را بقوة حدس در مييابند نفوس قدسيه مينامند ( دستور ج 3 ص 414 ) . اما نفس قدسى نفس پيغمبران بزرگ بود كه به حدس پيوندد عالم فرشتگان بىمعلم و كتاب معقولات بداند ( طبيعيات دانشنامه ص 144 ) .\r\n\r\nنَفْسِ كُلّى\r\n- نفس مدبر عرش را نفس كليه گويند ( كشاف ص 546 ) .\r\nاخوان الصفا آرند : كه نفس كلى روح عالم است « و اعلم ان النفس الكليه هى روح العالم » ( رسائل اخوان ج 2 ص 113 ) .\r\n« و اعلم ان النفس الكليه سترجع الى عالمها الروحانى و محلها النورانى ( اخوان ج 3 ص 333 ) « و نفس الكلية ايضا هى صورة روحانية فاضت من العقل الكلى الذى هو اول الموجودات » ( اخوان ج 3 ص 230 رجوع شود به ص 191 ) .\r\nاهل ذوق گويند : اين عالم از محيط فلك اعلى تا بمركز تحت الثرى يك شخص است كه او را عالم كبير خوانند و نفس\r\n\r\n","description":"","footnote":"","page_name":" 2026 ","page_number":642},
  {"content":"\r\n\r\nكلى او را روانى است كه در جسم او يك فعل مىكند .\r\n\r\nنَفْسِ لَوّامَه\r\n- اين اصطلاح مذهبى است كه عرفا و فلاسفهء اسلام به كار دارند .\r\nنفس انسان را در مقام تلألؤ نور قلب از غيب براى اظهار كمال آن و ادراك قوت عاقله بوخامت عاقبت و فساد احوال آن نفس لوامه گويند از جهت لوم و سرزنش بر افعال خود و اين مرتبت مقدمه براى ظهور مرتبت قلب است كه هرگاه نور قلبى ظاهر شود و غالب شود و سلطنت آن بر قواى حيوانيه آشكار گردد يعنى تسلط پيدا كند و نفس مطمئن شود نفس مطمئنه گويند .\r\n( از اكسير العارفين ص 306 ) .\r\nدر مصباح الهداية است . كه نفس بر حسب مراتب مختلفه و اوصاف متقابله در هر مرتبتى اسمى دارد و در اوائل تا هنوز ولايت وجود در تحت تصرف استيلاى او بود او را نفس اماره خوانند و در اواسط چون تدبير ولايت وجود به تصرف دل مفوض گردد و نفس بربقهء طاعت و انقياد او مقلد شد و هنوز از نوازع صفات نفس و تمرد آن بقايائى چند مانده باشد و بدان جهت پيوسته خود را ملامت كند نفس لوامه گويند . و در اواخر چون عروق نزاع و كراهيت از وى به كلى جدا شود و از حركت منازعت با دل طمأنينه يابد و در تحت جريان احكام رام گردد و كراهت آن برضا مبدل شود آن را نفس مطمئنه خوانند .\r\n( مصباح الهداية ص 59 ) .\r\n\r\nنَفْسِ مَحْجُوبَه\r\n- مراد نفس امارهء متوغل در ماديات است ( از واردات قلبيه . ص 273 ) .\r\n\r\nنَفْسِ مُطْمَئِنَّه\r\n- نفس ناطقه را باعتبارات مختلف اماره و لوامه و مطمئنه گويند و باعتبار آنكه متجلى بفضائل و خالى از رذائل بوده و با مقتضيات شهوات اندر معارضه افتد مطمئنه گويند .\r\nنفس مطمئنه تارك هواى نفسانى و لذات فانيهء دنيا است و راضيه و مرضيه است به آنچه خدا خواهد كه فرمود   « يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً »   رجوع به نفس لوامه و ( شفا ج 1 ص 291 - اسفار ج 4 ص 55 ) شود .\r\n\r\nنَفْسِ مَعيشَة\r\n- مراد نفس حيوانى و يا نفس در مرتبت تنزلات مادى است .\r\n( اسفار ج 4 ص 55 ) .\r\n\r\nنَفْسِ مَلِكى\r\n- نفوس فرشتگان و اهل عصمت را كه از هواهاى نفسانى و وساوس شيطانى در امان‌اند گويند و نفوس اولياء الله را كه در مرتبهء علم و عمل به كمال ممكن خود رسيده‌اند نفوس ملكيه گويند و نفوس مطمئنه هم نامند .\r\n( رجوع شود به نفس مطمئنه و اسفار ج 4 ص 55 - اخلاق ناصرى ص 56 ) .\r\n\r\nنَفْسِ مُنْطَبِعَه\r\n- فلاسفه گويند : افلاك را دو نفس است يكى نفس ناطقه مدبره و ديگر نفس منطبعه كه سارى در تمام جرم آنها است و بمنزلت نفس و روح حيوانى در انسان است نفوس افلاك را نفوس سماويه هم گويند .\r\n( شفا ج 2 ص 606 ، 608 ) .\r\n\r\nنَفْسِ ناطِقَه\r\n- نفس را سه مرتبت است\r\n\r\n","description":"","footnote":"","page_name":" 2027 ","page_number":643},
  {"content":"\r\n\r\nكه در مرتبت كمال نفس ناطقه گويند و عقل و صورت نوعيهء انسان هم نامند « فالفاعل للنفس الناطقة امر قدسى مفارق عن الماده و علائقها سواء كانت صورة او نفسا اخرى و ذالك الامر المفارق هو المسمى بالعقل الفعال » ( اسفار ج 4 ص 96 و رجوع به ج 3 ص 179 - كشاف ص 397 شود ) .\r\n« و ان النفس الناطقة عند الحكيم عبارة عن جوهر عقلى وحدانى ليس فى عالم العنصرى و لا فى عالم الاثيرى و هو عالم السماوات بل لا يتصور وجوده فى عالم الاجسام لانه لو كان في عالم الاجسام لم يتصور ان يدرك وحدة الحق » .\r\n( رسائل صدرا ص 266 ) .\r\n\r\nنَفْسِ نَباتى\r\n- نفس نباتى را سه قوت است كه غاذيه ، منميه ، مولده باشد .\r\nحكما گويند : نفس نباتى عبارت از كمال اول براى جسم طبيعى آلى است از جهت آنكه مبدأ تغذيه و تنميه و توليد مثل است .\r\nو بقول عرفا روح را در موقع ظهور افعال نباتيه نفس نباتى گويند .\r\n( اسفار ج 4 ص 1 ، 11 - از اخوان ج 1 ص 241 ) رجوع به نفس شود .\r\n\r\nنَفْسيّاتِ ثَلاث\r\n- مراد از نفسيات سه‌گانه وجود فى نفسه لنفسه بنفسه ( ذات حق ) و وجود فى نفسه لنفسه بغيره ( جواهر ) و وجود فى نفسه لغيره بغيره ( وجود اعراض ) است .\r\n\r\nالنّفسُ فى وَحْدَتِه كُلُّ القُوى\r\n- مراد از اين عبارت و اصطلاح آنست كه نفس را در عين وحدت و بساطت جلوات و مظاهر متعددى است كه هر لحظه به شكل آن بت عيار در آمد و جلوهء او در سمع سامعه و در بصر باصره و در شم شامه و در ذوق ذائقه و در لمس لامسه و در مرتبت خيال متخيله و در . . . مفكره و متصرفه و واهمه و حافظه و . . . است « النفس فى وحدته التى هى ظل الوحدة التى لواجب الوجود تعالى كل القوى فى مقامين مقام الكثرة فى الوحدة و مقام الوحدة فى الكثرة . . . » ( شرح منظومه ص 209 ) .\r\n« فى بيان ان النفس كل القوى بمعنى ان المدرك بجميع الادراكات المنسوبة الى القوى الانسانية هى النفس الناطقة . . . » ( اسفار ج 3 ص 84 ) .\r\nفالتحقيق عند النظر الدقيق ان فعل كل حاسة و قوة من حيث فعل تلك القوة هو فعل النفس فالابصار مثلا فعل الباصرة . . . و كل منها فعل النفس بلا شك فيه » ( اسفار ج 3 ص 84 ) .\r\n\r\nالنَّفسُ وَ ما هُوَ فَوقَها إنيّات مَحْضَه\r\n- مراد اين است كه چون نفوس و ما فوق آنها كه عقول باشند در مرتبت شدت نورانيت و تجرد واقع‌اند گويا وجودات محضه‌اند و بعبارة ديگر چون عقول و نفوس از صادرات اول بوده و بلا واسطه از مبدأ المبادى صادر شده‌اند در مرتبت شدت نورانيت واقع بوده و مثل اينكه وجودات محضه‌اند .\r\n( از شرح منظومه ص 303 ) .\r\n\r\nنَفَقات\r\n- ( اصطلاح فقهى ) نفقه اسم است از انفاق و در شرع چيزى است كه بقاء شىء بر آن موقوف باشد از مأكولات و مشروبات و ملبوسات و اسباب وجوب\r\n\r\n","description":"","footnote":"","page_name":" 2028 ","page_number":644},
  {"content":"\r\n\r\nانفاق و نفقه : زوجيت ، قرابت و ملك است . بنا بر اين نفقه زن دائمه واجب است و وجوب آن به شرط تمكين كامل است پسر صغيره و ناشزه را نفقه نيست و پدر و مادر هر چه بالا روند و اولاد اولاد ، هر چه پائين آيند در صورت عدم تمكن مالى و بر حيوانات و برده‌ها . . .\r\nديگر نفقه مطلقهء عديه در مدت عده بر مرد واجب است ( از شرح لمعه ج 2 ص 114 كشاف ج 2 ص 1422 ) .\r\n\r\nنَفْل\r\n- ( اصطلاح فقهى ) بفتح نون و سكون فا مندوب است و رواتب مندوبه را گويند و جمع آن نوافل است و در لغت زيادت باشد رجوع بنوافل شود .\r\nو نفل بفتح نون و فاء نيز در لغت زيادت بود و غنيمت بود و در شرع اطلاق شود بر زياداتى كه مخصوص امام است و گاه اطلاق شود به نافلات زيادى بر فرائض و واجبات و سنن از عبادات بدينه و ماليه ، رجوع به نوافل و انفال شود ( از كشاف ص 1245 - اللوائح ص 654 ) .\r\n\r\nنَواميسِ شَرعيَّه\r\n- مراد قواعد و احكام شرع است .\r\n( رسائل اخوان ج 3 ص 52 ) .\r\n\r\nنُفوسِ امّارَه\r\n- رجوع به نفس اماره و ( مجموعهء دوم مصنفات ص 286 ) شود .\r\n\r\nنُفوسِ بَشَريَّه\r\n- رجوع به نفس انسانى و ( مجموعهء دوم مصنفات ص 197 ) شود .\r\n\r\nنُفوسِ تامّهء كامِله\r\n- مراد نفوس انسانى در مرتبت كمال و تجردند « و اعلم ان النفوس التامة الكاملة اذا فارقت الأجساد - تكون مشغولة بتأييد النفوس الناقصة المجسدة » ( اخوان ج 3 ص 347 ) گاه مراد از نفوس تامه نفوس فلكيه‌اند .\r\n( اسفار ج 3 ص 123 ) .\r\n\r\nنُفوسِ جُزئيَّهء إنْسانيَّه نُفوسِ جُزئيَّهء بَشَريَّه\r\nنفوس جزئيه بشريه يا انسانيه در مقابل كليهء فلكيه است « ان الانفس الجزئية - تتصور بالعلوم جواهرها و تنمو بالحكمة ذواتها و تضىء بالمعارف صورها و تقوى بالرياضيات فكرها و تنير بالآداب خواطرها » .\r\n( اخوان ج 3 ص 28 و رجوع شود به ص 31 ، 55 ) .\r\n\r\nنُفوسِ حَيْوانيَّه\r\n- رجوع به نفس شود .\r\n\r\nنُفوسِ ساذِجَه\r\n- مراد نفوسى است كه در حد عقل هيولاتى ميباشند .\r\n( اسفار ج 2 ص 168 - ج 4 ص 135 ) .\r\n\r\nنُفوسِ فَلَكيَّه\r\n- رجوع به نفس منطبعه و ( اسفار ج 4 ص 70 شفا ج 1 ص 13 و ج 2 ص 83 و مجموعهء دوم مصنفات ص 97 ) شود .\r\n\r\nنُفوسِ عمّالَه\r\nمراد نفوس فلكيه است اعم از ناطقه و منطبعه .\r\n( رسائل صدرا ص 153 ، 210 ) .\r\n\r\nنُفوسِ قُدْسيَّه\r\n- مراد نفوس انبياء و اولياء الله است .\r\n( از مجموعه دوم مصنفات ص 208 ) .\r\n\r\nنُفوسِ كامِلَه\r\n- رجوع به نفوس تامه\r\n\r\n","description":"","footnote":"","page_name":" 2029 ","page_number":645},
  {"content":"\r\n\r\nكامله و ( مجموعه دوم مصنفات ص 197 شود ) .\r\n\r\nنُفوسِ مُتَصَرِّفَه\r\n- مراد نفوس مدبره است .\r\n( از مجموعهء دوم مصنفات ص 221 ) .\r\n\r\nنُفوسِ مُجَرَّدَه\r\n- رجوع به نفس شود .\r\n\r\nنُفوسِ مُنْطَبَعه\r\n- فلاسفه گويند : براى افلاك دو نوع نفس است يكى نفس منطبعه و ديگرى نفس ناطقه و نفس منطبعه در افلاك بمثابهء روح بخارى در حيوان و انسان است كه سارى در تمام اجزاء افلاك است زيرا افلاك را مانند انسان و حيوان اعضاء و جوارح خاص نيست كه آلات و مظاهر نفوس باشند و از اين جهت گويند آنها را نفوس منطبعه مىباشد .\r\n( رسائل صدرا ص 153 ) .\r\n\r\nنُفوسِ ناطِقَه\r\n- رجوع به نفس ناطقه شود .\r\n\r\nنُفوسِ ناقِصَه\r\n- رجوع به نفوس تامه كامله شود .\r\n\r\nنُفوسِ هَيولانيَّة\r\n- مراد نفوس بشريه در مرتبت وحد بالقوت‌اند .\r\n( اسفار ج 4 ص 83 ) .\r\n\r\nنَفى\r\n- ( اصطلاح عرفانى ) و مراد نفى صفات بشريت است ، رجوع به فرهنگ مصطلحات عرفا شود .\r\n\r\nنَفْىِ ضَرَر\r\n- ( قاعده نفى ضرر - ( اصطلاح فقهى و اصولى ) در كليات آمده است :\r\nاز جملهء قواعد اساسى قاعدهء نفى ضرر است كه از آن بقاعدهء لا ضرر و لا ضرار تعبير مىشود - و حكمت تشريح آن نظير قاعدهء رفع عسر و حرج تسهيل امر بوده چنانچه رسول اكرم صلى اللّه عليه و آله فرموده جئتكم بالشريعة السهلة البيضاء و بمقتضاى اين قاعده هر حكمى اعم از تكليفى و وضعى كه موجب ضرر شخصى يا نوعى باشد آن حكم منفى است مثلا وضوء براى نماز واجب است و لكن هر گاه به علت مرض يا غير آن مستلزم ضررى بر شخص باشد تكليف مرتفع است .\r\nو همچنين هرگاه لزوم بيع با وجود عيب در ثمن مستلزم ضررى باشد بر اين تقدير بيع لازم نخواهد بود بلكه خيارى است و از اين باب است ظهور عيب در مبيع مثال ديگر بمقتضاى قاعدهء سلطنت هر كسى حق دارد در خانهء خود براى رفع احتياج آتش روشن كند و لكن وقتى اشتغال آتش مستلزم ضرر همسايه باشد بموجب قاعده لا ضرر روشن كردن آتش ممنوع است .\r\nو از اين باب است اجبار مديون بر اداء دين خود به اين طور كه وقتى از اداء آن امتناع نمود حاكم حق دارد براى اداء دين او از اموالش بفروشد - و نيز از اين باب است منع از تقسيم در جائى كه قسمت براى شريك ديگر ضرر داشته باشد زيرا ضرر شخصى نبايد به ضرر شخص ديگر رفع شود .\r\nديگر در مواردى كه دوران امر ضرر بين اقل و اكثر و يا اشد و اخف باشد كه در اين صورت ضرر اكثر باقل ، و اشد باخف دفع مىشود يعنى طرفى كه ضررش كمتر يا سبك‌تر است در مقابل طرف ديگر كه ضررش زيادتر است بايد تحمل ضرر\r\n\r\n","description":"","footnote":"","page_name":" 2030 ","page_number":646},
  {"content":"\r\n\r\nنمايد - و قاعدهء اختيار اهون الشرين و همچنين قاعدهء اذا تعارض مفسدتان روعى اعظمها ضررا بارتكاب اخفهما .\r\nهمه اينها ناظر است به اين كه در مقام تعارض دو ضرر و لزوم تحمل يكى از آنها بايد رعايت الاخف فالاخف و الاهون فالاهون را نمود .\r\nچنان كه قضيه سفينه و مساكين در قرآن مجيد  أَمَّا السَّفِينَةُ فَكانَتْ لِمَساكِينَ يَعْمَلُونَ فِي الْبَحْرِ  اشاره به اين امر است .\r\nبهر حال در جائى كه تعارض بين ضرر خصوصى و ضرر عمومى باشد بايد ضرر عمومى را رعايت نمود مثلا اگر در خانهء شخصى درختى باشد كه شاخه‌هاى آن به شارع امتداد يافته و مضرر بعابرين باشد قطع شاخه‌ها اگر چه با ثمر و بر ، ضرر مالك باشد جائز است زيرا اين ضرر خاص است و در مقابل ضرر عام بايد آن را تحمل نمود .\r\nو همچنين است ديوار متمايل بانهدام كه خراب كردن آن برعايت عابرين و دفع ضرر عمومى لازم است .\r\nو بالجمله تقديم ضررى بر ضرر ديگر موقوف است به اين كه جهت رجحانى در آن موجود باشد و در غير اين صورت نبايد ضرر شخصى به ضرر شخص ديگر دفع شود .\r\nو از فروع اين قاعده است عدم جواز رد معيب سابق بعد از حدوث عيب ديگرى در آن نزد مشترى زيرا رعايت مشترى ترجيحى بر رعايت بايع نخواهد داشت .\r\n( كليات حقوق ص 5 ، 6 )\r\n\r\nنَفْىِ غَرَر\r\n- ( اصطلاح فقهى ) نفى مقابل ايجابست و در شرع بيع غررى است و بطور كلى غرر حرام است كه فرمودند\r\n« نهى رسول الله عن بيع الغرر »\r\n( از عوائد الايام ص 28 ) .\r\n\r\nنَفْىِ عُسر و حَرَج\r\n- ( اصطلاح فقهى ) و در حديث است كه\r\n« ان الله لا يرضى للعباد بالعسر و الحرج »\r\nيعنى قوانين و احكامى كه موجب عسر و حرج باشد در اسلام وضع نشده است رجوع به قاعدهء عسر و حرج شود .\r\n\r\nنِقاب\r\n- ( اصطلاح ذوقى ) نقاب حجاب ميان محبوب و محب را گويند .\r\nگنج فقير گويد :\r\n گر نقاب از رخ آن جان جهان بردارند * بندگان بر در خدمت سر و جان بگذراند\r\nهر كس اندر طلب او شده اندر راهى * چون نديدند رخش را همه در پندارند \r\nسنائى گويد :\r\n اى نقاب از روى ماه آويخته * صبح را با ماهتاب آويخته\r\nدر خيال عاشقان از زلف و رخ . * صورت حال و محال انگيخته \r\nعطار گويد :\r\n تا نقاب از چهرهء جان مقدس بر گرفت * آنكه صاحب ديده بود آنجا دل از جان بر گرفت\r\nمهرهء كس را نديد اندر همه درياى مهر * يك صدف بگشاد و درياها همه گوهر گرفت\r\nتا آفتاب روى تو ، مشكين نقاب بست * جان را شب اندر آمد و دل در عذاب بست\r\nترسيد زلف او كه كند چشم بد اثر * خورشيد را ز پردهء مشكين نقاب بست\r\nناگاه آفتاب رخت تيغ بر كشيد \r\n\r\n","description":"","footnote":"","page_name":" 2031 ","page_number":647},
  {"content":"\r\n\r\n پس تيغ تيز در تتق مشك بار بست \r\nبرخى از تركيبات : نقاب احتجاب ، نقاب شرم ، نقاب خمول ، نقاب زلف عراقى گويد :\r\n چون برقع از رخ زيباى خود براندازى * بگو نظارگيان را صلاى جانبازى\r\nز روى خود نقاب آنگهى براندازى * كه جان جمله جهان ز انتظار بگدازى\r\nنقاب روى تو جانا منم كه چون گويم * رخ از نقاب برافكن مرا براندازى\r\nز رخ نقاب برانداز و گو بسوز جهان * كه شمع روشنى آنگه دهد كه بگدازى\r\nعجب‌تر آنكه جهان را ز تو برون انداخت * به صد زبان و ، تو با وى هنوز دمسازى\r\nز رخ نقاب برانداز و پس تماشا كن * كه عاشقان تو چون ميكنند جانبازى \r\n\r\nنُقَباء\r\n- نقباء كسانىاند كه بر ضمائر مردم مطلع بوند و آنها سيصد نفرند و متحقق باسم الباطن و مشرف بر بواطن مردم‌اند و حجاب و پرده‌ها براى آنها بالا رفته و حقايق براى آنها مكشوف گرديده و از سرائر ربوبيت مطلع‌اند .\r\n\r\nنَقْدَين\r\n- ( اصطلاح فقهى ) مراد از نقدين طلا و نقره است كه در مسكوك آنها زكات واجب است به شرط - گذشت يك سال و رسيدن به حد نصاب و نصاب اول در طلا 20 دينار است و نصاب دوم 4 دينار يعنى 24 دينار و سوم 28 دينار و چهارم 32 و بعد 100 دينار از هر 20 دينار نيم مثقال و نصاب اول نقره 200 درهم است و دوم 40 درهم يعنى 240 درهم و در هر حال زكات نقدين ربع عشر است پس ، از 20 مثقال نصف مثقال و از 4 مثقال دو قيراط ( از شرح لمعه ج 1 ص 105 ) .\r\n\r\nنَقْشبَنديَّه\r\n- ( اصطلاح كلامى عرفانى ) فرقهء از فرق متصوفه‌اند منسوب است به شيخ بهاء الدين نقشبند .\r\nگويند نقشبند قريه‌اى است از قراء بخارا و اين طريقه بنام ايشان شهرت يافته است .\r\nبرخى گويند نقشبنديه بدان جهت گويند كه شيخ بهاء الدين در كثرت ذكر برتبه‌اى رسيد كه در قلب وى ذكر تهليل نقش بست چنان كه يكى از بزرگان ايشان اشاره در اين نموده است :\r\n اى برادر در طريق نقشبند * ذكر حقرا در دل خود نقش بند \r\nبعضى گويند مدار طريقه ايشان بر ذكر خفى و مراقبت است و درين جهد تمام بظهور رسانند و الله اعلم . . .\r\n( از طرائق الحقائق - ج 2 - ص 157 ) .\r\n\r\nنُقْطَه\r\n- ( اصطلاح عرفانى ) مراد از نقطه ، وحدت حقيقى است و مدار تمام كثرات و تعينات است و اصل همه نقطه است .\r\n همه از وهم تست اين صورت غير * كه نقطه دايره است از سرعت سير\r\nيكى خط است از اول تا به آخر * برو خلق جهان گشته مسافر \r\nو خط اشارت به تعين دوم است كه از حركت نقطه حاصل مىشود .\r\n\r\n","description":"","footnote":"","page_name":" 2032 ","page_number":648},
  {"content":"\r\n\r\n ز هر يك نقطه زين دو رو تسلسل * هزاران شكل ميگردد مشكل\r\nز هر يك نقطه ، دورى گشته داير * همو مركز ، همو در دور ساير \r\nو اشارت نيز به ام الكتاب ، ظل ، نور ، آدم كبير ، مداد قلم ، نون ، عقل ، روح عشق ، عنصر اعظم ، سر هويت مطلقه است .\r\n( از زبده ص 320 ) .\r\nو عبارت از تجلى ذات است :\r\nعطار گويد :\r\n نقطهء ذرات عالم روى تست * كعبهء اولاد آدم كوى تست\r\nميل خلق هر دو عالم تا ابد * گر شناسندت و گر نه سوى تست\r\nاين نقطهء دلست كه غرق طواف اوست * هفت آسمان مقيم چون پر كار آمده\r\nوين كيست و ز كجاست چنين جلوه‌گر شده ؟ * وين هست و آنچه بود در اظهار آمده \r\n\r\nنُقْطَهء اعْتِدال\r\n- ( اصطلاح هيوى ) دو نقطهء تقاطع منطقة البروج و معدل النهار بود ، چون آفتاب در حركت انتقالى بدان نقطه رسد روز و شب برابر شوند و البته اين تقاطع در دو نقطه واقع مىشود كه يكى از اعتدال بهارى گويند و ديگر را اعتدال تير ماهى اين دو نقطه نزديك باشند لكن دو نقطهء انقلاب خوانند ، آنكه به نيمه شمال است انقلاب تابستانى و آنكه به نيمهء جنوب است انقلاب زمستانى نامند .\r\n( از التفهيم ص 73 ) .\r\n\r\nنُقطَةُ الذَّنب\r\n- ( اصطلاح هيوى ) دورترين نقطه را از آفتاب گويند .\r\n\r\nنُقطَةُ المَشْرِق\r\n- ( اصطلاح هيوى ) و نقطة را گويند كه محل تقاطع دايرهء فرضى افق است با دايرهء معدل النهار زيرا دايرهء افقى در دو نقطه دايرهء معدل النهار را به دو نيم ميكنند يكى از آن دو كه محل طلوع آفتاب است نقطهء مشرق است و ديگر نقطهء مغرب\r\n\r\nنَقْل\r\n- ( اصطلاح حديث ، كلام ادب و عرفانى ) نزد ادبا و لغويان نقل لفظ است از معنى موضوع له خود و استعمال آن در معنى ديگرى كه نقل‌كننده را ناقل و آن لفظ را منقول و نقل بمعنى آن باشد كه در ترجمه الفاظى را به معنى نقل كنند كه مفهوم باشد و رعايت معنى لغت و ترتيب الفاظ را كما هو حقه نكنند .\r\nدر هر حال استعمال لفظ را در غير ما وضع له نقل گويند مانند الفاظ زكات .\r\nصلاة . . .\r\n( از كشاف ص 1426 - قوانين ص 13 ) در اصطلاح اهل عروض آن بود كه شاعر معنى ديگر بگيرد و از بابى ببابى ديگر برد و در آن پرده بيرون آرد .\r\nرجوع شود به ( المعجم ص 245 ) .\r\nو نقل گاه شرعى است و گاه عرفى است و گاه نحوى و جز آن و نقل از خطاب به غيبت و غيبت به خطاب و تكلم به غيبت و خطاب هر يك براى افاده معنى خاص بود رجوع بالتفات شود .\r\nدر اصطلاح اهل حديث گاه باشد كه حديث نقل به معنى باشد در اصول رشاد آمده است .\r\n\r\n","description":"","footnote":"","page_name":" 2033 ","page_number":649},
  {"content":"\r\n\r\nراوى اگر عارف بمواقع الفاظ بوده و در فن ترجمه مهارت داشته باشد مجاز است كه بجاى نقل متن حديث مضمون آن را روايت كند مشروط بر اينكه ترجمه‌اش كاملا مطابق با اصل باشد .\r\nمستند اين اجازه روايت كلينى است كه از محمد بن مسلم نقل نموده كه گفته است :\r\nقلت لابى عبد الله عليه السلام اسمع الحديث منك فازيد و انقص قال ( ع ) ان كنت تريد معانيه فلا بأس .\r\n( اصول رشاد ص 214 ) در اصطلاح اهل ذوق كشف معانى را گويند .\r\nدر اصطلاح متكلمان نقل ارواح را از ابدان بابدان ديگر گويند .\r\n\r\nنَقْلِ نُور\r\n- ( اصطلاح نجومى ) هرگاه كوكبى منحرف شود از كوكبى ديگر قبل از اينكه انصراف كامل شود و به كوكب سومى اتصال يابد ، آن اتصال بمنزلهء اتصال كوكب اول بود به سوم ، اين وضع را نقل نور گويند و اگر دو كوكب به سومى وصل شود آن را جمع گويند .\r\n( از بيست باب ملا مظفر )\r\n\r\nنَقْلَه\r\n- ( اصطلاح فلسفى ) حركت در مكان را نقله گويند . و حركت بر نحو استداره را نيز گويند « النقلة هى اول التغييرات و هى التى على استدارة » ( از تفسير ص 1608 و رجوع شود به مقولات ارسطو ص 177 )\r\n\r\nنَقْص\r\n- ( اصطلاح فلسفى ) نقص مقابل كمال است . ( رجوع به كمال شود . )\r\n\r\nنُقود و عَرُوض\r\n- ( اصطلاح فقهى ) در كليات حقوقى آمده است .\r\nنقود جمع نقد است و آن عبارت است از مسكوكات طلا و نقره اما غير مسكوك از طلا و نقره داخل در متاع است كه آن را عروض گويند .\r\nسواى نقود و اراضى داخل در عروض است و عروض جمع عرض بفتح راء است از قبيل طعام و ميوه و فرش و ساير اشيائى كه در زندگانى طرف احتياج است .\r\n\r\nنِكاح\r\n- ( اصطلاح فقهى ، حرفان ) نكاح در لغت بر سه معنى آيد 1 - معنى لغوى و آن و طى است و يقال تناكحت الاشجار اذا تمايلت بعضها الى بعض و يطلق على العقد مجازا لانه سبب الوطى . 2 - معنى اصولى آن كه معنى شرعى باشد و در تعريف آن گويند حقيقة درو طى است و مجاز در عقد كه هرگاه در كتاب و سنت بدون قرينه لغت نكاح ديده شود حمل ، بر وطى شود مانند  « وَ لا تَنْكِحُوا ما نَكَحَ آباؤُكُمْ مِنَ النِّساءِ إِلَّا ما قَدْ سَلَفَ »  3 - قول ديگر كه حقيقت در عقد است و مجاز در وطى ، قول ديگر مشترك بين عقد و وطى است . . . و بالجمله انتفاع زوج است از بضع زوجه و « عقد يفيد المتعة يا عقد يضمن ملك الوطى يا اباحة الوطى . » و عقدى است كه مفيد اختصاص بانتفاح است و نكاح يا واجب است يا حرام يا مستحب يا مباح يا مكروه . در موردى كه اشتياق زياد باشد و بترسد كه در زنا افتد واجب است و در صورتى كه استطاعت مالى نداشته و اشتياق كامل هم نداشته باشد يا عاجز از وطى باشد حرام است و مندوب موقعى است كه ميل زياد نباشد و لكن باميد توليد نسل باشد به شرط قدرت بر انفاق و\r\n\r\n","description":"","footnote":"","page_name":" 2034 ","page_number":650},
  {"content":"\r\n\r\nدخول و مكروه در صورتى است كه ميل زياد نباشد و بترسد كه نتواند حقوق واجبه زن را رعايت كند و در غير اين صور مباح است .\r\nنكاح در مذهب شيعه اثنا عشريه يا دائم است يا منقطع در نكاح دائم وجود مهر لازم نيست و مدت هم ندارد لكن در منقطع حتما بايد مدت و مهر معلوم باشد صيغهء نكاح « انكحت و زوجت . . . » و در طرف قبول « قبلت و تزوجت . . . » و در متعه « متعتك نفسى . . » است و در متعه بلفظ نكاح و تزويج جايز است . با تعيين مهر و مدت و در قرآن است  « فَمَا اسْتَمْتَعْتُمْ بِهِ مِنْهُنَّ فَآتُوهُنَّ أُجُورَهُنَّ »  اگر مدت حذف شود تبديل بدائم شود .\r\nنوع ديگر نكاح بملك يمين است كه كنيزكان باشند ، و نكاح فضولى را باتفاق روا دانند البته بعد از اجازهء طرف ثابت مىشود .\r\nنوع ديگر نكاح تفويض است كه زواج از مهر خالى باشد يا زواجى كه تعيين مهر آن بولى يا جز او واگذار شود .\r\nنوع ديگر نكاح شغار است ( بكسر شين ) و آن باشد كه دو ولى دو دوشيزه هر يك مولى عليه خود را به ديگرى تزويج كند بر اين مبنى كه بضع هر يك مهر ديگرى باشد اين نوع نكاح در جاهليت انجام ميشده است و در اسلام حرام و باطل است .\r\n« هوان يتزوج اثنان امرأتين على ان تكون احداهما فى نظير صداق الاخرى » شافعى و مالكى گويند نكاح متعه و موقت در صدر اسلام روا بود و لكن اكنون روا نيست . در مذهب اسلام بمسئلهء نكاح توجه بسيار شده است و در قرآن مجيد است .\r\n « فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ  -  وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ إِنْ يَكُونُوا فُقَراءَ يُغْنِهِمُ اللَّهُ مِنْ فَضْلِهِ وَ اللَّهُ واسِعٌ عَلِيمٌ .   وَ لا تَنْكِحُوا ما نَكَحَ آباؤُكُمْ ،   حُرِّمَتْ عَلَيْكُمْ أُمَّهاتُكُمْ وَ بَناتُكُمْ وَ أَخَواتُكُمْ . . .   وَ بَناتُ الْأُخْتِ وَ أُمَّهاتُكُمُ اللَّاتِي أَرْضَعْنَكُمْ وَ أَخَواتُكُمْ مِنَ الرَّضاعَةِ »  و آياتى ديگر ( از الفقه على ج 4 ص 3 ، 9 ، 90 ، 126 - شرح لمعه ج 2 ص 145 - 80 كشاف - ص 1377 ) فالايجاب زوجتك و انكحتك و متعتك . .\r\nو القبول قبلت التزويج او النكاح او تزوجت او قبلت و لا يشترط تقديم الايجاب على - القبول . . . و لا يجوز العقد به غير العربية مع القدرة عليها و يسقط مع العجز . عنه و الاخرس بالاشاره و يعتبر فى العاقد الكمال فالسكران باطل عقده و لو اجازه . . . و يجوز تولى المرأة العقد عنها و عن غيرها ايجابا و قبولا و لا يشترط الشاهدان فى النكاح الدائم و لا الولى فى نكاح الرشيدة و ان كانا افضل و يشترط تعيين الزوج و الزوجة . . . و لا ولاية فى النكاح لغير الاب و الجد له و ان علا و المولى و الحاكم و الوصى . . على الصغيرة او المجنونه او البالغة السفيهة . . . و الحاكم و الواصى يتزوجان من بلغ فاسد العقل و يصح توكيل كل من الزوجين فى النكاح و لو وقع فضولا يقف على الاجازة من المعقود عليه او وليه و لا يبطل من اصله على الاقرب . . . لا يجوز للحران يجمع زيادة على الاربع حرائر . . .\r\n\r\n","description":"","footnote":"","page_name":" 2035 ","page_number":651},
  {"content":"\r\n\r\nو لا تحل الحرة على المطلق ثلاثا الا بالمحلل . . و تحرم الملاعنة ابدا و كذا تحرم الصماء و الخرساء اذا قذفها زوجها بما يوجب اللعان . . تحرم الكافر غير الكتابيه على المسلم اجماعا و تحرم الكتابيه عليه دواما لا متعة . . . الكفاءة معتبرة فى النكاح فلا يجوز للمسلمة التزويج بالكافر و لا يجوز للناصب التزويج بالمؤمنة . . . ليس التمكن من النفقة شرطا فى صحة العقد . . . . يكره تزويج الفاسق خصوصا شارب الخمر . .\r\nلا يجوز التعريض بالعقد بذات البعل و لا - للمعتدة رجعية . . تحرم الخطبة بعد اجابة الغير . . . و نكاح الشغار باطل اجماعا و هوان يتزوج كل من الوليين الاخر على ان يكون بضع كل واحدة مهرا للاخرى . . .\r\nو نكاح المتعة و هو النكاح المنقطع :\r\nلا خلاف فى شرعيته و القرآن الكريم مصرح به .\r\nو دعوى نسخه لم يثبت و ايجابه كالدائم . .\r\nو ذكر المهر المضبوط و لا تقدير فى المهر قلة و كثرة و لا توارث بينها الا مع شرطه و عدتها حيضان . . . و كلما يصح ان يملك عينا كان او منفعة يصح امهاره و لا تقدير فى المهر قلة و لا كثرة ( در دائم و متعة ) و يكره ان يتجاوز قدر مهر السنة و هو خمسمائة درهم و يكفى فيه المشاهدة من اعتباره و يصح العقد الدائم من غير ذكر المهر فان دخل بها فمهر المثل .\r\n( از شرح لمعه ج 2 ص 48 - 20 ) در معتقد الاماميه آمده است :\r\nزنانى كه حرام است نكاح كردن ايشان ، دو گونه‌اند : يكى آنست كه بنسب حرام است ، و ديگرى بسبب . آنچه بنسب حرام است ، شش است : مادر ، و اگر چه ببالاتر شود ، يعنى مادر مادر ؛ و دختر است و دختر دختر و دختر پسر ، چندان كه فرو آيند ، و خواهر است . و دختر خواهر و دختر برادر ، اگر چه فرو آيند .\r\nو آنچه بسبب حرام است : از جهت رضاع باشد ، و غير آن . آن زنانى كه به جهت رضاى حرام‌اند همانند كه از جهت نسب حرام‌اند ، الا آنكه نسب وى از جهت ولادت بود ، نه از جهت رضاع .\r\nو شير اقتضاى تحريم نكند ، مگر آنكه سال اين كودك كه شير مىخورد ، و آن كودك كه شير بولادت او بود ، كم دو سال بود .\r\nلقوله تعالى :  « وَ الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ لِمَنْ أَرادَ أَنْ يُتِمَّ الرَّضاعَةَ »  .\r\nيعنى زنان شير دهند فرزندان خود را ، دو سال تمام است مر كسى را كه خواهد كه تمام كند شير دادن را .\r\nو مراد اثبات رضاى شرعى است كه حرمت بوى تعلق گيرد ، نه آنكه روا نباشد كم از دو سال شير دادن و بيش از دو سال ، و نه آنكه كفايت به كمتر از دو سال حال حاصل نيايد ، بلكه حاصل آيد ، و نه رضاع لغوى ، زيرا كه آن شير كه بعد از دو سال حاصل آيد ، رضاى به روى اطلاق كنند . و تحريم بوى حاصل نيايد .\r\nو بايد كه شير ولادت باشد ، نه آنكه درآمده باشد .\r\nو بايد كه گوشت بروياند ، و استخوان سخت گرداند ، به آنكه يك شبانروز يا ده بار پياپى ، كه هر بار كودك به آن شير سير گردد ، و در ميانه كسى ديگر شير ندهند .\r\nو رضاع ثابت نشود مگر به دو گواه\r\n\r\n","description":"","footnote":"","page_name":" 2036 ","page_number":652},
  {"content":"\r\n\r\nعادل .\r\nو مادر زنى كه بر وى عقد كرده است حرام بود ، لقوله ص\r\n« من نكح امراة ثم ماتت قبل الدخول بها ، لم تحل له امها »\r\n، يعنى : هر كه زنى بخواهد ، و آن زن بميرد پيش از آنكه دخول كند ، مادر آن زن وى را حلال نباشد .\r\nو دختر زنى كه با وى عقد كرده باشد ، و دخول كرده ، بر وى حرام بود ، لقوله تعالى  « وَ رَبائِبُكُمُ اللَّاتِي فِي حُجُورِكُمْ مِنْ نِسائِكُمُ اللَّاتِي دَخَلْتُمْ بِهِنَّ »  يعنى : دختر زنانى كه در خانه‌هاى شما باشند ، از زنانى كه با ايشان دخول كرده باشيد .\r\nو همچنين زنى كه با وى زنا كرده باشد ، دختر وى و مادر وى ، بر وى حرام باشد ، زيرا كه لفظ نكاح حقيقت است در وطى ، و هر كه با زنى نكاح كرد ، مادرش و دخترش حرام باشد ، بايد كه چون وطى كند حرام شود .\r\nو طريقهء احتياط اين اقتضا مىكند كه زن پدر و كنيزك وى كه بشهوت در وى نگاه كرده باشد بر پسر حرام بود .\r\nو بر هر يكى از پدر و پسر حرام است زنى كه با وى زنا كرده باشد . و قول خداى تعالى :  « وَ لا تَنْكِحُوا ما نَكَحَ آباؤُكُمْ »  ، يعنى :\r\nمخواهيد آن زنانى را كه پدران شما با ايشان نكاح كرده باشند ؛ دليل است بر آنكه زنى كه پدر وى را نكاح كرده باشد ، يا باوى زنا كرده ، بر پسر حرام است ، زيرا كه لفظ نكاح بر عقد و بر وطى واقع است .\r\nو آنچه روايت كرده‌اند : « الحرام لا يحرم الحلال » ، يعنى : حرام حلال را حرام نكند ؛ خبر واحد است ، و محمول است بر مواضعى :\r\nيكى آنكه وطى در حيض حرام است ، و حرام نگرداند آنچه حلال باشد از غير وطى ؛ و وطى با زن پسر حرام است ، اين حرام حرام نگرداند حلال ديگر را ازين زن .\r\nو هر كه زنا كند با زنى شوهردار ، يا در عدهء رجعى ، ابدا بر وى حرام شود .\r\nو اگر با كودكى وطى كند ، مادر وى و خواهر وى و خواهر وى ، بر وى حرام باشد .\r\nو همچنين حرام باشد ابدا زنى كه در عده يا در احرام با وى عقد كند ، و آنكه وى را نه طلاق داده باشد ، و آنكه لعان كرده باشد ، و آنكه وى را قذف كرده باشد ، و وى كر و گنگ باشد .\r\nو دليل اين همه آنست كه جايز نيست مباح داشتن تمتع و نكاح با زن الا بيقين .\r\nو هيچ يقين نيست درين كه گفته شد .\r\nو رسول ص فرموده است : « المتلا عنان لا يجتمعان ابدا » ، يعنى : زن و شوهر كه لعان كرده باشند هرگز با يكديگر جمع نشوند .\r\nو در تحريم اين جمله از اصل اباحت و ظاهر قرآن بدليل عدول كرده‌اند ، چنان كه در تحريم نكاح زن بر عمهء او و خالهء او عدول كرده‌اند از اصل اباحت و ظاهر قرآن بدليلى .\r\nو عقد بر خواهر زن حرام است مادام كه زن در عقد باشد ، يا در عده ، لقوله تعالى :  « وَ أَنْ تَجْمَعُوا بَيْنَ الْأُخْتَيْنِ »  ، يعنى :\r\nجمع كردن در عقد نكاح ميان دو خواهر حرام است : و اين از آن قسم است كه در حالى دون حالى حرام است .\r\n\r\n","description":"","footnote":"","page_name":" 2037 ","page_number":653},
  {"content":"\r\n\r\nو هم از اين قسم است زن پنجم تا آنگه كه يكى را از آن چهار طلاق دهد ، و از عده بيرون آيد ؛ و دختر برادر بر عمه‌اش و دختر خواهر بر خاله‌اش تا آنگه كه ايشان راضى شوند و دستورى دهند ؛ و كنيزك بر زن آزاد نكاح كردن ، تا آنگه كه دستورى دهد ؛ و زن زانيه تا آنگه كه توبه كند ؛ و كافره تا آنگه كه مسلمان شود ، قوله تعالى :  « وَ لا تُمْسِكُوا بِعِصَمِ - الْكَوافِرِ »  .\r\nاما آنكه خداى تعالى فرمود :\r\n « وَ الْمُحْصَناتُ مِنَ الَّذِينَ أُوتُوا الْكِتابَ »  ، زنان پارسا از جهودان و ترسايان ، مخصوص است اين بنكاح متعه ، بنزد اين طائفه با ايشان نكاح متعه توان كردن ، تا محمول باشد براى آنكه چون مسلمان باشند ممتنع نيست از جهت شرع ، كه پيش از آمدن اين آيت فرقى بوده باشد ميان آنكه بعد از كفر ايمان آورده باشد ، و ميان آنكه اصلا كافر نبوده باشد . چون اين آيت آمد ، نكاح همگنان يكسان شد در اباحت نكاح غبطه نكاه دوام را گويند ، و اين مستحب است بىخلاف ، الا از داود كه او واجب ميگويد .\r\nدليل برين قوله تعالى :  « فَانْكِحُوا ما طابَ لَكُمْ مِنَ النِّساءِ »  ، يعنى : بخواهيد آنچه شما را خوش است از زنان ! امرا را معلق گردانيده است . باستطابت . و آنچه چنين باشد واجب نباشد .\r\nديگر آنكه مخير كرده است ميان اين نكاح و ملك يمين فى قوله تعالى :  « أَوْ ما مَلَكَتْ »  . و تخير ميان واجب و مباح نباشد .\r\nو از شرط نكاح دوام آنست كه معقود عليها ، يعنى آن زن ، بايد كه معلوم بود ، و مميز ، و نكاح او حلال بود ، و ايجاب و قبول حاصل آيد .\r\nو ايجاب بايد كه مقدم بود بر قبول .\r\nو گفته‌اند كه هر كدام كه سابق باشد ، روا بود . لما روى من حديث سهل بن سعد كه او گفت « زوجتكها بما معك من القرآن » .\r\nيعنى به تو دادم او را به آنچه با توست از قرآن . چون بگفت او را بقبول بفرمود .\r\nاز جملهء شرايط او آنست كه بلفظ نكاح يا تزويج باشد در نكاح دوام . و به لفظ استمتاع در نكاح مؤجل ، با وجود قدرت بر سخن ، و بلفظ اباحت و تمليك و تحليل صحيح نباشد .\r\nو از كسى بايد ايجاب كه او را ولايت باشد . و ولايت پدر را بود و جد را در حيات پدر .\r\nو اگر پدر ، دختر نابالغ را شوهر دهد ، چون بالغ شود وى را اختيار نباشد بىخلاف .\r\nو بكر بالغ را بىدستورى وى به شوهر دادن روا نيست . و اصح آنست و احتياط كه بدستورى وى باشد . و دستورى وى خاموشى ويست . و چون خلاف نيست ، در صحت نكاح وى بدستور وى و رضاى وى است در صحت عقد .\r\nبكر بالغ را بىدستورى پدر و جد عقد نكند ، كه اگر كند و ايشان ابا كنند عقد منفسخ بود ، الا كه وى را از شوهرى كه كفء وى باشد منع كنند .\r\nو كفائت بايمان است ، و امكان نفقه دادن . و اين دو چيز بر اين اتفاق است ، و بر غير اين دو شرط كه آيا اعتبار است\r\n\r\n","description":"","footnote":"","page_name":" 2038 ","page_number":654},
  {"content":"\r\n\r\nيا نه ، دليلى نيست .\r\nو آن زن كه بكر نباشد ، و رشيده ، و عاقله باشد ؛ روا بود كه بىولى عقد كند بر نفس خويش . و همچنين بود بكرى كه او را پدر نباشد اما اولاتر و نيكوتر آن بود ايشان را كه كار خود با يكى از صالحان گذارند ، و وى را وكيل خود كنند .\r\nو قول خداى تعالى :  « فَإِنْ طَلَّقَها فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً غَيْرَهُ »  ، يعنى : اگر طلاقش دهد ، حلال نباشد وى را ، تا آنگه كه شوهرى كند غير او ؛ اسناد نكاح با وى كرده است ، بايد كه وى را روا بود كه عقد نكاح خود بندد بنفس خود .\r\nو اما آنچه روايت كرده‌اند از رسول ص كه گفته است :\r\n« ايما امراة نكحت به غير اذن وليها فنكاحها باطل »\r\n، يعنى : هر زنى كه بىدستورى ولى خود نكاح كند ، نكاح وى باطل بود ؛ معارض است به اين خبر كه روايت كرده‌اند : « الايم احق بنفسها من وليها » ، يعنى : بيوه بنفس خويش اولاتر است از ولى خويش . و به اين كه گفت : « ليس للولى مع الثيب امر » ، يعنى :\r\nولى را با ثيب هيچ كار نيست .\r\nو آنچه روايت كرده‌اند : « لا نكاح الا بولى » ، معارض است به همان دو حديث ، و دو خبر چون متعارض شود ، تمسك نشايد .\r\nو روا بود كه مراد به اين حديث نفى فضيلت بود ، نه نفى جواز ، چنان كه فرمود :\r\n« لا صلاة لجار المسجد الا فى المسجد »\r\n، يعنى : نماز نيست همسايهء مسجد را الا در مسجد .\r\nو از شرائط وى حضور گواه نيست ، بلكه حضور گواه از مستحبات است ، زيرا كه خداى تعالى فرمود :  « وَ أَنْكِحُوا الْأَيامى مِنْكُمْ »  ، و شرط شهادت نكرد .\r\nو رسول ص فرمود :\r\n« اوصيكم بالنساء خيرا فانهن عوان عندكم أخذتموهن بامانة الله و استحللتم فروجهن بكلمة الله »\r\n. يعنى : من شما را وصيت ميكنم بنيكوئى با زنان ، كه ايشان نزد شما اسيرانند ، فراگرفتيد ايشان را بامانت خداى ، و فروج ايشان را مباح داشتيد بكلمهء خداى .\r\nو هيچ كلمه‌اى نيست كه به آن گوئى حلال شود الا به ايجاب و قبول ؛ پس به ظاهر خبر استباحت بايجاب و قبول حاصل است بىامرى ديگر .\r\nاما آنچه روايت است : « لا نكاح الا بولى و شاهدى عدل » ، گفته شد كه معارض است با آن دو حديث ، و محمول است بر نفى فضيلت .\r\nو از شرط وى ذكر مهر نيست ، زيرا كه خداى تعالى فرمود :  لا جُناحَ عَلَيْكُمْ إِنْ طَلَّقْتُمُ النِّساءَ ما لَمْ تَمَسُّوهُنَّ أَوْ تَفْرِضُوا لَهُنَّ فَرِيضَةً »  ، يعنى بر شما حرجى نيست ، اگر طلاق دهيد زنان را ، مادام كه با ايشان خلوت نكرده باشيد ، يا از براى ايشان فرضى پديد نكرده باشيد ، يعنى كابين معين نكرده باشيد . اگر تعيين كابين شرط بودى ، بىاين عقد صحيح نبودى ، و احتياج طلاق نبودى . و طلاق واقع نباشد الا بعد از نكاح صحيح ، پس بايد كه نكاح بىذكر مهر صحيح باشد .\r\nو مهر آن باشد كه زن و شوهر به آن راضى شوند از آنچه آن را قيمتى باشد .\r\nو تمليك وى حلال بود ، اگر اندك بود و اگر بسيار .\r\n\r\n","description":"","footnote":"","page_name":" 2039 ","page_number":655},
  {"content":"\r\n\r\nدليلش قول خداست :  « وَ آتُوا النِّساءَ صَدُقاتِهِنَّ نِحْلَةً »  ، يعنى : بر زنان دهيد ، كاوين ايشان از روى عطاء ! و اين اسم واقع است بر اندك و بسيار .\r\nو رسول ص فرمود :\r\n« ادوا العلائق »\r\nيعنى : ادا كنيد و برسانيد علاقه‌ها را ! گفتند : يا رسول الله : و ما العلائق ؟ علائق چيست ؟ فرمود :\r\n« ما تراضى عليه الاهلون »\r\nآنست كه اهل ايشان بر آن راضى شده باشند .\r\nو در حديث ديگر است :\r\n« من استحل بدر همين فقد استحل »\r\n، يعنى : هر كه طلب حلال كند به دو درهم ، براى آنكه روايت كرده‌اند كه رسول ص مردى را گفت كه زنى بوى داده بودند : « زوجتكها بما معك من القرآن » ، يعنى : زوج تو گردانيدم ، او را به تو دادم به آنچه با توست از قرآن .\r\nو صحيح نباشد كه قرآن كاوين باشد الا بر وجه تعليم .\r\nو روا بود كه آزاد كردن كنيزك را كاوين كند ، چنان كه كنيزك خود را گويد :\r\nترا بزن خود كردم ، و آزاد كردن تو كاوين تو كردم .\r\nو چون كاوين معين باشد ، زن را رسد كه امتناع كند ، تا آنگه كه كاوين قبض كند .\r\nو اگر خود را تسليم كرده باشد ، وى را نرسد كه امتناع كند ، تا آنگه كه كاوين قبض كند بلكه مطالبت كند وى را بكاوين .\r\nو رسول ص نهى كرده است از نكاح شغار . و اين آنست كه يكى را گويد كه دختر خود به من ده بر آنكه من دختر خود به تو دهم بر آنكه بضع هر يك كاوين ديگرى باشد .\r\nو چون عقد كند ، و ذكر كاوين نكنند ، و پيش از دخول چيزى بوى دهد ؛ وى را غير آن چيزى ديگر نباشد ؛ زيرا كه اگر راضى نبودى به آن ، وى را از نفس خود تمكين نكردى .\r\nو اگر پيش از دخول چيزى بوى نداده باشد ، مهر مثلش لازم باشد .\r\nو مهر مثل اگر از مهر سنت كمتر بود ، و آن پانصد درهم است ، قيمت او پنجاه دينار ؛ او را غير آن نباشد . و اگر زيادت باشد ، با مهر سنت آرند .\r\nو زن مالك كاوين خود گردد بنفس عقد ، اگر با وى دخول كند . يا بميرد ؛ كاوين تمام ثابت گردد . و اگر پيش از دخول طلاق دهد ، برو بود كه وى را متعت دهد : اگر توانگر باشد ، خادمى يا اسبى .\r\nو اگر توانگر نباشد ، جامه‌اى . و اگر درويش باشد ، انگشترى .\r\nدليلش قول خداى تعالى :  « وَ مَتِّعُوهُنَّ عَلَى الْمُوسِعِ قَدَرُهُ وَ عَلَى الْمُقْتِرِ قَدَرُهُ »  ، يعنى : متعت دهيد زنان را : توانگر به قدر خويش و درويش به قدر خويش .\r\nو اگر كاوين كند وى را بر آنكه پدر وى را بود هزار درم ، عقد صحيح باشد بىخلافى ، و او را بود آنچه نام برده باشد .\r\nو در آنچه شرط كرده باشد پدرش را مخير باشد اگر خواهد بدهد ، و اگر خواهد ندهد .\r\nو اگر شرط كند كه بر سر وى زن نكند ، و سريه نخرد و نگيرد ؛ نكاح صحيح باشد ، و شرط باطل . زيرا كه مخالف\r\n\r\n","description":"","footnote":"","page_name":" 2040 ","page_number":656},
  {"content":"\r\n\r\nكتاب و سنت است .\r\nو چون در نكاح و كاوين شرط خيار مدت كند ، نكاح و كاوين هر دو باطل باشد ، زيرا كه ثبوت نكاح حكمى شرعى است ، و در شرع نيست آنچه دلالت كند بر آن .\r\nو اگر در كاوين شرط كند ، نكاح صحيح باشد و كاوين ، زيرا كه اين شرط مخالف كتاب و سنت نيست ، پس صحيح باشد ، و رسول ص فرموده است كه :\r\n« المؤمنون عند شروطهم »\r\n. مرد آزاد را روا نباشد كه جمع كند در عقد دوام بيشتر از چهار زن آزاد و يا دو پرستار . و بنده را روا نباشد بيشتر از دو زن آزاد ، يا چهار پرستار .\r\nو اگر وى را دو زن باشد ؛ روا بود كه به دو شب يكى را تفضيل دهد ، زيرا كه آن حق ويست .\r\nاگر آزادى و پرستارى باشد ؛ آزاد را دو شب باشد ، و پرستار را يك شب .\r\nو اگر زنى دارد ، برو دو ديگرى خواهد ؛ اگر بكر باشد ، وى را حق تقدم بود و تخصيص بهفت روز ؛ و اگر بكر نباشد ؛ بسه روز ، بىآنكه قضا كند آن را ، براى آنكه رسول ص فرمود :\r\n« للبكر سبع و للثيب ثلاث »\r\n. و كسى كه تواند كه زنى آزاد بخواهد ، مكروه بود وى را زنى پرستار خواستن .\r\nو روا نباشد پرستار را خواستن مگر بدستور خواجهء وى . و اگر بىدستورى عقد كند عقد موقوف باشد بر اجازت خواجهء وى و با دستورى فرزند آزاد باشد و بىدستورى بنده ، و اگر پرستار خود را به بندهء خود دهد ، مستحب بود وى را از مال خويش چيزى بكاوين بوى دهد .\r\nو جدايى ايشان بدست خواجه بود ، هر گه كه خواهد بفرمايد تا از يكديگر جدا شوند .\r\nو شوهر را لازم بود كه زن خود را نفقه دهد ، و جامه كند و در خانه بنشاند .\r\nو زن را لازم بود كه طاعت شوهر دارد ، و از خانهء وى بيرون نرود .\r\nاگر زن در وى عاصى شود ، نصيحت كند . اگر اثر نكند ، وى را بزند ، نه چنان كه اثر زدن در تن پيدا شود .\r\nو اگر از خانهء وى بيرون رود ، و باز نيايد ؛ نفقهء وى بيفتد . و شوهر را بود كه باكراه وى را با خانه آرد . و زن چون نخواهد كه با شوهر باشد ، و ناسازگارى كند ؛ باكى نباشد كه چيزى به شوهر دهد ، تا وى را طلاق دهد .\r\nو اگر مرد زن را كاره باشد ، باكى نباشد كه زن چيزى به شوهر دهد تا باوى بسازد ، لقوله تعالى :  « وَ إِنِ امْرَأَةٌ خافَتْ مِنْ بَعْلِها نُشُوزاً أَوْ إِعْراضاً فَلا جُناحَ عَلَيْهِما أَنْ يُصْلِحا بَيْنَهُما صُلْحاً وَ الصُّلْحُ خَيْرٌ ، »  يعنى : اگر زنى ترسد از ناسازگارى و اعراض شوهر خود ، بريشان حرجى نباشد كه ميان ايشان باصلاح آرد . و صلح بهتر و نيكوتر بود .\r\nو چون زن و شوهر هر دو يكديگر را كاره باشند ، آن را شقاق خوانند ، و حكم اين آنست كه خداى تعالى فرموده است فى قوله :  « وَ إِنْ خِفْتُمْ شِقاقَ بَيْنِهِما فَابْعَثُوا حَكَماً مِنْ أَهْلِهِ وَ حَكَماً مِنْ أَهْلِها إِنْ يُرِيدا إِصْلاحاً يُوَفِّقِ اللَّهُ بَيْنَهُما »  . حاكمى از جانب مرد ديگرى از جانب زن بروند ، .\r\n\r\n","description":"","footnote":"","page_name":" 2041 ","page_number":657},
  {"content":"\r\n\r\nدر حال ايشان نظر كنند ، اگر مصلحت در آن بينند كه بصلحشان فرمايند ، صلح‌شان دهند . و اگر مصلحت در جدائى و طلاق باشد ، ميان ايشان جدائى اندازد .\r\nو اگر زنى خواهد ، به شرط آنكه بنده زاده نباشد ، و او بنده زاده بود از قبل مادر يا پدر ؛ وى را باشد كه رد كند ، و فسخ عقد بىطلاق .\r\nو اگر بر آن شرط خواهد كه از عيبها با سلامت باشد ، مجذوم بيرون آيد ، يا نابينا و ابرص ، يا بسته اندام ، يا راهگذر بول و كودك يكى شده يا ديوانه ؛ ردش تواند كرد ، و فسخ عقد ، و آنچه بوى داده باشد از كاوين طلب تواند كرد ، مگر كه و طى كرده باشد پيش از علم بعيب ، آنكه وى را بود ، يعنى : زن را . مقدار آنچه استحلال فرج وى بود ، و او را بود كه رجوع كند با آنكه تدليس كرده باشد . و اگر عيب بدانست ، و وطى كرد ، يا راضى شد بعيب ؛ ردش نتواند كرد .\r\nو اگر بر زن وى به شرط آن بوده باشد كه وى آزاد باشد ، يا بسلامت از عيبها ، او خود بنده بود ، و يا ديوانه ، يا خصى ؛ زن را باشد كه وى را رد كند ، و فسخ عقد و اگر عنين باشد ، وى را صبر بايد كرد مدت يك سال ، اگر وطى كرد و اگرچه يك بار باشد ، زن را اختيار نباشد ؛ و اگر نه ، اختيار باشد .\r\nو ديوانگى كه بعد از دخول حاصل شود ، اگر اوقات نماز داند زن را اختيار نباشند ؛ و اگر نداند وى را اختيار باشد .\r\nولى وى را لازم بود ، چون زن طلب جدائى كند ، كه وى را طلاق دهد . و اگر زن را بعد از دخول يكى ازين عيبها حادث شود ، شوهرش فسخ عقد نتواند كرد .\r\nو هر كه زنى خواهد ، روا بود وى را كه روى وى و پنجهء وى بيند ،\r\n« لما روى عن النبى ص : « اذا اراد احدكم ان تتزوج بامراة فلينظر الى وجهها و كفيها »\r\n، يعنى چون يكى از شما خواهد كه زنى كند ، گو برو روى او و هر دو كف دست وى ببين .\r\nنكاح متعه با آن شرطها كه ذكر كرده شد محتاج است به آنكه اجرت و اجل معين كند .\r\nاگر ذكر اجرت كند و ذكر اجل نكند ، نكاح روا باشد . و اگر ذكر اجل كرد و ذكر اجرت نكرد ، نكاح باطل باشد .\r\nو حكم ايلا و لعان به اين زن تعلق نگيرد ، و ظهار وى صحيح باشد . و رسيدن اجل به آخر قائم مقام طلاق باشد ، و او را سكنى و نفقه نباشد ، و ميان ايشان ميراث نباشد . و اگر شرط كنند ، واجب نبود بنزد بعضى از اصحاب ما ، براى آنكه مخالف كتاب و سنت است . و بنزد بعضى واجب بود . و درين نكاح روا بود بيش از چهار زن جمع كردن .\r\nو دليل بر اباحت نكاح متعه ، اولا دلالت اصل است ، يعنى : اصل اباحت است ، و منع محتاج دليل است . و چون دليل نيست ، واجب بود بر حكم اصل باقى بودن .\r\nديگر آنست كه هيچ خلافى نيست در آنكه اين نكاح در عهد رسول مباح بوده است ، كسى كه دعوى نسخ كند محتاج دليلى\r\n\r\n","description":"","footnote":"","page_name":" 2042 ","page_number":658},
  {"content":"\r\n\r\nباشد .\r\nديگر آنكه خداى تعالى فرمود :  « وَ أُحِلَّ لَكُمْ ما وَراءَ ذلِكُمْ أَنْ تَبْتَغُوا بِأَمْوالِكُمْ مُحْصِنِينَ غَيْرَ مُسافِحِينَ فَمَا اسْتَمْتَعْتُمْ بِهِ مِنْهُنَّ فَآتُوهُنَّ أُجُورَهُنَّ »  ، يعنى : حلال كرده شما را آنچه وراء آنست كه طلب كنيد بمالهاى خويش زن‌كنندگان نه زناكنندگان پس آنچه بدان تمتع گرفتيد از آن زنان بايشان دهيد مزدهاى ايشان . و استمتاع بزنان بعرف شرع مخصوص است به اين عقد . پس واجب باشد حمل كردن آيت به آن .\r\nو تقويت اين معنى آنست كه روايت كرده‌اند از امير المؤمنين ع و عبد الله عباس و ابن مسعود و ابن مجاهد كه ايشان خواندند : « فما استمتعتم به منهن الى اجل مسمى » ، و نكاح باجل غير از اين نكاح نيست .\r\nو قوله تعالى :  « وَ لا جُناحَ عَلَيْكُمْ فِيما تَراضَيْتُمْ بِهِ مِنْ بَعْدِ الْفَرِيضَةِ »  ، مراد به اين زيادت كردن است از شوهر در اجر و از زن در اجل .\r\nتعلق ايشان بقوله تعالى :   « وَ الَّذِينَ هُمْ لِفُرُوجِهِمْ حافِظُونَ إِلَّا عَلى أَزْواجِهِمْ أَوْ ما مَلَكَتْ »   ، يعنى : آن كسانى كه فرجهاى خود نگاه ميدارند مگر بر زنان خويش ، و آن زنى كه وى را بمتعه خواسته باشد ، زن نيست ، زيرا كه ميراث نگيرد از وى ميراث نگيرند ، و طلاقش ندهند ، و حكم ايلا و لعان بوى ملحق نشود ، و سكنى و نفقه واجب نباشد ؛ اگر زن بودى شرعا ، اين همه لازم بودى ؛ و چون زن نباشد ، حلال نباشد ؛ پس حفظ فرج ، ازيشان واجب باشد ؛ معتمد نيست .\r\nو جواب ازين آنست كه احكام شرعى جز بادلهء شرعى ثابت نشود ، و قياس را درين مدخل نباشد . و چون دليل شرعى اين احكام را در زن متمتع بها مقدر و مقرر گردانيده است ، واجب باشد به اين احكام گفتن ، و او را بزنانى ديگر قياس ناكردن .\r\nو دعوى ايشان را كه : « اين نكاح رسول ص حرام گردانيده است » باطل مىكند گفتار عمر خطاب : « متعتان كانتا حلالين فى عهد رسول الله و انا احرمهما و اعاقب عليهما : متعة النساء و متعة الحج » ، يعنى : دو متعه در عهد رسول ص حلال بود ، من آن را حرام ميگردانم و بر آن عذاب را اختيار ميكنم : يكى متعهء زنان ، و دوم متعهء حج . زيرا كه دعوى اعتراف كرد كه در عهد رسول حلال بود ، و اضافت نهى و تحريم با خود كرد .\r\nاگر گويند چگونه صحيح بود كه وى حرام گرداند آنچه رسول ص آن را حلال گردانيده باشد ، و هيچ كس وى را انكار نكند ؛ جواب آنست كه انكار ناكردن احتمال دارد كه براى تقيه بوده باشد ، و يا از براى شبهه .\r\n( معتقد الاماميه 425 ، 443 ) .\r\nبنزد عارفان و حكماء ازدواج عناصر است .\r\nحكماء گويند از ازدواج آباء علوى با امهات سفلى مواليد بوجود آيد و يا از تركيب عناصر با يكديگر مواليد به وجود آيند .\r\nاز اجتماع و تركيب و برخورد اسماء\r\n\r\n","description":"","footnote":"","page_name":" 2043 ","page_number":659},
  {"content":"\r\n\r\nو ازدواج آنها با ارواح اشياء ديگر بوجود آيند چنان كه گويند « حقايق صور » اجتماعات اسمائيه‌اند و « ارواح » اجتماعات حقايق‌اند و « مظاهر مثاليه و جسميه » صور اجتماعات روحانيه‌اند ( از مصباح الانس ص 36 ) .\r\n\r\nنِكاحِ اوَّل\r\n- ( اصطلاح فلسفى ) اين اصطلاح مأخوذ از قرآن  « وَ أَرْسَلْنَا الرِّياحَ لَواقِحَ »  مىباشد و بالجمله امتزاج طبايع بعضى را با بعضى ديگر نكاح گويند كه موجب پديد آمدن مواليد است ( از اخوان ج 3 ص 112 ) . رجوع به امتزاج و اختلاط شود .\r\n\r\nنِكاحِ دائِم\r\n- ( اصطلاح فقهى ) در برابر نكاح موقت احكامى كه اختصاص به عقد دائم داشته و در منقطع جارى نيست :\r\n1 - ارث اختصاص به عقد دائم داشته اما منقطعه با عدم شرط توريث قطعا ارث نمىبرد و با شرط هم بنا بر قول اصح .\r\n2 - نفقه - زوجه دائمى مستحق نفقه است و منقطعه با اطلاق عقد استحقاق آن را ندارد و ممكن است بموجب شرط استحقاق پيدا كند .\r\n3 - حق قسم - زوجه دائمى هر چهار شب يك بار حق مضاجعه دارد كه با زوج يك جا بخوابند و هر چهار ماه يك مرتبه حق مواقعه دارد .\r\nاين حق براى منقطعه نيست و ممكن است بوسيلهء شرط استحقاق يابد آن هم وقتى صحيح است كه مزاحم با حق قسم زوجه دائمى نباشد . زن ميتواند حق قسم خود را اسقاط نموده و آن را به شوهرش صلح نمايد و يا آن را به ضرر خود ببخشد .\r\n4 - نُشُوز - وقتى شوهر از اداء حقوق زن كه عبارت از نفقه و حق مضاجعه و مواقعه است خوددارى كرد يا با او بطور معروف معاشرت ننموده مرد ناشز خواهد شد و زن هم حق دارد از اداء حق او خوددارى نمايد .\r\nو اگر مرد به سوء سلوك و بدرفتارى خود ادامه داده و مرتدع نشود زن به حاكم شرع رجوع خواهد نمود فاما امساك بمعروف او تسريح باحسان .\r\nزن هم اگر از اداء حق مرد امتناع كند و بدون داشتن عذرى از او تمكين ننمايد يا سلوكش با او بطور معروف نباشد خود را عبوس و ترش رو نشان داده و بطور خشونت و درشتى حرف بزند و يا بدون اذن او از خانه بيرون رود و هر چه از اين قبيل باشد او هم ناشزه است و حقوقش ساقط گرديده و تا با طاعت برنگردد مستحق نفقه نخواهد بود .\r\nدر اين موقع نمىبايست مرد متانت و بردبارى را از دست داده و با زن معاملهء متقابله نمايد بلكه براى اينكه او را به راه آورد ميبايست درجهء اول از درجات سه‌گانهء مذكور در آيه شريفه را  « فَعِظُوهُنَّ وَ اهْجُرُوهُنَّ فِي الْمَضاجِعِ وَ اضْرِبُوهُنَّ فَإِنْ أَطَعْنَكُمْ فَلا تَبْغُوا عَلَيْهِنَّ سَبِيلًا »  به كار برد يعنى او را پند و نصيحت داده و از تبعات و عواقب كارهاى ناشايسته آگاهش سازد .\r\nتصور نمىرود با سوء سريره نداشتن زن و بىتقصيرى مرد اين مقدار مؤثر واقع\r\n\r\n","description":"","footnote":"","page_name":" 2044 ","page_number":660},
  {"content":"\r\n\r\nنشده و حاجت به كار بردن درجه دوم فضلا از سوم افتد و چنانچه سعى مرد در اعمال اين دو وجه عقيم و نتيجه نبخشيد و نوبت بمرتبهء آخر رسيد نبايستى آن را طورى به كار برد كه بزن اذيت و آزارى رسانيده يا مجروحش سازد .\r\n5 - شقاق و آن وقتى است كه نشوز و كراهت از هر دو طرف باشد .\r\nو در چنين موردى امر بحكميت رجوع خواهد شد . چنان كه در قرآن مجيد است :\r\n « فَابْعَثُوا حَكَماً مِنْ أَهْلِهِ وَ حَكَماً مِنْ أَهْلِها »  پس اگر حكمها توانستند آنها را با با هم آشتى دهند مطلوب حاصل است و الا چاره‌يى نيست جز اينكه با اذن بين آنها تفريق شود و ممكن است اين امر قبلا پيش‌بينى شده و حكمها آن را در ضمن عقد لازمى تحصيل كرده باشند .\r\n6 - طلاق - از مختصات عقد دائم طلاق است و در منقطع جارى نيست بلكه انتهاء آن يا بسر آمدن مدت است يا ببذل مدت .\r\n( كليات حقوق ص 29 ، 31 )\r\n\r\nنِكاحِ أهلِ كِتاب\r\n- ( اصطلاح فقهى ) در كليات حقوقى آمده است :\r\nپس مسلمان نمىتواند با كافر يعنى كسى كه منكر وحدانيت حق تعالى است .\r\nازدواج نمايد چنان كه در قرآن مجيد فرموده  « لا تُنْكِحُوا الْمُشْرِكِينَ حَتَّى يُؤْمِنُوا وَ لَعَبْدٌ مُؤْمِنٌ خَيْرٌ مِنْ مُشْرِكٍ   وَ لا تُمْسِكُوا بِعِصَمِ الْكَوافِرِ »  و در اين حكم فرقى بين كفر اصلى و ارتداد نيست .\r\nپس اگر زن كافر قبل از دخول بدين اسلام درآيد بين آنها افتراق حاصل خواهد شد و اگر تشرفش بدين اسلام بعد از دخول باشد زن در مدت عده منتظر خواهد شد اگر شوهرش اسلام اختيار نمود ازدواجشان كما كان باقى خواهد بود و الا از او جدا شده مستحق تمام مهر است .\r\nو اگر شوهر قبل از دخول بدين اسلام درآيد بايد از زنش كه به حالت كفر باقى مانده كناره‌گيرى نمايد ، و بقول مشهور زن مستحق نصف مهر خواهد بود و مقتضاى قاعده سقوط مهر است زيرا اين نوع تفريق در حكم فسخ است نه طلاق .\r\nو اگر مرد بعد از دخول ، اسلام اختيار كرده باشد مرد در ايام عده زن صبر خواهد نمود اگر زن هم به او پيوست و بدين اسلام در آمد زن و شوهر خواهند بود و الا بين آنها تفرقه حاصل شده و زن استحقاق تمام مهريه را خواهد داشت .\r\nازدواج مرد مسلمان با زن كتابيه مثل يهود و نصارى بقول بعض از فقهاء جائز است چنان كه ظاهر آيه شريفه و المحصنات من المؤمنات و المحصنات من الذين أوتوا الكتاب در سورهء مائده بر آن دلالت دارد و ناسخى هم در قرآن ندارد بنا بر اين منعى كه از آن در بعض اخبار شده حمل بر كراهت خواهد شد .\r\nو بعضى بطور مطلق منع از آن كرده‌اند . و بعضى منع را اختصاص به عقد دائم داده و عقد انقطاعى را جائز دانسته‌اند .\r\n\r\nنِكاحِ سارى در ذَرّات\r\n- ( اصطلاح عرفانى ) كنايه از توجه حبى حق تعالى است كه فرمود « فأحببت ان اعرف فخلقت الخلق لكى اعرف » كه وصلت بين خفا و ظهور است كه اصل نكاح سارى است در\r\n\r\n","description":"","footnote":"","page_name":" 2045 ","page_number":661},
  {"content":"\r\n\r\nجميع ذرارى .\r\n( اصطلاحات شاه ص 34 ) .\r\n آن يكى در هر يكى كرده ظهور * مينمايد در همه اعيان چو نور \r\n\r\nنِكاحِ طَبيعى\r\n- ( اصطلاح فلسفى ) مراد تركيب و امتزاج طبيعى عناصر و طبايع است .\r\nرجوع بفرهنگ مصطلحات عرفا شود .\r\n\r\nنِكاحِ غِبْطَه\r\n- رجوع به نكاح شود .\r\n\r\nنِكاحِ فُضولى\r\n- ( اصطلاح فقهى ) نكاح فضولى اين است كه بدون اجازه يا وكالت زن و شوى و يا يكى از آن دو شخص سومى عقد نكاح آنان را بندد كه :\r\nهرگاه شخصى به گمان وكالت خواه از طرف مرد باشد يا زن عقدى واقع سازد و در واقع اين طور نباشد نفوذ عقد منوط به اجازه خواهد بود . بر عكس اگر عقدى را به گمان اينكه فضولى است واقع ساخت بعد ملتفت شد كه وكالت داشته عقد نافذ بوده و حاجتى به اجازه نخواهد داشت .\r\nعقد نكاحى را كه غير اهل بدون داشتن سمت نمايندگى از اهل واقع سازد فضولى خواهد بود و موقوف است باجازهء اهل . و بايد اجازه مطابق با عقد باشد .\r\nپس اگر عقد واقع شده باشد بر مهرى و اجازه بر مهر ديگر يا عقد مقرون به شرطى بوده و اجازه بدون شرط يا به شرط ديگرى اجازه نافذ نبوده و عقد باطل است .\r\n( كليات حقوق ص 279 )\r\n\r\nنِكاحِ مُتْعَه\r\n- ( اصطلاح فقهى ) رجوع به نكاح شود .\r\n\r\nنَكَرَة\r\n- ( اصطلاح ادبى ) يعنى منكر و ناشناخته ، در مقابل معرفه است و اسمى است كه قابل ال باشد و ال در تعريف آن مؤثر باشد رجوع به معرفه و معارف و علم . . . .\r\nشود .\r\n\r\nنَكَره در سياقِ نَفى\r\n- اصوليان گويند نكره در سياق نفى مفيد عموم است مانند « لا رجل فى الدار »\r\n\r\nنَماءِ مُتَّصِل\r\n- اين اصطلاح فقهى است و بحث است كه در معاملات اگر نماء متصل يا منفصلى حاصل شود و معامله بهم خورد در اثر فساد معامله و جز آن چه حكمى دارد ، مراد از نماء متصل مثل چاق شدن گوسفند يا بزرگ - شدن درخت و مزروعست و نماء منفصل مانند بره يا بچهء گوسفند گاو ، جزء آن و يا ميوه درخت و غيره است .\r\nمثلا اگر كسى حيوانى را ابتياع كرد و پس از مدتى معلوم شد كه متاع مستحقا للغير بوده است و اين حيوان توليد مثل كرد و ضمنا چاق شد . . . . اين نماآت چه حكمى دارند . . .\r\nدر كليات حقوقى آمده است :\r\nزياده متصله مانع از فسخ نخواهد بود خواه طبيعى باشد مثل ثمن يا غير طبيعى مثل رنگ و غرس اشجار . پس اگر بايع زمينى را كه با اختيار فسخ فروخته معامله را فسخ نمايد در حالى كه مشترى در آن غرس اشجار كرده باشد مشترى ميتواند درختها را از زمين كنده با قيمت\r\n\r\n","description":"","footnote":"","page_name":" 2046 ","page_number":662},
  {"content":"\r\n\r\nآن را از بايع مطالبه نمايد .\r\n( كليات حقوقى ص 104 ) .\r\n\r\nنَماز\r\n- ( اصطلاح عرفانى ، فقهى ) در عرفان نماز عبارت از توجه باطن است الى الله و ملازمت در حضور و اقبال بسوى حق و اعراض از ما سوى الله و دوام مكاشفت با حق و مقام راز و نياز .\r\n آن نمازى كه در حضور بود * از ترى آب روى ، دور بود ؟\r\nتن چو در خاك رفت و جان بفلك * روح خود در نماز بين چو ملك \r\nغزالى گويد : بدان كه نماز ستون و بنياد دين است .\r\nو پيشرو عبادتهاست ، ظاهر نماز كالبد است و وى را حقيقتى است و سرى است كه آن روح نماز است و اصل و روح آن خشوع است و حاضر بودن دل است .\r\n( از كيمياى سعادت ص 147 ) .\r\nدر عده است : كه هيأت نماز چهار است و حكمت آن اين است كه جملهء موجودات را شكل‌اند ، بعضى بر هيأت قائمان‌اند و بعضى بر هيئت راكعانند و برخى بر هيئت ساجدانند و برخى بر هيئت قاعدانند و همه تسبيح حق گويند ( از عده ج 2 ص 676 ) .\r\nدر فقه نماز يكى از اركان مهم دين اسلام است در معتقد الاماميه آمده است كه بدان كه بناى اسلام بنزد اين طائفه بر پنج چيز است ، چنان كه از رسول ص روايت كرده‌اند :\r\n« بنى الاسلام على خمس : الصلاة و الزكاة و الصوم و الحج و محبتنا اهل البيت »\r\n. و بروايتى ديگر :\r\n« و ولايتنا اهل البيت »\r\n. و اركان شريعت پنج است : نماز و روزه و زكات و حج و جهاد .\r\nركن اول بدان كه شرائط نماز دو گونه است :\r\nشرائط وجوب است ، و شرائط صحت .\r\nشرائط وجوب : بلوغ است و كمال عقل و درآمدن وقت و پاكى از حيض و نفاس .\r\nو شرائط صحت : اسلام است ، و طهارت ، پوشيدن عورت با وجود امكان ، و پاكى تن ، و پاكى جامه و پاكى جايگاه سجده از نجاست ، و نيت كردن ، و روى به قبله آوردن با وجود امكان ، و غير اين از آنچه مقارن است به نماز ، كه صحت او موقوف آنست ، در موضع خود گفته آيد .\r\n( رجوع شود به معتقد الاماميه ص 173 ) .\r\nدر معتقد الاماميه آمده است :\r\nنماز پنجگانه بجماعت‌گذاردن سنت مؤكده است ، و در وى ثواب بسيار .\r\nكسى كه دعوى كند كه نماز جماعت فريضه است ، وى را دليلى و حجتى بايد ، كه اصل برائت ذمت است .\r\nو شرط نماز جماعت بانگ نماز و قامت است .\r\nو آنكه امام عاقل باشد و مؤمن و درين خلاف نيست .\r\nو بايد كه عدل باشد ، زيرا كه فاسق امامى را نشايد .\r\nدليلش طريقهء احتياط است ، زيرا كه\r\n\r\n","description":"","footnote":"","page_name":" 2047 ","page_number":663},
  {"content":"\r\n\r\nهر كه به امام عدل اقتدا كند و نماز كند ، ذمت وى بيقين برى باشد .\r\nديگر آنكه خداى تعالى فرمود :  « وَ لا تَرْكَنُوا إِلَى الَّذِينَ ظَلَمُوا » ،  يعنى : ميل مكنيد به آنان كه ظلم كنند ، و فاسق ظالم باشد ! و اقتدا كردن بوى ركون و ميل باشد بوى ، و خداى تعالى ازين نهى كرده است .\r\nديگر آنست كه ميان امام و مأموم فضل معتبر است ، لقوله ص :\r\n« يؤمكم اقرءكم »\r\n، يعنى : امامت شما آن كس كند كه قارىتر باشد . و فسق نقصى عظيم است ، روا نباشد فاسق را بر عدل پرهيزگار مقدم داشتن .\r\nو آنچه روايت كرده‌اند از قول رسول ص : « صلوا خلف كل بر و فاجر » يعنى نماز كنيد در پس هر كه هست ، اگر نيكو كارست و اگر فاسق بدكردار ، از اخبار آحاد است ؛ دليل عقل را و تواتر را ، كه دليل يقينى است ، بخبرى كه ظنى بود ، ترك كردن روا نبود .\r\n\r\nنَمازِ آيات\r\n- رجوع شود به نماز خسوف\r\n\r\nنَمازِ اضْطِرارى\r\n- رجوع به نماز مضطر شود\r\n\r\nنَمازِ جامِع\r\n- ( اصطلاح فقهى ) نماز جماعت نمازى است كه به پيشوائى شخصى عادل طبق شرايطى برگزار مىشود .\r\nو بايد كه پاك زاده بود . به حرام زاده اقتدا نتوان كردن ، و ناپاكزاده را بر پاكزاده مقدم داشتن زشت است .\r\nو آن كس را كه در او علت پيسى باشد و جذام ، و آنكه او را حد زده باشند ، و آنكه بر جاى بمانده باشد ، روا نبود به ايشان اقتدا كردن ، مگر كسانى را كه مانند ايشان باشند .\r\nدليلش طريقهء احتياط است .\r\nو نابينا ، و بنده ، و كسى را كه او را نماز تقصير بايد كردن ، اقتدا مكروه باشد .\r\nو چون جمعى حاضر باشند كه همه سزاوار امامت باشند ، اولىتر آن كه مهتر قبيله ، يا خداوند خانه ، يا خداوند مسجد را مقدم دارند ، و اگر نه كسى را كه قرآن نيكوتر خواند . و اگر درين متساوى باشند ، كسى را كه فقيه‌تر باشد ، و اگر برابر باشند ، كسى را كه هاشمى باشد . و اگر برابر باشند ، كسى را كه سال بيشتر باشد .\r\nو به دو كس ، كه يكى از ايشان امام بود ، جماعت منعقد شود . مأموم از جانب دست راست بايستد ، و اقتدا كند به امام بعزم و به فعل .\r\nو در دو ركعت نماز هست كه با وجود شرايط آن ، نماز جمعه گزارند . و چون آن شرائط نباشد ، نگذارند ، بايد كه اين جماعت بر ناكردن نماز جمعه ، چون شرايط آن حاصل نباشد ، ملامت نكنند .\r\nو امام عادل بنزد ايشان امامى باشد كه از او هيچ گناهى در وجود نيايد ، و معصوم باشد از جملهء قبايح . و اين چنين امام ، چون درين زمان حاضر نباشد ازين سبب ، نماز جمعه را واجب نگويند .\r\nو در روز آدينه ، غسل كردن سنت است ، و موى لب گرفتن ، و ناخن چيدن ، و جامهء نيكو پوشيدن ، و بوى خوش به كار\r\n\r\n","description":"","footnote":"","page_name":" 2048 ","page_number":664},
  {"content":"\r\n\r\nداشتن ، و در اول روز به مسجد رفتن .\r\nچون زوال آفتاب باشد ، مؤذنان بانگ نماز بگويند ، امام بر منبر رود و خطبه بخواند ، مشتمل بر حمد و ثناى خداى و درود بر محمد و آل او ، و وعظ و زجر ، و ميان دو خطبه بنشيند ، و سورتى سبك از قرآن برخواند . و حاضران گوش با خطبه كنند ، و در ميان خطبه سخن نگويند .\r\nو چون از خطبه فارغ شود ، قامت بگويند ، و امام از منبر به زير آيد ، و دو ركعت نماز بكند : در ركعت اول « الحمد » و سورة الجمعة برخواند ، و در ركعت دوم « الحمد » و سورة المنافقين .\r\nو مستحب بود كه بر عقب نماز جمعه نماز ديگر بكنند به جماعت ، قامت بگويند و بانگ نماز بگويند .\r\nو روز آدينه سفر كردن بعد از صبح تا وقت زوال آفتاب مكروه است ، چون شرايط نماز جمعه حاصل باشد .\r\nو در شب آدينه و روز آدينه اين طايفه را عملهاى بسيار است كه اگر كسى بهمهء آن مشغول گردد ، شب و روز مستغرق آن شود . و اگر خواهند كه آن همه معلوم كنند ، بايد كه كتابهاى ايشان چون عمل السنة ، و غير آن ، طلب دارند ، و مطالعه كنند ، تا بر اعمال ايشان وقوف يابند .\r\n( رجوع شود به معتقد الاماميه ص 238 - 242 ) .\r\n\r\nنَمازِ خُسوف و كُسوف\r\n- رجوع شود به نمازهاى واجبه\r\n\r\nنَمازِ زَلْزَله\r\n- رجوع شود به نمازهاى واجبه\r\n\r\nنَمازِ سُنَّت\r\n- رجوع شود به نماز واجب .\r\n\r\nنَمازِ طَواف\r\n- ( اصطلاح فقهى ) يكى از اركان مناسك حج است كه پس از طواف انجام دهند .\r\nو نماز طواف دو ركعت است ، نزديك مقام ابراهيم ، بعد از آنكه از طواف فارغ شود . و اگر فراموش كند ، يا يادش نيايد ، تا آنگه كه بيرون شود ؛ باز گردد ، و نزديك مقام نماز كند . و اگر متمكن نباشد ، هر كجا كه باشد نماز كند .\r\n( رجوع شود به معتقد الاماميه ص 247 ) .\r\n\r\nنَمازِ عيدَيْن\r\n- از اصطلاحات فقهى است . منظور نماز عيد فطر و عيد قربان است .\r\nدر معتقد الاماميه آمده است :\r\nنماز عيد فطر ، و عيد قربان واجب است با شرايطى كه حاصل باشد . و شرايط وجوب نماز عيد ، شرائط وجوب نماز جمعه است ، و دليل بر وجوب اين نماز گفته شد .\r\nو اين نماز دو ركعت است ، بىخلاف به دوازده تكبير : هفت تكبير در ركعت اول و پنج تكبير در ركعت دوم ، و ميان هر دو تكبير قنوتى باشد .\r\nو اول وقت وى آن وقت است كه آفتاب بر زمين گسترده شود و سنت است كه نماز عيد در صحرا كنند ، و بصحرا پياده روند ، و بهر پاره‌اى راه كه بروند اندكى بنشينند ، و تكبير بگويند .\r\nو درو بانگ نماز و قامت نباشد ، مؤذنان سه بار گويند : « الصلاة » . آنگه\r\n\r\n","description":"","footnote":"","page_name":" 2049 ","page_number":665},
  {"content":"\r\n\r\nنيت كنند ، و تكبير احرام بگويند ، و « الحمد » و « الشمس » بخواند . چون فارغ شود ، تكبير بگويد ، و دعاى قنوت بخواند ، آنگه تكبير ديگر بگويد ، و قنوت خواند ، همچنين تا شش تكبير تمام كند . آنگه به ركوع شود ، و ركوع و سجود بجاى آورد .\r\nآنگه تكبير كند و قنوت بخواند ، همچنين تا پنج تكبير تمام كند . آنگه به ركوع شود ، و نماز تمام كند .\r\nو دليل بر وجوب اين ترتيب آنست كه :\r\nهيچ خلافى نيست در آن كه هر كه برين نماز كرد ، نماز او صحيح و مجزى است ، و ذمت او بيقين برى بود . و دليلى نيست بر آنكه بر خلاف اين ترتيب مجزى است .\r\nچون از نماز پرداخت ، بر منبر رود و خطبه بخواند . شنيدن خطبهء عيد واجب نيست اما فاضلتر آنست كه استماع كنند خطبه را .\r\nو چون زوال آفتاب شد ، وقت نماز فائت گشت ، و قضاى آن واجب نباشد .\r\nو چون عيد و جمعه شود ، حضور هر دو واجب باشد . دليلش طريقهء احتياط است .\r\nو روايتى ديگر آنست كه : چون به نماز عيد حاضر شوند ، در نماز جمعه مخير باشند .\r\nو تكبير گفتن شب عيد فطر سنت بود در عقب چهار نماز : اولين نماز شام و آخرين نماز عيد ، و روز اضحى در عقب پانزده نماز كسى را كه بمنى باشد ، و ديگران را در عقب ده نماز : اولين نماز پيشين از روز عيد .\r\n( رجوع شود به معتقد الاماميه ص 241 و 244 ) .\r\n\r\nنَمازِ كُسوف و آيات\r\n- ( اصطلاح فقهى ) نمازى كه در هنگام ماه گرفتگى و خور گرفتگى خوانند با شرايطى نماز كسوف و آيات ده ركوع است به چهار سجده ، نيت كند و تكبير بگويد . و قرائت بخواند ، و به ركوع شود . همچنين تا آنگه كه پنج ركوع كند . چون از ركوع پنجم سر بردارد ، بگويد « سمع الله لمن حمده » ، و به سجده رود ، و دو سجده بكند ، و برخيزد . و همچنان كه كرده است ، پنج ركوع ديگر بكند ، و نماز تمام كند ، و سلام بدهد .\r\nو دليل برين ترتيب و كيفيت آنست كه ابى بن كعب روايت كرد كه در عهد رسول ص آفتاب بگرفت ، رسول ص با ما نماز كرد ، سورتى از سورتهاى دراز برخواند ، و پنج ركوع كرد ، و دو سجده كرد ، و تشهد بخواند ، و سلام بداد ، و همچنان روى به قبله آورده بنشست ، و دعا ميكرد ، تا آنگه كه قرص آفتاب گشاده گشت .\r\nو اگر نماز ترك كند ، تا آنگه كه باز شود ، بواجبى قضا بايد كرد .\r\n( رجوع شود به معتقد الاماميه ص 247 )\r\n\r\nنَمازِ مُضْطَرّ\r\n- ( اصطلاح فقهى ) نمازى كه در وضع غير عادى مانند خوف و جنگ و يا مرض و جز آن خوانند لكن وضع نماز خوف در محل ديگر آمده است :\r\nاما كسى كه مضطر بود ، او مكلف باشد بگزاردن نماز در آخر وقت ، بهر وجه كه تواند .\r\nو رنجور اگر نتواند كه نماز كند بر پاى عصاى در دست گرفته ، يا بر ديوارى\r\n\r\n","description":"","footnote":"","page_name":" 2050 ","page_number":666},
  {"content":"\r\n\r\nتكيه كرده ، بر وى واجب بود . و اگر نتواند نشسته نماز كند ، و اگر نتواند با پشت خفته نماز كند باشارت چشم ، از براى ركوع و سجود چشم بر هم نهد ، و از براى سر برآوردن چشم بگشايد .\r\nو اگر سوار باشد اشارت كند به ركوع .\r\nو سجود بر قربوس زين كند ، و روى به قبله آورده اگر تواند ، و اگر نه به تكبيرة الاحرام روى به قبله آرد .\r\nو اگر در كشتى باشد بر پاى نماز كند ، اگر تواند روى به قبله آورده ، و اگر قبله نشناسد روى فراسينهء كشتى كند و نماز كند .\r\nو كسى كه برهنه باشد بر پاى نماز كند ، اگر كسى وى را نبيند ، و اگر نه نشسته نماز كند . و همچنين برهنگان چون خواهند كه نماز به جماعت كنند نشسته كنند ، امام به سر زانو در پيش ايشان باشد .\r\nو خوف موجب قصر نماز باشد اگر در سفر باشد و اگر در حضر . و خايف بر حسب استطاعت خود نماز كند ، پس اگر خوف قتال بود ، و ممكن بود كه لشكر را به دو گروه توان كرد ، امام ايشان را به دو گروه كند : گروهى در مقابل دشمن باشند ، و گروهى با وى نماز كنند . امام با ايشان يك ركعت نماز كند . چون برخيزد قرائت دراز خواند ، و ايشان نماز كنند ، و سلام باز دهند ، و پيش دشمن روند و آن گروه بيايند ، و نماز در پيوندند ، و با امام به ركوع شوند . چون سجده كرده باشند برخيزند ، و امام تشهد دراز ميخواند ، تا ايشان آن ركعت ديگر بكنند ، و بنشينند و تشهد بخوانند ، با امام سلام باز دهند .\r\nدليل برين ترتيب قول خداست :  « وَ إِذا كُنْتَ فِيهِمْ فَأَقَمْتَ لَهُمُ الصَّلاةَ »  ، يعنى : چون تو در ميان ايشان باشى و خواهى كه نماز كنى ،  « فَلْتَقُمْ طائِفَةٌ مِنْهُمْ مَعَكَ »  ، بايد كه گروهى ازيشان با تو بايستند ،  « وَ لْيَأْخُذُوا حِذْرَهُمْ وَ أَسْلِحَتَهُمْ »  ، و بايد كه سلاحهاى خود برگرفته باشند و با سلاح نماز كنند ،  « فَإِذا سَجَدُوا فَلْيَكُونُوا مِنْ وَرائِكُمْ »  ، و چون سجده كنند بايد كه از پس شما باشند ، »  « وَ لْتَأْتِ طائِفَةٌ أُخْرى لَمْ يُصَلُّوا فَلْيُصَلُّوا مَعَكَ »  ، و بايد كه آن گروه ديگر كه نماز نكرده باشند ، بيايند و با تو نماز كنند ،  « وَ لْيَأْخُذُوا حِذْرَهُمْ وَ أَسْلِحَتَهُمْ »  ، و ايشان نيز بايد كه سلاح برگيرند .\r\nظاهر آيت اقتضا مىكند كه گروه دوم با امام نماز خود تمام كنند و درين ترتيب سويت باشد ميان هر دو گروه . از آنجا كه گروه اول را با امام تكبير احرام است ، و گروه دوم را سلام ، و گروه اول دوم را نگاه‌مىدارند و در نماز نيستند ، و همچنين گروه دوم اول را .\r\nو نيز از رسول ص روايت كرده‌اند كه وى برين ترتيب نماز خوف گزارده است .\r\nو اگر لشكر اندك باشد و از دشمن ترسند كه به دو گروه شوند ، بر پشت اسبان نماز كنند ، و روى به قبله آورده اگر توانند ، و اگر نتوانند به تكبير احرام روى به قبله آرند ، و به ركوع اشارت كنند ، و سجده بر زين كوبه كنند .\r\nو اگر حال طعن و ضرب باشد تكبير افتتاح بگويند و براى هر ركعتى « سبحان الله و الحمد لله و لا إله الا الله و الله اكبر »\r\n\r\n","description":"","footnote":"","page_name":" 2051 ","page_number":667},
  {"content":"\r\n\r\nبگويند ، و تشهد بخوانند ، و سلام دهند .\r\n( رجوع شود به معتقد الاماميه ص 243 ، 246 )\r\n\r\nنَمازِ قَضا\r\n- ( اصطلاح فقهى ) و نمازى را گويند كه در غير وقت خود انجام شود و بعد از وقت وجوب قضا تابع وجوب ادا نيست . هر وقت كه با يادش آيد كه نمازى از وى فائت شده است آن وقت وى بود ، الا وقتى كه فريضهء حاضر فائت خواهد كردن .\r\nو دليل برين آنست كه رسول ص فرمود :\r\n« من نام عن صلاة او نسيها ؛ فليصلها اذا ذكرها ، فذلك وقتها »\r\n، يعنى هر كه نمازى ازو فائت شود ، يا فراموش كرد ، چون با يادش آيد ؛ بايد كه آن نماز بكند ، كه آن وقت وقت آن نمازست . و كسى را كه نماز قضا بر ذمت بود ، روا نبود كه نماز ادا كند اول وقت . و درين خلاف است ميان اين طائفه .\r\nدليلش اين گفته‌اند كه فرض قضا مضيق است ، و او را بدلى نيست ، و فرض ادا موسع است و او را بدلى هست ، و آن عزم است ، پس روا نباشد واجب مضيق را گذاشتن و بواجب موسع مشغول شدن .\r\nديگر آنكه رسول ص فرموده است :\r\n« لا صلاة لمن عليه صلاة »\r\nو اگر در ميانهء نماز با يادش آيد ، نيت را با نماز قضا گرداند . و اگر نمازى از وى فائت شده باشد ، و نداند كه كدام است ، لازم باشد وى را پنج نماز گزاردن ، احتياط را .\r\nو هر كه بيهوش شود بىسببى از جهت وى ، تا كه وقت فائت شود با هوش نيايد ، قضاى آن واجب نباشد . و مرتد چون با اسلام آيد ، قضاى آنچه گذشته بود در حال ارتداد بر وى واجب باشد . بخلاف كافر اصل كه به روى چون اسلام آرد ، قضا واجب نباشد ، بدليل اجماع است .\r\nو هر كه متوفى شود ، بر ولى وى واجب بود قضاى نماز وى كردن . و اگر براى هر دو ركعت ، مدى طعام بدهد ، مجزى باشد . و اگر نتواند ، هر چهار ركعت را .\r\nو اگر نيابد ، مدى نماز روز را و مدى نماز شب را . و همچنين قضاى روزه و حج بر ولى واجب بود .\r\nو دليل برين آنست كه از عايشه روايت كرده‌اند كه پيغمبر ص گفت :\r\n« من مات و عليه صيام صام عنه وليه »\r\n، يعنى : هر كه بميرد و بر وى روزه بود ، ولى وى روزه بدارد .\r\nدر خبر است كه زنى پيش رسول ص آمد و گفت : يا رسول الله مادرم متوفى شد ، و برو بود روزهء ماه رمضان ، من از براى وى آن روزه بدارم ؟ رسول ص فرمود : اگر بر مادر تو دينى بود تو آن را بگزاردى ؟ گفت : آرى . رسول خداى گفت :\r\n« فدين الله احق ان تقضى »\r\n، يعنى : پس دين خداى سزاوار تو بود كه بگزارى .\r\n( رجوع شود به معتقد الاماميه ص 249 ، 250 )\r\n\r\nنماز ميت\r\n- ( اصطلاح فقهى ) نمازى است كه پس از غسل و كفن براى ميت خوانند و او را دفن كنند و ترتيب آن اين است كه مصلى به طرف قبله ايستاده و سر ميت را به طرف راست نمازگزار نهند و بر پشت و در مصلى طهارت شرط نيست و مقارن\r\n\r\n","description":"","footnote":"","page_name":" 2052 ","page_number":668},
  {"content":"\r\n\r\nتكبير نيت قربت كند و بجز تكبيرة الاحرام چهار تكبير ديگر گويد و بعد از تكبير اول شهادتين گويد و بعد از تكبير دوم صلوات بر نبى بفرستد و بعد از تكبير سوم بر مؤمنان و مؤمنات دعا كند و بعد از تكبير چهارم دعا به هيئت حاضر مىكند اگر مؤمن يا مؤمنه باشد و دعاى مخصوص مستضعف را خواند اگر مستضعف باشد و در طفل براى والدين او دعا كند و براى هر تكبيرى دست‌ها را بلند مىكند رجوع به صلاة ميت شود .\r\nدر معتقد الاماميه آمده است .\r\nاما نماز مردگان پس از شستن و كفن كردن باشد . و شستن مرده و كفن كردن و نماز كردن بر وى و دفن كردن ، فرض على الكفاية بود ، يعنى : چون بعضى بدان قيام نمايند ، از ديگران بيفتد . و درين خلاف نيست .\r\nو چون خواهند كه مرده را بشويند ، سنت بود كه وى را بر تخته‌اى نهند روى به قبله كرده ، و در زير سقفى گوى بكنند ، تا آب در وى رود ، و مرده شوى بر جانب راست وى بنشيند ، و هر دو دست وى و فرج وى بشويد ، آنكه وى را بر هيأت غسل جنابت سه بار بشويد : اول با آب سدر ، دوم به آب كافور ، سوم به آب خالص . و در بار سوم ، دست به شكم وى فرو نيارد . و آب را گرم نكند مگر كه از سرماى سخت ترسد .\r\nو كسى را كه در جهادى لازم در معركه كشته باشند نشويند ، بلكه همچنان با جامعه وى را دفن كنند بىكلاه و پوستين و ايزار پاى . و اگر خون وى برين آمده باشد از وى دورى نكنند . مگر موزه كه بهر حال كه باشد از وى دورى كنند .\r\nو پاره‌يى از اندام آدمى را نشويند .\r\nمگر كه سينهء وى باشد ، آنكه شستن وى واجب بود ، يا در وى استخوانى بود .\r\nو كودك كه از شكم بيفتد ، وى را نشويند ، مگر كه چهار ماهه بود يا زياده .\r\nو اگر كسى را نيابند كه مرد را بشويد ، روا بود كه زن وى يا بعضى از زنان كه محرم وى باشند وى را بشويند . و اگر زن باشد ، شوهرش وى را بشويد ، يا يكى از مردان كه محرم وى باشند .\r\nو اما كفن ، آنچه واجب است سه چيز است ازارى ، و پيراهنى ، و لفافه‌اى . و در حال ضرورت روا بود كه بيك پارچهء كرباس وى را كفن كنند . و سنت است كه لفافه‌اى و برد يمنى برين بيفزايند ، و عمامه و ران بند .\r\nو كافور سيزده درهم و ثلثى ، و اگر نيابند يك مثقال كفايت بود . و اگر نيابد ، آن مقدار كه يافته شود بر سجده‌گاه وى مالند ، و آن پيشانى بود ، و هر دو كف دست ، و هر دو سر زانو ، و سر انگشتان هر دو پاى . اگر احرام نگرفته بوده باشد .\r\nمستحب است كه دو شاخ تر از درخت خرما اگر باشد ، و اگر نه از درختى ديگر ، در كفن وى نهادن ، در ازاى هر يكى چند استخوان ارش ، بر هر يكى پاره‌اى پنبه پيچيده ، يكى از جانب راست وى بنهند در اندرون جامه پيوسته بچنبر گردن ، و دوم از جانب چپ وى ميان جامه و ايزار .\r\nو دليل برين اجماع طائفه است .\r\nو در خبر است كه چون آدم را وفات\r\n\r\n","description":"","footnote":"","page_name":" 2053 ","page_number":669},
  {"content":"\r\n\r\nرسيد ، پسر خود را وصيت كرد كه از آن درخت خرما كه از بهشت آورده بودند .\r\nدو شاخ با وى دفن كنند . و اين سنتى شد در ميان فرزندان آدم ، گاهى مدروس شده و گاهى تازه گشتى .\r\nو روايت كرده‌اند كه رسول ص به دو گور بگذشت و گفت : « ايشان را عذاب ميكنند ، و عذاب ايشان از براى گناه كبيره نيست ، از آنست كه كسى از ايشان سخن - چين بود ، و ديگرى از بول استبرا نكردى » .\r\nآنگه شاخى بخواست و آن را به دو نيم كرد ، و هر يكى را از آن بر سر گورى از آن دو گور فرو برد ، و گفت : « مادام تا اين هر دو شاخ تر باشد ، ايشان را عذاب نكنند » .\r\nازينجا سنت شد شاخ تر در كفن پيچيدن .\r\nو اما نماز كردن بر مرده ، و آنچه واجب است پنج تكبير است : نيت كند ، و تكبير افتتاح بگويد آنگه شهادتين ، و تكبير كند آنگه بر پيغمبر و بر آلش صلوات دهد ، و تكبير گويد آنكه دعا كند مؤمنان را ، و تكبير گويد آنگه دعا كند ميت را ، و تكبير گويد آنگه سه بار بگويد : « عفوك ، عفوك » ، و از نماز بيرون آيد بىسلام .\r\nو دليل بر آن كه تكبير پنج است آنست كه هر كه پنج تكبير گفت چهار گفته باشد ، و اما آن كس كه چهار گفته باشد . پنج نگفته باشد ، پس احتياط در پنج تكبير گفتن باشد ، چون خلاف است در آنكه تكبير پنج است يا چهار است . و روايت كرده‌اند از رسول ص كه وى پنج تكبير گفته است .\r\nو معارضه اين نشود آنچه روايت كرده‌اند كه وى ص چهار تكبير گفته است ، زيرا كه احتمال آن دارد كه پنج گفته باشد ، اما پنج را راوى نشنيده باشد . و چون درين نماز ركوع و سجود نيست باتفاق ، اگر سلام نباشد انكار نتوان كردن . و اين نماز در حقيقت دعاست ، و در دعا ركوع و سجود و قرائت و تسليم نباشد . و طهارت نيز شرط نبود . ازين سبب بنزد اين طائفه ، درين نماز قرائت و سلام نيست ، چنان كه ركوع و سجود نيست . و طهارت شرط نيست ، اگر چه مستحب است كه با طهارت اين نماز كند .\r\nاگر مرده مردى باشد امام در برابر ميان وى بايستد ، و اگر زنى باشد برابر سينهء وى بايستد .\r\nو سنت است كه دست به تكبير برندارد مگر تكبير اولين را . و پاى از كفش بيرون كند ، و از جاى فراتر نشود تا كه جنازه برگيرند .\r\nو اگر جنازهء مردى و زنى و كودكى جمع شوند ، مرد را در پيش امام بنهند ، آنگه زن را ، آنگه كودك را .\r\nو بر كودك نماز واجب نباشد چون سالش به شش نرسيده باشد .\r\nدليل برين آنست كه نماز مرده حكمى است شرعى ، محتاج دليل شرعى باشد . و در شرع نيست آنچه دليل باشد برين ، و اصل برائت ذمت است ، مشغول بواجبى جز بدليل نگردد .\r\nو كسى را كه دفن كرده باشند ، و يك شبانه‌روز گذشته ؛ باشد روا نباشد به روى نماز كردن ، دليلش همان است كه گفته شد .\r\nاما دفن كردن واجب آنست كه وى را بر جانب راست نهند ، روى به قبله آورده .\r\n\r\n","description":"","footnote":"","page_name":" 2054 ","page_number":670},
  {"content":"\r\n\r\n( رجوع شود به معتقد الاماميه ص 251 ، 254 )\r\n\r\nنَمازِ نَذْر\r\n- ( اصطلاح فقهى ) .\r\nدر معتقد الاماميه آمده است .\r\nنماز نذر بر حسب آن باشد كه نذر كرده بود . و اگر بخلاف آن كند ، اعاده لازم باشد .\r\nاگر به زمان مخصوص معلق كرده باشد ، و آن زمان بگذرد ، و متعمدا نماز نكرده باشد : بكفارت بنده‌اى آزاد كند ، يا دو ماه پيوسته روزه دارد ، يا شصت مسكين را طعام دهد . و اگر دسترس اين ندارد .\r\nبه آنچه تواند صدقه بدهد . و اگر بضرورت فائت شده باشد ، قضا كند بىكفارت .\r\n( رجوع شود به معتقد الاماميه ص 248 )\r\n\r\nنمازهاى واجبه\r\n- ( اصطلاح فقهى ) در معتقد الاماميه آمده است .\r\nنماز دو گونه است : فريضه و سنت .\r\nآنچه فريضه است در شبانروزى پنج نماز است : نماز پيشين چهار ركعت است ، مگر در روز جمعه چون شرائطش حاصل بود دو ركعت است ، و نماز ديگر چهار ركعت است ، و نماز شام سه ركعت است ، و نماز خفتن چهار ركعت است .\r\nو نماز بامداد دو ركعت است .\r\nو اين فرض كسى است كه در حضر باشد يا در حكم حضر چون كسى كه سفر او بيش از حضر او باشد ، و اين كسى باشد كه در خانهء خود ده روز مقام نكند ، و چون كسى كه مكارى باشد ، يا باديه‌نشين ، يا شبان كه هر روز و هر دو روز بجاى ديگر رود ، يا كسى كه سفر او در معصيت خدا باشد ، يا سفر او كم از هشت فرسنگ باشد . و كسى كه در شهرى رود و عزم مقام ده روز كند حكم او حكم حاضران باشد .\r\nو دليل بر آن كه سفرى [ كه 
  ] موجب تقصير نماز است هشت فرسنگ است ، يكى اجماع اين طائفه است ، و اجماع ايشان حجت است .\r\nدوم قول خداى است كه  « فَمَنْ كانَ مِنْكُمْ مَرِيضاً أَوْ عَلى سَفَرٍ ، فَعِدَّةٌ مِنْ أَيَّامٍ أُخَرَ »  ، يعنى : هر كه از شما رنجور باشد يا در سفر باشد ، برو بود كه روزه دارد بعدد ايامى كه رنجور بوده باشد از ايامى ديگر .\r\nسقوط فرض روزه را معلق گردانيده است به آنچه اسم سفر متناول ويست . و خلاف نيست كه هر سفر كه مسقط فرض روزه است موجب قصر نمازست . و چون اسم سفر متناول است هشت فرسنگ را واجب بود قصر نماز در وى .\r\nاگر گويند كه كم از هشت فرسنگ را سفر گويند ، بايد كه در وى تقصير نماز واجب بود .\r\nجواب آنست كه اين لازم نيست ، براى آنكه ما از ظاهر آيت در مسافتى كه [ كمتر 
  ] از هشت فرسنگ است عدول كرده‌ايم بدليلى قاطع ، و آن اجماع است ، پس هر چه جز ازين است در تحت عموم آيت داخل باشد .\r\nو فرض مسافر از هر نمازى كه چهار ركعت است ، دو ركعت باشد . و اگر داند كه چنين است و نماز تمام كند ، نمازش با سر بايد گرفت و اگر نداند و تمام كند اگر وقت باقى باشد با سر گيرد ، و اگر نباشد نگيرد .\r\n\r\n","description":"","footnote":"","page_name":" 2055 ","page_number":671},
  {"content":"\r\n\r\nاگر گويند كه خداى تعالى در قرآن رفع حرج كرده است ، و رفع حرج اقتضاى آن كند كه اگر مكلف خواهد تقصير كند ، و اگر خواهد نكند ، و آن درين آيت است :\r\n « وَ إِذا ضَرَبْتُمْ فِي الْأَرْضِ فَلَيْسَ عَلَيْكُمْ جُناحٌ أَنْ تَقْصُرُوا مِنَ الصَّلاةِ إِنْ خِفْتُمْ أَنْ يَفْتِنَكُمُ الَّذِينَ كَفَرُوا »  .\r\nجواب از اين آيت آنست كه تقصير نماز درين آيت معلق است بخوف ، و اجماع است كه تقصير نماز سفر را شرط خوف نيست ، پس اين تقصير غير تقصير سفر باشد .\r\nتقصير نماز سفر قصر است در ركعات و تقصير نماز خوف قصر است در افعال ، اگر در سفر باشد و اگر در حضر .\r\nو الله اعلم .\r\nو آنچه فريضه است از نمازى بجز از نماز پنجگانه : نماز عيد فطر است ، و نماز عيد قربان چون شرائط وجوب آن حاصل باشد ، و نماز كسوف ، و نماز خسوف ، و نماز زلزله و بادهاى سخت و سياه ، و دو ركعت نماز طواف واجب ، و نماز نذر .\r\nدليل بر وجوب اين نمازها اجماع طائفه است .\r\nدليل ديگر بر وجوب نماز كسوف و خسوف ، يعنى : گرفتن ماه و آفتاب آنست كه رسول ص گفت :\r\n« ان الشمس و القمر لا ينكسفان لموت احد و لا لحياة احد فاذا رأيتموها ، فافزعوا الى الصلاة\r\n، يعنى :\r\nماه و آفتاب از براى زندگانى هيچ يكى ، و از براى مردن هيچ يكى نگيرد ، چون بينيد كه ماه و آفتاب گرفت پناه با نماز دهيد ! و ظاهر امر در شرع اقتضا وجوب كند .\r\nو دليل بر وجوب نماز طواف قول خداست :  « وَ اتَّخِذُوا مِنْ مَقامِ إِبْراهِيمَ مُصَلًّى »  ، يعنى : فراىگيريد از مقام ابراهيم ، جاى نماز كردن ! و امر خداى تعالى بر وجوب باشد ، تا آنگه كه دليلى دلالت كند بر ندبيت ، و هيچ كس نگفت كه در مقام ابراهيم جز ازين نماز نماز ديگر هست .\r\nو دليل بر وجوب نماز نذر قوله تعالى :\r\n  « يا أَيُّهَا الَّذِينَ آمَنُوا أَوْفُوا بِالْعُقُودِ »   ، و نذر نماز عقدى است كه در وى طاعت خداست ، پس واجب بود وفا كردن به آن .\r\nو ديگر رسول ص فرموده است :\r\n« من نذر ان يطيع الله فليطعه »\r\n، يعني : هر كه نذر كرد كه طاعت خداى دارد ، گو : طاعت خداى دار ! اين امر است ، پس وفا كردن به نذر واجب بود .\r\nدليل بر وجوب نماز عيد آنست كه باتفاق جملهء مسلمانان رسول ص نماز عيد كرده است ؛ و اصل آنست كه بر وجوب گزارده باشد ، چون دليلى نيست بر آن كه بر ندبيت گزارده است .\r\nديگر آنكه بيشتر مفسران برانند كه مراد به اين نماز ، كه خداى تعالى فرموده است در اين آيت :    « إِنَّا أَعْطَيْناكَ الْكَوْثَرَ ، فَصَلِّ لِرَبِّكَ وَ انْحَرْ »    ، نماز عيد قربان است ، فرمود نماز كن خداى خود را و قربان كن ! و امر اقتضاى وجوب كند .\r\nو هر آن كسى كه گفت نماز عيد قربان واجب است ، گفت ، كه نماز عيد فطر واجب است . و در نماز عيد فطر فرموده‌اند :\r\n  « قَدْ أَفْلَحَ مَنْ تَزَكَّى وَ ذَكَرَ اسْمَ رَبِّهِ فَصَلَّى »   ،\r\n\r\n","description":"","footnote":"","page_name":" 2056 ","page_number":672},
  {"content":"\r\n\r\nيعنى : فلاح يافت آنكه او زكات فطر بداد ، و خداى را ياد كرد به آنكه تكبير گفت ، پس آنگه نماز فطر كرد .\r\nاما آنچه بدان تمسك ميسازند در آنكه بجز اين پنج نماز ، هيچ ديگر واجب نيست ، آنست كه اعرابى از رسول ص سؤال كرد ، و گفت : يا رسول الله ! در شبانروزى بر من چه واجب است ؟ رسول ص فرمود :\r\nپنج نماز . اعرابى گفت به غير از اين هيچ چيزى ديگر واجب هست ؟ رسول ص فرمود نه : مگر كه تو بتطوع نمازى كنى .\r\nجواب ازين آنست كه اين خبر واحد است ، موجب علم و عمل نباشد .\r\nديگر آنكه معارض است به آن خبر كه ذكر آن كرده شد .\r\nسوم آنكه رسول ص نفى نمازى كرده است كه در شبانروزى مكرر مىشود ، بدليل آنكه اعرابى سؤال ازين كرد ، و ما همچنين گوئيم . و نماز قضاى فائت و نماز جنازه باتفاق واجب است ، پس معلوم شد كه مراد نفى نمازيست كه آن مكرر مىشود در شبانروزى .\r\nو نمازهاى سنت كه مرويست از رسول ص بسيارست ، و از براى اين كتابها ساخته‌اند چون عمل السنة ، و مصابيح كبير ، و نزهة الزاهد ، و غير آن : كسى كه خواهد كه بداند عمل اين طائفه از نمازهاى سنت و ادعيه و اذكار چيست و چگونه است ، بايد كه آن را طلب كند .\r\n\r\nنَمَط\r\n- ( اصطلاح فقهى ) عبارت از لباسى است از صوف كه داراى خطهائى است خلاف رنگ پارچه كه در كفن به ميت پوشانانند و آن شامل تمام بدن است و بر روى البسهء ديگر پوشانند رجوع بكفن شود .\r\n( معتقد الاماميه ص 219 ، 224 )\r\n\r\nنِمونَه\r\n- ( اصطلاح عرفانى ) نمونه اشارت است بمرآت كه ضد اوست در وجود نمايندگى و اگر چه او نيست و چون ضديت نيست پس نمايندگى نباشد و اين نمايندگى باعتبار ضديت است در مرتبهء از مراتب ميان واجب و ممكن و عدم وجود .\r\nندارد واجب از ممكن نمونه .\r\nچگونه داندش آخر چگونه ( از شرح گلشن راز ص )\r\n\r\nنُمُوّ\r\n( اصطلاح فلسفى ) نمو عبارت از ازدياد حجم اجزاء اصلى جسم است بواسطهء آنچه منضم و داخل در آن مىشود به نحوى كه طبيعت جسم مقتضى آن باشد و يا عبارت از حركت جسم است به طرف كمال نشو در نوع بنا بر اين در نمو آنچه متحرك است ابتداء ، نوع است و حركت در صورت شكليه است .\r\nشيخ الرئيس گويد : حركت در مراتب نمو موجب بطلان كلى صورت قبلى نمىشود بلكه چيزى باطل شده و چيزى ديگر حادث و چيزى از آن باقى ميماند آنچه باقى ميماند صورت نوعيه است و آنچه حادث مىشود صورت شكليه است پس مرحلهء دوم مجموعه‌ايست از . مرحلهء اول و آنچه اضافه مىشود و نوع شىء همواره باقى است .\r\n( شفا ج 1 ص 7 ، 2 ، 8 ، 2 - مقولات ارسطو ص 118 ) .\r\n\r\nنَميمَة\r\n- ( اصطلاح ادبى ) سخن‌چينى است چنان كه گويند فلانى دربارهء تو چنان و چنين گفت كه سعايت باشد براى ايجاد فتنه\r\n\r\n","description":"","footnote":"","page_name":" 2057 ","page_number":673},
  {"content":"\r\n\r\nيا وحشت و آن از گناهان كبيره است .\r\n\r\nنَواء\r\n- ( اصطلاح هيئت ) و طلوع هر منزلى كه در موسم باران بود آن را نواء و نوء گويند و طلوع باقى را بارح .\r\n\r\nنَواسِخ\r\n- ( اصطلاح ادبى ) و حروف مشبهة بالفعل ، افعال ناقصه ، افعال مقاربه ، ما و لا ، شبه بليس و لا ، نفى جنس را گويند بدان جهت كه در اول مبتدا و خبر در آيند و آنها را نسخ كنند از اعمال اصلى خود .\r\n( از سيوطى ص 53 ) از لحاظ فقهى مراجعه شود به ناسخ\r\n\r\nنَوافِل\r\n- ( اصطلاح فقهى ) جمع نافله است و نمازهاى مستحبى است كه زائد بر فرائض است و نوافل راتبهء يوميه نمازهاى مستحبه يوميه است و نوافل ليل نماز شب است كه جمعا 24 ركعت ميشوند ، رجوع برواتب يوميه شود و نوافل مبتدئه نمازهائى ديگر بود كه بر سبيل تقرب خوانده شوند مانند نماز زيارت و جز آن رجوع به مبتدئه شود و رجوع به صلاة ليل و وتر و شفع شود و رجوع به ( عروة ص 200 ، 317 - قواعد شهيد ص 326 ) شود .\r\nو بطور كلى نوافل دو ركعتى مىباشد مگر وتر ، كه يك ركعت است و مگر صلاة اعرابى و عيد و جعفر طيار رجوع شود به اين كلمات .\r\n\r\nنَواقِضِ وُضو\r\n- ( اصطلاح فقهى ) و عبارتند از بول ، غائط ، ريح ، نوم ، سكر ، جنون ، اغما و خروج منى ( از الفقه على . . . ص 64 )\r\n\r\nنَوال\r\n- ( اصطلاح ذوقى ) بمعنى بخشش و صواب و نائل شدن ، و نواله در اصطلاح صوفيه چيزى است كه مىرساند حق اهل قرب را از خلعتهاى رضا و گاه اطلاق مىشود بر هر خلعتى كه ميپوشند .\r\n( از كشاف ص 1438 ) .\r\n\r\nنور\r\n- ( اصطلاح فلسفى و عرفانى ) كلمهء نور در فلسفهء اشراق مرادف با وجود در حكمت متعاليه چنان كه وجود منقسم به وجود فى نفسه لنفسه و فى نفسه لنفسه بغيره و فى نفسه لغيره بغيره مىشود براى نور نيز همين تقسيمات با تفاوتى مختصر شده است . و چنان كه فلسفهء معموله متعاليه مبتنى بر وجود و ماهيت است فلسفهء اشراق مبتنى بر قاعدهء نور و ظلمت است .\r\nو چنان كه موجودات بالذات و بالعرض‌اند نور بالذات و بالعرض است كه نور حسى و عقلى باشد .\r\nشيخ اشراق نور را تعريف كرده است به آنچه ظاهر بنفسه و مظهر لغيره باشد و از اين جهت است كه صدر الدين نور بالذات را مساوق با وجود دانسته است و بالجمله اساس كار و تقسيمات در فلسفهء اشراق مبتنى بر نور و ظلمت است « النور ينقسم الى نور فى نفسه لنفسه و الى نور فى نفسه و هو لغيره و النور العارض عرفت انه بغيره » ( ش ص 295 و 298 ) .\r\n« و على هذا يبتنى قاعدة النور و الظلمة و قاعدة الاشراق فى النور و الظلمة التى كانت طريقة حكماء الفرس مثل جاماسب و بوذرجمهر و من قبلهم لانه رمز على - الوجوب و الامكان » ( از ش ص 18 ، 307 ، 315 ، 312 ، 364 ، 410 - اسفار ج 1 ص 19 ، 46 - ج 2 ص 28 )\r\n\r\n","description":"","footnote":"","page_name":" 2058 ","page_number":674},
  {"content":"\r\n\r\nنزد اهل ذوق نور اسمى است از اسماء الله به حكم  « اللَّهُ نُورُ السَّماواتِ وَ الْأَرْضِ »  و عبارت از تجلى حق است باسم الظاهر كه مراد وجود عالم ظاهر است در لباس جميع صور اكوانيه از جسمانيات و روحانيات ( شرح گلشن راز ص 5 ) .\r\nمشايخ صوفيه گويند : مراد از نور در آيهء نور قلوب عارفين است بتوحيد حق و انارهء اسرار محبين است .\r\nدر كشاف است كه نور نزد صوفيان عبارت از وجود حق است باعتبار ظهور او فى نفسه و اظهار غير را در علم و عين كل شمس ناميده مىشود .\r\nدر حديث است كه « اول ما خلق الله نورى » كه مرادف با عقل است در كلمات حكما و نور تجلى ذات عبارت از جميع انوار اسماء و صفاتست كه  « فَأَيْنَما تُوَلُّوا فَثَمَّ وَجْهُ اللَّهِ »  .\r\nتمام موجودات مرتبتى از انوار حق است ( كشاف ص 1294 ) .\r\nو نور حقيقت آن باشد كه غيرى را روشن كند ، هر چه غيرى را روشن نكند ، آن را نور نگويند ، آفتاب نور است ، ماهتاب نور است ، چراغ نور است ، نه به آن معنى كه بنفس خود روشنند ، لكن به آن معنى كه منور غيرند ، آينه و آب و امثال آن را نور نگويند ، اگر چه بذات خود روشن‌اند ، زيرا كه منور غير نه‌اند ، پس بدان معنى كه  « اللَّهُ نُورُ السَّماواتِ وَ الْأَرْضِ »  اين است كه « الله » روشن‌كنندهء آسمانها و زمينها است و منور ارواح است و تمام انوار ازوست و قوام همه به دو است ، بعضى ظاهر و بعضى باطن ، نور باطن ، نور توحيد است و نور معرفت معرفت است و آفتاب معرفت و نور توحيد را كه از مطلع دلهاى مؤمنان سر بزند ، كسوف و خسوفى نبود ، طلوعى است آن را بىغروب كشوفى است آن را بىكسوف ، اشراقى است از مقام اشتياق و انوار باطن در مراتب خويش مختلف است .\r\nاول نور اسلام است و با اسلام نور اخلاص است ، ديگر نور ايمانست و با ايمان نور صدق است ، نه ديگر نور احسانست و با احسان نور يقين است اين است منازل راه شريعت و مقامات عامهء مؤمنان .\r\nو باز اهل حقيقت و جوانمردان طريقت را نور ديگر است و حال ديگر نور فراست است ، و با فراست نور مكاشفت ، باز نور استقامت است با نور استقامت ، نور مشاهدت است .\r\nباز توحيد است و با نور توحيد ، نور قربت حضرت است ، بنده تا در اين مقامات بود ، بستهء روش خويش است ، از ايدر ، بازگشتن حق آغاز كند جذبهء الهى پيوندد ، نورها دست دهد ، نور عظمت و جلال ، نور لطف و جمال ، نور هيبت ، نور غيرت ، نور قربت ، نور الوهيت ، نور هدايت ، كار به جائى رسد كه نور عبوديت در نور ربوبيت ناپديد گردد  « نُورٌ عَلى نُورٍ »  ( از عده ج 6 ص 562 ) .\r\nبا نور چراغ دعوت بيفروزيد و خلق را از ظلمات شك با نور يقين خوانيد ، از تاريكى جهل بروشنائى علم آريد ، تدبير\r\n\r\n","description":"","footnote":"","page_name":" 2059 ","page_number":675},
  {"content":"\r\n\r\nخود بگذاريد ، تقدير حق بينيد .\r\nالهى ، آن روز كجا بازيابم كه تو مرا بودى و من نبودم تا با آن روز نرسم ميان آتش و دودم و اگر به دو گيتى آن روز را بازيابم ، برآسودم ، و ربود خود دريابم ، به نبود خود خوشنودم ، من كجا بودم كه تو مرا خواندى ، من نه منم كه تو مرا ماندى .\r\n نور ايمان از بياض روى اوست * ظلمت كفر از سر يك موى اوست\r\nذره ذره در دو عالم هر چه هست * پردهء از آفتاب روى اوست \r\nهر كه شعلهء از نور صدق برو تافت ، ثقل دنيا نتواند كشيد و زينت و تنعم دنيا نتواند ديد و هر كه از تفرقهء رسم و عادت خلاص يافت ، نسيم حقيقت نتواند كشيد ، و جملهء موجودات عالم مملو از نورند و عالا مالامال از نور است كه جان عالم است .\r\n( از عده ج و ص 171 - انسان كامل ص 124 ) .\r\nبرخى از تركيبات : نور اقدس ، نور تجلى ، نور حقيقت ذات ، نور شهود ، نور طاعت ، نور قدسى ، نور معرفت نور وحدانيت ، نور هدايت ، نور محبت ، نور زينت ، نور تقوى ، نور سكينت ، نور ذكر ، نور نبوت ، تباشير نور ، طيلسان نور ، نور جهان . . .\r\nچون اساس فلسفهء نوريه در تاريخ فلسفهء اسلامى بنحو گسترده از ويژگيهاى شيخ مقتول شهاب الدين سهروردى است از اين روى قسمتهائى از ديد و نظر او را درباره نور و ظلمت در اينجا ايراد نمائيم .\r\nهرگاه همهء اشياء جهان وجود را بررسى كنى بجز نور محض چيزى دگر را درنيابى كه در هستيهاى عالم مؤثر باشد تأثير قريب و يا بعيد و چون محبت و قهر از ناحيه نور باشد و حركت و حرارت معلول نور بود بنا بر اين حرارت در همهء امور غريزى و غيره مؤثر است كه معلول نور است همه صفات و محامد محصول حرارت است كه معلول نور است .\r\nدر جاى ديگر گويد :\r\nو مزاج اتم آن انسان بود و از اين جهت است كه از واهب الصور مستدعى كمال بود و تو را معلوم شد كه در انوار قاهر تغييرات محال بود زيرا تغيير در قواهر نبود مگر از ناحيهء تغيير در فاعل آنها و فاعل آنها نور الانوار بود و بدانستى كه تغيير در نور الانوار محال بود و بنا بر اين نه ذات نور الانوار را تغييرى بود و نه انوار قاهره را و آن امورى كه متدرجا بوجود آيد و نابوده و سپس بود شود و از ناحيهء پارهء از انوار همچنان تحصل يابند از جهت استعدادى بود كه بواسطه تجددات دائمه همواره حادث شوند و البته جايز است كه فاعلى تام بود در فاعليت خود و لكن فعل او متوقف بر حصول استعداد قابل بود و در اين صورت به اندازه اعتدال مزاجى آن قابل قبول فعل كند يعنى به قدر استعداد خود از اين هيأت و صورتهائى كه در باب نسب عقليه كه در انوار قاهر است و همين طور\r\n\r\n","description":"","footnote":"","page_name":" 2060 ","page_number":676},
  {"content":"\r\n\r\nنسب وضعيهء كه آن ثوابت بود و سپس از اين بگفتيم بپذيرد ، آن مقدار كه لايق باستعداد او بود و از اشراق پارهء از انوار قاهر كه عبارت از صاحب طلسم نوع ناطق بود يعنى جبرئيل عليه السلام كه او پدر قريب و از عظماى رؤساى ملكوت قاهر ، روان بخش روح القدس ، و بخشندهء علم و تاييد ، اعطاكنندهء زندگى و فضيلت بود بر مزاج اتم انسانى نور مجردى پديد آيد كه نور متصرف در كالبدهاى - انسانى بود و آن همان نور مدبرى بود كه « اسفهبد ناسوت » بود و اين همان امرى است كه بواسطه « انانيت » به خود اشارت كند .\r\nو اين نور متصرف قبل از پديد آمدن كالبد موجود نبود زيرا براى هر شخصى ذاتى بود جدا كه هم خود و هم احوال خود را كه بر ديگران پوشيده بود اندر يابد پس انوار مدبرهء انسانى واحد و يكى نبود و الا لازم ميامد كه هر آنچه را كه يكى از نفوس بداند براى همهء نفوس معلوم بود و حال آنكه چنين نبود و بنا بر اين هرگاه نفوس مدبرهء انسانى قبل از تعلق به كالبدها موجود بوند متصور بود كه واحد و يكى بوند زيرا اگر همهء نفوس پيش از تعلق به بدن يكى باشند لازم آيد كه بعد از تعلق به ابدان هم منقسم نشود چه آنكه نفوس از نوع امور مقتدره و برازخ نبود تا آنكه انقسام آنها ممكن بود و همچنين قبل از تعلق به ابدان تكثر آنها نيز متصور نبود زيرا اين گونه انوار متصرفه قبل از تعلق بابدان بسبب شدت و ضعف از يكدگر ممتاز نبوند زيرا هر مرتبهء از مراتب شدت و ضعف نامتناهى در شمار بود و نيز بسبب عرضى از عوارض غريبه ممتاز نشوند چه آنكه نفوس مدبر واقع در عالم حركات مخصصه نبوند چون قبل از تصرف در ابدان نه واحد بوند نه كثير يعنى نه وحدت آنها ممكن بود و نه كثرت آنها بنا بر اين وجود آنها ممكن نبود در جايى ديگر گويد :\r\nچون تو را معلوم شد كه نور فياض لذاته بود و اينكه او را در جوهر ذاتش محبتى بود به اصل و سنخ خود و قهرى بود بمادون خود بنا بر اين لازم آيد كه از ناحيهء نور اسفهبد بسبب قهرش قوت غضبيهء در كالبدهاى ظلمانى حاصل شود و بواسطهء محبتش قوت شهوانيهء حاصل شود و همانطور كه نور اسفهبد صورتهاى برزخيه را مشاهده كند و آنها را از مواد طبيعى خود مجرد كرده و صور كلى نورانى گرداند و تعقل كند آن طور كه لايق جوهر ذات آنها بود مانند كسى كه مثلا « زيد » و « عمر » را مشاهده كند و از آن دو ، براى « انسانيت » يك صورت كلى و عامى را بگيرد و بر آن دو و بر غير آن دو حمل كند .\r\nدر جاى ديگر آرد :\r\nو همانطور كه از شأن اصل و سنخ نور اين بود كه از راه فيضان انوار سانحه از نور الانوار فزونى يابد و بسبب هيأت نوريهء فائض از انوار مجرده كمال يابد و از قوت به فعل آيد ، پس از ناحيهء نور اسفهبد در كالبد وى قوتى حاصل شود كه موجب فزونى در اقطار آن شود بر\r\n\r\n","description":"","footnote":"","page_name":" 2061 ","page_number":677},
  {"content":"\r\n\r\nنسبتى كه شايسته است و آن قوت ناميه بود آنگاه قوت جاذبه به قوت غاذيه خدمت كنند و به دو مدد رساند و قوت ماسكهء بود كه آن را حفظ و نگه‌دارى كند تا هر قوتى تصرف خود را بنحو شايستهء انجام دهد و متصرف تصرف خود را بكند و قوت هاضمهء باشد كه نهرى المدد بود و آن را مستعد تصرف كند .\r\nو قوت دافعهء باشد كه آن چيزهائى كه از غذاها مشابهت نپذيرد دفع كند اين قوتها همه فروع نور اسفهبديه‌اند كه در كالبد انسانند و كالبد انسانى صنم نور اسفهبد بود و بنا بر اين از جهت اعتبارات متعددى كه در نور اسفهبد بود و نيز از جهت اشتراك آن احوال برازخ اين قوتهاى مذكور از نور اسفهبد حاصل شود و دليل بر تغاير اين قوتها وجود بعضى از آنها بود قبل از وجود بعضى دگر و يا بعد از وجود بعضى ديگر و نيز اختلاف آثار وجودى آنها بود و نيز اختلال پارهء از آنها بود در آن هنگام كه پارهء ديگر به كمال بود يعنى با وجود آنكه بعضى از آنها در حد كمال خود بود ، و البته انسان جامع و حائز همهء قوتهاى نباتى و حيوانى بود .\r\nدرباره خود نور الانوار گويد :\r\nجود عبارت از افادهء چيزى بود كه شايسته بود ، بدون عوض ، پس بخشندهء كه در برابر بخشش ، خود خواستار ستايش و ثواب بود بازرگانست و همچنين آن كس كه بدان خواهد خود را از مذمت و مثل آن رهائى بخشد پس در عالم هستى چيزى اشد نورا از آن نبود كه خود در حقيقت نفس خود نور بود آنكه خود متجلى و فياض لذاته بود بر هر قابلى و ذات او براى چيزى ديگر نبود او نور الانوار بود .\r\nدربارهء قهاريت انوار عاليه بانوار سافله گويد :\r\nنور سافل هيچ گاه بنور عالى محيط نشود زيرا نور عالى همواره وى را مقهور خود كند و لكن چنين نبود كه نور سافل عالى را مشاهدت نكند ، و چون انوار تكثر يابند براى هر نور عالى نسبت بنور سافل قهرى بود و هر نور سافلى را نسبت بنور عالى شوق و عشقى بود .\r\nپس نور الانوار را نسبت بجز خود قهرى است و او به غير خود عشق نورزد و بلكه تنها به خود عشق ورزد . زيرا كمالات او براى او ظاهر بود و او زيباترين و كاملترين چيزها بود و ظهور او براى خود شديدتر است از هر ظهورى براى هر چيزى بقياس به خود و غير خودش .\r\nو لذت نبود مگر شعور به كمال حاصل از آن جهت كه كمال است و براى او حاصل است و بنا بر اين آن كس كه از حصول كمال غافل بود لذت نبرد و هر لذتى براى لذت برنده به اندازه كمال حاصل براى او و ادراك او بود نسبت به كمال خود و كاملتر و زيباتر از نور الانوار نبود و ظاهرتر از وهم بذات خود و هم به غير خود نبود پس لذت‌آورتر از او هم براى خود و هم براى غير خود نبود ، او تنها عاشق ذات خود بود و معشوق خود و غير خود بود و در سنخ نور ناقص عشقى بود بنور عالى و در سنخ نور عالى قهرى بود نسبت بنور سافل و چون ظهور\r\n\r\n","description":"","footnote":"","page_name":" 2062 ","page_number":678},
  {"content":"\r\n\r\nنور الانوار امرى زائد بر ذاتش نبود لذت و عشق او نيز امرى زائد بر ذاتش نبود و همانطور كه نوريت او با نوريت انوار ديگر مقايسه نشود لذت و عشق او بذاتش و براى ذاتش با لذت و عشق غيرش مقايسه نشود .\r\nو همين طور عشق و تلذذ چيزهاى ديگر از غير نور الانوار با عشق و تلذذ آنها بنور الانوار مقايسه نشود پس جهان وجود كلا از محبت و قهر انتظام گيرد و به زودى فائدهء اين بحث براى تو بيان شود و چون انوار مجرده تكثر يابند نظام اتم حاصل شود .\r\nدر اينكه محبت هر نور سافلى به خود مقهور محبت او است بنور عالى .\r\nپس نور اقرب را مشاهدتى است نسبت بنور الانوار و نور الانوار را - اشراقاتى است بر او و نيز نور اقرب را محبتى است بنور الانوار و به خود و محبت او به خود مقهور قهاريت محبت اوست بنور الانوار .\r\nدر اينكه اشراق نور مجرد بانفصال چيزى ازو نبود اشراق نور الانوار بر انوار مجرده همچنانكه بيان شد بانفصال چيزى ازو نبود و بلكه آن اشراق عبارت از نور شعاعى بود كه از نور الانوار در نور مجرد حاصل شود . به همان نحو كه در اشراق آفتاب بر چيزى كه ازو قبول اشراق مىكند بيان شد .\r\nو همانطور كه براى تو مثال آورديم مشاهده امرى غير از اشراق باشد و بنا بر اين نورى كه از نور الانوار در نور مجرد حاصل شود همان نورى بود كه ما آن را بنام نور « سانح » ويژه كرديم و آن نورى عارض بود و نور عارض خود دو قسم بود يكى نورى كه در اجسام بود و ديگر نورى كه در انوار مجرده بود .\r\nدر كيفيت صدور كثرت از واحد احد و ترتيب آن اگر از نور اقرب يك برزخ و يك نور مجردى ديگر و از آن نيز نور مجرد و برزخى ديگر حاصل شود و بدين ترتيب از هر نور مجردى نورى و برزخى حاصل شود تا به نه فلك و عالم عنصرى پايان يابد در حال كه خود ميدانى كه سلسلهء انوار مترتبه بايد متناهى بود بناچار اين سلسله در جهت نزول بنورى پايان ميابد كه ازو نور مجرد ديگر حاصل نخواهد شد .\r\nو چون در هر يك از برازخ به ستارهء بر ميخوريم و در كرهء ثوابت نيز ستاره‌هاى بسيارى كه آدمى نتواند آنها را برشمارد پس بناچار بايد مبدأ صدور اين چيزها جهات متعدد و كثيره باشد كه به شمار ما نيايد .\r\nپس از اين دانسته مىشود كه كرهء ثوابت از نور اقرب صادر نمىشود زيرا جهات اقتضاء نور اقرب وافى بصدور كواكب ثابته نيست و اگر بگوئيم كه فلك ثوابت از يكى از عوالى صادر شده است جهات كثيرهء در عوالى وجود ندارد و مخصوصا بنا بر قول كسى كه در هر عقلى تنها دو جهت داند يكى جهت وجوب و ديگر جهت امكان .\r\nو اگر گفته شود كه فلك ثوابت از\r\n\r\n","description":"","footnote":"","page_name":" 2063 ","page_number":679},
  {"content":"\r\n\r\nيكى از عقول سافله صادر شده است در اين صورت چگونه تصور مىشود كه آن بزرگتر از برازخ عاليه و فوق آنها باشد و ستاره‌هاى آن بيش از ستاره‌هاى برازخ عاليه باشد . و سرانجام منتهى به محالات شود .\r\nپس نتيجه آنكه ترتيب وجود بدان نحو كه مشائيان گفته‌اند استمرار نيابد و هر كوكبى كه در كرهء ثوابت است متخصص به موضعى است و وضع معين دارد كه بناچار اقتضا و مقتضايى بود كه موجب تخصص آن به وضع معين شود .\r\nپس انوار قاهره كه مجرد از برازخ و علايق آن ميباشند بيش از ده و بيست و صد و دو صد بو ؟ ؟ ؟ .\r\nاز بعضى از آنها اصولا برزخ مستقلى صادر نمىشود زيرا اعداد برازخ مستقله كمتر از عدد كواكب است و اين قواهر كثيره با وجود كثرت مترتب‌اند پس از نور قرب نور مجرد دومى صادر مىشود و از نور دوم نور سوم و همچنين نور چهارم و پنجم تا اندازه بسيار و هر يك از اين انوار مجرده بلا - واسطه نور الانوار را مشاهده كند و از نور الانوار بر او شعاعى تابد و از بعضى از انوار قاهره بر بعضى ديگر منعكس شود پس هر نور عالى بر مادون خود بمرتبهء اشراقى كند و هر نور سافلى از نور الانوار بوساطت نور ما فوق خود رتبة رتبة شعاعى قبول مىكند تا آنجا كه نور قاهر دوم از نور الانوار دو مرتبه نور سانح پذيرد يك مرتبه بدون واسطه و مرتبهء ديگر بوساطت نور اقرب و نور سوم چهار مرتبه از نور الانوار نور سانح پذيرد دو مرتبه نور دوم بر او منعكس كند و يك مرتبه آنچه خود بدان واسطه از نور الانوار نور سانح پذيرد چهار مرتبه از ناحيهء انعكاسى نور سوم بر او و دو مرتبهء از ناحيهء نور دوم و يك مرتبه بوساطت نور اقرب و مرتبهء هشتم از نور الانوار بدون واسطه نور سانح پذيرد .\r\nهمچنين انوار سانحه در نزول متضاعف شوند تا حدود زيادى زيرا انوار مجردهء عاليه بين انوار سافله و نور الانوار حاجب نشوند كه حجاب از خواص ابعاد و شواغل برازخ بود باضافه اينكه هر يك از انوار قاهره نور الانوار را مشاهده مىكند و همچنانكه دانستى مشاهده غير از اشراق و فيض شعاع بود و چون بدين ترتيب انوار سانحهء از نور الانوار متضاعف شود پس چگونه باشد حال مشاهدت هر نور عالى نسبت به سافل و اشراق نور او بر سافل و سافل سافل بدون واسطه و به واسطه از لحاظ تضاعف انعكاس بدان كه اشعهء برزخيه هرگاه بر برزخى از برازخ واقع شود بر حسب كثرت آن اشعه نور آن برزخ اشتداد يابد .\r\nو گاه باشد كه در محل واحد شعاعهائى اجتماع كند كه امتياز آنها ممكن نباشد مگر بتمايز علل آنها مانند شعاعهاى چراغهاى متعدد كه بر ديوارى بتابد كه از اين راه دانسته مىشود كه شعاع حاصل از هر يك بجز شعاع حاصل از آن ديگران است .\r\nو سپس در باب آفرينش موجودات ديگر از انوار قاهره گويد :\r\n\r\n","description":"","footnote":"","page_name":" 2064 ","page_number":680},
  {"content":"\r\n\r\nو بنا بر اين عدد بسيارى از قواهر مترتبه حاصل شود كه بعضى حاصل از بعضى ديگر بود باعتبار آحاد مشاهدات و بزرگى اشعهء تامه كه عبارت از آحاد اشراقات كامله است . و اين قواهر عبارت از اصول اعلون بوند . و سپس از اين اصول بسبب تراكيب جهات و مشاركات و مناسبات آنها انوارى حاصل شود .\r\nچنان كه بمشاركت جهت فقر با شعاعات و همين طور بمشاركت جهت استغناء با شعاعات و بمشاركت جهت قهر با شعاعات و بمشاركت جهت محبت با شعاعات و بمشاركت هر يك از اشعهء قاهره بعضى با بعضى ديگر و بمشاركت همهء انوار قاهره و مشاهدات و مشاركات ذوات جوهريه آنها و بمشاركات بعض از اشعهء آنها با بعضى ديگر تعداد بسيارى حاصل شود و بمشاركات اشعهء همهء آنها بويژه اشعات ضعيف نازلهء همه با جهت فقر ، ثوابت و كرات حاصل شود و صورتهاى متناسب ثوابت باعتبار مشاركت بعض از اشعه با بعضى ديگر حاصل مىشود .\r\nو بمشاركت آن اشعه با جهت استغناء و قهر و محبت و مناسبات عجيبهء كه بين آن اشعهء شديدهء كامله و بواقى يعنى اشعهء غير كامله بود انوار قاهره كه عبارت از ارباب اصنام فلكيه بود و اصنام بسائط و مركبات عنصريه حاصل شود و هر آنچه در زير كرهء ثوابت بود پس مبدأ هر يك ازين طلسمات نور قاهرى بود كه وى صاحب طلسم بود و صاحب نوع بود و موجودى بود قائم به خود و ذاتى بود نورى و بر حسب وقوع ارباب طلسمات در تحت سيطره قهر و يا محبت و نيز بر حسب اعتدالى كه مبادى آنها را بود سعديت و نحسيت و اعتدال كواكب و جز آنها مختلف شود و انواع نوريهء قاهره اقدام از اشخاص خود بوند ؟ ؟ ؟ ، يعنى در عقل متقدم بودند و قاعدهء امكان اشرف اقتضا كند كه اين گونه انوار نوريهء مجرده موجود باشند .\r\nو وجود انواع جسمانيه در عالم ما صرفا امرى اتفاقى نبود و از انسان بجز انسان پديد نايد چنان كه از گندم بجز گندم بوجود نيايد . پس انواعى كه در اين عالم و بنزد ما محفوظاند صرفا ناشى از اتفاق نبود و نيز صرفا ناشى از تصورات نفوسى كه محرك افلاك و حصول غايت آنها است نبود زيرا تصورات نفوس فلكيه حاصل از عللى است كه فوق آنها است چه آنكه بناچار بايد آن تصورات را عللى باشد .\r\nو آنچه را مشائيان عنايت ناميده‌اند به زودى باطل خواهيم كرد .\r\nو قول به صور نوعيهء منتقلهء در مجردات قاهره كه مطابق با مادون خود بود نيز نادرست است چه آنكه عالى از سافل منفعل نشود .\r\nو صورتهاى عارضهء در بعضى از مجردات قاهره نيز نتواند حاصل از صورتهاى عارضهء در بعضى از مجردات ديگر بود زيرا اين فرض سرانجام بتكثر در نور الانوار منتهى شود پس نتيجهء اينكه بناچار بايد نوع انواع جسمانيه در عالم نور بود و قائم بذات خود بود و ثابت و لا يتغير بود .\r\nو باز متصور نبود كه انوار قاهره\r\n\r\n","description":"","footnote":"","page_name":" 2065 ","page_number":681},
  {"content":"\r\n\r\nبطور تكافؤ و دفعى و بدون ترتيب از ذات نور الانوار صادر شوند زيرا حصول كثرات ازو متصور نبود بناچار بايد متوسطات مترتبهء طوليهء باشد ديگر اينكه قواهر عاليهء مترتبه نيز اصحاب اصنام متكافئه نبوند درباره جهات متعدد در انوار سافله گويد :\r\nجهات فقر در انوار سافله بيش از انوار عاليه بود و چنان كه گذشت امور مترتبهء بايد متناهى باشند و بدين جهت از ذات نور الانوار نبود پس بناچار بايد هر نور قاهرى بطور بىنهايت نور قاهر ديگرى لازم نيايد و همچنين از هر كثرتى بطور بىنهايت كثرتى صادر نشود و همچنين از هر شعاعى بطور بىنهايت شعاعى صادر نشود و سرانجام نقص موجود در جواهر انوار نازله بدان جا منتهى شود كه كلا مقتضى چيزى نبود .\r\nو اگر لزومى در بين بود اين بود كه لازم است كثرت از كثرت صادر شود و قاهر از قاهر و چون افلاك زنده‌اند و آنها را مدبراتى بود مدبرات آنها علل اجرام آنها نبود زيرا هيچ گاه علت نورى بسبب جوهر غاسق كمال نيابد .\r\nو نيز غاسق نتواند علت نورى خود را بسبب علاقت مقهور گرداند در حال كه نور مدبر از جهتى بسبب علاقت مقهور غاسق بود پس مدبر افلاك نور مجردى بود كه ما آن را نور اسفهبد ناميديم .\r\nو اين امر تو را رهنمون باشد به اين كه بنزد نور الانوار وجود جهات قهر و محبت ضرورى است و در قواهر دو جهت بود يكى جهت ظلمت فقرى و ديگر جهت استنارهء استغنائى .\r\nو بنا بر اين جهات فقر و استغناء و قهر و محبت در معلولات تركيب شود و بدين صورت درآيد : نورى كه بر او قهر غالب بود ، نورى كه بر او محبت غالب بود ، چون نظام وجودى ثوابت بر گزاف نبود بناچار ظل و سايهء از تركيب و نظام عقول بوند و از جملهء ترتيبات و نظامات عالم وجود و بلكه كواكب بيشمارى كه در نظام ثوابت هست امورى بود كه دانش بشر بدانها راه نيافته و احاطت نيابد و حصر عجايب عالم اثير و نسبت‌هاى افلاك در عدد و تعداد متيقن امرى بس دشوار بود و نيز مانعى عقلى نبود از اينكه وراء فلك ثوابت نيز عجايب ديگرى بود و همين طور در خود فلك ثوابت عجايبى بود كه ما از ادراك آنها ناتوان باشيم و دانش ما بدانها نرسد .\r\nبدان كه در عالم اثير موجود ميت و مرده نبود و سلطان انوار مدبرهء علويه و قواى آن همواره بتوسط كواكب بافلاك ميرسد و هم از ناحيهء آنها است كه قواى بدنى منبعث شود و كوكب بمانند عضو رئيس مطلق بود و « هو رخش » كه طلسم شهريور بود . . .\r\nدر جايى ديگر در باب ترتيب صدور كثرات از نور الانوار گويد :\r\nاز نور قاهر روا بود باعتبار اشعهء كه در او بود چيزى حاصل شود كه مماثل با او نبود و بلكه از او آن امرى صادر شود كه بسان آن بود كه از بعضى از اعيان صادر شود و باعتبار انوار كثيرهء\r\n\r\n","description":"","footnote":"","page_name":" 2066 ","page_number":682},
  {"content":"\r\n\r\nشعاعيهء كه درو هست و بدين ترتيب اينگو انوار شعاعيه بمنزلهء جزء علت شود و از مجموع مركب از ذات و آن اشعه معلولى حاصل شود مخالف وى .\r\nسپس آن معلول از يك طرف از اشعهء كه علت او نور پذيرفته است نور پذيرد و از طرفى ديگر از ناحيهء علت خود شعاع وى فزون شود و بدين ترتيب اختلافات بسيارى در قواهر حاصل شود و البته جايز بود كه از مجموع چند امر چيزى حاصل شود . بجز آن چيزى كه از يكان يكان آنها حاصل ميگردد . و نيز جايز بود كه امرى بسيط از اشياء مختلف حاصل شود .\r\nو بعضى از قواهر نازله نزديك به نفوس‌اند و همانطور كه پارهء از نفوس در تصرف در كالبد نياز بوساطت روح نفسانى دارند و پارهء ديگر از جهت شدت نقصان حتى به آن هم نيازى ندارند مانند نفوس نباتى و پارهء از معادن نزديك به هيئت نباتند مانند مرجان و پارهء از نباتات نزديك به حيوانند مانند خرما و پارهء از حيوانات از لحاظ كمال قوت باطنى و جز آن نزديك بانسان‌اند مانند ميمون و غيره بنا بر اين مرتبهء نازل هر طبقهء عالى نزديك به طبقهء سافله است و طرف عالى طبقهء سافله نزديك به طبقهء عالى است . . .\r\n( رجوع شود به شرح قطب الدين ص 360 تا 384 ) دربارهء غير متناهى بودن آثار نفوس و عقول و انوار مجرده گويد :\r\nالبته گمان مبر كه انوار مجرده را اعم از قواهر و مدبرات مقدارى باشد زيرا همچنانكه بيان شد هر امر متقدر برزخى ذات خود را ادراك نكند و بلكه انوار مجرده عبارت از انوارى بسيط بوند كه بوجهى از وجوه در آنها تركيب نبود و همهء آنها در حقيقت نوريه يكسان و مشترك بوند همچنانكه بدانستى و تفاوت بين آنها به كمال و نقص بود و نقص در حقيقت نوريه به آنجا رسد كه قائم بنفس خود نبود و بلكه هيأتى بود در غير خود و تشنيع مشائيان كه گويند نور در اينجا كيفيت و عرض بود و بنا بر اين چگونه ميتواند قائم بنفس خود بود و هرگاه نورى از انوار بىنياز از محل بود همهء انوار نيز بايد بىنياز از محل باشد اصل و اساسى ندارد زيرا بىنيازى پارهء از انوار از محل از جهت كمال او بود و كمال او بسبب جوهريت او بود و غايت نقص نور بسبب عرضيت او و اضافت او به محل بود .\r\nو از نقصان امرى ، نقصان چيزى ديگر كه با آن از وجهى مشارك بود لازم نبود و در اين هنگام بايد گفت كه تفاوت بين مشاركات گاهى به مقدار بود و گاهى به عدد و گاهى ديگر بشدت و كمال و چون در نور مصباحى مقدار و اندازهء آن چيزى كه حامل نور چراغ بوده كوچكتر بود از اندازه آن چيزى كه حامل شعاع آن بود و حتى گاهى حوامل شعاع از لحاظ تعداد و عدد بيش از حامل نور بود بنا بر اين موجبيت و موجب بودن چراغ نسبت به حصول شعاع بهر نحو كه فرض شود ثابت بود و تفاوت نوريت آن نبود مگر\r\n\r\n","description":"","footnote":"","page_name":" 2067 ","page_number":683},
  {"content":"\r\n\r\nبواسطه اشديت و كمال پس شدت و كمال نور الانوار نامتناهى بود و هيچ چيز بر او احاطت و تسلط نيابد و احتجاب او از ما هم بسبب كمال نور او بود و هم بسبب ضعف قواى ما بود ، نه بواسطهء خفاء و پوشيده بودن وى و شدت نورانيت او به حدى و مرزى متعين و متخصص نشود تا توهم اين معنى ممكن باشد كه وراى او نورى ديگر بود و در نتيجه براى او حدى و تخصص بود كه مستدعى مخصص و قاهرى ديگر بود براى او و بلكه نور الانوار بسبب نور خود قاهر بر همهء چيزها بود ، پس علم او عبارت از نوريت او بود و قدرت او نيز بنوريت و قهر او نسبت باشياء بود ، و فاعليت خود از خاصيت نور بود و لكن اشعه و نور انوار قاهرهء مقربين متناهى بود آن گاه كه منظور از تناهى اين بود كه وراى او نورى اتم ازو باشد و اگر منظور اين باشد كه از شأن آنها اين بود كه آثار نامتناهى از آنها صادر شود آنها نيز نامتناهى بودند . و ما به زودى بر دوام برازخ فلكيه و حركات دوريه برهان آوريم و ثابت كنيم كه اين گونه حركات از لحاظ عدد نامتناهيند و البته آثار نور مدبر را نهايت واجب است زيرا هرگاه آثار انوار مدبره بالقوه بىپايان باشد توقفى در علائق ظلمات متناهيه الذوات و جواذب قوا و شوق طبيعى آنها حاصل نشود و لازم آيد كه شواغل برزخيه آنها را به خود جذب نكند .\r\nپس اين حركات دائمى كه ناشى از انوار متصرفه بود بمدد انوار قاهره بود كه او را قوت نامتناهى بود و آن كمال نوريت او باشد و چون چنين بود پس نور الانوار وراء ما لا يتناهى بود به مقدار ما لا يتناهى .\r\nدر باب كيفيت افعال و آثار انوار قاهره گويد :\r\nاز نور الانوار و انوار قاهره چيزى ديگر پس از آنكه در نخستين مرحله صادر نشده است صادر نشود مگر بر آن نحو كه بعدا بيان كنيم زيرا هر آنچه وجودش متوقف نباشد جز بر چيزى كه واجب بالذات بود هرگاه آن ذات موجود شود ، واجب باشد كه آن چيز نيز موجود شود ، و گر نه دو صورت خواهد داشت يكى آنكه براى او وجودى متصور نباشد و ديگر آنكه وجودش متوقف بر غير او بود و لازم آيد كه آن چيزى كه فرض شد متوقف عليه باشد متوقف عليه نبود در حال كه فرض اين است كه او متوقف عليه بود و اين محال بود و چون هر چه بجز نور الانوار بود از و صادر شود بنا بر اين متوقف بر غير او نبود بدان‌سان كه وجود افعال ما متوقف بر زمان يا زوال مانع و يا وجود شرط است زيرا اين گونه امور در افعال ما مدخليت دارند و با نور الانوار وقتى نبود كه متقدم بر همهء آنچه جز نور الانوار است باشد زيرا وقت خود نيز از جمله امورى است كه غير از نور الانوار بود و چون هم ذات نور الانوار و هم همهء آنچه صفاتيه فرض كرده‌اند صفتى دائم بود بناچار همهء آنچه از ذات و صفات او حاصل شود دائم بود زيرا متوقف بر امر منتظر ديگرى نبود و در عدم محض فرض تجدد\r\n\r\n","description":"","footnote":"","page_name":" 2068 ","page_number":684},
  {"content":"\r\n\r\nنشود .\r\n\r\nنُورِ اتَمّ\r\n- مراد از نور اتم ذات مبدأ المبادى است .\r\n( مجموعهء دوم مصنفات ص 133 ) .\r\n\r\nنُورِ اخَسّ\r\n- مراد نفوس مدبره است .\r\n( از ش ص 411 ) .\r\n\r\nنُورِ أسْفَهْبَديَّه\r\n- مراد نفس مدبره است و نفوس اسفهبديه انوار مدبره‌اند اعم از فلكى و غيره و هرگاه با قيد فلكيه « انوار اسفهبدية فلكية » گفته شود مراد نفوس مدبرهء فلكيه است .\r\n( مجموعهء دوم مصنفات ص 147 ، 196 ، 201 ) و رجوع بانوار اسفهبديه شود .\r\n\r\nنُورِ أعْظَم\r\n- مراد حق تعالى است « فيجب ان ينتهى الانوار القائمة و العارضة و البرازخ و هيآتها الى نور ليس ورائه نور و هو نور الانوار و النور المحيط و النور القيوم و النور المقدس و النور الاعظم الاعلى و هو النور القهار و هو الغنى المطلق اذ ليس ورائه شىء آخر » ( مجموعهء دوم مصنفات ص 121 ) .\r\n\r\nنُورِ أعْلى\r\n- ( اصطلاح اشراقى ) مراد از نور اعلى ذات حق تعالى است .\r\n( مجموعهء دوم مصنفات ص 178 ) رجوع بنور اعظم شود .\r\n\r\nنُورِ أقْرَب\r\n- ( اصطلاح اشراقى ) مراد اول صادر ، و نورى است كه اول ما صدر است چنان كه فرمودند « اول ما خلق الله نورى » ( ش ص 321 )\r\n\r\nنُورِ اقْهَر\r\n- ( اصطلاح اشراقى ) مراد ذات حق است كه اقهر انوار و اعظم و اعلاى آنها است .\r\n\r\nنُورِ أنْقَص\r\n- ( اصطلاح اشراقى ) هر يك از انوار در مراتب نازله انقص از نور ما فوق و انوار عاليه‌اند تا برسد به انوار مدبرهء انسيه و انوار حسيهء ذاتيه و انوار حسيهء عرضيه . ( رجوع شود به مجموعهء دوم مصنفات ص 132 ، 133 ) .\r\n\r\nنُورِ إلهى\r\n- ( اصطلاح اشراقى ) مراد ذات حق تعالى است « نور الهى خود روشن و چيزها بوى روشن است » . ( مصنفات ج 1 رساله 1 ص 22 ) .\r\n\r\nنورِ اوَّل\r\n- ( اصطلاح اشراقى ) مراد نور اقرب و نور صادر اول است . ( اسفار ج 1 ص 46 ) .\r\n\r\nنُورِ بارِق\r\n- ( اصطلاح اشراقى ) نور بارق نورى است كه از ناحيه نور الانوار بر دل اهل تجريد تابش كند و « اخوان التجريد يتشرق عليهم انوار و لها اصناف نور بارق يرد على اهل البدايات يلمع . . و يرد على غير هم ايضا نور بارق اعظم منه و اشبه منه بالبرق » . ( مجموعهء دوم مصنفات ص 253 ) .\r\n\r\nنُورِ بَرْزَخى\r\n- ( اصطلاح اشراقى ) مراد نورى است كه در عالم اجسام است و انوار مدبرهء اجساد را نيز گويند رجوع شود بانوار برزخيه . و ( مجموعه دوم مصنفات ص 207 ) .\r\n\r\nنُورِ تامّ\r\n- ( اصطلاح اشراقى ) مراد نور اول و اول صادر و نور اقرب است كه نسبت بانوار ديگر تام است و اتم از آن نور اعظم است و نيز هر يك از انوار طوليه نسبت بمادون خود تام و نسبت به ما فوق خود ناقص‌اند . ( رجوع شود به مجموعهء دوم مصنفات ص 170 و 195 ) .\r\n\r\n","description":"","footnote":"","page_name":" 2069 ","page_number":685},
  {"content":"\r\n\r\nنُورِ ثانى نُورِ ثالِث نُورِ رابِع ( اصطلاح اشراقى ) نورِ عاشِر و نور . . .\r\nمشائيان در نظام جهان قائل به عقل اول و دوم و سوم تا دهم ميباشند شيخ اشراق همان ترتيب را در انوار ميداند لكن وى مراتب طوليه انوار را زياده برده عدد ميداند و قائل بانوار عرضيه غير متناهية العدد نيز مىباشد ( رجوع به اول ما خلق و صد رو مجموعهء دوم مصنفات ص 140 ) شود .\r\n\r\nنُورِ جَوهَرى\r\n- ( اصطلاح اشراقى ) نور جوهرى مقابل نور عرضى است و آن نور مجرد حى فاعل قائم بذات است ( از مجموعهء دوم مصنفات ص 119 ) .\r\n\r\nنُورِ حَقيقى\r\n- ( اصطلاح اشراقى ) مراد ذات حق تعالى و نور الانوار است . ( اسفار ج 1 ص 16 ) .\r\n\r\nنُورِ حَىّ\r\n- ( اصطلاح اشراقى ) مراد نور جوهرى است كه نفس باشد . ( از مجموعهء دوم مصنفات 119 ) .\r\n\r\nنُورِ سافِل\r\n- ( اصطلاح اشراقى ) هر يك از انوار نسبت بما فوق و نور عالىتر از خود سافل‌اند « النور السافل يشاهد نور العالى و يشرق نور العالى عليه » ( ش ص 335 ، 338 - مجموعه دوم مصنفات ص 133 ، 135 ، 136 ) رجوع بانوار سافله شود .\r\n\r\nنُورِ سانِح\r\n- ( اصطلاح اشراقى ) مراد نور اول و اقرب است و گاه مراد هم نور فائض بمادون است « ان القاهر الثانى يقبل من النور سانح من نور الانوار مرتين » ( مجموعهء دوم مصنفات ص 140 ) « فاذا تضاعفت الانوار السانحه » ( مجموعه دوم مصنفات ص 141 و رجوع شود به ص 138 - ش ص 411 ) و بالاخره نورى كه بواسطهء اشراق نور الانوار حاصل مىشود و آن را بنام خره خوانده‌اند ( ش ص 342 ، 283 ) .\r\n\r\nنُورِ شُعاعى\r\n- ( اصطلاح اشراقى ) مراد اضواء و انوار حسيه است . ( رجوع شود به مجموعه دوم مصنفات 27 ) .\r\n\r\nنُورِ عارِض\r\n- ( اصطلاح اشراقى ) انوار را شيخ اشراق بر دو قسم كرده است يكى نور بالذات و غير عارض و ديگرى نور عارضى و نور عارضى را هم دو قسم كرده است آنچه در اجسام است و ديگر آنچه در مجردات است .\r\nقسم اول مانند نور شمس و غيره . قسم دوم مانند نفوس و غيره ( مجموعهء دوم مصنفات ص 138 - ش ص 290 ) .\r\n\r\nنُورِ عَظيم\r\n- ( اصطلاح اشراقى ) مراد نور اقرب و نور اول است كه صادر اول است .\r\n( از مجموعهء دوم مصنفات ص 128 ) .\r\n\r\nنُورِ فائِض\r\n- ( اصطلاح اشراقى ) هر يك از انوار مجرده فائض بمادون خودند و نور سانح را نور فائض گويند و باعتبارى نور الانوار نيز فائض است .\r\n( از مجموعهء دوم مصنفات ص 259 ) رجوع شود به نور سانح .\r\n\r\nنُورِ قاهِرِ فَيّاض\r\n- ( اصطلاح اشراقى ) رجوع بانوار قاهره شود .\r\n\r\nنُورِ قائِم\r\n- ( اصطلاح اشراقى ) نور قائم در مقابل نور عارض است و هر يك از انوار مجرده قائم بذات خودند و گاه از نور قائم انوار مجرده طوليه را خواهند ،\r\n\r\n","description":"","footnote":"","page_name":" 2070 ","page_number":686},
  {"content":"\r\n\r\nرجوع بانوار مجرده شود .\r\n\r\nنُورِ قُدْسى\r\n- ( اصطلاح اشراقى ) مراد نور مجرد است . « النور المدبر اذا لم يقهره شواغل البرزخ يكون شوقه الى عالم النور القدسى » ( از مجموعهء دوم مصنفات ص 223 ) .\r\n\r\nنُورِ قَهّار\r\n- ( اصطلاح اشراقى ) مراد نور الانوار است « فيجب ان ينتهى الانوار القائمة و العارضة و . . . الى نور ليس ورائه نور و هو نور الانوار و النور المحيط و النور القيوم و النور المقدس و النور الاعظم الاعلى و هو النور القهار و هو الغنى المطلق .\r\n( از مجموعهء دوم مصنفات ص 121 ) .\r\n\r\nنُورِ قَيُّوم\r\n- ( اصطلاح اشراقى ) مراد نور الانوار ( ذات حق ) است ، رجوع به نور قهار شود .\r\n\r\nنُورِ لِذاتِه\r\n- ( اصطلاح اشراقى ) مراد نور قائم بالذات است كه انوار مجرده باشند ، رجوع بنور شود .\r\n\r\nنُورِ لِغَيره\r\n- ( اصطلاح اشراقى ) مراد انوار عارضى است در مقابل انوار مجرده كه بنفسه و لذاته‌اند .\r\nرجوع بنور شود .\r\n\r\nنُورُ المُتَصرَّف\r\n- ( اصطلاح اشراقى ) مراد از نور متصرف نور مدبر است ، رجوع بانوار مدبره و متصرفه و ( مجموعهء دوم مصنفات ص 166 ) شود .\r\n\r\nنُورِ مُجَرَّد\r\n- ( اصطلاح اشراقى ) مراد نور مجرد قائم بذات است كه قابل اشاره حسيه نباشند در مقابل نور عارضى كه نور حسى است « و النور ينقسم الى ما هو هيئة لغيره و هو النور العارض و الى نور ليس هو هيئة لغيره و هو النور المجرد » ( مجموعهء دوم مصنفات ص 107 - ش ص 308 ) .\r\n\r\nنُورِ مُجَرَّدِ مُدَبِّر\r\n- ( اصطلاح اشراقى ) مراد نفوس ناطقه است . رجوع بانوار مدبره شود .\r\n\r\nنُورِ مَحْض\r\n- ( اصطلاح اشراقى ) مراد نور مجرد است كه غير مشوب به ظلمت است « و هو النور المجرد و هو النور المحض » ( مجموعهء دوم مصنفات ص 107 ) رجوع بانوار مجرده شود .\r\n\r\nنُورُ المُسْتَفاد\r\n- ( اصطلاح اشراقى ) مراد نورى است كه از راه اشراقات انوار علويه بر سوافل پديد آيد « و الانوار القاهرة و ان كان سافلها يتضاعف فيه جهات الاشراق الا ان الضعف الذى فى الجوهر لا ينجبر بالنور المستعار لا سيما اذا كان ذالك النور من العوالى » ( از مجموعهء دوم مصنفات ص 167 ) .\r\nمراد نور مكتسب از غير است مانند نور ماه كه از خورشيد است و نور اول و اقرب كه مستفاد از نور الانوار است و همين طور كليهء انوار طوليه و عرضيه انوار مستفاده از نور الانوارند و هر يك از سوافل نيز مستفاد از عوالى است « فاذا التميز بين نور الانوار و بين نور الاول الذى حصل منه ليس الا بالكمال و النقص و كما فى المحسوسات النور المستفاد لا يكون كالنور المفيد فى الكمال فالانوار المجردة حكمها كذا » .\r\n\r\n","description":"","footnote":"","page_name":" 2071 ","page_number":687},
  {"content":"\r\n\r\n( از مجموعه دوم مصنفات ص 126 - 127 ) .\r\n\r\nنُورِ مُفيد\r\n- ( اصطلاح اشراقى ) نور - الانوار مفيد كل انوار است و هر يك از انوار طوليه مفيد نورند بمادون خود و در انوار محسوسه آفتاب نور مفيد است .\r\nرجوع بنور مستفاد شود .\r\n\r\nنُورِ مُقَدَّس\r\n- ( اصطلاح اشراقى ) مراد نور الانوار است رجوع به نور قيومى و نور قهار شود .\r\n\r\nنُورِ ناقِص\r\n- ( اصطلاح اشراقى ) هر يك از انوار سافله نسبت بنور عالى خود ناقص‌اند و كليهء انوار نسبت به نور الانوار ناقص است .\r\n( مجموعهء دوم مصنفات ص 136 ) .\r\n\r\nنُور و ظُلْمَت\r\n- ( اصطلاح اشراقى ) قاعدهء نور و ظلمت مبناى فلسفه شيخ اشراق است كه بقول خود احياكنندهء فلسفهء آباء و اجدادى است « و على الرمز يبتنى قاعدة اهل الشرق و هم حكماء الفرس القائلون باصلين احد هما نور و الاخر ظلمة لانه رمز على الوجوب و الامكان فالنور قائم مقام الوجود الواجب و الظلمة قائم مقام الوجود الممكن لان المبدأ الاول اثنان احد هما نور و الآخر ظلمة » ( مجموعه دوم مصنفات ص 301 ) .\r\n\r\nنُور بَخْشيَّه\r\n- ( اصطلاح عرفانى ) از سلسلهء معروفيه ، گويند كه چون ترتيب سلسلهء كبرويه ذهبيه از سيد على همدانى بخواجه اسحاق ختلانى رسيد وى با سيد محمد نور بخش بيعت نمود و او را خليفه الخلفاء خود نمود و لقب نور بخش بوى عطا كرد . در اين حال سيد عبد الله مشهدى از مريدان خواجه اسحاق از بيعت با نور - بخش ابا كردند و خواجه با مكاشفه فهميد و گفت مريدان سيد عبد الله مرتد شدند و بيعت بدست ايشان باطل است و الحال در خراسان مريدان سيد عبد الله را صوفيه ميگويند و مريدان سيد محمد را - نوربخشيه و اختلاف و مناقشات اين دو طايفه بسيار است . . .\r\n( از طرائق الحقائق - جزء دوم - ص 143 )\r\n\r\nنَورُوز\r\n- ( اصطلاح ذوقى ) عالم تفرقه را گويند .\r\n( كشاف ص 1563 ) .\r\n\r\nنَوروزُ النَّهار\r\n- ( اصطلاح گاه‌شمارى ) روز نوزدهم اسفند ارمذ بود كه آن روز آبها جارى شود و آن را عيد گيرند ( از آثار الباقيه ص 230 )\r\n\r\nنَوع\r\n- ( اصطلاح فلسفى و منطقى ) نوع عبارت از كلى است كه افراد آن متفق الحقيقة باشند و بعبارت ديگر نوع كلى است مقوم ذاتى افراد كه صادق بر افراد متفقة الحقائق باشد « كل لفظ يشار بها الى كثرة تعمها صورة واحدة مثل قولك الانسان و الفرس » ( اخوان ج 1 ص 314 ) .\r\n« النوع هو اخص كليتين يليق ان يجاب به فى جواب ما هو » ( تفسير ص 117 ، 123 ) ، « اما النوع فانه طبيعة محصلة فى - الوجود و فى الفصل جميعا » ( شفا ج 2 ص 502 ) تركيبات\r\n\r\nنَوعِ إضافى\r\n- ( اصطلاح منطقى ) هر\r\n\r\n","description":"","footnote":"","page_name":" 2072 ","page_number":688},
  {"content":"\r\n\r\nيك از انواع متوسطه كه اجناس متوسطه هم گويند نوع اضافىاند به نسبت بما فوق خود ( اساس الاقتباس ص 27 ) .\r\n\r\nنَوعُ الاوَّل\r\n- ( اصطلاح منطقى ) مراد نوعى است كه دون او نوعى نباشد مانند انسان ، رجوع شود به جنس الاجناس و اجناس متوسطه و ( اساس الاقتباس ص 29 - شفا ج 2 ص 503 ) .\r\n\r\nنَوعِ بَسيط\r\n- ( اصطلاح منطقى ) نوع بسيط نوعى است كه فوق آن جنس و تحت آن نوعى نباشد .\r\n\r\nنَوعِ سافِل\r\n- ( اصطلاح فلسفى ) نوعى كه دون آن نوعى نباشد مانند انسان كه نوع سافل و نوع الانواع گويند كه نوع حقيقى است .\r\n( اساس الاقتباس ص 29 ، 27 )\r\n\r\nنُه بَهْرات\r\n- ( اصطلاح نجومى ) و ظاهرا از نجوم هندى است كه هر برجى را نه قسم نمايند كه مجموع 108 قسم شود هر قسمى از آن سه درجه و بيست دقيقه شود قسم اول از حمل را به مريخ نسبت دهند كه صاحب حمل است و قسم دوم را به صاحب ثور كه زهره است و قسم سوم به صاحب جوزا كه عطارد است و همين طور تا تمام اقسام 108 گانه و چون نوبت به حوت رسد باز از حمل گيرند تا آخر اقسام دوازده‌گانه كه متعلق به صاحب حوت بود كه مشترى است و اين اقسام را نه بهر خوانند و اگر به دوازده قسم تقسيم كنند دوازده بهر خوانند در رسائل اخوان اصطلاح نوبهرات آمده است و گويند هندوان بروج و ستارگان را با موجودات انطباق داده‌اند بدين شرح حمل نو بهر اول مساوى با طلا است .\r\nو همين طور انطباق موجودات با ستارگان ( رجوع برسائل اخوان )\r\n\r\nنِهال\r\n- ( اصطلاح نجومى ) ستارهء بود واقع در ارنب و گاه بر همهء صورت اطلاق نهال شود .\r\n\r\nنُه خُراس\r\n- ( اصطلاح هيئت ) منظور نه فلك است ( خراس يعنى آسياى بزرگ )\r\n\r\nنَهْر\r\n- ( اصطلاح نجومى ) و نام يكى از صور كواكب نيم كرهء جنوبى است شامل 34 ستاره داخل در صورت ( از صور كواكب ص 282 ) .\r\n\r\nنَهايَت\r\n- رجوع ببدايت شود .\r\n\r\nنَهايات\r\n- ( اصطلاح عرفانى ) قسم نهايات را ده بابست ، رجوع بابواب شود .\r\n\r\nنَهايتِ سَفَرِ اوَّل\r\n- ( اصطلاح عرفانى ) نهايت سفر اول عبارت از رفع حجب كثرت است از وجه وحدت و نهايت سفر دوم رفع حجاب وحدتست از وجود كثرت علمى باطنى .\r\nو بالجمله نهايت سفر ، توجه دل است به حضرت حق و اسفار اربعه . . .\r\n( از اصطلاحات خطى ث 854 ) .\r\n\r\nنَهرِ جُوريَّه\r\n- ( اصطلاح عرفانى ) از فرق متصوفه است .\r\nمنسوب به ابو يعقوب نهر جورى از مشايخ صوفيه است جنيد را درك كرده و مدتها به مكه اعتكاف گزيد .\r\nياقوت حموى گويد نهر جور بضم\r\n\r\n","description":"","footnote":"","page_name":" 2073 ","page_number":689},
  {"content":"\r\n\r\nجيم و سكون و او ميان اهواز و جيران واقع است .\r\nاز گفته‌هاى اوست : الدنيا بحر ، و الآخرة ساحل و المركب التقوى و الناس على سفر .\r\n( از طرائق الحقائق - جزء دوم - ص 46 )\r\n\r\nنَهَنْگ\r\n- ( اصطلاح نجومى و هيوى ) حكماى ختا و تركستان شبانه‌روز را به دوازده قسم مساوى قسمت كرده‌اند و هر قسمتى را چاغ ناميده‌اند يعنى وقت و اسامى چاقهاى آن به فارسى عبارت است از :\r\nموش ، گاو ، پلنگ ، خرگوش ، نهنگ ، مار ، گوسفند ، بوزينه ، مرغ ، سگ و خوك و چون در هنگام تحويل برج حوت به حمل در يكى از اين قسمتهاى شبانه‌روز بود بنام يكى از نامهاى فوق ناميده شود و گويند سال كه مثلا بر گاو بود و يا بر خرگوش و يا بر پلنگ تحويل گردد .\r\n\r\nنَهْى\r\n- ( اصطلاح اصولى ) و آن طلب كف و بازداشت و خوددارى از انجام فعل است و طلبى است كه بر سبيل استعلاء است مانند « لا تفعل » و گاه براى تهديد است مانند آنكه كسى بنوكر خود گويد :\r\n« لا تمثل امرى » و گاه براى دعا و گاه براى التماس است ، در اين مسأله نزاع و اختلاف است آيا نهى حقيقت در حرمت است يا كراهت و يا اعم است و يا مشترك لفظى است بين حرمت و كراهت و يا مشترك معنوى است و يا حقيقت در حرمت و مجاز در كراهت است ، محققان گويند نهى مانند امر است و مفيد ترك طبيعت فعل منهى است و حرمت و كراهت از امورى است كه بقرائن خارجى دانسته مىشود و باز بحث است كه متعلق طلب كف و خوددارى است از فعل يا مجرد ترك است و لو آنكه كف هم نباشد و نيز بحث است كه آيا دلالت بر فور دارد يا تراخى و باز بحث است كه دلالت بر مرة دارد يا تكرار چنان كه در امر گفته شد .\r\nبحث ديگر اين است كه آيا نهى موجب فساد منهى عنه است كه اگر چيزى نهى شد انجام آن بلا اثر است يا نه بلكه مرتكب آن عمل حرام انجام داده است .\r\nالبته مراد مطلق نهى است اعم از تحريمى يا تنزيهى و نفسى و غيرى و اصلى و تبعى البته مورد مهم بحث عبادات است زيرا فساد ناشى از نهى در عبادات است يعنى چيزى كه بنفسه و بعنوانه عبادت باشد مانند سجود ، ركوع ، خضوع و خشوع و بالاخره محققان گويند در عبادات موجب فساد است لكن در معاملات موجب فساد نيست زيرا ميان حرمت و فساد ملازمهء نيست و عدهء هم در عبادات و هم در معاملات موجب فساد دانند .\r\n( از تلويح ص 422 - مختصر المعانى ص 93 قواعد شهيد ص 111 - معالم ص 95 - كفايه ج 1 ص 282 - 294 ) و بالجمله :\r\nنهى عبارت از طلب ترك فعل است از عالى بر سبيل استعلاء كه شامل حرام هم مىشود چنان كه متبادر از اين ماده ( نهى ) تحريم است . . .\r\nدر اينكه آيا نهى دال بر حرمت است يا كراهت يا هيچ كدام اختلاف است لكن قول نزديك به تحقيق اشتراك بين كراهت\r\n\r\n","description":"","footnote":"","page_name":" 2074 ","page_number":690},
  {"content":"\r\n\r\nو حرمت است .\r\nكسانى كه گويند دلالت بر حرمت دارد استدلال كرده‌اند به  ( وَ ما نَهاكُمْ عَنْهُ فَانْتَهُوا )  كه صيغه امر دال بر وجوب است .\r\nو وجوب انتهاء مستلزم حرمت ارتكاب است و ما حصل قول محقق اين است كه نهى هم مانند امر دلالت بر طلب ترك ماهيت فعل دارد و حرمت و كراهت از حالات و عوارض خارجى است .\r\nدر كتاب معتقد الاماميه آمده است كه نهى عبارت است از گفتن گوينده كه ، مر كسى را كه كمتر بود از وى در مرتبت : « لا تفعل » ، يعنى مكن ! با كراهت منهى عنه .\r\nو نهى از چيزى امر نباشد بضد وى ، چنان كه در امر گفته شد .\r\nو او اقتضاى مرت و تكرار نكند ، نه مطلق و نه مشروط . و چون مطلق باشد احتمال هر وقتى دارد از اوقات مستقبله و نهى در عرف لغت ، اقتضاى فساد منهى عنه نكند ، اما در عرف شرع اقتضاى اين كند ، از براى آنكه : از آنكه گويند اين صحيح است يا مجزى است ، اثبات احكام شرعى است درو . و از آنگه گويند فاسد است ، نفى احكام شرعى است از آن . و لفظ نهى را و معنى وى را تعلقى نيست به اين ، پس دليل نكند نه بر صحت و نه بر فساد . ديگر آنكه نهى وارد است در آنچه صحيح است و فاسد ، و ظاهر استعمال دليل حقيقت كند .\r\nو گفتيم كه نهى در شرع اقتضاى فساد منهى عنه كند ، از براى آنكه صحابه و تابعين حكم كرده‌اند بفساد منهيات بىتوقف دليل .\r\n( رجوع شود به معتقد الاماميه ص 150 ، 151 ) .\r\nدر اصول رشاد آمده است :\r\nهمان طورى كه صيغهء امر حقيقت در وجوب است صيغهء نهى نيز حقيقت در حرمت مىباشد و به همين جهت استعمال آن در غير موارد تحريم حمل بر مجاز مىشود .\r\nدليل حقيقت بودن آن در تحريم يكى تبادر است يعنى آنچه كه از كلمهء لا تفعل بذهن متبادر مىشود حرمت آن فعل مىباشد و به همين مناسبت عقلاء مرتكب را سزاوار مذمت دانسته و از جهت اينكه فعل منهى عنه را بجا آورده است توبيخ مينمايند - و ديگرى آيهء  « وَ ما نَهاكُمْ عَنْهُ فَانْتَهُوا »  مىباشد كه انتها از « ما نهى عنه الرسول » ( ص ) را واجب نموده و بديهى است هر فعلى كه انتها از آن واجب باشد اتيانش حرام ميگردد .\r\nولى بعضى از متقدمين آن را حقيقت در كراهت و بعضى ديگر بين تحريم و كراهت مشترك دانسته‌اند - و استدلال آنها در اين باب و همچنين جواب استدلالشان به همان نهجى است كه در باب اوامر بيان گرديده است .\r\nدر نظر اهل عرف كسى كه عمل منهى عنه را ترك گفته ممتثل شمرده مىشود اعم از اينكه اين ترك ناشى از تصميم خود او باشد يا اينكه دست رادع و يا وقوع حادثهء وى را از انجام آن عمل باز داشته باشد و يا اينكه وى اساسا بدون قصد و اراده و يا بدون اينكه حتى خاطرهء\r\n\r\n","description":"","footnote":"","page_name":" 2075 ","page_number":691},
  {"content":"\r\n\r\nفعل منهى عنه را بذهنش خطور داده باشد آن را ترك نمايد و يا اينكه آن عمل بنفسه و با قطع نظر از نهى شارع اصولا مورد نفرت و مخالفت طبع وى بوده و به همين جهت از آن اجتناب ورزيده باشد .\r\nو بالاخره وى در همهء اين حالات عرفا غير عاصى شناخته مىشود .\r\nپس در عمل بمفاد نهى تصميم مكلف و كف نفس وى شرط وقوع امتثال نيست و بلكه مجرد ترك فعل كافى است خواه اين ترك مبتنى بر تصميم و كف نفس باشد و يا بدون تصميم و توجه و التفات صورت بگيرد .\r\nولى بعضىها با اين نظر مخالفت نموده و گفته‌اند كه ترك فعل صرفا و بدون اينكه مبتنى بر تصميم و ارادهء باشد براى تحقق امتثال و عمل بمفاد نهى كافى نيست و بلكه مطلوب بالنهى همانا خوددارى مكلف و كف نفس وى از ارتكاب به عمل منهى عنه مىباشد - زيرا عنوان ترك الفعل من حيث هو يك مفهوم وجودى نيست تا نفى و اثباتش در اختيار مكلف بوده و شايستگى قبول تكليف را داشته باشد بلكه مفهوما امر عدمى و نفى محض است كه از زمان پيش و قبل از اينكه تكليف بر آن تعلق گيرد به خودى خود حاصل بوده است و به همين جهت نمىتواند متعلق تكليف واقع شود چه آنكه الزام مكلف بر تحصيل آن ، الزام بر تحصيل فعل و تكليف بر ما لا يطاق مىباشد .\r\nو به تعبير ديگر : چون حكم فعل از جملهء احكام خمسه مىباشد لذا مانند ساير احكام فقط به مقدورات تعلق ميگيرد و چون نفى فعل به خودى خود و بدون دخالت مكلف قبلا حاصل بوده است لذا تحصيل مجدد آن مقدور نمىباشد و به همين جهت حكم نهى نيز نمىتواند بر آن تعلق بگيرد .\r\nولى اين استدلال صحيح نيست زيرا بر فرض تسليم به اين كه تحصيل نفس نفى الفعل از قدرت مكلف خارج باشد ولى ابقاء و افنايش بطور قطع در اختيار مكلف است چه آنكه مكلف ميتواند با عدم تقرب به عمل منهى عنه آن را ابقاء نموده و يا با ارتكاب به عمل مزبور بقاء و دوام آن را قطع كند - بنا بر اين چون بقاء و زوال نفى الفعل مقدور مىباشد لذا تعلق حكم بر آن بلا مانع خواهد بود .\r\nمقتضاى نهى منع مكلف از بجا آوردن فعل منهى عنه و تقرب بدان مىباشد و اين معنى تحقق پيدا نمىكند مگر آنكه مكلف براى هميشه و على الدوام از بجا آوردن آن اجتناب ورزد و الا در هر برههء از زمان كه بارتكاب آن مبادرت كند بر خلاف مقتضاى نهى عمل كرده و عرفا عاصى و در نظر عقلاء مستحق توبيخ شمرده مىشود - پس صيغهء نهى مفيد دوام و تكرار است .\r\nولى بعضىها آن را بين مره و تكرار مشترك دانسته‌اند ( با اشتراك معنوى ) و استدلال آنها اين است كه صيغهء مزبوره اگر منحصرا مفيد دوام باشد لازم مىآيد كه هرگز و در هيچ موردى از آن منفك نگردد و حال آنكه در بعضى از موارد بطور قطع از آن منفك شده و به وقت دون وقت دلالت نموده است - كما اينكه نهى شارع از اتيان صوم و صلاة نسبت به\r\n\r\n","description":"","footnote":"","page_name":" 2076 ","page_number":692},
  {"content":"\r\n\r\nحائض و مسافر و يا نهى طبيب از تناول اغذيهء مضره به مريض ناظر دوام نبوده و بلكه ناظر بوقت معينى مىباشد - بطورى كه پس از سپرى شدن ايام حيض و سفر در حائض و مسافر و حصول برء در مريض ، مفاد حكم نهى نيز بپايان ميرسد پس نمىتوان صيغهء نهى را در همه جا مفيد دوام دانسته و آن را بدن اختصاص داد و بلكه بايد گفت كه صيغهء مزبوره در بعضى از موارد حقيقت در دوام و در برخى ديگر حقيقت در مرده است - زيرا در هر دو مورد بطور مساوى استعمال شده و استعمال هم دليل حقيقت مىباشد - چه آنكه حمل آنها بر مجاز و يا اشتراك لفظى بر خلاف اصل است پس بناچار بايد آن را مشترك معنوى بين آن دو معنى دانست .\r\nولى اين استدلال مردود است زيرا محل كلام ما در اين مبحث نهى مطلق است نه نهى مقيد به زمان مخصوص و وقت معين - زيرا اگر نهى مقيد به زمان معينى باشد مسلما به همان زمان ، محدود و مختص خواهد شد - بنا بر اين چون نهى راجع بصلاة و صوم نسبت بحائض و مسافر و تناول اغذيهء مضره نسبت به مريض بموجب مصرحات ديگر و قرائن اشارات موجوده مقيد به زمان حيض و سفر و مرض است لذا به همان ازمنه و اوقات اختصاص يافته است و اين امر موجب اين نيست كه صيغهء وى در حال اطلاق و تجرد از قيد زمان نيز بوقت دون وقت دلالت نمايد .\r\nدر پايان اين فصل از بيان نكته ناگزير هستيم كه : ثبوت دلالت نهى بر دوام طبعا ملازم با ثبوت دلالت آن بر فور است زيرا تراخى و عدم فوريت كه مستلزم ايجاد فاصله زمانى است منافى با دوام و استمرار مىباشد و به همين جهت كليه قائلين بدلالت آن بر دوام بالملازمه آن را مفيد فور و قائلين باشتراك هم آن را بين فور و تراخى مشترك دانسته‌اند .\r\n( اصول رشاد ص 117 - 113 ) .\r\n\r\nنَهْىِ إرْشادى\r\n- ( اصطلاح اصولى ) براى فهم اين تركيبات :\r\nنهى ارشادى - نهى تنزيهى - نهى ذاتى نهى اصلى - نهى تبعى - نهى الزامى نهى مولوى .\r\nرجوع بنهى و امر . . . شود .\r\n\r\nنِيَّت\r\n- نيت در لغت انبعاث دل باشد به طرف آنچه موافق غرض خود داند از جلب نفع و دفع مضار حالا يا مالا و در شرع اراده‌ايست كه متوجه به طرف فعل براى طلب رضايت خدا و امتثال اوامر او باشد .\r\nو نيز در لغت عزم باشد و در شرع عزم و قصد بفعل باشد .\r\n( از كشاف ص 1439 ) .\r\n\r\nنَهىِ از ضِدّ\r\n- ( اصطلاح اصولى ) يكى از مباحث مهم اصولى است .\r\nدر اصول رشاد آمده است :\r\nبحث در اينكه امر بشيء مقتضى نهى از ضد آن شىء مىباشد يا خير ! از مباحث آشفته و درهم پيچيده اين فصل است بطورى كه حتى خود مؤلفين نيز به اين حقيقت اعتراف نموده و عموما\r\n\r\n","description":"","footnote":"","page_name":" 2077 ","page_number":693},
  {"content":"\r\n\r\nگفته‌اند كه كلمات اصحاب در اين باب بسى مضطرب و ابهام‌آميز است زيرا اختلاف در اينجا تنها در اصل دلالت نيست بلكه نحوهء دلالت ، و مبنا و منشأ آن نيز مورد اختلاف مىباشد - و بعلاوه در تفسير كلمهء ضد ، و ساير متفرعات اين مبحث نيز تضادها و مناقشاتى بوقوع پيوسته ، كه بالنتيجه مطالب را در يكديگر ادغام و كلمات را مضطرب ساخته است و اينك ما براى اينكه مطالب را از يكديگر تفكيك و موضوع را تا آنجائى كه درخور قدرت است روشن سازيم قبلا به تفسير كلمه ضد و بيان اقسام آن و ذكر پارهء مطالب پرداخته ، و سپس وارد اصل موضوع ميشويم :\r\nالف - ضد شىء در لغت معاند و خصيم آن شىء را گويند - معاند اگر امر عدمى باشد در اصطلاح متكلمين نقيض و در عرف اصوليين ضد عام ناميده مىشود و اگر امر وجودى باشد ضد خاص .\r\nچنانچه فى المثل وجود و عدم را نقيضان و سفيدى و سياهى را ضدان گويند .\r\nدر ضد عام اجتماع نقيضين در مورد واحد و همچنين ارتفاع آنها از آن مورد ممتنع مىباشد مثلا شىء واحد نمىتواند در آن واحد هم موجود باشد هم معدوم و همچنين آن شىء نمىتواند در آن واحد نه موجود باشد و نه معدوم پس نقيضين بنا به اصطلاح معروف « مانعة الجمع » اند و هم « مانعة الخلو » لكن در ضد خاص فقط اجتماع ضدين محال است ولى ارتفاع آنها ممكن مىباشد . مثلا شيئى واحد در آن واحد گر چه نمىتواند هم سفيد باشد و هم سياه ولى ميتواند نه سفيد باشد و نه سياه .\r\nب - بعضىها ضد عام را طور ديگرى تفسير نموده و گفته‌اند كه مراد از آن اضداد وجوديه است بوجه لا على التعيين مثلا ضد عام سياهى عبارت است از سفيدى يا سرخى يا سبزى و يا الوان ديگر بطور لا على التعيين - ولى اگر اين قول صحيح باشد ضد عام عين ضد خاص و عبارة اخراى آن خواهد شد چه آنكه ضد خاص نيز كه مفرد منكر است عبارت است از كليه اضداد وجوديه بطور لا على التعيين .\r\nج - ترك فعل از نظر اينكه عدمى است نقيض و يا ضد عام فعل مىباشد ولى بعضىها گفته‌اند ، كه ترك فعل عبارة اخراى كف نفس است ، و چون كف نفس مفهوما امر وجودى است ، لذا ترك فعل هم امر وجودى و ضد خاص فعل مىباشد .\r\nولى اين قول صحيح نيست ، زيرا اگر ترك فعل عين كف نفس باشد ، لازم مىآيد كه ترك ناشى از سهو و نسيان ، كه قطعا مبتنى بر تصميم و كف نفس نيست ، ترك فعل محسوب نگردد ، و حال آنكه اهل عرف بالضروره آن را ترك فعل گويند .\r\nد - دلالت لفظى يك بار بدلالت مطابقى تضمنى - التزامى - و بار ديگر بدلالت صريحى - اقتضائى - اشارهء - عينى تقسيم مىشود .\r\nراجع بدلالت سه‌گانهء اول چون در باب دلالت گفتگو كرده‌ايم لذا در اينجا فقط\r\n\r\n","description":"","footnote":"","page_name":" 2078 ","page_number":694},
  {"content":"\r\n\r\nدربارهء دلالات اخيره بحث مينمائيم .\r\nچنانچه صحت كلام در دلالت بر مراد قائل خود محتاج به تقدير و اضمار نباشد ، دلالت آن صريحى و الا اقتضائى مىباشد .\r\nمثلا دلالت جمله « زيد قائم » بر قيام زيد دلالت صريحى است زيرا صحت آن در دلالت بر معنى مراد احتياج باضمار و تقدير كلمهء ديگرى ندارد ولى دلالت جمله  « وَ سْئَلِ الْقَرْيَةَ »  بر اهل قريه ، دلالت اقتضائى است زيرا صحت آن منوط به اضمار و تقدير كلمهء « اهل » در خلال جمله است بطورى كه اگر آن كلمه در خلال جمله مستتر نشود كلام قائل غير صحيح و عارى از معنى ميگردد و بعبارة اخرى چون بنا بر دلائل خارجيه مسلم است كه نفس قريه اهليت جوابگوئى ندارد لذا عقل مستمع از سبك كلام و سياق عبارت حكم مىكند بر اينكه مراد قائل اهل قريه است نه خود قريه .\r\nرجوع بامر شود .\r\n\r\nنَهى در عِبادات\r\n- ( اصطلاح اصولى ) در كليات حقوقى آمده است :\r\nنهى در عبادت مقتضى فساد است زيرا عبادت بدون قصد تقرب حاصل نمىشود و مقتضاى نهى مبغوضيت است و تقرب به عمل مبغوض حاصل نخواهد شد .\r\nاما در معاملات نهى از معامله يا راجع است بذات معامله يا بجزئى از اجزاء آن يا راجع به وصف مفارق و يا بامرى خارج .\r\nهرگاه مربوط و متعلق نهى راجع بامرى خارج باشد مثل نهى از بيع ، وقت نداء نهى مقتضى فساد نيست .\r\nاما در ساير اقسام موارد مختلف است و لازم است هر موردى بالخصوص مورد نظر و دقت قرار گيرد تا معلوم شود كه مراد از نهى فساد و بيان حكم وضعى است و يا اينكه مراد از نهى بيان حكم تكليفى بوده و سواى ممنوعيت عمل و حرمت آن اثر ديگرى ندارد .\r\n( كليات ص 45 )\r\n\r\nنَيازِك\r\n( هيوى ) نيازك نوعى از سنگهاى مشتعل فضائى است .\r\n\r\nنَياط\r\n- ( اصطلاح نجومى و هيوى ) از ستارگان صورت برج عقرب است و آن هفتمين ستارهء آنست واقع بر جلو قلب العقرب و نهمين ستارهء كه در پشت اوست .\r\n( از صور الكواكب ص 209 )\r\n\r\nنَيِّرُ الأرْنَب\r\n- ( اصطلاح نجومى ) از نامهاى ارنب ، كرسى الجوزاء ، عرشى الجوزاء است .\r\n\r\nنَيِّر اصْغَر\r\n- ( اصطلاح نجومى ) مراد ماه است در برابر نير اكبر و اعظم كه مراد خورشيد است .\r\n\r\nنَيِّرِ اعْظَم\r\n- ( اصطلاح نجومى ) اهل نجوم آفتاب را نيز اعظم دانند و گويند مستقيم الاحوال است ، بطبع گرم و خشك . از اول اسد تا آخر جدى ولايت مطلقه آن آفتاب و از آخر سرطان تا اول دلو ولايت ويژهء ماهتاب است كه بروج شمسى و قمرى گويند .\r\n\r\nنَيِّرُ الثُّرَيّا\r\n- ( اصطلاح نجومى ) ستاره‌ايست واقع در وسط صورت ثريا كه وسط الثريا\r\n\r\n","description":"","footnote":"","page_name":" 2079 ","page_number":695},
  {"content":"\r\n\r\nبنامند يا عقد الثريا و بيونانى كيونى يا فيونى گويند .\r\n( از مجمع الفلكى )\r\n\r\nنَيِّرُ الزورق\r\n- ( اصطلاح نجومى ) ستارهء بود كه واقع در صورت زورق بود .\r\n\r\nنَيِّرُ السَّرَطان\r\n- ( اصطلاح نجومى ) ستارهء بود واقع در زبانى جنوب سرطان .\r\n\r\nنَيِّرُ العَقْرَب\r\n- ( اصطلاح نجومى ) رجوع به عقرب شود .\r\n\r\nنَيِّرُ الفَكَّه\r\n- ( اصطلاح نجومى ) رجوع شود به فكه\r\n\r\nنَيِّرُ الكاس\r\n- ( اصطلاح نجومى ) رجوع شود به كاس\r\n\r\nنيستى\r\n- ( اصطلاح فلسفى و عرفانى ) اما نيستى آنست كه در سر دوستى شود ، نه در اين جهان با ديد آيى . نه در آن جهان ، دو گيتى در سر دوستى شد و دوستى در سر دوست ، اكنون نمىيارم گفت كه منم ، نمىيارم گفت كه اوست :\r\n از ديده و دوست فرق كردن نه نكوست * يا اوست بجاى ديده يا ديده خود اوست \r\n\r\nنِيشِ كَژْدُم\r\n- ( رجوع شود به كواكب سحابى )\r\n\r\nنيل\r\n- ( اصطلاح اخلاقى ) و آن بود كه ابتهاج نمايد بملازمت افعال پسنديده و مداومت سيرت ستوده ( اخلاق ناصرى ص 79 ) .\r\n\r\nنِيلوفر\r\n- ( اصطلاح گاه شادى ) . عيدى بود از اعياد فارسيان در روز ششم تير ماه و جشن نيلوفر گويند .\r\n\r\nنِيم مستى\r\n- ( اصطلاح ذوقى ) آگاهى از استغراق را گويند و . نظر داشتن بر استغراق خود .\r\n\r\nنِيِسْتان\r\n- ( اصطلاح عرفانى ) - جهان اصل مولوى گويد :\r\n مناز اى دل سوى درياى نارى * كه مىترسم كه تاب نار ، نارى\r\nوجودت از نى و ، دارد نوايى * ز نى هر دم نوايى نو بر آرى\r\nنيستاند ندارد تاب آتش * و گر چه تو زنى شهرى برآرى\r\nميان شهر نى منشين بر آذر * كه هر سو شعله اندر شعله دارى \r\n\r\n","description":"","footnote":"","page_name":" 2080 ","page_number":696},
  {"content":"\r\n\r\n\r\nو\r\n\r\nو\r\n- ( اصطلاح ادبى ) و او بطور مفرد در زبان و قواعد عرب بر چند وجه و معنى است 1 - عاطفه و معنى آن مطلق جمع است مانند  « فَأَنْجَيْناهُ وَ أَصْحابَ السَّفِينَةِ  -  وَ لَقَدْ أَرْسَلْنا نُوحاً وَ إِبْراهِيمَ »  و از سائر حروف عاطفه ممتاز است به آنكه براى مطلق جمع است و ديگر آنكه با « اما » مقترن شود مانند  إِمَّا شاكِراً وَ إِمَّا كَفُوراً »  و ديگر اقتران به « لا » است اگر مسبوق بنفى باشد و قصد معيت از و نباشد مانند « ما قام زيد و لا عمرو » و  « وَ ما أَمْوالُكُمْ وَ لا أَوْلادُكُمْ بِالَّتِي تُقَرِّبُكُمْ عِنْدَنا زُلْفى »  و اقتران بليس مانند  « وَ لكِنْ رَسُولَ اللَّهِ »  و مشخصات ديگر .\r\n2 - واو استيناف مانند  « لِنُبَيِّنَ لَكُمْ وَ نُقِرُّ فِي الْأَرْحامِ ما نَشاءُ »  كه ما بعد خود را رفع دهد و مانند  « مَنْ يُضْلِلِ اللَّهُ فَلا هادِيَ لَهُ »  3 - و او حاليه كه داخل بر جمله اسميه شود مانند « جاء زيد و الشمس طالعة » 4 - و او بمعنى مع مانند « جاء البره و الجلباب » كه ما بعد خود را نصب دهد 5 - و او يكه داخل بر مضارع شود و آن را منصوب كند به تقدير ان كه آن را عطف بر اسم صريح كند مانند  « وَ لَمَّا يَعْلَمِ اللَّهُ الَّذِينَ جاهَدُوا مِنْكُمْ وَ يَعْلَمَ الصَّابِرِينَ »  6 - و او قسم كه ما بعد خود را جر دهد مانند    « وَ الْعَصْرِ إِنَّ الْإِنْسانَ لَفِي خُسْرٍ    -  وَ الْقُرْآنِ الْحَكِيمِ    وَ التِّينِ وَ الزَّيْتُونِ »   7 - و او بمعنى رب مانند « و بلدة ليس لها انيس » 8 - و او زائد مانند  « حَتَّى إِذا جاؤُها وَ فُتِحَتْ أَبْوابُها »  9 - و او ثمانيه مانند  « ثَلاثَةٌ رابِعُهُمْ كَلْبُهُمْ ،   سَبْعَةٌ وَ ثامِنُهُمْ كَلْبُهُمْ »  10 - و او ضمير مذكر مانند زيدون و جز آن ( از معنى ص 183 - 185 ) .\r\n\r\nواجِب\r\n- ( اصطلاح فقهى و فلسفى ) و « الواجب ما يذم تاركه شرعا لا الى بدل و يطلق على ما لا بد منه » و در مقابل حرام است . رجوع بوجوب شود .\r\nدر فلسفهء - مفاهيم ذهنى را فلاسفه از\r\n\r\n","description":"","footnote":"","page_name":" 2081 ","page_number":697},
  {"content":"\r\n\r\nنظر انتساب بخارج بر سه قسم كرده‌اند :\r\nواجب ، ممكن و ممتنع ، واجب عبارت از موجودى است كه وجودش منتسب به خود و از خود و به خود باشد و بعبارت ديگر موجوديت آن بنفس ذاتش باشد در مقابل ممكن كه موجود منتسب به غير و از غير است و ممتنع كه مفهومى است كه وجود براى آن محال است و عدم براى آن ضرورى باشد و بتعريف ديگر واجب موجودى است كه وجود براى آن ضرورى و ممكن موجودى است كه وجود و عدم هيچ كدام او را ضرورى نباشد و ممتنع امرى است كه عدم براى آن ضرورى باشد و بديهى است كه اگر مقسم را خارج قرار دهيم دو قسم زيادتر نخواهند بود واجب و ممكن زيرا كليهء موجودات عالم يا واجب‌اند و يا ممكن و بلكه موجودات همه واجب‌اند نهايت ذات حق واجب بالذات است و ما سوى الله واجب بالغيراند و بقول صدر الدين واجب مرتبت تأكد وجود است .\r\nواجب يا بالذات است يا بالغير كليهء موجودات عالم واجب بالغيرند يعنى وجوب آنها از ناحيهء علت است كه آنها را پديد آورده است .\r\nواجب بالذات يعنى موجودى كه من حيث - الذات مصداق موجوديت باشد و موجوديت آن بدون قيد و وصف و شرط باشد و آن اصل الوجود است كه ذات حق تعالى است .\r\n( از تهافت التهافت ص 62 ، 153 ، 364 ، 419 ، 422 - تفسير ص 1166 - اسفار ج 1 ص 31 ، 44 - 2 ج 3 ص 17 ، 21 ، 22 - شفا ج 2 ص 299 ، 60 ) .\r\n\r\nواجِبِ أصْلى\r\n- ( اصطلاح اصولى و فقهى ) در مقابل واجب تبعى است . هرگاه از خطابى بطور استقلال حكمى مخصوص منظور باشد به اين معنى كه اساس آن خطاب براى آن مقصود باشد و فى ذاته و نفسه مورد خطاب باشد واجب اصلى است و تبعى متعلق خطاب است بتبع ، اجزاء هر يك از مأمور به‌ها واجب تبعى ميباشند به تبع كل رجوع بمقدمه واجب شود .\r\n\r\nواجِباتِ بَدَنيَّه\r\n- ( اصطلاح فقهى ) در مقابل واجبات ماليه است مانند صلاة و صوم كه واجبات بدنيه‌اند و زكات و خمس كه واجبات مالى است .\r\n\r\nواجِباتِ عَقْلى و شَرْعى\r\n- ( اصطلاح كلامى ) و اعتقاد كرده‌اند كه واجبات و مقبحات دو گونه است : عقلى و شرعى واجبات عقلى چنان كه : شكر منعم ، و قضاى دين ، و رد وديعه ، و دفع ضرر از نفس . و مقبحات چون : ظلم كردن ، و دروغ گفتن .\r\nو حسن و قبح اين جمله عقلا را معلوم است از كافر و مسلمان ملى و غير ملى .\r\nو اگر عقلى نبودى و شرعى بودى بايستى كه جز اهل شرع ندانستندى ، و چون ميدانند معلوم شد كه عقلى است .\r\nو خداى تعالى قبيح نكند اگر چه بدان قادر باشد ، زيرا كه قبيح كسى كند كه قبيح را نشناسد يا بدان محتاج بود ، و چون خداى تعالى عالم است و از آن مستغنى است ، و هر كه عالم باشد بقبح چيزى و از آن مستغنى باشد آن چيز نكند ، و اگر كسى ديگر كند آن از وى نپسندد و نخواهد ، از براى آنكه ارادت قبيح قبيح بود ، پس درست شد كه خداى تعالى قبيح نكند .\r\n\r\n","description":"","footnote":"","page_name":" 2082 ","page_number":698},
  {"content":"\r\n\r\n( رجوع شود به معتقد الاماميه )\r\n\r\nواجِبِ بِالذّات\r\n- ( اصطلاح فلسفى ) رجوع به واجب شود .\r\n\r\nواجِبِ بِالقياس\r\n- ( اصطلاح فلسفى ) مراد از واجب بالقياس آنست كه غير استدعاى وجوب او را دارد و بنا بر اين تمام معاليل مستدعى وجوب وجود علت خود ميباشند اعم از وجوب بالذات يا بالغير پس ممكنات هم واجب بالغيراند هم واجب بالقياس و ذات واجب الوجود هم واجب بالذات است و در طرف علت واجب بالقياس ، به اين معنى است كه هم بالذات واجب است و هم بقياس بمعلول از باب اقتضاى وجود معلول پس در طرف معلول معنى وجوب بالقياس استدعاى وجوب است و از طرف علت اقتضاى وجود و وجوب و بنا بر اين ذات حق واجب بالقياس است بقياس به ممكنات باعتبار وصف شىء به حال متعلق خود يعنى وجوب بقياس وصف معلول است به اين معنى كه معلول مستدعى وجوب علت است « و تلخيص المقام ان الوجوب بالقياس الى الغير على سبيل الاستدعاء الاعم من الاقتضاء الغير على سبيل الاستدعاء الاهم من الاقتضاء و يرجع الى ان الغير يأبى ذاته الا أن يكون الشيء ضرورة الوجود سواء كانت باقتضاء ذاتى كما فى الوجوب بالقياس المتحقق فى المعلول بالنسبة الى العلة او بحاجة ذاتية كما فى الوجوب بالقياس المتحقق فى العلة بالنظر الى المعلول » ( اسفار ج 1 ص 21 ، 29 و رجوع به مجموعه مصنفات 27 ، 93 ، 94 ، 116 شود ) .\r\n\r\nواجِبِ بالغَيْر\r\n( اصطلاح فلسفى ) رجوع بواجب شود .\r\n\r\nواجِبِ تَخْييرى\r\n- ( اصطلاح فقهى و اصولى ) در اصول رشاد آمده است .\r\nبعقيده اكثر فقهاى اماميه و جمهور معتزله حكمى كه نسبت به دو يا چند شىء مقتضى ايجاب جميع آن اشياء ميگردد لكن تخييرا مقصود از تخيير آن است كه مكلف در انتخاب هر يك از آنها مختار است و در اين صورت هر يك از افراد تخيير را انتخاب نموده و بجا آورد قريضهء اصليه را بجا آورده است - ولى اشاعره بر خلاف اين عقيده هستند و ميگويند كه امر به دو يا چند شىء مقتضى ايجاب جميع آن اشياء نمىگردد بلكه فقط يكى از آنها واجب مىشود بطور لا على التعيين - و تعيين آن با مكلف است .\r\nعلامه ( قد ) در كتاب تهذيب پس از بيان اين اقوال چنين اظهار نظر كرده است :\r\nظاهر آن است كه : بين اين دو قول معنا اختلافى نيست چه آنكه بنا بر قول اول كه مبتنى بر وجوب جميع ، على سبيل - البدليه است مكلف نمىتواند همه آنها را ترك بگويد كما اينكه با تيان جميع نيز ملزم نيست و بلكه در تعيين هر يك از آنها مخير مىباشد - و مراد قائلين بقول دوم نيز همين معنى است يعنى آنها نيز ميگويند كه مكلف نه مجاز در ترك جميع است و نه ملزم باتيان جميع مىباشد - پس در حقيقت اختلافى بين آنها نيست - بلى در اين ميان قول ديگرى هست كه هم اشاعره و هم معتزله از آن تبرى جسته و هر يك آن را به ديگرى نسبت داده و بالنتيجه هر دو فريق بر فساد آن متفق شده‌اند و آن اينست كه : واجب فردى است معين در نزد\r\n\r\n","description":"","footnote":"","page_name":" 2083 ","page_number":699},
  {"content":"\r\n\r\nبارى تعالى و غير معين در نزد ما - لكن حق تعالى علم دارد بر اينكه مكلف همان فرد معين عند الله را اختيار خواهد كرد انتهى . . .\r\nولى بعقيده ديگران اختلاف عميق بين اين اقوال موجود است چه آنكه بنا بر قول اول كليه اطراف تخيير بر مكلف واجب است منتهى على سبيل البدليه ولى بنا بر قول دوم و سوم فقط يكى از آنها واجب مىباشد و بعبارة ديگر بنا بر قول اول واجب متعدد ولى بنا بر دو قول اخير واحد است پس چنانچه كسى كه اتيان سه عمل واجب را نذر كرده باشد و به منظور اداى نذر خود مثلا جميع خصال كفاره را كه از واجبات تخييريه ميباشند بجا آورد .\r\nبنا بر قول اول ذمه‌اش برى مىشود چه آنكه جميع آن اعمال - اعمال واجبه مىباشند و شخص مزبور با بجا آوردن آنها در حقيقت سه فعل واجب را بجا آورده است ولى بنا بر دو قول اخير ، ذمه وى برى نشده زيرا فقط يكى از آن افعال واجب بوده و او هم فقط افعال واجب را به عمل آورده است . - و بالاخره ثمرهء اين نزاع در مبحث نيت و اجتماع امر و نهى نيز ظاهر مىشود كه لدى الاقتضاء در خلال اين كتاب بدانها اشاره خواهد شد .\r\nولى بعضى از اهل تحقيق اساسا منكر وجود واجب تخييرى شده و گفته‌اند كه امر به دو يا چند شىء فقط در صورتى ممكن است مقتضى تخيير گردد كه طرفين يا اطراف تخيير با يكديگر متساوى باشند و الا مخير كردن مكلف بين دو امر غير متساوى كه يكى اقل و ديگرى اكثر و يا يكى اشق و ديگرى اخف است بر خلاف عقل سليم مىباشد و مخصوصا با توجه به اين كه در واجبات تخييرى ثواب‌هاى مترتب بر آنها مساوى هم ميباشند يعنى ثواب مترتب بر يكى عين ثواب مترتب بر ديگرى است و مكلف با انتخاب هر يك از شقوق تخيير به همان ثوابى نائل ميگردد كه با انتخاب شق ديگر ممكن بود نائل شود . چه آنكه اگر بين ثواب‌ها تبعيض روا شود و اجر يكى از ديگرى بيشتر گردد واجبات از صورت تخييرى خارج شده و يكى بر ديگرى رجحان مىيابد .\r\nبنا بر اين اگر مكلف بين اقل و اكثر و يا اشد و اخف مخير گردد و ثواب همه آنها هم يكسان باشد مسلما طرف اقل و اخف را اختيار خواهد كرد و بديهى است چنين تخييرى كه بطور قطع عارى از فائده عقلائى است از جانب شارع حكيم مستبعد مىباشد .\r\nمثلا مخير كردن مكلف بين قصر و اتمام صلاة در مواطن اربعه و يا تخيير وى در برخى از منزوحات بئر بين نزح چهل و پنجاه دلو تخيير بىحاصلى است زيرا مسلم است كه شخص عاقل در تمام آن موارد شق اخف و اقل را اختيار خواهد كرد و هيچ داعى و مشوقى كه وى را به اختيار جانب اشق و اكثر وادار سازد در بين نيست و هكذا در مورد خصال كفاره كه مكلف بين عتق رقبه و صيام شهرين متتابعين و اطعام ستين مساكين مخير شده و يا در باب تصدق بين ايثار درهم طلا و درهم نقره مختار گشته است مسلما اطعام\r\n\r\n","description":"","footnote":"","page_name":" 2084 ","page_number":700},
  {"content":"\r\n\r\nمساكين و ايثار درهم نقره را كه اسهل افراد تخيير هستند انتخاب خواهد كرد .\r\nپارهء از مستندات احكام تخييرى .\r\n1 -  وَ الَّذِينَ يُظاهِرُونَ مِنْ نِسائِهِمْ ثُمَّ يَعُودُونَ لِما قالُوا فَتَحْرِيرُ رَقَبَةٍ مِنْ قَبْلِ أَنْ يَتَمَاسَّا . . .   فَمَنْ لَمْ يَجِدْ فَصِيامُ شَهْرَيْنِ مُتَتابِعَيْنِ مِنْ قَبْلِ أَنْ يَتَمَاسَّا فَمَنْ لَمْ يَسْتَطِعْ فَإِطْعامُ سِتِّينَ مِسْكِيناً  -  وَ ما كانَ لِمُؤْمِنٍ أَنْ يَقْتُلَ مُؤْمِناً إِلَّا خَطَأً وَ مَنْ قَتَلَ . . .   وَ تَحْرِيرُ رَقَبَةٍ مُؤْمِنَةٍ فَمَنْ لَمْ يَجِدْ فَصِيامُ شَهْرَيْنِ مُتَتابِعَيْنِ  3 -  فَمَنْ تَمَتَّعَ بِالْعُمْرَةِ إِلَى الْحَجِّ فَمَا اسْتَيْسَرَ مِنَ الْهَدْيِ فَمَنْ لَمْ يَجِدْ فَصِيامُ ثَلاثَةِ أَيَّامٍ فِي الْحَجِّ وَ سَبْعَةٍ إِذا رَجَعْتُمْ  بطورى كه ملاحظه مىشود در تمام اين آيات خصال كفاره بقيد ترتيب و با مراعات الاهم فالاهم ايجاب گرديده يعنى نخست عتق رقبه و در صورت عجز از آن صيام شهرين و در صورت عجز از آن اطعام ستين مساكين مقرر شده است و بديهى است ايجاب به اين كيفيت را نمىتوان ايجاب بوجه تخيير دانست .\r\n\r\nواجِبِ تَعَبُّدى\r\n- ( اصطلاح اصولى ) واجب تعبدى عبارت از چيزى است كه صحت آن محتاج به نيت باشد يا آنچه دانسته نشده است مصلحت آن و بالجمله واجب تعبدى آن باشد كه قصد قربت در آن لازم است و بايد به قصد قربت و امتثال و اطاعت آورده شود و اگر قصد اطاعت در آن معتبر نباشد توصلى است چنان كه در تطهير جامه براى نماز كه قصد و قربت لازم نيست و ميان واجب تعبدى و نفسى عموم و خصوص من وجه است مادهء اجتماع در صلاة است و مادهء افتراق در نفسى اداء دين است كه تعبدى نيست و در وضوء است كه نفسى نيست و تعبدى است .\r\n( از خزائن ص 232 - تقريرات 74 )\r\n\r\nواجِبِ تَعْيينى\r\n- ( اصطلاح اصولى ) واجب باعتبار تكليف ( مكلف به ) بر دو گونه است زيرا گاهى مصلحت در اين است كه مكلف كارى معين و مخصوص را انجام دهد كه واجب تعيينى است و گاهى مصلحت در اين است كه از چند كار كه هر كدام از آنها داراى مصلحت است يكى را انجام دهد ( از تقريرات 72 )\r\n\r\nواجِبِ تَوَصُّلى\r\n- ( اصطلاح اصولى ) واجبات مقدمى آنچه مطلوب بالذات نيست و وسيله است براى رسيدن بواجب بالذات هو الذى المقصود من ايجابه الوصول الى المأمور به باى وجه اتفق او ما علم انحصار المصلحة فيه فى شىء فلا يحتاج الى النية » و ميان آن و واجب غيرى عموم من وجه است مادهء اجتماع غسل ثوب است براى نماز كه هم توصلى است و هم غير و مادهء افتراق وضوء است كه واجب غيرى است نه توصلى و اداء دين است كه توصلى است نه غيرى .\r\nدر كليات حقوقى آمده است .\r\nبازاء واجبات توصلى مىشود اعم از عينى و كفائى اخذ اجرت نمود خواه واجب توصلى دينى باشد مثل تعليم احكام و بيان حلال و حرام يا دنيوى مثل صناعات و علم طب و هر آنچه زندگانى جامعه و نظام هيت اجتماع موقوف بر آن باشد . زيرا واجب توصلى بهر نحوى و بهر داعى و سببى در خارج موجود شود مطلوب حاصل\r\n\r\n","description":"","footnote":"","page_name":" 2085 ","page_number":701},
  {"content":"\r\n\r\nخواهد شد .\r\nبنا بر اين شخص ميتواند براى تطهير لباس خود جهت نماز ، ديگرى را استيجار كند .\r\nاما واجبات تعبدى چون حصول امتثال و خروج از عهده نسبت به آنها منوط به قصد تقرب است و اتيان عمل بداعى اجرت با قصد تقرب وفق نمىدهد لذا گرفتن اجرت براى نماز ميت يا تغسيل آن صورت صحيحى نداشته و مسقط تكليف نخواهد بود .\r\nمع الوصف اخذ اجرت براى نماز و روزه و حج بنيابت از ميت بالاجماع جائز است .\r\nو همچنين است مستحبات به نيابت از حى و ميت و جز صوم و صلاة به نيابت از شخص زنده منعى از آن نشده است .\r\nفقهاء در تطبيق اين حكم با قواعد باشكال برخورده‌اند زيرا از طرفى قوام عبادت به قصد قربت است و از طرف ديگر داعى باتيان عمل به نيابت از غير اجرت است و بالضروره بين اين دو قصد تنافى است و نمىشود آنها را با هم جمع كرد .\r\nپس چگونه ممكن است شرع حكم به صحت امر محالى نمايد .\r\nو براى تصحيح آن وجوهى ذكر كرده‌اند كه اكثر آنها خالى از خدشه و مناقشه نيست .\r\nو اشكال مرتفع است به اين كه اجرت در مقابل نيابت مانع است از اينكه اجير در نيابت قصد تقرب داشته باشد و مانع نخواهد بود از اينكه عملى را كه بعنوان نيابت بجا آورده به قصد قربت باشد .\r\nبعبارت ديگر اجرت در مقابل نيابت است به اين كه اجير خود را در انجام عملى كه بايد به قصد قربت واقع شود خود را نايب غير قرار دهد و بديهى است كه در نيابت و قرار دادن شخص خود را بمنزلهء غير قصد تقرب معتبر نيست تا با اخذ اجرت براى آن منافات داشته باشد .\r\n( كليات ص 143 ، 144 )\r\n\r\nواجِبِ عَيْنى\r\n- ( اصطلاح اصولى و فقهى ) در مقابل واجب كفائى است كه تقسيم باعتبار مكلف است رجوع بواجب كفائى و ( قوانين ص 41 - 51 - تقريرات ص 71 ) شود .\r\n\r\nواجِبِ غَيْرى\r\n- واجب نفسى عبارت از چيزى است كه لنفسه مأمور به باشد در مقابل واجب غيرى كه لنفسه مأمور به نيست و بلكه مقدمه است يعنى وجوب آن وجوب مقدمى است و براى وصول بذى المقدمه است رجوع بمقدمهء واجب شود و از خواص غيرى است كه روا نباشد زمانش از زمان آن غيره مؤخر باشد ( از خزائن ص 234 ) .\r\n\r\nواجِبِ كِفائى\r\n- ( اصطلاح اصولى ، فقهى ) عبارت از آن باشد كه غرض و مقصود از آن بفعل بعضى حاصل شود و غرض متعلق به واحد واحد افراد نباشد مانند كفن و دفن اموات . در مقابل واجب عينى كه هر يك از افراد مكلف‌اند انجام دهند مانند صوم و صلاة « الواجب الكفائى ما قصد به غرض يحصل بفعل البعض و لا يتعلق الفرض بحصوله من كل احد من المكلفين او بعض معين منهم » ( از قوانين الاصول ص 120 -\r\n\r\n","description":"","footnote":"","page_name":" 2086 ","page_number":702},
  {"content":"\r\n\r\nموافقات ج 1 ص 176 - قواعد شهيد ص 88 ) .\r\nو بالجمله :\r\nواجب كفائى آن باشد كه قصد و غرض اصلى از آن بانجام دادن شخصى از اشخاص حاصل شود و منظور از آن به همه افراد و اشخاص تعلق نگرفته است و يا شخص معينى ملزم بانجام آن نباشد و شكى نيست كه امورى مانند جهاد كفائى است كه منظور از آن تنها حفظ اسلام است و همين طور است نماز و كفن و دفن ميت و انقاذ غريق . اين گونه امور اولا و بالذات بر تمام افراد مكلف واجب مىباشد نهايت موقعى كه به اندازه كافى قيام كردند و آن را انجام دادند از عهدهء ديگران ساقط مىشود و اگر اصولا انجام نشود همه مواخذ و معاقب ميباشند چون مفاسد آن دامنگير همه مىشود و بنا بر اين بر همه واجب است كه در انجام آن كوتاهى نكنند و در عين حال با انجام آن بدست عدهء يا يك فرد از عهده ديگران ساقط است .\r\nالواجب الكفائى ما قصد به غرض يحصل بفعل البعض و لا يتعلق الغرض بحصوله من كل واحد من المكلفين او بعض معين منهم كخصائص النبى ص و إله و لا ريب فى جوازه عقلا و وقوعه شرعا كالجهاد و المقصود منه احترام . . . و الحق انه واجب على الجميع و يسقط بفعل البعض . . .\r\n( از قوانين ج 1 ص 121 )\r\n\r\nواجِبِ مْشْرُوط\r\n- ( اصطلاح اصول فقه ) واجب مشروط آن باشد كه فعليت وجوب آن مشروط به شرط يا شروطى باشد درست است كه در تمام واجبات شرائط عامهء مانند قدرت . بلوغ و عقل . . هست و بدين جهت كليهء واجبات مشروط است لكن واجب مشروط مورد نظر آنست كه علاوه بر - شرائط عامه معلق بر امرى ديگر باشد يعنى اگر وجوبش معلق بر شرطى باشد مشروط است مانند وجوب حج كه منوط به استطاعت است در مقابل واجب مطلق .\r\n( از كفايه ص ج 2 - 258 - قوانين ص 41 ) .\r\nو بالجمله :\r\nاصوليان گويند : در صورتى كه آمر عالم بانتفاء شرط باشد روا نباشد كه واجب مشروط را بخواهد و نتواند بدان امر كند زيرا واجب مشروط يا مشروط بودن آن مصرح است مثل  « وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا »  و يا « يجب الصيام على من كان حاضرا » كه بالصراحة شرطى دارد و يا آنكه شرط از قبيل تصريح نقلى نباشد و بلكه از راه عقل آمر علم بدان شرط داشته باشد مانند توقف واجب بر تمكن و قدرت مكلف و گر نه تكليف ما لا يطاق خواهد بود و در نتيجه بايد گفت واجبات و اوامر مشروط منحل به دو حكم مىشود يكى سلبى نسبت به فاقد شرط و ديگرى ايجابى نسبت بواجد شرط بنا بر اين نسبت به فاقد شرط اصولا امرى نيست و موقعى كه شرط آمد امر هم آيد نهايت ظاهر امر اين طور نشان ميدهد كه نسبت به همه است و لو فاقد شرط باشد و بدين جهت است كه بايد گفت عموماتى كه على الظاهر شامل همه مكلفين شود بر چند دسته‌اند .\r\n1 - آنچه معلوم است كه بطور مطلق\r\n\r\n","description":"","footnote":"","page_name":" 2087 ","page_number":703},
  {"content":"\r\n\r\nخواسته شده است و آن در صورتى است كه در مكلف تمام شرائط جمع باشد و باندازهء وقت اداء آن گذشته باشد كه معلوم مىشود اين شخص مكلف بوده و هست و در اين مدت هم قادر بر انجام آن بوده است .\r\n2 - آنكه معلوم شود مطلق است به نسبت به شروع نه اتمام آن و آن در صورتى است كه هنوز مدتى كه انجام آن لازم دارد نگذشته باشد و معلوم نباشد كه تا آخر هم به همين حال باقى بماند .\r\n3 - آنكه مظنون باشد كه مطلق است نسبت به او ، در صورتى كه واجد شرائط باشد و گمان كند كه تا آخر در همان حال باقى بماند البته در اين صورت بايد بمصداق ظن خود عمل كند و شروع به فعل نمايد مانند حج از بلاد دور كه همان قدر كه گمان دارد كه قدرت و استطاعت او از جميع وجوه تا پايان حج باقى است بايد شروع كند و اصولا تمام احكام شرعية بدينسان است و مدار ارسال رسل و انزال كتب و شرايع بر اين است و بلكه مدار نظام عالم و زندگى جوامع بشرى و افراد ، به همين ظنون است و بحث اين است كه اگر آمر عالم باشد كه مأمور فاقد شرط است تواند او را مخاطب امر قرار دهد يا نه البته اگر مراد آمر مصلحتى باشد بجز انجام مأمور به شايد وجهى داشته باشد و گر نه با علم به آنكه مامور نتواند اين فعل را انجام دهد تكليف ما لا يطاق خواهد بود و ممكن است مصالحى در نفس امر باشد از قبيل امتحان و آزمايش عبد و در اين صورت روا باشد كه امر متوجه فاقد شرائط شود رجوع شود به قوانين جزا .\r\n\r\nواجِبِ مُطْلَق\r\n- ( اصطلاح اصولى ، فقهى ) واجب باعتبار مقدمات منقسم مىشود به مطلق و مشروط « قد يقال واجب المطلق و يراد منه الاطلاق بالنسبة الى اللفظ و قد يضاف الى ذلك اقتضاء الحكمة و العدل ايضا و الا لزم التكليف بالمحال و هذا اخص من الاول ( از قوانين ج 1 ص 101 ) . رجوع به واجب مشروط شود .\r\n\r\nواجِبِ مُنَجَّز\r\n- آنچه حصولش متوقف بر امر غير مقدور باشد معلق است مانند حج كه مشروط هم گويند و حصول استطاعت در قدرت و اختيار انسان نيست رجوع بواجب مشروط شود .\r\n\r\nواجِبِ مُوَسَّع\r\n- ( اصطلاح اصولى ، فقهى ) در مقابل واجب مضيق است اگر زمان را دخلى در مأمور به باشد موقت است و اگر نباشد غير موقت است و در صورتى كه زمان در آن دخالت داشته باشد يا زمان به اندازه آن مىباشد مضيق است و اگر وسيع‌تر از آنست موسع است چنان كه در روزه . . . واجب مضيق است و در نماز . . . موسع است .\r\n( از كفايه ج 1 ص 229 - قوانين ص 41 ، 118 ) ، پس موسع و مضيق به اعتبار وقت و زمان است .\r\nدر اصول رشاد آمده است :\r\nواجب بموسع و مضيق تقسيم ميشوند :\r\nهرگاه وقت اداى واجب محدود به زمان نسبتا وسيعى گردد و يا به كلى نامحدود باشد آن را واجب موسع گويند مانند\r\n\r\n","description":"","footnote":"","page_name":" 2088 ","page_number":704},
  {"content":"\r\n\r\nصلاة ظهر - كه وقت اداى آن از زوال شمس الى غروب آن به طول مىانجامد و يا نذر مطلق كه وقت اداى آن به كلى نامحدود و براى مادام العمر است - ولى هرگاه زمان اداى آن فورى و يا مساوى با خود واجب باشد آن را واجب مضيق نامند مانند اداى دين كه واجب فورى است - يا صوم كه زمان اداى آن مساوى با خود عمل است يعنى با آغاز زمان آن ، نفس عمل آغاز ، و يا اتمام آن نفس عمل پايان ميپذيرد .\r\n\r\nتَضادِّ بين دو واجب\r\n: تكاليفى كه بر عهدهء مكلف قرار ميگيرند ممكن است همه آنها در آن واحد قابل انجام باشند مانند صوم و صلاة كه اتيان هر دو توأما بر مكلف مقدور است ولى گاهى جمع بين آنها مقدور نمىگردد و اتيان يكى مانع از انجام ديگرى مىشود ، در اين صورت آن دو واجب ، ضد يكديگر شناخته شده و وجود يكى مستلزم فقدان ديگرى خواهد شد .\r\nدو واجبى كه ضد يكديگر هستند ممكن است هر دو موسع و يا هر دو مضيق يا يكى موسع و ديگرى مضيق باشند .\r\n1 - چنانچه هر دو موسع باشند امر بر يكى مقتضى نهى از ديگرى نمىگردد چه آنكه در اين صورت امر مزبور بر لزوم اتيان واجب و منع از ترك آن دلالت نمىكند تا مستلزم حرمت ضد آن گردد زيرا در واجب موسع مادامى كه ساعت تضييق ( آخرين لحظهء امكان ) فرا نرسيده است ترك مأمور به و تاخير و احاله آن از آنى به آن ديگر جائز است - پس در اين صورت چون خود مامور به در هيچ يك از آنات مزبوره حتمى الاداء نيست لذا طبعا نمىتواند مقتضى حرمت ضد خود گردد مگر آنكه آنات موسعه سپرى گشته و واجب مزبور بواجب مضيق تبديل شود كه البته در اين صورت تابع احكام شقوق ديگرى كه ذيلا ذكر ميشوند خواهد گرديد .\r\n2 - چنانچه هر دو مضيق باشند در اين صورت چنانچه واجبين از حيث اهميت با هم مساوى باشند مكلف در اختيار هر يك از آنها مخير خواهد بود مانند نجات دو غريق - ولى هرگاه يكى مهمتر از ديگرى باشد طرف مهمتر را بايد اختيار كند مانند صوم و جهاد فى سبيل الله كه دومى مهمتر است و همچنين اگر يكى مربوط به حق الله و ديگرى به حق الناس باشد ( بنا بر مشهور ) رعايت جانب حق الناس لازمتر است مانند دين و زكات كه اداى دين مقدم مىباشد - پس در اين قبيل موارد : در صورت تساوى واجبين امر متعلق بر يكى مستلزم نهى از ديگرى نيست ولى در صورت عدم تساوى امر بر راجح مستلزم حرمت مرجوع ميگردد .\r\n3 - هرگاه يكى مضيق و ديگرى موسع باشد در اين صورت رجحان با مضيق خواهد بود و بعبارة اخرى امر متعلق بر مضيق موجب حرمت موسع ميگردد مانند نجات غريق - و صلاة ظهر ( قبل از حلول اوان تضييق ) .\r\n( اصول رشاد ص 77 - 76 )\r\n\r\nواجِبِ نَفْسى\r\n- ( اصطلاح اصولى ، فقهى ) عبارت از امرى است كه فى نفسه مطلوب باشد به آنكه مصلحتى كه سبب\r\n\r\n","description":"","footnote":"","page_name":" 2089 ","page_number":705},
  {"content":"\r\n\r\nوجود آن شده است براى خاطر لزوم آن فى نفسه و لنفسه باشد و از ثمرات اين مصلحت حصول تقرب است بوسيلهء آن بدان بر خلاف واجب غيرى كه براى خاطر مصلحتى است كه در غير است « فان النفسى واجب على كل حال بخلاف الغيرى فانه واجب على تقدير دون تقدير » پس واجب باعتبار مطلوبيت ذاتى منقسم به واجب نفسى و غيرى مىشود .\r\n( از قوانين ص 41 - كفايه ص 141 خزائن ص 233 ) .\r\n\r\nواجِبُ الوُجود\r\n- ذات حق است .\r\n\r\nواجِد\r\n- ( اصطلاح عرفانى ) واجد كسى است كه به كلى از خوديت خود خالى شده باشد كه موضوع نماند تا طلب كمالى براى او باشد و چون خدا را يافته باشد از كل ما سوى چشم‌پوشد .\r\n( از شرح كلمات بابا طاهر ص 112 ) و باز گفته‌اند : واجد متحقق بوجد و حال است .\r\n اندر دل من بدين عيانى كه توئى * و ز ديده من بدين نهانى كه تويى\r\nو صاف ترا وصف نداند كردن * تو خود به صفات خود چنانى كه تويى \r\nپير طريقت گفت : الهى نور ديدهء آشنايانى روز دولت عارفانى ، لطيفا چراغ دل مريدان و انس جان غريبانى ، كريماء آسايش سينهء محبان و نهايت همت قاصدانى ، مهربانا ، حاضر نفس واجدانى ، سبب دهشت والهانى ، نه به چيزمانى تا گويم چنانى آنى كه خود گفتى و چنان كه گفتى آنى ، جانهاى ، جوانمردان را عيانى و از ديده‌ها امروز نهانى .\r\n( از عده ج 5 ص 10 ) .\r\nرجوع بوجد شود .\r\n\r\nواحِد\r\n- ( اصطلاح فلسفى و عرفانى ) واحد مقابل كثير است و تعاريفى كه براى آن كرده‌اند همه تعارف دورى است و بالجمله تعريف و تحديد واحد ممكن نباشد مگر بمقابليت با كثير .\r\nواحد را بر حسب تعلق آن بموضوعات و موارد اقسامى چند است از اين قرار .\r\n1 - واحد بالاتصال - و آن واحد شخصى بود كه باجزاء مقداريهء متشابهه منقسم شود و اجزاء آن همه در حقيقت متحد باشند .\r\n2 - واحد بالتركيب - و آن امرى باشد كه متكثر بالفعل باشد و از جهت تركيب خاص ميان آنها حالت وحدانى پيدا شده باشد و بعبارت ديگرى واحد بالشخص هرگاه قابل انقسام باشد به اجزاء مقداريهء متشابهه بالحقيقة واحد بالاتصال است و اگر قبول انقسام آن و همىباشد نه حقيقى انفكاكى واحد بالتركيب است كه واحد بالاجتماع هم گويند .\r\nو اگر بالذات قابل انقسام نباشد بلكه بالعرض باشد جسم بسيط خواهد بود مانند آب و بالاخره اگر منقسم شود به اجزاء مختلفة الحقائق واحد به اجتماع است مانند معجونات و اجسام مركبه از عناصر مانند درخت واحد متشخص كه مركب از عناصر متخالفه است .\r\n3 - واحد بالنوع - واحد بالاتصال را بعد از انفكاك يعنى قسمت انفكاكيه\r\n\r\n","description":"","footnote":"","page_name":" 2090 ","page_number":706},
  {"content":"\r\n\r\nواحد بالنوع هم گويند و نيز واحد بالنوع اتحاد در افراد نوعى باشد چنان كه زيد و عمرو . . . و . . . واحد بالنوع‌اند .\r\n4 - واحد بالموضوع - چنان كه دو محمول را يك موضوع باشد مانند ناطق و ضاحك و يا ماده و صورت كه موضوع آن جسم است .\r\n5 - واحد بالشخص - و آن امرى است كه مفهوما و مصداقا واحد باشد مانند زيد ، خلاصه كلام آنكه جهت وحدت يا ذاتى كثير است يعنى خارج از ماهيت آنها نيست و يا عارض بر ماهيت كثير است و يا نه ذاتى است و نه عارضى است اگر جهت وحدت ذاتى باشد دو صورت دارد يا آنكه آن جهت وحدت تمام ماهيت آن افراد كثيره است در اين صورت آن كثير واحد بالنوع است مانند افراد انسان كه جهت وحدت آنها انسان است كه تمام ماهيت افراد است پس انسان واحد نوعى است و افراد آن واحد بالنوع‌اند .\r\nو اگر آن جهت وحدت جزء ماهيت كثير باشد آن جزء هم يا جزء تمام مشترك بين ماهيت آن كثير و غير آنست در اين صورت آن كثير واحد بالجنس است مانند حيوان و اگر آن جزء تمام مشترك نباشد در اين صورت آن كثير واحد بالفصل خواهد بود .\r\nو اگر آن جهت وحدت عارضى باشد در اين صورت آن كثير واحد بالعرض خواهد بود و در اين صورت اگر آن جهت عارضه بالطبع موضوع براى آن كثرت باشد آن كثير واحد بالموضوع خواهد بود چنان كه ضاحك و كاتب در انسانيت واحدند كه آن انسانيت جهة وحدت آنها است و خارج از مفهوم و ماهيت ضاحك و كاتب است كه بالطبع موضوع براى آنها است .\r\nو اگر آن جهت وحدت عارضه محمول بالطبع باشد بر كثير به آنكه صفت آن باشد در اين صورت كثير واحد بالمحمول است چنان كه گويند : پنبه و برف واحداند در سفيدى زيرا كه سفيدى خارج از آنها است و محمول بر آنها است طبعا و اگر آن جهت وحدت نه ذاتى باشد و نه عرضى و حمل بر آنها نشود واحد بالمناسبة باشد مانند تعلق نفس به بدن و ملك به شهر كه وحدت آن دو واحد بالمناسبت‌اند و متحد در تدابير يعنى جهت وحدت آنها تدبير است كه مقوم عارض هيچ يك از آنها نيست .\r\n6 - واحد بالجنس - واحد بالجنس وحدتى است كه چند نوع در يك جنس دارند مانند انسان و ساير حيوانات در حيوانيت .\r\n7 - واحد بالفصل - و آن وحدتى است كه چند امر در مميز ذاتى با يكديگر دارند مانند زيد و عمرو و . . . كه در ناطق بودن واحداند .\r\n8 - واحد بالموضوع - و آن وحدتى است كه چند امر در موضوع داشته باشند مانند كاتب و ضاحك .\r\n9 - واحد بالعدد - و آن واحد شخصى است مقابل واحد جنسى و واحد نوعى .\r\n( از تفسير ص 1540 ، 537 - تهافت\r\n\r\n","description":"","footnote":"","page_name":" 2091 ","page_number":707},
  {"content":"\r\n\r\nالتهافت ص 197 ، 244 ، 333 - شفا ج 2 ص 804 ، 551 ، 425 - ش ص 280 - اسفار ج 3 ص 19 ) .\r\nدر نزد عرفا واحد و واحديت ، اعتبار ذاتست از آن رو كه تمام اسماء از وى است و واحديت اسماء بذات اوست و تكثرات اسماء بصفات .\r\n شاه يكى غلام صد ، باده يكى و جام صد * ذات يكى صفت بسى ، خاص يكى و عام صد\r\nنام يكى اگر يكى صد نهد اى عزيز من * صد نشود حقيقش يك بود او بنام صد \r\n( از رسائل شاه نعمت الله ص 21 ) واحد حقيقى نيز بر دو قسم است يا واحد بالوهم است و يا بالفعل است واحد و همى عبارت از واحد عددى است كه اصل عدد و مبدأ آنست .\r\nواحد حقيقى موجود بالفعل عبارت از معنائى است كه متغير و متكثر و مستحيل نيست و متصف بصفتى از صفات اجسام نيست و در معرض كون و فساد هم نيست و شبيه به چيزى نيست و او ذات حق تعالى است .\r\n( الهداية الى فرائض القلوب ص 58 ) .\r\nشاعر گويد :\r\n صفت و ذات جمع كن با هم * واحدش جواز عارفان فافهم ؟ \r\nپارهء از تركيبات در معانى فلسفى :\r\n\r\nواحِدِ بِالاتِّصال\r\n- واحد بالاتصال عبارت از واحد شخصى است كه منقسم باجزاء مقداريهء متشابه شود و از جهتى بالفعل و از طرفى حاوى كثرت باشد ( شفا ج 2 ص 426 ) رجوع شود به واحد .\r\n\r\nواحِدِ بِالاجْتِماع\r\n- رجوع بواحد و ( شفا ج 2 ص 426 ) شود .\r\n\r\nواحِدِ بِالتَّركيب\r\n- رجوع بواحد شود .\r\n\r\nواحِدِ بِالجِنْس\r\n- رجوع بواحد شود .\r\n\r\nواحِدِ بِالذات\r\n- واحد بالموضوع و بالشخص و بالجنس و بالنوع را واحد بالذات گويند در مقابل واحد بالعرض كه واحد بالمناسبة . . . است رجوع بواحد و ( شفا ج 2 ص 425 ) شود .\r\n\r\nواحِدِ بِالصُّوَرة\r\n- دو يا چند امرى كه در صورت نوعيه و يا فصل متحد باشند واحد بالصورت‌اند چنان كه امورى كه واحد بالصورةاند واحد بالجنس‌اند و امورى كه قابل قسمت از هم نباشند و داراى يك صورت باشند واحد بالصورةاند ( از تفسير ص 545 ) .\r\n\r\nواحِدِ بِالطَّبع\r\n- دو يا چند امرى كه از لحاظ وضع و سازمان طبيعى وحدت داشته باشند واحد بالطبع‌اند مانند دو موجود طبيعى كروى الشكل و يا دو امرى كه از لحاظ خواص يكى باشند .\r\n( از شفا ج 2 ص 446 ) .\r\n\r\nواحِدِ بِالعَدَد\r\n- رجوع بواحد و ( تفسير ص 831 ، 545 ) شود .\r\n\r\nواحِدِ بِالعَرَض\r\n- دو يا چند امرى كه در امرى عرضى با يكديگر وحدت داشته باشند واحد بالعرض‌اند .\r\nرجوع بواحد و ( شفا ج 2 ص 425 ) شود .\r\n\r\nواحِدِ بِالفَصْل\r\n- رجوع بواحد و\r\n\r\n","description":"","footnote":"","page_name":" 2092 ","page_number":708},
  {"content":"\r\n\r\n( دستور ج 3 ص 434 ) شود .\r\n\r\nواحِدِ بِالمَوضُوع\r\n- رجوع بواحد شود .\r\n\r\nواحِدِ بِالنِّسْبَة\r\n- رجوع بواحد شود .\r\n\r\nواحد بالنوع\r\n- رجوع بواحد و ( اسفار ج 4 ص 13 - دستور ج 3 ص 434 ) شود .\r\n\r\nالواحِدُ لا يَصْدُرُ عَنْهُ إلّا الواحِد\r\n- رجوع به قاعدهء الواحد . . . و ربط حادث بقديم و ( اسفار ج 4 ص 51 و شرح منظومه ص 228 ) شود .\r\n\r\nواحِدِ مِنْ جَميعِ الجَهات\r\n- ( اصطلاح فلسفى ) منظور ذات حق است .\r\nواحد از تمام وجوه عبارت از امرى بود كه به هيچ وجه قابل انقسام نبود نه باجزاء كمى و نه باجزاء حدى و نه بسان انقسام كلى به جزئيات خود و لكن واحد از يك جهت عبارت از امرى بود كه از همان جهت قابل انقسام نبود ، اين معنى را نگه‌دار و به عقل خود بسيار و از تجوزات و مجازاتى كه آيد بمانند گفتار ما كه گوئيم « زيد و عمرو واحدند در انسانيت كه بدين معنى بود كه آن دو را زيد و عمرو را صورتى بود در عقل كه نسبت هر دو بدان صورت يكسان‌اند رها كن اين آن چيزى بود كه ما بخواستيم كه در اين فصل بياوريم و با ايراد آن بخش اول اين كتاب پايان يافت و بر نور الانوار حمد بىپايان باد . » ( رجوع شود به شرح حكمة الاشراق ص 280 ) .\r\n\r\nوادِى أَيْمَن\r\n- ( اصطلاح ذوقى ) وادى ايمن عبارت از طريق تصفيهء دل است كه تجلى الهى را قابل است .\r\n( شرح گلشن راز ص 57 - كشاف ص 1524 ) و گفته‌اند : مراد از وادى ايمن وحدت مطلق است كه آنجا بجز نداى  « إِنَّا لِلَّهِ »  نيست ، كه آنجا غير را راه نيست .\r\nدر آدر وادى ايمن زمانى شنو  « إِنِّي أَنَا اللَّهُ »  بىگمانى و آن وادى مقدس است كه فرمودند  « إِنَّكَ بِالْوادِ الْمُقَدَّسِ طُوىً »  حافظ گويد :\r\n شب تار است و ره وادى ايمن در پيش * آتش طور كجا موعد ديدار كجاست ؟\r\nهر كه آيد بجهان نقش خرابى دارد * در خرابات بپرسند كه هشيار كجاست ؟\r\nآن كسست اهل بشارت كه اشارت داند * نكته‌ها هست بسى محرم اسرار كجاست ؟ \r\nو مراد از وادى وحدت ، مقام وحدت است .\r\nعطار گويد :\r\n چنان بى خود شدند از خود كه اندر وادى وحدت * يكى مست « انا لحق » گشت و ديگر غرق سبحانى\r\nاگر خواهى كه تو بىخود همه چيزى يكى بينى * تويى آن پرده اندر ره مگر كاين پرده بدرانى \r\n\r\nوارد\r\n- ( اصطلاح ذوقى ) وارد عبارت از چيزى است كه وارد بر قلوب مىشود و بعبارت ديگر وارد از جملهء خواطر محموده است كه بدون تعمد عبد وارد شود بر قلوب و آن سخنى است كه بنده ميفهمد بدون صورت .\r\nوارد گاهى از جانب حق است و گاه از علم و گاهى وارد « سرور » و گاهى\r\n\r\n","description":"","footnote":"","page_name":" 2093 ","page_number":709},
  {"content":"\r\n\r\nوارد « هم » است و گاهى قبض است و گاهى بسط .\r\n( رساله قشريه ص 44 - لمع 34 ) در كشاف است كه آنچه از معانى وارد بر دلها شود بدون كسب بنده « وارد » نامند .\r\n( از حاشيه بر رساله قشريه ص 101 كشاف ص 147 ) .\r\nدر مصباح است كه : واردات و القاء آت يا صحيح‌اند و يا فاسد كه مورد اعتماد نمىباشند ، وارد صحيح هم يا الهى است كه متعلق بعلوم و معارف است و يا ملكى روحانى كه باعث بر طاعات است كه « الهام » نامند .\r\nوارد فاسد هم يا نفسانى است كه عبارت از چيزى است كه در آن حظ نفس و لذت باشد كه « هاجس » نامند و يا شيطانى كه داعى بر معصيت باشد كه « وسواس » نامند .\r\nو بالجمله : واردات با ملكى هستند و يا رحمانى و يا شيطانى .\r\n( قيصرى ص 36 - مصباح الهدايه ص 15 ) .\r\nدر تاريخ تصوف است كه : وارد عبارت از حلول معانى است بدل و آنچه وارد شود بر قلب از خواطر پسنديده بدون تفكر و تأمل و گاهى بر مطلق واردات اطلاق مىشود .\r\n\r\nواسطه\r\n- ( اصطلاح فلسفى و منطقى ) واسطه بودن شىء و امرى براى ثبوت وصفى از اوصاف به اين است كه آن شىء علت ثبوت آن وصف براى آن امر ذى - الواسطه باشد . واسطه بر دو قسم است :\r\n1 - آنكه آن وصف براى واسطه ثابت نباشد و در اين صورت يك عارض است و يك عروض بالذات و بالاعتبار مانند اعراض پايدار اعراض پايدار و قائم به ممكنات بواسطهء واجب الوجود .\r\n2 - آنكه واسطه خود هم متصف به آن وصف باشد و بواسطهء آن ذى الواسطه هم متصف شود نه آنكه دو اتصاف حقيقى باشد زيرا وصف واحد نتواند به دو موصوف اتصاف يابد بلكه اتصاف حقيقى آن واسطه است و بالتبع آن ذى الواسطه است .\r\nاين قسم را واسطهء در عروض گويند و بنا بر اين واسطهء در عروض آن است كه معروض حقيقى همان واسطه است مانند آهن كه واسطهء عروض حرارت بر آب است كه بلا واسطه معروض حديد است و مع الواسطه آب است و قسم اول را واسطه در ثبوت گويند كه واسطه در حقيقت علت عروض و لحوق صفت است بذى الواسطه مانند تعجب كه علت لحوق و عروض ضحك است بر انسان .\r\nو واسطهء در تصديق عبارت از علم ، حكم و نسبت است مانند « لانه متغير » كه در مقام اثبات حدوث عالم گفته مىشود مانند « العالم متغير و كل متغير حادث فالعالم حادث » كه در حكم اين است كه گفته شود « العالم حادث لانه متغير » واسطهء در تصديق را واسطه در اثبات هم گويند .\r\n( از دستور ج 3 ص 433 - 434 ، شرح منظومه ص 92 ، 141 مجموعهء دوم\r\n\r\n","description":"","footnote":"","page_name":" 2094 ","page_number":710},
  {"content":"\r\n\r\nمصنفات ص 167 ، 170 ) .\r\nپارهء از تركيبات در معنى فلسفى و منطقى واسِطهء در اثبات واسِطهء در تَصْديق واسِطِهء در ثُبوت واسِطهء در عُرُوض « و لكن الواسطة فى العروض لها اقسام منها كحركة السفينة لحركة جالسها و منها كابيضية البياض لا بيضة الجسم حيث ان الاولين موجودتان بوجودين منفصلين فى الوضع و الاخيرتين كذلك و لكن متحدتان فى الوضع و منها كالجنس و الفصل حيث ان الفصل علة لتحصل الجنس و هما متحدان فى الوجود للحمل سيما فى البسائط الخارجيه » ( شرح منظومه ص 21 ) رجوع به واسطه شود .\r\nو واصلان مقربان و سابقانند و دو طائفه‌اند يكى آنكه بعد از وصول و فنا حق ايشان را براى ارشاد خلايق خود رجوع مينمايد و ديگر آنكه بعد از وصول و فنا ايشان را بخلق رجوعى نيست فرقه اول مشائخ‌اند و فرقهء دوم مخدومانند .\r\nرجوع بفرهنگ مصطلحات عرفا تأليف نگارنده شود .\r\n\r\nواصِليَّه\r\n- ( اصطلاح عرفانى ) و واصليه كسانىاند كه گويند ما به خدا و اصل شده و مع گرديده‌ايم و مقصود واقعى حاصل كرده‌ايم .\r\nو اصل بن عطا شاگرد حسن بصرى بود و در مسائلى با وى اختلاف كرد و ازو كناره گزيد و بدين روى آنها را معتزلى گويند .\r\nمذهب اعتزال بر چهار ركن استوار است نفى صفات زائد بر ذات بدين معنى كه آنان در باب صفت قدرت ، علم و كلام و غيره نظر خاصى دارند كه با دقت‌هاى فلسفى آميخته است و ازين روى خود را اهل توحيد و عدل محسوب دارند ، ديگر گويند كه اعتقاد به قدر دارند لكن از بررسى كلمات آنان خلاف اين ثابت است اينان كاملا تابع عقل‌اند و عقل را حاكم بر شرع ميدانند بر خلاف اشعريان ، اعتقاد به منزلت بين منزلتين يا امر بين الامرين يعنى حد فاصل بين جبر و اختيار كه اين هم معلوم نيست كه ريشه‌اش از معتزليان باشد و بهر حال اينان در باب مسائل كلامى غور بسيار كرده‌اند و مذهب را با فلسفه در آميخته‌اند گويند اصل ديگر اينان بررسى جنگ جمل و صفين بوده است كه خواسته‌اند از نظر انطباق با روح شريعت و عدم انطباق آن را بررسى نمايند تاريخ اين فرقه مقرون بحوادث و اوج و حضيض‌ها است كه بايد بكتب مذاهب و ملل و نحل مراجعه شود .\r\n( از ملل و نحل شهرستانى ص 200 ، 210 )\r\n\r\nواقِعْ\r\n- در ادب فعل متعدى را گويند .\r\nدر عرفان مراد از واقع معنائى است كه اندر دل پديد آيد و بقا يابد بر خلاف خاطر و بر هيچ وجه مر طالب را آلت دفع كردن آن نباشد چنان كه گويند « خطر على قلبى و وقع فى قلبى » پس دلها محل خواطرند اما واقع جز بر دل صورت نگيرد كه حشو آن جمله حديث حق باشد و از\r\n\r\n","description":"","footnote":"","page_name":" 2095 ","page_number":711},
  {"content":"\r\n\r\nاين جهت است كه چون مريد را در راه حق بندى پيدا آيد آن را قيه گويند ، و گويند او را واقعى افتاده .\r\n( كشف المحجوب ص 502 ) .\r\n\r\nواقِعَه\r\n- ( اصطلاح ذوقى ) واقعه عبارت از امور غيبى است كه براى اهل خلوت آشكار شود و اگر در حضور باشد مكاشفه گويند و از جمله واقعات بعضى كاذب باشد همچنانكه منامات .\r\nو بالجمله : واقعه آن چيزى است كه سالك در اثناء ذكر بيند به نحوى كه غايب شود از محسوسات و آن بين نوم و يقظه است كه مكاشفه هم نامند و آنچه فرود آيد در دل نيز واقعه گويند .\r\n( مصباح الهدايه ص 134 - كشاف 1488 - اصطلاحات شاه ص 12 ) .\r\nعطار گويد :\r\n هر روز غم عشقت بر ما خطر انگيزد * صد واقعه پيش آرد صد فتنه برانگيزد \r\n\r\nواقِعِ فى طَريقِ ما هُوْ\r\n- ( اصطلاح فلسفى و منطقى ) امرى كه مقول در جواب پرسش بما هو باشد و آن جنس و نوع است چنان كه گويند زيد ، عمرو و بكر و . . . ما هو ؟ جواب انسان باشد كه نوع است و يا گفته مىشود انسان و حمار و بقر و غيره ما هو ؟ كه جواب حيوان باشد كه جنس است . و بالجمله جنس و نوع واقع در طريق ما هو ميباشند ( دستور ج 3 ص 432 ) .\r\n\r\nواقِفيَّه\r\n- ( اصطلاح كلامى ) كسانى كه گويند خداى متعال را بمعرفت نمىتوان شناخت ( از كشاف ص 500 ) و آنان كه توقف كرده‌اند در امامت مولانا كاظم واقفيه گويند .\r\n( از درايه ص 141 ) .\r\n\r\nواقِفان\r\n- ( اصطلاح عرفانى ) واقفان كسانىاند كه در طريق متوقف شوند و ارتقا نيابند .\r\n( كشف المحجوب ص 62 ) .\r\n\r\nواهِبُ الصُّوَر واهِبُ العِلْمِ و التَأييد\r\n( اصطلاح فلسفى ) مراد ذات حق تعالى است و هر يك از انوار مجرده بنوبهء خود نيز واهب الصور و العلم‌اند نهايت واسطهء در فيض و افاضه‌اند . و عقل اول و نفس كليه را هم گويند .\r\n« و يحصل من بعض الانوار القاهرة و هو صاحب طلسم النوع الناطق يعنى جبرئيل عليه السلام و هو الاب القريب من عظماء رؤساء الملكوت القاهرة . روان بخش . روح القدس . واهب العلم و التأييد .\r\nمعطى الحياة و الفضيلة » ( مجموعهء دوم مصنفات ص 200 ، 201 ) .\r\n\r\nواهِب\r\n- ( اصطلاح فقهى ) رجوع به هبه شود .\r\n\r\nوالِه\r\n- ( اصطلاح ذوقى ) سرگردان و متحير در بحر وحدت و شيفتهء مقام وحدت .\r\nعطار گويد :\r\n در جستجوى عقل و جان ، و إله فتاده در جهان * تو دايما گنجى نهان در قعر جان سبحانه\r\nهر بىزبانى بسته لب ، با رازهاى بو العجب * با تو سخن گو ، روز و شب ، از صد زبان سبحانه\r\nذرات عالم از على ، تا نقطهء تحت الثرى \r\n\r\n","description":"","footnote":"","page_name":" 2096 ","page_number":712},
  {"content":"\r\n\r\n تسبيح ميگويد همى ، كاى عيب دان سبحانه \r\nبنام او كه سرهاى والهان خروشان ، بنام او كه تنهاى عاشقان پيچان ، بنام او كه جانها اسير پيغام او ، عارف افتاده بدام او ، مشتاق مست مهر از جام او ، طوبى كسى را كه ازين جام شربتى چشيد يا در اين راه منزلى بريد ، دل وى بنور اعظم افروخته و بروح عز زنده ، بعز وصال فرخنده ، گهى در حيرت شهود مكاشفت جلال ، گهى در بحر وجود غرقهء لطف و جمال ، به زبان ناز و دلال همىگويد .\r\n در عشق تو من كيم كه در منزل من * از وصل رخت گل دمد بر گل من\r\nاين بس نبود ز عشق تو حاصل من * كآراستهء وصل تو باشد دل من \r\n\r\nواو\r\n- ( اصطلاح ذوقى ) واو كنايت از وجه مطلق است .\r\n واو وجه مطلق حق بر همه * كى شناسد اين سخن هر بر همه \r\n\r\nوَبالِ سِتارِگان\r\n- ( اين اصطلاح نجومى است ) ابو ريحان گويد :\r\nهر برجى كه برابر خانهء ستاره بود وبالش بود . و بپارسى پتياره خوانند . و هندوان خانه‌هاى ستارگان دارند و و بال ندانند . و همچنان كه خانه‌ها صورت كرديم همچنان و بالها را صورت كرديم تا آسان بود . اين برجهاى است كه ستارگان را همچنانست چون ملكان را نشست گاه « و جايگاه عز . و اندرين برجها نامبردار و بلند همىگردند . و اندرين برجها درجات است كه شرف بدان منسوب است . و مردمان اندرين بخلاف‌اند . گروهى گويند كه شرف بدان درجه است و بس . و هست كه شرف بدرجه‌يى چند پيش از آن درجه همىنهد .\r\nو گروهى شرف را از اول برج دارند تا درجهء شرف . و هست كه همه برج شرف دارد و درجه غايت او . و اينك برجها و درجه‌هاى شرف بر مذهب پارسيان و يونانيان .\r\nو هبوط ستاره اندر آن برج بود كه برابر برج شرف اوست بهم چندان درجات شرف . و بهبوط اندر ستاره تباه بود فرومايه شده .\r\nاما ببرجها هيچ خلاف نيست . و اما درجات را همه هندوان متفق‌اند كه شرف آفتاب بده درجه حمل است و شرف مشترى بپنج درجهء سرطان و شرف زحل به بيست درجه ميزان . و باقى شرفها را چنانك گفتيم . و رأس و ذنب را اندر شرفها هيچ ياد نكنند . و صواب اين است .\r\n( رجوع شود به التفهيم ص 39 )\r\n\r\nوَتِد\r\n- ( اصطلاح ادبى ) وتد يعنى ميخ چوبين و در اصطلاح عروض بر دو نوع است ، مقرون و مفروق ، مقرون دو متحرك و ساكنى است چنان كه « اگر و مگر » و چون هر دو متحرك اين ركن مقارن يكديگرند آن را مقرون و مجموع خوانند و مفروق دو متحرك است بر دو طرف ساكن چنان كه « ناله و ماله » كه حرف‌ها در اين كلمات نيز ملفوظ نيست صورت وتد مقرون 100 و مفروق 10 مىباشد .\r\n( از المعجم ص 33 - 26 )\r\n.\r\n\r\n","description":"","footnote":"","page_name":" 2097 ","page_number":713},
  {"content":"\r\n\r\n\r\nوَتِدُ الأرْض\r\n- ( اصطلاح نجومى ) رجوع باوتاد شود .\r\n\r\nوَتِدُ السَّماء\r\n- ( اصطلاح نجومى ) رجوع به اوتاد شود .\r\nدربارهء اوتادهاى گوناگون در اخوان - الصفا آمده است . وتد رابع درجه مقابل كبد السماء را گويند .\r\n( يعنى آنچه در مقابل درجه‌ايست كه در كبد و وسط آسمان است ) .\r\nو بنا بر اين فلك محدد در همهء اوقات منقسم به چهار ربع است كه هر ربعى نود درجه است و بنا بر اين از افق مشرق تا وتد آسمان نود درجه است كه آن را ربع شرقى صاعد در هوا نامند .\r\nو از وتد آسمان تا وتد مغرب نود درجه است كه ربع جنوبى هابط نامند و از وتد مغرب تا وتد ارض نود درجه است كه ربع غربى هابط در ظلمت نامند و از وتد ارض تا وتد مشرق نود درجه است كه ربع شمالى صاعد نامند .\r\n( رجوع شود به رساله سوم در نجوم اخوان ص 84 )\r\n\r\nوَتِدُ السَّير\r\n- ( اصطلاح نجومى ) رجوع باوتاد شود .\r\n\r\nوَتِدِ غارِب\r\n- رجوع باوتاد شود .\r\n\r\nوَتْرَ\r\n- ( اصطلاح فقهى ) يعنى يك دانه و تاق ( طاق ) و خلاف شفع است و نماز نافلهء مخصوص است رجوع بنافله و مندوبات و رواتب و صلاة الليل شود .\r\nوتر نزد عرفا كنايت از ذات باعتبار سقوط تمام اعتبارات است .\r\n( اصطلاحات شاه نعمت الله ص 12 )\r\n\r\nوَثَن\r\n- نام بت بطور عموم كه جرمى داشته باشد و داراى جثهء معمولى باشد از زمين يا سنگ يا چوب و صنم صورتى بلا جثه باشد و وثنى بت پرست است و وثنيه فرقه از كفارند كه بت‌پرستند و آنها را تماثيل انبياء و زهاد و ملائكه دانند .\r\n( از كشاف ص 1516 )\r\n\r\nوِجادَه\r\n- ( اصطلاح حديث ) نزد محدثان آن باشد كه حديثى يافته شود بخطى كه نويسنده او را بشناسد كه چون وثوق بدان دارد گويد :\r\n« وجدت هذا الكتاب به خط فلان او قرأت به خط فلان اوفى كتاب فلان بخطه » .\r\n( از كشاف 1455 ) .\r\n\r\nوَجْد\r\n- ( اصطلاح ذوقى ) مراد از وجد واردى است كه از حق تعالى آيد و باطن را از هيأت خود بگرداند باحداث وصفى غالب چون حزن يا فرح .\r\nجنيد گويد « الوجد انقطاع الاوصاف عند سمة الذات بالسرور » و بعضى گويند « بالحزن » .\r\nوجد عبارت از چيزى است كه بدون جهد و تكليف بر قلب وارد شود .\r\nو عبارت است از برقهاى درخشنده كه بسرعت خاموش شود .\r\nعمر بن عثمان مكى گويد : هيچ نوع عبارتى نتواند چگونگى وجد را بيان كند زيرا وجد سرى است از اسرار خدا نزد مؤمنان ( از مصباح الهدايه ص 151 - 133 - لمع ص 351 ) بعضى گويند « الوجد فقدان الموجود و وجود المقصود » بعضى گويند « الوجد مصادفة الغيب -\r\n\r\n","description":"","footnote":"","page_name":" 2098 ","page_number":714},
  {"content":"\r\n\r\nبالغيب و الوجود حضور القلب للوارد و التواجد حركة الوجد بمشاهدة الوجود » كه معنى وجود وجد بدون استشعار بوجد است و تواجد حركت كردن واجد است بسب مشاهدهء وجود .\r\n( شرح كلمات بابا طاهر ص 154 - شرح منازل ص 162 ) و سالكان را بواسطهء نظر كردن بكمالات صنع الهى و فكرت در آثار حق و جدى حاصل آيد و آن از انوار است كه وارد بر قلب مىشود و نور ازلى است .\r\nدر شرح تعرف است كه : وجد در لغت عرب بر چهار معنى است يافتن گمشده ، توانگر شدن و غمناك گرديدن از كار بزرگ و هر اندوهى كه آن با سوزش و الم باشد عرب آن را وجد گويد .\r\nو گفته‌اند « الوجد الغالب يسقط التميز و يجعل الاماكن كلها مكانا واحدا و الاعيان عينا و احدا و لا لوم لمن غلب عليه الوجد » ( طبقات ص 328 ) .\r\nو در اصطلاح وجد آنست كه بدل رسد و دل ازو آگاهى يابد از بيم يا غم يا ديدن چيزى از احوال آن جهان كه بر سر او گشاده شود يا حالى كه ميان او و خدا گشاده گردد و گاه از بيم عذاب است و گاه از درد فراق و گاه از سوزش شوق و حب و اغلب از خوف يا از فراق باشد و چون اين نوع وجد در سر بنده ظاهر شود و غلبه گيرد ظاهرش مضطرب گردد و بانگ و ناله پديد آيد و بانگ و نالهء او را تواجد خوانند ( شرح تعرف ج 4 ص 29 ) .\r\nنورى گويد : وجد زبانهء آتشى است كه از شوق ناشى شده باشد . در شرح كلمات بابا طاهر است كه : مراد بوجد حالت طرب است كه از شهود حق براى سالك حاصل مىشود و اظهار اين وجد شرك است و اخفاى آن از ضعف حال است .\r\n( از شرح كلمات بابا طاهر ص 158 ) .\r\nاز خود فانى گشتم و واله شدم اى راه ترا دليل دردى ؟\r\nوجد را سه مرتبت است تواجد كه بى خود ناشده بىخودى بر خود بندد و وجد كه بىخود باشد و لكن التفات به بيخودى خود داشته باشد و وجد كه بىخود باشد و التفات به بيخودى خود نداشته باشد كه فناى از فناست .\r\nخواجه عبد الله گويد : وجد پس از عالم وصال و فراقست ، وجد علم بيدارى مشتاقانست ، وجه حديقهء دل دوستانست وجد سبب جان باختن است و بهانهء خان و مان بر انداختن است .\r\nقدر وجود افزونست و وجود از خلقت بيرون است ( از رسائل خواجه ص 112 ) .\r\n بر آتش عاشقيت [ مشقت 
  ] جان عود كنم * جان بندهء تست من به من جود كنم\r\nچون پاك بسوزد آتش عشق تو جان * صد جان دگر بحيله موجود كنم \r\nآتش محبت جان عاشق ميسوزد اما به بهانهء وجدى بر افروزد .\r\n\r\nوُجُوب\r\n- ( اصطلاح فلسفى و فقهى ) در فلسفه رجوع بواجب و اسفار ج 1 ص 144 ) .\r\nنزد فقها وصف فعل واجب است و نزد\r\n\r\n","description":"","footnote":"","page_name":" 2099 ","page_number":715},
  {"content":"\r\n\r\nفقها تارك او مستحق ذم است .\r\n( از تلويح ص 386 ) .\r\nو در مقابل حرام و محرم است .\r\n\r\nوُجوبِ إخْبارى\r\n- در مقابل وجوب انشائى است ، وجوب اخبارى كلى است و وجوب انشائى خاص است .\r\n\r\nوُجوبِ تَخْييرى\r\n- هرگاه امر متعلق به يكى از دو يا چند چيز باشد هر يك از آنها واجب است بر سبيل تخيير و بدليت و نتوان هيچ يك را ترك كرد مگر با توجه و اشتغال ببدل آن كه يكى ديگر باشد و برخى گويند در اين گونه موارد واجب يكى لا بعينه است نه على سبيل البدليت و گفته شده است كه مطلوب جامع بين آنها است و تخيير عقلى است و چون يك فرد نتواند در آن واحد همه را انجام دهد عقلا بايد يكى را انجام دهد و چون غرض به انجام يك فرد انجام مىشود كافى و مجزى است .\r\n( از قوانين ص 55 كفايه ج 1 ص 225 ) .\r\n\r\nالوُجوبُ بِالاختيار لا يُنافى الاختِيار\r\n- ( اصطلاح كلامى ) در مسألهء جبر و اختيار سرانجام عقايد و نظرات عدهء از فلاسفهء اسلام و متكلمان اين است كه لا جبر و لا تفويض بل امر بين الامرين و در توجيه و تفسير آن گفته‌اند : افعال و حركات انسان تابع مقدمات عامهء فعل و علم اعم از تصور و تصديق ، ميل شوق ، ارادهء جازم است كه حركت عضلات بدنبال آن مقدمات خودبخود حاصل و فعل انجام مىشود و ملاحظه مىشود كه مقدمات فعل بالاختيار است و لكن بعد از حصول مقدمات صدور فعل بالاجبار است و وجوب بالاختيار لا ينافى الاختيار « انا نتصور اولا و صدقنا بفائدته العائد الينا تصديقا ظنيا او جهليا او علميا بان فيه منفعة ما او خير من الخيرات الحقيقية او الظنية عينا كان او . . عائدا الى جوهر ذاتنا او الى قوة من قوانا فيبعث من ذلك العلم التصورى و ذلك الحكم التصديقى شوقا اليه فاذا قوى الشوق النفسانى و اشتدت و اهتزت القوة الارادية و حصلت الارادة المسماة بالاجماع » ( از اسفار ج 3 ص 76 و 78 ) .\r\nو بنا بر اين فعل ارادى فعلى است كه منشأ آن ارادهء مسبوق به ميل مسبوق بعلم باشد ( رجوع شود به اختيار و جبر و اسفار ج 3 ص 78 - 77 ) .\r\n\r\nوُجوبِ سابِق وجُوبِ لاحِق\r\n( اصطلاحات فلسفى ) ممكنات تا بسر حد وجوب نرسند موجود نمىشوند يعنى تا علل معدهء لازم و شرائط خاص حاصل نشود هيچ موجود ممكن از حيز عدم بعالم وجود نيايد چنان كه هر يك از افعال ارادى نيز تا مقدمات و شرائط لازم آن فراهم نشود . حاصل نخواهد شد و معنى وجوب سابق نيز همين است اين معنى را حكماء به اين عبارت « الشيء ما لم يجب لم يوجد » بيان كرده‌اند و بديهى است كه بعد از وجود واجب بالغير خواهد بود و معنى وجوب لاحق نيز همين است چنان كه گويند : « كل ممكن محفوف بالوجوبين » كه وجوب سابق و لا حق باشد و مراد از اين كه گويند « كل ممكن محفوف بالوجودين و العدمين »\r\n\r\n","description":"","footnote":"","page_name":" 2100 ","page_number":716},
  {"content":"\r\n\r\nاين است كه چون هر ممكن از جهت ذاتش ليس است و از جهت علتش ايس است همواره در معرض بود و نابود است و از عدم بوجود آيد و از وجود بعدم ، وجود سابقى دارد و وجود لاحقى و عدم سابقى دارد و عدم لا حقى ( از اسفار ج 1 ص 54 ) .\r\n\r\nوُجوبِ تَعبُّدى\r\n- ( اصطلاح فقهى ) رجوع بواجب تعبدى و توصلى شود .\r\n\r\nوُجوبِ تَعْيينى\r\n- ( اصطلاح فقهى ) در مقابل وجوب تخييرى است ، رجوع به وجوب و واجب تخييرى شود .\r\n\r\nوُجوبِ تَوَصُّلى\r\n- ( اصطلاح اصولى ، فقهى ) وجوب توصلى آن باشد كه منظور از آن رسيدن به غير باشد و خود مطلوب بذاته نباشد در مقابل وجوب تعبدى كه خود مطلوب بالذات است و در توصلى به مجرد وجود آن غير وجوب آن ساقط مىشود و در تعبدى غرض بانجام خود آن حاصل شود وجوب توصلى مانند غسل لباس نجس براى نماز .\r\n( از قوانين ص 103 - كفايه ص 107 ) .\r\n\r\nوُجوبِ شَرْعى\r\n- ( اصطلاح اصولى ، فقهى ) در مقابل وجوب عقلى است .\r\n( از قوانين 42 ص 101 ) .\r\nالوجوب المتنازع فيه هو الوجوب الشرعى لان الوجوب العقلى بمعنى توقف الواجب عليه و انه لا بد منها فى الامتثال مما لا ريب فيه . . و المراد من الوجوب الشرعى هو الاصلى الذى حصل من اللفظ و ثبت من الخطاب قصدا .\r\n( از قوانين ج 1 ص 101 )\r\n. \r\nوُجوبِ غَيْرى\r\n- ( اصطلاح اصولى ، فقهى ) در مقابل نفسى است .\r\n\r\nوُجوبِ عَيْنى\r\n- ( اصطلاح اصولى ، فقهى ) در مقابل كفائى است .\r\nرجوع بواجب عينى و كفائى شود .\r\n\r\nوُجوبِ مُقَدِّمى\r\n- ( اصطلاح اصولى ، فقهى ) وجوب مقدمى وجوب توصلى است و غرض از آن تبعى است و امر بذى - المقدمه عين امر بمقدمه خواهد بود و وجوب آن از ناحيه ذى المقدمه مترشح شود .\r\nو بالجمله :\r\nبحث است كه امر كه موجب وجوب است موجب وجوب مقدمات مأمور به هم مىباشد يا نه در اينجا اقوالى است در اين مورد در كلمات اصوليان تقسيماتى آمده و بيان شده است كه واجب باعتبار مكلف يا عينى است و يا كفائى و باعتبار مكلف به يا عينى است يا تخييرى و باعتبار مطلوب بالذات بودن ، منقسم شود به نفسى و غيرى باعتبار تعلق خطاب بدان از باب تعلق بالاصالة يا بالعرض منقسم شود به اصلى و تبعى و همين طور به اعتبار مقدمات منقسم شود به مطلق و مشروط و ديگر آنكه امر مطلق حقيقت در وجوب مطلق است و ديگر آنكه آنچه واجب موقوف بر آنست يا سبب است يا شرط كه در شرط تمام علل ناقصه نيز وارد مىشود از مقدمات عقليه و عاديه و شرعيه و ديگر آنكه سخن در مقدمات واجب است نه در مقدمات وجوب .\r\nديگر آنكه واجب نسبت باصل قدرت\r\n\r\n","description":"","footnote":"","page_name":" 2101 ","page_number":717},
  {"content":"\r\n\r\nمشروط است و بلكه نسبت بهر مقدمهء با مقدورى مشروط است كه اگر آن مقدمه مقدور شد واجب بايد محقق شود اعم از آنكه عدم مقدورية آن بواسطه عروض عرض باشد با لذات باشد و ديگر آنكه مراد از واجب مطلق گاه مطلق به نسبت باقتضاء حكمت و عدل است و گاه منظور لفظى است كه مطلق ؟ ؟ آمده است ديگر آنكه سخن در وجوب شرعى است نه عقلى و مراد از وجوب شرعى هم اصلى است نه تبعى و مراد اين است كه اگر خطاب وجوبى بر انجام مأمور به صادر شود بنفس همان خطاب مقدمات واجب مىشود بانه كه در ترك آن دو عقاب است يكى براى اصل و يكى ديگر براى مقدمه بانه و با وجود آنكه مقدمه واجب است عقاب يكى است ، ديگر آنكه دلالت وجوب ، مقدمات آن از باب دلالت عقلى است يا لفظى تضمن است يا التزام يا مطابقه و بر فرض وجود مقدمه بايد گفت كه از باب وجوب توصلى است نه اصلى و تعبدى زيرا مطلوب فى ذاته نيست بلكه مطلوب لغير است .\r\n\r\nوُجوبِ نَفْسى\r\n- ( اصطلاح اصولى ، فقهى ) در مقابل وجوب غيرى و تخييرى و مقدمى و توصلى است .\r\n( رجوع شود به واجب نفسى و خزائن ص 31 ) .\r\n\r\nوُجُود\r\n- ( اصطلاح فلسفى و عرفانى ) وجود يعنى هستى مقابل عدم يعنى نيستى در اينكه آيا وجود را ميتوان تعريف كرد يا نه ميان فلاسفه اختلاف است و اقوال و انظارى اظهار شده است از اين قرار : 1 - وجود بديهى التصور است و تعريف آن ممكن نيست و حقيقت و كنه آن در نهايت خفا است و نتوان آن را تعريف كرد مگر به تعريف لفظى .\r\n2 - وجود هم مانند بعضى ديگر از امور نظرى بوده و قابل تعريف است .\r\n3 - وجود از امور اكتسابى و نظرى است و لكن تعريف آن ممكن نيست .\r\n4 - صدر الدين ميان مفهوم و حقيقت وجود فرق گذارده و گويد شكى نيست كه در عالم موجوداتى يافت ميشوند و متحقق و متقرراند و اين موجودات هر يك داراى حدود و عوارض و لو احق خاص‌اند و هر يك از ديگرى بوسيلهء آن عوارض جدا و ممتاز ميشوند و در عين حال كلمهء هست بر همهء آنها اطلاق مىشود و همهء آنها در وجود بمعنى هستى مشترك‌اند و آن يعنى ما به الاشتراك ( هستى بمعنى ما به الاشتراك ) در همه مفهوم عام اعتبارى انتزاعى است كه از موجودات متقرر در خارج انتزاع ميگردد اين وجود عام و بديهى است .\r\nبحث و اختلاف اساسى ميان حكماء اين است كه غير از آن مفهوم عام اعتبارى بديهى امرى يا امور ديگرى در خارج متحقق‌اند كه بنام وجود خوانده شوند و اين مفهوم عام از آنها انتزاع شده باشد يا نه بلكه اين مفهوم منتزع از ماهيات متخالفه است ، اساس اختلاف اصالت وجودى و ماهيتى همين است .\r\n( رجوع باصالت وجود ، و اسفار ج 1 ص 120 - رسائل صدرا ص 132 شود ) .\r\nشيخ اشراق در مقام بيان وجود و\r\n\r\n","description":"","footnote":"","page_name":" 2102 ","page_number":718},
  {"content":"\r\n\r\nمنشأ آن گويد : « الوجود يقع بمعنى واحد و مفهوم واحد على السواد و الجواهر و الانسان و الفرس فهو معنى معقول اعم من كل واحد و كذا مفهوم الماهية مطلقا و الشيئية و . . . فندعى ان هذه المحمولات عقليه صرفة . . . » ( از مجموعهء دوم مصنفات ص 64 ) .\r\nو در جاى ديگر گويد : « ثم ان بعضى اتباع المشائين بنواكل امرهم فى الالهيات على الوجود و الوجود قد يقال على النسب الى الأشياء كما يقال الشيء موجود فى البيت و فى السوق و فى الذهن و فى العين و فى الزمان و فى المكان فلفظة « فى » فى الكل بمعنى واحد و يطلق بازاء الروابط كما يقال زيد يوجد كاتبا و قد يقال على الحقيقة و الذات كما يقال ذات الشيء و حقيقته و وجود الشيء و عينه و نفسه فتؤخذ اعتبارات عقلية و تضاف الى - الماهيات الخارجية هذا ما فهم منه الناس فان كان عند المشائين معنى آخر فهم ملتزمون ببيانه فى دعاويهم . » ( مجموعهء دوم مصنفات ص 67 - ش ص 230 ) .\r\nقطب الدين گويد : پس وجود كه كون است در اعيان عبارتست از موجوديت يعنى هستى و از اين مفهوم ظاهر نمىشود كه او كون است در اعيان چيزى را بل كه گاه باشد كه چيزى را باشد و گاه باشد كه نباشد .\r\nو تحديد آن ممكن نيست چه او بديهى التصور است و هيچ چيزى را اعرف ازو نيست تا تعريف وجود به آن چيزكننده و هر كه بيان آن مىكند خطا مىكند . ( درة التاج جملهء سوم از فن دوم ص 2 و رجوع به اسفار ج 1 ص 7 ، 9 ، 10 12 ، 16 ، 19 ، 22 ، 25 ، 26 ، 65 120 ، 169 ، 187 ، 194 - شرح منازل ص 221 - شرح قيصرى بر فصوص ص 4 - اسفار ج 3 ص 56 ، 71 ، 74 - شفا ج 2 ص 298 - اسفار ج 4 ص 147 - مصنفات ج 1 رسائل ص 21 شود ) رجوع بفرهنگ مصطلحات عرفا تأليف نگارنده شود .\r\nدر نزد عرفا :\r\nوجود در اصطلاحات صوفيه وجد بدون استشعار بوجدست ( از شرح كلمات بابا طاهر ص 111 ) عراقى گويد :\r\n با پرتو جمالت برهان چه كار دارد * با عشق زلف و خالت ايمان چه كار دارد \r\nوجود از ميان رفتن اوصاف خرد است بواسطهء پنهان شدن اوصاف بشريت زيرا كه چون سلطان حق و حقيقت ظهور كند بشريت باقى نماند .\r\nوجود را تشبيه به دريا كرده‌اند مواج كه هر موجى از آن به صورت موجود و نفس انسانى ظهور مىكند .\r\n( از شرح گلشن راز ص 451 - مصباح الهدايه ص 102 ) مراد از وجود نزد اهل حق موجود است .\r\n( از شرح منازل ص 321 ) صدر الدين قونوى گويد : وجود را دو اعتبار است يكى از جهت آنكه وجود است و ان حق است و . . .\r\n( از نصوص ص 86 ) .\r\n\r\n","description":"","footnote":"","page_name":" 2103 ","page_number":719},
  {"content":"\r\n\r\nو بالجمله وجود ، وجدان ذات حق است .\r\nرجوع شود به كلمهء وجود در اصطلاحات - فلسفى .\r\nجامى گويد :\r\nلفظ وجود را گاه بمعنى محقق و حصول كه معانى مصدريه و مفهومات اعتباريه‌اند - اطلاق مىكنند و بدان اعتبار از قبيل معقولات ثانيه است كه در برابر وى امرى نيست در خارج ، بلكه ماهيات را عارض مىشود در تعقل ؛ چنان كه محققان حكما و متكلمين تحقيق آن كرده‌اند - و گاه لفظ وجود گويند و حقيقتى مىخواهند كه هستى وى بذات خود است ، و هستى باقى موجودات بوى ؛ و فى الحقيقة غير از وى وجودى نيست در خارج و باقى موجودات ، عارض ويند و قائم بوى ، چنان كه مرذوق عارفين و عظماى اهل يقين حق سبحانه بمعنى ثانى است نه بمعنى اول\r\n هستى بقياس عقل اصحاب قيود * جز عارض اعيان حقايق ننمود\r\nليكن بمكاشفات ارباب شهود * اعيان همه عارضند و معروض نمود \r\n( از لوايح جامى ص 24 - 25 ) .\r\nتركيبات در معانى فلسفى و عرفانى :\r\n\r\nوُجوداتِ خاصَّه\r\n- مراد از وجودات خاصه موجودات ممكنه‌اند كه هر يك در حد وجودى خود داراى خواص و آثار مخصوص‌اند حقايق عالم همه موجودات خاصه‌اند و ذات احديت وجود مطلق است و بالاخره وجودات خاصه عبارت از وجودات مضافه‌اند كه از جهت انتساب بوجود عام قيومى نمود شده‌اند .\r\n( از شرح قيصرى بر فصوص ص 8 11 ) .\r\n\r\nوجوداتِ فاقِرُ الذّات\r\n- مراد موجودات ممكنه است .\r\n( از اسفار ج 1 ص 19 ) .\r\n\r\nوجوداتِ مُضافَه\r\n- رجوع به وجودات خاصه شود .\r\n\r\nوجودِ إبْداعى\r\n- مراد مبدعات است كه وجود ابداعى نه به حركت و بتدريج باشد بلكه بيك دفعه و قيام مبدعات نه بماده تعلق دارد چون مكونات و محدثات بلكه صور و حقايق مجرد باشند و صور معلوم در نفس ذاتند .\r\n( مصنفات ج 1 رساله 5 ص 49 ) .\r\n\r\nوجودِ إثْباتى\r\n- مراد وجود به معناى مفهوم اعتبارى است .\r\n( از اسفار ج 1 ص 14 - مشاعر ص 15 ، 52 ) .\r\n\r\nوجودِ ارْتِسامى\r\n- مراد وجود ذهنى است .\r\nرجوع بوجود ذهنى شود .\r\n\r\nوجوداتِ إمكانيَّه\r\n- مراد ممكنات است رجوع بامكان و ( از اسفار ج 1 ص 10 ، 36 ) شود .\r\n\r\nوجودِ انْبِساطى\r\n- مراد وجود واحد خارجى است كه منبسط در تمام عالم است كه نفس رحمانى نيز گويند ، رجوع بوجود منبسط و نفس رحمانى و ( رسائل صدرا ص 143 - سفار ج 2 ص 163 - ج 3 ص 16 ، 99 ) شود .\r\n\r\nوُجودِ انْتِزاعى\r\n- مراد وجود بمعنى عام بديهى است .\r\n\r\n","description":"","footnote":"","page_name":" 2104 ","page_number":720},
  {"content":"\r\n\r\nرجوع بوجود و ( اسفار ج 1 ص 81 و مشاعر صدرا ص 52 ) شود .\r\n\r\nوجودِ انْتِسابى\r\n- مراد وجودات ممكنات است .\r\n( از اسفار ج 1 ص 14 ، 185 ) .\r\n\r\nوجودِ انْضِمامى\r\n- آنچه خود موجود باشد و وجودش در غير باشد موجود به وجود انضمامى گويند ، مانند بياض كه خود نيز وجود خارجى دارد نهايت قائم به غير است .\r\n( از سفار ج 1 ص 81 ) .\r\n\r\nوجودِ بَحْت\r\n- يعنى وجود محض غير مشوب با ماهيت كه وجود ذات حق است .\r\n( از اسفار ج 3 ص 15 ، 16 - ج 1 ص 30 ) .\r\n\r\nوجودِ بَسيطِ جَمعى\r\n- مراد ذات حق است كه در عين بساطت كل الأشياء است ( اسفار ج 3 ص 25 ) . رجوع به بسيط الحقيقة شود .\r\n\r\nوجود بِما هُوَ موجود\r\n- وجود بما هو - وجود موضوع علم الهى است يعنى وجود بدون توجه به معروض آن كه جسم باشد يا روح ، عقل باشد يا نفس ، اجرام علوى باشد يا اجسام ارضى ، رجوع بعلم الهى و اعلى و موضوع علم شود .\r\n\r\nوجودِ تامّ\r\n- مرتبهء كمال وجود را وجود تام ميگويند و مرتبت اكمل آن را كه فوق آن مرتبهء نيست فوق التمام گويند .\r\n( از اسفار ج 1 ص 27 ، ج 3 ص 3 ) .\r\n\r\nوجودِ حَقيقى\r\n- مراد وجود حق تعالى است و گاه مراد وجود عينى خارجى مقابل وجود ذهنى است . ( از اسفار ج 1 ص 14 ) .\r\n\r\nوجودِ ذِهْنى\r\n- موجودات عالم خارج و عين را وجود ديگرى است در اذهان زيرا شكى نيست كه انسان بواسطهء حواس ظاهرى خود اشياء را احساس و ادراك كرده و بواسطهء قواى باطنى بقواى عقلى مرتسم ؟ ؟ ميشوند .\r\nآنچه را نسان از اشياء و موجودات خارجى در مييابد و در قوت حافظه و ذهن او حاضر ميشوند مطابق است با آنچه در خارج است مثلا از آتش صورت آتش مصور مىشود و از آب صورت آب و بالجمله انسان بواسطهء حواس و قواى ظاهره و باطنه باشياء خارج علم پيدا مىكند و علاوه بر امورى هم كه وجود عينى خارجى محسوسى ندارد علم حاصل مىكند و صورى از آنها را ساخته و مصور مىكند .\r\nدر نحوه حصول علم باشياء و حصول آن صور براى ذهن و بالاخره وجود ذهنى ميان فلاسفه اختلاف است از اين قرار .\r\n1 - وجود ذهنى عبارت از ارتسام صور اشياء است در ذهن .\r\n2 - قيام اشياء است بذهن از باب قيام حلولى .\r\n3 - قيام اشياء است بذهن از باب قيام صدورى ؟ ؟ و ذهن خود خلاق است .\r\n4 - شبح اشياء منطبع در ذهن ميشوند .\r\n5 - صدر الدين گويد : وجود امرى خارجى و مجعول بالذات و ذو مراتب است عينى ، ذهنى ؟ ؟ ، كتبى و غيره و خداى متعال نفس انسان را طورى آفريده كه ميتواند خود خالق و آفريننده باشد و صور مجرده\r\n\r\n","description":"","footnote":"","page_name":" 2105 ","page_number":721},
  {"content":"\r\n\r\nو ماده را بيافريند زيرا نفس از سنخ ملكوت است و ملكوتيان را اقتدار خلق و آفرينندگى هست و او را عالم خاصى است كه در آن عالم كليهء موجودات از جواهر و اعراض ، مفارقات و ماديات هست و نفس آنها را مشاهده مىكند و لكن با اين وصف ضعيفة الوجود است و از اين جهت است كه آثار مترتبهء بر مخلوقات نفس ضعيفة الوجودند و اگر چه موجودات در هر دو نحو از وجود محفوظ هستند لكن آثار مترتبهء بر موجودات ذهنى و در نفس غير از آثار مترتبهء بر موجودات عينى است و بالجمله موجودات و مخلوقات نفس را بنام موجودات ذهنى نامند كه صادر از نفس‌اند و آثارى بر آنها مترتب است .\r\nاز وجودات ذهنى تعبير بوجودات رابطى هم شده است چنان كه گويد :\r\n« و الوجود الرابطى اى المعلوم للقوى الادراكية و المشهود لها و الحاضر لديها انما هى الوجودات الحسية او العقلية اما الحسيات فباستيناف وجودها عن النفس الانسانية و مثولها بين يديها فى غير هذا العالم بواسطة مظهر لها اما العقليات فبارتقاء النفس اليها و اتصالها بها » ( اسفار ج 1 ص 65 ، 66 ، 71 - سفار ج 2 ص 81 ) .\r\n\r\nوجود ذِهنى يا ظُهورِ ظِلّى\r\nنظر باهميت موضوع يعنى وجود ذهنى و باصطلاح فلاسفهء اشراقى مشرب و ظهور ظلى بطور اختصار به نكاتى اشاره ميكنيم بويژه اينكه رابطهء مستقيم با مسألهء علم دارد كه مورد بحث و نزاع و جدال بسيارى است و بسيارى از فلاسفهء قديم و جديد در اين باب نظراتى ابراز كرده‌اند .\r\nجمله و عبارت ساده و قابل فهمى كه در باب تعريف وجود ذهنى و علم در آثار و نوشته‌هاى متفكران اسلامى آمده است ، همان تعبيرى است كه در رسالهء « كبرى » منطق ديده مىشود كه گويد : بدان كه آدمى را قوتى است دراكه ، كه منتقش گردد در وى صورت اشياء چنان كه در آينه ، لكن در آينه منتقش نشود مگر صورت محسوسات - لكن در قوهء مدركه انسانى منتقش شود ، هم صور محسوسات و هم صور معقولات ( رجوع شود به كبرى منطق در مجموعه وسائل جامع المقدمات چاپ تهران 1390 ص 170 ) .\r\nبطورى كه ملاحظه مىشود دانش و چگونگى حصول آن را از راه وجود قوهء كه محل ارتسام صورتهاى موجودات است نموده است و بديهى است كه سرانجام همهء مباحث در باب دانش بازگشت به همين امر مىكند ، چه آنكه هويت و ماهيت دانش در فلسفهء رسمى و در چهار چوب مقولات ارسطو هر اندازه مورد مداقه قرار گيرد و جهات و وجوه مختلف آن بررسى شود ، باز همچنان در خم يك كوچه است .\r\nازين اصل كه بگذريم با توجه به استقراء غير تام در متون علمى و فلسفى نخست باطلاقات متعدد و سپس به تعريفات مختلف در باب علم بر ميخوريم .\r\nدر باب اطلاقات بموارد زير برخورد\r\n\r\n","description":"","footnote":"","page_name":" 2106 ","page_number":722},
  {"content":"\r\n\r\nميكنيم كه هر يك نمودار وجههء يا جنبهء از تعريف دانش است .\r\n1 - ادراك مطلق 3 - تصديق يقينى 2 - تصديق مطلق 4 - ملكهء راسخ در نفس آدمى 5 - صورتهاى حاصله از اشياء در ذهن آدمى .\r\n6 - مجموعهء از مسائل كه منتسب به موضوع واحد باشد به منظور نيل به هدف خاصى ، كه ين تعبير و اطلاق مربوط بعلم اصطلاحى است .\r\n( از كشاف و اصطلاحات ج 2 ص 1055 چاپ هند 1862 م ) .\r\n\r\nعلم مطلق و نسبى\r\nدر اينكه علم آيا قابل تعريف هست يا نه ، از امور بديهى است يا اكتسابى بحث است ، غزالى علم را از امور نظرى ميداند بدون اينكه بتوان از راه مقدمات قياسى بدان رسيد حقيقت آن را شناخت و در حقيقت با آنكه اكتسابى است ، راه كسب آن مسدود است ، در مقابل ، امام فخر رازى علم را از امور بديهى و غير قابل تعريف ميداند و گويد :\r\nهر چه غير علم است بعلم شناخته مىشود و اگر بخواهيم علم را تعريف كنيم دور محال لازم مىآيد و هر كس بضرورت و وجدان بوجود خود عالم است و علم هر كس بوجود خود علم خاص بديهى است و بداهت خاص مستلزم بداهت عام است .\r\n( رجوع شود به دستور العلماء جلد 2 ص 339 - تاليف قاضى عبد النبى احمد نگرى . حيدرآباد 1331 ) .\r\nبطورى كه ملاحظه مىشود نه عبارت غزالى و تعبير وى چيزى را روشن مىكند و نه عبارت‌پردازى فخر الدين رازى .\r\nمتكلمان گويند : علم عبارت از صفتى است و يا كيفيتى است كه در نفس حاصل شده و موجب تميز اشياء از يكديگر مىشود . صدر الدين شيرازى گويد :\r\nعلم عبارت از وجود مجرد است و مانند وجود گاه اطلاق مىشود بر امر حقيقى بسيط خارجى .\r\n( رجوع شود به رسائل صدر الدين چاپ تهران 1302 ص 282 - 279 ) .\r\nاشاره شد كه صدر الدين در باب وجود ذهنى كه گاه از آن تعبير به وجود ظلى كرده است مسأله علم را ماهيتا و هويتا مورد بحث خاص قرار داده است و احيانا از نظام علوم رسمى خارج شده و توسل به ذوق را راه سهل و آسان‌ترى براى رسيدن بهدف خود تشخيص داده است .\r\n\r\nآيا تحقق علم مطلق ممكن است يا نه\r\n؟ قهرا جواب منفى است نه بدليل اينكه اصولا هيچ امر مطلقى در جهان نيست فقط و بقول مولانا . « پس بد مطلق نباشد در جهان » بلكه بدليل اينكه كشف اجمالى و يا تفصيلى نسبت بهر امرى گر چه هر اندازه كوچك و بىمقدار باشد ، مستلزم كشف اجمالى و يا تفصيلى به كل موجودات جهان وجود است و علم به كل موجودات جهان ، براى يك فرد و بلكه براى كل افراد نامقدور است ، پس علم مطلق نامقدور است .\r\n\r\n","description":"","footnote":"","page_name":" 2107 ","page_number":723},
  {"content":"\r\n\r\nتوضيح زيادتر اينكه هر موجودى از موجودات عالم هستى معلول كل موجودات عالم هستى است ، نظام كلى و جملى جهان در خط خاصى قرار دارد كه همهء موجودات آن بر اساس قاعدهء فعل و انفعال و تأثير و تأثر رابطهء خاصى كه بطور قطع با واسطه يا بلا واسطه رابطه عليت و معلوليت است دارند و هيچ امرى ازين كوشش و كشش‌هاى مداوم بيرون نيست و بالنتيجه هر امرى محصول همهء امور است و بعبارت ديگر هر موجودى هم بالقوه و هم بالفعل ميتواند مظهر و آينهء تمام نماى خواص وجودى همه امور باشد و بدين ترتيب احاطهء وجودى و علمى نامتناهى ازلى و ابدى لازم است تا علم و دانش مطلق به همهء امور و يا حتى يك امر حاصل شود و اين امر در حد قدرت و توانائى متناهى افراد نخواهد بود . گذشته ازين امر منشأ معرفت و شناسائى انسانها بجز حواس ظاهرى چيزى ديگر نيست ، كه اين تنها منشأ بقول سوفسطائيان يونان خود قابل خدشه است ، چه آنكه مدركات حسى افراد خود نسبى است و به گفتار شيخ شهاب الدين سهروردى در باب قياسات و حجت‌ها ، دريافت‌هاى هيچ انسانى براى انسان ديگر حجت نيست و اصولا دريافته‌هاى هيچ شخصى با تمام خصوصيات قابل انتقال به ديگرى نمىباشد ( رجوع شود به مقالهء دوم از حكمة - الاشراق ) .\r\nو اين معنى بجز گفتار شكاكان يونان و يا سوفسطائيانى است كه حس را خطاكار مىدانند و در نتيجه منشأ علم را مورد خدشه قرار ميدهند پس نتيجه آنكه حصول علم مطلق يعنى كشف تام ماهوى نسبت بهر چيزى نامقدور است .\r\nبدون آنكه خواسته باشم افكار و آراء دانشمندان يونان را در اين باب برشمرده باشم و نقض و ابرامى كه نسبت بهر يك از عقايد اظهار شده است ايراد كنم بطور اختصار برگزار كرده بذكر آنچه مفيد است بسنده ميكنم و سپس پارهء از عقايد فلاسفه را بويژه نظر صدر الدين شيرازى ، معروف بملا صدرا را در باب علم و وجود ذهنى ذكر ميكنم . بطور كلى ميتوان در باب علم دو مذهب اساسى را نام برد :\r\nيكى مذهب مشاء و ديگر مذهب اشراق ، گر چه مذهب سومى هم در اين ميان خودنمائى كرده است كه تأليفى از اشراق و مشاء باشد كه نمونه كامل آن ملا صدرا است .\r\nاساس مذهب مشاء بر طبقه بندى علم است به تصور و تصديق و اينكه ماهيت آن عبارت از صورتهاى حاصلهء از اشياء است بنزد عقل ، جان كلام در اين جاست كه آيا صورتهاى موجودات بنزد عقل حاصل مىشود يا نه ؟ و بر فرض كه حاصل مىشود چگونه حاصل مىشود ؟ و آيا حصول صورتهاى اشياء بنزد عقل در حصول علم كافى است يا نه ؟\r\n( رجوع شود به كشاف ج 2 ص 1052 و اسفار ج 1 ص 296 و حاشيه ملا عبد الله بر تهذيب المنطق تفتازانى ص 5 ) .\r\nبحث اساسى اين است كه آيا صرف حضور و يا حصول صورتهائى از موجودات بنزد عقل و يا در قوهء دراكهء انسان علم\r\n\r\n","description":"","footnote":"","page_name":" 2108 ","page_number":724},
  {"content":"\r\n\r\nاست يا هنوز اول كار است ، صرف حصول صورتى از چيزى در ذهن انسان چه تغييرى مىتواند در وجود انسان حاصل كند ؟ و انسان قبل از اينكه اين صورت‌ها در ذهنش حاصل شده با بعد از حصول آن صورت‌ها چه فرقى كرده است ؟ و آيا در برابر عالم وجود احساسش تغيير كرده است يا نه ؟ بجز اينكه احيانا كنجكاوى زيادترى براى او حاصل شده است و باز احيانا علم بناتوانى خود حاصل كرده است ، بدون اين كه در اين مورد خواسته باشم يكسره منكر همه چيز شده باشم چه آنكه حد اقل اين است كه انسان درين هنگام به جهل و عجز خود واقف خواهد شد ، اين مطلب را ازين وجهه مورد نظر قرار ميدهيم كه حصول صورتهائى از موجودات مىتواند مقدمهء علم باشد آن هم علم نسبى نه مطلق ، و حتى ميتوان گفت اعتقاد بعلم و اعتقاد به اين كه علمى براى او حاصل شده است و اين خود مرتبه‌ايست از علم .\r\nمنطقيان كه خود واضع ميزان علم‌اند و براى انديشه بشرى معيار و ميزانى درست كرده‌اند در دو مورد خود ملتزم به انكار و يا لا اقل به ترديد در علم مطلق شده‌اند .\r\nيكى در آنجا كه گويند : بدان كه امتياز فصول و اجناس و عوارض خاصه و عامهء اشياء از يكديگر در نهايت سختى و دشوارى است و بعبارت ديگر آنچه را انسان فصل و جنس و نوع و عوارض خاصه و عامه ميداند و در حدود و رسوم موجودات به كار ميبرد يك نوع قرار داد است و يا يك نوع علم حصولى اعتقادى غير مسلم الثبوت است و بديهى است هنگامى كه در حدود و رسوم موجودات نوعى قرار داد مرعى شود مسائل بعدى كه مبتنى بر همين حدود و رسوم است تا چه حد ميتواند اعتبار و ارزش داشته باشد .\r\n( رجوع شود به دستور العلماء ج 2 ص 134 - شفا ج 2 ص 44 ) .\r\nالبته ميدانيم كه اساس كار مباحث حجت و قضايا برهمين حدود و رسوم است و اينها نيز بر اساسى استوار است كه تنها از نوعى قطعيت اعتقادى برخوردار است .\r\nديگر در باب نسبت حكمية قضايا است كه بالضرورة ملاك صدق و كذب ، انطباق و عدم انطباق با واقع و نفس الامر قرار گرفته است و قهرا اين امر احالهء بر مجهول است .\r\n( رجوع شود به اساس الاقتباس ص 129 ) .\r\nازين جهت است كه محققان اين فن در باب اين امر كه بالاخره چه خبرى را ما ميتوانيم صادق بدانيم و چه خبرى را كاذب و بعبارت ديگر پس علم چيست ؟\r\nناچار شده‌اند در اين باب متوسل به امكانيات خود شوند و گويند صدق خبر و قضيه مطابقت با اعتقاد گوينده و كذب آن عدم مطابقت با اعتقاد گوينده است ، چه آنكه انطباق علم ما و بعبارت ديگر جهت ملفوظ و يا ذهنى با نسبت نفس الامرى و عدم انطباق آن اولا در اختيار ما نيست و ثانيا بحث در علم ما است به اين كه آيا علم ما با واقع نفس الامر\r\n\r\n","description":"","footnote":"","page_name":" 2109 ","page_number":725},
  {"content":"\r\n\r\nمنطبق است يا نه ؟ و جان كلام در همين است و گر نه احاله كردن علم را بر انطباق ، و عدم انطباق دردى را دوا نخواهد كرد .\r\nزيرا واقعيت‌ها در اختيار ما نيست ، موجودات جهان بر حالات و خصوصيات خاص آفريده شده‌اند و مدار وجودى و جريان طبيعى آنها بر آن خصوصيات و آثار قرار گرفته است حال ما هر جور در بارهء آنها انديشه كنيم و بهر صورت كه دربارهء آن آثار و خواص قضاوت كنيم تغييرى در آنها حاصل نخواهد شد . و از همين جا است كه مسأله بطلان افكار و نظريات و بالاخره علم بشرى مطرح مىشود هزاران سال انسانها معتقد بودند كه خورشيد بدور زمين حركت مىكند و مىچرخد و نه تنها در باب مدار افلاك و ستارگان خطاكار بوده و اشتباه كرده بودند و بلكه دربارهء كوچكترين مسائل مربوط بامور پزشكى و فيزيكى و بالاخره امور مربوط بعالم طبيعت و حتى كالبد و اعضاء انسانى در اشتباه و خطا بودند ، در آن تاريخ هيچ يك از دانشمندان در علميت و صحت اين مسائل ترديدى نداشتند و معتقد بودند كه آنچه ميدانند و بعنوان علم پذيرفته‌اند با مادات نفس الامرى منطبق است در حال كه ديديم بطلان همهء اين امور آشكار گرديد و از كجا ما ميتوانيم مطمئن باشيم كه آنچه را هم اكنون به صورت علم قطعى پذيرفته‌ايم دچار سرنوشت معلومات گذشته نشود و چه تضمينى هست ؟ قهرا جواب منفى است ، پس علم به جز اعتقاد چيز ديگرى نمىتواند باشد و از همين جهت است كه خود منطقيان هم گفته‌اند : علم عبارت از اذعان به نسبت است ، پس علم مطلق آرزوئى بيش نيست براى بشر ، شهاب - الدين سهروردى در آن هنگام كه هنوز از چهار چوب استدلالات ارسطوئى خارج نشده بود در مسأله علم دچار حيرت و سرگردانى شده خود گويد :\r\nروزگارى سخت مسأله علم من را به خود داشته بود و آنچه در كتابها درين باب بخواندم من را قانع نكرد و درى به رويم نگشود تا آنكه بخواب شدم معلم اول را در خواب بديدم و از او يارى طلبيدم ، البته شيخ در حال سرگردانى و وضعى كه داشته است بعيد نيست كه مهم خود را حتى در خواب هم از ياد نبرده باشد و همواره در فكر آن بوده باشد و بهر حال وى خواسته است از خود شروع كند و مبدأ علم را و آنچه بنا بر گفتار خودش غير قابل انكار است ادراك ذات دانسته است به اين معنى كه هر كس ذات خود را اندر يابد و روح و جسمى كه دارد درك مىكند و بالاخره هستى و وجود خود را درمىيابد و درمىيابد كه خود اوست و نه غير او و ميان ( انا و نحن ) فرق ميگذارد و اين خود علم است .\r\n( رجوع شود به كتاب تلويحات چاپ استانبول / 1945 به تصحيح كربن ص 75 - 76 ) .\r\nو بالاخره گويد تعقل و علم عبارت از حضور امرى است براى ذات مجرد از ماده كه منظور نفس است و بعبارت ديگر گويد : علم عبارت از حضور امرى است بنزد ذات مجرد از ماده يعنى نفس و يا :\r\n\r\n","description":"","footnote":"","page_name":" 2110 ","page_number":726},
  {"content":"\r\n\r\nعلم عبارت از عدم غيبت شىء است از آن ذات مجرد . اين تعريف نيز حلال مشكل ما نخواهد بود مضافا اينكه خود همچنان احالهء بر مجهول است زيرا كه سؤال اساسى در اينجا اين است كه آيا حضور صورت اشياء و يا خود اشياء عند العقل و يا عند الذهن امكان دارد يا نه ، بعبارت ديگر حضور صورت اشياء به چيست ؟ به حضور كل خواص و فوائد و آثار احكام وجودى آنها است و يا صرفا حضور صورت اجمالى اشياء است ؟ آيا صرف حضور يك صورت صامت ناگويا را بدون اينكه آثار وجودى خود را كما و كيفا آشكار كند و آنچه در نفس الامر ميگذرد نشان داده و بنماياند ميتوان نام آن را علم گذاشت و اين غير از حرفى است كه سوفسطائيان گويند كه حس خطا مىكند و چه و چه ، زيرا ما اين را نگفتيم و حس را هم خطاكار ندانستيم البته به طور تسليم باصل موضوع و يا بطور قبول اصل موضوعى .\r\nابو ريحان بيرونى فيلسوف و رياضىدان بزرگ اسلام روش كار منطقيان را درين باب مردود دانسته ، سخت بدانها حمله مىكند و گويد : اين اعتبارات و جهات كه در طرز تفكر منطقى وجود دارد دردى را دوا نمىكند ، از اينكه گفته شود فلان امر بالقوه معلوم است و بالفعل مجهول چه نتيجه‌اى ميتوان گرفت و چه معضلى را ميتوان حل كرد .\r\nوى در مقدمهء كتاب استخراج الاوتار از علم هندسه ستايش كرده است و گويد :\r\nاصول هندسى لااقل اين خاصيت را دارد كه علاوه بر شناخت مقادير و خواص اشكال انسان را از لحاظ دماغى نظم ميدهد و به نوعى از استدلال كه كمتر مبتنى بر حدس و گمان است آشنا مىكند و اگر احيانا انسان از طريقى بتواند به علم نسبى رهبرى شود همان روش و طريق استدلالات هندسى است ( رجوع شود به مجموعهء رسائل ابو ريحان - رسالهء افراد المقال فى امر - الضلال و رسالهء استخراج الاوتار چاپ حيدرآباد - 1367 ه . ق ) .\r\nوى پرسشهائى چند در برابر پور سينا قرار ميدهد و ازو ميخواهد كه طبق اصول منطقى كه بدان گرويده است پاسخ گويد .\r\nاساس همهء اين پرسشها بر اين است كه ميخواهد به پور سينا بنماياند كه صرف صورتهاى حاصلهء از اشياء بنزد عقل نمىتواند علم باشد و حقايقى را نمىتواند حل كند .\r\nقهرا ابو ريحان منكر اين مسأله نيست كه بحث آنها در ماهيت علم است كه چيست ؟ و مسأله خواص وجودى اشياء مرحلهء ديگرى است و آن مرحلهء تجربه و آزمايش است به منظور كشف خواص و آثار وجودى اشياء لكن اين مطلب را ميخواهد افاده كند كه بحث در ماهيت علم سرانجام به جائى نخواهد رسيد پس بهتر است كه راه عملىترى طى كنيم و ملاك و معيار درست‌ترى بيابيم و از جزئى به كلى رويم . من در محل خود اين نكته را تذكر دادم كه منطق و روش كار ارسطو با تمام ايراداتى كه بر آن وارد شده\r\n\r\n","description":"","footnote":"","page_name":" 2111 ","page_number":727},
  {"content":"\r\n\r\nاست باز هم روش تعليماتى خوبى است ، روش كلاسه شده و منظم است ، در چرائيها كه سرانجام ممكن است به چگونگىها منتهى شود تنها راه است ، گر چه سرانجام آن ممكن است نتيجه مطلوب را ندهد ، لكن آيا راهى بهتر از اين تا كنون براى تعليمات نموده شده است ؟ گر چه راه استدلالى بقول عارفان راهى كوركورانه هم باشد باز هم تنها راه است .\r\nو بهر حال من در مقاله اين راه كه راه تعليماتى ناميدم نه تحقيقاتى و بدين مانند كردم كه براى رسيدن بيك فضاى وسيع روشن ناگزير باشيم لنگ لنگان با كمك عصاى چوبين از دالان دور و دراز و تاريكى بگذريم و البته تنها راه همان باشد . و در هر حال راهى است كه در برابر هر دانش‌طلبى گذارده شده است و ناگزير بايد آن را طى كند . در كتاب كبرى منطق گويد : بر همه كس واجب است كه طرق انديشه و فكر كردن را بداند و طبق موازين و اصول منطق راه خطا را از صواب بازشناسد مگر آنان كه مؤيد من عند الله باشند .\r\nاخوان الصفا گويند : هر آن كس كه بخواهد حقايق اشياء را بشناسد ناگزير بايد نخست از علل و اسباب موجودات جستجو كند .\r\n( رساله نهم جلد سوم ص 325 ) .\r\nاينان گويند : معرفت حقايق اشياء عبارت از همان معرفت حدود و رسوم آنهاست ، اشياء بر دو گونه‌اند : يكى مركبات و ديگر بسائط : اشياء مركبه هنگامى شناخته ميشوند كه اشياء بسيطه را بشناسيم و شناخت اشياء بسيطه به شناخت صفات ويژهء آنها است : از باب مثال گويند مثلا هرگاه گفته شود كه هيولى چيست ؟ و در پاسخ گفته شود :\r\nجوهرى است بسيط و قابل صورتها ، مرتبه‌اى از معرفت حاصل شده است ، اگر گفته شود صورت چيست ؟ و گفته شود عبارت از ماهيت چيز است و همين طور مرتبهء از معرفت حاصل شده است اگر گفته شود جوهر چيست ؟ قهرا گفته مىشود امرى كه استوار بذات خود بوده باشد و قابل صفات باشد ، اگر گفته شود صفات چيست ؟ قهرا گفته مىشود معنائى است كه مورد دانش واقع مىشود و انسان از آن خبر ميدهد ، حال اگر گفته شود موجود چيست ؟ بناچار بايد گفته شود چيزى است كه با يكى از حواس ، آدمى آن را در مييابد و يا عقل او بدان رهبرى مىشود و سرانجام گويند هرگاه پرسيده شود عالم چيست ؟ ناچار پاسخ داده مىشود كه عبارت از امرى است متصور براى انسانها يعنى هر آنچه در تصور انسانها درآيد جزء عالم است و كل متصورات عبارت از عالم است و اگر گفته شود دانش چيست ؟\r\nگفته مىشود صورت معلوم است در نفس عالم و هزاران پرسش و پاسخ ديگر كه همه اينها را دانش و علم نامند .\r\n( رسالهء دهم جلد سوم ص 360 چاپ مصر 1928 ) .\r\nدر رساله چهارم ص 228 گويند :\r\nهر يك از انسانها هرگاه چيزى را دريابد يافتهء او نيست مگر به يكى از سه راه .\r\nيا بيكى از قواى حاسه است و يا بيكى\r\n\r\n","description":"","footnote":"","page_name":" 2112 ","page_number":728},
  {"content":"\r\n\r\nاز قواى عقلى است كه عبارت از فكر و رويت و قوه تميز باشد . و يا بطريق برهان ضرورى است . و بهر حال غير از اين طرق راهى ديگر براى انسان در باب شناخت وجود ندارد . در جاى ديگر گويند :\r\nعلم عبارت از صورت معلوم است در نفس عالم و ضد آن جهل است كه عدم اين صورت مذكور است . بطورى كه ملاحظه مىشود اين تعريفات و بيانات چيزى به وضع موجود انسان بجز تحريك حس كنجكاوى و آگاهى بيشتر از جهل و نادانى نمىافزايد . اينان اصول پرسشهاى فلسفى را در نه گونه خلاصه كرده‌اند و قهرا پاسخ به آن پرسش‌ها را هم ، اصول اين سؤالات كه عبارتند از :\r\n1 - هل هو موجود ام لا - يعنى پرسش از وجود و عدم چيزى است .\r\n2 - ما هو - كه سؤال از حقيقت چيز است كه مسأله حدود و رسوم بميان مىآيد .\r\n3 - كم هو - كه پرسش از مقدار چيز است .\r\n4 - كيف هو - كه پرسش از كيفيت چيز است .\r\n5 - اى شىء هو - كه پرسش از فصول و ذاتيات چيزى است .\r\n6 - اين هو - كه پرسش از مكان وجودى چيزى است .\r\n7 - متى هو - كه پرسش از زمان وجودى چيزى است .\r\n8 - لم هو - كه پرسش از چرائى چيزى است .\r\n9 - من هو - كه پرسش از مشخصات چيزى و يا كسى است .\r\n( رساله هفتم از جلد اول ص 198 ) .\r\nبطورى كه ملاحظه مىشود ، نهايت سخن در باب ماهيت علم انسانى ، به تعريفات و حدود و رسوم منتهى مىشود و سرانجام هنوز جاى اين پرسش باقى است كه آيا حدود معرفت انسان از اشياء و موجودات جهان چه اندازه است و تنها علم انسان محدود به ظواهر و صفات و خواص ظاهرى است و آن هم نسبى است و يا بكنه و حقايق اشياء هم ميتوان علم حاصل كرد . شهاب الدين سهروردى در ضابطهء هفتم در مورد بيان مواد قياسات گويد :\r\nدر دانشهاى حقيقى فقط برهان به كار آيد و آن قياسى است كه از مقدمات يقينى مركب شده باشد و آنچه را بطور يقينى از مقدمات دريابيم يا اولياتند و آنها آن نوع معلوماتى است كه تصديق و حصول آنها موقوف به چيزى جز تصور حدود آن نباشد ، اين گونه دانشها اگر چه از راه كسب باشد باز هم جزء اوليات محسوب مىشود : و يا معلوماتى بود كه از راه مشاهدات بواسطهء قواى ظاهره و يا قواى باطنه حاصل مىشود البته بايد بدانى كه مشاهدات تو براى غير تو حجت نيست مادام كه شعور و مشاعر او نيز بمانند شعور و مشاعر تو نباشد و يا معلوماتى است كه از راه حدس حاصل شده است كه شامل مجربات ، استقراء و غيره است ، سپس به نقض و جرح مجربات و معلومات حاصلهء از استقراء مىپردازد كه خلاصهء كلام او اين است كه : دانش مطلق از اين گونه مقدمات حاصل نخواهد شد و آنچه\r\n\r\n","description":"","footnote":"","page_name":" 2113 ","page_number":729},
  {"content":"\r\n\r\nسرانجام از اين طرق بدست مىآيد دانشى است نسبى ، هم نسبته ؟ ؟ بافراد و هم نسبت به موضوعات و معلومات و تنها ظواهر و صفات ظاهرى و خواص جزئى امور براى انسانها روشن مىشود ، بالاخره گويد : نه محسوسات تو براى غير تو ميتواند بطور كامل حجت باشد و نه حدسيات و دريافتهاى حدسى تو . و بالاخره اين مسأله قابل توجه است كه آيا عقل محض بدون اينكه تأم با تجربه و يا استقراء و تمثيل باشد ميتواند مورد اعتماد واقع شود يا نه ؟\r\n\r\nحدود و ارزش عقلِ محض\r\n- سخن ما در ابتداى بحث همين بود كه عقل محض تا چه حد مىتواند ارزنده باشد ، و قضاوتهايى كه عقل محض در مورد صورتهاى حاصلهء بنزد خود مىكند تا چه حد مورد اعتماد است ، و از كجا معلوم كه حدس و وهم در بسيارى از مسائل مصاب نباشد .\r\nمسأله قابل ملاحظه‌تر اين است كه اغلب ما در معلومات يوميهء خود و حتى در بسيارى از مسائل دقيقه ، استقراء و تمثيل به كار برده و از راه نوعى تمثيل علم به آن حاصل ميكنيم و با وجودى كه همواره مورد اعتماد ما مجربات و تمثيلات است باز هم متوجه عقل محض مىشويم .\r\nاساس ايرادات ابو ريحان بيرونى بر پور سينا همين است ، وى عقل محض را با تمام قدوسيتش در دريافت اصول علمى نارسا ميداند و گويد حتى در قضاوتش نسبت به مواد و فراورده‌هاى حواس نيز اشتباه كار است . برهان ان و برهان لم - نتيجه اينكه قضاوتهاى عقل محص بويژه در جهت بررسى عليت‌هاى محضه و برهان لمى سخت در معرض خطا و اشتباه است ، و اين راه يعنى توسل ببرهان ( لم ) اعم از آنكه واسطهء در اثبات باشد يا واسطهء در ثبوت نه كميتى را روشن مىكند و نه كيفيتى را ، از علت چگونه ميتوان به معلول رسيد بجز اينكه ميتوان گفت هر علتى ناچار است از معلولى ، البته اين اصل مسلمى است كه باز مستند باصل تجربه و استقراء است و اصلى است كلى ، زيرا عليت هنگامى تحقق مىپذيرد كه معلولى باشد لكن حرف در اين جاست كه از كجا كه معلول اين علت خاص همين باشد كه احيانا من درك كرده‌ام و چيزى ديگر نباشد جان كلام در پيدا كردن رابطهء عليت است و همين امر است كه ما گفتيم يافتن رابطهء عليت بين اشياء در نهايت صعوبت و بلكه ناممكن است اگر منظور عليت تامه باشد . حتى با توجه به نكتهء كه در ابتداء بحث گفتيم هر موجودى در اين جهان معلول همه موجودات است هر امرى زاييدهء همهء امور است و بقول سعدى شيرازى .\r\nابرو يا دو مه و خورشيد و فلك در كارند تا تو نانى به كف آرى ، و بغفلت نخورى پس هيچ موجودى در عالم نمىتواند منقطع الارتباط از ساير موجودات باشد و بنا بر اين هيچ موجودى نمىتواند با قطع نظر از ساير موجودات عليت تامه داشته باشد ، علل تامه هر موجودى همهء موجودات‌اند ، نه يكى و نه دو تا و نه\r\n\r\n","description":"","footnote":"","page_name":" 2114 ","page_number":730},
  {"content":"\r\n\r\nچند تا ، و بدين ترتيب روشن شد كه كشف رابطهء عليت بين موجودات كه عبارت اخراى دانش است تا چه حد ناممكن است و نيز روشن شد كه در جهت برهان ان نيز همين ايراد جارى است ، همين قدر ميدانيم كه موجودات معلول علت‌اند لكن كدام علت ؟ جان مطلب همين جا است .\r\n\r\nمَذهب إشْراقى\r\n- مذهب ديگر در باب علم ، مذهب اشراق است بر اساس\r\n( العلم نور يقذفه الله فى قلب من يشاء )\r\nو آن بنا به گفتار خود آنان از راه يافت حاصل مىشود نه بافت ، از راه اتصال به عقل فعال است علاوه بر مشرب‌هاى اشراقى كه بنا بر مشهور أعلام آن فيثاغورث و افلاطون و افلاطونيان اخير حوزهء اسكندريه‌اند كه راه استدلال و انديشه‌هاى نظام يافته را جهت نيل به حقايق و درك واقعيت‌ها كافى ندانسته‌اند و راه ديگري را كه راه رياضت و ذوق است جهت نيل باسرار وجود و علم مطلق پيشنهاد كرده‌اند ، در جهان اسلام نيز كم و بيش همهء فلاسفه راه ذوق را ستوده‌اند ، و براى رسيدن به حقايق آن را برگزيده‌اند و حتى كسانى بمانند شيخ الرئيس ابن سينا سرانجام از استدلالات مشائى و روش انديشه‌هاى نظام يافته گامى فراتر نهاده متوسل به راه اشراق شده است ، حتى در كتاب اشارات كه ظاهرا بروش مشائيان نوشته شده است سرانجام گامى فراتر نهاده متوسل به راه اشراق شده است ، سرانجام ناچار مىشود كه راه استدلال را به يك سو نهد و از ذوق استمداد طلبد و راه رياضت را در نظام حكمت عملى بر نظام حكمت نظرى برترى دهد و از نظام علت و معلول بنظام دريافت مستقيم از عقل فعال روى آورد .\r\n( رجوع شود به ترجمه اشارات چاپ تهران 1316 ه ش ص 67 ) .\r\nوى گويد : بدان كه اين چيزها كه ما برشمرديم و بر هستى آن گواهى داديم نه به سبيل آنست كه امورى عقلى اقتضاى آن كرد كه اين معنى ممكن است و بس و اگرچه آن حال چون باشد هم معتمد است ، بلكه چيزهائى است كه به آزمايش و مشاهدت ثابت شد و بعد از ثبوت ، طلب سبب آن كردند ( ترجمهء اشارات ص 195 ) بود كه به تو رسيده باشد چيزها از عارفان و بدل گوئيا از آن متأبى باشى و از آن سبب برد شتابى ، چون بشنوى توقف كن و شتاب مكن ، كه اندر اسرار طبيعت مانند اين احوال را اسبابيست و باشد كه مرا افتد كه قصهء از آن بر تو خوانم ( ترجمهء اشارات ص 196 ) زنهار نبايد زيركى تو و بيزارى تو از عاميان آن دانى كه هر چيز را منكر شوى ، زيرا كه از سر سبكى و عجز است و حماقت اندر بدروغ داشتن چيزى كه حال آن ترا پيدا نشده است . اساس كار اشراق در باب معرفت اين است كه نفس آدمى در اثر رياضت بايد صاف و مصفا شود و از آلودگيها مبرى و بدور گردد تا مستعد درك حقايق مستقيم شود و در اثر اتصال به عقل فعال كه حاكم بر همهء جهان است و علة العلل عالم ناسوت است\r\n\r\n","description":"","footnote":"","page_name":" 2115 ","page_number":731},
  {"content":"\r\n\r\nبر جهان ناسوت اشراف پيدا كند زيرا ازين راه تسلط كامل بر همهء علل و معلولات پيدا مىكند و به علم حضورى و بلكه علم شهودى همه امور را مشاهده مىكند و بعبارت ديگر بمرتبهء عين اليقين و بالاتر از آن به حق اليقين ميرسد .\r\nو عجب اين است كه تمام كسانى كه كه در راه علم بمعنى خاص يعنى علوم رياضى و تجربى گام برداشته‌اند در باب معرفت و بويژه معرفت به عالم نامرئى و متافيزيك از راه و روش اشراق پيروى كرده‌اند و شايد هم تعجب‌آور نباشد چون علم رسمى از نظر دانايان مستند به تجربه و استقراء و آزمايش است و بعبارت ديگر يا استدلالات رياضى و هندسى است و يا توسل به استقراء و تجربه است و نوع استدلالات منطقى بر اساس قياسات و اجناس و فصول كه نوعى قرارداد است از نظر اينان نه انسان را به علوم رياضى و مجرد محض رهبرى مىكند و نه علوم تجربى و طبى و طبيعى و به طريق اولى به معرفت مطلق راهبر نخواهد بود ، اگر راهى براى معرفت مطلق و جهان متافيزيك - وجود داشته باشد همان راه ذوق و يافت و همان روش حكمت ذوقى اهل خطاب است .\r\nو بهر حال يكى از مباحث مهم فلسفى در قسمت امور عامه و فلسفه الهى نحوهء حصول علم و وجود ذهنى و دانش بشرى است به موجودات جهان ، در اين مبحث قسمتى از مباحث مربوط به چگونگى حصول معرفت مورد بررسى و مداقه قرار گرفته است و قهرا اين مبحث پس از بحث از اصل حصول معرفت و بعبارت ديگر پس از فراغت از اينكه حصول معرفت اصولا ممكن است و نيز پس از بحث از اينكه بر فرض امكان حصول معرفت حدود و اندازهء آن چيست ؟ و آيا حصول معرفت مطلق ممكن است و يا معرفت‌هاى بشرى به جهان وجود و موجودات عالم نسبى است و انسانها تنها مىتوانند گوشهء از اسرار جهان طبيعت را دريابند و آن هم دريافتى كه قسمت مهم آن براى هر كسى تابع احساس خاص اوست و قابل انتقال به ديگران نمىباشد اين مباحث و مباحث ديگرى كه مربوط به استفاده از روشهاى مختلف است در باب معرفت يعنى روش اشراق و يافت مستقيم و روش استدلالى مشائى نيز استطرادا در مبحث وجود ذهنى بدين صورت كه در فلسفهء اسلامى مدون شده و مورد بحث قرار گرفته است در مكتب‌هاى فلسفى يونانى ديده نمىشده .\r\nمبحث بدين سان آغاز مىشود كه براى هر چيزى چهار مرحله از وجود هست وجود عينى خارجى ، وجود ذهنى ظلى ، وجود لفظى و وجود كتبى ( رجوع شود به منظومهء سبزوارى ص 10 و 22 - 28 ) .\r\nو به گفتار سبزوارى « للشيء غير الكون فى الاعيان - كون بنفسه لدى الاذهان » .\r\nدر ميان فلاسفه و دانايان قرون اخير ، صدر الدين شيرازى معروف بملا صدرا بحث جالبى در اين باب كرده است كه خلاصهء آن را در اين مقال ايراد كرده و به بحث خاتمه ميدهيم . وى گويد :\r\nبجز دستهء از فيلسوفان كه پيرو\r\n\r\n","description":"","footnote":"","page_name":" 2116 ","page_number":732},
  {"content":"\r\n\r\nمكتب حس و ظاهرند فيلسوفان ديگر گويند براى هر موجودى كه در اين جهان است . بجز وجود ظاهرى محسوس بحواس و ظهورى كه براى همه روشن و مكشوف است وجود و ظهور ديگرى است كه از آن تعبير بوجود ذهنى و ظلى شده است ، و بجز كون و وجود در اعيان كه آثارى خاص بر آن مترتب است و قهرا آثار و لوازم آن در تحت اراده و اختيار انسان نيست وجودى است بماهيته و نفسه در اذهان انسانها و يا نزد اذهان بنحو قيام صدورى نه حلولى بمانند قيام اشياء و موجودات ممكنه بمبادى عاليه ( يعنى قيام به جواهر عقلى و نفسى ) و بالاخره قيام معلولات به علل خود ، يا معلولات ممكنه بمبدإ المبادى . ملا صدرا نخست دو مقدمهء كه بقول خود روشنگر بيانات او است ذكر كرده و گويد : هرگاه اختيار عقل و هوش خود را از قيد اسارت شبهات ، و ايرادات و تلقينات ارباب اغراض و اميال و اهواى فاسده نجات بخشى و بفكرت سليم خود بازگردى و زمام خرد خود را در اختيار گيرى آنگاه است كه حقايق را اندر يا بى و دريابى كه اثر فاعل و لو - احق و ضمائم آن نخست متعلق باطوار و انحاء وجودى اشيا ، است نه ماهيات آنها ( البته اين مقدمه مبتنى است بر فرض اصالت وجود كه خود پيرو آنست . ) زيرا ماهيات فى حد نفسه بىنياز از جعل‌اند و محتاج به اثر فاعل نمىباشند بعبارت ديگر ماهيات امورى اعتبارى ميباشند و خودبخود مجعول به جعلى نمىباشند وجود نيز داراى مراتبى است به كمال و ضعف و شدت و نقص و غيره و بالاخره مقول به تشكيك است و بر حسب مراتب و مدارجى كه دارد داراى آثار و خواص و لواحق و ضمائم است . وى گويد :\r\nاين معنى خود ثابت است كه اشياء جهان محسوس و عالم صورت را عالمى ديگر است و وجودى بجز آنچه بوسيلهء حواس ظاهر دريافته شود و آن عالم باطن است كه مشهود و منكشف براى قواى باطنى است آن قوائى كه ويژه اصحاب كشف و شهود است و بدين ترتيب بايد گفت سه عالم وجود دارد يكى عالم صور حسيه دوم عالم اشباح كه فوق صور حسيه است و سوم عالم عقول مجرده ، انسان بواسطهء حواس ظاهرى خود صور محسوسه را مشاهده كرده در مييابد و بواسطهء قواى باطنى خود و خيال عالم اشباح را در مييابد و بوسيله قوت عقليه عالم عقول را اندر يابد و بدين ترتيب دانش انسان سه مرحله دارد ، شيخ اشراق نيز بر اساس علم اشراقى حضورى كه آخرين مرتبهء كمال يافته علم است تقسيماتى براى مراتب دانش قائل شده است ، وى گويد :\r\nهمانطور كه مرائى در حدقهء چشم رائى جايگزين يا منتقش نشده و رؤيت عبارت از مقابلهء مستنيرات است با چشم همين طور هم علم عبارت از حضور صورت‌هاى معلوم بنزد عقل نمىباشد و در هيچ يك از قواى دماغى صورتى انطباع نمىيابد و مثلا صورتهاى متخيل منطبع در قوت خيال نيست چه آنكه با عقل عادى هم ميتوان دريافت كه انطباع بزرگ در كوچك محال است وى گويد بنا بر اين\r\n\r\n","description":"","footnote":"","page_name":" 2117 ","page_number":733},
  {"content":"\r\n\r\nصورتهاى حسيه در عالم اشباح‌اند كه از آن تعبير به خيال منفصل نموده است .\r\nنفس آدمى را خداوند بدان سان بيافريده است كه قادر است هر گونه صورتى كه بخواهد بيافريند زيرا كه نفس از عالم ملكوت است و ملكوتيان را اقتدار خلق باشد چه آنكه معطى شىء فاقد آن نتواند باشد و مناط عالميت همين است بعبارت ديگر نفس ميتواند علت وجودى موجودات باشد بر حسب قوت و ضعف و مراتبى كه دارد تا برسد به نفس قدسى اولياء الله پس احاطهء عليت به مخلوقات و معلولات خود دارد و معنى علم همين است .\r\nچه آنكه خداوند ، نفس آدمى را به عنوان نمونهء خود بيافريد ، از لحاظ ذات و صفات و افعال ، پس نفس مجرد از اكوان و حيز و جهات است ، جهانى است كوچك ، و نمونه‌ايست بارز از ذات خدا و اوست خليفة الله ، كه در مرتبهء كمال و عروج اتصال يافته بعالم قدس الهى پيوندد ، در اين مرتبه قدرت آفرينندگى اعجاب‌آورى پيدا خواهد كرد .\r\nمحى الدين عربى گويد : عارف دانا بسبب همت خود بيافريند و به آفريدهء خود وجود خارجى دهد و اين آفريدهء او تا آن هنگام پابرجاست كه همت نگه دارد .\r\nو بدين ترتيب ملاحظه مىشود كه اشراقيان در يك مرحله علم را عبارت از نوع حضور مخلوق عند الخالق ميدانند و معلول بنزد علت و معنى شهود همين است .\r\n( رجوع شود به اسفار ج 1 ص 296 ) . شهاب الدين گويد : ان العلم كمال للوجود من حيث مفهومه و لا يوجب تكثرا ( تلويحات ص 72 ) .\r\nملا صدرا گويد : ما معدومات خارجى را تصور كرده در مييابيم و بلكه گاه باشد كه امور ممتنعه را نيز تصور كنيم مانند شريك بارى ، اجتماع نقيضين . . .\r\nبطورى كه اين گونه معدومات از ساير معدومات متمايز شوند و بنا بر اين اين گونه امور را نيز نحوهء و مرتبه‌ايست از وجود . البته وجود خارجى كه ندارند پس وجود ذهنى دارند ، حال بايد ديد ذهن خلاق اين امورات است و يا اينكه دريابندهء آنها است بديهى است كه اين امور بر اساس قاعدهء فلسفهء مشاء وجود خارجى ندارند و بنا بر اين بدون شك بايد گفت اين امور مخلوق ذهنند و لكن بر مسلك اشراق هر آنچه در وهم و ذهن آيد وجود دارد و اصولا قضايا همه موجبه‌اند و قضاياى سالبه همه بازگشت به موجبه ميكنند ، طبقه بندى كردن قضايا و امور به ممكن و واجب و ممتنع كار ذهن و و هم خطاكار است بيك اعتبار همه معدومند و باعتبار ديگر همه موجوداند و اصولا از كجا معلوم است كه اجتماع نقيضين از امور ممتنعه باشد و تقرر خارجى نداشته باشد ، نورى هست و ظلمتى نور ، نور است و ظلمت ظلمت است نه عدم ، احكام ما نسبت بامورى كه در خارج وجود ندارند اگر واقعا وجود خارجى نداشته باشند احكام وهمى است هم حكم ساخته ذهن است و هم وجود ذهنى آنها كه موضوع حكم است و بنا بر اين اگر امر\r\n\r\n","description":"","footnote":"","page_name":" 2118 ","page_number":734},
  {"content":"\r\n\r\nبدينسان باشد علم ما جهل است ، تنها نمودار اين معنى است كه ذهن در تصورات خود مطلق العنان است .\r\nبحث اساسى در باب علم در اين نيست كه وجود ذهنى درست هست يا نيست ، چه اينكه اين مطلب از بديهيات است كه هر كس هم وجود خود را تصور مىكند و هم موجودات ديگر را و حتى براى معدومات هم موضوعى در ذهن حاضر مىكند و به آن حكم مىكند و نيز بحث در اين نيست كه حصول و يا حضور اين صورتها در ذهن به شبح آنها در ذهن حاصل شود و يا عين آنها و يا صورت انعكاسى آنها ، تا ذوق نأله بگويد همهء امور در آينهء عقل فعال وجود دارد و نفس انسان پس از اتصال به عقل فعال آنها را مشاهده مىكند ، بحث در اين است كه علم تجريدى ، يعنى احكام و قضاوتهائى كه بدون در نظر گرفتن كميت و كيفيت موضوع مىشود و به عبارت ديگر بدون اثبات موضوعيت آنها موضوع حكم مىشود تا چه اندازه ميتواند معتبر باشد ، پس همهء احكام ذهنى ما بر مبناى موضوعات مقدرة الوجود است كه بر فرض كه چنين موضوعى باشد حكم آن چنين و چنان است مثلا اگر گفته شود العنقاء طائر بدين معنى است كه اگر عنقائى باشد طائر است تازه احكام ما بر موضوعات مقدرة الوجود هم نادرست است از كجا اگر عنقائى وجود داشته باشد طائر است بجز اينكه فرض انسان است پس احكام ما بر موضوعات مقدرة الوجود هم فرضى است ، پس هم موضوعات فرضى است و هم احكام و همين طور است در تمام مواردى كه ذهن حكم مىكند پس حكم ذهنى دليل بر نحوهء از وجود نيست ، البته در نوع اين احكام كه مجموع زواياى هر مثلثى مساوى با دو قاعده است بايد دانست كه نوعى حكم مستفاد از تجربه و آزمايش است و بالاخره بسيارى از براهين كه براى اثبات وجود ذهنى آورده شده است و بلكه همهء آنها بر احكامى است كه ذهن صادر مىكند و اين امر بجز اينكه ذهن تصوراتى مىكند از موضوعاتى و سپس حكمى بر آن موضوعات بار مىكند چيز ديگري را نمىتواند ثابت كند . برهان تجريد علمى هم كه ما ميتوانيم تعينات و تشخصات و فصول مشترك نوعى يا جنسى را ملغى كرده و كليات را مجردا تصور نمائيم و احكامى بر آنها استوار كنيم تنها خلاقيت ذهن را ثابت مىكند و الا معلوم است كه كلى بعنوان كلى وجود ندارد ، قضيهء فرعيه كه گويد : « ثبوت شىء لشىء فرع لثبوت مثبت له » اصل مسلم است لكن ثبوت ذهنى مسأله علم را حل نمىكند .\r\nارسطو و پيروان وى مانند فارابى و ابن سينا و جز آنها گويند ظرف وجود ذهنى و ظهور ظلى عبارت از قواى ادراكى عقلى ، يا وهمى و يا حسى است بدين معنى كه موطن كليات ، نفس مجرد است و موطن معانى جزئيه ، قوهء وهميه است ، و موطن صور حسية ، حس و خيال است و بر اين مبنى ايرادات و اشكالاتى وارد شده است . خلاصه كلام در اين باب اين است كه هرگاه ما اشيائى را تصور\r\n\r\n","description":"","footnote":"","page_name":" 2119 ","page_number":735},
  {"content":"\r\n\r\nكنيم دو امر براى ما حاصل مىشود ، يكى آنچه موجود در ذهن است كه معلوم است و امرى است كلى و آن حال در ذهن نيست و بلكه بمانند حصول شىء در زمان و مكان است ، دوم موجود در خارج است و آن در حقيقت معلوم است و جزئى است ، وى گويد : آنچه در ذهن است نفس ساخته است و مخلوق نفس است و آنچه در خارج است در تحت اراده و اختيار ما نيست ، پس در حقيقت معلوم بالذات ما همان متصورات ذهنى است و گر نه آنچه در خارج است از هر جهت نمىتواند معلوم باشد .\r\nاين مطلب كه گفته شده است كه وجود ذهنى اضعف از وجود خارجى است تنها مطلبى است دقيق كه ميتوان بدان تكيه كرد اگر بدين معنى باشد كه درست عكس مطابق با اصل نيست بديهى است كه وجود ذهنى چيزى است و وجود خارجى چيزى ديگر و از همين جهت است كه محققان گفته‌اند : ادله وجود ذهنى بر اين اساس است كه اشياء موجود در خارج ، بوجود ديگرى كه بر آن آثار ويژهء وجود خارجى مترتب نيست در ذهن موجود مىشود ، وجود ذهنى را دو جهت و وجهه است يكى وجههء قياس آن بوجود خارجى كه ازين جهت فاقد آثار خارجى است و بنا بر اين حاكى و مثالى از وجود خارجى است ، دوم لحاظ آن فى نفسه و ازين جهت كه خود وجودى است و در برابر عدم است و بديهى است كه لحاظ آن بدين جهت منشأ آثار است و البته اين گونه آثار ربطى به آثار وجود خارجى ممكن است نداشته باشد .\r\nبحث در اين است كه اين موجود بدين وضع آيا از مقوله كيف است يا آنكه صورت مثالى است و از باب اتحاد مدرك و مدرك و عاقل و معقول است بنحو اتحاد حمل هو هو ، ملا صدرا در اينجا صبغه اشراقى به خود گرفته و گويد : كسى كه دل او بنور خدا روشن باشد در مييابد كه نفس نسبت بمدركات خيالى و حسى خود به فاعليت و مبدعيت نزديك‌تر است تا آنكه قابل و محل باشد و هرگاه اين اصل را قبول كنيم كه نفس فاعل و مبدع مدركات خيالى و حسى است بسيارى از اشكالات بر وجود ذهنى مرتفع خواهد شد ، بالجمله نسبت نفس انسان بصور عقليه نسبت اشراقى يك طرفى است و نفس در هنگام ادراك معقولات كليه ذوات عقليه مجرده را مشاهده مىكند ، نه آنكه آنها را انتزاع كند و بعبارت ديگر نفس از محسوس به متخيل و از متخيل به معقول منتقل مىشود به بيان ديگر گوئيم چون بازگشت دانش به نحوى از وجود است و آن دانش امرى است مجرد كه حاصل است از براى گوهر دراك ( عقل ) يا حاصل است نزد آن و از طرفى هر وجودى جوهر باشد يا عرض ، ملازم و همراه ماهيت كلى است كه از آن ماهيت كلى عارفان به عين ثابت تعبير كرده‌اند و متصف بوجود و عدم نيست و از طرفى ديگر چون موجود فى نفسه اعم از محسوسات و يا معقولات است ، وجودات ماديه يا مجرده همه با ماهيات متناسب با خود متحداند و آن ماهيات بالعرض موجود\r\n\r\n","description":"","footnote":"","page_name":" 2120 ","page_number":736},
  {"content":"\r\n\r\nبوجودات مىباشد .\r\nحاصل كلام آنكه اولا هر موجودى بهر نحو كه باشد داراى ماهيتى است و ثانيا هر موجودى عم از مجرد و مادى متحد با ماهيت مناسب با موطن خود مىباشد .\r\nنتيجه آنكه وجود رابطى كه عبارت از معلومات قواى دراكه است اگر مربوط به وجودات حسى باشد عبارت از مثول و شبح آنها است در مقابل نفس در غير اين جهان بواسطهء مظهريتى كه براى نفس هست ، بدين معنى است كه صورتها و اشباح آنها در مقابل نفس قرار ميگيرند و موطن آنها جهان ديگرى است و نفس مظهر آنهاست ، مانند آينه و خيال بدون آنكه حلول كند در نفس ، اما معلوم عقلى يعنى آنچه مربوط به عقليات و مجردات است معلوم بودن آنها براى نفس بواسطه ارتقاء نفس است بسوى آنها و اتصال بدانها است . و بالجمله براى نفس انسان بواسطه صقالت و روشنى و جلوهء كه دارد در هنگام توجه باشياء و مقابلهء كه بين آن دو حاصل مىشود صورتهاى عقلى و حسى و خيالى حاصل مىشود .\r\n( رجوع شود به المشارع و المطارحات شهاب الدين ص 475 و 485 و اسفار ج 1 ص 286 ، 272 و رجوع شود به شرح حكمة ص 342 ، و اسفار ج 2 ص 133 ) .\r\n\r\nوُجودِ رابِطى\r\n- وجود رابطى نزد فلاسفه به دو معنى است يكى وجود محمولى كه وجودش فى نفسه عين وجود آن براى غير مىباشد « وجوده فى نفسه عين وجوده لغيره » مانند وجود بياض و ديگر بمعنى رابط محض كه روابط و نسب ميان محمولات و موضوعات باشد ، قسم اول معناى اسمى است كه خود مستقل است نه به معناى استقلال لنفسه و قسم دوم صرف الربط و از معانى حرفى است كه وجود آن وجود تعلقى است كه صدرا آن را وجود رابط نامد تا آنكه ميان دو قسم فرق باشد ، رجوع به نفسيات ثلث و نور شود .\r\n( از شرح منظومه ص 18 ، 168 و اسفار ج 1 ص 18 ) .\r\n\r\nوجودِ ضَرورى\r\n- مراد وجود واجب حق است .\r\n( از شفا ج 2 ص 288 ) رجوع به واجب شود .\r\n\r\nوجودِ ظِلّى\r\n- مراد از وجود ظلى گاه وجود ذهنى است در مقابل وجود خارجى و از نظر عرفا وجود ظلى وجود تمام ممكنات است كه ظل و نمونه و رشح فيض ذات حق‌اند .\r\n( از كشاف ص 1403 )\r\n\r\nوُجودِ عامّ\r\n- مراد از وجود عام فيض منبسط حق است چنان كه گويند وجود عام مقابل با جميع وجودات مىباشد كه بواسطهء نسب احديت پديد آمده‌اند .\r\n\r\nوُجودِ عامِّ بَديهى\r\n- مراد از وجود عام بديهى همان معناى مصدرى انتزاعى و مفهوم اعتبارى است كه ما به الاشتراك ميان تمام اشياء است زيرا بر تمام اشياء اين مفهوم كه معادل كلمهء « هست » مىباشد اطلاق مىشود ( از اسفار ج 1 ص 8 ، 10 )\r\n\r\n","description":"","footnote":"","page_name":" 2121 ","page_number":737},
  {"content":"\r\n\r\nرجوع به وجود شود .\r\n\r\nوُجودِ عامِّ مُنْبَسِط\r\n- اين اصطلاح عرفانى است و مراد وجود بمعنى سعى است كه نفس رحمانى باشد و مقيد بعموم است و آن را رحمة واسعهء الهى نيز ناميده‌اند و آن ظل وجود حقيقى است و وجود ذهنى و خارجى هر دو ظل آن ظل‌اند ( شرح قيصرى بر فصوص ، ص 6 )\r\n\r\nوُجودِ عَقْلى\r\n- مراد از وجود عقلى همان وجود ذهنى است . رجوع بوجود ذهنى شود\r\n\r\nوجودِ عينى\r\n- مراد از وجود عينى وجود خارجى اشياء است در مقابل وجود كتبى و ذهنى ( از اسفار ج 2 ص 488 و اسفار ج 2 ص 174 ) .\r\n\r\nوجودِ كامِل\r\n- وجود كامل مقابل وجود ناقص است و آن مرتبهء از وجود است كه مراتب نقص و فقر را رها كرده و حائز مراتب و كمالاتى شده باشد و چنين وجودى نسبت بوجود ديگرى كه مراتب نقص و عيب آن زيادتر است كامل است و بنا بر اين كمال و نقص از امور اضافى است و هر موجودى نسبت بموجود كاملتر ناقص و به موجود ناقص‌تر كامل است و وجود نفوس كامل است نسبت باجسام و عقول نسبت به نفوس و اكمل وجودات وجود .\r\nحق تعالى است كه فوق آن كمالى نيست ( از شفا ج 2 ص 587 ) .\r\n\r\nوُجودِ كتبى وُجودِ كتابى\r\nاهل نظر گويند وجود را سه مرتبت است .\r\nيكى وجود عينى خارجى كه متحقق و متقرر در خارج است . او را آثار و عوارض و خواص عينى خارجى است چنان كه آتش در خارج محرق و حار است .\r\nو ديگر وجود عينى كه ظل وجود خارجى است و بر آن آثار و خواص خارجى مترتب نيست به اين معنى كه وجود ذهنى آتش حار و محرق نيست .\r\nو سه ديگر وجود كتبى است كه ترسيم آتش بر لوح و يا كلمهء آتش باشد كه آن هم نحوى از وجود است . ( از دستور ج 3 ص 449 ) .\r\n\r\nوُجودِ مَحْمولِى\r\n- مراد وجود اوصاف و اعراض است كه وجود آنها وجود رابطى و محمولى است مانند وجود بياض و سواد و غيره . ( دستور ج 3 ص 448 ) رجوع بوجود رابطى شود .\r\n\r\nوُجودِ مُسْتَعار\r\n- مراد وجودات انتسابى و وجودات ممكنات است . ( از رسائل صدرا ص 147 ) .\r\n\r\nوُجودِ مُطْلَق\r\n- مراد از وجود مطلق وجود حق تعالى است كه محدود به حد خاصى نيست در مقابل وجود مقيد كه مانند وجود انسان ، فلك ، نبات ، جماد و غيره است .\r\nجامى گويد : بدان كه بنزد محققان صوفيه حق وجود مطلق است يعنى بود و يافت و هستى محض و آن را فيض مقدس و مشيت مطلقه هم ناميده‌اند و گاه مراد از وجود مطلق وجود من حيث هو وجود را خواهند كه موضوع علم اعلى و الهى است . ( از اسفار ج 3 ص 23 - ج 1 ص 29 ) .\r\n\r\nوُجودِ مُقَيَّد\r\n- مراد وجودى است كه محدود بحدود است مانند وجود جماد .\r\nنبات . معادن ، عقول ، نفوس و غيره در مقابل وجود مطلق . ( از اسفار ج 1 ص\r\n\r\n","description":"","footnote":"","page_name":" 2122 ","page_number":738},
  {"content":"\r\n\r\n194 ) .\r\n\r\nوُجودِ مُفارقى\r\n- وجود مفارقى در مقابل وجود مادى است و مراد نفوس و عقول است . ( از اسفار ج 1 ص 8 ) .\r\n\r\nوُجودِ مُكْتَفى\r\n- وجود مكتفى بوجودى اطلاق مىشود كه در تماميت خود نيازى بسبب جداى از ذات خود نداشته باشد مانند نفوس سماويه كه فاعل‌اند نه منفعل و مكتفى بذاتند . ( از شفا ج 2 ص 481 )\r\n\r\nوُجودِ مُنْبَسِط\r\n- وجود منبسط را در اصطلاح عرفا نفس رحمان ناميده‌اند .\r\nو صدر الدين گويد اول ما صدر وجود منبسط است كه حق المخلوق هم ناميده‌اند و نور سارى در تمام موجودات است و از اين جهت روح وجود هم گويند و در هر مرتبتى به صورتى نمايان مىشود و آن را ظل و هباء و عما هم ناميده‌اند . ( از اسفار ج 3 ص 22 - ج 1 ص 193 - شرح منظومه 105 ) .\r\n\r\nوُجودِ نَفْسانى\r\n- مراد وجود نفس است بابا افضل گويد : و از سخن گذشته در فتح اول دانسته شد كه فروتر پايه از مراتب وجود وجود امكانيست و معنى لفظ امكان شايد بودنست و فروترى اين پايه از پوشيدگى و ناپيدائى او است و برتر از اين پايه وجود جسمانى است كه اگرچه بر جسم پوشيده است بر جز جسم كه نفس است پيداست و از اين پايه برتر و شريفتر وجود نفسانى و روحانى است در روشنى و پيدائى از آنكه وجود جسم به دو و مر او را روشن گردد و از آن برتر وجود عقلى است كه وجود نفس بعقل روشن گردد ، وجود عقلى از همهء مراتب برتر و شريفتر و پاينده‌تر است . ( از مصنفات بابا ج 1 ، رساله 1 ص 29 ) .\r\n\r\nوُجوديَّه\r\n- ( اصطلاح منطقى ) قضيهء وجوديه همان قضيهء مطلقهء خاصه است كه حكم در آن بوجود ايجاب يا سلب كند نه بامكان صرف ( اساس الاقتباس ص 141 ) .\r\n\r\nوُجوديَّهء لادائِمَه\r\n- ( اصطلاح منطقى ) قضيهء مطلقهء كه مقيد بلا دوام باشد وجودى لادائم خوانند . ( از اساس الاقتباس ص 141 ) .\r\n\r\nوُجوديَّهء لاضَروريَّه\r\n- ( اصطلاح منطقى ) قضيهء مطلقه كه مقيد بلا ضرورت باشد وجودى لاضرورى خوانند . ( از اساس - الاقتباس ص 141 ) .\r\n\r\nوُجودِ خِيالى\r\n- ( اصطلاح عرفانى ) طايفهء گويند وجود بر دو قسم است وجود حقيقى و وجود خيالى ، خداى وجود حقيقى دارد و عالم وجود خيالى . كه عالم نيستى است هستى نما عالم جمله بيكبار خيالى و نمايشى است و وجود خيالى و عكسى و ظلى بود .\r\n( رجوع شود به انسان كامل نفس ص 9 )\r\n\r\nوَجْه\r\n- ( اصطلاح ذوقى ) وجه اعتبار ذات و جهت فياضيت حق است و اعتبار ذاتست بحسب تمام اعتبارات كه هر كجا مينگرى  « فَثَمَّ وَجْهُ اللَّهِ »  .\r\nمظفر كرمانى گويد :\r\n وجه چبود ، مجمع حسن بتان * باغ دل بستان عشق عاشقان\r\nوجه او بىپرده چون مشرق بود . * ديده‌ها را مغنى و مغرق شود \r\nو وجه اطلاق و تقيد اعتبار ذاتست بحسب سقوط جميع اعتبارات ، زيرا كه ذات ،\r\n\r\n","description":"","footnote":"","page_name":" 2123 ","page_number":739},
  {"content":"\r\n\r\nوجود است من حيث هو وجود بحسب سقوط اعتبارات يعنى حقيقتى كه با هر شىء است از غير مقارنه لاجرم وجود مقارن شىء باشد كه وجود به او موجود بود و به خود معدوم و غير هر شىء است از غير مباينه .\r\n( از رسائل شاه نعمت الله ج 3 ص 33 )\r\n از نبى اينما تولوا ، خوان * ثم وجه اللهش متمم دان\r\nيعنى آن سوى كه روى قصد آرى * تا حق بندگيش بگذارى\r\nوجه حق كان بود حقيقت او * باشد آنجا به سوى او كن رو \r\nعطار گويد :\r\n اى دو عالم پرتوى از روى تو * جنة الفردوس خاك كوى تو\r\nصد جهان پر عاشق سر گشته را * هيچ وجهى نيست الا روى تو\r\nصد هزاران قصه دارم دردناك * دور از روى تو ، هر موى تو\r\nكور بايد گشت از ديد دو كون * تا توان كردن نگاهى سوى تو\r\nوجهك وجه القمر ، قلبك مثل الشجر * روحك روح البقاء ، حسنك نور البصر\r\nچشم تو چون ره زنده ، ره زده را رهنما * زلف تو چون سركشد ، عشوهء هند و مخر \r\nخلاصهء كلام اينكه منظور از وجه جهت ظهور است .\r\nنسفى گويد : هر فردى از افراد مركب و هر فردى از افراد بسيط مجازى و يا حقيقى ذات و وجه و نفس دارد . و صفات و اسامى و افعال دارند . . . و صورت جامعه و صورت متفرقه دارند جمله هشت چيز ميشوند ( ذات و وجه و نفس مركبات ، ذات و وجه و نفس بسائط و صورت متفرقهء مركبات ) و صورت جامعهء هر چيز مخصوص است بذات آن چيز و صورت متفرقهء مخصوص بوجه آن و صفات هر چيز مخصوص بذات آن . اسامى هر چيز مخصوص بوجه آن چيز و افعال مخصوص بنفس آن بود .\r\nمزاج ، حبه ، بيضه و نطفه چهار مرتبهء ذات‌اند و امكان ندارد كه مواليد بىاين چهار موجود شوند .\r\nهر يك برزخىاند ميان عالم تفريد و عالم تركيب و اين چهار چيز هر يك جوهر اول‌اند و هر يك از اين چهار را به چهار نام خوانده‌اند . كتاب خداى . لوح محفوظ ، عالم جبروت و دوات . و اين جمله نامهاى عالم اجمال است . ذات از عالم اجمال است و بلكه خود عالم اجمال است و وجه از عالم تفصيل و بلكه خود عالم تفصيل است و ذات و وجه را كتاب خداى هم مىگويند اما ذات كتاب مجمل است و وجه كتاب مفصل و هر چيز كه در كتاب مجمل نوشته باشد در كتاب مفصل آن چيز پيدا خواهد آمد آنچه در كتاب مجمل نوشته بود قضاى خدا است و آنچه در كتاب مفصل پيدا آيد قدر است . پس قضا در مرتبهء ذات است و قدر در مرتبهء وجه است و اين چهار چيز كه گفته آمد چهار دوات بود و هر دواتى كاتب و لوح و قلم با خود دارند . طبيعت قلم مواليد است . كه از اين چهار دوات مىنويسد و كلماتى كه نويسد هيچ گاه پايان نپذيرد كه فرمود لو كان البحر مدادا لكلمات ربى لنفد البحر قبل آن تنقد كلمات ربى . مواليد آباء و امهات‌اند و تجليات آباء و امهات نهايت ندارند و با\r\n\r\n","description":"","footnote":"","page_name":" 2124 ","page_number":740},
  {"content":"\r\n\r\nآنكه نهايت ندارند مكرر نيستند اگر مفردات را آباء و امهات گوئى مركبات اولادند و اگر مفردات را نويسندگان گوئى مركبات كلمات‌اند .\r\nتخم گندم چون در زمين انداختند آن تخم ذات درخت گندم است .\r\nو چون درخت گندم جمال به عالم تفصيل آمد و بنهايت خود رسيد وجه آن بود و مجموع هر دو مرتبهء نفس آن بود و صورت جامعه صورت ذات است از جهت آنكه هر چيز كه در درخت گندم پيدا خواهد آمد از ساق ، شاخ ، و برگ و . . . جمله در ذات درخت گندم جمع‌اند و پوشيده و مجمل‌اند و صورت متفرقه صورت وجه است از جهت آنكه هر چيز كه در مرتبهء ذات مجمل بود اكنون ظاهر گردد و متفرق و مفصل شود و چون مرتبهء ذات مرتبهء پوشيدگى و اجمال است ليلة القدر گويند و مرتبهء وجه را كه متفرق و صورت متفرق است يوم الفصل و يوم القيمة و يوم الجمعه و يوم البعث گويند .\r\nصفات درخت گندم در مرتبهء ذات‌اند و اسامى درخت گندم در مرتبهء وجه و افعال درخت گندم در مرتبهء نفس ( رجوع شود به انسان كامل ص 278 - 280 ) ذات و وجه و نفس مركب ديگر است و ذات و وجه و نفس بسيط ديگر و بسيط دو قسم است ، بسيط حقيقى و بسيط مجازى آب بسيط مجازى است و ذات و وجه و نفس دارد . نظر به هستى آب ديگر است و نظر به آنكه آب عام است تمام نبات را ديگر است و نظر به مجموع هر دو مرتبه ديگر است .\r\nهستى آب ذات آب است . و عموم آب جملهء نباتات را وجه است . و مجموع هر دو مرتبهء نفس آن بود .\r\nصفات آب در مرتبهء ذاتند و اسامى آب در مرتبهء وجه‌اند و افعال آب در مرتبهء نفس آب صلاحيت بسيار چيزها دارد كه از عالم اجمال به عالم تفصيل آيد پس آب دو عالم دارد ، يكى عالم اجمال و ديگرى عالم تفصيل ، عالم اجمال ذات است . . .\r\nو بدان كه وجه خداى در مكان و جهت نيست چون خدا نورى است نامحدود بحرى است بىپايان و بىكران . پس اين نور ذات و وجه و نفس دارد و صفات و اسامى و افعال دارد و نظر به هستى نور امرى است و نظر به عموميت آن امرى ديگر و نظر به هستى و . . . امرى ديگر .\r\nهستى اين نور آن بود و عموم اين نور تمام موجودات را وجه آن بود .\r\nو مجموع نفس ان ، اين نور عام است همهء موجودات را و بقاى موجودات ازين نور است پس خداى به همه ذرات موجودات احاطت كامل دارد و اين احاطت را وجه نور و خداى گويند پس تو بهر چيز كه روى آرى روى بوجه اين نور آوردهء كه فاينما تولوا فثم وجه الله . و كل شىء هالك الا وجهه . و هر كه هر چيز پرستد باز خدا را پرستد زيرا هر كس روى بهر چيز كه آرد روى بوجه خداى آورده است و آنچه باقى است وجه خدا بود كه كل من عليها فان و يبقى وجه ربك ذو الجلال و الاكرام ( رجوع شود به انسان ص 280 - 288 )\r\n\r\n","description":"","footnote":"","page_name":" 2125 ","page_number":741},
  {"content":"\r\n\r\n\r\nوجه اخبارى\r\n- ( اصطلاح عرفانى ) در پارسى افعال را شش وجه است . التزامى . شرطى .\r\nامرى ، وصفى و مصدرى ( رجوع شود به دستورنامه ص 95 )\r\n\r\nوجه تشبيه\r\n- ( اصطلاح ادبى ) وجه اشتراك دو طرف است در باب استعاره كه جامع هم گويند رجوع به تشبيه و استعارت شود .\r\n\r\nوجيه\r\n- ( اصطلاح عرفانى ) آنكه بنزد حق مقامى دارد .\r\nكه فرمود وجيها فى الدنيا و الآخرة ، اولياء و انبياء حق را گويند .\r\n\r\nوحدت\r\n- ( اصطلاح فلسفى و عرفانى ) وحدت مقابل كثرت است و از امورى است كه قابل تحديد و تعريف نمىباشد مگر بمقابليت با كثرت .\r\nشيخ اشراق گويد : وحدت از امور و معانى زائده بر شىء در اعيان نيست زيرا اگر وحدت از امور عينى خارجى باشد و از امور زائده بر شىء در خارج باشد لازم آيد كه او را نيز وحدت باشد و همين طور و در نتيجه تسلسل لازم مىآيد و بالجمله وحدت عين شىء واحد است نه ماهيت ديگرى ( از مجموعهء دوم مصنفات ص 67 ) .\r\nصدر الدين گويد : وحدت رفيق وجود است و « يدور معه حيث دار » كه هر كجا وجود هست وحدت نيز هست و مساوق و مساوى يكديگرند . ( از اسفار ج 1 ص 129 و رجوع به شفا ج 2 ص 431 و شرح منظومه ص 105 - اسفار ج 3 ص 4 - رسائل صدر ص 75 - ) قطب الدين گويد . وحدت مفهومى است زائد ذهنى كه او را وجودى در اعيان نيست و الا شيئى كه واحدى از اشياء است پس او را نيز وحدتى باشد چه ميگويند وحدة واحدة چنان كه ميگويند وحدات كثيره و چون ماهيت و وحدت او را دو چيز گيرند پس ايشان اثنان باشند ( درة التاج جملهء سوم از فن دوم ص 18 ، 19 ) .\r\nوحدت در نوع را وحدت بالمماثلة و در جنس را بالمجانسه و در كيف را مشابهت و در كم را مساوات و در وضع را مطابقه و در اضافه را مناسب گويند ( از اسفار ج 1 ص 130 ) . رجوع بوحدت شود .\r\nنزد عارفان مراد از وحدت حقيقى وجود حق است و « وحدت وجود » يعنى آنكه « وجود » واحد حقيقى است و وجود اشياء عبارت از تجلى حق به صورت اشياء است و كثرات مراتب امور اعتبارىاند و از غايت تجدد فيض رحمانى تعينات اكوانى نمودى دارند .\r\nشاعر گويد :\r\n گر نه حسنش دائما در جلوه است * اين نمود و بود عالم از كجاست\r\nاز تجلى جمال وحدتست * در حقيقت اينكه كثرت را بقاست\r\nهستى عالم همه هستى اوست * بىبقاى حق جهان عين فنا است \r\nو ظهور امور متكثره و تجليات متنوعه در وحدت ذات و كمال صفات او قادح نيست .\r\nشاعر گويد\r\n آفتابى در هزاران آبگينه تافته * پس برنگى هر يكى تاب دگر انداخته\r\nجمله يك نورست لكن رنگهاى مختلف * جمله يك نور است لكن رنگهاى مختلف\r\nاختلافى در ميان اين و آن انداخته \r\n\r\n","description":"","footnote":"","page_name":" 2126 ","page_number":742},
  {"content":"\r\n\r\nپرتو آفتاب كه بر زمين افتد در حد ذات خود منقسم و متكثر نمىگردد و اگر بر شيشه‌هاى متلون تابد هر يك برنگى نمايد .\r\nصفى على شاه گويد :\r\nوحدت ذاتش تجلى كرد و شد كثرت عيان باز پيدا زين كثير آن واحد يكتاستى عارفان گويند كان ذات قديم لا به شرط كه نه جزوست و نه كل اندر مثل درياستى بحر لاحدى برون از كم و كيف و مد و جزر بىفزون گشتى بشىء نى ز شيئى كاستى بحر اول را كه ذاتست آن به ترتيب وجود نيست جز يك موج و آن يك حضرت اسماستى وحدت را سه مرتبت است .\r\nمرتبت اول اعتبار آن از جهت آنكه آنست كه مغاير احديت نيست و بلكه عين احديت است و نعت واحد هم نيست و مراد راسخين در علم از احديت ذاتى همين است .\r\nمرتبت دوم اعتبار آن از جهت آنكه نعت واحدست كه بنام وحدت صفات و نسب و اضافات خوانده مىشود .\r\nمرتبت سوم اعتبار آنست از جهت احكام لاحقة آن .\r\nخواجه گويد وحدت باطن كثرت است و كثرت ظاهر وحدت و حقيقت در هر دو يكيست ، هستى و وجود يكى است كه درياى مواج است و عالم و آدم همه امواج آن بحرند .\r\nميرزا حسن انصارى گويد :\r\nتا كه در درياى وحدت جارى و سارى شدم از تعينات امكانى همه عارى شدم آمدم اندر هواى حق به شكل مختلف آدم خاكى شدم ابليسك نارى شدم با كليم اللّه در طور تجلى دم زدم همره او سوى سينا در شب تارى شدم گاه چون يوسف بند محنت و خوارى شدم آن وجودم من كه در نور حقيقت فانيم آن عرض هستم كه در جوهر بكل طارى شدم بىحلول و بىتناسخ در عوالم رفته‌ام بر براق عشق اندر حضرت بارى شدم من همان عيسى و منصورم كه بردارم زدند باز بردارم گذر افتاد و انصارى شدم اى درويش هر سالكى كه بدين درياى نور رسيد ، و در اين نو غرق نشد ، بويى از مقام وحدت نيافت ، و هر كه بمقام وحدت نرسيد ، به لقاى خدا مشرف نشد ، و هر كه به اين درياى نور رسيده باشد و درين دريا غرق گشته ، همه چيز يافته باشد ، اى درويش : چون كثرت برخاست ، سالك برخاست و شرك برخاست ، و حلول و اتحاد برخاست و قرب و بعد برخاست و فراق و وصال برخاست ، خداى ماند و بس .\r\nو بالاخره صوفيان حقيقت را واحد و احديت را اصل و منشأ تمام مراتب وجود ميدانستند گويند وجود حقيقى منحصر به حق است و ديگران پرتوى از نور او و تراوشى از فيض اويند .\r\nتركيبات در معانى عرفانى و فلسفى :\r\n\r\nوَحْدَت در كَثْرَت\r\n- عالم غيب و شهادت وجود واحد است كه بحسب مراتب تجليات به صورت كثرات نموده و در هر مظهرى بظهورى خاص ظاهر گشته و بالجمله وجود واحد است و موجودات و نمودات كثرات‌اند كه همه مظاهر و تجليات وحدت\r\n\r\n","description":"","footnote":"","page_name":" 2127 ","page_number":743},
  {"content":"\r\n\r\nواحد حقيقىاند ، رجوع بفرهنگ مصطلحات عرفا شود .\r\n\r\nوَحْدَتِ حَقيقيَّه\r\n- هرگاه اشياء متكثره از جهتى از جهات متصف بوحدت باشند وحدت آنها وحدت غير حقيقى است و هرگاه شيئى از تمام جهات متصف بوحدت باشد واحد بوحدت حقيقى است . ( از شفا ج 2 ص 431 - اسفار ج 1 ص 19 ) .\r\n\r\nوَحْدَتِ شَخْصى\r\n- رجوع بواحد بالشخص و واحد شود .\r\n\r\nوَحْدَتِ عالَم\r\n- ارسطو گويد : « وحدة العالم يدل على وحدة الاله » زيرا معلول واحد نتواند مستند به دو علت باشد . رجوع بواحد شود .\r\n\r\nوَحْدَة فى الإضافَة\r\n- وحدة فى الاضافة را وحدت بالمناسبة گويند ( از دستور ج 3 ص 451 )\r\n\r\nوَحْدَة فى الأَطْراف\r\nوحدة فى الاطراف را وحدت بالمطابقة گويند .\r\n( از دستور ج 3 ص 451 ) .\r\n\r\nوَحْدَةِ فى الجِنس\r\n- وحدة فى الجنس را وحدت بالمجانسة گويند .\r\n( دستور ج 3 ص 451 ) .\r\n\r\nوَحْدَة فى النّوع\r\n- وحدة فى النوع را وحد بالمماثلة گويند .\r\n( دستور ج 3 ص 451 ) .\r\n\r\nوَحْدَتِ عَيْنى\r\n- مراد وحدت حقيقى خارجى است .\r\n( از شرح منظومه ص 104 ) .\r\n\r\nوَحْدَتِ وُجود\r\n- يكى از مسائل مهم فلسفى مسألهء وحدت وجود است . اين اصل اساس فلسفى و هم عرفانى دارد ، فرض آنكه جهان وجود از جمادات و نباتات و حيوانات و معادن و مفارقات و فلكيات همه يك وجودند كه در مرتبت فوق و اقوى و اشد وجود خدا قرار دارد و بقيه موجودات بر حسب مراتب قرب و بعد به مبدأ اول كه طرف اقوى است متفاوت‌اند بعضى شديد و بعضى ضعيف‌اند ، وجود را دو طرف است يك طرف آن واجب الوجود و طرف ديگر آن هيولى و يا هر موجود ضعيفى كه ضعيف‌تر از آن نباشد .\r\nمسألهء وحدت وجود از نظر طبيعيان نيز به طرز ديگرى بيان شده است ، آنان نيز موجودات عالم كلا مرتبط به يكديگر ميدانسته و اجزاء تركيب‌كنندهء آنها را ماده ميدانستند و بدين ترتيب يك جهان طبيعت است و طبيعت و ماده اشياء نيز يكى است .\r\nبديهى است كه وحدت وجود الهيان با وحدت وجود طبيعيان متفاوت است معتقدان بخداى عالم نيز در بيان اين معنى هر يك راهى انتخاب كرده‌اند بعضى خداى آفريننده را خارج از وجود عالم ميدانند و بعضى جزء وجود عالم ميدانند نهايت در مرتبت قوى و اشد و ميدانيم كه از قدماء فلاسفه اكسينوفانس و پارمنيد و رواقيان و فلوطين وحدت وجودى بودند .\r\nعدهء مانند قيصرى و صدر الدين نظر باشكالات و لوازمى كه مترتب بر وحدت وجود است قائل بوحدت وجود و كثرت موجود شده است بدين طريق كه گويند درست است كه وجود واحد است و ذو مراتب و همه رشح فيض حق و وجود واجب‌اند و يك وجود است كه سرتاسر\r\n\r\n","description":"","footnote":"","page_name":" 2128 ","page_number":744},
  {"content":"\r\n\r\nعالم را فراگرفته ، و . . .\r\n هست آئين دو بينى ز هوس * قبلهء عشق يكى آمد و بس \r\nو وجود درياى بىكران است و موجودات همه امواج اويند و امواج عين دريايند لكن در عين حال امواج خود موجودند و لو موجود بوجود تبعى و خيالات محض نمىباشند .\r\nپس امواج عين دريااند و در عين حال غير دريائند وجود واحد و موجود متكثر است « و هو حقيقة واحدة و كثرة - ظهوراتها و صورها لا يقدح فى وحدة ذاتها و تعينها و امتيازها بذاتها لا بتعين زائد عليها إذ ليس فى الوجود ما يغايره يشرك معه في شىء و ذالك لا ينافى ظهورها فى مراتبها المعينة بل هو اصل جميع التعينات الصفاتية و الاسمائيه و المظاهر العلميه و العينية » ( از شرح قيصرى بر فصوص ص 4 و رجوع شود به اسفار ج 1 ص 129 - رسائل صدرا ص 138 اسفار ج 3 ص 19 - شرح منظومه ص 17 ، 21 تاريخ الفلسفة اليونانية ص 28 ، 29 - دستور ج 3 ص 450 ) .\r\nنسفى گويد :\r\nتمام موجودات يك وجود است و ملك و ملكوت و جبروت مراتب اين وجودند اكنون تو اين يك وجود را بهر نامى كه خواهى مىخوان :\r\nنسفى در باب وجود و مسألهء وحدت وجود بيانى دقيق دارد كه گويا صدر الدين شيرازى كلا متأثر از او شده باشد .\r\n( از انسان ص 159 )\r\n. \r\nوَحْدَت پيش از كَثْرت\r\n- ( اصطلاح عرفانى ) و منظور مرتبهء وحدت و اجمال موجودات است قبل از نشر و تفصيل آنها در عالم ملك .\r\nدر برابر وحدت بعد از كثرت كه بازگشت همه است باصل خود\r\n\r\nوَحْشَت\r\n- ( اصطلاح عرفانى ) مقام تنهايى و عدم استيناس است ، ابو حمزهء خراسانى گويد « من استوحش من نفسه آنس قلبه بموافقة مولاه » كه از نفس خود برد و دل بمولا بندد .\r\n( طبقات ص 327 )\r\n\r\nوَحْشى\r\n- ( اصطلاح ادبى ) كسى كه در بيابان زندگى كند و كسى كه اهلى نباشد و در اصطلاح معانى لفظ غير ظاهر المعنى و غير مانوس الاستعمال باشد .\r\n( از كشاف ص 1475 ) .\r\n\r\nوَحْشىُّ السَّير\r\n- ( اصطلاح نجومى ) هرگاه كوكبى ببرجى انتقال كند و در حال انتقال متصل به كوكبى ديگر نباشد پس اگر بعد از آن متصل بكوكب ديگر نشود تا در آن برج باشد آن را وحشى - السير گويند زيرا در اين حالت كوكب مثل شخصى باشد كه به شهرى درآيد و هيچ كس را نه بيند لاجرم وحشت بر طبيعت او غالب گردد و اين امر دليل بود بر فرو ماندن از كارها و نقصان اموال و پيش آمدن مهمات .\r\nدر بيست باب است .\r\nو اگر بعد از انتقال بلا اتصال در آن برج بكوكبى متصل شود آن را بعيد - الاتصال گويند و اگر به كوكب ديگر در آن برج منتقل اليه متصل نشود آن را خالى\r\n\r\n","description":"","footnote":"","page_name":" 2129 ","page_number":745},
  {"content":"\r\n\r\nالسير گويند .\r\n\r\nوَحْى\r\n- ( اصطلاح كلامى و عرفانى )   « وَ ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى »   وحى از خواص نبوت است و بر دو گونه است يكى كلام الهى و حديث نبوى چه اقوال او همه وحى است و كلام الهى جمله بواسطهء جبرئيل بر دل رسول منزل شده است و حديث نبوى بعضى بيواسطهء جبرئيل آمده است و بعضى بواسطهء نزول جبرئيل و بعضى واسطه نفث او در دل نبى كه فرمودند\r\n« نفث روح الامين فى روعى »\r\nو مراد از نزول جبرئيل كه « نزل به روح الامين على قلبه -  فَأَوْحى إِلى عَبْدِهِ ما أَوْحى »  تنزل اوست از صورت ملكى در هيأت بشرى و مراد از نفث او وحى الهى است در دل نبى از وراء حجاب غيب بىواسطهء تمثل به صورتى كه فرمود  « قُلْ إِنَّما أَنَا بَشَرٌ مِثْلُكُمْ يُوحى إِلَيَّ »  ( مصباح الهدايه ص 53 - شرح قيصرى ص 36 ) .\r\nمولوى گويد :\r\n پس محل وحى باشد گوش و جان * وحى چبود گفتن از حس نهان \r\nو وحى از خواص نبوت است .\r\n\r\nودّ\r\n- ود عبارت از حب است كه برانگيزد تا محب را فانى كند از نفس خود .\r\n( كشاف ص 1470 ) و گفته‌اند « من لم يتحقق فى و داد ربه و محبته ، جعل مكان الوفاء فى المحبة غدرا و مكان الالفة نفارا » ( طبقات ص 417 ) .\r\nو آياتى كه در باب وحى آمده است .  « فَأَوْحى إِلى عَبْدِهِ ما أَوْحى »   « قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِلهٌ واحِدٌ »  .\r\n « وَ كَذلِكَ أَوْحَيْنا إِلَيْكَ رُوحاً مِنْ أَمْرِنا » . \r\n\r\nوَحيد\r\n- ( اصطلاح هيوى و نجومى ) صورتى بود مركب از كواكب متفرقه كه واقع بين دب اكبر و دب اصغر است\r\n\r\nوَدْى\r\n- ( اصطلاح فقهى ) و آنچه خارج شود از ذكر بمد از بول و يا بعد از غسل مجامعت . يعنى آبى كه از آن خارج شود و آن طاهر است .\r\n\r\nوَدِيعَة\r\n- ( اصطلاح فقهى ) در لغت ترك باشد و در شرع ترك اعيان باشد نزد كسى كه حفظ كند و آن استحفاظ است قصدا و امانت ، در تصرف دادن است بدون قصد استحفاظ و بالجمله نيابت شخصى است در حفظ اموال ديگرى و پس از آنكه مستودع قبول وديعه كرد رضايت داد و اموال مودع را قبض كرد واجب است در حفظ آن بر حسب معمول و عادت كوشش كند و بوسائل معمول از آن نگه‌دارى كند . وديعه‌دهنده را مودع و گيرنده را مستودع گويند وديعه براى حفظ است و عاريه براى انتفاع است پس وديعه توكيل غير است بر مجرد حفظ مال و يد مستودع امانى است و در صورتى كه خود تلف شود ضامن نيست ، در صورتى كه طبق معمول عرف از آن نگه‌دارى كرده باشد ( از الفقه ج 3 ص 337 - كشاف ص 1479 - شرح لمعه ج 1 ص 342 ) .\r\n« و هى استنابة فى الحفظ و تفتقر الى ايجاب و قبول و لا حصر لالفاظ الدالة عليها و يكفى فى القبول الفعل و لو طرحها\r\n\r\n","description":"","footnote":"","page_name":" 2130 ","page_number":746},
  {"content":"\r\n\r\nعنده او اكرهه على قبضها لم تصر وديعة فلا يجب حفظها مطلقا و لو قبل الوديعه وجب عليه الحفظ و لا ضمان عليه الا بالتعدى او التفربط فلو اخذت منه قهرا فلا ضمان ان لم يكن سببا في اخذ القهرى و لو تمكن من الدفع وجب ما لم يؤد الى تحمل الضرر الكثير كالجرح و اخذ المال نعم يجب عليه اليمين لو قبض بها الظالم . » و تبطل الوديعه بموت كل منهما و جنونه و اغمائه . . . و لا يقبل قول الودعى فى ردها إلا ببينة و لو غير المودع للحفظ اقتصر المستودع عليه الا ان يخاف تلفها فيه فينقلها عنه و لا ضمان ح ، و يحفظ الوديعة بما جرت العادة به كالثوب و النقد فى الصندوق و الدابة فى الاصطبل و الشاة في المراح و لو استودع من طفل او مجنون ضمن و . . . يجب اعادة الوديعة على المودع و يضمن لو اهمل الرد بعد المطالبة أو ودعها لغيره من غير ضرورة او سافر بها كذلك او طرحها فى موضع تعفن او ترك سقى الدابة او علفها ما لا تصر عليه عادة او ترك نشر الثوب او انتفع بها او مزجها .\r\nليرد الوديعة الى المالك او و كليه فان تعذر فالحاكم عند الضرورة أجبر إلى ردها » .\r\n( از شرح لمعه ج 1 ص 344 - 347 ) .\r\nدر معتقد الاماميه آمده است :\r\nمرد مخير است در قبول كردن وديعت ، و قبول ناكردن . و اين اولاتر است ، اگر بر وديعت نهنده كه مودع است ضرى نباشد . و چون قبول كرد ضامن آن نباشد ، الا بتعدى ، زيرا كه وى امين است .\r\nو اگر در وى تصرف كند به آنكه مهرش بشكند ، يا سرش بگشايد ؛ ضامن باشد ، زيرا تعدى كرده است . و همچنين بود اگر بامانت بغيرى دهد يا با خود به سفر برد بىضرورتى ، يا باقرار آرد ظالمى را كه خواهد كه آن را برد بىآنكه بر نفس خود ترسد .\r\nو روا بود وى را انكار كردن ، و سوگند خوردن كه نزد وى هيچ وديعتى نيست ، و در سوگند توريت كند به آنچه از دروغ سلامت يابد . و توريت آن بود كه در سوگند خوردن ، نيت غير صاحبش كند .\r\nو چون تعدى كرد ، ضمان ازو زائل نشود ، الا به آنكه آن را با خداوندش دهد ، يا با وكيلش ، تا ذمت وى را از ضمان برى گرداند .\r\nو چون داند كه وديعت از آن وى نيست ، غصب است روا نباشد با وى دادن اختيار ؛ با خداوندش بايد داد ، اگر وى را شناسد . و اگر نه ، پيش امام عادل برد . و اگر نه ، خود نگه دارد تا زنده باشد ، و بعد از وفات خود بامينى دهد تا بخداوندش يا بوارثش دهد .\r\n( معتقد الاماميه ص 390 ) در كليات حقوقى آمده است :\r\nهمچنانكه وكالت بفوت وكيل را موكل باطل مىشود وديعه نيز به فوت هر يك از مودع يعنى وديعه‌گذار و مستودع يعنى كسى كه مال نزد او امانت گذارده شده باطل خواهد شد .\r\nپس به مجرد فوت مستودع بايد وارث او وديعه را بمودع رد نمايد و همچنين اگر مودع فوت شده باشد مستودع بايد آن را بوارث او رد كند زيرا به فوت امانت مالكى بامانت شرعى تبديل مييابد پس اگر مبادرت برد آن نشود و لو تعدى هم\r\n\r\n","description":"","footnote":"","page_name":" 2131 ","page_number":747},
  {"content":"\r\n\r\nنشده باشد موجب ضمان خواهد بود .\r\nهرگاه كسى مالى به ديگرى داده سپس بين آنها اختلاف شود و گيرنده مال بگويد آنچه را كه دادهء بابت دينى بوده است كه به من داشته‌ئى و دهندهء مال بگويد وديعه بوده و بايد آن را رد كنى ، قول مدعى وديعه مقدم است زيرا مقتضاى اصل عدم دين است و ديگر آنكه طرف معترف است به اين كه يد او مسبوق و متفرع بر يد ديگرى است .\r\nهر گونه تصرفى اعم از استعمال و عقد بدون اذن مودع غير مشروع و موجب ضمان است و مشكوك بودن آن نيز موجب خروج از امانت است .\r\n( كليات ص 164 )\r\n\r\nوَرَع\r\n- ( اصطلاح اخلاقى و عرفانى ) ورع عبارت دورى از هر چيزى است كه در آن شوب انحراف شرعى و يا شبهت مضرت معنوى است و متضمن قناعت است .\r\n( از مصباح الانس ص 2 ) .\r\nدر مصباح الهدايه است كه : ورع در اصل توقى نفس است از وقوع در مناهى .\r\nشبلى گويد : ورع بر سه نوع است :\r\n1 ورع به زبان كه سكوت است از آنچه بىمعنى است و ترك فضول است 2 ورع به اركان كه ترك شبهات و دورى كردن از مشكوكات و محرماتست 3 ورع بقلب كه ترك همت‌هاى پست و اخلاق بد است .\r\nسهل گويد : ورع اول زهدست و زهد اول توكل است و توكل اول قناعت است و قناعت اول صبر است .\r\nابراهيم خواص گويد : ورع دليل خوف است و خوف دليل معرفت است و معرفت دليل قربت است ( مصباح الهدايه ص 371 - شرح منازل ص 51 ) .\r\nمقام ورع مقام شريف است و اهل ورع بر سه طبقه‌اند يكى آنكه ورع آنها در احتراز از شبهات است و ديگر ورع از آنچه دل به دو راه ندهد و سه ديگر ورع از تمام ما سوى الله است .\r\nبعضى گويند « الورع رفع الطمع عن كل الشبهات » ( از شرح كلمات بابا طاهر ص 161 ) و بالجمله : ورع عبارت از اجتناب از شبهات از ترس وقوع در محرمات است .\r\nبعضى گويند : ورع عبارت از ترك شبهات است .\r\nو بعضى گويند ورع عبارت از - خوددارى از اباحات است .\r\nو بعضى ديگر گويند : ورع عبارت از تصفيه قلوب و حفظ لسان و ترك ما لا ينبغى است .\r\n( از كشاف ص 148 ) .\r\nورع آخرين مقام زهدست براى عامه و اولين مقام ، زهدست براى خاصه .\r\n\r\nوَرْقاء\r\n- ( اصطلاح ذوقى ) ورقاء عبارت از نفس كليه است كه قلب عالم و لوح محفوظ است و بعضى گويند نفس ناطقه است .\r\n( اصطلاحات حطى ث 875 ، 854 ) .\r\n\r\nوَزْنُ الفِعْل\r\n- ( اصطلاح ادبى ) رجوع باوزان ثلاثى مجرد شود .\r\n\r\nوَسائِط\r\n- وسائط عبارت از اسبابى است كه بين الله و بين العبد است از اسباب آخرت و وسائط بر سه قسم‌اند يكى وسائط مواصلات و ديگر متصلات و سه ديگر وسائط منفعلات\r\n\r\n","description":"","footnote":"","page_name":" 2132 ","page_number":748},
  {"content":"\r\n\r\n( از لمع ص 374 ) .\r\n\r\nوَسْوَسَه\r\n- ( اصطلاح عرفانى ) وسوسه عبارت از القاى شيطانست و عبارتست از خواطر نفسانى جسمانى است خواه عقلى باشد خواه شرعى خواه حسى و بالجمله :\r\nآنچه عبد را از خداى متعال دور گرداند ( كشاف ص 1475 ) .\r\nدر قرآن كريم آمده است :\r\n فَوَسْوَسَ لَهُمَا الشَّيْطانُ  .\r\n\r\nوَسَط و طَرَف\r\n- ( اصطلاح فلسفى ) رجوع به برهان وسط و طرف و ( شرح منظومه ص 130 - شفا ج 1 ص 95 ) شود .\r\n\r\nوسائل\r\n- ( اصطلاح فقهى ) و امورى كه وسيله و سبب‌اند براى حصول امرى ديگر وسيله گويند مانند وسيله معصيت ، نيل به ثواب ، وسيله قتل مانند حفر چاه در معبر ، كه « الوسائل تتبع المقاصد » ( از قواعد شهيد ص 261 - 229 )\r\n\r\nوَسيلَت\r\n- ( اصطلاح عرفانى ) وسيلت نزديكى است و نزديكى سبب پيوستگى و رستكى است ، وسيلت آن وسائط است كه ميان بنده و مولى دوستى را نشانست ، و سبب اتصال ميان ايشان عيانست ، آن چيست ؟ كه وصلت و اتصال به آنست ، بزرگ داشتن امر و شكوه داشتن نهى و شفقت بر خلق و خدمت حق و كوشيدن در ابواب نوافل و عمارت كردن جان و دل ، به خدا نزديكى جوئيد ، شما كه عابدانيد بفضائل و شما كه عالمانيد بدلائل ، و شما كه عارفانيد به ترك وسائل .\r\nوسيلت عابدان چيست ؟ وسيلت عالمان چيست ؟\r\nوسيلت عابدان معاملت است ، وسيلت عالمان مكاشفت است ، وسيلت عارفان معانيت است ، وسيلت عابدان راستى است .\r\nوسيلت عالمان دوستى است ، وسيلت عارفان نيستى است .\r\nپير طريقت گفت : الهى ، اگر كسى ترا بجستن يافت ، من بگريختن يافتم ، گر ترا كسى بذكر كردن يافت ، من ترا به فراموش كردن يافتم ، گر كسى ترا بطلب يافت ، من خود طلب از تو يافتم ، الهى ، وسيلت به تو هم تويى اول تو بودى و آخر هم تويى ، همه تويى و بس ، باقى همه هوس الهى ، آن روز ترا كجا يابم ، بازيابم كه تو بودى و من نبودم ، تا باز به آن روز نروم ميان آتش دودم .\r\n( عده ج 1 ص 121 ) .\r\n\r\nوَصال و وَصْل\r\n- ( اصطلاح ذوقى ) يعنى اتصال يافتن و در اصطلاح چون سر به حق متصل گشت تا جز حق نه بيند و نفس را از خود بطورى غايب گرداند كه نيز از كس خبر ندارد .\r\n وصل آمد و از بيم جدائى رستيم * با دلبر خود بكام دل بنشستيم \r\n« وصل القدم به خمس ، بلزوم الاسباب و ترك الخلاف و النفاذ فى الخدمة و الصبر على المصائب و صيانة الكرامات » ( طبقات ص 250 ) .\r\nالهى معنى صادقانى ، فروزندهء نفسهاى دوستانى ، آرام دل غريبانى چون در ميان جان حاضرى از بىدلى ميگويم : كه كجايى ، زندگانى جانى : و آئين زبانى ، به خود از خود ترجمانى ، به حق تو بر تو كه ما را در سايهء غرور ننشانى و بوصال خود رسانى\r\n\r\n","description":"","footnote":"","page_name":" 2133 ","page_number":749},
  {"content":"\r\n\r\n( عده ج 5 ص 598 ) .\r\n گلها كه من از باغ وصالت چيدم * درها كه من از نوش لبت دزديدم\r\nآن گل همه خار گشت در جان رهى * و آن در همه از ديده فرو باريدم \r\nو تا مادام كه از هواهاى نفسانى و توجه بمراد در نفس موجود باشد اتصال به حق صورت نه بندد و موقعى كه خود را نبيند و نفس خود را از خود غايب گرداند و به اميد وصل او از خود بى خود شود و خودى را رها كند و اصل شود ( از شرح تعرف ج 3 ص 104 ) .\r\nمولوى گويد :\r\n بر اميد وصل تو مردن خوش است * تلخى هجر تو فوق آتش است\r\nاز هستى خويش گر تو قاصل نشوى * هرگز بمراد خويش و اصل نشوى\r\nاز بحر ظهور تا بساحل نشوى * در مذهب عشق كامل نشوى \r\nو گفته شده است : وصل عبارت از اتصال بمحبوب است و آن را بعد از هجران لذتى است كه به وصف در نيايد :\r\nوحشى گويد :\r\n مژدهء وصل توام ساخته بيتاب امشب * نيست از شادى ديدار مرا خواب امشب \r\nو تا عاشق ديدار محبوب بىخود نشود بوصال معشوق نرسد .\r\n بوصلت كجا ره ميتوان برد * تا بما ذرهء از مائى ماست \r\nطالب وصل محبوب بايد همواره در مجاهده باشد تا بديدار و وصل محبوب نائل شود و سختىها تحمل كند كه از شراب وصل سيراب شود .\r\n گل وصلش ميان خوار هجرست * شب هجران او را وصل فجرست\r\nتو تا خرم نشينى در فراقش * كجا باشى نديم و هم وثاقش\r\nهوس بازى مكن تا وصل يا بى * به ترك فرع گو تا اصل يا بى \r\nبرخى از تركيبات ، لذت وصال ، حقيقت وصال ، شراب وصال ، طالبان وصال ، كوكب وصال ، وصال الهى ، مشتاق وصال ، شمع وصال ، حقايق وصال ، سوز وصال ، جمال وصال ، شمع وصال ، حقايق وصال ، راحت وصال ، نويد وصال ، تمناى وصال ، غز وصال ، شوق وصال ، وصال محبوب ، دولت وصال ، رايحهء وصال .\r\n\r\nوِصايَة\r\n- ( اصطلاح فقهى ) بكسر واو و فتح آن عبارت از نايب گرفتن غير است بعد از مرگ براى تصرف در آنچه خود در حال حيات تواند تصرف كند از اخراج حق و استيفاء آن يا ولايت بر طفل يا مجنون . و تنها پدر و جد پدرى تواند وصيت كند كه كسى ولى طفل شود ، يا وصى كه مأذون از طرف پدر و جد پدرى باشد و بالجمله تعيين وصى كسى را رسد كه خود ولايت قهرى بر اطفال دارد و يا وصى منصوب از طرف او باشد .\r\n( از شرح لمعه ج 2 ص 43 ) .\r\nرجوع به وصيت شود .\r\nدر كليات حقوقى آمده است :\r\nتسليط غير در امورى كه تحت سلطه و اختيار شخص است اگر راجع به حال حيات باشد وكالت است و اگر راجع ببعد از\r\n\r\n","description":"","footnote":"","page_name":" 2134 ","page_number":750},
  {"content":"\r\n\r\nوفات باشد وصايت خواهد بود .\r\n( كليات حقوقى ص 218 ) .\r\n\r\nوَصْف\r\n- ( اصطلاح ادبى ) در اصطلاح اهل عربيت چند معنى دارد 1 - نعمت و آن تابعى است كه دلالت كند بر معنائى كه در متبوعش مىباشد 2 - صفت مشتق كه مقابل او اسم است كه در منع صرف به كار رود .\r\n3 - صفت معنويه كه اطلاق شود بر معنى قائم به غير و مراد از معنوى مقابل لفظى است و فقها مقابل اصل به كار برند يعنى آنچه تابع شىء باشد و غير منفصل ازو باشد و موجب زيادى نيكويى آن چيز شود 4 - آنچه حمل بر چيزى شود مانند « زيد قائم » 5 - عرض خارج از شىء و محمول بر آن كه مقابل ذات است ، در شرح مصباح است كه هر چيزى ممكن است به پنج امر موصوف شود 1 - آنچه فعل چيزى باشد كه از اسباب موصوفه است مانند « رجل قائم » - آنچه زيور موصوف است مانند « مررت برجل طويل » 3 - آنچه غريزهء موصوف است مانند « ذهاب و قيام » زيرا صفات گاه علاجند و گاه حليه 4 - نسبت مانند « هاشمى بصرى » 5 - آنچه بواسطه « ذو » اسماء اجناس را توصيف كند مانند « ذو مال در مررت برجل ذو مال » و در منطق وصف عنوانى و مفهوم موضوع باشد .\r\nوصف مسند اليه گاه براى كاشف از معناى آنست مانند « الجسم الطويل العريض . . . » و گاه وصف مخصوص است كه از اشتراك آن ميكاهد و رافع احتمال است مانند « زيد التاجر عندنا » يا براى مدح و ذم است مانند « جاء نازيد العام او الجاهل » گاه براى تأكيد است مانند « امس الدابر كان يوما عظيما » كه داير بمعنى امس است ( از موافقات ج 3 ص 21 - مختصر المعانى ص 36 - كشاف ص 1494 1375 - 1489 ) .\r\n\r\nوَصْل\r\n- ( اصطلاح ادبى و عرفانى ) در نزد قراء عدم فصل است و عدم وقف است و همزه وصل در درج كلام ساقط شود و نزه اهل قوافى « راء با يا يا الف » باشد بعد از روى و يا حرفى باشد كه بىفاصله به روى پيوندد و روى سبب آن متحرك شود ، سعدى گويد :\r\n خوش بود يارى و بارى بر كنار سبزه‌زارى * مهربانان روى وهم وز حسودان بر كنارى . \r\n« يا » حرف وصل است و بسبب آن روى كه « راء » است متحرك شده است و مانند « جهانى ، زمانى ، فريادم ، نهادم » و الف اطلاق مثل حرف وصل است مانند « چمنا » و نداء مانند « پسرا ، دلبرا » ( از كشاف ص 1503 دره ص 70 ) در معانى بيان ، وصل ، عطف بعضى از جمل بر بعضى ديگر باشد ، و فصل ترك آن عطف است از باب تقابل عدم و ملكه پس هرگاه در سخن چند جمله باشد يكى پس از ديگرى يا دو جمله باشد يكى بعد از ديگر ، جمله اول دو صورت دارد يا آن را محلى از اعراب هست يا نه و بر فرض اول اگر منظور از ايراد جمله دوم اشتراك\r\n\r\n","description":"","footnote":"","page_name":" 2135 ","page_number":751},
  {"content":"\r\n\r\nآنست با اول در معنى و در حكم دومى را بايد عطف بر اول كرد زيرا عطف دلالت بر تشريك كند چنان كه در مفرد بعد از مفرد هم همين عمل را كنيم و شرط اين گونه عطفها آنست كه با « واو » باشد و همين طور است موقعى كه بين دو جمله جامعى باشد يعنى اشتراك در حكم و معنى مانند « زيد يكتب و يشعر » كه بين شعر و كتابت تناسب است و « زيد يعطى و يمنع » كه ما بين‌اند و وجه جامع تضاد است پس در عطف بواو وجه جامعى لازم است و اگر قصد تشريك نباشد مانند   وَ إِذا خَلَوْا إِلى شَياطِينِهِمْ قالُوا إِنَّا مَعَكُمْ إِنَّما نَحْنُ مُسْتَهْزِؤُنَ اللَّهُ يَسْتَهْزِئُ بِهِمْ   عطف نخواهد شد چنان كه جمله  « اللَّهُ يَسْتَهْزِئُ بِهِمْ »  بر  « إِنَّا مَعَكُمْ »  عطف نشده است . و اگر جمله دوم را محلى از اعراب نباشد اگر منظور از ايراد جمله دوم ربط آن به اول باشد بفا عطف شود نه بواو مانند « دخل زيد فخرج عمرو » و اگر منظور تعقيب دوم نسبت به اول است « بثم » عطف كنند مانند « دخل زيد ثم عمرو » و اگر منظور ربط جمله دوم به اول نباشد فصل لازم است نه وصل مانند « و إذا خلوا . . . » و در صورتى كه ما بين دو جمله كمال انقطاع باشد بدون ايهام يا كمال اتصال باشد و خودبخود مرتبط باشد در اين صور نيز فصل لازم است . كمال انقطاع مثل آنكه دو جمله يكى خبر باشد و ديگر انشاء مانند « قال رائدهم أرسوا نزاولها » و « فلان رحمة الله عليه » و كمال اتصال مثل آنكه جمله دوم مؤكد جمله اول باشد مانند  « ذلِكَ الْكِتابُ لا رَيْبَ فِيهِ »  و مانند   « أَمَدَّكُمْ بِما تَعْلَمُونَ أَمَدَّكُمْ بِأَنْعامٍ وَ بَنِينَ »   و يا آنكه دوم عطف بيان براى اول باشد مانند  « فَوَسْوَسَ إِلَيْهِ الشَّيْطانُ قالَ يا آدَمُ هَلْ أَدُلُّكَ عَلى شَجَرَةِ الْخُلْدِ »  كه جامعى ندارد .\r\nجامع گاه عقلى است كه به حكم عقل است چنان كه بين علت و معلول و اقل و اكثر يا وهمى است كه به حكم و موجب وهم است مانند تماثل بين رنگهاى سفيد و زرد كه وهم از يك نوع داند و ايمان و كفر كه متضاداند ، يا جامع خيالى است و بالجمله از محسنات وصل دو جمله تناسب است در اسميت و فعليت و ماضويت و مضارعيت . و اخبار و انشاء ، رجوع شود به مطول ص 212 - 228 - مختصر - المعانى ص 97 ) .\r\n\r\nوَصْلِ فَصْل\r\n- ( اصطلاح عرفانى ) وصل فصل عبارت از جمع فرق است كه ظهور وحدت در كثرت است .\r\n( اصطلاحات خطى ث 854 ) .\r\n\r\nوَصْلُ وَصْل\r\n- ( اصطلاح ذوقى ) وصل وصل عبارت از عود بعد از ذهاب و عروج بعد از نزول است كه عين الجمع است كه وصل مطلق است .\r\n( اصطلاحات خطى ث 854 ) .\r\n\r\nوُصُول\r\n- ( اصطلاح عرفانى ) وصول كنايت از نهايت قرب الى الله است و براى وصول به حق و حقيقت اسبابى است كه بعضى از آنها بازگشت مىكند به نفس خود و بعضى ديگر بازگشت به بدن مىكند و بعضى بهر دو و بالجمله وصول و وصال مقام وحدت را گويند مع الله و وصل وحدت حقيقى را گويند كه واسطه است ميان ظهور و بطون .\r\nو بعضى گويند وصل عبارت از فناء سالك است در اوصاف حق و ادنى وصال\r\n\r\n","description":"","footnote":"","page_name":" 2136 ","page_number":752},
  {"content":"\r\n\r\nمشاهده كردن رب ، اين است كه سالك از تعين و هستى مجازى و پندار دوئى جدائى حاصل كند .\r\n( از كشاف ص 1506 - شرح گلشن راز ص 387 شرح قيصرى ص 30 ) شاعر گويد :\r\n برخيز دلا كه وقت كارست * جان را هوس وصال يارست\r\nتو گشته بچاه تن گرفتار * چشم دو جهان در انتظارست\r\nزين اسفل سافلين برون آى * جايت چو حريم آن نگارست\r\nاز هر دو جهان فراغتى هست * آن را كه ببزم وصل يارست \r\nو مواصلت در صورتى درست آيد كه جسد محبوب با جسد محب متجاور شوند و در نفس چه جاى تداخل است پس وصل و وصول اتحاد معنوى و يگانگى روحانى باشد كه محب در محبوب فانى گردد و از نشأت جمال محبوب سرمست گردد و از خود بى خود شود .\r\nخاقانى گويد :\r\n از گلستان وصل نسيمى شنيده‌ام * دامان گرفته بر اثر آن دويده‌ام\r\nبىبدرقه بكوى وصالش گذشته‌ام * بيواسطه به حضرت خاصش رسيده‌ام\r\nاينجا گذاشته پر و بالى كه داشتم * آنجا كه اوست به پر او پريده‌ام\r\nاين مرغ آشيان ازل را به تيغ عشق * پيش سرا پردهء او سر بريده‌ام\r\nوين مركب سراى بقا را بر غم خصم * جل در كشيده پيش در او كشيده‌ام\r\nآيا بود آن شب كه شب وصلت ما بود * زيرا كه نه شب بود كه تاريخ بقا بود\r\nبودند شبى سوختگان گرد در او * ليكن بسرا پردهء او بار مرا بود \r\n\r\nوصى\r\n- ( اصطلاح فقهى ) كسى است كه او را موصى « وصيت‌كننده » معين كند و او را وصى خود قرار دهد كه بعد از مرگش در اموال او دخالت كند و سرپرستى اطفال صغار را به عهده گيرد ، وصى بايد عاقل ، بالغ و مسلم و عادل و آزاد باشد و هرگاه خيانت كند حاكم او را عزل كند و او را رسد كه اجرة المثل گيرد يعنى وصى ميتواند مطالبه اجرت و حق زحمت كند .\r\n( رجوع به وصيت و وصايت و شرح لمعه ج 2 ص 45 شود ) .\r\nدر كليات حقوقى آمده است :\r\nوصى امين است . بنا بر اين آنچه نزد او بدون تقصير تلف شود ضامن نخواهد بود .\r\nاگر ميت به او مديون بوده ميتواند آن را استيفاء نمايد اگر چه بينه هم نداشته باشد .\r\nو ميتواند با علم بمديون بودن او به ديگرى ، آن را اداء نمايد .\r\nو نيز حق دارد اماناتى كه به او سپرده شده و اموال مغصوبه و عاريه‌ئى كه نزد او بوده بصاحبانشان رد نمايد .\r\nو در صورتى كه براى عمل او اجرتى باشد ميتواند براى عمل خود اجرت بگيرد .\r\nو چون اين قبيل از اعمال در معرض تهمت است بهتر آن است كه بدون مراجعه به ورثه و استحضار آنها اقدام ننمايد .\r\nاختيار وصى محدود است بحدودى كه موصى تعيين نموده و تعدى از آن موجب ضمان است .\r\n\r\n","description":"","footnote":"","page_name":" 2137 ","page_number":753},
  {"content":"\r\n\r\nو در صورت اطلاق وصيت نبايست از حدود متعارف تجاوز كند . و وقتى متعارفى نباشد بايد عمل خود را با مصلحت وفق دهد . و حق ندارد بدون اينكه از طرف موصى ، وصى در ايصاء باشد به اين عمل اقدام نمايد .\r\nدر چنين صورتى يعنى نداشتن حق تفويض وصيت به ديگرى امر با حاكم شرع خواهد بود .\r\nو در صورت بروز خيانت امر به حاكم شرع رجوع خواهد شد كه به نظر خود ضم امين كرده يا او را عزل نمايد .\r\nدر صورتى كه موصى عدالت را در وصى شرط كرده باشد حاجتى بعزل نداشته به مجرد خيانت و فسق قهرا منعزل شده و حاكم استقلال خواهد يافت .\r\n( كليات حقوقى ص 353 ، 354 ) .\r\n\r\nوَصيَّة\r\n- در لغت اطلاق بر چند معنى شود اندرز و نصيحت .  « وَ وَصَّيْنَا الْإِنْسانَ بِوالِدَيْهِ حُسْناً »  عطوفت كردن « اوصيت بولدى و استعطفت عليه » قرار دادن مال را براى كسى گويند .\r\n« اوصيت الى فلان بمال : جعلته له » دستور دادن « اوصيت بالصلاة : امرته بها » و در اصل وصل است و اسم آن وصايت است ، در اصطلاح فقهاء اجازه تصرف بعد از مرگ در اموال و تسليم اموال است به اشخاص بعد از مرگ و بالجمله تمليك عين يا منفعت يا تسليط بر تصرف بعد از مرگ است و از عقود است و ايجاب آن « اوصيت لفلان كذا او افعلوا كذا بعد وفاتى كذا » است و قبول « قبلت » و جز آن ، آنچه دلالت بر پذيرفتن كند .\r\nحنفى گويد : تمليك مضاف به بعد از مرگ است بطريق تبرع و مالكى گويد :\r\nعقدى است كه موجب حق شده در ثلث مال عاقد ، كه بمرگ لازم شود و حنبلى گويد امر به تصرف است بعد از مرگ اركان وصيت موصى « بكسر صاد وصيت‌كننده » و موصى له « بفتح صاد » كسى كه براى او وصيت شده است و « موصى به » مورد وصيت ، و صيغه وصيت .\r\nبعضى از فقها گويد در وصيت قبول شرط نيست و مانند ميراث است .\r\nوصيت براى غير وارث در ثلث ممضى است و زائد بر آن را اگر وارث اجازه كردند درست است و موصى له بايد در حين وصيت زنده باشد و لو در بطن ام و بقول فقهاء شيعه موجود باشد و اگر موصى له قبل از قبول مرد ، وارث او بجاى او است .\r\nوصيت در صورتى كه براى ايصال حق به صاحبش باشد مانند وصيت بر ودايع و ديون بدون سند واجب است و وصيت بحقوق الله از كفارات ، زكات ، روزه نماز و حجة الاسلام بنا بر قولى مستحب است و وصيت براى اهل فسوق مكروه است و براى فقرا مستحب است و براى اغنياء فاميل مباح است ، مسأله وصيت از مسائل مهم اسلامى است و چنان كه اشاره شد بعضا واجب است در قرآن مجيد است  « كُتِبَ عَلَيْكُمْ إِذا حَضَرَ أَحَدَكُمُ الْمَوْتُ إِنْ تَرَكَ خَيْراً الْوَصِيَّةُ لِلْوالِدَيْنِ وَ الْأَقْرَبِينَ بِالْمَعْرُوفِ حَقًّا عَلَى الْمُتَّقِينَ  -  يا أَيُّهَا الَّذِينَ آمَنُوا شَهادَةُ بَيْنِكُمْ إِذا حَضَرَ أَحَدَكُمُ الْمَوْتُ حِينَ الْوَصِيَّةِ اثْنانِ ذَوا عَدْلٍ مِنْكُمْ »  و آياتى ديگر .\r\n( از شرح لمعه ج 2 ص 30 - الفقه\r\n\r\n","description":"","footnote":"","page_name":" 2138 ","page_number":754},
  {"content":"\r\n\r\nعلى . . . ج 3 ص 433 ، 448 . كشاف ص 1595 ) . رجوع بوصى . وصايت شود .\r\nالوصية تمليك عين او منفعة او تسليط على تصرف بعد الوفاة و ايجابها اوصيت لفلان بكذا او افعلوا كذا بعد وفاتى او لفلان بعد وفاتى كذا و القبول الرضا بما دل عليه الايجاب سواء تأخر عن الايجاب او قارن ما لم يردفان رد فى حيوة الموصى جاز القبول بعد وفاته و ان رد بعد الوفاة قبل القبول بطلت و ان قبض اتفاقا و ان رد بعد القبول لم تبطل و ان لم يقبض و ينتقل حق القبول الى الوارث . . . و يكفى الاشاره مع تعذر اللفظ و الوصية للجهة العامة مثل الفقراء و الفقهاء و المساجد و المدارس لا تحتاج الى قبول و الظاهر ان القبول كاشف عن سبق الملك بالموت و يشترط فى الموصى الكمال و فى وصية من بلغ عشرا اقوال اما المجنون و السكر ان و من جرح نفسه بالمهلك فالوصية من كل منهم باطله و يشترط فى الموصى له الوجود حالة الوصية و صحة التملك فلوا اوصى للحمل اعتبر وجودها حال الوصية بوضعه لدون ستة اشهر من حين الوصية او باقصى مدة الحمل فما دون اذا لم يكن هناك زوج و لا مولى . . . و الوصية لجماعة يقتضى التسوية الا مع التفصيل و لو قال على كتاب الله فللذكر ضعف الانثى و الجيران لمن يلى داره الى اربعين ذراعا . . . و لا يشترط كونه معلوما للموصى و لا للموصى له و لا مطلقا و لا موجودة حال الوصية فتصح الوصية بالقسط و النصيب .\r\n( از شرح لمعه ج 2 ص 30 - 36 ) .\r\nدر معتقد الاماميه آمده است :\r\nرسول ص فرموده است كه :\r\n« من مات به غير وصية مات ميتة جاهلية »\r\n، يعنى : هر كه بىوصيت بميرد ، مردن وى چون مردن اهل جاهليت باشد ؛ يعنى : كسانى كه پيش از پيغمبر بوده باشند .\r\nو فرمود :\r\n« لا ينبغى لامرئ مسلم ان يبيت الا و وصيته تحت رأسه »\r\n، يعنى نسزد از هيچ مرد مسلمان كه بخسبد شبى الا كه وصيت او در زير بالين او باشد .\r\nآنچه واجب است : ابتدا كردن است باقرار كردن بر سبيل جمله به آنچه خداى تعالى دانستن و عمل كردن به آن واجب گردانيده است ؛ آنگه وصيت كردن ديگران را به آنكه دست در آن زنند ، و بتقوى و پرهيزكارى و ملازم طاعت خداى بودن ، و از معصيت دورى نمودن ؛ آنگه تعيين كند آنچه واجب باشد از شستن ، و كفن كردن و دفن كردن وى ؛ آنگه بگزاردن آنچه واجب باشد بر ذمت وى از حقوق دينى يا دنياوى .\r\nو اگر آن وصيت مطلق باشد ، از اصل تركه بيرون كنند .\r\nو اگر برو هيچ حقى نباشد ، مستحب است كه وصيت كند كه جزوى از ثلث مالش در حج و زيارات تصرف كنند ، و جزوى بمستحقان خمس و زكات دهند ، و جزوى با آنكه ميراث وى بايشان نرسد از خويشاوندان .\r\nو از شرايط صحت وصيت ايجاب است از موصى كه وصيت‌كننده است ، و قبول است از وصى ، و آنكه او آزاد باشد ، و مسلمان ، و عاقل ، و بالغ ، و عادل ، و بينا بقيام كردن به آنچه با وى گذاشته باشد ، اگر مرد باشد يا زن .\r\nو روا بود موصى را رجوع كردن در وصيت ، و از آن بگردانيدن كه گفته باشد ،\r\n\r\n","description":"","footnote":"","page_name":" 2139 ","page_number":755},
  {"content":"\r\n\r\nو وصى ديگر كردن ، مادام تا زنده باشد .\r\nو روا نباشد وصى را قبول ناكردن چون بوى رسد كه وى را وصى كرد ، و به موصى نرسيد كه وى قبول نكرده ، و موصى مرده باشد ، روا نباشد وى را كه قيام نكند به آنچه وى را فرموده باشد بدان قيام كند .\r\nو حاكم شرع را بود كه امينى نصب كند تا وى را يارى كند ، و معزولش نكند .\r\nو وصيت سنت از ثلث باشد . و زيادت بر ثلث باطل باشد ، بىخلاف .\r\nو وصيت مر وارث را در مرض صحيح باشد ، اگر در آن مرض بميرد و اگر نميرد .\r\nدليلش اجماع اين طايفه است ، و قول خداى تعالى :  كُتِبَ عَلَيْكُمْ إِذا حَضَرَ أَحَدَكُمُ الْمَوْتُ إِنْ تَرَكَ خَيْراً الْوَصِيَّةُ لِلْوالِدَيْنِ وَ الْأَقْرَبِينَ بِالْمَعْرُوفِ  ، يعنى نوشته شد بر شما چون مرگ حاضر آيد ، اگر مالى بگذارد ، وصيت كردن مر مادر و پدر را ، و خويشان نزديك را . و اين نصى ظاهر است . و ممكن نيست دعوى نسخ كردن اين آيت به آيت ميراث ، براى آنكه ميان اين دو آيت هيچ تنافى نيست .\r\nو آنچه روايت كرده‌اند كه رسول ص فرموده :\r\n« لا وصية لوارث »\r\n، وارث را وصيت نيست ، خبر واحد است ، موجب علم و عمل نباشد ، و مخالف ظاهر قرآن است ، برو عمل نتوان كرد . و تخصيص كردن بخويشان كافر محتاج دليل است و دليلى نيست كه دلالت كند برين .\r\nو وصيت مر فرزندى را كه در شكم بود صحيح باشد . اگر مرده بر زمين آيد وارثان وصيت‌كننده را باشد آنچه وى را وصيت كرده باشد . و اگر وصيت بسهمى از مال خود كرده باشد ، سدس باشد . و اگر وصيت بجز وى بود ، سبع باشد ، هفت يك . و از اياس بن معاويه روايت كرده‌اند كه سهم در لغت شش يك است . و از عبد الله مسعود روايت است كه مردى وصيت كرد بسهمى از مال خويش ، رسول ص شش يك از مال بوى داد .\r\nو چون ثلث مال خود را در سبيل الله وصيت كند ، آن را در جملهء مصالح مسلمانان صرف كنند .\r\n( معتقد الاماميه ص 404 ، 406 ) در كليات حقوقى آمده است :\r\nاركان وصيت تمليكى چهار چيز است :\r\nوصيت - موصى - موصى له - موصى به .\r\nدر وصيت تمليكى ابتدائى وجود موصى له در حال وصيت شرط است .\r\nبنا بر اين وصيت عهدى نسبت بامرى كه موضوع آن منتفى است مثل وصيت به اعطاء چيزى از ثلث بمولود جديدى كه هنوز اثرى از وجود آن ظاهر نشده است ضررى نخواهد داشت .\r\nوصيت از طرف موصى حاجت بلفظ يا فعل مخصوصى نداشته بلكه هر چيزى كه دلالت بر تمليك بعد از موت نمايد كافى است و لو كتابت يا اشاره باشد .\r\nپس اگر مكتوبى به خط متوفى يافت شود حاكى از اينكه مالى از اموال خود را به ديگرى بعد از موت تمليك نموده همين كافى خواهد بود به شرط اينكه از اوضاع و احوال و قرائن مقام معلوم شود كه قصدش وصيت بوده و غرض ديگرى از نوشتن اين مكتوب نداشته است .\r\n\r\n","description":"","footnote":"","page_name":" 2140 ","page_number":756},
  {"content":"\r\n\r\nو همچنين در قبول وصيت هر چيزى كه دلالت بر قبول آن نمايد خواه لفظ باشد يا فعلى از افعال كافى بوده و قهرا موصى له بفوت موصى مالك آن مىشود و حتى اگر در حيات موصى اول آن را رد كرده و قبل از فوت قبول كرده باشد بر اين تقدير نيز مالك آن خواهد شد .\r\nاما اگر بعد از رد و موت قبول كرده باشد مشهور اين است كه مالك نمىشود و همچنين است اگر بعد از موت رد كرده باشد ديگر مجالى براى قبول آن نمانده و فائده‌ئى ندارد .\r\nدر وصيت تمليكى تعيين موصى به معتبر است . اما در وصيت عهدى لازم نيست كه معهود له معين باشد و در صورت ترديد مثل وصيت باعطاء از ثلث به يك نفر از دو نفر يا زيادتر ، وصى مختار در تعيين خواهد بود .\r\nبنا بر اين اگر معهود له نكره باشد مثل فقيرى يا جنس باشد مثل فقير ، وصيت صحيح است و تعيين مصداق به اختيار وصى است .\r\nوصيت بحرمان بعض وراث از ارث فقهى ) در كليات حقوقى آمده است .\r\nوصيت بحرمان بعض وارث از ارث لغو است بدون فرقى بين اولاد و غير اولاد . ولى در صورتى كه وصيت به ثلث نشده باشد ممكن است بعض ورثه را از ثلث محروم ساخت .\r\n( كليات حقوقى ص 351 ) .\r\n\r\nوَصيَّت بَر ما زاد از ثُلْث\r\n- ( اصطلاح فقهى ) در كليات حقوقى آمده است . نفوذ وصيت در ما زاد از ثلث موقوف است باجازهء ورثه . ولى حق دارد ثلث خود را به عين معينى از اموال خود تخصيص دهد .\r\nو اگر شخص سواى امام وارثى نداشته باشد حق دارد وصيت كند كه همهء اموال او در وجوه بر صرف شود .\r\nهر تصرف مالى منجزى از اصل مال ميت خارج مىشود و لو در مرض موت باشد .\r\nو هر تصرف مالى كه معلق بر موت باشد از ثلث خارج خواهد شد .\r\nو هر تصرفى كه مقصود از آن حرمان ورثه يا بعض آنها بوده و يا مجحف به حق آنها باشد باطل است .\r\nقصد حرمان بقرائن احوال معلوم مىشود و منوط به نظر حاكم است .\r\nتجهيزات واجبه ميت از قبيل كفن و دفن و غير آنها بر هر چيزى حتى ديون ميت مقدم بوده و از مجموع تركه خارج مىشود .\r\nدر دين فرقى نيست بين اينكه اصل آن قرض باشد يا غير آن و يا حقوقى كه خداوند متعال آن را فرض كرده باشد مثل خمس و زكات و مظالم و كفارات . همه اينها در يك رديف بوده و از اصل خارج ميشوند . و از اين قبيل است حجة الاسلام و بالجمله كليه حقوق مالى و لو سبب آن نذر يا اجاره باشد مثل صوم و صلاة استيجارى كه بر ذمه باشد و يا نذر عملى از اعمال مستحبه از اصل مال خارج ميشوند و اما حقوق بدنى مثل صوم و صلاة ، مشهور خروج آنهاست از ثلث .\r\n\r\n","description":"","footnote":"","page_name":" 2141 ","page_number":757},
  {"content":"\r\n\r\nخروج ثلث اختصاص به دارائى ميت قبل از وصيت نداشته بلكه از كليهء دارائى او قبل از فوت اخراج مىشود .\r\nو شامل كليه حقوق از قبيل حق تحجيز و خيار و ارش جنايت و امثال آنها خواهد بود .\r\nبلكه آنچه بعد از موت در حكم ملك او گردد خواه سبب آن قبل از موت فراهم شده باشد مثل ديه خطاء و نصب دام براى شكار يا بعد از فوت ، مثل ابراء از دين ، از همه اينها ثلث خارج خواهد شد .\r\n( كليات حقوقى ص 447 )\r\n\r\nوَصيَّتِ عَهْدى\r\n- ( اصطلاح فقهى ) .\r\nدر كليات حقوقى آمده است .\r\nوصيت بمعنى عهد است و تقسيم مىشود به دو قسم : وصيت عهدى و وصيت تمليكى .\r\nدر وصيت عهدى شخص انجام آن را بعهدهء ديگرى قرار ميدهد و در وصيت تمليكى خود عهده‌دار آن ميگردد . پس وصيت تمليكى به وصيت عهدى راجع مىشود .\r\nوصيت عهدى عبارت است از اينكه شخص حقوقى را كه راجع به خود او است بعد از موت به ديگرى اعطاء نمايد .\r\nو اين قسم همان است كه شارع ترغيب و تحريص به آن نموده و در قرآن مجيد فرموده  « كُتِبَ عَلَيْكُمْ إِذا حَضَرَ أَحَدَكُمُ الْمَوْتُ إِنْ تَرَكَ خَيْراً الْوَصِيَّةُ »  تا آنجا كه ميفرمايد  « فَمَنْ بَدَّلَهُ بَعْدَ ما سَمِعَهُ فَإِنَّما إِثْمُهُ عَلَى الَّذِينَ يُبَدِّلُونَهُ إِنَّ اللَّهَ سَمِيعٌ عَلِيمٌ . »  و گاه اتفاق مىافتد كه وصيت واجب شود و آن در جائى است كه امانتى نزد او باشد و بترسد از اينكه پس از فوتش آن را به صاحبش رد نكنند و يا ديونى از مخلوق و يا خالق بر ذمه اوست و ايمن نباشد از اينكه ورثه آن را اداء خواهند نمود .\r\nو بهتر از همه آنست كه شخص خود را وصى خويش قرار دهد و به ديگرى اعم از دور و نزديك اتكال نكند و چنانچه ديون يا حقوق واجبى از قبيل خمس و زكات و مظالم و امثال آنها بر ذمهء اوست خود اداء نمايد . و اگر اماناتى از مردم نزد او است به آنها رد كند . و اگر نماز و روزهء بر ذمه اوست با تمكن خود قضاء نمايد و در صورتى كه معذور باشد و نتواند خود قيام بامر خويش نمايد ، آدم موثق امينى را وصى خود قرار دهد و وصاياى خود را واضح و روشن بطورى كه اجمال و ابهامى در آن نباشد بيان نمايد .\r\nو اشخاصى كه ميدانند بايد كسانى را كه نمىدانند راهنمائى نموده و بطريقه‌ئى كه شايست و بايست آگاه سازند زيرا خداوند متعال قبل از آنكه جهال را مكلف بتعليم نمايد . علما را مكلف به ياد دادن كرده است .\r\n\r\nوَصيَّتِ بَر معدوم\r\n- ( اصطلاح فقهى ) در كليات حقوقى آمده است .\r\nوصيت تمليكى بمعدوم به تبع موجود صحيح است مثل اينكه شخص مالى را بعد از خود به فرزند موجودش و فرزندى كه بعدا از او بوجود آيد تمليك نمايد ولى استقرار وصيت نسبت به فرزند غير موجود بالفعل به تبع موجود موقوف است به اين كه در آينده داراى فرزند جديدى بشود و واقع نشدنش كاشف از بطلان وصيت در اين قسمت خواهد بود .\r\n\r\n","description":"","footnote":"","page_name":" 2142 ","page_number":758},
  {"content":"\r\n\r\n( كليات حقوق ص 350 ) .\r\n\r\nوَصيَّت فى سَبيلِ اللّه\r\n- ( اصطلاح فقهى ) .\r\nدر كليات حقوقى آمده است :\r\nوصيت في سبيل الله شامل همه اعمال خير بوده و وصى مختار در تعيين است .\r\n( كليات حقوقى ص 350 ) .\r\n\r\nوضع\r\n- ( اصطلاح فلسفى و اصولى ) در فلسفه وضع يكى از مقولات نه‌گانه عرضى است و آن عبارت از نسبت اجزاء جسمى است به يكديگر و نسبت همهء اجزاء بخارج و يا حال گوهرى بود كه وى را اجزائى بسيار باشد به ترتيب هر جزوى از وى در سوئى از سويهاى جمله . و نهاد بر دو گونه بود يا اصلى و طبيعى چون بودن سر مردم سوى آسمان و كف پايش سوى زمين و . . . و يا نه اصلى و طبيعى چون بودن سرش سوى زمين و كف پاى وى سوى آسمان و وجود وضع پس از وجود شكل باشد كه كيف است و وجود شكل پس از كم .\r\n( از مصنفات ج 2 رساله منهاج مبين ص 26 ) .\r\nخواجه گويد : وضع را سه معنى به كار دارند يكى هر چه قابل اشارهء حسى بود گويند آن را وضع است و به اين معنى گويند نقطه را وضع است و وحدت را وضع نبود ، دوم هر چه آن را وجودى قار بالفعل بود و اتصال و ترتيبى مثلا گويند مربع را وضعى است كه ضلع او بازاويهء او به چه نسبت باشد و بالعكس و اين وضع بحقيقت از مقولهء اضافت بود ، سوم هر چه آن را اجزائى بود و اجزاء آن را با يكديگر و با جهات عالم نسبتى بود و جمله را بسبب اين نسبت هيئتى لازم شود و اين هيأت را وضع خوانند .\r\n( اساس الاقتباس ص 141 و رجوع بدستور ج 3 ص 458 و اسفار ج 2 ص 5 ، 73 و درة التاج جملهء سوم از فن دوم ص 97 شود ) .\r\nدر اصطلاح اصول تعيين لفظ است بازاء معنى خاص يا براى دلالت بر معنى بنفسه نه بقرينه بر خلاف مجاز كه دلالت بقرينه است ، و واضع ناچار است كه در مقام وضع الفاظ ، معناى خاصى را تصور كرده و لفظى را بازاء آن قرار دهد ، اگر متصور او معنى جزئى باشد و لفظ مخصوص را هم بازاء همان معنى جزئى قرار دهد و يا الفاظ مخصوص را بازاء آن معين كند در مترادفات درين صورت وضع خاص و موضوع له هم خاص است .\r\nو اگر متصور او معنى عام بود كه در تحت آن جزئياتى بود ناچار بايد بازاء آن معنى عام لفظ يا الفاظى را كه معلوم به تفصيل يا اجمال است قرار دهد و در اين صورت وضع عام است و موضوع له هم عام ، و اگر لفظ يا الفاظ را بازاء آن معنى قرار ندهد و بلكه بازاء خصوصيات و جزئيات مندرجه تحت آن عام متصور قرار دهد وضع عام و موضوع له خاص خواهد بود ، قسم اول مانند مشتقات مثلا واضع صيغهء فاعل را وضع كرده است از هر مصدرى كه « قام به مدلوله » و مفعول را براى « من وقع عليه » كه وضع و موضوع له هر دو عامند و قسم دوم مانند مبهمات ( اسماء اشارات و . . . ) كه مثلا « هذا » موضوع است براى هر يك از مشار اليه‌ها يعنى هر فردى كه مشار اليه باشد و\r\n\r\n","description":"","footnote":"","page_name":" 2143 ","page_number":759},
  {"content":"\r\n\r\nلكن باعتبار تصور واضع عامى را كه كل مشار اليه باشد و لكن آن كل مشار اليه موضوع له نيست بلكه هر يك يك است كه مندرج تحت كل مشار اليه است پس وضع عام است و موضوع له خاص همين طور وضع حروف و افعال ناقصه .\r\nپس وضع عبارت از نحوهء اختصاص لفظ است بمعنى و ارتباط خاص ما بين لفظ و معنى كه يا ناشى از تخصيص لفظ است يا بواسطه كثرت استعمال كه قسم اول تعيينى و قسم دوم تعينى است از نوع وضع خاص اعلام است و از نوع وضع عام نكرات و مصادر و افعال است و وضع شخصى نيز اعلام است و وضح نوعى نكرات .\r\nو معنى ديگر وضع ، حكم بر شىء است بر بودن آن سبب يا شرط يا مانع رجوع شود به ( قوانين ص 194 - قواعد شهيد ص 6 - 7 - كفايه ج 1 ص 10 - تقر - يرات ص 28 - كشاف ص 1482 - معالم ص 21 - مطول ص 292 ) .\r\nو بالجمله :\r\nصاحب قوانين گويد وضع ثابت نگردد مگر به نقل از واضع و اشاره به مذهب عباد بن سليمان حميرى كند كه گويد دلالت لفظ بر معنى ناشى از مناسبات ذاتى است و الا تمام معانى نسبت بهر لفظى متساوى بودند و آنكه لفظى مخصوص بمعنى خاص شده است ، نيست مگر از جهت مناسبات . مناسبات ذاتى ميان آن دو وى اين گفتار را مردود داند و گويد : آنچه موجب ترجيح معنائى از معانى است و آن را ويژهء لفظ خاص كند يا ارادهء خداست اگر او واضع باشد يا اراده بندگان خداست و در هر حال اين اراده اشخاص است كه الفاظ خاص را براى معانى مخصوص قرار داده است و بالجمله وضع الفاظ شخصى است با قطع نظر از لواحق و آنها را وضع نوعى است از جهت لواحق آنها .\r\n« و قد علمت ان الالفاظ الموضوعة ، لها وضع شخصى مع قطع النظر عن اللوا حق و وضع نوعى بالنظر الى لحوقها . . .\r\nاعلم ان الوضع النوعى الحاصل بسبب اللواحق قد يكون حقيقيا و قد يكون مجازيا كساير الحقائق و المجازات » .\r\n( از قوانين ج 1 ص 207 ) .\r\n\r\nوَضْعِ شَخْصى\r\n- ( اصطلاح اصولى ) در مقابل وضع نوعى است و بحث است كه مشتركات ، مجازات و عمومات داراى وضع شخص‌اند يا نوعى ( از قوانين ص 198 ) .\r\n\r\nوَضْعِ تَعْيينى\r\n- ( اصطلاح اصولى ) در صورتى است كه بتصريح واضع باشد و آن اعم است از وضع لغوى حقيقى يا مجازى .\r\n\r\nوَضْعِ نَوعى\r\n- ( اصطلاح اصولى ) وضع مجازات نوعى است باعتبار انواع علائق .\r\n( از قوانين ص 207 و رجوع شود به تقريرات ص 36 ) .\r\n\r\nوَضعِ يَد\r\n- ( اصطلاح فقهى ) در كليات حقوقى آمده است .\r\nهر كس دست روى مال ديگرى بگذارد خواه از روى تعدى و عدوان باشد يا جهل و نسيان عهده‌دار آن خواهد بود تا آن را به صاحبش برگرداند . اين قاعده متخذ از حديث نبوى :\r\n« على اليد ما اخذت حتى\r\n\r\n","description":"","footnote":"","page_name":" 2144 ","page_number":760},
  {"content":"\r\n\r\nتؤدي »\r\n. لازمه ضمان عهده يعنى بودن مال در عهده شخصى آنست كه مال را اگر موجود است به صاحبش برگرداند و اگر تلف شده است آن را برد مثل يا قيمت تدارك نمايد .\r\nمسأله ترتب ايادى بر عين واحد از متفرعات همين قاعده است مثلا وقتى مال مغضوب را فروخت و از دست او بدست ديگرى افتاد هر دو ضامن هستند به اين معنى كه مالك با تلف عين بهر كدام از آنها مىتواند رجوع نمايد و هر كدام از آنها به ديگرى تا ضمان به عهده كسى كه مال در دست او تلف شده قرار گيرد .\r\n( كليات ص 38 ) .\r\n\r\nوَضْعِى\r\n- ( اصطلاح فقهى و اصولى ) احكام وضعى در مقابل احكام تكليفى است رجوع به احكام وضعى شود .\r\n\r\nوُضوء\r\n- ( اصطلاح فقهى ) اسم مصدر است و مصدر آن توضؤ ( به فتح واو ) آب وضوء آبى است كه با آن وضوء گيرند و بالجمله وضو عبارت از طهارت با آب است اعضاء مخصوصه را و آن شستن كفين و صورت و دست راست و چپ و مسح سر ، و دو پا مىباشد .\r\nبه اين طريق كه بعد از طهارت مواضع وضو ، ابتداء با دست راست صورت خود را ميشويد و بعد دست راست را از مرفق تا سر انگشتان و بعد دست چپ را به همچنين بنا بر قول شيعه و بالعكس بنا بر قول عامه ميشويد و بعد با آبى كه در مواضع وضو است سر را مسح كرده و بعد دو پا را از سر انگشت تا بر آمدگى پا  يا أَيُّهَا الَّذِينَ آمَنُوا إِذا قُمْتُمْ إِلَى - الصَّلاةِ فَاغْسِلُوا وُجُوهَكُمْ وَ أَيْدِيَكُمْ إِلَى الْمَرافِقِ وَ امْسَحُوا بِرُؤُسِكُمْ وَ أَرْجُلَكُمْ إِلَى الْكَعْبَيْنِ  احكام آن به تفصيل 1 - شستن دو دست از زندين دو مرتبه از حدث ، خواب و بول و غايط 2 - استنشاق و مضمضه سه مرتبه 3 - دعاى خاص در موقع انجام هر يك از افعال واجبه و مستحبه و مرد ابتدا كند در شستن دست‌ها به ظهر و در شستن دوم به بطن بر عكس زن اينها مستحب است و واجب آن 1 - نيت 2 - شستن صورت با دست راست از نقطه آخر رستنگاه مو تا ذقن از لحاظ طول و باندازهء كه ما بين دو انگشت ابهام و وسطى قرار گيرد عرضا 3 - شستن دست راست از مرفق تا سر انگشتان 4 - شستن دست چپ به همان طريق 5 - مسح مقدم سر يا موى سر كه در محل خود باشد باندازهء مسمى 6 - مسح بشره ظهر پاى راست از سر انگشتان تا كعبين طولا 7 - مسح بشره ظهر پاى چپ همين طور و عرض به اندازه مسى همه اين افعال با موالات بايد انجام شود ( از شرح لمعه ج 1 ص 18 - الفقه على ص 49 ) « و موجبه البول و الغائط و الريح و النوم الغالب على السمع و البصر و مزيل العقل من جنون و سكر و اغماء و الاستحاضة و واجبه النية مقارنة لغسل الوجه . . . و جرى الماء على ما درأت عليه الابهام و الوسطى عرضا و ما بين القصاص الى آخر الذقن\r\n\r\n","description":"","footnote":"","page_name":" 2145 ","page_number":761},
  {"content":"\r\n\r\nطولا . . . ثم غسل اليد اليمنى من المرفق ثم غسل اليسرى كذلك ثم مسح مقدم الرأس بمسماه ثم بشرة رجل اليمنى كذلك ببقية البلل مرتبا متواليا بحيث لا يجف السابق » ( از شرح لمعه ج 1 ص 19 ) .\r\nدر معتقد الاماميه آمده است :\r\nبدان كه در وضو پانزده چيز فريضه است : پنج فعلست و ده كيفيت .\r\nآنچه فعل است : نيت كردن ، و روى شستن ، و هر دو دست شستن ، و مسح سر كردن ، و مسح هر دو پاى كردن .\r\nو آنچه كيفيت است پيوسته داشتن نيت به حال وضو ، و بر حكم نيت بودن تا آنگه كه از وضو فارغ شود ، و شستن روى از رستنگاه موى سرتاسر زنخدان بدرازنا و بپهنا ، چندان كه انگشت مهين و ميانين به روى بگذرد ، و شستن دست از وارن تا سر انگشتان ، و موى باز پس نشكستن در شستن دستها ، و مسح بر پيش سر كردن به مقدار آنكه نام مسح بر وى افتد ، و مسح پاى كردن از سر انگشتان پاى تا كعب ، و كعب در ميان پشت پاى بود ، و آب نو بر نگرفتن در مسح سر و مسح پاى ، و ترتيب نگه داشتن ، و آن چنان بود كه ابتدا بشستن روى كند ، آنگه بدست راست ، آنگه بدست چپ ، آنگه بمسح سر ، آنگه بمسح پاى ، و موالات ، آن پياپى داشتن بود و در شستن اعضا به مقدار آنكه آنچه از پيش شسته بود خشك نگردد در هواى معتدل .\r\nو دليل بر وجوب نيت قول خداست :\r\n « وَ ما أُمِرُوا إِلَّا لِيَعْبُدُوا اللَّهَ مُخْلِصِينَ لَهُ الدِّينَ »  يعنى نفرمودند ايشان را الا به آنكه خداى را پرستند خالص گردانيده براى او دين را ، يعنى : طاعت را و عبادت را . و وضو عبادت است ، و عبادت نباشد الا به نيت ، پس نيت واجب باشد . و رسول ص فرموده است :\r\n« الاعمال بالنيات »\r\nكارها به نيت است . و وضو از اعمال است ، بايد كه به نيت باشد .\r\nو فرمود ،\r\n« انما لامرئ ما نوى »\r\nيعنى :\r\nبدرستى كه مرد راست آنچه نيت كرد .\r\nو فايدهء « انما » آنست كه هر چه نيت نكرده باشد ، وى را نباشد .\r\nو صورت نيت آنست كه در خاطر خود آرد كه وضوى نماز ميكنم ، رفع حدث را و استباحت نماز را تقرب بخداى تعالى و حد روى كه شستن وى واجب است ، آن مقدار است كه گفته شد ، از رستنگاه موى سر تا سر زنخدان بدرازنا و از پهنا ، چندان كه انگشت مهين و ميانين بوى رسد . و دليل برين كه اين مقدار رويست و شستن اين واجب است ، اجماع است .\r\nو آنچه زيادت برين است از گوش تا گوش ، دليلى نيست بر آنكه از روى است ، و شستن آن واجب است . و اصل برائت ذمت است از شستن آنچه از اين مقدار زيادت است .\r\nو هر كه گويد : آن از روى است و شستن آن واجب است ، دليل بر وى باشد .\r\nو شستن روى و دستها يك بار فريضه است ، و دوم بار سنت است ، و سوم بار بدعت است بنزد اين طائفه ، و مبطل وضو است ، و بنزد ديگران فضيلت است يا سنت . و دليل بر صحت مذهب ايشان و آنكه چون دو بار بشويند ، وضوى ايشان صحيح است ، و نمازى كه به آن وضو كنند مجزى و صحيح است ، اجماع امت\r\n\r\n","description":"","footnote":"","page_name":" 2146 ","page_number":762},
  {"content":"\r\n\r\nاست ، و بر صحت وضويى كه دست و روى سه بار بشويند اجماع و اتفاق نيست ، و حق آن باشد كه بر آن اتفاق باشد ؛ پس مذهب ايشان در آنكه گويند :\r\nيك بار شستن فريضه است و دوم بار شستن سنت است ، چون برين اجماع است ، حق باشد .\r\nو شستن دستها از وارن تا سر انگشتان واجب است . و وارن بايد كه در شستن داخل بود ، و ابتدا بايد كه بوارن كند ، دليلش آنست كه : روايت كرده‌اند از رسول ص\r\n« توضا مرة مرة و قال ص :\r\nوضوء لا يقبل الله الصلاة الا به »\r\nيعنى :\r\nرسول ص وضوى نماز كرد ، و روى و دستها هر يك يك بار شست ، يا يك بار پس از يك بار وضوى نماز كرد و گفت : اين وضوايست كه خداى تعالى نماز نپذيرد الا به او . خالى نباشد وضوى رسول از آنكه ابتدا بوارن كرد و وارن بشست ، يا ابتدا بسر انگشتان كرد و تا وارن بشست . اگر ابتدا بسر انگشتان كرده باشد بايد كه وضوى آن كس ابتدا بوارن كند باطل باشد ، و اين خلاف اجماع مسلمانان است . و آنكه خداى تعالى فرموده است :  « فَاغْسِلُوا وُجُوهَكُمْ وَ أَيْدِيَكُمْ إِلَى الْمَرافِقِ »  اقتضاى آن نكند كه در شستن دستها ابتدا بسر انگشتان بايد كرد و انتها بوارن ، زيرا كه « الى » همچنانكه انتهاى غايت را باشد ، بمعنى « مع » نيز باشد . پس معنى اين باشد كه بشوييد رويهاى خود را و دستهاى خود را با وارن . و اگر انتها را بودى بايستى كه از وارن ابتدا كردن روا نبودى ، و چون رواست معلوم شد كه « الى » بمعنى « مع » است در اين آيت ، نه بمعنى انتها .\r\nو اين آيت را دليل است بر آن كه شستن وارن با دست واجب است .\r\nو مسح كردن بر پيش سر واجب است . و فاضلتر آنست كه مقدار سه انگشت بهم باز نهاده باشد ، و اگر به مقدار يك انگشت باشد هم روا بود . و دليلش قول خداست :  « وَ امْسَحُوا بِرُؤُسِكُمْ »  ، مسح كنيد سرهاى خود را ! چون لفظ « و امسحوا » فعل متعدى است « با » در « برءوسكم » تعديه را نباشد . و نشايد كه زايد بود كه مسح همهء سر واجب باشد ، و اين خلاف اجماع است ، پس بايد كه وى را فايده‌اى باشد ، و فائدهء وى در آيت تبعيض است ، يعنى : بعضى از سر را مسح كنيد ! و هر كه به مقدار يك انگشت مسح كند بر پيش سر ، بعضى از سر مسح كرده باشد .\r\n( رجوع شود به معتقد الاماميه ص 189 ، 193 ) .\r\n\r\nوَطَرْ\r\n- ( اصطلاح ذوقى ) ادراك حلول لطايف مشاهده است در هجوم وجود ، و منيت جانست ؟\r\n( شطحيات ص 621 )\r\n\r\nوَطَن\r\n- ( اصطلاح ذوقى و فقهى ) استقرار عبد است در حال و مقامى خاص .\r\n( از لمع ص 369 ) كيست ستم‌كارتر از آن كس كه وطن عبادت بشهوت خراب كند ؟ كيست ستمكارتر از آن كس كه وطن معرفت بعلامت ملامت خراب كند ؟ كيست ستمكارتر از آنكه وطن مشاهدت بملاحظات اغيار خراب كند ؟\r\n\r\n","description":"","footnote":"","page_name":" 2147 ","page_number":763},
  {"content":"\r\n\r\nوطن عبارت از نفس زاهدانست ، وطن معرفت دل عارفانست ، وطن مشاهدهء سر دوستانست ، او كه نفس خويش از شهوات بازداشت وطن عبادت او آبادان است .\r\nو نامش در جريده زاهدانست و آن كس كه سر خويش از ملاحظت اغيار پاك داشت وطن مشاهدت او آبادانست و او خود از جملهء دوستان ، نفس اماره از ميان برداشت و خود را در منجنيق فكرت نهاد و به همه واديها در انداخت و به آتش غيرت تن را در همه بوته‌ها بگداخت و به زبان تفريد گفت : « اذا ما تمنى الناس روحا و راحة تمنيت و ان القاك يا غير خاليا » ( يا عز حاليا )\r\n هر كسى محراب دارد هر سويى * باز محراب سنايى كوى تو\r\nما را بجز اين زبان ، زبان دگر است * جز دوزخ و فردوس مكانى دگر است\r\nآزاده نسب ، زنده بجانى دگر است * و آن گوهر پاكشان ز كانى دگر است \r\n( از عده ج 1 ص 335 ) وطن ، وطن عبد است ، آنجا كه او را حال و مقام است ، در قرب حق و حقيقش سرادق كبرياست ، اسرار عاشقان را و اكناف انوار قدم محبان را ، عقول و ارواح را مراتب از سياست و اماكن غيوب در ابديات دلها طيار است ، عقول صادره ؟\r\n( شطحيات ص 622 ) در شرع يك وطن اصلى هست كه اهلى گويند كه وطن فطرة و قرار است و ديگر وطن اقامت كه وطن سفر و مستعار است و سه ديگر وطن سكنى است كه نيت كند كمتر از نصف ماه در بلدى بماند .\r\nنزد عارفان وطن اصلى عالم نفوس است .\r\n( از كشاف ص 1520 ) .\r\n\r\nوَطَنات\r\n- ( اصطلاح ذوقى ) آنچه اندر سر متوطن بود از معانى ، وطنات گويند .\r\n( از كشف المحجوب ص 5 )\r\n\r\nوَطْى حَيَوانات\r\n- ( اصطلاح فقهى ) اگر كسى با حيوانات مجامعت كند اگر از حيواناتى باشد كه عادتا گوشت آنها خورده نمىشود مانند اسب الاغ . . . بايد نفى بلد شوند يعنى در يكى از بلاد دور بفروشند و اگر از حيواناتى است كه عادتا گوشت آنها را ميخورند بايد بسوزند و غرامت از فاعل دريافت كنند و فاعل را تعزير كنند به آنچه حاكم صلاح بداند و حكم وطى اموات در تعزير و حد ، حكم وطى احياء است .\r\n\r\nوَطْى بِشُبْهَة\r\n- ( اصطلاح فقهى ) عبارت است از آنكه مردى با زنى بيگانه اشتباها همبستر شود به خيال آنكه زن خود و زن گمان كند شوى خود است و احكامى دارد .\r\nرجوع شود به ( شرح لمعه ج 2 ص 68 ) .\r\nوطى بشبهه بدون عقد موجب مهر المثل است و همچنين با عقد در صورتى كه ذكرى از مهر نشده باشد و الا زن مستحق مهر المسمى خواهد بود اما در مورد زنا اصلا مهرى نيست چنان كه گفته‌اند « الزانى باغى و لا مهر لبغى » ؟\r\n( كليات ص 55 ) .\r\n\r\nوِعاءِ دَهْر\r\n- ( اصطلاح فلسفى ) مراد\r\n\r\n","description":"","footnote":"","page_name":" 2148 ","page_number":764},
  {"content":"\r\n\r\nاز وعاء دهر عالم زمان و زمانيات و بالجمله دهريات است ، رجوع بدهر و ( اسفار ج 1 ص 122 ) شود .\r\n\r\nوَعد وَ وَعيد\r\n- ( اصطلاح كلامى ) وعد يعنى وعدهء خير ، وعيد يعنى وعدهء شر . متكلمان در اين باب بحث بسيار كرده‌اند كه اولا ماهيت ايمان چيست ؟ و وعد و وعيدى كه در آيات و روايات بدان اشارت شده است چگونه است و مسائل ديگر .\r\nدر معتقد الاماميه آمده است :\r\nبدان كه چون مكلف از دنيا برود يا مطيع رود يا عاصى . اگر مطيع رود ابدا در بهشت باشد . و اگر عاصى رود ، يا كافر باشد يا نباشد . اگر باشد هميشه در دوزخ باشد . و اگر نباشد پيش از توبه بميرد يا بعد از توبه . اگر بعد از توبه مرد خداى تعالى از وى عفو كند بفضل و كرمش . و اگر توبه ناكرده بمرد بنزد اهل و عيد هميشه در دوزخ باشد ، و بنزد اهل تفضل به قدر گناهش عذاب كنند ، آنگه به بهشتش برند ، اگر عفو و شفاعتش نكنند . و اين مذهب اكثر شيعه است ، و حق اينست ، و آن مذهب اندكى نادر از ايشان .\r\nو دليل برين آنست كه آن فاسق عاصى مستحق عذاب گشته است بفسق .\r\nليكن اين مستحق ثواب گشته است بايمان و عمل صالح . و فسق او آنچه ثابت است او را از استحقاق ثواب آن را زائل نگرداند .\r\nو چون چنين باشد ، واجب بود كه عقاب او دائم نباشد . زيرا كه اگر زائل گرداند يا بر طريق موازنت بود ، يا بر طريق حباط . نشايد كه بر طريق موازنت بود زيرا كه چون ايشان در يكديگر اثر نكنند ، يكى بر ديگرى در اثر سابق باشد ، يا نباشد . اگر باشد يكى موجود باشد و يكى معدوم و معدوم را در موجود هيچ اثرى نباشد ، زيرا كه اثر از معدوم محالست .\r\nاگر سابق نباشد ، هر دو را در يكديگر در يك دفعه اثر باشد ، لازم آيد كه ايشان هر دو موجود باشند ، در حالى كه هر دو معدوم باشند ، و اين محال است . و نشايد كه بر طريق احباط باشد ، زيرا كه لازم آيد كه مؤمن بايمان بسائر طاعات خويش منتفع نشود ، دين ظلم باشد . پس نماند الا كه استحقاق ثواب باقى باشد با استحقاق عقاب ، يا اول ببهشت ببرند و آنگه به دوزخ برند ، و اين خلاف اجماع است . يا بدوزخش برند ، و آنگه بيرون آرند و به بهشتش برند ، و اين حق است .\r\n( رجوع شود به معتقد الاماميه ص 124 و 125 ) .\r\n\r\nوَفاء\r\n- ( اصطلاح عرفانى ) وفاء عبارت از انجام اعمالى است كه تعهد كرده باشد و عبارت از وقوف بامر الهى است و نيز عبارت از عنايت ازلى است .\r\nو خروج است از عهدهء عهدى كه به ارباب خود بسته است در زمان اقرار به ربوبيت و در جواب  « أَ لَسْتُ بِرَبِّكُمْ »  بلى گفته .\r\n( از رسائل ج 3 ص 25 )\r\n در روز الست بلى گفتى * امروز به بستر لا خفتى\r\nمن كه باشم كه بتن رخت وفاى تو كشم * ديده حمال كنم ، بار جفاى تو كشم \r\n\r\n","description":"","footnote":"","page_name":" 2149 ","page_number":765},
  {"content":"\r\n\r\n بوى جان آيدم از لب كه حديث تو كنم * شاخ عز رويدم از دل كه بلاء تو كشم \r\nخواجه گويد وفا غايت وفاقست و وقايت ميثاق است و وفا دستگاه مشتاقست و پايگاه عشاق و مايهء اخلاص است و و پيرايهء اهل اختصاص است و سر خويش نهفتن است و سر دوست ناگفتن .\r\n( از رسائل خواجه عبد الله ص 126 - كشاف ص 1526 ) .\r\n\r\nوَفاءِ بِشَرْط\r\n- ( اصطلاح فقهى ) هر شرطى كه ضمن عقد مىشود اگر فاسد و مفسد نباشد واجب الوفاء است به حكم « المؤمنون عند شروطهم الا شرطا حرم حلالا او حلل حراما »\r\n\r\nوَفاءِ بِعَقد\r\n- ( اصطلاح فقهى ) وفاء بعهد يا وفاء به عقد يكى از واجبات است به حكم   « يا أَيُّهَا الَّذِينَ آمَنُوا أَوْفُوا بِالْعُقُودِ   -  وَ الْمُوفُونَ بِعَهْدِهِمْ »  در مورد اين عهود :\r\nاختلاف است عدهء گويند مراد عهود جاهليت است كه قبل اسلام ما بين مردم آن عصر بوده است عدهء گويند مراد عهود الهى است كه بواسطهء نبى اكرم با مردم بسته شده است و لكن هر نوع عهد و عقدى را شامل مىشود و عقود باعتبار معقود و عاقد بر سه قسم‌اند 1 - عقد بين خداوند و بندگان 2 - عقد بين خود و خدا .\r\n3 - عقد بين بنده و بنده و وفاء به تمام واجب است ، عقود متداوله در شريعت عبارت از بيع ، اجاره ، هبه . . . مىباشد و عقد ديگرى است كه عهد الله است كه فرمودند  « وَ مَنْ يُعَظِّمْ شَعائِرَ اللَّهِ فَإِنَّها مِنْ تَقْوَى الْقُلُوبِ »  . ( عوائد الايام ص 2 ) .\r\nدر كليات حقوقى آمده است :\r\nلازمهء تحقق هر عقدى التزام بمضمون آن خواهد بود حتى در عقود جائزه زيرا در عقد جائز هم مادامى كه عقد باقى است طرفين بايد ملتزم بمضمون آن باشند .\r\nفرقى كه هست عقد لازم قابل حل نيست و عقد جائزه قابل حل است اما تا وقتى كه حل نشده وفاء به آن لازم و آثار عقد بر آن مترتب خواهد بود زيرا وجوب وفاء به عقدى كه مستفاد است از آيه   « أَوْفُوا بِالْعُقُودِ »   شامل هر عقدى است نهايت آنكه عقود جائزه از حيث جواز فسخ استثناء شده‌اند و در غير اين جهت مشمول عمومات بوده و حكم عقود لازمه را خواهند داشت .\r\n\r\nوقار\r\n- ( اصطلاح اخلاقى ) و آن بود كه نفس در وقتى كه منبعث باشد بسوى مطالب آرام نمايد تا از شتاب‌زدگى مجاوزت حد از او صادر نشود به شرط آنكه مطلوب فوت نكند . ( اخلاق ناصرى ص 78 )\r\n\r\nوَقْت\r\n- ( اصطلاح عرفانى ) حقيقت وقت نزد اهل تحقيق امر حادث متوهمى است كه حصول آن متوقف بر حادث متحقق باشد .\r\nمراد از وقت آن حال واردهء بر سالك است مثل حب فى الله و توكل و تسليم و رضا و غيره .\r\n( از شرح كلمات بابا طاهر ص 200 ) نيشابورى گويد : « الفقير الصادق الذى يكون فى كل وقت بحكمه فاذا ورد عليه وارد يشغله عن حكم وقته يستوحش منه و ينفيه » و گفته‌اند « التصوف كله آداب و لكل وقت ادب و لكل مقام ادب » ( طبقات ص 117 )\r\n\r\n","description":"","footnote":"","page_name":" 2150 ","page_number":766},
  {"content":"\r\n\r\nهجويرى گويد : وقت آن بود كه بنده بدان از ماضى و مستقبل فارغ شود چنان كه واردى از حق بدل وى پيوندد و سروى را در آن مجتمع گرداند چنان كه اندر كشف آن نه از ماضى ياد آيد نه از مستقبل پس همه خلق را بدان دست نرسد و نداند كه سابقت بر چه وقت و عاقبت بر چه خواهد بود .\r\nابو عبد الله مغربى گويد « افضل الاعمال عمارة الاوقات بالموافقات » ( طبقات ص 243 ) صاحبان وقت را اندر وقت با حق خوش است كه اگر بفردا مشغول گردند يا انديشه دى بر دل گذرانند از حق محجوب شوند و حجاب پراكندگى باشد . پس هر چه دست بدان نرسد انديشه آن محال باشد .\r\n( از كشف المحجوب ص 1480 ) ابو سعيد خراز گويد وقت خود را جز بعزيزترين چيز مشغول نكنيد كه « لى مع الله وقت لا يسعنى فيه ملك مقرب و لا نبى مرسل » و از آن جهت است كه حضرت رسول در شب معراج جز به حق به چيز ديگرى ننگريست كه  « ما زاغَ الْبَصَرُ وَ ما طَغى »  .\r\nمولوى گويد :\r\n صوفى ابن الوقت باشد اى رفيق * نيست فردا گفتن از شرط طريق\r\nصوفى ابن الحال باشد در مثال * گر چه هر دو فارغند از ماه و سال \r\nابا على دقاق گويد : وقت همان است كه تو در آنى و آن اگر دنيا باشد وقت تو دنياست و اگر عقبى باشد وقت تو عقبى است اگر در حال سرور باشى وقت تو سرور است اگر حزن حزن .\r\nو گاهى مراد از وقت زمان است . قومى گويند . وقت ما بين دو زمان است گذشته و آينده و اينكه گويند صوفى - ابن الوقت خود است يعنى مشغول بامرى باشد كه در آن حال اولى بدان است كه گويند « فلان به حكم وقته - الصوفى ابن وقته - من ادرك وقته فوقته وقت و من ضيع وقته فوقته مقت » ( از رساله قشيريه ص 31 ) .\r\nفقير را گذشته و آينده مهم نيست و مهم براى او وقتى است كه در آنست .\r\nكسى كه از گذشته افسوس خورد وقت خود را تلف كرده است .\r\nدر كلمات اهل حق است كه : وقت شمشير برنده است و كسى كه تسليم آن شود نجات يابد و كسى كه در صدد معاتبه و معارضه برآيد هلاك شود .\r\nبعضى گويند : مراد از وقت حال طارى بن عبد سالك است مانند قبض و بسط ( از شرح كلمات بابا ص 157 ) و گفته شده است كه وقت عبارت از حال تو در زمان حال است كه : نه بگذشته تعلق داشته باشد نه به آينده .\r\nو بعضى گويند : وقت حالى است كه در سر بنده پديد آيد و او را به آن حال آرام بود وقتى باشد كه عارف را سكون واجب بود و وقتى بود كه شكر واجب بود و وقتى شكايت و از اين جهت است كه گويند عارف ابن وقت خودست ( كشاف ص 1449 ) .\r\nدر شرح كلمات بابا طاهر است كه :\r\nفوائد اوقات متعلق به سه امر است حفظ وقت و شرط وقت و كتمان وقت .\r\nحفظ وقت از مداخلت شيطان و نفس و شرط وقت كه حفظ ادب باشد و كتمان وقت كه پنهان داشتن حال است از اغيار\r\n\r\n","description":"","footnote":"","page_name":" 2151 ","page_number":767},
  {"content":"\r\n\r\n( شرح كلمات بابا طاهر ص 196 ) .\r\nو گويند : حاضر وقت خويشتن مىباشد و از ماضى و مستقبل درگذرد و دم را غنيمت دان و در حال خود گم شو ( از اصطلاحات شاه نعمت الله ص 15 )\r\n\r\nوَقْتى مُسَرْمَد\r\n- ( اصطلاح عرفانى ) يعنى وقت و حالى كه بين من و بين الله است در هيچ حالى تغيير نمىكند و اين سخن را كسى گويد كه واجد باشد و از صفت سر خود خبر دهد ( لمع ص 346 ) .\r\n\r\nوَقْتيَّه\r\n- ( اصطلاح منطقى ) قضيهء وقتيه قضيهء بود كه حكم در آن بثبوت محمول براى موضوع يا حكم بضرورت سلب .\r\nمحمول از موضوع در وقت معينى از اوقات وجود موضوع باشد مقيد بلا دوام بحسب ذات مانند « كل قمر منخسف بالضرورة وقت حيلولة الارض بينه لا دائما » ( دستور ج 3 ص 464 ) .\r\n\r\nوَقْف\r\n- ( اصطلاح فقهى ) ، وقف عبارت از تحبيس اصل است و اطلاق منفعة آن و بدين معنى است كه اصل و عين مال را از بيع و شراء و ساير معاملات متوقف و موقوف مىكند تا از منافع آن براى مصالح عامه يا دستهء و افراد مخصوص يا محل و مكان مخصوصى بهره‌بردارى شود و بمصارف معلومه برسد چنان كه وقف بر - مدارس و دانشجويان علم و فقراء و مساجد و مصارف خاص ديگر و « و الوقف على المساجد و القناطير فى الحقيقة وقف على المسلمين إذ هو مصروف الى مصارفهم » صيغهء وقف ( وقفت ) و نظائر آن است از شرائط وقف منجر بودن ، دوام و اقباض است و بايد بمصارفى كه واقف معين كرده است برسد و نبايد از نظر او تجاوز شود « الوقوف على حسب ما يوقفها اهلها » .\r\nوقف بر دو قسم است يكى آنكه ملك موقوف عليهم است كه در اين صورت مالك منافع آن ميباشند و مىتوانند اجاره دهند و منافع آن را دريافت نمايند و دوم آنكه ملك هيچ فردى نيست و ملك ملك است و مانند آزاد كردن برده است و مانند مساجد و مدارس و پلها ، بنا بر قول به آنكه داخل در ملك مسلمين نشوند و در هر حال در اين وقف موقوف عليهم مالك انتفاع‌اند نه منفعت يعنى خود توانند استفاده نمايند و نتوانند اخذ منفعت كنند لكن در قسم اول كه وقف خاص است بنا بر قول صحيح مالك منافع‌اند و حتى توانند تبديل با حسن كنند ، نوع ديگر وقف منقطع است كه وقف بر يك دسته يا فاميلى است و بعد از فوت آنها براى ورثه يا دستهء ديگر است و بالجمله عبارت از وقف بر عده‌ايست كه منقرض ميشوند در اين صورت يا بر ملك واقف باقى ميماند يا آنكه گفته شود ملك طلق موقوف عليهم مىشود به نحوى كه بعد از مرك آنها به ورثه منتقل مىشود يا گفته شود بعد از فوت آنها مجددا بر ميگردد بواقف و يا گفته شود وقف فى سبيل الله مىشود .\r\nو آن در مقابل دو قسم گذشته كه وقف عام و خاص باشد كه وقف مؤبد است مىباشد در وقف خاص يا منقطع شرط است كه موقوف عليهم موجود باشند در حال وقف و درست باشد كه مالك شوند و وقف بر آنها مباح باشد پس وقف بر معدوم ابتدا درست نيست بلكه به تبع موجود درست است ، رجوع به ( شرح لمعه ج 1 ص 224 - 226 ) شود .\r\n\r\n","description":"","footnote":"","page_name":" 2152 ","page_number":768},
  {"content":"\r\n\r\nدر اصطلاح اهل عروض خاموشى و فناء صوت و سكوت آلت نطق است و ساكن كردن تاء مفعولات است و در صرف و قرائت توقف و سكون دادن آخر كلمات است در مقام وقف ، هرگاه آخر كلمه با تنوين ( منون ) باشد و ما قبل آن ضمه يا كسره باشد وقف بحذف است مانند « جاء زيد و مررت بزيد » بحذف تنوين و در غير اين موارد اضطرارا وقف بحذف باشد در ضمير مانند « رأيته . مررت به » و ياء منقوص در وقف حذف شو مانند  « وَ لِكُلِّ قَوْمٍ هادٍ .   وَ ما لَهُمْ مِنْ دُونِهِ مِنْ والٍ »  غير هاء تأنيث را در مقام وقف و در موقعى كه متحرك باشد روا باشد كه ساكن كند يا متحرك به حركت غير ظاهره و يا اشمام شود به طرف ضمه مانند « هذا جعفر هذا و عل » در صورتى كه آخر آن همزه نباشد مانند « خطا » و يا الف نباشد مانند « قاضى و يخشى و يدعو » ( از سيوطى ص 232 ) .\r\nالوقف و هو تحبيس الاصل و اطلاق المنفعة و لفظه الصريح وقفت و اما حبست و سلمت و تقدمت و حرمت . فمفتقر الى القرينة و نفى البيع و الهبة و الارث فيصير بذالك صريحا و لا يلزم بدون القبض و ان كان فى جهة عامة قبضها الناظر فيها او الحاكم او القيم المنصوب من قبل الواقف باذن الواقف فلو مات الواقف قبله اى قبل قبضه . . . و يدخل فى وقف الحيوان لبنه و صوفه الموجودان حال العقد ما لم يستثنهما و اذا تم الوقف لم يجز الرجوع فيه لانه من العقود اللازمه و شرطه التنجيز و الدوام و الاقباض و هو تسليط الواقف للقابض عليه و رفع يده عنه له و اخراجه عن نفسه و شرط الموقوف ان يكون عينا مملوكة ينتفع بها مع بقائها و يمكن اقباضها و لو وقف ما لا يملكه وقف على اجازة المالك و وقف المشاع جائز كالمقسوم لحصول الغاية المطلوبة و شرط الوقف الكمال . . .\r\nو يجوز ان يجعل النظر على الموقوف لنفسه و لغيره فان اطلق فالنظر فى وقف العام الى الحاكم الشرعى و فى غيره و هو الوقف على معين الى الموقوف عليهم و شرط الموقوف عليه وجوده و صحة تملكه و اباحة الوقف عليه فلا يصح على المعدوم ابتدا و يصح تبعا و الوقف على المساجد و القناطير فى الحقيقة وقف على المسلمين اذ هو مصروف الى مصالحهم ( از شرح لمعه ج 1 ص 228 ) .\r\nدر معتقد الاماميه آمده است .\r\nشرايط صحت وقف آنست كه واقف بايد كه مختار بود ، و مالك آنكه بتبرع كارى تواند كرد ، و آنكه بلفظ صريح وقف بگويد ، و قصد او بدان تقرب بخداى باشد .\r\nو از الفاظ صريح او اينست كه : « وقفت و حبست و سبلت » وقف كردم ، و محبوس گردانيدم ، و سبيل كردم . و غير اين الفاظ را جز بدليل بر وقف حمل نتوان كرد . و گفته‌اند لفظ صريح جز « وقفت » نيست .\r\nو بايد كه موقوف معلوم بود ، و بر تسليم قادر باشد ، و انتفاع گرفتن از وى با بقاى عين وى صحيح بود ، اگر منقول باشد و اگر غير منقول ، و مقسوم باشد يا غير مقسوم .\r\nاما دليل صحت وقف منقول خبر ام معقل است ، با اجماع طائفه ، و آن اينست كه گفت :\r\nيا رسول الله ! ابو معقل ناقهء خود را در راه خداى نهاده است ، و من ميخواهم كه حج كنم ، بر وى نشينم ؟ رسول ص فرمود :\r\nبرنشين !\r\n« فان الحج و العمرة فى سبيل الله »\r\n،\r\n\r\n","description":"","footnote":"","page_name":" 2153 ","page_number":769},
  {"content":"\r\n\r\nو حج و عمره در سبيل خداست .\r\nاما مشاع ، يعنى : قسمت ناكرده را ، دليل آنست كه رسول ص عمر خطاب را گفت در سهمهاى خيبر :\r\n« حبس الاصل و سبل الثمرة ! »\r\nيعنى : اصل را حبس كن ، و ميوه را سبيل كن ! و در اين وقت هنوز رسول ص خيبر را قسمت نكرده بود ، اما سهام راست كرده بود ، و معلوم شده بود سهم هر يكى .\r\nو بايد كه موقوف عليه واقف نباشد ، زيرا كه به خود بخداى تقرب نتوان كرد . و ديگر آنكه وقف تمليك منفعت است ، و او خود مالك آنست .\r\nو اگر وقف مسلمانان كند ، گفته‌اند كه وى داخل باشد ، زيرا كه اصل اباحت است .\r\nو گفته‌اند كه نباشد ، زيرا كه همچنان بود كه بر خود وقف كرده ، و اين جايز نيست .\r\nو بايد كه بموقوف عليه تقرب صحيح بود بخداى ، پس وقف بر عبادتگاه گمراهان روا نباشد ، و بر كافران ، الا كه خويشان ، و بايد كه مالك وقف توان شد در حال وقف ؛ پس اگر بر اولاد خويش وقف كند و وى را فرزند نباشد ، درست نباشد ؛ و اگر يكى موجود باشد ، درست باشد ، و ديگران كه موجود شوند بر وجه تبع داخل باشند .\r\nو بر حمل پيش از وضع ، وقف درست نباشد ، و نه بر بنده ، زيرا كه ايشان مالك منفعت نتوانند بود .\r\nو بر مساجد و پلها ، وقف صحيح است ، زيرا كه از مصلحت مسلمانان است . و بايد كه موقوف مؤبد باشد ، و قبض موقوف عليه شرط است در لزوم .\r\nو چون شرايط وقف تمام شد ، ملك از واقف زايل شد ، رجوع نتواند كرد و تغيير و تبديل ، براى آنكه تصرف وى منقطع شد از رقبه و منفعت آن ، و معنى زوال ملك اينست .\r\nو با موقوف عليه نقل كند ، زيرا كه مالك تصرف در ان اوست ، و قبض منافع آن او راست ، و معنى ملك اينست .\r\nو آنكه واقف آن را نتواند فروخت ، دلالت نكند بر آنكه او مالك نيست ؛ چنان كه راهن نتواند كه مرهون را فروشد ، و اگر چه مالك آنست .\r\nو اگر چنان شود كه از آن هيچ نفعى نباشد ، و از خرابى آن ترسند ، و ارباب آن را احتياج سخت داشته باشد ؛ روا باشد كه بفروشد ، زيرا كه غرض واقف انتفاع ايشان است ؛ و چون منفعت ايشان غير ازين وجه نباشد ، روا بود فروختن آن .\r\nو اگر وقف كند بر اولاد خويش و اولاد اولاد خويش ، دختر زادگان داخل باشند ، زيرا كه اسم ولد بر ايشان لغة و شرعا واقع است . و اجماع مسلمانان است كه عيسى مريم از فرزندان آدم است ، و رسول ص حسن و حسين راع ، فرزند خود خوانده است كه\r\n« الحسن و الحسين ابناى هذان امامان قاما او قعدا »\r\n. و اگر بر عترت خود وقف كند ، فرزندان او باشند . و اگر بر عشيرت وقف كند ، روايت كرده‌اند كه ايشان نزديكترين قوم وى باشند بوى در نسب . و اگر بر قوم خويش وقف كند . بر جملهء اهل لغت گروه وى باشد از مردان نه زنان .\r\nو اگر بر همسايگان وقف كند ، مطلقا بر آنها باشد كه نزديك سراى وى باشند ، از جملهء جوانب تا چهل ارش .\r\nو هر وقت كه رسم مصلحت باطل شود ،\r\n\r\n","description":"","footnote":"","page_name":" 2154 ","page_number":770},
  {"content":"\r\n\r\nيا ارباب آن منقرض شوند ، آن را در وجوه بر صرف كنند ، و روايت كرده‌اند كه با ورثهء واقف رجوع كنند ، اول به احتياط نزديكتر شود .\r\n( معتقد الاماميه ص 396 ، - 40 ) در كليات حقوقى آمده است :\r\nوقف را بطورى كه تعريف كرده‌اند عبارت است از تحبيس اصل و تسبيل ثمره . و مراد از تحبيس اصل اين است كه مال به صورتى درآيد كه نتوان آن را در معرض معامله و نقل و انتقال قرار داد نه آنكه مراد ابقاء آن بملكيت باشد چنان كه بعضى اين طور توهم كرده‌اند .\r\nبهر حال در قرآن مجيد از اين عمل خير تعبير بوقف نشده . و در سنت و حديث بطور ندرت اين كلمه استعمال شده است .\r\nبلكه شايع در اخبار اهل بيت صدقهء جاريه است و از آن جمله حديثى است كه مضمون آن اين است :\r\nبه حال انسان بعد از مرگ نافع نيست جز سه چيز فرزندى صالح و علمى كه از آن منتفع شوند و صدقهء جاريه وقف به دو قسم تقسيم مىشود : وقف خاص و وقف عام .\r\nوقف خاص وقفى است كه اختصاص بافراد معينى بطور تعاقب داشته باشد . و وقف عام وقفى را گويند كه راجع بجهات عامه باشد مثل كاروانسرا و مساجد و مدارس و هر چه از اين قبيل باشد .\r\nاز آنجائى كه وقف داخل در صدقات جاريه بوده و هر صدقه قوام آن به قربت است لذا قصد قربت در آن معتبر است خواه وقف عام باشد يا وقف خاص .\r\nبطور كلى در هر تمليك مجانى قبض معتبر است . و چون وقف نيز تمليك مجانى است تماميت آن بقبض خواهد بود . پس اگر قبل از قبض واقف يا موقوف عليه فوت شود وقف بلا اثر خواهد بود . چنان كه در حديث است كل ما لم يسلم فصاحبه بالخيار و كلما سلم فلا خيار فيه هر چه تسليم نشده باشد پس صاحبش مختار است و هر آنچه تسليم شده باشد ديگر اختيارى در آن نيست .\r\n\r\nوَقْفِ بر إخْوَة\r\n- ( اصطلاح فقهى ) در كليات حقوقى آمده است .\r\nوقف بر اخوه شامل اخوهء ابوينى و ابى يا امى بوده و لكن شامل اولادشان نخواهد بود .\r\n( كليات حقوق ص 327 )\r\n\r\nوَقفِ بر أَرحام\r\n- ( اصطلاح فقهى ) در كليات حقوقى آمده است .\r\nوقف بر ارحام و اقارب شامل هر كسى كه با واقف خويشاوندى داشته خواهد شد و اگر قيد الاقرب فالاقرب شده باشد منصرف بطبقات ارث خواهد بود .\r\n\r\nوَقفِ بر أولاد\r\n- ( اصطلاح فقهى ) در كليات حقوقى آمده است .\r\nوقف بر اولاد بدون قيد و ذكر ترتيب مقتضاى آن تشريك و مساوات است حتى بين ذكور و اناث بلى اگر بگويد باولادم و پس از آن به اولاد آنها اين عبارت ظاهر است در ترتب بين آنها .\r\nبهر حال اگر مراد واقف معلوم باشد بايد اخذ به آن نمود و در مورد شك مقتضاى اطلاق تشريك است و مقتضاى اهمال اخذ به قدر متيقن و آن ترتيب است .\r\nوقف بر اولاد ، ذكور و اناث را شامل است بلكه خنثى نيز داخل است و همه آنها بطور تساوى استحقاق خواهند داشت\r\n\r\n","description":"","footnote":"","page_name":" 2155 ","page_number":771},
  {"content":"\r\n\r\nمگر اينكه گفته باشد على ما فرض الله كه در اين صورت استحقاق به ترتيب ارث خواهد بود .\r\nواقف ميتواند اناث را بر ذكور مقدم داشته و براى آنها نصيب بيشترى قرار دهد .\r\nوقف بر پسر يا دختر شامل خنثى نيست و لكن وقف بر هر دو شامل او مىشود در صورتى كه طبيعت ثالثى نباشد .\r\n( كليات حقوق ص 327 )\r\n\r\nوَقفِ بر عَناوينِ كُلّى\r\n- ( اصطلاح فقهى ) در كليات حقوقى آمده است .\r\nوقف بر عنوان كلى اگر افراد كلى محصور باشند ظاهر در توزيع است كه بين همه افراد تقسيم گردد .\r\nو اگر همه افراد غير محصور باشند ظاهر اين است كه بر جهت و بيان مصرف بوده و در اين صورت مىشود همه عوائد را بيكى يا دو نفر هم داد .\r\nبهر حال رعايت تساوى بين افراد لازم نيست . و نظر بقاعدهء المعروف على قدر المعرفة متولى ميتواند از جهت فضل و غيره فرق گذارد .\r\n( كليات حقوقى 325 )\r\n\r\nوَقْفِ بر مَساجد\r\n- ( اصطلاح فقهى ) در ( كليات حقوقى ص 328 ) وقف بر مساجد و مشاهد مشرفه بايد صرف در مرمت و تعمير آنها بشود و در صورتى كه حاجتى به تعمير نداشته باشند مصرف آن مصالح ديگر از قبيل فرش و روشنائى و امثال آنها خواهد بود .\r\n( كليات حقوقى ص 328 )\r\n\r\nوَقفِ بر مُسلِمين\r\n- ( اصطلاح فقهى ) در كليات حقوقى آمده است . وقف بر مسلمين شامل هر كسى است كه متدين بدين اسلام باشد بدون تفاوتى بين فرق مذاهب . فقط كسانى خارجند كه منكر ضرورى از ضروريات دين اسلام باشند مثل وجوب نماز يا حج يا محبت به خانوادهء رسالت يا غلو در حق آنها .\r\nو در عين حال نبايستى اوضاع و احوال واقف و قرائن مقام را در تشخيص مراد از نظر دور داشت و بسا هست كه نظر به اين جهات اطلاق منصرف شود بفرقه‌اى كه واقف از آنها است و در اين صورت وقف به آنها اختصاص خواهد داشت .\r\nوقف بر شيعه امروز اختصاص باماميه دارد يعنى كسانى كه قائل به دوازده امام هستند و لكن در قديم شامل زيديه و اسماعيليه و غير آنها از ساير فرق شيعه نيز بوده است .\r\nپس اگر واقف از آنها باشد وقف اختصاص باماميه نخواهد داشت .\r\n( كليات حقوقى 326 )\r\n\r\nوَقفِ بر مَنْسوبين\r\n- ( اصطلاح فقهى ) در وقف بر منسوبين خود امر ارجاع بعرف مىشود و تشخيص عرف باعتبار اختلاف احوال و محال لا محاله مختلف خواهد بود .\r\n( كليات حقوقى ص 328 )\r\n\r\nوَقفِ بَر مَيِّت\r\n- ( اصطلاح فقهى ) وقف بر ميت در صورتى كه صحيح باشد به مصرف حقوق مالى كه بر ذمهء او بوده و باقى است و يا به مصرف خيرات و مبرات ديگرى خواهد رسيد .\r\n( كليات حقوقى ص 328 )\r\n\r\nوَقفِ بر هَمْسايگان\r\n- ( اصطلاح فقهى ) تشخيص همسايگى در جائى كه ذى نفع در وقف همسايگان باشند با عرف محل\r\n\r\n","description":"","footnote":"","page_name":" 2156 ","page_number":772},
  {"content":"\r\n\r\nاست و در صورت شك اخذ به قدر متيقن خواهد شد و تحديد آن در بعض اخبار به چهل خانه يا چهل ذراع تحديد شرعى نبوده بلكه من باب تشخيص عرفى است كه باختلاف امكنه و ابنيه مختلف مىشود .\r\nبهر حال مقصود از همسايه ساكن خانه است نه خصوص مالك .\r\n( كليات حقوقى 327 )\r\n\r\nوَقْفَه\r\n- ( اصطلاح عرفانى ) وقفه عبارت از توقف بين دو مقامست ، علت وقفه آنست كه حقوق مقامى را كه از آن بيرون آمده ادا نكرده و هنوز مستحق دخول در مقام بالاتر نيست و بنا بر اين بين دو مقام سرگردان است كه هنوز از حقوق مقام اول باقى است ( اصطلاحات شاه ص 15 ) .\r\nو بعضى گويند توقف بين دو مقام است براى انجام آنچه از حقوق مقام اول باقى است .\r\n\r\nوُقوفِ صادِق\r\n- ( اصطلاح عرفانى ) وقوف صادق عبارت از وقوف بر امر و اراد از حق است ( اصطلاحات شاه ص 15 ) .\r\n\r\nوُقوفِ قَلْبى\r\n- ( اصطلاح عرفانى ) وقوف قلبى عبارت از حضور قلب است در جناب حق و قيام بر آن مقام به نحوى كه خطور نكند در قلب او غير حق ( دستور لعلماء ج 3 ص 464 ) .\r\n\r\nوُقوفِ به عَرَفات\r\n- ( اصطلاح فقهى ) يكى از اركان حج وقوف به عرفات است . در معتقد الاماميه آمده است .\r\nايستادن به عرفات ركن است بىخلاف .\r\nو اول وقت او زوال آفتاب باشد از روز نهم ، و آخر تا فرو شدن آفتاب بود مختار را ، و تا بر آمدن صبح از روز عيد مضطر را ، و هر كه به اختيار فائت گرداند ، حج او باطل باشد بلا خلاف . و اگر مضطر در وقتى كه مضطر باشد مشعر را دريابد ، حج او ماضى است .\r\nو مستحب است كه خيمه به « نمره » بزند .\r\nو غسل كند ، و جمع كند ميان نماز پيشين و ديگر ، و در جانب چپ كوه بايستد ، و در حال وقوف دعا خواند .\r\nو نيت در واجب است ، و پيوسته داشتن نيت . و بر حكم نيت بودن . و آنكه وقوف او پس كوه نباشد مگر ضرورت را ، و نه اندر « نمره » و نه اندر « توبه » و نه اندر « ذو المجاز » و نه اندر زير درخت اراك . و آنكه تا فرو شدن آفتاب باشد . اگر پيش از آن باز گردد متعمدا ، و داند كه روا نيست ؛ برو اشترى باشد .\r\nو كيفيت او آنست كه روى به قبله آورد ، و تسبيح و تحميد و تهليل كند ، هر يكى صد بار ، و صلوات دهد بر پيغمبر و آلش ، صد بار ، و دعا خواند ، و آنچه در « كتاب مناسك » است بجا آرد .\r\n( معتقد اماميه ص 322 )\r\n\r\nوُقوفِ بِمَشْعَر\r\n- ( اصطلاح فقهى ) يكى از اركان حج است در معتقد الاماميه آمده است و چون آفتاب فرو شود ، با مشعر آيد ، و حد مشعر ميان « مازمين » تا « حياض » و تا « وادى محسر » ، و آنجا فرو آيد .\r\nآيد .\r\nو وقوف بمشعر ركن است . و وقت او از وقت بر آمدن صبح است تا ابتداى بر آمدن آفتاب مختار را ، و مضطر را همه شب .\r\nهر كه از وى غائب شود تا كه آفتاب برآيد ، وى را حج نباشد .\r\n\r\n","description":"","footnote":"","page_name":" 2157 ","page_number":773},
  {"content":"\r\n\r\nدليلش قوله تعالى :  فَاذْكُرُوا اللَّهَ عِنْدَ الْمَشْعَرِ الْحَرامِ  يعنى ؛ خداى را ياد كنيد ، نزديك مشعر حرام . ظاهر امر اقتضاى وجوب كند . و چون بذكر فرموده است در مشعر ، و ذكر درو ميسر نشود الا بايستادن درو ، پس ايستادن واجب بود .\r\nو واجب در وقوف نيت است ، و پيوسته داشتن ، و بر آن حكم بودن ، و آنكه به « ركوه » نرود مگر از براى ضرورت . و دعا خواندن بكمترين آنچه نام داعى برو افتد ، لظاهر قوله تعالى :  فَاذْكُرُوا اللَّهَ عِنْدَ الْمَشْعَرِ الْحَرامِ  .\r\nو مستحب است كه مشعر را بپاى بسپرد ، و تسبيح و تكبير و تهليل هر يكى صد بار ، آنگه دعا خواند ، و اجتهاد كند در دعا و سؤال ، تا بابتداى برآمدن آفتاب . چون آفتاب پريد ؛ از مشعر باز آيد ، و به منا رود .\r\nو به اختيار پيش از برآمدن آفتاب بيرون نرود ، و از « وادى محسر » در نگذرد ، تا آنگاه كه آفتاب برآيد . و امام پيش از بر آمدن آفتاب بيرون نرود . و زنان چون از مدن حيض ترسند ، روا بود ايشان را كه در شب بروند ، و به منى آيند .\r\nو رمى و ذبح و تقصير كنند ، و در مكه روند براى طواف كردن ، و سعى كردن .\r\nو روا نباشد نماز شام و خفتن كردن الا در مشعر ، مگر كه از فوت ايشان ترسند ، آنگه روا بود . و جمع كردن ميان نماز شام و خفتن سنت است .\r\nو چون از مشعر باز گردد تا به منى آيد ، با وقار و سكينه رود ، و ذكر خداى كند ، و آمرزش خواهد ، و « وادى محسر » را بدويدن قطع كند ، و اگر چه صد گام باشد وى را مجزى بود . و اگر سوار باشد بهتر براند .\r\n( معتقد الاماميه ص 324 )\r\n\r\nوَكالَت\r\n- ( اصطلاح فقهى ) وكالت به كسر واو در لغت حفظ ، كفايت و ضمان باشد و اسم است از توكيل بمعنى تفويض و اعتماد و اقامه شخصى است در تصرف بدون قيد انابة به بعد از مرگ كه وصيت باشد زيرا وصيت نيابت بعد از مرگ است ، وكالت از عقود است و ايجاب آن ( وكلتك او استنبتك ) و نظائر آنست و قبول در آن « قبلت و رضيت » و نظائر آنست و در قبول شرط فوريت نيست زيرا غايب هم تواند وكيل كند و وكيل شود و تماميت آن منوط به تنفيذ و قبول وكيل خواهد بود ، و عقدى است جائز از دو طرف ، در مورد وكالت قاعده و ضابطهء كلى اين است كه هر فعلى كه غرض شرعى بانجام آن باشد بدون مباشرت شخصى به عينه درست است كه مورد وكالت شود مانند همه عقود و فسوخ و عاريه ، ايداع ، قبض ، اخذ بشفعه ، ابراء و جز آن و اثبات حقوق و دعاوى و بنا بر اين در عبادات روا نباشد مگر در حج در صورت عدم تمكن از مباشرت ، اركان وكالت عبارت است از موكل ، وكيل . مورد وكالت .\r\nحق الوكالة . موكل بايد عاقل بالغ و جائز التصرف باشد و اسلام شرط در موكل بودن نيست و علم وكيل بوكالت لازم است و بالجمله در حق الله وكالت روا نباشد و در امور ماليه رواست و يا مركب از امور ماليه و بدنيه مانند صدقه ، زكات ، نذر . كفارات . و وكالت يا عام است يعنى موكل به وكيل خود اجازه دهد در تمام امور متعلق به او دخالت كند يا\r\n\r\n","description":"","footnote":"","page_name":" 2158 ","page_number":774},
  {"content":"\r\n\r\nخاص است كه مورد معين را مورد وكالت قرار دهد كه بگويد « وكلتك فى كل الامور يا انت وكيلى فى كل شىء » و يا « وكلتك فى بناء هذا الدار » وكالت در هر امرى ، در كليهء امور و جزئيات مربوط به آن امر هم هست .\r\nوكالت عام را وكالت مفوضه هم گويند كه در تمام امور مالى و دعاوى موكل وكيل را جانشين خود مىكند و نوع ديگر وكالت در توكيل است كه حتى به وكيل خود اجازه دهد كه ميتواند فرد ديگرى را وكيل كند البته در عام يا خاص و اگر موكل اجازه در توكيل ندهد اين معنى از نفس وكالت مستفاد نشود و وكيل چنين حقى ندارد .\r\nرجوع شود به ( الفقه على . . . ج 3 ص 324 - 233 - 271 - 275 - كشاف 1910 - قواعد شهيد ص 300 شرح لمعه ج 2 ص 11 ) .\r\nو هى استنابة فى التصرف و ايجابها وكلتك او استنبتك او ما شاكله و قبولها . . . و لا يشترط فيه الفورية . . . بل يجوز تأخيرها عن الايجاب . . . و يشترط فيها التنجيز و يصح تعليق التصرف و هى جائزة من الطرفين و لو عزله الموكل اشترط علمه بالعزل و لا يكفى فى انعزاله الاشهاد من الموكل على عزله و تبطل بالموت و الجنون و الاغماء و بالحجر على الموكل فيما و كل فيه و بالسفه و الفلس و لا تبطل بالنوم و ان تطاول ما لم يؤد الى الاغماء و تبطل بفعل الموكل ما تعلقت به الوكالة كما لو و كله فى بيع عبد ثم باعه و اطلاق الوكالة فى البيع يقتضى البيع بثمن المثل بنقد البلد و في الشراء يقتضى بثمن المثل و لو خالف ما اقتضاه . . . و انما تصح الوكالة فيما لا يتعلق غرض الشارع بايقاعه من مباشر بعينه كالعتق و الطلاق و البيع و لا بد من كمال المتعاقدين و جواز تصرف الموكل و يجوز الوكالة فى الطلاق للحاضر و لا يجوز للوكيل - ان يوكل الا مع الاذن صريحا او فحوا . . . و لا تبطل الوكالة بارتداد الوكيل و لا يوكل المسلم للذمى على المسلم و لا الذمى على المسلم لمسلم و لا لذمى قطعا و باقى الصور جائزة و لا يتجاوز الوكيل عما عين له الا ان تشهد العادة بدخوله كالزيادة فى ثمن ما وكل فى بيعه . . . و يجوز للوكيل تولى طرفى العقد باذن - الموكل » ( از شرح لمعه ج 2 ص 11 - 16 ) .\r\nدر معتقد الاماميه آمده است :\r\nوكالت درست نباشد ، الا در چيزى كه نيابت درو درست باشد ، با ايجاب و قبول از كسى كه مالك عقد آن باشد .\r\nو وكالت در نماز و روزه صحيح نباشد ، براى آنكه نيابت درو نرود .\r\nو از محجور عليه صحيح نباشد ، زيرا كه وى از تصرف ممنوع است .\r\nو نه از بنده‌اى كه وى را در تجارت دستورى داده باشند ، زيرا كه دستورى در تجارت ، دستورى نباشد در وكالت .\r\nو مسلمانان را روا نباشد كه وكيل زنى كافره باشد ، تا وى را بكافرى دهد .\r\nو نه كافرى را كه وكيل زنى مسلمان باشد ، تا وى را بمسلمانى دهد ، زيرا كه ايشان مالك آن نباشند از براى خود .\r\nو وكالت حاضر صحيح است ، و رضاى خصم معتبر نيست ، « لعموم الاخبار في\r\n\r\n","description":"","footnote":"","page_name":" 2159 ","page_number":775},
  {"content":"\r\n\r\nجواز الوكالة » .\r\nو اگر وكالت مطلق باشد ، همه چيز را فرا گيرد ، الا اقرار به آنچه حدى يا تاديبى واجب كند .\r\nو مطلق وكالت در بيع اقتضاى آن كند كه بثمن المثل فروشد ، و بنقد .\r\nو اگر وكيل در خصومت اقرار كند كه موكل وى قبض حق كرده است ؛ لازم نباشد ، براى آنكه وى وكيل است در خصومت نه در اقرار .\r\nو چون وكيل چيزى بخرد آن چيز در حال ملك موكل شود ، و از براى اينست كه اگر وكيل كسى را بخرد كه برو آزاد شود آزاد نشود ، و اگر مالك وى بودى آزاد شدى .\r\nو وكالت عقدى جايز است ، هر يكى را فسخ باشد . و اگر وكيل فسخ كند ، و خود را معزول كند ؛ منفسخ شود ، اگر موكل حاضر باشد ، و اگر غايب .\r\nو چون موكل خواهد فسخ كند ، اگر امكان دارد ؛ اعلام وكيل خواهد كرد ، و اگر نه بايد كه گواه برگيرد .\r\nو اگر وى را معزول كند ، و گواه بر نگيرد ؛ معزول نشود . و هر تصرف كه كرده باشد نافذ بود تا آنگه كه اعلام كند .\r\nو وكالت بمرگ موكل منفسخ نشود ، ( معتقد الاماميه ص 381 ، 382 ) در كليات حقوقى آمده است :\r\nهر عملى كه قائم به شخص بوده و غرضى كه از آن منظور است بدون صدور از خود شخص حاصل نشود و مباشرت در آن شرط باشد قابل توكيل نيست .\r\nو از اين قبيل است بعضى از واجبات مثل صوم و صلاة ورد سلام و بعضى مستحبات مثل نوافل يوميه و بسيارى از حقوق زوجيت اعم از واجب يا مستحب .\r\nو هر عملى كه غرض از آن صدور از شخص بوجه مخصوصى نبوده بلكه منظور وقوع عمل بوده بدون اينكه در آن شرط مباشرتى شده باشد يك چنين عملى قابل توكيل است . و از اين قبيل است پاكيزگى لباس و بدن و دفن ميت و صنايع و حرفه‌هائى كه حفظ هيئت جامعه و انتظامات عمومى موقوف بر آنها باشد . و عموم معاملات نيز از قبيل بيع و اجاره و امثال آنها از اين نوع است .\r\nپس هر موردى كه معلوم باشد از كدام نوع است اشكالى نخواهد داشت .\r\nاشكال در جائى است كه امر مشكوك بوده و معلوم نباشد مورد از كدام نوع است .\r\nو اصل عدم اعتبار قيد مباشرت وقتى فائده دارد كه اطلاقى وجود داشته باشد و با عدم وجود اطلاق مجالى براى اجراء آن نخواهد بود .\r\nوكالت داخل در عقود است و احتياج بقبول دارد .\r\nو عدم قبول يا رد ، آن آن را بلا اثر خواهد نمود . و توالى در آن شرط نيست تعيين اجرت براى وكيل موجب تحول و تبدل وكالت است به اجاره و باقى شرائط و احكام اجاره در آن جارى خواهد بود .\r\nدر معلوم بودن مورد وكالت همين قدر كافى است كه انجام آن امكان‌پذير باشد .\r\nپس مانعى نخواهد داشت كه شخص ديگرى را وكيل كند كه براى او اسبى يا پارچه‌ئى خريدارى نمايد بدون اينكه نوع جنس يا مقدار ثمن آن را تعيين كرده\r\n\r\n","description":"","footnote":"","page_name":" 2160 ","page_number":776},
  {"content":"\r\n\r\nباشد .\r\nبلى اگر آن را مقيد بنوع مخصوص يا ثمن محدودى نمود همان متعين خواهد بود اما با اطلاق ، اختيار با وكيل است مگر اينكه متعارف نوع خاصى باشد كه در اين صورت اطلاق منصرف به آن خواهد شد .\r\nاقدام وكيل بايد محدود بحدود اختياراتى باشد كه از طرف موكل به او داده شده و تعدى و تخطى از آن جائز نبوده و موجب ضمان است .\r\nوكيل دعاوى هم نبايستى از حدود اختياراتى كه از طرف موكل به او داده شده تجاوز كند .\r\nبنا بر اين وكيل در دفاع حق اقرار و صلح را نخواهد داشت . حتى اگر وكالت مطلقه هم داشته باشد حق ندارد به ضرر موكل اقرار كند مگر اينكه اجازه اقرار بالخصوص به او داده شده باشد و قائل باشيم به اين كه وكالت در اقرار صحيح است .\r\nتعدد و كلاء در موضوع واحدى چند صورت دارد :\r\n1 - آنكه هر كدام داراى استقلال باشند . در اين صورت وكيلى كه اول اقدام نموده اقدامش نافذ است و هرگاه اقدام هر دو در يك زمان بوده و مزاحم همديگر باشند هر دو ملغى از اثر خواهند بود .\r\n2 - دو نفر بطور اجتماع وكيل باشند .\r\nبر اين تقدير عمل هر يك بدون موافقت ديگرى باطل است .\r\n3 - يكى از آنها مستقل و ديگرى غير مستقل باشد . در اين صورت آنكه غير مستقل است حق ندارد منفردا اقدامى نمايد .\r\n4 - وقتى عبارت وكالت و لو بمعونه قرينه ظهور در استقلال يا اجتماع نداشته باشد بايد اخذ به قدر متيقن نمود و آن رعايت اجتماع است .\r\n5 - در صورتى كه شخص براى انجام امرى اول يك نفر را بوكالت تعيين نموده و سپس وكيل ديگرى تعيين كرده باشد مجرد تعيين ثانى دليل عزل وكيل اولى نبوده مگر اينكه قرينهء حاليه يا مقاليه بر آن موجود باشد .\r\n( كليات حقوقى ص 220 ، 222 )\r\n\r\nوَكيل در توكيل\r\n- ( اصطلاح فقهى ) در كليات حقوقى آمده است .\r\nمقتضاى اطلاق وكالت اين نيست كه وكيل توانسته باشد ديگرى را وكيل نمايد مگر اينكه موكل تصريح به اين امر كرده يا به او وكالت مطلقه داده باشد به اين كه هر چه صلاح بداند و رايش به آن تعلق گيرد مختار باشد .\r\nبهر حال وكيلى كه از طرف موكل مأذون در تعيين وكيل باشد اگر اذنش به اين نحو بوده كه از طرف موكل تعيين نمايد در اين صورت سر و كار وكيل ثانى با موكل اصلى بوده و بعزل وكيل اول يا فوتش عزل نمىشود و حق عزل يا باز - خواستى را از او نخواهد داشت .\r\nبر عكس در صورتى كه به او اذن داده باشد كه از طرف خود ديگري را وكيل كند .\r\nكه بر اين تقدير سر و كار وكيل ثانى با وكيل اول است . بعزل وكيل اول يا فوتش او هم منعزل مىشود زيرا فرع و تبع اوست .\r\nبسا اتفاق ميافتد كه عبارت موكل\r\n\r\n","description":"","footnote":"","page_name":" 2161 ","page_number":777},
  {"content":"\r\n\r\nدائر بر دادن اختيار تعيين وكيل ظهورى ندارد .\r\nبهر حال اطلاق اختيارات وكيل بلكه عموم آن منصرف از اقرار بوده و اقرار وكيل بر ضرر موكل وجها من الوجوه خواه در حضور حاكم باشد يا در خارج اثرى نخواهد داشت .\r\n( كليات حقوقى ص 223 )\r\n\r\nوَلاء\r\n- ( اصطلاح فقهى ) بفتح واو در لغت قرب . و دنو است و در مبحث ارث ولاء عتق و ولاء ضامن جزيره و ولاء امامت از وراث‌اند و بالجمله قرابتى حكمى است كه از عتق حاصل شود و آزادكنندهء عبد را ولاء عتاقه گويند و ولاء نعمت گويند و قرابت ولائى را قرابت حكميه گويند و ولاء الموالاة گويند و از آثار آن ارث است و ولاء ضامن جريره آنست كه دو نفر تعهد كنند كه در تمام امور به يكديگر كمك كنند و حتى متعهد شوند كه در حوادث و جرائم هر يك جرائم ديگرى را به عهده گيرند و در نتيجه بعد از مرگ از هم ارث برند . و ولايت نبى و امام ولايت عامه است و اوست كه حق اولويت در تصرف دارد و متصدى امور سفيه ، صغير و مجنون است و « الامام وارث من لا وارث له » ( از كشاف ص 1257 - شرح لمعه ج 2 ص 269 ) .\r\n\r\nوِلاء\r\n- بكسر واو متابعت باشد و در شرح متابعت افعال باشد در تطهير به نحوى كه سابق خشك نشود در هوائى معتدل و . . .\r\n\r\nوِلايَت\r\n- ( اصطلاح عرفانى و فقهى ) ولايت مشتق از ولى است و در عرفان عبارت از قيام عبد است به حق در مقام فنا از نفس خود و آن بر دو قسم است ولايت عامه كه مشترك است ميان تمام مؤمنان و ولايت خاصه كه مخصوص است بواصلان از ارباب سلوك كه عبارت از فناء عبد است در حق و بقاء اوست به حق .\r\nبعضى گويند : ولى كسى است كه فانى از حال خود و باقى در مشاهدهء حق باشد و خود از نفس خود خبر ندارد و با غير حق عهد و قرارى ندارد .\r\n( از نفحات ص 5 ) .\r\nقيصرى گويد : باطن نبوت ولايت است و شمولش از نبوت بيش است كه شامل نبوت و ولايت هر دو شود و انبياء خود اوليائند .\r\n( از شرح قيصرى ص 45 ) .\r\nاولياء الله معدن اسرار حق‌اند و مطلع بر غيب مكنونند و آنها را ترسى نباشد كه « الا ان اولياء الله لا خوف عليهم و لا هم يحزنون » .\r\n( از حاشيه بر شرح قشريه ص 208 - اصطلاحات شاه ص 102 ) .\r\nهجويرى گويد : اساس طريقت تصوف و معرفت جمله بر ولايت بود  « هُنالِكَ الْوَلايَةُ لِلَّهِ الْحَقِّ »  .\r\nو خداى را دوستانى است كه آنها را بدوستى و ولايت خود مخصوص گردانيد و آنها واليان ملك ويند .\r\n( كشف المحجوب ص 268 ) .\r\n« و گفته‌اند سر الولاية افضل من النبوة » ولايت بر چهار قسم است ولايت عظمى و آن ولايت لاهوتيست و ولايت كبرى و آن ولايت جبروتيست و ولايت وسطى و\r\n\r\n","description":"","footnote":"","page_name":" 2162 ","page_number":778},
  {"content":"\r\n\r\nآن ولايت ملكوتى است و ولايت صغرى و آن ولايت ناسوتى است .\r\nولايت عظمى خاتم انبياء راست و ولايت كبرى ساير انبياء راست و ولايت وسطى اولياء راست و ولايت صغرى مؤمنان و عارفان راست ، و عبهر لطف و نسرين انس و ريحان فضل خود در روضهء دلهاى دوستان خود برويانيدى ، تا به آن لطائف بسير معارف و اداء وظائف رسيدند ، اگر با بيگانگان و دشمنان همين كردى و همين احسان بودى ، دار الاسلام و دار الكفر يكسان بودى .\r\n قومى بفلك رسيده قومى بمغاك * فرياد ز تهديد تو با ما مشتى خاك ؟ \r\nشيخ بو سعيد گويد : هر كه بار از بستان عنايت برگيرد ، بميدان ولايت فرو نهد ، هر كه را چاشت آشنايى دارد ، اميد دايم كه شام آمرزش بوى رساند .\r\n« العنايات تهدم الجنايات » شمهء از نسيم بود كه نصيب خاك آدم آمد ، ادبار باقبال بدل گشت و هجران بوصال ، خاكى كه معدن ظلمت بود ، منبع زلال لطائف انوار و مطلع شموس و اقمار انوار گشت   « لَمْ يَكُنْ شَيْئاً مَذْكُوراً »   به اين درجه رسيد كه  « وَ سَقاهُمْ رَبُّهُمْ شَراباً طَهُوراً »  ( از عده ج 5 ص 565 ) .\r\nصدرا گويد : ولى كسى است كه كامل و فانى و مضمحل باشد و محو در حق باشد .\r\nبعضى گويند « الولى هو العارف بالله » ( از كشاف ص 1258 ) .\r\nو اولياء الله مخفى باشند چنان كه فرمودند « لا يعرفهم غيرى الا اوليائى . . . » .\r\nبعضى گويند : ولى كسى است كه فانى در حال خود باشد و باقى در مشاهدهء حق و او را از نفس خود اخبارى و با غير حق قرارى نباشد .\r\nابو يزيد گويد : ولى كسى است كه صابر تحت الامر و النهى باشد و ولى كسى است كه مستور باشد و نه مشهور باشد .\r\n( از كشف المحجوب ص 275 - 274 شرح قيصرى ص 44 ) .\r\nميان نبى و ولى عموم و خصوص مطلق است كه هر نبيى ولى هست و هر وليى لازم نيست كه نبى باشد مانند اولياء امت محمد و نبوت برزخ است ميان ولايت و رسالت زيرا نبوت اخبارست از حقايق الهى و دو قسم است يكى اخبار از معرفت ذات و صفات و اسماء و احكام كه مخصوص ولايت است .\r\nدوم جمع آن اخبارست با تبليغ احكام شرعيه و بالجمله صوفيان ولى كسى را گويند كه حضرت حق متولى او گشته و از عصيان و مخالفت او را محفوظ دارد تا بنهايت مرتبت فناء جهت عبدانى و بقاء جهت ربانى وصول يابد .\r\nمظاهر ولى سه نوعند ولى غير نبى مثل اولياء الله در امت مرحومه و نبى غير ولى و غير رسول مانند انبياء بنى اسرائيل سوم نبى رسول مانند حضرت ابراهيم و . . .\r\nاولياء نبايد اظهار كرامت كنند و اگر بىاختيار صادر شود مخفى كنند زيرا كه غيرت مقتضى آنست كه دوستان خود را از هر چه لايق ايشان نيست محفوظ\r\n\r\n","description":"","footnote":"","page_name":" 2163 ","page_number":779},
  {"content":"\r\n\r\nندانند و از خود و از خلق مستورند و سيصد نفرشان كه سرهنگان حقند و اهل حل و عقدند آنها را اختيار خوانند و چهل نفر ديگر هستند كه آنها را ابدال خوانند و هفت نفر ديگرند كه آنها را ابرار خوانند و چهار تن ديگر كه آنها را اوتاد خوانند و سه نفر ديگر كه آنها را نقيب خوانند و يكى را قطب و غوث خوانند كه همه آنها يكديگر را بشناسند .\r\nو بالجمله بعضى گويند افراد سه تن‌اند و اوتاد چهار تنند كه چهار ركن عالمند و بدلاء هفت تن‌اند كه ايشان را امناء هم گويند و نجباء چهل تن‌اند كه رجال عيب هم نامند و نقباء سيصد تن‌اند كه ايشان را ابرار خوانند .\r\n( كشف المحجوب ص 269 - شرح گلشن راز ص 28 ) در دستور العلماء است كه « ولى هو العارف بالله و صفاته » كه مواظب بر طاعات و محرز از معاصى است .\r\n( دستور العلماء ج 3 ص 469 ) .\r\nدر شرح تعرف است كه ولى با تمام اوصاف مذكور معصوم نبوده و اگر گناهى ازو سرزد فورا با توبت جبران كند ( شرح تعرف ج 3 ص 26 ) .\r\nدر خاتمه تذكر ميدهد كه قسم ولايات را نيز ده باب است .\r\nرجوع شود بابواب .\r\nنزد فقهاء ولايت حق اولويت در تصرف و تصدى امور صغار و سفها و مجانين است در امور مالى كه متصرف را ، ولى و صغير و مجنون را مولى عليه نامند به حكم  « النَّبِيُّ أَوْلى بِالْمُؤْمِنِينَ مِنْ أَنْفُسِهِمْ   وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ . . .   فَلْيَحْذَرِ الَّذِينَ يُخالِفُونَ عَنْ أَمْرِهِ  -  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  -  إِنَّما وَلِيُّكُمُ اللَّهُ وَ رَسُولُهُ »  و آنها ولايت عامه دارند .\r\nو اولياء الله بر چند قسم‌اند : اقطاب ، افراد ، اوتاد ، بدلاء ، نجباء ، نقباء كه گويند چهل هزار آنها مكتومانند كه يكديگر را نشناسند و جمال حال خود هم دارند و بعد از آنها ، اوصياء و فقهااند به حكم « العلماء ورثة الانبياء - العلماء امناء الله - لان المؤمنين الفقهاء حصون الاسلام و الفقهاء امناء الرسل . » ( از توضيح ص 505 - عوائد الايام ص 185 - شرح لمعه ج 1 ص 419 ) .\r\n\r\nوِلايت إِجْبارى\r\n- ولايت پدر ، جد پدرى و امام است .\r\n\r\nوِلايت پدر و جد پدرى\r\n- ( اصطلاح فقهى ) در كليات حقوقى مده است :\r\nولايت پدر و جد پدرى در عرض همديگرند . بنا بر اين ، معامله هر كدام راجع به فرزند جلوتر از ديگرى باشد نافذ خواهد بود و اگر بر سبيل اتفاق هر دو معامله در يك زمان مقارن هم واقع شد ملغى از اثر خواهد بود .\r\n( كليات ص 53 ) .\r\nفقط پدر و جد پدرى مىتوانند براى صغارى كه تحت ولايت آنها است تعيين قيم نمايند . و با نبودن آنها امر صغار با حاكم شرع خواهد بود .\r\n( كليات حقوقى ص 355 ) .\r\n\r\nوَلَدِ زِنا\r\n- ( اصطلاح فقهى ) كسى كه طهارت مولد نداشته باشد و مطابق نظامات\r\n\r\n","description":"","footnote":"","page_name":" 2164 ","page_number":780},
  {"content":"\r\n\r\nشرعى متولد نشده باشد و از راه نامشروع باشد .\r\nولد زنا با زانى نسبت ندارد چنان كه حديث نبوى الولد للفراش و للعاهر الحجر بر آن دلالت دارد . بنا بر اين نه او از زانى ارث ميبرد و نه زانى از او .\r\nو همچنين است زنى كه او را زائيده و خويشان مرد و زن هيچ يك از او ارث نمىبرند . و او هم از آنها ارث نمىبرد .\r\nو روايت اسحاق بن عمار را كه دلالت بر ارث بردن او از مادر و خويشان مادر دارد نظر بنصوص معتبرى كه مستفاد از آنها منع از ارث است يا بايد طرح كرد و يا آن را حمل نمود بولد زنائى كه فقط از طرف پدر بوده و نسبت بمادر شبهه باشد يا آن را حمل بر معنى ديگرى نمود كه منافى با مطلبى كه اتفاقى بوده و خلافى در آن نيست نباشد .\r\nو بالجمله ولد الزنا از پدر و مادر و اقوام آنان ارث نمىبرد . ليكن اگر حرمت رابطه كه طفل ثمرهء آن است به يكى از ابوين ثابت و نسبت به ديگرى بواسطهء اكراه يا شبهه زنا نباشد طفل فقط از اين طرف و اقوام ارث ميبرد و بالعكس .\r\n( كليات حقوقى ص 493 ) .\r\n\r\nوَلَدُ الملاعَنَة\r\n- ( اصطلاح فقهى ) و بچهء كه با دعاى مرد از راه زناى مادر توليد شده باشد كه پس از انجام تشريفات لعان ، ولد ملاعنه شود و از پدر نفى شود و ، ارث او بمادرش رسد نه به پدر ( از شرح لمعه ج 2 ص 274 ) .\r\nدر كليات حقوقى آمده است :\r\nدر اين مسأله خلافى نيست كه ولد ملاعنه از مادر و اولادش ارث ميبرد و لكن آيا از خويشان مادرش ( اخوه و اخوات يا اخوال و خالات و اجداد و جدات مادريش ) ارث ميبرد يا نه ؟\r\nارث بردنش از مادر و خويشان او مشهور بلكه اجماعى است و حقا هم ميبايست چنين باشد زيرا نسبت او بمادر ثابت و خالى از خلل است . پس مشمول عموم و اطلاق ادله ارث خواهد بود .\r\nبعلاوه خبر صحيحى دلالت دارد بر اينكه ولد ملاعنه بمادرش منسوب و كار و شأنش به او بستگى دارد . و اخبار مستفيض ديگرى دلالت دارند بر اينكه او از اخوالش ارث ميبرد .\r\nفقط شيخ بطورى كه از او نقل شده است در استبصار گفته است كه از آنها ارث نمىبرد مگر اينكه پدر اقرار بفرزندى او بنمايد . و اين قولى است متروك واحدى از متقدمين و متأخرين با آن موافقت نكرده است .\r\nبلكه معلوم نيست كه اين قول مطابق با فتواى شيخ باشد زيرا قول مزبور بطورى كه نقل شده در استبصار بر جمع بين اخبار است نه آنكه معد و آماده براى فتوى باشد .\r\n( كليات حقوقى 436 )\r\n\r\nوَلى\r\n- اين اصطلاح فقهى است و آنكه شرعا يا عرفا بتواند تصرف در امور شخصى ديگر كند و بمعنى دوست . كمك .\r\nعبد و آقاى او . همسايه . ابن عم . مالك و جز آن است و در شرع وارث مكلف را گويند ولى نكاح پدر و جد پدرى است و صحت عقد نكاح متوقف بر حضور و اجازه آنها است در صغيره و سفيه ، و در باكره بنا بر قولى و ولى اجبارى همان پدر و\r\n\r\n","description":"","footnote":"","page_name":" 2165 ","page_number":781},
  {"content":"\r\n\r\nجد پدرىاند كه ولى دم هم مىباشد و بالجمله كلمهء ولى را معانى بسيار است رجوع شود به ( شرح لمعه ج 2 ص 445 - الفقه على ج 4 ص 26 - 28 ، 354 - كشاف ص 1528 ) .\r\n\r\nوَلىِّ دَم\r\n- رجوع به قصاص شود\r\n\r\nوَليمَه\r\n- ( اصطلاح فقهى ) و نام طعام عروسى است و انواع وليمه مستحبه بسيار است :\r\n1 - طعامى كه در موقع عقد عروسى براى زن آورند كه طعام املاك گويند .\r\n2 - طعام اعذار كه ختنه سوران باشد .\r\n3 - طعام ولادت كه خرس ( بضم خاء ) گويند .\r\n4 - طعام نقيعه كه بعد از آمدن مسافر دهند .\r\n5 - طعام حذاق كه بعد از آنكه كودكى قرآن را ختم كند دهند .\r\n6 - طعامى كه براى بناء خانه دهند .\r\n( از الفقه على ج معاملات ص 41 ) .\r\n\r\nوُلوغِ كَلْب\r\n- ( اصطلاح فقهى ) هرگاه سگ يا خنزيرى مثلا از ظرفى آب خورد يا زبان خود را به داخل ظرفى بمالد و يا از آن غذا خورد آن را ولوغ گويند و در ولوغ خنزير بايد هفت مرتبه ظرف را شست و بهتر است تعفير شود يعنى خاك مال كردن آن و بعد شستن آن .\r\n\r\nوهم\r\n- ( اصطلاح فلسفى و عرفانى ) و هم عبارت از اعتقاد مرجوح است و يا حكم بامور جزئيهء غير محسوسه است و قوت واهمه قوتى است كه مرتبت آن آخر تجويف اوسط دماغ است و در حيوان رئيس مطلق العنان است كه سائر قواى حيوانى در خدمت اويند و عمل آن ادراك معانى غير محسوسه است « و هى التى تدرك من المحسوس ما لا يحس مثل القوة فى الشاة اذا تشبه صورة الذئب في حاسة الشاة » ( از فصوص فارابى ص 12 و رجوع شود به اسفار ج 1 ص 326 - ج 4 ص 54 - شفا ج 1 ص 291 ) .\r\nنزد اهل الله جهان وهم ، عالم امكان است كه فرمود « كلما فى الكون وهم او خيال »\r\n همه از وهم تست اين صورت غير * كه نقطه دايره است از سرعت سير \r\nكه مرحلهء تكثرات وجودى است كه همه فيء و ظل حق‌اند .\r\n\r\nوَهْميّات\r\n- ( اصطلاح فلسفى ) شهاب الدين سهروردى در باب وهميات گويد :\r\n- وهميات ، وهميات عبارت از قضايائى بود كه وهم انسانى در بسيارى از موارد احكامى كه در محسوسات جريان دارد و درست است در امور نامحسوسه و مقولات جريان دهد و همان حكمى كه در محسوسات كرده است در معقولات كند و بديهى است كه اين امر نادرست و ناصحيح بود مانند اينكه نفس وجود خود يا خرد خود را منكر شود و همين طور منكر وجود موجودى شود كه در جهت و مكان نباشد و گاه باشد كه عقل را در ترتيب مقدماتى كه نتيجهء قطعى و درست ميدهد كمك و همراهى مىكند يعنى همان نتيجهء كه نقيض حكم وهم است و هنگامى كه به نتيجهء مطلوب رسيد از آنچه خود تسليم شده است و پذيرفته است باز ميگردد و سرباز مىزند .\r\nو بطور كلى هر امرى و حكمى كه مخالف با موجب و مقتضاى خرد باشد باطل است و هيچ گاه عقل حكمى كه مخالف با مقتضاى\r\n\r\n","description":"","footnote":"","page_name":" 2166 ","page_number":782},
  {"content":"\r\n\r\nحكمى عقلى ديگر باشد نمىكند بر خلاف وهم كه احكامى مناقض و مخالف با احكام عقل صادر مىكند .\r\n( رجوع شود به شرح حكمة الاشراق ص 123 ، 125 )\r\n\r\nوِيرانه\r\n- ( اصطلاح عرفانى ) عالم ماده و ماديات است . مولوى گويد :\r\n بصحرا رو ، بدان صحرا كه بودى * درين ويرانها بسيار گشتى\r\nخراباتى است در همسايهء تو * كه از بوهاى مى خمار گشتى\r\nبگير اين بو و ، مىرو تا خرابات * كه همچون بو ، سبك رفتار گشتى \r\n\r\n","description":"","footnote":"","page_name":" 2167 ","page_number":783},
  {"content":"\r\n . \r\n","description":"","footnote":"","page_name":" 2168 ","page_number":784},
  {"content":"\r\n\r\n\r\nه\r\n\r\nهاء\r\n- ( اصطلاح ادبى ) بطور مفر « ه » در زبان عرب بر چند وجه است :\r\n1 - ضمير غايب مانند « قالَهُ و صاحِبُه » 2 - حرف غيبت و آن هاء در « اياه » است مانند « ايّاه . ايّاها ، ايّاهما » 3 - هاء سكت و آن ملحق شود به كلمه براى بيان حركت يا حرف آن مانند « ماهية . هاهُناه و وا زيداه » .\r\n4 - هاء مبدله از همزه مانند ماء كه جمع سياه است .\r\n5 - هلة تأنيت مانند « رحمة و نعمة » و « يا ايها الرجل » و « ها » بر سه وجه است اسم فعل و آن بمعنى « خذ » است و روا باشد كه با الف استعمال شود و با كاف خطاب و بدون آن مانند « ها - هاء » بفتح همزه براى مذكر و « هاء » بكسر همزه براى مؤنث و هاؤما و هاؤم و هاؤنَّ » و از اين قبيل است  « هاؤُمُ اقْرَؤُا كِتابِيَهْ »  2 - ضمير مؤنث كه مجرور و منصوب هر دو استعمال شود مانند  فَأَلْهَمَها فُجُورَها وَ تَقْواها  3 - هاء تنبيه كه داخل بر چهار چيز شود اسماء اشاره مانند « هذا . هاتا .\r\nهولاء » و اى مانند « يا ايها الرجل » كه گفته‌اند « ها » نعت است و ضمير مانند « ها انتم أولاء » 3 - نعت كه ملحق « باى » در ندا شود مانند  يا أَيَّتُهَا النَّفْسُ الْمُطْمَئِنَّةُ  4 - ملحق باسم الله مانند « ها الله » در قسم .\r\n( از مغنى ص 180 ) در پارسى بر چند معنى است و براى چند امر به كار رود 1 - هاء اصلى و آن بود كه كلمه بىآن معنى خويش ندهد و و صلى و آنست كه كلمه را در اصل معنى بدان احتياج نباشد .\r\n2 - هاء لياقت و نسبت كه در اواخر اسمى معنى لياقت دهد مانند « شاهانه .\r\n\r\n","description":"","footnote":"","page_name":" 2169 ","page_number":785},
  {"content":"\r\n\r\nزيركانه . مردانه » 3 - صفت و آنست كه در اواخر صيغ ماضى فائدة اتصاف دهد بدان فعل مانند « آمده ، رفته نشسته و خفته » 4 - فاعل و آنست كه در اواخر . . . باشد مانند « داننده . گوينده » 5 - تخصيص و آنست كه در اواخر بعضى اسماء نوعى را از جنس ممتاز گرداند و آن را تخصيص النوع من الجنس خوانند « دندانه . چشمه . زبانه . » رجوع شود به ( المعجم ص 183 - 187 ) نزد اهل ذوق « هاء » اعتبار ذاتست بحسب حضور وجود ( از اصطلاحات شاه نعمت الله )\r\n\r\nهاشمى\r\n- ( اصطلاح كلامى فقهى ) منسوب به هاشم از طرف پدر ، نه مادر .\r\n\r\nهابط\r\n- ( اصطلاح نجومى ) هر دو نقطهء منقلب فلك را به دو نيم كند يكى صاعد و ديگرى هابط و برجهاى نيمهء صاعد . جدى دلو . حوت . حمل . ثور و جوزاند و بقيهء بروج كه نظير اينانند هابطاند برجهاى نيمه صاعد معوج الطلوعند و برجهاى نيمه هابط مستقيم الطلوع‌اند .\r\nرجوع باوتاد و هبوط شود\r\n\r\nهاتف\r\n- ( اصطلاح ذوقى ) داعى حقيقت كه در دل سالك تجلى كند .\r\nعطار گويد :\r\n آمد خطاب ذوقش از هاتف حقيقت * اى خسته چون بيابى اندوه آز ما را\r\nخطاب هاتف دولت رسيد دوش بما * كه هست عرصهء بىدولتى سراى فنا\r\nولى چو نفس جفاپيشه سد دولت شد * طريق دولت دل بسته شد بسد جفا\r\nهاتف است اين داعى من اى عجب * يا پرىام مىكند پنهان طلب\r\nچون پياپى گشت آن آواز بيش * گفت هاتف نيست باز آمد به خويش\r\nهاتفى گفتش كه اى ديده تعب * رقعهء از پيش وراقان طلب\r\nخفيه زان وراق كت همسايه است * سوى كاغذ پارهاش آور تو دست\r\nهاتفش گفت مخور غم كاين زمان * با تو زان شاه جهان بدهم نشان \r\n\r\nهاجِرَه\r\n- ( اصطلاح هيوى ) و آن نام ديگر خط نصف النهار بود و خط زوال بود و هواجر دايره‌هائى بزرگ بود به شكل عمود واقع در خط استواء كه از قطبين ميگذرد و بهر حال هاجر مكان عبارت از خط نصف النهار آن مكان بود و از آن جهت هواجر نامند .\r\n\r\nهاجِس\r\n- ( اصطلاح عرفانى ) هاجس عبارت از خاطر ربانى است كه بخطا نمىرود .\r\nبعضى گويند : هاجس عبارت از القاى نفس است .\r\n( از شرح كلمات بابا ص 67 )\r\n\r\nهادِى\r\n- ( اصطلاح عرفانى ) و منظور رهنما و قطب سالك الى الله است .\r\nآنكه سالك را در سلوك و مناسك آن رهبرى كند .\r\n( رجوع شود به انسان كامل نسفى ص 99 ) و اسمى از اسماء إله است .\r\nجامى گويد :\r\n هست حق را دو اسم كارگذار * \r\n\r\n","description":"","footnote":"","page_name":" 2170 ","page_number":786},
  {"content":"\r\n\r\n هر يكى را مظاهر بسيار * مظهر آن خلاف مظهر اين\r\nآن سوى كفر خوانده وين سوى دين * آن دو اسم ، اسم هادى است و مضل\r\nفاش گفتم كه حل شود مشكل * مظهر آن نبى و اتباعش\r\nمظهر اين بليس و اشياعش \r\nو وصف پيامبر است و وصف اصحاب او است .\r\nمولانا گويد\r\n هادى راه است يار اندر قدوم * مصطفى زين گفت اصحابى نجوم\r\nنجم اندر ريگ دريا رهنما است * چشم اندر نجم نه گو مقتد است\r\nچشم را با روى او ميدار جفت * گرد منگيزان ز راه بحث و گفت \r\n\r\nهاشِميَّه\r\n- ( اصطلاح كلامى ) اتباع ابو هاشم بن محمد بن حنفيه را گويند كه اعتقاد به امامت ابو هاشم فرزند ابو حنيفه دارند ، اينان نيز قائل به بطون و ظهورند و گويند براى هر ظاهرى باطنى است و براى هر تنزيلى تاويلى است .\r\n( از ملل و نحل شهرستانى ص 69 )\r\n\r\nهالَه\r\n- ( اصطلاح هيوى و فلسفى ) هاله عبارت از دائرهء بيضاء تامه يا ناقصه است كه در اطراف ماه ديده مىشود . ( دستور ج 3 ص 470 ) شيخ الرئيس در تعريف هاله گويد : آن دائرهء بيضائى است تام يا ناقص كه در اطراف ماه ديده مىشود در موقعى كه زير آن ابر لطيف و رقيقى قرار گيرد كه آن را نپوشاند و سبب آن انعكاس شعاع قمر است بر ابر و يا اجزاء مائى پراكندهء در هوا ( از شفا ج 1 ص 263 ، 264 ) . قطب الدين گويد : هرگاه حادث شود در هوا ميان رائى و قمر غيمى رطب لطيف رقيق كه قمر را ستر كند از ابصار منعكس شود ضوء بصر از اجزاء آن غيم بقمر پس هر يكى از آن اجزاء مؤدى ضوء قمر باشد پس دائرهء مضيئه ببيند و آن هالهء باشد كه مؤدى قمر و شبه او است و گاه باشد كه شمس را نيز هاله باشد .\r\n( درة التاج جملهء چهارم از فن دوم ص 31 ) .\r\n\r\nهَباء\r\n- ( اصطلاح عرفانى ) و عبارت از ماده‌ايست مصور كه صور اجسام عالم در او پيداست و آن را عنقاء گويند و حكما هيولى گويند ، رجوع شود به فرهنگ مصطلحات عرفا .\r\n\r\nهِبَه\r\n- ( اصطلاح فقهى ) يكى از اقسام معاملات شرعيه است و در شرع اسلام براى آن فوائد بسيار شمرده‌اند و در لغت اعطاء شىء باشد بدون عوض عينا او مالا قال الله  « يَهَبُ لِمَنْ يَشاءُ إِناثاً وَ يَهَبُ لِمَنْ يَشاءُ الذُّكُورَ »  و بالجمله تمليك عين باشد بدون شرط عوض و بدين جهت شامل هبهء معوضه هم مىشود ، واهب يعنى هبه‌كننده بايد عاقل . بالغ و جايز التصرف باشد و همين طور موهوب له يعنى كسى كه هبه به نفع او شده است و بطور كلى هبه صحيح است در مقابل عوض مالى و جز آن مانند آنكه بگويد : « وهبتك دارى به شرط آن تعوضنى عنها بمائة درهم » و در هبهء معوضه بايد شرط عوض مقارن با عقد باشد اين نوع هبه بعد از قبض لازم مىشود و قبل از قبض قول اصح آنست كه ميتواند واهب رجوع كند اين نوع هبه در حقيقت بيع است و با بيع فرق مختصرى دارد مثلا هبه\r\n\r\n","description":"","footnote":"","page_name":" 2171 ","page_number":787},
  {"content":"\r\n\r\nمعوضه با جهل به عوض صحيح است بر خلاف بيع و ديگر آنكه قبول در هبهء معوضه فورى نيست و واهب را رسد كه بعد از قبض موهوب له رجوع به موهوب كند مگر آنكه واهب در ضمن عقد شرط سقوط حق رجوع كند و در مواردى ديگر حق رجوع ساقط مىشود از جمله در مواردى است كه موهوب را نما آت متصل يا منفصل حاصل شود و يا هبه ما بين زوج و زوجه باشد يا بذى القرابة باشد يا عين موهوبه از بين برود كه در اين گونه موارد رجوع ساقط مىشود ( از الفقه على ج 3 ص 384 ، 426 كشاف ص 1449 ) .\r\nدر معتقد الاماميه آمده است :\r\nصحت هبت محتاج ايجاب و قبول است .\r\nرجوع در وى جائز نباشد چون عينش مستهلك باشد ، يا عوض گرفته باشد ، يا بخويشان خود داده باشد ، و وى يا ولى وى آن را قبض كرده باشد ، يكسان بود درين ، اگر قصد به آن وجه الله بوده باشد .\r\nو اگر قبض كرده و قصد به آن وجه الله بوده باشد ، و موهوب له از آن جمله باشد كه صحيح بود بهبت وى تقرب كردن بخداى ، چون چنين بود ؛ رجوع نتواند كردن . و آنچه غير اين است كه ذكر كرده شد ، رجوع درو روا باشد .\r\nاما آنچه روايت كرده‌اند از رسول ص كه فرموده است : « الراجع فى هبته كالكلب الراجع فى قيئه » ، يعنى : آن كسى كه بخشيده را باز ستاند ، همچون سگى باشد كه آنچه قى كند آن را بخورد ، مراد به اين آنست كه زشت باشد ، چنان كه خوردن قى ، نه تحريم ، زيرا كه سگ را چيزى حرام نيست .\r\nوهبت در رنجورى كه در آن رنجورى متوفى شود ؛ از اصل مال باشد ، نه از ثلث ، زيرا كه هبت چون وصيت نيست . از آنجا كه حكم هبت منجز باشد در حال حيات ، و حكم وصيت موقوف باشد تا بعد از وفات .\r\nو اگر هبت را بىدستورى واهب قبض كند ، صحيح نباشد . و اگر ببخشد چيزى به كسى كه آن چيز در ذمت وى باشد ، ابرا بود .\r\nو رقبى آن بود كه گويد : « ارقبتك هذه » الدار مدة حياتك او مدة حيوتى ، يعنى اين سراى را به تو دادم ، و مالك رقبت آن گردانيدم ترا آن را مدت زندگانى من ، يا مدت زندگانى تو .\r\nو عمرى آن بود كه گويد : « اعمرتك » ، و رجوع درين جايز نبود . چون مالك آن را بمرگ خويش باز بندد ، و آن ساكن سراى بميرد ؛ ورثهء وى را باشد . تا آنگه كه وى بميرد .\r\nو روا نبود كه در آن سراى نشاند غير از پدر خويش ، و اهل خويش را مگر بدستورى خداوندش .\r\n( معتقد الاماميه ص 401 تا 402 )\r\n\r\nهِبَه و عارِيَه\r\n- ( اصطلاح فقهى ) در كليات حقوقى آمده است .\r\nهر آنچه بيع آن صحيح باشد هبه آن نيز صحيح است و هر آنچه بيع آن صحيح نباشد هبه آن نيز صحيح نخواهد بود .\r\nاين قاعده فى الجمله مطرد است زيرا بيع مخصوص اعيان مالى است و هر عين مالى را مىشود هبه نمود .\r\nپس قاعده اول بطور كلى مطرد است و لكن عكس آن مطرد نيست زيرا بيع منافع صحيح نيست و الا فرقى بين بيع و\r\n\r\n","description":"","footnote":"","page_name":" 2172 ","page_number":788},
  {"content":"\r\n\r\nاجاره باقى نخواهد ماند در حالى كه هبه صحيح است .\r\nو ممكن است در اطراد قاعده اول نيز اشكال نمود به اين كه كلى موصوف به وصف بيع آن صحيح است و هبه آن صحيح نيست .\r\n( كليات حقوقى ص 29 )\r\n\r\nهِبَهء مُعَوَّضَه\r\n- ( اصطلاح فقهى ) در كليات حقوقى آمده است .\r\nمقصود از هبه معوضه اين نيست كه معاوضه بين دو شىء موهوب باشد بلكه مقصود از آن معاوضه بين دو معامله است به اين معنى كه يك طرف چيزى را به ديگرى تمليك كند به شرط اينكه او هم در مقابل چيزى را به او ببخشد . پس اگر شخص مالى را به ديگرى در مقابل چيزى بدهد و او قبول نمايد اين عمل هبه نخواهد بود زيرا در حقيقت هبه مجانيت مأخوذ است و نبايد در مقابل مال موهوب عوض باشد .\r\n( كليات ص 58 ) در هبهء معوضه ، عوض در مقابل اصل هبه است نه در مقابل موهوب . عوض يا عين است يا عمل دفعى و يا تدريجى . اگر عوض عين باشد يا عمل دفعى بمحض اين كه موهوب له عين را بواهب تسليم نمود و يا عمل را انجام داد مالك موهوب خواهد شد .\r\nاما اگر عمل تدريجى باشد مثل اينكه شخصى تمام دارائى يا مقدار معينى از آن را به ديگرى ببخشد و در مقابل اين بخشش با او شرط كند كه تا آخر همهء لوازم احتياجش را فراهم نموده و گذرانش را تكفل كند و يا اينكه زن مهرش را به شوهرش ببخشد به شرط اينكه او را طلاق ندهد در چنين صورتى از حين شروع به عمل ، موهوب له مالك موهوب مىشود اما ملكيتش متزلزل و مراعى است با تمام عمل . پس اگر آن را بپايان رسانيد عقد لازم خواهد بود و الا واهب حق رجوع خواهد داشت .\r\nبنا بر اين ، در دو مثال مذكور در صورت تخلف شرط ، زن حق دارد بصداق خود رجوع نمايد و در مورد شرط انفاق واهب باصل مال خود .\r\nو با رد انفاقى كه به او شده ميتواند منافعى را كه موهوب له از مال موهوب استيفاء كرده مطالبه نمايد .\r\n( كليات ص 170 )\r\n\r\nهُبُوط\r\n- ( اصطلاح كلامى و تاريخى و نجومى ) يعنى فرود آمدن ، عده‌ئى از فلاسفه از جمله ارسطو گويند : نفوس بشرى متعلق بعالم ملكوت بوده و بعالم اجسام هبوط كرده و گرفتار ماده شده است .\r\nاساس اين عقيده را بافلاطون نيز نسبت داده‌اند و در كلمات افلاطونيان اخير اين معنى نيز ديده مىشود .\r\nصدر الدين گويد : مسألهء هبوط نفوس آدمى از عالم قدس كه موطن پدر مقدس آنها بوده است بعالم جسمانى كه موطن طبيعت جسمانى است و مانند گهواره است و موطن نفس حيوانى است كه بمنزلهء مادر آنهاست از امورى است كه در كتب وحى بدان اشارت رفته است و همين طور در مرموزات انبياء و اولياء و حكماء بزرگ آمده است و لكن بعد از بيان عقيدهء صدرا در مورد جسمانية الحدوث بودن نفوس بشريه نظر وى در مورد مردود بودن هبوط انفس به آن طور كه ديگران گويند معلوم مىشود مع ذلك صدر الدين مايه و\r\n\r\n","description":"","footnote":"","page_name":" 2173 ","page_number":789},
  {"content":"\r\n\r\nمبدأ نفوس بشرى را نازل از عالم روحانى ميداند . ( از اسفار ج 4 ص 85 ، 86 - ج 2 ص 280 ) و رجوع شود بمجموعه دوم مصنفات و بالاخره اصل هبوط فرود آمدن حضرت آدم را گويند از بهشت .\r\nماخوذ از قرآن كريم است كه فرمود :  قُلْنَا اهْبِطُوا مِنْها جَمِيعاً  .\r\nو اهبطوا بعضكم لبعض عدو - و منظور سقوط اهل سلوك است از مدارج كمال و سير و سلوك بواسطهء كوتاهى در وظائف سلوك يا عدم خواست مولى .\r\n- در هيئت و نجوم بدين معنى آمده است . كه اهل نجوم بر حسب توهم و خيال خود در هنگام تحويل كواكب در هر يك از بروج و درجات آنها ضعف و يا قوتى اعتبار كرده‌اند كه شرف و هبوط كواكب گويند .\r\nموضع هبوط هر يك از كواكب در درجه مقابل شرف آن كوكب بود ، چون در درجهء متقابل در فلك ضد يكديگرند و همين طورست حال دو برج كه مثلا يكى فوق ارض باشد و ديگرى تحت الارض و اگر يكى طالع بود و ديگر غارب نيز همين وضع بود ، پس چون هبوط ضد شرف بود موضع هبوط هر كوكب ضد موضع شرف آن بود .\r\nبنا بر اين هبوط آفتاب در آن هنگام بود كه در درجهء نوزده ميزان بود و هبوط قمر آن گاه كه در درجهء سيم عقرب بود و هبوط زحل در درجهء 21 حمل بود و هبوط مشترى در درجهء 15 جدى بود .\r\nو هبوط مريخ در درجهء 27 سرطان بود و هبوط زهره در درجهء 27 سنبله بود و هبوط عطارد در درجهء 15 حوت بود و هبوط رأس در درجه سيم قوس بود و هبوط ذنب در درجه سيم جوزاء بود .\r\nو البته برج شرف همه شرف بود و برج هبوط همه هبوط بود .\r\n( از بيست باب ملا مظفر ) و رجوع به و بال شود .\r\n\r\nهُبوطُ النَّفْس الآدَميَّه\r\n- ( اصطلاح فلسفى ، كلامى ، عرفانى ) رجوع بهبوط و ( اسفار ج 4 ص 85 ) شود .\r\n\r\nهتم\r\n- ( اصطلاح ادبى ) نزد اهل عروض اجتماع حذف و قصر است يعنى از مفاعيلن سبب خفيف بيفتد و هم ياء ساقط شود و ما قبلش ساكن گردد مفاع باقى ماند نقل به فعول شود يعنى از مفاعلين يك سبب آن را بيندازند و ديگر سبب را قصر كنند مفاع بماند به سكون عين ، فعول بجاى آن بنهند به سكون لام و فعول چون از مفاعيلن منشعب باشد آن را هتم خوانند يعنى دندان پيشين شكسته .\r\n( از المعجم 45 ) .\r\n\r\nهِجاء\r\n- ( اصطلاح ادبى ) يعنى هجو كردن و هجاء مؤمن در شريعت اسلام حرام است بادلهء اربعه كه عيب كنده نسبت دهد به او امورى را كه در او هست يا نيست كه شامل غيبت و سب و بهتان هم مىشود ، به شعر باشد يا نثر تصريحا يا تلويحا\r\n\r\nهُجْر\r\n- ( اصطلاح اخلاقى فقهى ) بضم ها و آن فحش است بگفتار ، و ذكر آنچه قبيح است ذكر آن « ان الله حرم الجنة على كل فحاش . . . قليل الحياء لا يبالى بما قال و لا ما قيل فيه »\r\n\r\nهجر\r\n- ( بفتح هاء و كسر آن اصطلاح عرفانى ) هجر و هجران عبارت از التفات\r\n\r\n","description":"","footnote":"","page_name":" 2174 ","page_number":790},
  {"content":"\r\n\r\nكردن بجز حق است ظاهرا و باطنا .\r\n( از كشاف ص 1532 ) .\r\nو دورى و جدائى و فراق از محبوب را گويند كه براى عاشق شيدا بسى تلخ و ناگوار است .\r\nجغتائى گويد :\r\n شب هجرست و مرگ خويش خواهم گو بيا امشب * اجل روزى چو سويم خواهد آمد گو بيا امشب \r\nو منظور اهل ذوق از اين اصطلاح سير الى الله است كه فرمود انى مهاجر الى رب سيهدين .\r\n چنين دردى كه من دارم نخواهم زيست تا فردا * بيا بنشين كه جان خواهم سپرد امروز يا امشب \r\nخاقانى گويد :\r\n تبها كشم از هجر تو شبهاى جدائى * تبها شودم بسته چو لبها بگشائى\r\nالم يأن للهجران ان ينصرما * و للعود غصن البان ان يتضرما \r\nامروز حلاوت معرفت ، فردا لذات مشاهدت .\r\nمردى پيش بو يزيد بسطامى گفت : چرا هجرت نكنى و به سفر بيرون نشوى تا خلق را فايده دهى . گفت : دوستم مقيم است و بوى مشغولم به ديگرى نمىپردازم ، آن مرد گفت : آب كه دير ماند بجاى خود بگندد ، بو يزيد گفت : دريا باش تا هرگز نگندى .\r\n( از عده ج 2 ص 663 ) .\r\nو حقيقت هجرت آنست كه از نهاد خود هجرت كنى ، به ترك خود و مراد بكوبى قدم نيستى بر تارك صفات خود نهى ، تا مهر ازل از پرده‌بردارى و عشق لم يزل جمال خود بنمايد ، نيكو گفت آن جوانمرد كه گفت :\r\nنيست عشق لايزالى را در آن دل هيچ كار كو هنوز اندر صفات خويش ماندست استوار آن مهمتر عالم و سيد ولد آدم كه مقصود موجودات بود و نقطهء دايره حادثات پيوسته اين دعا كردى « اللهم لا تكلنا الى انفسنا طرفة عين و لا اقل من ذلك » ( عده ج 5 ص 473 ) .\r\nو گفته‌اند : هجرت دو است ، يكى ظاهر و ديگرى باطن ، اما هجرت ظاهر دو طرف دارد ، يكى آنكه از ديار و اوطان و اسباب خويش هجرت كند و بطلب علم شود و طرف ديگر آنست كه بطلب معلوم شود ، طالب علم در روش خودست و طالب معلوم در كشش حق ، آن كه هجرت ظاهر كند از خانه و شهر خويش وداع گويد و آنكه هجرت باطن كند ، دو كون و دو عالم را وداع كند . هجرت ظاهر موقت است و هجرت باطن مستدام ، هجرت ظاهر منزل عار است و هجرت باطن ترك اختيار ، هجرت ظاهر از مكه تا مدينه است ، حضرت رسول فرمودند : هجرت از كوى خفاست و به راه صفا ، موسى طالب علم بود ، بازماند و بار دگر طالب معلوم شد ، سى روز در انتظار سماع كلام حق بماند كه نه از تشنگى خبر داشت و نه از گرسنگى ، در هجرت باطن از نفس بدل رود و از دل بسر رود و از سر بجان رود و از جان به حق رود ، نفس منزل اسلام است ، دل منزل ايمانست ، سر منزل معرفت است ، جان منزل توحيد ، در روش سالكان از اسلام بايمان هجرت بايد و از ايمان به\r\n\r\n","description":"","footnote":"","page_name":" 2175 ","page_number":791},
  {"content":"\r\n\r\nمعرفت و از معرفت به توحيد .\r\nنه آن توحيد عام كه ميگوئيم به شواهد درست گردد ، و بناء اسلام و ايمان بر آنست بلكه آن توحيد كه از آب و خاك پاك است و از آدم و حوا صافست ، علايق از آن منقطع و اسباب از آن مضمحل و رسوم باطل و حدود متلاشى و اشارت متناهى و عبارت منقضى .\r\n( از عده ج 1 ص 581 ) .\r\nبرخى از اضافات و تركيبات : ملك هجر ، تيغ هجران ، شب هجران ، آفتاب هجر ، آتش هجران ، زخم هجران ، منت هجران ، ايام هجران ، چاه هجران .\r\n\r\nهَرْبِ طَبيعى\r\n- ( اصطلاح فلسفى ) منظور قوت فرار از مركز غير طبيعى است كه گويند هارب شىء قاصد آن شىء نباشد .\r\nو بالجمله ميل طبيعى هر موجودى او را به طرف مركز خود ميكشاند و از مركز غير طبيعى دور مىكند .\r\n( از شفا ج 2 ص 605 ) .\r\n\r\nهَجْو\r\n- ( اصطلاح ادبى ) نقيض حمد و مدح است ، رجوع به هجاء شود .\r\n\r\nهِدايَت\r\n- ( اصطلاح كلامى و عرفانى ) هدايت بمعنى راهنمائى و ارائهء طريق خير و صواب است .\r\nصدر الدين در مقام بيان معنى هدايت گويد : « فالحق هو اعطاء الكمال الاول و الهداية هى افادة كمال الثانى » كه ابتداء بندگان را آفريد و بعد آنها را به راه راست و طريق سعادت هدايت نمود كه فرمودند :\r\n « رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى »  و بالجمله هدايت عبارت از سوق دادن اشياء است به طرف كمال دوم آنها و كمال دوم كمالى است كه موجودات در اصل وجود نيازى بدان ندارند و در بقاء هم احتياج بدان ندارند .\r\n( از اسفار ج 3 ص 82 و رجوع به دستور ج 3 ص 474 شود ) .\r\nدر شرع ارائت طريق و افاضهء قوائى باشد كه شخص تواند بدان سبب مصالح خود را دريابد و يا نصب دلائل باشد كه بدان حق را از ناحق جدا كند و يا ارسال رسل و انزال كتب باشد  « وَ جَعَلْناهُمْ أَئِمَّةً يَهْدُونَ بِأَمْرِنا »  و يا كشف سرائر از دلها باشد كه مخصوص انبياء و اوليا است  « فَبِهُداهُمُ اقْتَدِهْ  -  لَنَهْدِيَنَّهُمْ سُبُلَنا »  ( از كشاف ص 1540 ) .\r\nو بالجمله نزد اهل سلوك هدايت يعنى راهنمائى و ارائهء طريق خبر و صوابست و آن افادهء كمال ثانى است كه ابتدا خداى بندگان را آفريد ، سپس آنها را به راه راست هدايت كرد كه فرمود  « رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى »  و بالجمله سوق دادن اشياء است به طرف كمال دوم آنها و كمال دوم ، كمالى است كه موجودات در اصل وجود نيازى بدان ندارند و در بقاء هم احتياج بدان ندارند و آنها در درجهء كمال هدايت‌اند و از نور چراغ هدايت مستضىءاند و هدايت بر هدايت آنها افزوده شود .\r\nآن راهى را كه پيامبران و اولياء إله پيمودند كه اولئك الذين هدى الله فبهديهم اقتده .\r\nو فرمود  « اتَّبِعُونِ أَهْدِكُمْ سَبِيلَ الرَّشادِ  .\r\n « رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى  كه هدايت تكوينى است .\r\n\r\n","description":"","footnote":"","page_name":" 2176 ","page_number":792},
  {"content":"\r\n\r\n« و اللهم اهد قومى فانهم لا يعلمون .\r\nدر اصطلاح متكلمان اين بحث وجود دارد كه معنى هدايت و توفيق چيست اين بحث در اثر وجود آياتى بمانند  « وَ أَمَّا ثَمُودُ فَهَدَيْناهُمْ فَاسْتَحَبُّوا الْعَمى عَلَى الْهُدى  و   « إِنَّا خَلَقْنَا الْإِنْسانَ مِنْ نُطْفَةٍ أَمْشاجٍ نَبْتَلِيهِ فَجَعَلْناهُ سَمِيعاً بَصِيراً ، إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً »   پيش آمده است .\r\nو نيز آياتى بمانند  « فَمِنْهُمْ مَنْ هَدَى اللَّهُ وَ مِنْهُمْ مَنْ حَقَّتْ عَلَيْهِ الضَّلالَةُ »  .\r\nو  « إِنْ تَحْرِصْ عَلى هُداهُمْ فَإِنَّ اللَّهَ لا يَهْدِي مَنْ يُضِلُّ »  و بهر حال بحث در اينكه آيا هداية الله چگونه و چيست بحث مفصلى است و سرانجام اين بحث به جبر و اختيار كشانده مىشود و بدين امر منتهى شود كه هرگاه خداوند بنده را براهى رهبرى كند مسأله بعث انبياء و ارسال رسل و انزال كتب چه مىشود و اصولا تكليف چه معنى دارد .\r\n( رجوع شود به ملل و نحل ابن حزم ج 3 ص 43 - 45 )\r\n\r\nهَدَف\r\n- ( اصطلاح ذوقى ) مقصود و منظور و آنچه مطلوب بالذات است در سلوك كه هر كه سلوك خواهد كرد او را معرفت چهار چيز ضرورى است ، يكى معرفت مقصد و يكى معرفت روندهء به مقصد و يكى معرفت راه به مقصد و يكى معرفت شيخ و هادى كه پيشواست ، بىمعرفت اين چهار چيز سلوك ميسر نشود و مقصد و مقصود سالكان كمال خود است .\r\n( از انسان كامل ص 91 ) .\r\n\r\nهَدى\r\n- ( اصطلاح فقهى ) هدى قربانى باشد كه در حج و زيارت بيت إله قربان كنند و يكى از مناسك است .\r\nبدان كه ذبح فريضهء تمتع است ، و هدى قرآن بعد از اشعار و تقليد ، و هدى نذر ، و هدى كفارت .\r\nاما هدى نذر بر حسب آن بود كه شرط كرده بود : اگر مطلق نذر كرده باشد ، هر چه خواهد از اشتر يا گاو يا گوسفند اختيار كند ، و در مكه كشد در پيش كعبه .\r\nو از هدى نذر هيچ نخورد .\r\nو هدى كفارت از آنجا راند كه سببش حاصل شده باشد . اگر در احرام متعه يا عمره بوده باشد ، در مكه كشد .\r\nو حكم هدى كفارت حكم هدى نذر است در ضمان و غير آن .\r\nو هدى تمتع ، اعلاى او اشتر است ، و ادناى او گوسفند . و آن را به منا كشد ، و همچنين بودى هدى قرآن و روا بود كه ازين هر دو چيزى بخورد لقوله تعالى :   فَكُلُوا مِنْها وَ أَطْعِمُوا الْبائِسَ الْفَقِيرَ ثُمَّ لْيَقْضُوا تَفَثَهُمْ وَ لْيُوفُوا نُذُورَهُمْ   ، يعنى : بخوريد از آن ، و بدرويش دهيد ، آنكه مناسك بگزاريد .\r\nو هديى كه پس از و گزاردن مناسك است ، هدى تمتع است ، و قرآن .\r\nو فاضلترين هدى و قربانى آنست كه نر باشد ، و روا نبود از اشتر الا پنج سالهء در ششم رفته ، و از گاو و بز الا آنكه در دوم رفته باشد ، و از ميش يك ساله روا بود .\r\nو كور و لنگ ، و لاغر ، و بينى شكافته ، و گوش بريده ، و اندرون سر و شكسته ، و خصى روا نباشد .\r\nو بايد كه به عرفات حاضر كرده باشند .\r\nو يكى روا نباشد الا از يكى . و اگر\r\n\r\n","description":"","footnote":"","page_name":" 2177 ","page_number":793},
  {"content":"\r\n\r\nضرورت بود ، يكى از پنج كس ، و از هفت كس ، روا باشد .\r\nو در هدى سنت روا بود كه جمعى شريك شوند ، چون اهل يك خوان باشند .\r\nو مستحب است كه بدست خود كشند ، و روا نباشد كه چيزى از آن بجزار دهند ، و بقصاب بر سبيل اجرت .\r\nايام نحر و قربان در منى چهار روز است : روز عيد است ، و سه روز ديگر پس از آن ، و در غير منا سه روز . و كشتن هدى در تمامى ذو الحجه روا باشد .\r\nو هر كه هدى نيابد ؛ بهاى او بگذارد تا بخرند ، و از براى وى بكشند . و اگر نتواند ، سه روز در حج روزه دارد ، و هفت روز باز گردد در مقام خويش .\r\n( معتقد الاماميه ص 328 ، 329 ) .\r\n\r\nهَدىِ تَمَتُّع هَدىِ إِفراد هَدىِ قِران\r\nرجوع به هدى شود .\r\n\r\nهذا\r\n- ( اصطلاح ادبى ) اسم اشاره است .\r\nرجوع باسماء اشارت شود .\r\n\r\nالهُذَيليَّه\r\n- ( اصطلاح كلامى ) از فرق معتزله‌اند .\r\nاين فرقه از پيروان ابو الهذيل محمد بن الهذيل معروف به علاف مىباشند .\r\nاز بدعت‌ها و اعتقادات او ، « قول به فناء مقدورات خداوندى پس از مدتى » مىباشد كه پس از آن حضرتش قادر بر چيزى نمىباشد و به همين دليل است كه گمان برند كه بهشت و جهنم فانىشونده است و اهل جنة و اهل آتش در آن قرار نمىگيرند و در اين حال فى الواقع خداى قادر بر زنده گردانيدن مردگان نمىباشد و عقايد ديگر ( از مختصر فرق بين الفرق ص 101 )\r\n\r\nهِرْمس\r\n- ( اصطلاح فلسفى ) كلمهء هرمس در تاريخ تمدن و فلسفه بسيار مورد بحث و فحص است و در باب هرمس و هرامسه و هرمس الهرامسه بحث‌ها كرده‌اند اين كلمه در سخنان شيخ اشراق رمزى است از نفوس كليهء شريف .\r\n( تلويحات ص 108 ) .\r\n\r\nهَزَج\r\n- ( اصطلاح ادبى ) در اصطلاح عروض هر بيتى است كه به هشت مفاعلين تمام شود .\r\n\r\nهَزْل\r\n- ( اصطلاح ادبى ) از محسنات معنويه است يعنى هزلى كه از وجد خواسته شود .\r\n( از مطول ص 372 ) .\r\n\r\nهَستى\r\n- ( اصطلاح فلسفى ) وجود ، رجوع بوجود شود .\r\n\r\nهُرُوس\r\n- ( نجومى ) نام ديگر رامى است .\r\n\r\nهَراران\r\n- ( نجومى ) رجوع به تسر واقع شود .\r\nضبط دو كلمهء هروس و هراران معلوم نشد .\r\n\r\nهِشاميَّه\r\n- ( اصطلاح كلامى ) فرقهء از فرق كلامى اسلامند و پيروان هشام بن عمرو الفوطى بوند بنيانگذار اين فرقه يعنى هشام در باب قدر بيش از پيروانش مبالغت كند وى جايز نمىداند كه افعال مضاف به خدا شود و آياتى كه در اين باب آمده است بمانند  « ما أَلَّفْتَ بَيْنَ قُلُوبِهِمْ وَ لكِنَّ اللَّهَ أَلَّفَ بَيْنَهُمْ »  حمل بر معانى ديگر كند و بسيارى از عقايد و\r\n\r\n","description":"","footnote":"","page_name":" 2178 ","page_number":794},
  {"content":"\r\n\r\nاظهارات ديگر .\r\n( رجوع شود به ملل و نحل شهرستانى ضميمهء ابن حزم جلد اول ص 93 ، 94 ) .\r\nدر مختصر الفرق بين الفرق آمده است كه هشاميه بر دو گروهند .\r\nگروه اول منسوب است به هشام ابن الحكم الرافضى . و گروه دوم منسوب است به هشام ابن سالم جواليفى .\r\nهشام بن الحكم گمان ميبرد كه معبودش صاحب حد و نهايت است و داراى طول و عرض و نور و رنگ و طعم و رائحه مىباشد و بر خلاف قول به اينكه پيامبران معصوم مىباشند او قائل به عصيان انبياء نسبت به خداى مىباشد و دليلش گرفتن فديه از امراى بدر است بر خلاف خواست خداى با وجود اينكه خدا ، رسولش را بر اين كار بخشيد .\r\nهشام بن سالم قائل به تجسيم است و گمانش بر اين است كه معبود يكتا صورتى همچو صورت انسانى دارد ولى متشكل از خون و گوشت نيست بلكه نورى است ساطع و سفيد و نيز داراى حواس پنجگانه است همانند حواس ظاهره انسانى و نيز عقيده دارد كه خداى داراى دست و پا و گوش و چشم و دهان و موى سياه است كه از آن نورى سياه ساطع است و از ساير نقاط بدن نورى سپيد .\r\n( از مختصر فرق بين الفرق ص 61 62 ) .\r\n\r\nهُشْيارى\r\n- ( اصطلاح ذوقى ) هشيارى مقام توحيد را گويند و استقامت سالك است و عبارت از صحو اول است ، هشيار گهى شوى كه سرمست شوى .\r\nعطار گويد :\r\n از مى عشقت چنان مستم كه نيست * يك زمان پرواى هشيارى مرا\r\nگر ز من دل مىبرى اى جان من * دل ترا با دو جگرخوارى مرا\r\nروزها از هوست پردهء بيكارى ماست * شبها از غمت حجرهء بيدارى ماست\r\nهجران تو پيرايهء غمخوارى ماست * سوداى تو سرمايه هشيارى ماست \r\nمولانا گويد :\r\n هوشيارى از آن جهانست و چو آن * غالب آيد نيست گردد اين جهان\r\nهوشيارى آفتاب و حرص يخ * هوشيارى آب و اين عالم و يخ\r\nزان جهان اندك ترشح مىرسد * تا نخيزد در جهان حرص و حسد\r\nاستن اين عالم اى جان غفلت است * هوشيارى اين جهان را آفت است\r\nهوش را بگذار آنگه هوشدار * گوش را بر بند آنگه گوش دار \r\n\r\nهَشْت وَتر\r\n- ( اصطلاح علوم غريبه ) اصحاب اين فن هشت زوج و هشت فرد دارند .\r\nپارهء از آنان به هفت زوج گويند .\r\nالبته تعبيرات آنان در اين باب درهم است مثلا تعبيرات آنان در باب اوتار اين است .\r\n1 - وترهاى پانزده‌گانه يعنى . كرسى ، آسمانهاى هفتگانه ، زمينها و طبقات هفتگانه آن .\r\n2 - اوتار سيزده‌گانه يعنى : قلم ، لوح صور ، روح القدس ، كرسى ، عرش ، و آسمانهاى هفتگانه .\r\n\r\n","description":"","footnote":"","page_name":" 2179 ","page_number":795},
  {"content":"\r\n\r\n3 - اوتار يازده‌گانه : حواس ، خمس جهات است .\r\n4 - اوتار نه‌گانه : انسان ، طبايع هشت‌گانه ( حرارت ، برودت ، رطوبت و يبوست ، صفراء ، سوداء ، دم و بلغم ) .\r\n5 - اوتار هفتگانه : افلاك هفتگانه و ايام هفتگانه .\r\n6 - اوتار پنج‌گانه : نمازهاى پنجگانه 7 - اوتار سه‌گانه : دنيا ، آخرت ، برزخ و . . .\r\n\r\nهَفت بَهْر\r\n- ( اصطلاح هيوى و نجومى ) اهل نجوم هر برجى را بر هفت قسم متساوى تقسيم كرده‌اند كه هر قسمى از آن چهار درجه و هفده دقيقه و هشت ثانيه است و پس از آن قسم اول از هر برجى را به صاحب آن برج نسبت ميدهند و قسم دوم را به كوكبى كه فلك آن تحت فلك صاحب برج است و قسم سوم به كوكبى كه فلك آن تحت فلك دوم بود و به همين طريق تا قسم هفتم و اين را هفت بهر خوانند .\r\n( از بيست باب ملا مظفر ) .\r\n\r\nهَفْت إقليم\r\n- ( اصطلاح عرفانى ) علاوه بر اطلاق آن بر هفت وادى عشق كه در منطق الطير عطار است به اعضاء هفتگانهء بيرونى انسان نيز اطلاق شده است . چنان كه در مقام تشبيه گفته‌اند : كه در عالم صغير عقل خليفهء خدا است و روح نفسانى عرش خليفهء خدا است و روح حيوانى كرسى خليفهء خدا است و هفت اعضاء اندرونى آسمان است .\r\n( رجوع شود به انسان كامل ص 144 )\r\n\r\nهفت اندام\r\n- ( اصطلاح ذوقى ) اعضاء هفتگانه است كه عارف سالك بايد همهء اعضاء هفتگانه‌اش خدا را ذكر گويد : عطار گويد :\r\nاى جان من مولاى من ، من غرقهء درياى تو ديريست تا سوداى تو بگرفته هفت اندام من\r\n\r\nهَفت جَوهَرِ إبداعى\r\n- ( اصطلاح نجومى ) مراد از هفت جوهر ابداعى عطارد ، مريخ ، مشترى ، قمر ، شمس ، زهره و زحل است .\r\n( از جامع الحكمتين ص 110 ) . و آنها را هفت سرهنگ هم گويند .\r\n\r\nهَفتْ حِجاب\r\n- ( اصطلاح عرفانى ) هفت حجاب عبارتند از دوستى نفس ، دوستى مال ، دوستى مقام ، دوستى زن ، دوستى فرزند ، دوستى جمال ظاهرى ، دوستى حيات .\r\n\r\nهَفتْ دَريا\r\n- ( اصطلاح ذوقى ) هفت درياى وجود است كه فرمود  « لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ »  .\r\n\r\nهَفتْ دُوزخ\r\n- ( اصطلاح ذوقى ) عرفا از دوزخ و عدد هفت چيزى ديگر اراده كنند بجز آنچه ارباب شريعت گويند و مثلا گويند حواس پنجگانه ظاهرى باضافه خيال و وهم اگر در فرمان عقل نبوند هر هفت دوزخ بوند و اگر در فرمان عقل بوند باضافه خود عقل هشت بهشت بوند كه سعادت انسان را تامين كنند .\r\n\r\nهَفت سَرْهَنگ\r\n- مراد سيارات هفت است يعنى قمر ، شمس ، مريخ ، عطارد زهره ، مشترى ، زحل . كه حاكم بر مقدرات اين جهان سفلىاند .\r\n\r\nهَفْت صِفَت\r\n- عبارت از علم ، شكر ، رضا ، صبر ، قناعت ، بزرگ داشت امر خدا شفقت به خلق بود\r\n.\r\n\r\n","description":"","footnote":"","page_name":" 2180 ","page_number":796},
  {"content":"\r\n\r\n\r\nهَفتْ مَسْلَك\r\n- اين اصطلاح در حكمة الاشراق به كار رفته است و منظور پنج حس ظاهر است باضافه قوت خيال و عقل .\r\n( رجوع شود به حكمة الاشراق ص 394 ) .\r\n\r\nهَفْت مَردان\r\n- ( اصطلاح ذوقى ) شايد منظور قطب ، غوث ، امامان ، اوتاد ، ابدال نجباء ، و نقباء باشد .\r\nپس از تحصيل دين از هفت مردان پس از تنزيل وحى از هفت قراء و شايد مراد از هفت مردان اصحاب كهف بود و مراد از هفت قراء ابن عمرو ، ابن عامر ، عاصم ، حمزه و كسانى و . . . است .\r\nخاقانى .\r\n\r\nهَفتْ مُهرهء زَرّين\r\n- مراد از اين هفت سياره‌اند كه هفت سرهنگ هم نامند .\r\n\r\nهَفْتَورَنْگ\r\n- ( اصطلاح نجومى ) و هفت ستارهء روشن بود از ستارگان بنات نعش كه بنات نعش بزرگ خوانند .\r\n\r\nهَقْعَه\r\n- ( اصطلاح هيوى ) و منزل پنجم از منازل 28 گانهء قمر است و علامت آن سه كوكب است كوچك كه متصل به يكديگرند .\r\nو بطلميوس هر سه را يك كوكب سحابى گرفته است و چون به منزلهء سر و صورت جبارست آن را رأس الجبار نيز و رأس الجوزاء نيز خوانند و هقعه در لغت صورت دايرهء بود كه بر پهلوى چپ اسب بود و آن دايره سفيد بود و بهر حال لكه سفيدى بود به شكل دايرهء كوچك بر پهلوى چپ اسب و آن را علامت شومى آن دانند .\r\n( از بيست باب ملا مظفر ) .\r\n\r\nهَلْ\r\n- ( اصطلاح ادبى و فلسفى ) يكى از ادوات استفهام است و براى طلب تصديق ايجابى است نه طلب تصور و نه تصديق سلبى و ممنوع است « هل زيد ضرب » زيرا تقدم اسم دليل بر حصول تصديق است بنفس نسبت بر خلاف همزه كه هم براى تصديق است و هم تصور و هم براى سلب است مانند   « أَ لَمْ نَشْرَحْ لَكَ صَدْرَكَ »    « أَ لَيْسَ اللَّهُ بِكافٍ »  و هل فعل مضارع را ويژه استقبال كند مانند « هل تسافر » بخلاف همزه و هل داخل بر شرط و ان و اسم بعد از فعل نمىشود بر خلاف همزه مانند  « أَ فَإِنْ مِتَّ فَهُمُ الْخالِدُونَ   أَ إِنْ ذُكِّرْتُمْ  -  أَ إِنَّكَ لَأَنْتَ يُوسُفُ  -  أَ بَشَراً مِنَّا واحِداً نَتَّبِعُهُ »  ديگر آنكه هل بعد از عاطف واقع شود نه قبل از آن مانند  « فَهَلْ يُهْلَكُ إِلَّا الْقَوْمُ الْفاسِقُونَ »   هَلْ جَزاءُ الْإِحْسانِ إِلَّا الْإِحْسانُ »  و  « فَهَلْ عَلَى الرُّسُلِ إِلَّا الْبَلاغُ »  و هرگاه بمعنى قد آيد در صورتى كه با فعل به كار رود مانند   « هَلْ أَتى عَلَى الْإِنْسانِ حِينٌ مِنَ الدَّهْرِ »   از براى تخصيص مضارع است باستقبال مانند سين و سوف .\r\n( از مغنى ص 180 - تلخيص ص 86 ) .\r\nدر فلسفه كلمهء هل در مقام پرسش از وجود شىء و وجود شىء براى شىء به كار برده مىشود .\r\n\r\nهَلِ بَسيطَه\r\n- ( اصطلاح فلسفى ) سؤال بواسطهء هل بسيطه يعنى سؤال از وجود شىء مثال « هل الانسان موجود » چنان كه سؤال شود آيا انسان موجود است كه مفاد « كان تامه » هم ميگويند در مقابل هل مركبه كه مفاد كان ناقصه است يعنى « وجود شىء لشيء » است مثال « هل الانسان ناطق »\r\n\r\n","description":"","footnote":"","page_name":" 2181 ","page_number":797},
  {"content":"\r\n\r\nكه پرسش شود آيا انسان ناطق است يا ضاحك و اين پرسش بعد از احراز وجود آن است ، رجوع به مطالب و « لم » و « ما » و ( اسفار ج 1 ص 32 ، 80 . شرح منظومه ص 106 ، 88 - تفسير ص 1332 ) شود .\r\n\r\nهَليَّتِ مُرَكَّبَه\r\n- ( اصطلاح فلسفى ) رجوع به هليت بسيطه شود .\r\n\r\nهَمّ\r\n- ( اصطلاح فلسفى و عرفانى ) هم يكى از كيفيات نفسانيه است و آن عبارت از كيفيتى است كه بدنبال آن حركت روح است به داخل و خارج آن كه « يتبعها حركة الروح » ( از اسفار ج 2 ص 50 ) و نيز عبارت از عقد قلب است بر فعل چيزى و انجام آن اعم از خير يا شر ( دستور ج 3 ص 477 ) .\r\nو بالجمله هم عبارت از قصد است يعنى عقد قلب است براى انجام كارى اعم از خوب و بد ، رجوع بفرهنگ مصطلحات عرفا شود .\r\nعرفا گفته‌اند « الهمة جذب شواهد الهموم بالذهاب اليه » ( طبقات ص 466 ) .\r\nو گفته‌اند « الهمة مقدمة الأشياء فمن صحح همته بالصدق اتت عليه توابعه على الصحة و الصدق فان الفروع تتبع الاصول و من اهمل همته اتت عليه توابعه المهملة و المهمل من الاحوال و الا فعال لا يصلح بساط الحق ، ( طبقات ص 388 ) .\r\n فانى بده و نعمت باقى بستان * تا تاجر عاقل مبصر باشى \r\n( از رسائل ج 3 ص 25 ) .\r\nو گفته‌اند « هم المفرد و سر المجرد » عبارت از هم عبد است و سر اوست در زمانى كه از تمام اشغال منفرد و مجرد شود و متوجه به مقام ذو الجلال گردد ( لمع ص 349 ) . و نيز همت توجه قلب است با تمام قواى روحانى به حق و ملتفت نشود الا به حق و راضى نبود باحوال و مقامات و توقف ننمايد باسماء و صفات و نظر نكند الا به عين ذات و خود را مندك در مقصود و منظور حقيقى داند .\r\n گر چه جام مى و پيمانه همىكردم نوش * همت عالى من ميل بر آن خم ميكرد \r\n( از رسائل شاه نعمت الله ج ص 25 - شرح منازل ص 147 ) :\r\nهمت گاه متوجه بر اجر عمل باشد و دلش مشغول بتوقع پاداش بود و گاه باعث بر طلب باقى و ترك فانى باشد .\r\n\r\nهِمَّة\r\n- ( اصطلاح عرفانى ) همت عبارت از توجه قلب و قصد آن بود با تمام قوا بجانب حق و غيره براى حصول كمال براى او و غير او . ( دستور ج 3 ص 477 ) .\r\nو رجوع بفرهنگ مصطلحات عرفا شود .\r\n\r\nهِلال\r\n- ( اصطلاح نجومى و هيوى ) ماه شب اول را گويند .\r\n\r\nهَلْبَه\r\n- بفتح ها و باء ( اصطلاح نجومى ) و نام يكى از ستارگان دب اكبر بود ( رجوع شود به دب اكبر و صور الكواكب ص 32 ) .\r\n\r\nهَلّا\r\n- ( اصطلاح ادبى ) كلمهء هلا گاه براى تنديم است مانند « هلا اكرمت زيدا » و در مضارع براى تحضيض است مانند « هلا تقوم » .\r\n( از مختصر المعانى ص 85 ) .\r\n\r\nهُوَ\r\n- ( اصطلاح ادبى ) ضمير غايب مفرد مذكر است مانند  « هُوَ اللَّهُ الْواحِدُ الْقَهَّارُ »  .\r\n\r\nهُوْ\r\n- ( اصطلاح ذوقى ) به سكون « هو » عبارت و\r\n\r\n","description":"","footnote":"","page_name":" 2182 ","page_number":798},
  {"content":"\r\n\r\nكنايت از غيب مطلق است و يكى از اسماء ذات است ( رياض العارفين ص 41 ) .\r\n\r\nهَنْعَه\r\n- ( بفتح ها و عين اصطلاح نجومى ) در لغت داغى بود كه به صورت چوگانى بر گردن چهارپايان نهند .\r\nو در نجوم ششمين منزل از منازل قمر بود و علامت آن دو ستاره است بر مؤخر صورت جوزا و دورى آنها از يكديگر يك ذراع و نيم بود و در عرب گويند پنج ستاره است بدين صورت ( از بيست باب ملا مظفر )\r\n\r\nهَوَى\r\n- هوى عبارت از اوصاف نفس است و ميل نفس است بمقتضيات طبع و اعراض از جهه علويه بتوجه به جهت سفليه .\r\nحجاب و اصلان و رفعت گاه مريدان و محل اعراض طالبان هوىست و بنده بايد همواره مخالفت با هوى كند  « وَ أَمَّا مَنْ خافَ مَقامَ رَبِّهِ وَ نَهَى النَّفْسَ عَنِ الْهَوى . . . »  و توجه بامور سفليه را نيز هوا گويند .\r\nو جمله هواها بر دو قسم‌اند يكى هواى لذت و شهوت ، ديگرى هواى جاه و رياست آنكه متابع هواى لذت باشد اندر خرابات بود و خلق از فتنهء وى ايمن بوند و آنكه متابع جاه و رياست بود فتنهء خلق باشد و اندر صوامع و دواير بود ؟ ( كشف المحجوب ص 260 ) .\r\nابو سليمان گويد : « افضل الاعمال خلاف هوى النفس » و باز گويد « علموا النفس الرضا بمجارى المقدور فنعم الوسيله الى درجات المعرفة ( طبقات ص 81 ) .\r\n\r\nهَواجِز\r\n- ( اصطلاح عرفانى ) هواجز عبارت از لطيفه‌ايست كه ناگهان وارد بر دل شود بدون تعمد و كسب ( اصطلاحات شاه نعمت الله ص 12 )\r\n. \r\nهَواجِس\r\n- هواجس عبارت از خواطر نفسانى است ( اصطلاحات شاه نعمت الله ص 12 ) رجوع به هاجس شود .\r\n\r\nهَواجِم\r\n- آنچه وارد بر دل شود بدون تفكر از طرف بنده كه همان بوده باشد ( اصطلاحات شاه نعمت الله ص 98 ) .\r\n\r\nهُوَ بِلا هُوَ\r\n- ( اصطلاح عرفانى ) اشاره بتفريد توحيد است ( لمع ص 61 ) .\r\n\r\nهُوْرَخْش\r\n- ( اصطلاح فلسفى ) مراد آفتاب عالم تاب است « و سلطان الانوار المدبرة العلوية و قوتها تصل الى الافلاك بتوسط الكواكب و منها ينبعث القوى و الكواكب كالعضو الرئيس المطلق و هورخش الذى هو طلسم شهريور نور شديد الضوء فاعل النهار رئيس السماء واجب تعظيمه فى سنة الاشراق » . . . ( مجموعهء دوم مصنفات ص 149 - 150 ) .\r\n\r\nهَوَرْقَلْيا\r\n- ( اصطلاح ذوقى ) جابرصا و جابلقا و هورقليا اسماء شهرهائى هستند در عالم مثل و گويند عالم مثل معلقه را نيز مانند عالم طبيعت شهرها و بلادى است كه هر كدام نام خاصى دارند . رجوع بجابرصا و جابلقا و ( مجموعهء دوم مصنفات ) شود .\r\n\r\nهويت عينى\r\n- ( اصطلاح فلسفى ) وجود خارجى رجوع به وجود شود در فرهنگ علوم عقلى .\r\n\r\nهُو هُوَ\r\n- ( اصطلاح منطقى ) نامنقسم بعدد را اگر چه كلى باشد واحد خوانند مثلا گويند شجاعت و عدالت يكى هستند يا نه و يا بماهيت و حقيقت يكى هستند و يا حد هر يكى ديگري را متناول بود يا نه و چون يكى باشند آن را هو هو خوانند ( اساس الاقتباس ص 502 ) .\r\n\r\n","description":"","footnote":"","page_name":" 2183 ","page_number":799},
  {"content":"\r\n\r\n\r\nهُو هُويَّت\r\n- ( اصطلاح منطقى ) حمل هو هو يا هوهويت يعنى اين همانى و مفاد آن اين است كه هر چيزى خودش خودش مىباشد « فالهوهوية عبارة عن الاتحاد بين شيئين فى الوجود و هما متغايران بوجه من الوجوه المتحدان فى الوجود الخارجى او الذهنى » كه تغاير آنها اعتبارى و اتحاد آنها وجودى است چه آنكه وجود منسوب بموضوع يعينه وجود منسوب بمحصول باشد مانند « زيد انسان است » كه اتحاد بين آن دو ، در وجود بالذات است و يا آنكه اتحاد ميان آن دو در وجود بالعرض باشد مانند « انسان كاتب است » كه جهت اتحاد ميان آن دو وجود واحدى است كه انتساب آن بموضوع بالذات است و بمحمول بالعرض و يا انتساب وجود بهر دو يعنى موضوع و محمول بالعرض باشد مانند « الكاتب متحرك الاصابع » ( از اسفار ج 1 ص 132 - ج 3 ص 97 - رسائل صدرا ص 63 ) .\r\n\r\nهَومِ ايزَد\r\n- ( اصطلاح فلسفى ) حكماء فرس رب النوع نبات را « هوم ايزد » گويند ( از مجموعهء دوم مصنفات ص 158 پاورقى ) .\r\n\r\nهُويَّت\r\n- ( اصطلاح فلسفى ) هويت مشتق از هواست همانطور كه انسانيت مشتق از انسان است و رجوليت مشتق از رجل است و بالجمله هويت شىء يعنى وجود و شخصيت شىء است ( رسائل ابن رشد ص 11 ) .\r\nهويت عبارت از حقيقت جزئيه است « الحقيقة الجزئية تسمى هوية » يعنى هرگاه ماهيت با تشخص لحاظ و اعتبار شود هويت گويند و گاه هويت بمعنى وجود خارجى است و مراد تشخص است و هويت گاه بالذات است و گاه بالعرض است ( دستور ج 3 ص 478 - تفسير ص 771 ، 1000 ، 755 ، 553 ، 714 ، 301 )\r\n\r\nهُويّات\r\n- ( اصطلاح فلسفى ) مراد وجودات است . ( از رسائل ابن رشد ص 531 ) .\r\n\r\nهُويّاتِ بَسيطَه\r\n- ( اصطلاح فلسفى ) مراد عقول و نفوس و مجردات‌اند « الهويات البسيطة هى انيات محضه متفاوتة بالشدة و الضعف او بالاشد و الأضعف ليست لها ماهيات متقومة من جنس و فصل » ( اسفار ج 4 ص 76 و ج 1 ص 10 ) .\r\n\r\nهُويّاتِ مُجَدِدَه\r\n- ( اصطلاح فلسفى ) موجودات طبيعى و مادى كه همواره در معرض تحول و تقلب‌اند هويات متجدده ميگويند ( از اسفار ج 4 ص 76 ، 149 ) .\r\n\r\nهُويّاتِ مُتَخالَفَه\r\n- ( اصطلاح فلسفى ) مراد موجودات متخالفه است . هويات متخالفه نزد كسانى كه پيرو اصالت وجودند عبارت از ماهيات متخالفه است زيرا آنان تشخص موجودات را بماهيات ميدانند و كسانى كه قائل به اصالت ماهيت‌اند هويات متخالفه وجودات را ميدانند ( از اسفار ج 3 ص 97 ) .\r\n\r\nهُويّاتِ مُطْلَقَه\r\n- ( اصطلاح فلسفى ) مراد وجودات مطلقه است .\r\n\r\nهُويّاتِ ناقِصَه\r\n- ( اصطلاح فلسفى ) مراد موجودات ناقص‌اند ( رسائل ابن رشد ص 531 ) .\r\n\r\nهُويّاتِ وُجوديَّه\r\n- ( اصطلاح فلسفى ) مراد موجودات خاصهء مشخصهء خارجيه است ( از اسفار ج 4 ص 76 ) .\r\n\r\nهُويَّتِ اوَّلى\r\n- ( اصطلاح فلسفى ) مراد عقل اول است . ( از اسفار ج 3 ص 169 ) .\r\n\r\nهُويَّتِ بَدَن\r\n- ( اصطلاح فلسفى ) مراد تشخص بدن است و آنچه هوهويت « اين\r\n\r\n","description":"","footnote":"","page_name":" 2184 ","page_number":800},
  {"content":"\r\n\r\nهمانى » آن بدان محفوظ ماند ( اسفار ج 4 ص 149 ) .\r\n\r\nهُويَّتِ شَخْصيَّه\r\n- ( اصطلاح فلسفى ) مراد از هويت شخصيه گاه وجود خارجى است و گاه اطلاق به ذات حق شود . ( از اسفار ج 3 ص 17 ) .\r\nنسفى در تعريف هويت گويد . آنچه شيئيت شىء به او است باعتبار تحقق حقيقت گويند و باعتبار تشخص هويت گويند و با قطع نظر از هر يك ماهيت گويند .\r\n( رجوع شود به شرح عقايد نسفيه ص 20 )\r\n\r\nهُويَّتِ ساريَه\r\n- ( اصطلاح فلسفى ) مراد وجود منبسط و فيض مقدس و نفس رحمانى است . ( از اسفار ج 1 ص 118 ) .\r\n\r\nهُويَّتِ واحِدَه\r\n- ( اصطلاح فلسفى ) مراد تشخص واحد است . ( اسفار ج 3 ص 96 ) .\r\n\r\nهَيئات\r\n- ( اصطلاح فلسفى ) مراد صور است « و اعترفوا بأن الهيولى ليس لها تخصص الا بالهيئات التى سموها صورا » ( مجموعهء دوم مصنفات ص 115 ) .\r\n\r\nهَيَئاتِ جُوهَريَّه\r\n- ( اصطلاح فلسفى ) مراد صور نوعية جوهريه است « اذا التخصص انما هو بالهيئات الجوهريه » ( از مجموعهء دوم مصنفات ص 116 ) . رجوع به هيئت شود .\r\n\r\nهَيآتِ رَدِّيه\r\n- ( اصطلاح اخلاقى ) منظور اخلاقيات پست و ناستودهء انسانى است اعم از فطريات يا اكتسابيات ( رجوع شود به سياسات مدنيه ص 53 ) .\r\n\r\nهَيَئاتِ ظُلْمانيَّه\r\n- ( اصطلاح فلسفى ) مراد اعراض جسمانى است « و هيآتها الظلمانية و ستعلم ان اكثر الهيات الظلمانية للنور » ( از مجموعهء دوم ص 108 ) .\r\n\r\nهَيَئاتِ فَلَكيَّه\r\n- ( اصطلاح فلسفى ) حالات و خواص و اشكال فلكيه است ( از مجموعهء دوم مصنفات ص 22 ) رجوع شود به هيئت\r\n\r\nهَيَئاتِ نُورانيَّه\r\n- ( اصطلاح فلسفى ) مراد انوار عرضيهء قائم به غير است . « و الظهور اما ذوات جوهرية قائمة بنفسها كالعقول و النفوس او هيآت ، نورانية قائمة بالغير روحانيا كان او جسمانيا » ( مجموعهء دوم مصنفات ص 106 پاورقى ) . رجوع به هيئت شود .\r\n\r\nهَيآتِ نُورانيَّهء رُوحانيَّه\r\n- ( اصطلاح فلسفى ) بطور كلى عوارض و لوازم اشياء يا جسمانى ظلمانىاند و يا نورانى روحانىاند و بديهى است كه عوارض و لوازم اجسام ظلمانى است و هيآت ظلمانى ناميده مىشوند و عوارض و لوازم و انوار عرضيه نورانى روحانىاند . ( رجوع شود به مجموعهء دوم مصنفات ص 160 ) .\r\n\r\nهَياكِل\r\n- ( اصطلاح فلسفى ) مراد از هياكل اجساد ماديه است . ( از مجموعهء دوم مصنفات ص 156 ، 247 ) .\r\nهياكل بمعنى بتها و آنچه مورد پرستش است و بمعنى بتخانهء نصارى است و بمعنى حقايق وجوديه آمده است .\r\nاز جمله عقايد صابئيان راجع به هياكل اين است كه امور مجردهء روحانيه را منسوب به هياكل كرده‌اند از جمله هيكل علت اولى و مرتبه بعد هيكل عقل و سپس هيكل سياست و سپس هيكل ضرورات و سپس هيكل نفس است اين هياكل مدورات الشكل‌اند و هيكل زحل مسدس بود و هيكل مشترى مثلث بود و هيكل مريخ مربع مستطيل بود و هيكل شمس مربع بود و\r\n\r\n","description":"","footnote":"","page_name":" 2185 ","page_number":801},
  {"content":"\r\n\r\nهيكل زهره مثلث در جوف او مربع بود و هيكل عطارد مثلثى بود كه در جوف او مربع مستطيل است و هيكل قمر مثمن بود شهاب الدين تحت عنوان همين كلمه رسالهء دارد بنام هياكل النور اين كلمه در اصل به معنى معابد مهم و مشاهد مشرفهء مقدسه بوده است .\r\n\r\nهَياكِلُ الأَعْيان\r\n- ( اصطلاح فلسفى ) مراد موجودات خارجى و ماهيات‌اند . ( مشاعر 56 ) .\r\n\r\nهَياكِلُ القُربات\r\n- ( اصطلاح فلسفى ) مراد ابدان انسانى است كه وسيلهء تقرب نفوس بروحانيات است . ( از مجموعهء دوم مصنفات ص 245 ) .\r\n\r\nهَيْئَت\r\n- ( اصطلاح فلسفى ) مراد از هيئت در كلمات شيخ اشراق همان عرض است در كلمات فلاسفهء مشاء « كل شىء له وجود فى خارجى الذهن فاما ان يكون حالا فى غيره شايعا فيه بالكلية و نسميه الهية أو ليس حالا فى غيره على سبيل الشيوع بالكليه و نسميه جوهرا » ( مجموعهء دوم مصنفات ص 61 ) .\r\nناصر خسرو گويد : اما هيئت آنست كه اشخاص بدان از يكديگر جدا شوند خاصه اندر مردم با آنكه به صورت همه يكىاند . ( از جامع الحكمتين ص 81 ) و بهر حال اين كلمه در فلسفهء اشراق به معنى عرض به كار رفته است و هم به معنى اشكال و صور عرض . و هم به معنى انوار عرضى و تركيبات آن بدين صورت است .\r\nهيأت برازخ ، هيات جوهريه ، هيات عقليه ، هيأت فلكيه ، هيات قاره ، هيات مظلمه ، هيات منتجه ، هيات نورانى ، هيات روحانى ، هيات ظلمانى ، هيات نباتى . ( از شرح حكمة الاشراق ص 288 )\r\n\r\nهَيْئتِ ظُلْمانيَّه\r\n- ( اصطلاح فلسفى ) مراد اعراض جسمانى است كه مقولات نه‌گانهء عرضى باشد « الهيئة الظلمانية و هى - المقولات التسع العرضية ما خلا النور العارضى » ( از مجموعهء دوم مصنفات ص 107 و ش ص 285 ) .\r\n\r\nهَيْئَتِ ظُلْمانيَّهء جِسمانيَّه\r\n- ( اصطلاح فلسفى ) مراد اعراض جسمانيه‌اند . رجوع به هيئت ظلمانيه و ( مجموعهء دوم مصنفات ص 175 ) شود .\r\n\r\nهَيْئَتِ نوريَّه\r\n- ( اصطلاح فلسفى ) مراد انوار عرضيه است ( از مجموعه دوم مصنفات ص 123 ) .\r\n\r\nهَيْبَت\r\n- ( اصطلاح عرفانى ) هيبت عبارت از مشاهدهء جلال خدا در قلب است چون خدا بشاهد جلال بدل بنده تجلى كند نصيب دل هيبت بود و هيبت درجهء عارفانست .\r\nابو عمرو دمشقى گويد « اذا ضيعت الارواح اثر على الهياكل انوار الموافقات » ( طبقات ص 279 ) .\r\nكاشانى گويد هيبت عبارت است از انطواى باطن بمطالعهء كمال جمال محبوب و منشأ انس و هيبت يا جمال و جلال صفات بود يا جمال و جلال ذات كه مشرب روح است چنان كه قسم اول مشروب قلب است ( از مصباح الهدايه ص 221 ) .\r\nهيبت و انس فوق قبض و بسطاند چنان كه قبض فوق رتبت خوف است و بسط فوق منزلت رجا است ، هيبت اعلى از قبض است و انس اتم از بسط است و حق هيبت غيبت است و هر هائبى غايب است و هائبون متفاوتند در هيبت بر حسب تباين آنها در غيبت ، مقتضى هيبت بيخودى و مقتضى\r\n\r\n","description":"","footnote":"","page_name":" 2186 ","page_number":802},
  {"content":"\r\n\r\nانس ، هشيارى است ( رساله قشيريه ص 33 ) .\r\nبرخى از تركيبات : هيبت سلطان ، درجهء هيبت ، هيبت و عظمت جلال ، هيبت نبوت ، هيبت نور .\r\n\r\nهَيْكَل\r\n- ( اصطلاح اشراقى ) و هيكل بت را گويند . و در كلمات اشراق هيكل بمعنى جسد و طلسم به كار برده شده است « فهذه القوى فى البدن كلها ظل ما فى النور الاسفهبدية و الهيكل انما هو طلسمه » ( مجموعهء دوم مصنفات ص 214 ، 254 و رجوع شود به اخوان ج 2 ص 121 ) .\r\n\r\nهَيْكَلِ مُقَدَّس\r\n- ( اصطلاح كلامى فلسفى ) بيت المقدس را گويند ( از آثار الباقيه ص 21 ) رجوع به هياكل النور شهاب الدين شود و رجوع به قاموس كتاب مقدس شود و رجوع به مقدمه كتاب ترجمهء حكمة الاشراق ترجمه نگارنده شود .\r\n\r\nهَيْكَلِ نُور\r\n- ( اصطلاح فلسفى ) ظاهرا بت يا سمبل و نمودار و نمايندهء آفتاب را هيكل نور گفته‌اند ، يا بنائى كه بنام آفتاب بوده است .\r\nشهاب الدين گويد هرمس در هيكل نور در هنگام برآمدن سپيده صبح به عبادت ايستاد . رمز است . . . ( تلويحات ص 108 )\r\n\r\nهَيَمان\r\n- ( اصطلاح عرفانى ) هيمان عبارت از حيرت و بيخودى و محو است در تلاطم امواج وجود در پرتو انوار و تجليات الهى و استغراق در مقام جمع و بالجمله عبد در مراتب و درجات سير و سلوك و تلألؤ و تجلى انوار حق بر دل او و قرب و اتصال بانوار ملكوتى الهى آن چنان در وادى توحيد گم گردد و غرق در امواج بحر بىپايان توحيد الهى گردد كه از خود و و از ما سوى الله چشم‌پوشد و عالم و آدم را فراموش كند .\r\n\r\nهَيُولى\r\n- ( اصطلاح فلسفى ) مادهء اوليهء عالم كه همواره متصور بصور و متقلب باحوال و اشكال و هيآت مختلف است هيولى گويند و آن واحد و بسيط است .\r\n« الهيولى هى جوهرة بسيطة روحانية معقولة غير علامة و لا فعالة بل قابلة آثار النفس بالزمان منفعلة لها » ( اخوان ج 3 ص 198 ) .\r\nابن رشد گويد : هيولى عبارت از تنها امرى است كه علت كون و فساد است و هر موجودى كه عارى از آن طبيعت ( هيولى ) باشد غير كائن و غير فاسد است .\r\n( تهافت التهافت ص 107 ) .\r\nناصر خسرو در ترتيب تكوين عالم و موجودات گويد : سپس از نفس هيولى موجود شد بامر بارى تعالى بواسطهء نفس و عقل و مر هيولى را مرتبهء چهارم آمد بدان چه مر عقل را مرتبت دوئى بود و نفس را با مرتبت سه‌ئى لاجرم هيولى به چهار نوع اندر است ، يكى : هيولاى صناعى و ديگر هيولاى - طباعى و سه ديگر هيولاى كلى و چهارم هيولاى اول اعنى بىصورت آنگاه پس از هيولى طبيعت موجود شد اندر مرتبت پنجمى و از آنست كه طبايع پنج است چهار از اين بسائط آب است و . . .\r\nو پنج فلك آنگاه جسم سپس از اتحاد طبايع بهيولى اندر مرتبت ششمى است از بهر آنكه مر جسم را شش جانب است از : زبر ، زير ، راست ، چپ ، پيش و پس آنگاه صورت افلاك اندر مرتبت هفتمى است از آنست كه افلاك هفت است ( از جامع الحكمتين ص 149 ) .\r\n\r\n","description":"","footnote":"","page_name":" 2187 ","page_number":803},
  {"content":"\r\n\r\nو بالجمله مراد از هيولاى اولى همان خميرهء اجسام و امرى است كه محل توارد و تعاقب صور است و محل استحالات و انقلابات است چنان كه خاك تبديل به نبات شود و نطفه ، انسان و حيوان شود و مسلم است كه نطفه در طى مراحل كمال و ادوار و اكوار و اكوان خود در مرتبت بعد از مرتبت اول بطور كلى باطل نمىشود و بالاخره چنين نيست كه نطفه رأسا باطل شده و انسان بوجود آيد و اگر چنين باشد نتوان گفت كه انسان يا حيوان از نطفه است پس معلوم مىشود كه در تمام مراحل و صور چيزى باقى است كه وحدت شخصيه و نوعيه به آن محفوظ است و همان هيولاى اولى است كه خود بىرنگ و نام است .\r\nاخوان الصفا گويند : « هيولى الاولى جوهرة بسيطة روحانية قابلة من الصور و الاشكال بالزمان شيئا فاذا صورت قبلت الهيولى الطول و العرض و العمق فكانت بذاك جسما مطلقا هو الهيولى الثانية » .\r\n( از اخوان ج 3 ص 198 و رجوع شود باسفار ج 3 ص 203 ، 5 ) .\r\nاخوان هيولى را چهار قسم دانند .\r\n1 - هيولاى صناعيه 2 - هيولاى طبيعيه 3 - هيولاى كل 4 - هيولاى اول ( رجوع شود به رساله در بيان هيولى جلد اول ص 5 ) .\r\nحكماء در مورد هيولاى افلاك گويند :\r\nنوع هيولاى افلاك غير از هيولاى عالم عناصر و كون و فساد است و از همين جهت است كه افلاك در معرض كون و فساد و خرق و التيام نمىباشند .\r\nشيخ الرئيس گويد : اجزاء و مبادى جسم بر دو قسم‌اند يكى آنچه بمنزلهء چوب براى تخت است و ديگر آنچه مقام صورت تخت را دارد ، آنچه منزله و مقام چوب براى تخت است هيولى و موضوع ناميده است و ماده و عنصر و اسطقس هم ناميده مىشود و آنچه بمنزله و مقام صورت تخت است صورت نامند و هيولى هيچ گاه عارى از صورت نيست و بواسطهء صورت موجود بالفعل مىشود .\r\nو بالجمله هيولى امر بالقوه است و فعليت آن به صورت است و على التعاقب صورى را رها و صورى ديگر قبول مىكند و از اين جهت كه بالفعل حامل صورت است موضوع نامند و مراد از موضوع در اينجا موضوع مصطلح در منطق نيست .\r\n( رجوع شود به شفا ج 1 ص 6 - 7 اسفار ج 1 ص 119 ج 2 ص 116 ، 35 ، 1 137 - اخوان ج 2 ص 46 - مجموعهء دوم مصنفات ص 74 تفسير ص 33 ، 171 ، 1442 ، 772 - ش ص 219 225 ، 429 - اسفار ج 1 ص 118 ، 170 )\r\n\r\nهَيولاىِ اوْلى هَيولاىِ صِناعى هَيولاىِ طِباعى هَيولاىِ كُلّى\r\n( اصطلاح فلسفى ) رجوع به هيولى شود .\r\nشيخ شهاب الدين سهروردى نظر مشائيان را راجع به هيولى مردود ميداند و چنان مينمايد كه اجسام را مركب از هيولى و صورت نمىداند .\r\nمشائيان گفته‌اند جسم اتصال پذيرد و\r\n\r\n","description":"","footnote":"","page_name":" 2188 ","page_number":804},
  {"content":"\r\n\r\nچون اتصال انفصال نپذيرد لازم است در جسم چيزى بود كه هم اتصال پذيرد و هم انفصال و آن هيولى است .\r\nو گفته‌اند كه مقدار داخل در حقيقت اجسام نبود زيرا همهء اجسام در جسميت مشتركند و در مقادير مفترق ، ديگر اينكه جسم واحد بسبب تخلخل و تكاشف كوچك و بزرگ شود گفتار آنها مردود است به اينكه : اتصال به آن امرى گفته مىشود كه بين دو جسم بود و حكم مىشود به اين كه يكى از دو جسم به ديگرى پيوسته است و اتصالى كه در مقابل انفصال است اين بود و آنچه در جسم هست امتداد يعنى طول ، عرض و عمق است و انفصال مقابل امتداد نبود وانگهى چه گوئى در پاسخ كسى كه مدعى است كه جسم عبارت از مجرد مقدارى است كه تنها امتدادات سه‌گانه پذيرد و نه چيزى ديگر .\r\nو اما گفتار كسانى كه باستناد اينكه در پارهء از اجسام و مثلا مانند قطعهء از موم طول و عرض و عمق آن مبدل مىشود گويند امتدادات سه‌گانه از اعراض‌اند مجرد ادعا بود زيرا اگر اين مدعى مقدار متغيرى كه در پارهء از جهات رود عرض بداند لازم نبود كه نفس مقدار هم عرض بود و يا براى جسم عرضى بود همين طور هر جسمى كه در جهت عرض پهن شود از طول آن كاسته مىشود و بنا بر اين در هنگام كشش ، پارهء از اجزاء آن كه پراكنده‌اند - پيوسته شده و پارهء ديگر كه پيوسته‌اند پراكنده شود پس كشش اندازه‌ها در جهات مختلف البته بر سبيل بدل لازمه آن بود و هر يك از اين كشش‌ها كه در جهات است عرض بود متبدل و حال آنكه جسم خود عبارت از نفس مقدار بود و امتدادات سه‌گانه عبارت بود از آنچه بر حسب كشش جسم و امتداد آن بسوى جهات مختلف مأخوذ شود .\r\nو اما اينكه گويند : اتصال قبول انفصال نكند اگر منظور آنان از اتصال ، اتصال بين دو جسم باشد درست است و اما اگر منظور آنان از اتصال ، اتصال مقدار بود نادرست است و ما اين امر كه مقدار و اندازه قبول انفصال نمىكند نمىپذيريم و اصولا به كار بردن اتصال در برابر مقدار مغالطه بود و ايجاد خطا و اشتباه مىكند زيرا اين امر صرفا اشتراك در لفظ بود و همين امر ايجاد توهم مىكند كه مراد از اتصال اتصالى بود كه انفصال آن را تباه و باطل گرداند .\r\nو اما گفتار آنان كه گويند همهء اجسام در جسميت مشترك بوند و در اندازه‌ها مختلف و بنا بر اين مقدار خارج از جسم بود نيز گفتارى بود نادرست و فاسد چه آنكه جسم مطلق در برابر مقدار مطلق بود و جسم خاص در برابر مقدار خاص .\r\nو اين سخن نبود مگر مانند سخن كسى كه گويد : مقدارهاى خاص در بزرگى و خردى مختلف بوند و از آن جهت كه مقدارند مشتركند پس اختلاف آنها به بزرگى و خردى نبود مگر بامرى جز مقدار و خارج از مقدار بدان سان كه لازم آيد كه فزونى مقدار بزرگ بر مقدار كوچك بامرى بود كه غير مقدار بود زيرا هر دو در مقدار مشترك بودند و بديهى است كه اين گفتار نادرست بود زيرا اگر مقدارى بر مقدار ديگر فزون باشد جايز نيست كه گفته شود آن فزونى به چيزى جز مقدار است زيرا تفاوتى در\r\n\r\n","description":"","footnote":"","page_name":" 2189 ","page_number":805},
  {"content":"\r\n\r\nمقادير نبود مگر به مقدار پس تفاوت به نفس مقدار بود و از آن جهت بود كه يكى اتم و آن دگر انقص بود و اين تفاوت عينا بمانند تفاوت بين نور اشد و نور اضعف و گرماى اشد و گرماى اضعف بود و ما از نور اشد و گرماى اشد نخواهيم مگر شدت آن را در قدرت و ممانعت و جز آن .\r\nو شدت و ضعف نور از جهت مخالطت و در آميختگى ظلمت نبود زيرا ظلمت امر عدمى بود و آن را اجزاء مظلمهء نبود چه آنكه سخن ما در آن چيزى بود كه از نور حس مىشود و در آن چيزى است كه از اشياء و اجسام نيره بر شيئى املس مثلا مانند آينه منعكس مىشود و بلكه شدت نور عبارت از تماميت و كمال ماهيت آن بود و بنا بر اين افزايش در طول نيز همين وضع را خواهد داشت و اين طول مخصوص هرگاه بزرگتر از آن دگر بود بدين معنى بود كه اين طول در درازا و مقدار تمامتر و كاملتر بود از آن دگر و بديهى است كه زيادت نيز طول بود و اگر ما اين زيادت را شدت در طول نناميم بدين سبب بود كه در اينجا هم به آن مقدار كه مماثل با آن مقدار ديگر است ميتوان اشارت كرد هم بر زايد بر آن ، بر خلاف « اتم بياضا » كه در آنجا اين تفاوت بين دو طرف نبود و همانطور كه « اشد بياضا » بود و از اين جهت جامع بين آنها « اتميت » قرار داده مىشود نه « اشديت » و بهر حال نزاعى در نامگذارى و اسامى نبود .\r\nحاصل سخن اينكه جسم مطلق عينا عبارت از مقدار مطلق بود و اجسام خاصه عبارت از مقادير خاصه‌اند و همانطور كه اجسام در مقدار مطلق مشتركند و در اندازه‌هاى مختلف مفترق همانطور هم در جسميت مطلق مشتركند و در مقادير مختلف مفترق و اما تخلخل و تكاشف حصول آن دو را بمعنى حقيقى مسلم نمىدانيم و نمىپذيريم زيرا تخلخل و تكاثف چيزى جز جدائى اجزاء جسم و اجتماع آنها و وارد شدن اجزائى لطيف بين اجزاء جسم و بيرون آمدن اجزائى لطيف از بين آنها چيز ديگرى نبود .\r\nو بهر حال شهاب الدين اين گونه دلائل و دلائل ديگر را كه مشائيان براى اثبات و وجود هيولى اقامه كرده‌اند مردود ميداند و جسم را صرف مقدار ميداند و نه مركب از ماده و صورت .\r\n\r\n","description":"","footnote":"","page_name":" 2190 ","page_number":806},
  {"content":"\r\n\r\n\r\nى\r\n\r\nى\r\n- ( اصطلاح ادبى ) بطور مفرد در زبان و قواعد عرب بر سه وجه است .\r\n1 - ضمير مؤنث مخاطب مانند تقومين و قومى .\r\n2 - حرف انكار مانند « انا انيه » 3 - حرف تذكار مانند « قدى » ( از مغنى ص 190 ) و در پارسى براى افادهء چند معنى است .\r\n1 - ياء وحدت كه فردى را معين كند و آن را ياء نكره نيز گويند مانند « پسرى پدرى » و معنى يكى دهد و مانند « گدائى پادشاهى » كه يك گدا و يك پادشاه است 2 - ياء نسبت مثل حجازى ، شيرازى .\r\n3 - ياء خطاب مانند تو هنوز طفلى چرا چنين ميكنى چگونه مينويسى .\r\n4 - ياء مصدر مثل ترى ، تازگى ، بينوائى .\r\n5 - ياء متكلم كه مأخوذ از زبان عرب است مثل استادى ، مخدومى ، اعتمادى 6 - ياء ضمير كه در اواخر افعال ضمير مخاطب باشد مثل رفتى ، مىروى و در اواخر صفات رابطه باشد مانند تو عالمى . تو توانگرى .\r\n7 - ياء نكره كه يائى است ملينه در اواخر اسماء كه ياء وحدت باشد : اسبى خريدم غلامى فروختم .\r\n8 - ياء شرط و جزاء كه ياء ملينه است در اواخر افعال معنى شرط دهد مثل اگر بخواستى بدادمى اگر بفروختى بخريدمى .\r\n9 - ياء لياقت و لزوم كه در اواخر مصادر معنى لياقت و لزوم دهد مثل او دوست داشتنى است . اين كار كردنى است .\r\n( از المعجم 177 - 188 دره نجفى 91 - 99 )\r\n\r\nيا\r\n- يا در زبان و قواعد عرب حرف نداء است براى بعيد ، حقيقة يا حكما مانند\r\n\r\n","description":"","footnote":"","page_name":" 2191 ","page_number":807},
  {"content":"\r\n\r\n« يا عبد الله و يا الله » و براى قريب آيد به منظور تأكيد ، بعضى گويند مشترك است بين قريب و بعيد و متوسط و از ساير حروف ندا زيادتر به كار رود و اسم « الله ، ايها ، ايتها و مستغاث » تنها بيا منادى شوند .\r\n( از معنى ص 90 )\r\n\r\nيائِسَه\r\n- اصطلاح فقهى است و زنى را گويند كه قاعده نشود و مشهور آنست كه هاشميات و علويات تا سن 60 سالگى حيض شوند و غير آنها تا سن پنجاه سالگى و منظور از علويات يا هاشميات كسانى هستند كه دودمان آنها به نضر بن كنانه رسد .\r\nرجوع به آيسه شود .\r\n\r\nياء نفس\r\n- ( اصطلاح ادبى ) مراد « ى » متكلم است . مانند اننى ، ضربنى ، جاءني كتابى .\r\n\r\nيَأجُوج و مَاْجُوج\r\n- ( كلامى عرفانى ) اين اصطلاح مأخوذ از قرآن مجيد است كه ميفرمايد :  « حَتَّى إِذا فُتِحَتْ يَأْجُوجُ وَ مَأْجُوجُ »  در اصل و ريشهء آن بحث بسيار است گويند ذو القرنين در آن گاه كه بدنبال آب زندگانى رفته بود كسانى بنزد او آمدند و از شرارت ياجوج و مأجوج و فساد آنان شكايت كردند و گفتند : يا ذو القرنين ان ياجوج و مأجوج مفسدون فى الارض و هل نجعل لك خرجا على ان نجعل بيننا و بينهم سدا .\r\nو نزد اهل ذوق كنايت از نفس شيطانى است كه زمين را پر از فساد كند و شهوات سركش است كه هر چه پيش آيد بسوزد ، ساجد و مسجود را بسوزد .\r\nمولانا گويد :\r\n مايهء ظلم و فساد افروختن * سجد و سجده‌كنان را سوختن \r\nنفس اماره است در مرتبت پست كه فرمودند اولئك كالانعام بل هم اضل\r\n نفس اژدرها است او كى مرده است * از غم بىآلتى افسرده است . \r\nياجوج و مأجوج ، نفس مكار است و انسان خوار .\r\n\r\nيار\r\n- ( اصطلاح ذوقى ) يار عالم شهود را گويند يعنى مشاهدهء ذات حق .\r\n( از كشاف ص 1564 ) .\r\nشاعر گويد :\r\n يار با ماست چه حاجت كه زيادت طلبيم * دولت صحبت آن مونس جان ما را بس \r\n\r\nيأس\r\n- ( اصطلاح اخلاقى ) يأس عبارت از حالتى است عارض بر نفس در مقام عجز و ناتوانى منشأ آن يا جهل است و يا عدم توكل است و حركت نفس است بدرون و بالجمله قطع اميد از كارى را يأس گويند و معنى اينكه گويند « الياس احدى الراحتين » اينست كه يكى از دو امر انسان را راحت مىكند يكى وصول بمطلوب و ديگرى قطع اميد از وصول به آن .\r\n( رجوع شود به دستور ج 3 ص 480 )\r\n\r\nيابِس يُبوسَت\r\n( اصطلاحات فلسفى ) يكى از كيفيات اربعهء اول يبوست است و از عناصر اربعه خاك بارد و يابس است « قال جماعة ان اصول القوابس اربعة بارد يابس هو الارض و بارد رطب هو الماء و حار رطب هو الهواء و حار يابس هو النار » .\r\nو بالجمله يبوست قبول شكل و ترك آن\r\n\r\n","description":"","footnote":"","page_name":" 2192 ","page_number":808},
  {"content":"\r\n\r\nاست با دشوارى « كيفية » فى الجسم يقتضى صعوبة التشكل و التفرق و الاتصال » .\r\nشيخ اشراق بيان مفصلى در رد گفتار فلاسفه در مورد تقسيم عناصر و انتساب كيفيات خاص از نظر مشائيان دارد .\r\n( رجوع شود به مجموعه دوم مصنفات ص 188 - 189 ) .\r\n\r\nياقُوت\r\n- ( اصطلاح ذوقى ) ياقوت جوهر مشهور است و نزد صوفيه ياقوت احمر عبارت از نفس كل است كه كليت آن ممزوج است بظلمت متعلق به جسم بر خلاف مفارقات و عقل مفارق كه از آن تعبير به « بدرة البيضاء » شود .\r\n( كشاف ص 1543 - اصطلاحات خطى ث 854 )\r\n\r\nيَد\r\n- ( اصطلاح فقهى و ادبى ) نزد سالكان يد كنايت از يد إله و قدرت كاملهء حق است كه فرمود  يَدُ اللَّهِ فَوْقَ أَيْدِيهِمْ  در فقه تصرف بيد تصرف مالكانه است يعنى تصرف يكى از نشانه‌هاى مالكيت است و بهر حال قاعدهء يد و اماره يد مواردى دارد و احكامى .\r\n\r\nيَدِ امانى\r\n- ( اصطلاح قواعد فقه ) در كليات حقوقى آمده است :\r\nاگر چه وضع يد بر مال غير موجب ضمان است و لكن اين وقتى است كه مال بطور امانت دست ذو اليد نيامده باشد و الا تلف مال جز در صورت تعدى يا تفريط موجب ضمان امين نخواهد شد و بر او جز يمين متوجه نمىشود چنان كه معروف است « ليس على الامين غير اليمين » .\r\nو در اين حكم فرقى نيست بين اينكه امانت محضه بوده و مال بنفع صاحب مال بدست امين افتاده باشد مثل وديعه كه استنابه در حفظ مال به منظور مصلحت مالك صورت گرفته است يا بنفع قابض مال تسليم او شده باشد مثل عاريه و يا اينكه امانت مختلط باشد مثل تسليم عين مستأجره و مال قراض ( مضاربه ) و نظائر اينها .\r\nپس حكم در جميع امانات عدم ضمان است و ضمانت با امانت جمع نمىشود .\r\n( كليات ص 40 ، 41 ) رجوع به امانت و ضمانت شود .\r\n\r\nيَدِ ضَمانى\r\n- ( اصطلاح فقهى ) رجوع به ضمانت شود .\r\n\r\nيدان\r\n- ( اصطلاح عرفانى ) يدان تثنيه يد است و نزد صوفيه عبارت است از اسماء متقابلهء الهى كه اسماء جلالى و جمالى نامند مانند قهار و لطيف .\r\nبعضى گويند : يدان عبارتند از حضرت وجوب و امكان ، رجوع بفرهنگ مصطلحات عرفا شود .\r\n\r\nيَدِ مُسْلِم\r\n- يكى از ضوابط فقهى آن است كه يد مسلم محترم است و آنچه از دست مسلم گرفته شود از گوشت و پيه و پوست محكوم به طهارت است و گر چه علم بتذكيهء آن نباشد .\r\n\r\nالْيَزيديَّة\r\n- ( اصطلاح ملل و نحل ) .\r\nاتباع يزيد بن ابو انيسة الخارجى را گويند كه اعتقاد داشت كه خدا حضرت رسول را از عجم بر انگيخت و گمان داشت كه خدا بر او كتابى نازل كرده كه شريعت محمدى را نسخ نموده است و عقيده داشت كه پيروان او همان صابئين مذكور در قرآن مىباشند .\r\n( ضبط ابو انسيه معلوم نيست اصولا مخدوش است ) .\r\n( از مختصر فرق بين الفرق ص 168 )\r\n.\r\n\r\n","description":"","footnote":"","page_name":" 2193 ","page_number":809},
  {"content":"\r\n\r\n\r\nيَعْقُوبيَّه\r\n- ( اصطلاح كلامى ) يكى از فرق نصارى است . اصحاب يعقوب نامى را گويند كه معتقد به وجود اقانيم سه‌گانه بود و وجود خدا را مثل آدميان مركب از گوشت و پوست و . . . ميدانست ، وى گويد : خدا تبديل به مسيح شده است .\r\n( از ملل و نحل شهرستانى ص 109 ، 11 ) .\r\n\r\nيَقْظَه\r\n- ( اصطلاح عرفانى ) يقظه يعنى بيدارى و در اصطلاح صوفيان بدين معنى است كه خداوند تعلق نفس يعنى روح را بر سه قسم قرار داده است يكى آنكه لمعان كند ضوء آن بر جميع اجزاء بدن اعم از ظاهر و يا باطن آن كه آن را يقظه نامند ديگر آنكه منقطع شود ضوء آن بالكليه كه موت گويند و سه ديگر آنكه منقطع شود ضوء آن از ظاهر بدن دون الباطن كه نوم گويند .\r\n( از دستور العلماء ج 3 ص 413 ) يقظه عبارت از بيدارى از خواب غفلت است و موجب آن « واعظ الله » و معرفت و تجلى انوار الهى است در قلوب كه بواسطه اجابت دعوت هاديان الى طريق الحق و خدمت اولياء الله حاصل مىشود .\r\n پس بخسبم باشم از اصحاب كهف * به ز دقيانوس باشد خواب كهف\r\nيقظه‌شان مصروف دقيانوس بود * خوابشان سرمايهء ناموس بود\r\nخواب بيداريست چون با دانش است * واى بيدارى كه با نادان نشست\r\nپس در اين تركيب حيوان لطيف * آفريد و كرد با دانش اليف\r\nنام كالانعام كرد آن قوم را * زانكه نسبت كو به يقظه نوم را\r\nروح حيوانى ندارد غير نوم * حسهاى منعكس دارند قوم\r\nيقظه آمد نوم حيوانى نماند * انعكاس حس خود از لوح خواند\r\nهمچو حس آنكه خواب او را ربود * چون شد او بيدار عكس او نمود\r\nلاجرم اسفل بود از سافلين * ترك او كش لا احب الآفلين \r\n\r\nيقين\r\n- ( اصطلاح عرفانى ) يقين در اصطلاح اهل نظر ، اعتقاد جازم مطابق ثابت است يعنى آنچه در اثر تشكيك مشكك زائل نشود .\r\nبيضاوى گويد : يقين اتقان علم است .\r\nو بالجمله يقين از نظر فلسفه تصديق جازم است كه مطابق و ثابت است و در اصطلاح اهل ذوق و عرفان اطلاقات متعددى دارد .\r\nو نزد سالكان در معنى يقين اختلاف است و تعاريفى براى آن شده است از اين قرار :\r\n1 - تحقيق تصديق بغيب است بواسطهء ازالهء هر گمانى 2 - مكاشفه است 3 - چيزى است كه قلوب بيند نه عيون 4 - مشاهده است 5 - ظهور نور حقيقت است 6 - مشاهدهء غيوب است بكشف قلوب و ملاحظهء اسرارست بمخاطبهء افكار .\r\n( از كشاف ص 1548 ) جنيد گويد : يقين عبارت از ارتفاع و برخاستن شك است .\r\nابن عطا گويد : يقين عبارت از زوال\r\n\r\n","description":"","footnote":"","page_name":" 2194 ","page_number":810},
  {"content":"\r\n\r\nمعارضه است بر دوام وقت به اين معنى كه يقين را دو شرط است يكى زوال معارضه و ديگرى دوام وقت اما زوال معارضه اين است كه چون يقين حاصل شود بنده را بر حق اعتراضى باقى نماند نه بسئوال عطا و نه برد بلا و اما دوام وقت به اين معنى است كه چون يقين او قوى گشت هيچ گاه تزلزلى براى او حاصل نگردد .\r\nذو النون گويد : آنچه را چشم سر بيند علم خوانند و آنچه را دل بيند يقين خوانند .\r\nبعضى گويند : يقين عبارت از چشم دل است .\r\n( رجوع شود به عين اليقين و حق اليقين و علم و شرح تعرف ج 2 ص 138 - شرح منازل ص 115 ) .\r\nو گفته‌اند « اليقين كله ترك الشكوى عند ما يضاد مرادك و الثقة بالله » .\r\n( طبقات ص 429 ) وراق گويد « اليقين ثمرة التوحيد فمن صفا فى التوحيد ، صفا له اليقين » ( طبقات ص 300 ) و باز گويد « اليقين نور يستضيء به العبد فى احواله » و باز گويد « العبد لا يستحق اليقين حتى يقطع كل سبب بينه و بين العرش الى الثرى » .\r\n( طبقات ص 227 ) .\r\nو گفته‌اند « اليقين تحقق الاسرار به احكام المغيبات » ( طبقات ص 465 ) رودبارى گويد « انفع اليقين ما اعظم الحق فى عينك و صغر ما دونه عندك و اثبت الخوف و الرجاء فى قلبك » ( طبقات ص 359 ) .\r\nو گفته‌اند « اليقين نور يجعله الله فى قلب العبد حتى يشاهد به امور آخرته و يخرق بقوته كل حجاب بينه و بين ما فى الآخرة حتى يطالع تلك الامور كالمشاهدة » ( طبقات ص 128 ) .\r\n\r\nيَقينِ تامّ\r\n- ( اصطلاح فلسفى ) اعتقاد مطابق با واقع است رجوع بيقين شود .\r\n\r\nيقينيات\r\n- ( اصطلاح منطقى ) قضايائى كه بواسطهء آنها تصديق يقينى حاصل مىشود يقينات گويند و آنها يا ضرورى ميباشند و يا نظرى و ضروريات شش قسم‌اند :\r\n1 - اوليات 2 - مشاهدات 3 - حدسيات 4 - مجربات 5 - متواترات 6 - فطريات ( از كشاف ص 1547 ) .\r\n\r\nيكشنبهء نو\r\n- ( اصطلاح گاه‌شمارى ) نخستين يكشنبهء بود كه مسيحيان روزه بگشايند و لباسهاى نو بپوشند .\r\n( از التفهيم ص 250 ) .\r\n\r\nيَم\r\n- ( اصطلاح ذوقى ) يعنى دريا .\r\nكنايت از درياى هستى است و فيوضات و رحمت واسعهء حق است .\r\nمولانا گويد :\r\n گفتگو آخر رسيد و عمر هم * مژده كآمد وقت كز من وارهم\r\nدر جهان جان كنم جولان همى * بگذرم زين غم درآيم در يمى \r\n\r\n","description":"","footnote":"","page_name":" 2195 ","page_number":811},
  {"content":"\r\n\r\n زانكه اين عالم زنم زنده است خوش * از يمى نم يافت ز آن خويست گشن\r\nچونكه جان در خاك و نم زنده بود * در جهان يم به بين تا چون شود\r\nيم چو شهر است و چو دروازه است نم * نم چو قطره دان و بىاندازه يم\r\nزين نمى كو همچو جانست اندرا * در يم جانان كه دريابى بقا\r\nچونكه نم از بهر جانست اين طرف * پس ز راه جان طلب كن اين شرف\r\nتا ترا آنجا برد كو بوده است * جستن اندر خاك يم بيهوده است\r\nجزو هر خاكى به خاكستان برد * پس ز جان كن وصل جانان را طلب\r\nبىلب و بىكام ميگو نام رب * تا رهى از جنس اين فانى جهان\r\nدر جهان جان بمانى جاودان * تخمه‌هاى عمر را در شور خاك\r\nمىبكارى تا شوى آخر هلاك \r\n\r\nيَمانيَّه\r\n- ( اصطلاح نجومى ) نخستين ستارهء بود از ستارگان كلب اكبر و آن ستارهء بزرگى بود واقع بر دهن كلب كه بر اسطرلابات هم رسم كنند و شعراى يمانى هم نامند .\r\n( از صور كواكب ص 288 )\r\n\r\nيُمْنةً و يُسْرَةً\r\n- ( اصطلاح نجومى ) مطابق با قواعد هيئت قديم فلك محيط به مانند دولاب دائم الدوران بود و حركت دولابى آن در فوق زمين از مشرق بسوى مغرب است و در تحت زمين از مغرب به مشرق است پس همهء اوقات نيم فلك كه شامل شش برج و يكصد و هشتاد درجه است فوق زمين است كه بنام يمنة ناميده شده است و نصف ديگر آن كه شش برج و يكصد و هشتاد درجه باشد تحت زمين است و يسره ناميده مىشود و باندازهء كه از افق مشرق طلوع مىكند نظر آن در افق مغرب از برج هفتم غايب مىشود و همواره طلوع شش برج در روز بود و شش برج ديگر طلوع آن در شب بود و دائما درجهء از آن دايره در افق مشرق و درجهء ديگر آن در وسط آسمان بود كه آن را وتد عاشر نامند و نظر آن را كه در زير زمين است يعنى در نيم دايرهء زيرين است و . . .\r\n\r\nيَمين\r\n- ( اصطلاح فقهى ) و قسم به خدا را گويند و صيغه آن « و مقلب القلوب و الابصار و الذى نفسى بيده و الذى فلق الحبة و برء النسمه ، و الله ، تالله ، بالله » و جز آن و بالجمله يمين در لغت سه معنى دارد الجارحة ، القوة ، القدرة و قسم مطلق را گويند و قسم را بدان جهت يمين گويند كه در جاهليت هر آن كس كه قسم مىخورد دست راست صاحب خود را ميگرفت يا از آن جهت است كه قسم‌يادكننده بواسطهء قسم گفتار خود را تقويت مىكند و شرعا تأكيد محلوف عليه باشد بذكر خدايا صفتى از صفات او ، حكم قسم باختلاف احوال مختلف است گاه واجب است اگر واجب بر آن متوقف باشد و گاه حرام است اگر ارتكاب حرامى بر آن متوقف باشد و گاه مستحب است و گاه مكروه .\r\nقسم بذكر نام خدا يا صفتى از اوصاف جلاله او مشروع است و حكم مشروعيت آن حث بر وفاء به عقد است  « لا يُؤاخِذُكُمُ اللَّهُ بِاللَّغْوِ فِي أَيْمانِكُمْ وَ لكِنْ يُؤاخِذُكُمْ بِما عَقَّدْتُمُ الْأَيْمانَ  و صيغ يمين و الله ، بالله ، تالله اگر در يمين حلالى حرام شود يا بالعكس كفاره لازم است\r\n\r\n","description":"","footnote":"","page_name":" 2196 ","page_number":812},
  {"content":"\r\n\r\nمثل آنكه قسم ياد كند كه باز وجهء خود مقاربت نكند كه ايلاء باشد در عقود و معاملات گويند البينة على المدعى و اليمين على من انكر » رجوع شود به ( الفقه على مذاهب الا ربع ص 57 قواعد شهيد ص 333 - 363 شرح لمعه ج 1 ص 201 ) در كليات حقوقى آمده است كه :\r\nاز يمين به قسم نيز تعبير مىشود و در زبان فارسى آن را سوگند گويند مأخذ يمين حديث معروف نبوى است « انما اقضى بينكم بالبينات و الايمان » و اخبار ديگرى نيز قريب به اين مضمون است كه همه آنها دلالت دارند بر اينكه فصل دعوى و خصومتها منحصر است به اين كه مدعى اقامه بينه نمايد و يا منكر ، سوگند ياد كند .\r\nقسم به غير ذات حق تعالى اثرى نداشته و فاصل خصومت نيست و بعض فقهاء فتوى بحرمت آن داده‌اند و در بعض اخبار منع از آن شده است و از اين جمله است اين روايت « اما ان تحلف بالله و الافدع » بايد به خدا سوگند ياد كنى و يا بگذر و صرف نظر بنما .\r\nهر چند در حل و فصل دعاوى اكتفاء بيك قسم آن هم بطور ساده كافى است و لكن گاه در بعضى دعاوى به پاره‌ئى ملاحظات از قبيل القاء بيم و هراس و منكر باعتراف به حق و انصراف از انكار از حيث زمان و مكان و الفاظ و صيغ مخصوصى حاجت بتغليظ افتد و آن منوط به نظر حاكم است .\r\nو به همين ملاحظات است كه حاكم ميتواند يهود و نصارى را بتوراة و انجيل و مقدسات و معابدشان قسم دهد . ( كليات حقوقى ص 254 ) .\r\nدر معتقد الاماميه آمده است :\r\nسوگند نباشد الا بخداى ، يا بنامى از نامهاى وى ، از براى آنكه سوگند خورندهء به غير الله عاصى است ، بسبب مخالفت كردن وى آن را كه مشروع است از كيفيت سوگند و چون منعقد شدن سوگند ، و لازم بودن كفارت بخلاف كردن ، حكمى شرعى است ، به معصيت ثابت نشود .\r\nو سوگندى كه موجب كفارت باشد بحنث ، آن بود كه عاقلى كه مالك اختيار خود باشد ، سوگند خورد كه در زمان آينده قبيح نكند ، يا مباحى كه در ترك آن بر وى ضررى نباشد ، يا طاعتى كند ، يا مباحى كه بر وى ضرى نباشد در كردن آن ، با آنكه سوگند را به نيت منعقد كرده باشد ، و از استثناى بمشيت مطلق گردانيده ، آنگه خلاف آن كند كه برو سوگند خورده باشد بعمد و اختيار .\r\nدليل بر آنكه در سوگند نيت شرط است و آن قول خداست :  لا يُؤاخِذُكُمُ اللَّهُ بِاللَّغْوِ فِي أَيْمانِكُمْ وَ لكِنْ يُؤاخِذُكُمْ بِما عَقَّدْتُمُ الْأَيْمانَ  ، يعنى : خدا شما را مواخذت نكند بلغو در سوگندهاى شما ، و ليكن مواخذت كند به آنچه عقد يمين كرده باشيد ، و عقد يمين نباشد الا به نيت .\r\nو سوگندى كه منعقد نگردد آنست كه بر گذشته سوگند خورد ، كه او در آن دروغگو باشد ، يا سوگند خورد كه بكند يا نكند آنچه خلاف طاعت خداى باشد ، يا در دنيايش بصلاحتر بود .\r\nدليلش قوله ص :\r\n« من حلف على شىء فرأى ما هو خير منه له فليأت ما هو خير منه »\r\n، يعنى : هر گه سوگند خورد بر چيزى ،\r\n\r\n","description":"","footnote":"","page_name":" 2197 ","page_number":813},
  {"content":"\r\n\r\nپس بيند آنچه آن بهتر باشد از آن ، گو بيا آنچه بهتر است . و ترك كردن آن كفارت سوگند اوست . و سوگند بر معصيت منعقد نشود .\r\nو كفارت سوگند آزاد كردن بنده است ، يا ده مسكين را طعام دادن ، يا جامه كردن .\r\nو اگر ازين سه چيز هيچ نتواند كردن ، سه روز روزه داشتن . و جامه اگر توانگر بود ، دو جامه لازم باشد : پيراهنى و ازارى ، و اگر درويش باشد ، پيراهنى .\r\nو طعام چنان باشد كه درويش در آن روز از آن سير باشد .\r\nو فرزند را سوگند نباشد با پدر ، و نه بنده را با خواجه ، و نه زن را با شوهر ، در آنچه آن را كاره باشند از مباحات .\r\nو سوگند به بيزارى از خداى و رسول و يكى از ائمه عليهم السلام ، منعقد نشود ، و اگر سوگند خورد ، گناهكار شود باز .\r\nو اگر خلاف سوگند كند كفارت ظهار لازم باشد .\r\nو هر كس كه گويد : « على عهد الله ان افعل كذا من الطاعات او اترك كذا من المقبحات » ، يعنى : عهد خدا بر من است كه بكنم از طاعات : اين و اين ، و ترك كنم از زشتىها و مقبحات : چنين و چنين ؛ لازم بود وى را بر آن وفا كردن . و هر وقت كه خلاف كند ، بنده‌اى آزاد كردن واجب بود ، يا دو ماه پيوسته روزه داشتن ، يا شصت مسكين را طعام دادن .\r\nو اگر گويد : « لله على كذا ان كان كذا » ، يعنى : خداى را بر من چنين و چنين ، اگر چنين چنين و چنين باشد ؛ كه اگر نكند ، كفارت نقض عهدش لازم باشد .\r\nو اگر گويد : « على كذا ان كان كذا » ، بر من است چنين ، اگر چنين باشد ؛ و نگويد خداى را بر من است ، نذرش صحيح نباشد .\r\n( معتقد الاماميه ص 469 ، 472 ) .\r\n\r\nيَنابيعُ الحِكْمَة\r\n- ( اصطلاح عرفانى ) چشمه‌هاى دانش ، دل مؤمنان است و جان سالكان و عارفان . « من اكل الحلال اربعين يوما نور الله فى قلبه و اجرى ينابيع الحكمة من قلبه على . . . » ( عده ج 8 ص 146 ) .\r\n\r\nينابيعُ الخُرَه و الرَّأى\r\n- ( اصطلاح فلسفه اشراق ) مراد اضواء و انوار مينويه است كه ساطع است از عالم ملكوت بر بزرگان و شاهان . « و من لم يصدق بهذا و لم يقنعه الحجة فعليه بالرياضات و خدمة اصحاب المشاهدة فعسى يقع له خطفة يرى النور الساطع فى عالم الجبروت و يرى الذوات الملكوتية و الانوار التى شاهدها هرمس و افلاطون و الاضواء المينويه ينابيع الخرة و الرأى التى اخبر عنها زرادشت » .\r\n( مجموعهء دوم مصنفات ص 152 ) .\r\n« خرة نور يسطع من ذات الله تعالى و به يرأس الخلق بعضهم على بعض و يتمكن كل واحد من عمل أو صناعة بمعونته و ما يختص بالملوك الافاضل منهم يسمى كيان خره و الرأى هو واحد الآراء جعل الاضواء المينوية ينابيع الخرة و الحياة » ( از مجموعهء دوم مصنفات پاورقى ص 157 ) .\r\n\r\nينابيعُ النُّور\r\n- ( اصطلاح اشراقى ) مراد منبع و مفيض نور است كه عالم انوار است و بالاخره مبدأ المبادى است « فاذا انفسدت صياصيها لانجذبت الى صياص\r\n\r\n","description":"","footnote":"","page_name":" 2198 ","page_number":814},
  {"content":"\r\n\r\nاخرى لكمال قوتها و شدة انجذابها الى ينابيع النور » ( مجموعهء دوم مصنفات ص 224 ) .\r\n\r\nيَنْبوعُ النُّور\r\n- ( اصطلاح اشراقى ) مراد نور الانوار است « فلا مؤثر فى الوجود غير النور المحض الواجبى الذى هو ينبوع النور و منبع الوجود » ( مجموعهء دوم مصنفات ص 196 ) .\r\n\r\nيَنْبوعُ النُّور وَ الحَياة\r\n- ( اصطلاح اشراقى ) مراد عالم عقلى و عالم مجردات است از نور الانوار و الانوار القاهرة و مدبرة ( مجموعه دوم مصنفات ص 226 ) .\r\n\r\nينبوعُ الوُجُود\r\n- ( اصطلاح فلسفى ) منظور ذات حق است .\r\n« و ينبوع الوجود و مبدأ الخير . » ( از تلويحات ص 77 ) .\r\n\r\nيُوسفِ قُدْسى\r\n- ( اصطلاح عرفانى ) مراد روح شريف انسانى است كه گرفتار بند ظلمت‌كدهء تن شده است .\r\n الا اى يوسف قدسى برآ از چاه ظلمانى * بمصر عالم جان شو كه مراد عالم جانى \r\nمولانا گويد :\r\n يوسف از زن يافت زندان و فشار * من شوم توزيع بر پنجاه دار .\r\nآن زنان از جاهلى بر من تنند * اولياشان قصد جان من كنند\r\nنى ز مردان چاره دارم نى زنان * چون كنم چون نيم از اينم نيم از آن\r\nيوسف از كيد زليخاى جوان * مانده در زندان براى امتحان\r\nهر بلا كاندر جهان بينى عيان * باشد از شومى زن در هر مكان\r\nمكر زن پايان ندارد رفت شب * قاضى زيرك سوى زن بهر دب \r\n\r\nيَومِ جُمْعَه\r\n- ( اصطلاح عرفانى ) يوم جمعه وقت لقاء و وصول به عين جمع است .\r\n( اصطلاحات خطى ث 854 )\r\n\r\nيَومُ الشَّمْسى\r\n- ( اصطلاح نجومى ) فاصله مدت بين دو ظهر است .\r\n\r\nيَومِ قَمَرى\r\n- ( اصطلاح نجومى ) مدت عبور ماه بود در مدار خود در دو مرتبه و طول آن 24 ساعت و 50 دقيقه و 32 ثانيه است يا از غروب آفتاب تا غروب آفتاب\r\n\r\nيَومُ المُباهَلَه\r\n- ( اصطلاح كلامى ) روز 24 ذى الحجه است و برخى گويند 25 است .\r\n\r\nيَومِ نُجُومى\r\n- ( اصطلاح نجومى ) و آن مدتى بود كه ستارگان بدور قطب گردش كنند .\r\n\r\nالْيُونِسيَّه\r\n- ( از فرق اماميه اصطلاح كلامى ) اين فرقه پيرو يونس بن عبد الرحمن بن القمى مىباشند كه در امامت معتقد به امامت نوهء حضرت موسى الرضا مىباشند ولى مرگ امام موسى الرضا را باور دارند .\r\nاين فرقه به گروه الواقفه كه معتقد به حيات امام موسى الرضا مىباشند بسيار حمله ميكنند .\r\n( از مختصر فرق بين الفرق ص 63 )\r\n\r\nاليَهُود\r\n- ( از فرق اهل الكتاب اصطلاح كلامى ) يهود و نصارى دو امت از كبار امم اهل كتاب مىباشند و پيروان اين مذهب پيروان موسى ( ع ) مىباشند و\r\n\r\n","description":"","footnote":"","page_name":" 2199 ","page_number":815},
  {"content":"\r\n\r\nجميع بنى اسرائيل كه مكلف به التزام احكام تورات و انجيل مىباشند كه در آن از امثال و مواعظ و شرايع و احكام است .\r\nيهود عقيده دارند كه عيسى ( ع ) به متابعت موسى ( ع ) آمده و موافق تورات است ولى عيسى ( ع ) بعضى از احكام آنها را تغيير داد مثل تغيير روز شنبه به يكشنبه [ روز عبادت و تعطيل 
  ] و تغيير اكل گوشت خوك كه در شريعت موسى حرام است و در مذهب عيسى حلال .\r\nو نيز ختنه و غسل و ديگر امور .\r\nو مسلمين را عقيده بر اينست كه اين دو مذهب را تغيير دادند و موسى و عيسى ( ع ) هر دو به بعثت نبى اكرم بشارت داده‌اند .\r\n( رجوع شود به تواريخ بنى اسرائيل و ملل و نحل شهرستانى ص 90 الى 103 ) . و الحمد لله رب العالمين\r\n\r\nتشكر و قدردانى\r\nاكنون كه به يارى خداى توانا و همت و الا و زحمات طاقت‌فرساى جناب آقاى عبد الرفيع حقيقت اديب و مورخ معروف مديريت انجمن مؤلفان و مترجمان طبع مجلد چهارم كتاب فرهنگ معارف اسلامى كه محصول عمر بنده است بپايان ميرسد به حكم من لم يشكر المخلوق لم يشكر الخالق لازم ميدانم از همكارى و مساعدتهاى بيدريغ مديريت محترم چاپ كاويان جناب آقاى محمدزاده و همچنين آقاى محمد تقى هدايتى و ساير كاركنان و كارمندان و كارگران چاپخانه نامبرده سپاسگزارى بنمايم .\r\nتوفيق و سعادت ايشان را در راه نشر فرهنگ از خداوند خواستارم .\r\nدكتر سيد جعفر سجادى\r\n\r\n\r\n","description":"","footnote":"","page_name":" 2200 ","page_number":816}
  ]